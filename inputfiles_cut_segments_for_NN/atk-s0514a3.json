{
  "atk-s0514a3:0_0": " Namo tassa bhagavato arahato sammāsambuddhassa",
  "atk-s0514a3:1_0": "Khuddakanikāye",
  "atk-s0514a3:2_0": "Jātaka-aṭṭhakathā",
  "atk-s0514a3:3_0": "(Sattamo bhāgo)",
  "atk-s0514a3:4_0": "22. Mahānipāto",
  "atk-s0514a3:6_0": " [543] 6. Bhūridattajātakavaṇṇanā",
  "atk-s0514a3:7_0": "Nagarakaṇḍaṁ",
  "atk-s0514a3:8_0": "Yaṁkiñci ratanaṁ atthīti idaṁ satthā sāvatthiṁ upanissāya jetavane viharanto uposathike upāsake ārabbha kathesi.",
  "atk-s0514a3:8_1": "Te kira uposathadivase pātova uposathaṁ adhiṭṭhāya dānaṁ datvā pacchābhattaṁ gandhamālādihatthā jetavanaṁ",
  "atk-s0514a3:8_2": "gantvā dhammassavanavelāya ekamantaṁ nisīdiṁsu.",
  "atk-s0514a3:8_3": "Satthā dhammasabhaṁ āgantvā alaṅkatabuddhāsane nisīditvā bhikkhusaṅghaṁ oloketvā bhikkhuādīsu pana ye ārabbha dhammakathā samuṭṭhāti,",
  "atk-s0514a3:8_4": "tehi saddhiṁ tathāgatā sallapanti,",
  "atk-s0514a3:8_5": "tasmā ajja upāsake ārabbha pubbacariyappaṭisaṁyuttā dhammakathā samuṭṭhahissatīti ñatvā upāsakehi saddhiṁ sallapanto ‘‘uposathikattha,",
  "atk-s0514a3:8_6": "upāsakā’’ti upāsake pucchitvā ‘‘āma,",
  "atk-s0514a3:8_7": "bhante’’ti vutte ‘‘sādhu, upāsakā,",
  "atk-s0514a3:8_8": "kalyāṇaṁ vo kataṁ,",
  "atk-s0514a3:8_9": "apica anacchariyaṁ kho panetaṁ,",
  "atk-s0514a3:8_10": "yaṁ tumhe mādisaṁ buddhaṁ ovādadāyakaṁ ācariyaṁ labhantā uposathaṁ kareyyātha.",
  "atk-s0514a3:8_11": "Porāṇapaṇḍitā pana anācariyakāpi mahantaṁ yasaṁ pahāya uposathaṁ kariṁsuyevā’’ti vatvā tehi yācito atītaṁ āhari.",
  "atk-s0514a3:9_0": "Atīte bārāṇasiyaṁ brahmadatto nāma rājā rajjaṁ kārento puttassa uparajjaṁ datvā tassa mahantaṁ yasaṁ",
  "atk-s0514a3:9_1": "disvā ‘‘rajjampi me gaṇheyyā’’ti uppannāsaṅko ‘‘tāta,",
  "atk-s0514a3:9_2": "tvaṁ ito nikkhamitvā yattha te ruccati,",
  "atk-s0514a3:9_3": "tattha vasitvā mama accayena kulasantakaṁ rajjaṁ gaṇhāhī’’ti āha.",
  "atk-s0514a3:9_4": "So ‘‘sādhū’’ti sampaṭicchitvā pitaraṁ vanditvā nikkhamitvā anupubbena yamunaṁ gantvā yamunāya ca samuddassa",
  "atk-s0514a3:9_5": "ca pabbatassa ca antare paṇṇasālaṁ māpetvā vanamūlaphalāhāro paṭivasati.",
  "atk-s0514a3:9_6": "Tadā samuddassa heṭṭhime nāgabhavane ekā matapatikā nāgamāṇavikā aññāsaṁ sapatikānaṁ yasaṁ oloketvā kilesaṁ",
  "atk-s0514a3:9_7": "nissāya nāgabhavanā nikkhamitvā samuddatīre vicarantī rājaputtassa padavalañjaṁ disvā padānusārena gantvā",
  "atk-s0514a3:9_8": "taṁ paṇṇasālaṁ addasa.",
  "atk-s0514a3:9_9": "Tadā rājaputto phalāphalatthāya gato hoti.",
  "atk-s0514a3:9_10": "Sā paṇṇasālaṁ pavisitvā kaṭṭhattharaṇañceva sesaparikkhāre ca disvā cintesi ‘‘idaṁ ekassa pabbajitassa vasanaṭṭhānaṁ,",
  "atk-s0514a3:9_11": "vīmaṁsissāmi naṁ ‘saddhāya pabbajito nu kho no’ti,",
  "atk-s0514a3:9_12": "sace hi saddhāya pabbajito bhavissati nekkhammādhimutto,",
  "atk-s0514a3:9_13": "na me alaṅkatasayanaṁ sādiyissati.",
  "atk-s0514a3:9_14": "Sace kāmābhirato bhavissati,",
  "atk-s0514a3:9_15": "na saddhāpabbajito,",
  "atk-s0514a3:9_16": "mama sayanasmiṁyeva nipajjissati.",
  "atk-s0514a3:9_17": "Atha naṁ gahetvā attano sāmikaṁ katvā idheva vasissāmī’’ti.",
  "atk-s0514a3:9_18": "Sā nāgabhavanaṁ gantvā dibbapupphāni ceva dibbagandhe ca āharitvā dibbapupphasayanaṁ sajjetvā paṇṇasālāyaṁ",
  "atk-s0514a3:9_19": "pupphūpahāraṁ katvā gandhacuṇṇaṁ vikiritvā paṇṇasālaṁ alaṅkaritvā nāgabhavanameva gatā.",
  "atk-s0514a3:10_0": "Rājaputto sāyanhasamayaṁ āgantvā paṇṇasālaṁ paviṭṭho taṁ pavattiṁ disvā ‘‘kena nu kho imaṁ sayanaṁ sajjita’’nti",
  "atk-s0514a3:10_1": "phalāphalaṁ paribhuñjitvā ‘‘aho sugandhāni pupphāni,",
  "atk-s0514a3:10_2": "manāpaṁ vata katvā sayanaṁ paññatta’’nti na saddhāpabbajitabhāvena somanassajāto pupphasayane parivattitvā",
  "atk-s0514a3:10_3": "nipanno niddaṁ okkamitvā punadivase sūriyuggamane uṭṭhāya paṇṇasālaṁ asammajjitvā phalāphalatthāya agamāsi.",
  "atk-s0514a3:10_4": "Nāgamāṇavikā tasmiṁ khaṇe āgantvā milātāni pupphāni disvā ‘‘kāmādhimutto esa,",
  "atk-s0514a3:10_5": "na saddhāpabbajito,",
  "atk-s0514a3:10_6": "sakkā naṁ gaṇhitu’’nti ñatvā purāṇapupphāni nīharitvā aññāni pupphāni āharitvā tatheva navapupphasayanaṁ",
  "atk-s0514a3:10_7": "sajjetvā paṇṇasālaṁ alaṅkaritvā caṅkame pupphāni vikiritvā nāgabhavanameva gatā.",
  "atk-s0514a3:10_8": "So taṁ divasampi pupphasayane sayitvā punadivase cintesi ‘‘ko nu kho imaṁ paṇṇasālaṁ alaṅkarotī’’ti?",
  "atk-s0514a3:10_9": "So phalāphalatthāya agantvā paṇṇasālato avidūre paṭicchanno aṭṭhāsi.",
  "atk-s0514a3:10_10": "Itarāpi bahū gandhe ceva pupphāni ca ādāya assamapadaṁ agamāsi.",
  "atk-s0514a3:10_11": "Rājaputto uttamarūpadharaṁ nāgamāṇavikaṁ disvāva paṭibaddhacitto attānaṁ adassetvā tassā paṇṇasālaṁ pavisitvā",
  "atk-s0514a3:10_12": "sayanaṁ sajjanakāle pavisitvā ‘‘kāsi tva’’nti pucchi.",
  "atk-s0514a3:10_13": "‘‘Ahaṁ nāgamāṇavikā, sāmī’’ti.",
  "atk-s0514a3:10_14": "‘‘Sasāmikā assāmikāsī’’ti. ‘‘Sāmi,",
  "atk-s0514a3:10_15": "ahaṁ pubbe sasāmikā,",
  "atk-s0514a3:10_16": "idāni pana assāmikā vidhavā’’.",
  "atk-s0514a3:10_17": "‘‘Tvaṁ pana kattha vāsikosī’’ti?",
  "atk-s0514a3:10_18": "‘‘Ahaṁ bārāṇasirañño putto brahmadattakumāro nāma’’.",
  "atk-s0514a3:10_19": "‘‘Tvaṁ nāgabhavanaṁ pahāya kasmā idha vicarasī’’ti? ‘‘Sāmi,",
  "atk-s0514a3:10_20": "ahaṁ tattha sasāmikānaṁ nāgamāṇavikānaṁ yasaṁ oloketvā kilesaṁ nissāya ukkaṇṭhitvā tato nikkhamitvā sāmikaṁ pariyesantī vicarāmī’’ti.",
  "atk-s0514a3:10_21": "‘‘Tena hi bhadde, sādhu,",
  "atk-s0514a3:10_22": "ahampi na saddhāya pabbajito,",
  "atk-s0514a3:10_23": "pitarā pana me nīharitattā idha vasāmi,",
  "atk-s0514a3:10_24": "tvaṁ mā cintayi,",
  "atk-s0514a3:10_25": "ahaṁ te sāmiko bhavissāmi,",
  "atk-s0514a3:10_26": "ubhopi idha samaggavāsaṁ vasissāmā’’ti.",
  "atk-s0514a3:10_27": "Sā ‘‘sādhū’’ti sampaṭicchi.",
  "atk-s0514a3:10_28": "Tato paṭṭhāya te ubhopi tattheva samaggavāsaṁ vasiṁsu.",
  "atk-s0514a3:10_29": "Sā attano ānubhāvena mahārahaṁ gehaṁ māpetvā mahārahaṁ pallaṅkaṁ āharitvā sayanaṁ paññapesi.",
  "atk-s0514a3:10_30": "Tato paṭṭhāya mūlaphalāphalaṁ na khādi,",
  "atk-s0514a3:10_31": "dibbaannapānameva bhuñjitvā jīvikaṁ kappesi.",
  "atk-s0514a3:11_0": "Aparabhāge nāgamāṇavikā gabbhaṁ paṭilabhitvā puttaṁ vijāyi,",
  "atk-s0514a3:11_1": "sāgaratīre jātattā tassa ‘‘sāgarabrahmadatto’’ti nāmaṁ kariṁsu.",
  "atk-s0514a3:11_2": "Tassa padasā gamanakāle nāgamāṇavikā dhītaraṁ vijāyi,",
  "atk-s0514a3:11_3": "tassā samuddatīre jātattā ‘‘samuddajā’’ti nāmaṁ kariṁsu.",
  "atk-s0514a3:11_4": "Atheko bārāṇasivāsiko vanacarako taṁ ṭhānaṁ patvā katapaṭisanthāro rājaputtaṁ sañjānitvā katipāhaṁ tattha vasitvā ‘‘deva,",
  "atk-s0514a3:11_5": "ahaṁ tumhākaṁ idha vasanabhāvaṁ rājakulassa ārocessāmī’’ti taṁ vanditvā nikkhamitvā nagaraṁ agamāsi.",
  "atk-s0514a3:11_6": "Tadā rājā kālamakāsi.",
  "atk-s0514a3:11_7": "Amaccā tassa sarīrakiccaṁ katvā sattame divase sannipatitvā ‘‘arājakaṁ rajjaṁ nāma na saṇṭhāti,",
  "atk-s0514a3:11_8": "rājaputtassa vasanaṭṭhānaṁ vā atthibhāvaṁ vā na jānāma,",
  "atk-s0514a3:11_9": "phussarathaṁ vissajjetvā rājānaṁ gaṇhissāmā’’ti mantayiṁsu.",
  "atk-s0514a3:11_10": "Tasmiṁ khaṇe vanacarako nagaraṁ patvā taṁ kathaṁ sutvā amaccānaṁ santikaṁ gantvā ‘‘ahaṁ rājaputtassa",
  "atk-s0514a3:11_11": "santike tayo cattāro divase vasitvā āgatomhī’’ti taṁ pavattiṁ ācikkhi.",
  "atk-s0514a3:11_12": "Amaccā tassa sakkāraṁ katvā tena magganāyakena saddhiṁ tattha gantvā katapaṭisanthārā rañño kālakatabhāvaṁ ārocetvā ‘‘deva,",
  "atk-s0514a3:11_13": "rajjaṁ paṭipajjāhī’’ti āhaṁsu.",
  "atk-s0514a3:12_0": "So ‘‘nāgamāṇavikāya cittaṁ jānissāmī’’ti taṁ upasaṅkamitvā ‘‘bhadde,",
  "atk-s0514a3:12_1": "pitā me kālakato,",
  "atk-s0514a3:12_2": "amaccā mayhaṁ chattaṁ ussāpetuṁ āgatā, gacchāma, bhadde,",
  "atk-s0514a3:12_3": "ubhopi dvādasayojanikāya bārāṇasiyā rajjaṁ kāressāma,",
  "atk-s0514a3:12_4": "tvaṁ soḷasannaṁ itthisahassānaṁ jeṭṭhikā bhavissasī’’ti āha. ‘‘Sāmi,",
  "atk-s0514a3:12_5": "na sakkā mayā gantu’’nti.",
  "atk-s0514a3:12_6": "‘‘Kiṁkāraṇā’’ti?",
  "atk-s0514a3:12_7": "‘‘Mayaṁ ghoravisā khippakopā appamattakenapi kujjhāma,",
  "atk-s0514a3:12_8": "sapattiroso ca nāma bhāriyo.",
  "atk-s0514a3:12_9": "Sacāhaṁ kiñci disvā vā sutvā vā kuddhā olokessāmi,",
  "atk-s0514a3:12_10": "bhasmāmuṭṭhi viya vippakirissati.",
  "atk-s0514a3:12_11": "Iminā kāraṇena na sakkā mayā gantu’’nti.",
  "atk-s0514a3:12_12": "Rājaputto punadivasepi yācateva.",
  "atk-s0514a3:12_13": "Atha naṁ sā evamāha –",
  "atk-s0514a3:12_14": "‘‘ahaṁ tāva kenaci pariyāyena na gamissāmi,",
  "atk-s0514a3:12_15": "ime pana me puttā nāgakumārā tava sambhavena jātattā manussajātikā.",
  "atk-s0514a3:12_16": "Sace te mayi sineho atthi,",
  "atk-s0514a3:12_17": "imesu appamatto bhava.",
  "atk-s0514a3:12_18": "Ime kho pana udakabījakā sukhumālā maggaṁ gacchantā vātātapena kilamitvā mareyyuṁ,",
  "atk-s0514a3:12_19": "tasmā ekaṁ nāvaṁ khaṇāpetvā udakassa pūrāpetvā tāya dve puttake udakakīḷaṁ kīḷāpetvā nagarepi antovatthusmiṁyeva pokkharaṇiṁkāreyyāsi,",
  "atk-s0514a3:12_20": "evaṁ te na kilamissantī’’ti.",
  "atk-s0514a3:13_0": "Sā evañca pana vatvā rājaputtaṁ vanditvā padakkhiṇaṁ katvā puttake āliṅgitvā thanantare nipajjāpetvā",
  "atk-s0514a3:13_1": "sīse cumbitvā rājaputtassa niyyādetvā roditvā kanditvā tattheva antaradhāyitvā nāgabhavanaṁ agamāsi.",
  "atk-s0514a3:13_2": "Rājaputtopi domanassappatto assupuṇṇehi nettehi nivesanā nikkhamitvā akkhīni puñchitvā amacce upasaṅkami.",
  "atk-s0514a3:13_3": "Te taṁ tattheva abhisiñcitvā ‘‘deva,",
  "atk-s0514a3:13_4": "amhākaṁ nagaraṁ gacchāmā’’ti vadiṁsu.",
  "atk-s0514a3:13_5": "Tena hi sīghaṁ nāvaṁ khaṇitvā sakaṭaṁ āropetvā udakassa pūretvā udakapiṭṭhe vaṇṇagandhasampannāni nānāpupphāni vikiratha,",
  "atk-s0514a3:13_6": "mama puttā udakabījakā,",
  "atk-s0514a3:13_7": "te tattha kīḷantā sukhaṁ gamissantī’’ti.",
  "atk-s0514a3:13_8": "Amaccā tathā kariṁsu.",
  "atk-s0514a3:13_9": "Rājā bārāṇasiṁ patvā alaṅkatanagaraṁ pavisitvā soḷasasahassāhi nāṭakitthīhi amaccādīhi ca parivuto mahātale",
  "atk-s0514a3:13_10": "nisīditvā sattāhaṁ mahāpānaṁ pivitvā puttānaṁ atthāya pokkharaṇiṁ kāresi.",
  "atk-s0514a3:13_11": "Te nibaddhaṁ tattha kīḷiṁsu.",
  "atk-s0514a3:14_0": "Athekadivasaṁ pokkharaṇiyaṁ udake pavesiyamāne eko kacchapo pavisitvā nikkhamanaṭṭhānaṁ apassanto pokkharaṇitale",
  "atk-s0514a3:14_1": "nipajjitvā dārakānaṁ kīḷanakāle udakato uṭṭhāya sīsaṁ nīharitvā te oloketvā puna udake nimujji.",
  "atk-s0514a3:14_2": "Te taṁ disvā bhītā pitu santikaṁ gantvā ‘‘tāta,",
  "atk-s0514a3:14_3": "pokkharaṇiyaṁ eko yakkho amhe tāsetī’’ti āhaṁsu.",
  "atk-s0514a3:14_4": "Rājā ‘‘gacchatha naṁ gaṇhathā’’ti purise āṇāpesi.",
  "atk-s0514a3:14_5": "Te jālaṁ khipitvā kacchapaṁ ādāya rañño dassesuṁ.",
  "atk-s0514a3:14_6": "Kumārā taṁ disvā ‘‘esa, tāta,",
  "atk-s0514a3:14_7": "pisāco’’ti viraviṁsu.",
  "atk-s0514a3:14_8": "Rājā puttasinehena kacchapassa kujjhitvā ‘‘gacchathassa kammakāraṇaṁ karothā’’ti āṇāpesi.",
  "atk-s0514a3:14_9": "Tatra ekacce ‘‘ayaṁ rājaveriko,",
  "atk-s0514a3:14_10": "etaṁ udukkhale musalehi cuṇṇavicuṇṇaṁ kātuṁ vaṭṭatī’’ti āhaṁsu,",
  "atk-s0514a3:14_11": "ekacce ‘‘tīhi pākehi pacitvā khādituṁ’’,",
  "atk-s0514a3:14_12": "ekacce ‘‘aṅgāresu uttāpetuṁ,’’ ekacce ‘‘antokaṭāheyeva naṁ pacituṁ vaṭṭatī’’ti āhaṁsu.",
  "atk-s0514a3:14_13": "Eko pana udakabhīruko amacco ‘‘imaṁ yamunāya āvaṭṭe khipituṁ vaṭṭati,",
  "atk-s0514a3:14_14": "so tattha mahāvināsaṁ pāpuṇissati.",
  "atk-s0514a3:14_15": "Evarūpā hissa kammakāraṇā natthī’’ti āha.",
  "atk-s0514a3:14_16": "Kacchapo tassa kathaṁ sutvā sīsaṁ nīharitvā evamāha – ‘‘ambho,",
  "atk-s0514a3:14_17": "kiṁ te mayā aparādho kato,",
  "atk-s0514a3:14_18": "kena maṁ evarūpaṁ kammakāraṇaṁ vicāresi.",
  "atk-s0514a3:14_19": "Mayā hi sakkā itarā kammakāraṇā sahituṁ,",
  "atk-s0514a3:14_20": "ayaṁ pana atikakkhaḷo,",
  "atk-s0514a3:14_21": "mā evaṁ avacā’’ti.",
  "atk-s0514a3:14_22": "Taṁ sutvā rājā ‘‘imaṁ etadeva kāretuṁ vaṭṭatī’’ti yamunāya āvaṭṭe khipāpesi.",
  "atk-s0514a3:14_23": "Puriso tathā akāsi.",
  "atk-s0514a3:14_24": "So ekaṁ nāgabhavanagāmiṁ udakavāhaṁ patvā nāgabhavanaṁ agamāsi.",
  "atk-s0514a3:15_0": "Atha naṁ tasmiṁ udakavāhe kīḷantā dhataraṭṭhanāgarañño puttā nāgamāṇavakā disvā ‘‘gaṇhatha naṁ dāsa’’nti āhaṁsu.",
  "atk-s0514a3:15_1": "So cintesi ‘‘ahaṁ bārāṇasirañño hatthā muccitvā evarūpānaṁ pharusānaṁ nāgānaṁ hatthaṁ patto,",
  "atk-s0514a3:15_2": "kena nu kho upāyena mucceyya’’nti.",
  "atk-s0514a3:15_3": "So ‘‘attheso upāyo’’ti musāvādaṁ katvā ‘‘tumhe dhataraṭṭhassa nāgarañño santakā hutvā kasmā evaṁ vadetha,",
  "atk-s0514a3:15_4": "ahaṁ cittacūḷo nāma kacchapo bārāṇasirañño dūto,",
  "atk-s0514a3:15_5": "dhataraṭṭhassa santikaṁ āgato,",
  "atk-s0514a3:15_6": "amhākaṁ rājā dhataraṭṭhassa dhītaraṁ dātukāmo maṁ pahiṇi,",
  "atk-s0514a3:15_7": "tassa maṁ dassethā’’ti āha.",
  "atk-s0514a3:15_8": "Te somanassajātā taṁ ādāya rañño santikaṁ gantvā tamatthaṁ ārocesuṁ.",
  "atk-s0514a3:15_9": "Rājā ‘‘ānetha na’’nti taṁ pakkosāpetvā disvāva anattamano hutvā ‘‘evaṁ lāmakasarīro dūtakammaṁ kātuṁ na sakkotī’’ti āha.",
  "atk-s0514a3:15_10": "Taṁ sutvā kacchapo ‘‘kiṁ pana, mahārāja,",
  "atk-s0514a3:15_11": "dūtehi nāma tālappamāṇehi bhavitabbaṁ,",
  "atk-s0514a3:15_12": "sarīrañhi khuddakaṁ vā mahantaṁ vā appamāṇaṁ,",
  "atk-s0514a3:15_13": "gatagataṭṭhāne kammanipphādanameva pamāṇaṁ. Mahārāja,",
  "atk-s0514a3:15_14": "amhākaṁ rañño bahū dūtā.",
  "atk-s0514a3:15_15": "Thale kammaṁ manussā karonti,",
  "atk-s0514a3:15_16": "ākāse pakkhino,",
  "atk-s0514a3:15_17": "udake ahameva.",
  "atk-s0514a3:15_18": "Ahañhi cittacūḷo nāma kacchapo ṭhānantarappatto rājavallabho,",
  "atk-s0514a3:15_19": "mā maṁ paribhāsathā’’ti attano guṇaṁ vaṇṇesi.",
  "atk-s0514a3:15_20": "Atha naṁ dhataraṭṭho pucchi ‘‘kena panatthena raññā pesitosī’’ti. Mahārāja,",
  "atk-s0514a3:15_21": "rājā maṁ evamāha ‘‘mayā sakalajambudīpe rājūhi saddhiṁ mittadhammo kato,",
  "atk-s0514a3:15_22": "idāni dhataraṭṭhena nāgaraññā saddhiṁ mittadhammaṁ kātuṁ mama dhītaraṁ samuddajaṁ dammī’’ti vatvā maṁ pahiṇi.",
  "atk-s0514a3:15_23": "‘‘Tumhe papañcaṁ akatvā mayā saddhiṁyeva purisaṁ pesetvā divasaṁ vavatthapetvā dārikaṁ gaṇhathā’’ti.",
  "atk-s0514a3:15_24": "So tussitvā tassa sakkāraṁ katvā tena saddhiṁ cattāro nāgamāṇavake pesesi ‘‘gacchatha,",
  "atk-s0514a3:15_25": "rañño vacanaṁ sutvā divasaṁ vavatthapetvā ethā’’ti.",
  "atk-s0514a3:15_26": "Te ‘‘sādhū’’ti vatvā kacchapaṁ gahetvā nāgabhavanā nikkhamiṁsu.",
  "atk-s0514a3:16_0": "Kacchapo yamunāya bārāṇasiyā ca antare ekaṁ padumasaraṁ disvā ekenupāyena palāyitukāmo evamāha –",
  "atk-s0514a3:16_1": "‘‘bho nāgamāṇavakā,",
  "atk-s0514a3:16_2": "amhākaṁ rājā puttadārā cassa maṁ udake gocarattā rājanivesanaṁ āgataṁ disvāva padumāni no dehi,",
  "atk-s0514a3:16_3": "bhisamūlāni dehīti yācanti.",
  "atk-s0514a3:16_4": "Ahaṁ tesaṁ atthāya tāni gaṇhissāmi,",
  "atk-s0514a3:16_5": "ettha maṁ vissajjetvā maṁ apassantāpi puretaraṁ rañño santikaṁ gacchatha,",
  "atk-s0514a3:16_6": "ahaṁ vo tattheva passissāmī’’ti.",
  "atk-s0514a3:16_7": "Te tassa saddahitvā taṁ vissajjesuṁ.",
  "atk-s0514a3:16_8": "So tattha ekamante nilīyi.",
  "atk-s0514a3:16_9": "Itarepi naṁ adisvā ‘‘rañño santikaṁ gato bhavissatī’’ti māṇavakavaṇṇena rājānaṁ upasaṅkamiṁsu.",
  "atk-s0514a3:16_10": "Rājā paṭisanthāraṁ katvā ‘‘kuto āgatatthā’’ti pucchi.",
  "atk-s0514a3:16_11": "‘‘Dhataraṭṭhassa santikā,",
  "atk-s0514a3:16_12": "mahārājā’’ti.",
  "atk-s0514a3:16_13": "‘‘Kiṁkāraṇā idhāgatā’’ti?",
  "atk-s0514a3:16_14": "‘‘Mahārāja,",
  "atk-s0514a3:16_15": "mayaṁ tassa dūtā,",
  "atk-s0514a3:16_16": "dhataraṭṭho vo ārogyaṁ pucchati.",
  "atk-s0514a3:16_17": "Sace yaṁ vo icchatha,",
  "atk-s0514a3:16_18": "taṁ no vadetha.",
  "atk-s0514a3:16_19": "Tumhākaṁ kira dhītaraṁ samuddajaṁ amhākaṁ rañño pādaparicārikaṁ katvā dethā’’ti imamatthaṁ pakāsentā paṭhamaṁ gāthamāhaṁsu –",
  "atk-s0514a3:17_0": "784.",
  "atk-s0514a3:18_0": " ‘‘Yaṁ kiñci ratanaṁ atthi, dhataraṭṭhanivesane;",
  "atk-s0514a3:19_0": "Sabbāni te upayantu, dhītaraṁ dehi rājino’’ti.",
  "atk-s0514a3:20_0": "Tattha sabbāni te upayantūti tassa nivesane sabbāni ratanāni tava nivesanaṁ upagacchantu.",
  "atk-s0514a3:21_0": "Taṁ sutvā rājā dutiyaṁ gāthamāha –",
  "atk-s0514a3:22_0": "785.",
  "atk-s0514a3:23_0": " ‘‘Na no vivāho nāgehi, katapubbo kudācanaṁ;",
  "atk-s0514a3:24_0": "Taṁ vivāhaṁ asaṁyuttaṁ, kathaṁ amhe karomase’’ti.",
  "atk-s0514a3:25_0": "Tattha asaṁyuttanti ayuttaṁ tiracchānehi saddhiṁ saṁsaggaṁ ananucchavikaṁ.",
  "atk-s0514a3:25_1": "Amheti amhe manussajātikā samānā kathaṁ tiracchānagatasambandhaṁ karomāti.",
  "atk-s0514a3:26_0": "Taṁ sutvā nāgamāṇavakā ‘‘sace te dhataraṭṭhena saddhiṁ sambandho ananucchaviko,",
  "atk-s0514a3:26_1": "atha kasmā attano upaṭṭhākaṁ cittacūḷaṁ nāma kacchapaṁ ‘samuddajaṁ nāma te dhītaraṁ dammī’ti amhākaṁ rañño pesesi?",
  "atk-s0514a3:26_2": "Evaṁ pesetvā idāni te amhākaṁ rājānaṁ paribhavaṁ karontassa kattabbayuttakaṁ mayaṁ jānissāma.",
  "atk-s0514a3:26_3": "Mayañhi nāgamāṇavakā’’ti vatvā rājānaṁ tajjentā dve gāthā abhāsiṁsu –",
  "atk-s0514a3:27_0": "786.",
  "atk-s0514a3:28_0": " ‘‘Jīvitaṁ nūna te cattaṁ, raṭṭhaṁ vā manujādhipa;",
  "atk-s0514a3:29_0": "Na hi nāge kupitamhi, ciraṁ jīvanti tādisā.",
  "atk-s0514a3:30_0": "787.",
  "atk-s0514a3:31_0": " ‘‘Yo tvaṁ deva manussosi, iddhimantaṁ aniddhimā;",
  "atk-s0514a3:32_0": "Varuṇassa niyaṁ puttaṁ, yāmunaṁ atimaññasī’’ti.",
  "atk-s0514a3:33_0": "Tattha raṭṭhaṁ vāti ekaṁsena tayā jīvitaṁ vā raṭṭhaṁ vā cattaṁ.",
  "atk-s0514a3:33_1": "Tādisāti tumhādisā evaṁ mahānubhāve nāge kupite ciraṁ jīvituṁ na sakkonti,",
  "atk-s0514a3:33_2": "antarāva antaradhāyanti. Yo tvaṁ, deva,",
  "atk-s0514a3:33_3": "manussosīti deva,",
  "atk-s0514a3:33_4": "yo tvaṁ manusso samāno.",
  "atk-s0514a3:33_5": "Varuṇassāti varuṇanāgarājassa.",
  "atk-s0514a3:33_6": "Niyaṁ puttanti ajjhattikaputtaṁ.",
  "atk-s0514a3:33_7": "Yāmunanti yamunāya heṭṭhā jātaṁ.",
  "atk-s0514a3:34_0": "Tato rājā dve gāthā abhāsi –",
  "atk-s0514a3:35_0": "788.",
  "atk-s0514a3:36_0": " ‘‘Nātimaññāmi rājānaṁ, dhataraṭṭhaṁ yasassinaṁ;",
  "atk-s0514a3:37_0": "Dhataraṭṭho hi nāgānaṁ, bahūnamapi issaro.",
  "atk-s0514a3:38_0": "789.",
  "atk-s0514a3:39_0": " ‘‘Ahi mahānubhāvopi, na me dhītaramāraho;",
  "atk-s0514a3:40_0": "Khattiyo ca videhānaṁ, abhijātā samuddajā’’ti.",
  "atk-s0514a3:41_0": "Tattha bahūnamapīti pañcayojanasatikassa nāgabhavanassa issarabhāvaṁ sandhāyevamāha.",
  "atk-s0514a3:41_1": "Na me dhītaramārahoti evaṁ mahānubhāvopi pana so ahijātikattā mama dhītaraṁ araho na hoti.",
  "atk-s0514a3:41_2": "‘‘Khattiyo ca videhāna’’nti idaṁ mātipakkhe ñātake dassento āha.",
  "atk-s0514a3:41_3": "Samuddajāti so ca videharājaputto mama dhītā samuddajā cāti ubhopi abhijātā.",
  "atk-s0514a3:41_4": "Te aññamaññaṁ saṁvāsaṁ arahanti.",
  "atk-s0514a3:41_5": "Na hesā maṇḍūkabhakkhassa sappassa anucchavikāti āha.",
  "atk-s0514a3:42_0": "Nāgamāṇavakā taṁ tattheva nāsāvātena māretukāmā hutvāpi ‘‘amhākaṁ divasaṁ vavatthāpanatthāya pesitā,",
  "atk-s0514a3:42_1": "imaṁ māretvā gantuṁ na yuttaṁ,",
  "atk-s0514a3:42_2": "gantvā rañño ācikkhitvā jānissāmā’’ti tattheva antarahitā ‘‘kiṁ, tātā,",
  "atk-s0514a3:42_3": "laddhā vo rājadhītā’’ti raññā pucchitā kujjhitvā ‘‘kiṁ, deva,",
  "atk-s0514a3:42_4": "amhe akāraṇā yattha vā tattha vā pesesi.",
  "atk-s0514a3:42_5": "Sacepi māretukāmo,",
  "atk-s0514a3:42_6": "idheva no mārehi.",
  "atk-s0514a3:42_7": "So tumhe akkosati paribhāsati,",
  "atk-s0514a3:42_8": "attano dhītaraṁ jātimānena ukkhipatī’’ti tena vuttañca avuttañca vatvā rañño kodhaṁ uppādayiṁsu.",
  "atk-s0514a3:42_9": "So attano parisaṁ sannipātetuṁ āṇāpento āha –",
  "atk-s0514a3:43_0": "790.",
  "atk-s0514a3:44_0": " ‘‘Kambalassatarā uṭṭhentu, sabbe nāge nivedaya;",
  "atk-s0514a3:45_0": "Bārāṇasiṁ pavajjantu, mā ca kañci viheṭhayu’’nti.",
  "atk-s0514a3:46_0": "Tattha kambalassatarā uṭṭhentūti kambalassatarā nāma tassa mātupakkhikā sinerupāde vasananāgā,",
  "atk-s0514a3:46_1": "te ca uṭṭhahantu.",
  "atk-s0514a3:46_2": "Aññe ca catūsu disāsu anudisāsu yattakā vā mayhaṁ vacanakarā,",
  "atk-s0514a3:46_3": "te sabbe nāge nivedaya,",
  "atk-s0514a3:46_4": "gantvā jānāpetha,",
  "atk-s0514a3:46_5": "khippaṁ kira sannipātethāti āṇāpento evamāha.",
  "atk-s0514a3:46_6": "Tato sabbeheva sīghaṁ sannipatitehi ‘‘kiṁ karoma,",
  "atk-s0514a3:46_7": "devā’’ti vutte ‘‘sabbepi te nāgā bārāṇasiṁ pavajjantū’’ti āha.",
  "atk-s0514a3:46_8": "‘‘Tattha gantvā kiṁ kātabbaṁ, deva,",
  "atk-s0514a3:46_9": "taṁ nāsāvātappahārena bhasmaṁ karomā’’ti ca vutte rājadhītari paṭibaddhacittatāya tassā vināsaṁ anicchanto ‘‘mā ca kañci viheṭhayu’’nti āha,",
  "atk-s0514a3:46_10": "tumhesu koci kañci mā viheṭhayāti attho.",
  "atk-s0514a3:46_11": "Ayameva vā pāṭho.",
  "atk-s0514a3:47_0": "Atha naṁ nāgā ‘‘sace koci manusso na viheṭhetabbo,",
  "atk-s0514a3:47_1": "tattha gantvā kiṁ karissāmā’’ti āhaṁsu.",
  "atk-s0514a3:47_2": "Atha ne ‘‘idañcidañca karotha,",
  "atk-s0514a3:47_3": "ahampi idaṁ nāma karissāmī’’ti ācikkhanto gāthādvayamāha –",
  "atk-s0514a3:48_0": "791.",
  "atk-s0514a3:49_0": " ‘‘Nivesanesu sobbhesu, rathiyā caccaresu ca;",
  "atk-s0514a3:50_0": "Rukkhaggesu ca lambantu, vitatā toraṇesu ca.",
  "atk-s0514a3:51_0": "792.",
  "atk-s0514a3:52_0": " ‘‘Ahampi sabbasetena, mahatā sumahaṁ puraṁ;",
  "atk-s0514a3:53_0": "Parikkhipissaṁ bhogehi, kāsīnaṁ janayaṁ bhaya’’nti.",
  "atk-s0514a3:54_0": "Tattha sobbhesūti pokkharaṇīsu.",
  "atk-s0514a3:54_1": "Rathiyāti rathikāya.",
  "atk-s0514a3:54_2": "Vitatāti vitatasarīrā mahāsarīrā hutvā etesu ceva nivesanādīsu dvāratoraṇesu ca olambantu,",
  "atk-s0514a3:54_3": "ettakaṁ nāgā karontu,",
  "atk-s0514a3:54_4": "karontā ca nivesane tāva mañcapīṭhānaṁ heṭṭhā ca upari ca antogabbhabahigabbhādīsu ca pokkharaṇiyaṁ udakapiṭṭhe",
  "atk-s0514a3:54_5": "rathikādīnaṁ passesu ceva thalesu ca mahantāni sarīrāni māpetvā mahante phaṇe katvā kammāragaggarī viya",
  "atk-s0514a3:54_6": "dhamamānā ‘‘susū’’ti saddaṁ karontā olambatha ca nipajjatha ca.",
  "atk-s0514a3:54_7": "Attānaṁ pana taruṇadārakānaṁ jarājiṇṇānaṁ gabbhinitthīnaṁ samuddajāya cāti imesaṁ catunnaṁ mā dassayittha.",
  "atk-s0514a3:54_8": "Ahampi sabbasetena mahantena sarīrena gantvā sumahantaṁ kāsipuraṁ sattakkhattuṁ bhogehi parikkhipissaṁ,",
  "atk-s0514a3:54_9": "mahantena phaṇena naṁ chādetvā ekandhakāraṁ katvā kāsīnaṁ bhayaṁ janayanto ‘‘susū’’ti saddaṁ muñcissāmīti.",
  "atk-s0514a3:55_0": "Atha sabbe nāgā tathā akaṁsu. Tamatthaṁ pakāsento satthā āha –",
  "atk-s0514a3:56_0": "793.",
  "atk-s0514a3:57_0": " ‘‘Tassa taṁ vacanaṁ sutvā, uragānekavaṇṇino;",
  "atk-s0514a3:58_0": "Bārāṇasiṁ pavajjiṁsu, na ca kañci viheṭhayuṁ.",
  "atk-s0514a3:59_0": "794.",
  "atk-s0514a3:60_0": " ‘‘Nivesanesu sobbhesu, rathiyā caccaresu ca;",
  "atk-s0514a3:61_0": "Rukkhaggesu ca lambiṁsu, vitatā toraṇesu ca.",
  "atk-s0514a3:62_0": "795.",
  "atk-s0514a3:63_0": " ‘‘Tesu disvāna lambante, puthū kandiṁsu nāriyo;",
  "atk-s0514a3:64_0": "Nāge soṇḍikate disvā, passasante muhuṁ muhuṁ.",
  "atk-s0514a3:65_0": "796.",
  "atk-s0514a3:66_0": " ‘‘Bārāṇasī pabyathitā, āturā samapajjatha;",
  "atk-s0514a3:67_0": "Bāhā paggayha pakkanduṁ, dhītaraṁ dehi rājino’’ti.",
  "atk-s0514a3:68_0": "Tattha anekavaṇṇinoti nīlādivasena anekavaṇṇā.",
  "atk-s0514a3:68_1": "Evarūpāni hi te rūpāni māpayiṁsu.",
  "atk-s0514a3:68_2": "Pavajjiṁsūti aḍḍharattasamaye pavisiṁsu.",
  "atk-s0514a3:68_3": "Lambiṁsūti dhataraṭṭhena vuttaniyāmeneva te sabbesu ṭhānesu manussānaṁ sañcāraṁ pacchinditvā olambiṁsu.",
  "atk-s0514a3:68_4": "Dūtā hutvā āgatā pana cattāro nāgamāṇavakā raño sayanassa cattāro pāde parikkhipitvā uparisīse mahante",
  "atk-s0514a3:68_5": "phaṇe katvā tuṇḍehi sīsaṁ paharantā viya dāṭhā vivaritvā passasantā aṭṭhaṁsu.",
  "atk-s0514a3:68_6": "Dhataraṭṭhopi attanā vuttaniyāmena nagaraṁ paṭicchādesi.",
  "atk-s0514a3:68_7": "Pabujjhamānā purisā yato yato hatthaṁ vā pādaṁ vā pasārenti,",
  "atk-s0514a3:68_8": "tattha tattha sappe chupitvā ‘‘sappo,",
  "atk-s0514a3:68_9": "sappo’’ti viravanti.",
  "atk-s0514a3:68_10": "Puthū kandiṁsūti yesu gehesu dīpā jalanti,",
  "atk-s0514a3:68_11": "tesu itthiyo pabuddhā dvāratoraṇagopānasiyo oloketvā olambante nāge disvā bahū ekappahāreneva kandiṁsu.",
  "atk-s0514a3:68_12": "Evaṁ sakalanagaraṁ ekakolāhalaṁ ahosi.",
  "atk-s0514a3:68_13": "Soṇḍikateti kataphaṇe.",
  "atk-s0514a3:69_0": "Pakkandunti vibhātāya rattiyā nāgānaṁ assāsavātena sakalanagare rājanivesane ca uppātiyamāne viya bhītā",
  "atk-s0514a3:69_1": "manussā ‘‘nāgarājāno kissa no viheṭhathā’’ti vatvā tumhākaṁ rājā ‘‘dhītaraṁ dassāmī’’ti dhataraṭṭhassa",
  "atk-s0514a3:69_2": "dūtaṁ pesetvā puna tassa dūtehi āgantvā ‘‘dehī’’ti vutto amhākaṁ rājānaṁ akkosati paribhāsati.",
  "atk-s0514a3:69_3": "‘‘Sace amhākaṁ rañño dhītaraṁ na dassati,",
  "atk-s0514a3:69_4": "sakalanagarassa jīvitaṁ natthī’’ti vutte ‘‘tena hi no , sāmi,",
  "atk-s0514a3:69_5": "okāsaṁ detha,",
  "atk-s0514a3:69_6": "mayaṁ gantvā rājānaṁ yācissāmā’’ti yācantā okāsaṁ labhitvā rājadvāraṁ gantvā mahantena ravena pakkantiṁsu.",
  "atk-s0514a3:69_7": "Bhariyāyopissa attano attano gabbhesu nipannakāva ‘‘deva,",
  "atk-s0514a3:69_8": "dhītaraṁ dhataraṭṭharañño dehī’’ti ekappahārena kandiṁsu.",
  "atk-s0514a3:69_9": "Tepi cattāro nāgamāṇavakā ‘‘dehī’’ti tuṇhehi sīsaṁ paharantā viya dāṭhā vivaritvā passasantā aṭṭhaṁsu.",
  "atk-s0514a3:70_0": "So nipannakova nagaravāsīnañca attano ca bhariyānaṁ paridevitasaddaṁ sutvā catūhi ca nāgamāṇavakehi tajjitattā",
  "atk-s0514a3:70_1": "maraṇabhayabhīto ‘‘mama dhītaraṁ samuddajaṁ dhataraṭṭhassa dammī’’ti tikkhattuṁ avaca.",
  "atk-s0514a3:70_2": "Taṁ sutvā sabbepi nāgarājāno tigāvutamattaṁ paṭikkamitvā devanagaraṁ viya ekaṁ nagaraṁ māpetvā tattha",
  "atk-s0514a3:70_3": "ṭhitā ‘‘dhītaraṁ kira no pesetū’’ti paṇṇākāraṁ pahiṇiṁsu.",
  "atk-s0514a3:70_4": "Rājā tehi ābhataṁ paṇṇākāraṁ gahetvā ‘‘tumhe gacchatha,",
  "atk-s0514a3:70_5": "ahaṁ dhītaraṁ amaccānaṁ hatthe pahiṇissāmī’’ti te uyyojetvā dhītaraṁ pakkosāpetvā uparipāsādaṁ āropetvā sīhapañjaraṁ vivaritvā ‘‘amma,",
  "atk-s0514a3:70_6": "passetaṁ alaṅkatanagaraṁ,",
  "atk-s0514a3:70_7": "tvaṁ ettha etassa rañño aggamahesī bhavissasi,",
  "atk-s0514a3:70_8": "na dūre ito taṁ nagaraṁ,",
  "atk-s0514a3:70_9": "ukkaṇṭhitakāleyeva idha āgantuṁ sakkā,",
  "atk-s0514a3:70_10": "ettha gantabba’’nti saññāpetvā sīsaṁ nhāpetvā sabbālaṅkārehi alaṅkaritvā paṭicchannayogge nisīdāpetvā amaccānaṁ hatthe datvā pāhesi.",
  "atk-s0514a3:70_11": "Nāgarājāno paccuggamanaṁ katvā mahāsakkāraṁ kariṁsu.",
  "atk-s0514a3:70_12": "Amaccā nagaraṁ pavisitvā taṁ tassa datvā bahuṁ dhanaṁ ādāya nivattiṁsu.",
  "atk-s0514a3:70_13": "Te rājadhītaraṁ pāsādaṁ āropetvā alaṅkatadibbasayane nipajjāpesuṁ.",
  "atk-s0514a3:70_14": "Taṅkhaṇaññeva naṁ nāgamāṇavikā khujjādivesaṁ gahetvā manussaparicārikā viya parivārayiṁsu.",
  "atk-s0514a3:70_15": "Sā dibbasayane nipannamattāva dibbaphassaṁ phusitvā niddaṁ okkami.",
  "atk-s0514a3:71_0": "Dhataraṭṭho taṁ gahetvā saddhiṁ nāgaparisāya tattha antarahito nāgabhavaneyeva pāturahosi.",
  "atk-s0514a3:71_1": "Rājadhītā pabujjhitvā alaṅkatadibbasayanaṁ aññe ca suvaṇṇapāsādamaṇipāsādādayo uyyānapokkharaṇiyo alaṅkatadevanagaraṁ",
  "atk-s0514a3:71_2": "viya nāgabhavanaṁ disvā khujjādiparicārikāyo pucchi ‘‘idaṁ nagaraṁ ativiya alaṅkataṁ,",
  "atk-s0514a3:71_3": "na amhākaṁ nagaraṁ viya,",
  "atk-s0514a3:71_4": "kasseta’’nti.",
  "atk-s0514a3:71_5": "‘‘Sāmikassa te santakaṁ, devi,",
  "atk-s0514a3:71_6": "na appapuññā evarūpaṁ sampattiṁ labhanti,",
  "atk-s0514a3:71_7": "mahāpuññatāya te ayaṁ laddhā’’ti.",
  "atk-s0514a3:71_8": "Dhataraṭṭhopi pañcayojanasatike nāgabhavane bheriṁ carāpesi ‘‘yo samuddajāya sappavaṇṇaṁ dasseti,",
  "atk-s0514a3:71_9": "tassa rājadaṇḍo bhavissatī’’ti.",
  "atk-s0514a3:71_10": "Tasmā ekopi tassā sappavaṇṇaṁ dassetuṁ samattho nāma nāhosi.",
  "atk-s0514a3:71_11": "Sā manussalokasaññāya eva tattha tena saddhiṁ sammodamānā piyasaṁvāsaṁ vasi.",
  "atk-s0514a3:72_0": "Nagarakaṇḍaṁ niṭṭhitaṁ.",
  "atk-s0514a3:73_0": "Uposathakaṇḍaṁ",
  "atk-s0514a3:74_0": "Sā aparabhāge dhataraṭṭhaṁ paṭicca gabbhaṁ paṭilabhitvā puttaṁ vijāyi,",
  "atk-s0514a3:74_1": "tassa piyadassanattā ‘‘sudassano’’ti nāmaṁ kariṁsu.",
  "atk-s0514a3:74_2": "Punāparaṁ puttaṁ vijāyi,",
  "atk-s0514a3:74_3": "tassa ‘‘datto’’ti nāmaṁ akaṁsu.",
  "atk-s0514a3:74_4": "So pana bodhisatto.",
  "atk-s0514a3:74_5": "Punekaṁ puttaṁ vijāyi,",
  "atk-s0514a3:74_6": "tassa ‘‘subhogo’’ti nāmaṁ kariṁsu.",
  "atk-s0514a3:74_7": "Aparampi puttaṁ vijāyi,",
  "atk-s0514a3:74_8": "tassa ‘‘ariṭṭho’’ti nāmaṁ kariṁsu.",
  "atk-s0514a3:74_9": "Iti sā cattāro putte vijāyitvāpi nāgabhavanabhāvaṁ na jānāti.",
  "atk-s0514a3:74_10": "Athekadivasaṁ taruṇanāgā ariṭṭhassa ācikkhiṁsu ‘‘tava mātā manussitthī,",
  "atk-s0514a3:74_11": "na nāginī’’ti.",
  "atk-s0514a3:74_12": "Ariṭṭho ‘‘vīmaṁsissāmi na’’nti ekadivasaṁ thanaṁ pivantova sappasarīraṁ māpetvā naṅguṭṭhakhaṇḍena mātu piṭṭhipāde ghaṭṭesi.",
  "atk-s0514a3:74_13": "Sā tassa sappasarīraṁ disvā bhītatasitā mahāravaṁ ravitvā taṁ bhūmiyaṁ khipantī nakhena tassa akkhiṁ bhindi.",
  "atk-s0514a3:74_14": "Tato lohitaṁ pagghari.",
  "atk-s0514a3:74_15": "Rājā tassā saddaṁ sutvā ‘‘kissesā viravatī’’ti pucchitvā ariṭṭhena katakiriyaṁ sutvā ‘‘gaṇhatha,",
  "atk-s0514a3:74_16": "naṁ dāsaṁ gahetvā jīvitakkhayaṁ pāpethā’’ti tajjento āgacchi.",
  "atk-s0514a3:74_17": "Rājadhītā tassa kuddhabhāvaṁ ñatvā puttasinehena ‘‘deva,",
  "atk-s0514a3:74_18": "puttassa me akkhi bhinnaṁ,",
  "atk-s0514a3:74_19": "khamathetassāparādha’’nti āha.",
  "atk-s0514a3:74_20": "Rājā etāya evaṁ vadantiyā ‘‘kiṁ sakkā kātu’’nti khami.",
  "atk-s0514a3:74_21": "Taṁ divasaṁ sā ‘‘idaṁ nāgabhavana’’nti aññāsi.",
  "atk-s0514a3:74_22": "Tato ca paṭṭhāya ariṭṭho kāṇāriṭṭho nāma jāto.",
  "atk-s0514a3:74_23": "Cattāropi puttā viññutaṁ pāpuṇiṁsu.",
  "atk-s0514a3:75_0": "Atha nesaṁ pitā yojanasatikaṁ yojanasatikaṁ katvā rajjamadāsi,",
  "atk-s0514a3:75_1": "mahanto yaso ahosi.",
  "atk-s0514a3:75_2": "Soḷasa soḷasa nāgakaññāsahassāni parivārayiṁsu.",
  "atk-s0514a3:75_3": "Pitu ekayojanasatikameva rajjaṁ ahosi.",
  "atk-s0514a3:75_4": "Tayo puttā māse māse mātāpitaro passituṁ āgacchanti,",
  "atk-s0514a3:75_5": "bodhisatto pana anvaddhamāsaṁ āgacchati.",
  "atk-s0514a3:75_6": "Nāgabhavane samuṭṭhitaṁ pañhaṁ bodhisattova katheti.",
  "atk-s0514a3:75_7": "Pitarā saddhiṁ virūpakkhamahārājassapi upaṭṭhānaṁ gacchati,",
  "atk-s0514a3:75_8": "tassa santike samuṭṭhitaṁ pañhampi sova katheti.",
  "atk-s0514a3:75_9": "Athekadivasaṁ virūpakkhe nāgaparisāya saddhiṁ tidasapuraṁ gantvā sakkaṁ parivāretvā nisinne devānaṁ antare pañho samuṭṭhāsi.",
  "atk-s0514a3:75_10": "Taṁ koci kathetuṁ nāsakkhi,",
  "atk-s0514a3:75_11": "pallaṅkavaragato pana hutvā mahāsattova kathesi.",
  "atk-s0514a3:75_12": "Atha naṁ devarājā dibbagandhapupphehi pūjetvā ‘‘datta,",
  "atk-s0514a3:75_13": "tvaṁ pathavisamāya vipulāya paññāya samannāgato,",
  "atk-s0514a3:75_14": "ito paṭṭhāya bhūridatto nāma hohī’’ti ‘‘bhūridatto’’ tissa nāmaṁ akāsi.",
  "atk-s0514a3:75_15": "So tato paṭṭhāya sakkassa upaṭṭhānaṁ gacchanto alaṅkatavejayantapāsādaṁ devaccharāhi ākiṇṇaṁ atimanoharaṁ",
  "atk-s0514a3:75_16": "sakkassa sampattiṁ disvā devaloke piyaṁ katvā ‘‘kiṁ me iminā maṇḍūkabhakkhena attabhāvena,",
  "atk-s0514a3:75_17": "nāgabhavanaṁ gantvā uposathavāsaṁ vasitvā imasmiṁ devaloke uppattikāraṇaṁ karissāmī’’ti cintetvā nāgabhavanaṁ gantvā mātāpitaro āpucchi ‘‘ammatātā,",
  "atk-s0514a3:75_18": "ahaṁ uposathakammaṁ karissāmī’’ti. ‘‘Sādhu, tāta, karohi,",
  "atk-s0514a3:75_19": "karonto pana bahi agantvā imasmiññeva nāgabhavane ekasmiṁ suññavimāne karohi,",
  "atk-s0514a3:75_20": "bahigatānaṁ pana nāgānaṁ mahantaṁ bhaya’’nti.",
  "atk-s0514a3:76_0": "So ‘‘sādhū’’ti paṭissuṇitvā tattheva suññavimāne rājuyyāne uposathavāsaṁ vasati.",
  "atk-s0514a3:76_1": "Atha naṁ nānātūriyahatthā nāgakaññā parivārenti.",
  "atk-s0514a3:76_2": "So ‘‘na mayhaṁ idha vasantassa uposathakammaṁ matthakaṁ pāpuṇissati,",
  "atk-s0514a3:76_3": "manussapathaṁ gantvā karissāmī’’ti cintetvā nivāraṇabhayena mātāpitūnaṁ anārocetvā attano bhariyāyo āmantetvā ‘‘bhadde,",
  "atk-s0514a3:76_4": "ahaṁ manussalokaṁ gantvā yamunātīre nigrodharukkho atthi,",
  "atk-s0514a3:76_5": "tassāvidūre vammikamatthake bhoge ābhujitvā caturaṅgasamannāgataṁ uposathaṁ adhiṭṭhāya nipajjitvā uposathakammaṁ karissāmi.",
  "atk-s0514a3:76_6": "Mayā sabbarattiṁ nipajjitvā uposathakamme kate aruṇuggamanavelāyameva tumhe dasa dasa itthiyo ādāya vārena",
  "atk-s0514a3:76_7": "vārena tūriyahatthā mama santikaṁ āgantvā maṁ gandhehi ca pupphehi ca pūjetvā gāyitvā naccitvā maṁ ādāya",
  "atk-s0514a3:76_8": "nāgabhavanameva āgacchathā’’ti vatvā tattha gantvā vammikamatthake bhoge ābhujitvā ‘‘yo mama cammaṁ vā",
  "atk-s0514a3:76_9": "nhāruṁ vā aṭṭhiṁ vā ruhiraṁ vā icchati,",
  "atk-s0514a3:76_10": "so āharatū’’ti caturaṅgasamannāgataṁ uposathaṁ adhiṭṭhāya naṅgalasīsappamāṇaṁ sarīraṁ māpetvā nipanno uposathakammamakāsi.",
  "atk-s0514a3:76_11": "Aruṇe uṭṭhahanteyeva taṁ nāgamāṇavikā āgantvā yathānusiṭṭhaṁ paṭipajjitvā nāgabhavanaṁ ānenti.",
  "atk-s0514a3:76_12": "Tassa iminā niyāmena uposathaṁ karontassa dīgho addhā vītivatto.",
  "atk-s0514a3:77_0": "Uposathakhaṇḍaṁ niṭṭhitaṁ.",
  "atk-s0514a3:78_0": "Garuḷakhaṇḍaṁ",
  "atk-s0514a3:79_0": "Tadā eko bārāṇasidvāragāmavāsī brāhmaṇo somadattena nāma puttena saddhiṁ araññaṁ gantvā sūlayantapāsavāgurādīhi",
  "atk-s0514a3:79_1": "oḍḍetvā mige vadhitvā maṁsaṁ kājenāharitvā vikkiṇanto jīvikaṁ kappesi.",
  "atk-s0514a3:79_2": "So ekadivasaṁ antamaso godhāmattampi alabhitvā ‘‘tāta somadatta,",
  "atk-s0514a3:79_3": "sace tucchahatthā gamissāma,",
  "atk-s0514a3:79_4": "mātā te kujjhissati,",
  "atk-s0514a3:79_5": "yaṁ kiñci gahetvā gamissāmā’’ti vatvā bodhisattassa nipannavammikaṭṭhānābhimukho gantvā pānīyaṁ pātuṁ",
  "atk-s0514a3:79_6": "yamunaṁ otarantānaṁ migānaṁ padavalañjaṁ disvā ‘‘tāta,",
  "atk-s0514a3:79_7": "migamaggo paññāyati,",
  "atk-s0514a3:79_8": "tvaṁ paṭikkamitvā tiṭṭhāhi,",
  "atk-s0514a3:79_9": "ahaṁ pānīyatthāya āgataṁ migaṁ vijjhissāmī’’ti dhanuṁ ādāya migaṁ olokento ekasmiṁ rukkhamūle aṭṭhāsi.",
  "atk-s0514a3:79_10": "Atheko migo sāyanhasamaye pānīyaṁ pātuṁ āgato.",
  "atk-s0514a3:79_11": "So taṁ vijjhi.",
  "atk-s0514a3:79_12": "Migo tattha apatitvā saravegena tajjito lohitena paggharantena palāyi.",
  "atk-s0514a3:79_13": "Pitāputtā naṁ anubandhitvā patitaṭṭhāne maṁsaṁ gahetvā araññā nikkhamitvā sūriyatthaṅgamanavelāya taṁ nigrodhaṁ patvā ‘‘idāni akālo,",
  "atk-s0514a3:79_14": "na sakkā gantuṁ,",
  "atk-s0514a3:79_15": "idheva vasissāmā’’ti maṁsaṁ ekamante ṭhapetvā rukkhaṁ āruyha viṭapantare nipajjiṁsu.",
  "atk-s0514a3:79_16": "Brāhmaṇo paccūsasamaye pabujjhitvā migasaddasavanāya sotaṁ odahi.",
  "atk-s0514a3:80_0": "Tasmiṁ khaṇe nāgamāṇavikāyo āgantvā bodhisattassa pupphāsanaṁ paññāpesuṁ.",
  "atk-s0514a3:80_1": "So ahisarīraṁ antaradhāpetvā sabbālaṅkārapaṭimaṇḍitaṁ dibbasarīraṁ māpetvā sakkalīlāya pupphāsane nisīdi.",
  "atk-s0514a3:80_2": "Nāgamāṇavikāpi naṁ gandhamālādīhi pūjetvā dibbatūriyāni vādetvā naccagītaṁ paṭṭhapesuṁ.",
  "atk-s0514a3:80_3": "Brāhmaṇo taṁ saddaṁ sutvā ‘‘ko nu kho esa,",
  "atk-s0514a3:80_4": "jānissāmi na’’nti cintetvā ‘‘putta,",
  "atk-s0514a3:80_5": "puttā’’ti vatvāpi puttaṁ pabodhetuṁ asakkonto ‘‘sayatu esa,",
  "atk-s0514a3:80_6": "kilanto bhavissati,",
  "atk-s0514a3:80_7": "ahameva gamissāmī’’ti rukkhā oruyha tassa santikaṁ agamāsi.",
  "atk-s0514a3:80_8": "Nāgamāṇavikā taṁ disvā saddhiṁ tūriyehi bhūmiyaṁ nimujjitvā attano nāgabhavanameva gatā.",
  "atk-s0514a3:80_9": "Bodhisatto ekakova ahosi.",
  "atk-s0514a3:80_10": "Brāhmaṇo tassa santikaṁ gantvā pucchanto gāthādvayamāha –",
  "atk-s0514a3:81_0": "797.",
  "atk-s0514a3:82_0": " ‘‘Pupphābhihārassa vanassa majjhe, ko lohitakkho vitatantaraṁso;",
  "atk-s0514a3:83_0": "Kā kambukāyūradharā suvatthā, tiṭṭhanti nāriyo dasa vandamānā.",
  "atk-s0514a3:84_0": "798.",
  "atk-s0514a3:85_0": " ‘‘Ko tvaṁ brahābāhu vanassa majjhe, virocasi ghatasittova aggi;",
  "atk-s0514a3:86_0": "Mahesakkho aññatarosi yakkho, udāhu nāgosi mahānubhāvo’’ti.",
  "atk-s0514a3:87_0": "Tattha pupphābhihārassāti bodhisattassa pūjanatthāya ābhatena dibbapupphābhihārena samannāgatassa.",
  "atk-s0514a3:87_1": "Koti ko nāma tvaṁ.",
  "atk-s0514a3:87_2": "Lohitakkhoti rattakkho.",
  "atk-s0514a3:87_3": "Vitatantaraṁsoti puthulaantaraṁso.",
  "atk-s0514a3:87_4": "Kambukāyūradharāti suvaṇṇālaṅkāradharā.",
  "atk-s0514a3:87_5": "Brahābāhūti mahābāhu.",
  "atk-s0514a3:88_0": "Taṁ sutvā mahāsatto ‘‘sacepi ‘sakkādīsu aññatarohamasmī’ti vakkhāmi,",
  "atk-s0514a3:88_1": "saddahissatevāyaṁ brāhmaṇo,",
  "atk-s0514a3:88_2": "ajja pana mayā saccameva kathetuṁ vaṭṭatī’’ti cintetvā attano nāgarājabhāvaṁ kathento āha –",
  "atk-s0514a3:89_0": "799.",
  "atk-s0514a3:90_0": " ‘‘Nāgohamasmi iddhimā, tejassī duratikkamo;",
  "atk-s0514a3:91_0": "Ḍaṁseyyaṁ tejasā kuddho, phītaṁ janapadaṁ api.",
  "atk-s0514a3:92_0": "800.",
  "atk-s0514a3:93_0": " ‘‘Samuddajā hi me mātā, dhataraṭṭho ca me pitā;",
  "atk-s0514a3:94_0": "Sudassanakaniṭṭhosmi, bhūridattoti maṁ vidū’’ti.",
  "atk-s0514a3:95_0": "Tattha tejassīti visatejena tejavā.",
  "atk-s0514a3:95_1": "Duratikkamoti aññena atikkamituṁ asakkuṇeyyo.",
  "atk-s0514a3:95_2": "Ḍaṁseyyanti sacāhaṁ kuddho phītaṁ janapadaṁ api ḍaṁseyyaṁ,",
  "atk-s0514a3:95_3": "pathaviyaṁ mama dāṭhāya patitamattāya saddhiṁ pathaviyā mama tejena so sabbo janapado bhasmā bhaveyyāti vadati.",
  "atk-s0514a3:95_4": "Sudassanakaniṭṭhosmīti ahaṁ mama bhātu sudassanassa kaniṭṭho asmi.",
  "atk-s0514a3:95_5": "Vidūti evaṁ mamaṁ pañcayojanasatike nāgabhavane jānantīti.",
  "atk-s0514a3:96_0": "Idañca pana vatvā mahāsatto cintesi ‘‘ayaṁ brāhmaṇo caṇḍo pharuso,",
  "atk-s0514a3:96_1": "ahituṇḍikassa ārocetvā uposathakammassa me antarāyampi kareyya,",
  "atk-s0514a3:96_2": "yaṁ nūnāhaṁ imaṁ nāgabhavanaṁ netvā mahantaṁ yasaṁ datvā uposathakammaṁ addhaniyaṁ kareyya’’nti.",
  "atk-s0514a3:96_3": "Atha naṁ āha ‘‘brāhmaṇa,",
  "atk-s0514a3:96_4": "mahantaṁ te yasaṁ dassāmi,",
  "atk-s0514a3:96_5": "ramaṇīyaṁ nāgabhavanaṁ,",
  "atk-s0514a3:96_6": "ehi tattha gacchāmā’’ti. ‘‘Sāmi,",
  "atk-s0514a3:96_7": "putto me atthi,",
  "atk-s0514a3:96_8": "tasmiṁ gacchante āgamissāmī’’ti.",
  "atk-s0514a3:96_9": "Atha naṁ mahāsatto ‘‘gaccha, brāhmaṇa,",
  "atk-s0514a3:96_10": "ānehi na’’nti vatvā attano āvāsaṁ ācikkhanto āha –",
  "atk-s0514a3:97_0": "801.",
  "atk-s0514a3:98_0": " ‘‘Yaṁ gambhīraṁ sadāvaṭṭaṁ, rahadaṁ bhesmaṁ pekkhasi;",
  "atk-s0514a3:99_0": "Esa dibyo mamāvāso, anekasataporiso.",
  "atk-s0514a3:100_0": "802.",
  "atk-s0514a3:101_0": " ‘‘Mayūrakoñcābhirudaṁ, nīlodaṁ vanamajjhato;",
  "atk-s0514a3:102_0": "Yamunaṁ pavisa mā bhīto, khemaṁ vattavataṁ siva’’nti.",
  "atk-s0514a3:103_0": "Tattha sadāvaṭṭanti sadā pavattaṁ āvaṭṭaṁ.",
  "atk-s0514a3:103_1": "Bhesmanti bhayānakaṁ.",
  "atk-s0514a3:103_2": "Pekkhasīti yaṁ evarūpaṁ rahadaṁ passasi.",
  "atk-s0514a3:103_3": "Mayūrakoñcābhirudanti ubhosu tīresu vanaghaṭāyaṁ vasantehi mayūrehi ca koñcehi ca abhirudaṁ upakūjitaṁ.",
  "atk-s0514a3:103_4": "Nīlodanti nīlasalilaṁ.",
  "atk-s0514a3:103_5": "Vanamajjhatoti vanamajjhena sandamānaṁ.",
  "atk-s0514a3:103_6": "Pavisa mā bhītoti evarūpaṁ yamunaṁ abhīto hutvā pavisa.",
  "atk-s0514a3:103_7": "Vattavatanti vattasampannānaṁ ācāravantānaṁ vasanabhūmiṁ pavisa, gaccha, brāhmaṇa,",
  "atk-s0514a3:103_8": "puttaṁ ānehīti.",
  "atk-s0514a3:104_0": "Brāhmaṇo gantvā puttassa tamatthaṁ ārocetvā puttaṁ ānesi.",
  "atk-s0514a3:104_1": "Mahāsatto te ubhopi ādāya yamunātīraṁ gantvā tīre ṭhito āha –",
  "atk-s0514a3:105_0": "803.",
  "atk-s0514a3:106_0": " ‘‘Tattha patto sānucaro, saha puttena brāhmaṇa;",
  "atk-s0514a3:107_0": "Pūjito mayhaṁ kāmehi, sukhaṁ brāhmaṇa vacchasī’’ti.",
  "atk-s0514a3:108_0": "Tattha tattha pattoti tvaṁ amhākaṁ nāgabhavanaṁ patto hutvā.",
  "atk-s0514a3:108_1": "Mayhanti mama santakehi kāmehi pūjito.",
  "atk-s0514a3:108_2": "Vacchasīti tattha nāgabhavane sukhaṁ vasissati.",
  "atk-s0514a3:109_0": "Evaṁ vatvā mahāsatto ubhopi te pitāputte attano ānubhāvena nāgabhavanaṁ ānesi.",
  "atk-s0514a3:109_1": "Tesaṁ tattha dibbo attabhāvo pātubhavi.",
  "atk-s0514a3:109_2": "Atha nesaṁ mahāsatto dibbasampattiṁ datvā cattāri cattāri nāgakaññāsatāni adāsi.",
  "atk-s0514a3:109_3": "Te mahāsampattiṁ anubhaviṁsu.",
  "atk-s0514a3:109_4": "Bodhisattopi appamatto uposathakammaṁ akāsi.",
  "atk-s0514a3:109_5": "Anvaḍḍhamāsaṁ mātāpitūnaṁ upaṭṭhānaṁ gantvā dhammakathaṁ kathetvā tato ca brāhmaṇassa santikaṁ gantvā ārogyaṁ pucchitvā ‘‘yena te attho,",
  "atk-s0514a3:109_6": "taṁ vadeyyāsi,",
  "atk-s0514a3:109_7": "anukkaṇṭhamāno abhiramā’’ti vatvā somadattenapi saddhiṁ paṭisanthāraṁ katvā attano nivesanaṁ agacchi.",
  "atk-s0514a3:109_8": "Brāhmaṇo ekasaṁvaccharaṁ nāgabhavane vasitvā mandapuññatāya ukkaṇṭhito manussalokaṁ gantukāmo ahosi.",
  "atk-s0514a3:109_9": "Nāgabhavanamassa lokantaranirayo viya alaṅkatapāsādo bandhanāgāraṁ viya alaṅkatanāgakaññā yakkhiniyo viya upaṭṭhahiṁsu.",
  "atk-s0514a3:109_10": "So ‘‘ahaṁ tāva ukkaṇṭhito ,",
  "atk-s0514a3:109_11": "somadattassapi cittaṁ jānissāmī’’ti tassa santikaṁ gantvā āha ‘‘kiṁ, tāta,",
  "atk-s0514a3:109_12": "ukkaṇṭhasī’’ti?",
  "atk-s0514a3:109_13": "‘‘Kasmā ukkaṇṭhissāmi na ukkaṇṭhāmi,",
  "atk-s0514a3:109_14": "tvaṁ pana ukkaṇṭhasi, tātā’’ti?",
  "atk-s0514a3:109_15": "‘‘Āma tātā’’ti.",
  "atk-s0514a3:109_16": "‘‘Kiṁkāraṇā’’ti.",
  "atk-s0514a3:109_17": "‘‘Tava mātu ceva bhātubhaginīnañca adassanena ukkaṇṭhāmi, ehi,",
  "atk-s0514a3:109_18": "tāta somadatta,",
  "atk-s0514a3:109_19": "gacchāmā’’ti.",
  "atk-s0514a3:109_20": "So ‘‘na gacchāmī’’ti vatvāpi punappunaṁ pitarā yāciyamāno ‘‘sādhū’’ti sampaṭicchi.",
  "atk-s0514a3:110_0": "Brāhmaṇo ‘‘puttassa tāva me mano laddho,",
  "atk-s0514a3:110_1": "sace panāhaṁ bhūridattassa ‘ukkaṇṭhitomhī’ti vakkhāmi,",
  "atk-s0514a3:110_2": "atirekataraṁ me yasaṁ dassati,",
  "atk-s0514a3:110_3": "evaṁ me gamanaṁ na bhavissati.",
  "atk-s0514a3:110_4": "Ekena pana upāyena tassa sampattiṁ vaṇṇetvā ‘tvaṁ evarūpaṁ sampattiṁ pahāya kiṁkāraṇā manussalokaṁ gantvā",
  "atk-s0514a3:110_5": "uposathakammaṁ karosī’ti pucchitvā ‘saggatthāyā’ti vutte ‘tvaṁ tāva evarūpaṁ sampattiṁ pahāya saggatthāya",
  "atk-s0514a3:110_6": "uposathakammaṁ karosi,",
  "atk-s0514a3:110_7": "kimaṅgaṁ pana mayaṁyeva paradhanena jīvikaṁ kappema,",
  "atk-s0514a3:110_8": "ahampi manussalokaṁ gantvā ñātake disvā pabbajitvā samaṇadhammaṁ karissāmī’ti naṁ saññāpessāmi.",
  "atk-s0514a3:110_9": "Atha me so gamanaṁ anujānissatī’’ti cintetvā ekadivasaṁ tenāgantvā ‘‘kiṁ, brāhmaṇa,",
  "atk-s0514a3:110_10": "ukkaṇṭhasī’’ti pucchito ‘‘tumhākaṁ santikā amhākaṁ na kiñci parihāyatī’’ti kiñci gamanapaṭibaddhaṁ avatvāva ādito tāva tassa sampattiṁ vaṇṇento āha –",
  "atk-s0514a3:111_0": "804.",
  "atk-s0514a3:112_0": " ‘‘Samā samantaparito, pahūtatagarā mahī;",
  "atk-s0514a3:113_0": "Indagopakasañchannā, sobhati harituttamā.",
  "atk-s0514a3:114_0": "805.",
  "atk-s0514a3:115_0": " ‘‘Rammāni vanacetyāni, rammā haṁsūpakūjitā;",
  "atk-s0514a3:116_0": "Opupphapaddhā tiṭṭhanti, pokkharañño sunimmitā.",
  "atk-s0514a3:117_0": "806.",
  "atk-s0514a3:118_0": " ‘‘Aṭṭhaṁsā sukatā thambhā, sabbe veḷuriyāmayā;",
  "atk-s0514a3:119_0": "Sahassathambhā pāsādā, pūrā kaññāhi jotare.",
  "atk-s0514a3:120_0": "807.",
  "atk-s0514a3:121_0": " ‘‘Vimānaṁ upapannosi, dibyaṁ puññehi attano;",
  "atk-s0514a3:122_0": "Asambādhaṁ sivaṁ rammaṁ, accantasukhasaṁhitaṁ.",
  "atk-s0514a3:123_0": "808.",
  "atk-s0514a3:124_0": " ‘‘Maññe sahassanettassa, vimānaṁ nābhikaṅkhasi;",
  "atk-s0514a3:125_0": "Iddhī hi tyāyaṁ vipulā, sakkasseva jutīmato’’ti.",
  "atk-s0514a3:126_0": "Tattha samā samantaparitoti parisamantato sabbadisābhāgesu ayaṁ tava nāgabhavane mahī suvaṇṇarajatamaṇi muttāvālukāparikiṇṇā samatalā.",
  "atk-s0514a3:126_1": "Pahūtatagarā mahīti bahukehi tagaragacchehi samannāgatā.",
  "atk-s0514a3:126_2": "Indagopakasañchannāti suvaṇṇaindagopakehi sañchannā.",
  "atk-s0514a3:126_3": "Sobhati harituttamāti haritavaṇṇadabbatiṇasañchannā sobhatīti attho.",
  "atk-s0514a3:126_4": "Vanacetyānīti vanaghaṭā.",
  "atk-s0514a3:126_5": "Opupphapaddhāti pupphitvā patitehi padumapattehi sañchannā udakapiṭṭhā.",
  "atk-s0514a3:126_6": "Sunimmitāti tava puññasampattiyā suṭṭhu nimmitā.",
  "atk-s0514a3:126_7": "Aṭṭhaṁsāti tava vasanapāsādesu aṭṭhaṁsā sukatā veḷuriyamayā thambhā.",
  "atk-s0514a3:126_8": "Tehi thambhehi sahassathambhā tava pāsādā nāgakaññāhi pūrā vijjotanti.",
  "atk-s0514a3:126_9": "Upapannosīti evarūpe vimāne nibbattosīti attho.",
  "atk-s0514a3:126_10": "Sahassanettassa vimānanti sakkassa vejayantapāsādaṁ.",
  "atk-s0514a3:126_11": "Iddhī hi tyāyaṁ vipulāti yasmā tavāyaṁ vipulā iddhi,",
  "atk-s0514a3:126_12": "tasmā tvaṁ tena uposathakammena sakkassa vimānampi na patthesi,",
  "atk-s0514a3:126_13": "aññaṁ tato uttari mahantaṁ ṭhānaṁ patthesīti maññāmi.",
  "atk-s0514a3:127_0": "Taṁ sutvā mahāsatto ‘‘mā hevaṁ, brāhmaṇa, avaca,",
  "atk-s0514a3:127_1": "sakkassa yasaṁ paṭicca amhākaṁ yaso sinerusantike sāsapo viya,",
  "atk-s0514a3:127_2": "mayaṁ tassa paricārakepi na agghāmā’’ti vatvā gāthamāha –",
  "atk-s0514a3:128_0": "809.",
  "atk-s0514a3:129_0": " ‘‘Manasāpi na pattabbo, ānubhāvo jutīmato;",
  "atk-s0514a3:130_0": "Paricārayamānānaṁ, saindānaṁ vasavattina’’nti.",
  "atk-s0514a3:131_0": "Tassattho – brāhmaṇa,",
  "atk-s0514a3:131_1": "sakkassa yaso nāma ekaṁ dve tayo cattāro vā divase ‘‘ettako siyā’’ti manasā cintentenapi na abhipattabbo.",
  "atk-s0514a3:131_2": "Yepi naṁ cattāro mahārājāno paricārenti,",
  "atk-s0514a3:131_3": "tesaṁ devarājānaṁ paricārayamānānaṁ indaṁ nāyakaṁ katvā carantānaṁ saindānaṁ vasavattīnaṁ catunnaṁ lokapālānaṁ",
  "atk-s0514a3:131_4": "yasassapi amhākaṁ tiracchānagatānaṁ yaso soḷasiṁ kalaṁ nagghatīti.",
  "atk-s0514a3:132_0": "Evañca pana vatvā ‘‘idaṁ te maññe sahassanettassa vimāna’’nti vacanaṁ sutvā ahaṁ taṁ anussariṁ.",
  "atk-s0514a3:132_1": "‘‘Ahañhi vejayantaṁ patthento uposathakammaṁ karomī’’ti tassa attano patthanaṁ ācikkhanto āha –",
  "atk-s0514a3:133_0": "810.",
  "atk-s0514a3:134_0": " ‘‘Taṁ vimānaṁ abhijjhāya, amarānaṁ sukhesinaṁ;",
  "atk-s0514a3:135_0": "Uposathaṁ upavasanto, semi vammikamuddhanī’’ti.",
  "atk-s0514a3:136_0": "Tattha abhijjhāyāti patthetvā.",
  "atk-s0514a3:136_1": "Amarānanti dīghāyukānaṁ devānaṁ.",
  "atk-s0514a3:136_2": "Sukhesinanti esitasukhānaṁ sukhe patiṭṭhitānaṁ.",
  "atk-s0514a3:137_0": "Kaṁ sutvā brāhmaṇo ‘‘idāni me okāso laddho’’ti somanassappatto gantuṁ āpucchanto gāthādvayamāha –",
  "atk-s0514a3:138_0": "811.",
  "atk-s0514a3:139_0": " ‘‘Ahañca migamesāno, saputto pāvisiṁ vanaṁ;",
  "atk-s0514a3:140_0": "Taṁ maṁ mataṁ vā jīvaṁ vā, nābhivedenti ñātakā.",
  "atk-s0514a3:141_0": "812.",
  "atk-s0514a3:142_0": " ‘‘Āmantaye bhūridattaṁ, kāsiputtaṁ yasassinaṁ;",
  "atk-s0514a3:143_0": "Tayā no samanuññātā, api passemu ñātake’’ti.",
  "atk-s0514a3:144_0": "Tattha nābhivedentīti na jānanti,",
  "atk-s0514a3:144_1": "kathentopi nesaṁ natthi.",
  "atk-s0514a3:144_2": "Āmantayeti āmantayāmi.",
  "atk-s0514a3:144_3": "Kāsiputtanti kāsirājadhītāya puttaṁ.",
  "atk-s0514a3:145_0": "Tato bodhisatto āha –",
  "atk-s0514a3:146_0": "813.",
  "atk-s0514a3:147_0": " ‘‘Eso hi vata me chando, yaṁ vasesi mamantike;",
  "atk-s0514a3:148_0": "Na hi etādisā kāmā, sulabhā honti mānuse.",
  "atk-s0514a3:149_0": "814.",
  "atk-s0514a3:150_0": " ‘‘Sace tvaṁ nicchase vatthuṁ, mama kāmehi pūjito;",
  "atk-s0514a3:151_0": "Mayā tvaṁ samanuññāto, sotthiṁ passāhi ñātake’’ti.",
  "atk-s0514a3:152_0": "Mahāsatto gāthādvayaṁ vatvā cintesi –",
  "atk-s0514a3:152_1": "‘‘ayaṁ maṇiṁ nissāya sukhaṁ jīvanto kassaci nācikkhissati,",
  "atk-s0514a3:152_2": "etassa sabbakāmadadaṁ maṇiṁ dassāmī’’ti.",
  "atk-s0514a3:152_3": "Athassa taṁ dadanto āha –",
  "atk-s0514a3:153_0": "815.",
  "atk-s0514a3:154_0": " ‘‘Dhārayimaṁ maṇiṁ dibyaṁ, pasuṁ putte ca vindati;",
  "atk-s0514a3:155_0": "Arogo sukhito hoti, gacchevādāya brāhmaṇā’’ti.",
  "atk-s0514a3:156_0": "Tattha pasuṁ putte ca vindatīti imaṁ maṇiṁ dhārayamāno imassānubhāvena pasuñca putte ca aññañca yaṁ icchati,",
  "atk-s0514a3:156_1": "taṁ sabbaṁ labhati.",
  "atk-s0514a3:157_0": "Tato brāhmaṇo gāthamāha –",
  "atk-s0514a3:158_0": "816.",
  "atk-s0514a3:159_0": " ‘‘Kusalaṁ paṭinandāmi, bhūridatta vaco tava;",
  "atk-s0514a3:160_0": "Pabbajissāmi jiṇṇosmi, na kāme abhipatthaye’’ti.",
  "atk-s0514a3:161_0": "Tassattho –",
  "atk-s0514a3:161_1": "bhūridatta,",
  "atk-s0514a3:161_2": "tava vacanaṁ kusalaṁ anavajjaṁ,",
  "atk-s0514a3:161_3": "taṁ paṭinandāmi na paṭikkhipāmi.",
  "atk-s0514a3:161_4": "Ahaṁ pana jiṇṇo asmi,",
  "atk-s0514a3:161_5": "tasmā pabbajissāmi,",
  "atk-s0514a3:161_6": "na kāme abhipatthayāmi,",
  "atk-s0514a3:161_7": "kiṁ me maṇināti.",
  "atk-s0514a3:162_0": "Bodhisatto āha –",
  "atk-s0514a3:163_0": "817.",
  "atk-s0514a3:164_0": " ‘‘Brahmacariyassa ce bhaṅgo, hoti bhogehi kāriyaṁ;",
  "atk-s0514a3:165_0": "Avikampamāno eyyāsi, bahuṁ dassāmi te dhana’’nti.",
  "atk-s0514a3:166_0": "Tattha ce bhaṅgoti brahmacariyavāso nāma dukkaro,",
  "atk-s0514a3:166_1": "anabhiratassa brahmacariyassa ce bhaṅgo hoti,",
  "atk-s0514a3:166_2": "tadā gihibhūtassa bhogehi kāriyaṁ hoti,",
  "atk-s0514a3:166_3": "evarūpe kāle tvaṁ nirāsaṅko hutvā mama santikaṁ āgaccheyyāsi,",
  "atk-s0514a3:166_4": "bahuṁ te dhanaṁ dassāmīti.",
  "atk-s0514a3:167_0": "Brāhmaṇo āha –",
  "atk-s0514a3:168_0": "818.",
  "atk-s0514a3:169_0": " ‘‘Kusalaṁ paṭinandāmi, bhūridatta vaco tava;",
  "atk-s0514a3:170_0": "Punapi āgamissāmi, sace attho bhavissatī’’ti.",
  "atk-s0514a3:171_0": "Tattha punapīti puna api, ayameva vā pāṭho.",
  "atk-s0514a3:172_0": "Athassa tattha avasitukāmataṁ ñatvā mahāsatto nāgamāṇavake āṇāpetvā brāhmaṇaṁ manussalokaṁ pāpesi.",
  "atk-s0514a3:172_1": "Tamatthaṁ pakāsento satthā āha –",
  "atk-s0514a3:173_0": "819.",
  "atk-s0514a3:174_0": " ‘‘Idaṁ vatvā bhūridatto, pesesi caturo jane;",
  "atk-s0514a3:175_0": "Etha gacchatha uṭṭhetha, khippaṁ pāpetha brāhmaṇaṁ.",
  "atk-s0514a3:176_0": "820.",
  "atk-s0514a3:177_0": " ‘‘Tassa taṁ vacanaṁ sutvā, uṭṭhāya caturo janā;",
  "atk-s0514a3:178_0": "Pesitā bhūridattena, khippaṁ pāpesu brāhmaṇa’’nti.",
  "atk-s0514a3:179_0": "Tattha pāpesūti yamunāto uttāretvā bārāṇasimaggaṁ pāpayiṁsu,",
  "atk-s0514a3:179_1": "pāpayitvā ca pana ‘‘tumhe gacchathā’’ti vatvā nāgabhavanameva paccāgamiṁsu.",
  "atk-s0514a3:180_0": "Brāhmaṇopi ‘‘tāta somadatta,",
  "atk-s0514a3:180_1": "imasmiṁ ṭhāne migaṁ vijjhimhā,",
  "atk-s0514a3:180_2": "imasmiṁ sūkara’’nti puttassa ācikkhanto antarāmagge pokkharaṇiṁ disvā ‘‘tāta somadatta,",
  "atk-s0514a3:180_3": "nhāyāmā’’ti vatvā ‘‘sādhu,",
  "atk-s0514a3:180_4": "tātā’’ti vutte ubhopi dibbābharaṇāni ceva dibbavatthāni ca omuñcitvā bhaṇḍikaṁ katvā pokkharaṇītīre ṭhapetvā otaritvā nhāyiṁsu.",
  "atk-s0514a3:180_5": "Tasmiṁ khaṇe tāni antaradhāyitvā nāgabhavanameva agamaṁsu.",
  "atk-s0514a3:180_6": "Paṭhamaṁ nivatthakāsāvapilotikāva nesaṁ sarīre paṭimuñciṁsu,",
  "atk-s0514a3:180_7": "dhanusarasattiyopi pākatikāva ahesuṁ.",
  "atk-s0514a3:180_8": "Somadatto ‘‘nāsitāmhā tayā,",
  "atk-s0514a3:180_9": "tātā’’ti paridevi.",
  "atk-s0514a3:180_10": "Atha naṁ pitā ‘‘mā cintayi,",
  "atk-s0514a3:180_11": "migesu santesu araññe mige vadhitvā jīvikaṁ kappessāmā’’ti assāsesi.",
  "atk-s0514a3:180_12": "Somadattassa mātā tesaṁ āgamanaṁ sutvā paccuggantvā gharaṁ netvā annapānena santappesi.",
  "atk-s0514a3:180_13": "Brāhmaṇo bhuñjitvā niddaṁ okkami.",
  "atk-s0514a3:180_14": "Itarā puttaṁ pucchi ‘‘tāta ,",
  "atk-s0514a3:180_15": "ettakaṁ kālaṁ kuhiṁ gatatthā’’ti? ‘‘Amma,",
  "atk-s0514a3:180_16": "bhūridattanāgarājena amhe nāgabhavanaṁ nītā,",
  "atk-s0514a3:180_17": "tato ukkaṇṭhitvā idāni āgatā’’ti.",
  "atk-s0514a3:180_18": "‘‘Kiñci pana vo ratanaṁ ābhata’’nti.",
  "atk-s0514a3:180_19": "‘‘Nābhataṁ ammā’’ti.",
  "atk-s0514a3:180_20": "‘‘Kiṁ tumhākaṁ tena kiñci na dinna’’nti. ‘‘Amma,",
  "atk-s0514a3:180_21": "bhūridattena me pitu sabbakāmadado maṇi dinno ahosi,",
  "atk-s0514a3:180_22": "iminā pana na gahito’’ti.",
  "atk-s0514a3:180_23": "‘‘Kiṁkāraṇā’’ti.",
  "atk-s0514a3:180_24": "‘‘Pabbajissati kirā’’ti.",
  "atk-s0514a3:180_25": "Sā ‘‘ettakaṁ kālaṁ dārake mama bhāraṁ karonto nāgabhavane vasitvā idāni kira pabbajissatī’’ti kujjhitvā vīhibhañjanadabbiyā piṭṭhiṁ pothentī ‘‘are,",
  "atk-s0514a3:180_26": "duṭṭhabrāhmaṇa,",
  "atk-s0514a3:180_27": "pabbajissāmīti kira maṇiratanaṁ na gaṇhasi,",
  "atk-s0514a3:180_28": "atha kasmā apabbajitvā idhāgatosi,",
  "atk-s0514a3:180_29": "nikkhama mama gharā sīgha’’nti santajjesi.",
  "atk-s0514a3:180_30": "Atha naṁ ‘‘bhadde,",
  "atk-s0514a3:180_31": "mā kujjhi,",
  "atk-s0514a3:180_32": "araññe migesu santesu ahaṁ taṁ posessāmī’’ti vatvā puttena saddhiṁ araññaṁ gantvā purimaniyāmeneva jīvikaṁ kappesi.",
  "atk-s0514a3:181_0": "Tadā dakkhiṇamahāsamuddassa disābhāge simbalivāsī eko garuḷo pakkhavātehi samudde udakaṁ viyūhitvā ekaṁ nāgarājānaṁ sīse gaṇhi.",
  "atk-s0514a3:181_1": "Tadāhi supaṇṇā nāgaṁ gahetuṁ ajānanakāyeva ,",
  "atk-s0514a3:181_2": "pacchā paṇḍarajātake jāniṁsu.",
  "atk-s0514a3:181_3": "So pana taṁ sīse gahetvāpi udake anottharanteyeva ukkhipitvā olambantaṁ ādāya himavantamatthakena pāyāsi.",
  "atk-s0514a3:181_4": "Tadā ceko kāsiraṭṭhavāsī brāhmaṇo isipabbajjaṁ pabbajitvā himavantappadese paṇṇasālaṁ māpetvā paṭivasati.",
  "atk-s0514a3:181_5": "Tassa caṅkamanakoṭiyaṁ mahānigrodharukkho atthi.",
  "atk-s0514a3:181_6": "So tassa mūle divāvihāraṁ karoti.",
  "atk-s0514a3:181_7": "Supaṇṇo nigrodhamatthakena nāgaṁ harati.",
  "atk-s0514a3:181_8": "Nāgo olambanto mokkhatthāya naṅguṭṭhena nigrodhaviṭapaṁ veṭhesi.",
  "atk-s0514a3:181_9": "Supaṇṇo taṁ ajānantova mahabbalatāya ākāse pakkhandiyeva.",
  "atk-s0514a3:181_10": "Nigrodharukkho samūlo uppāṭito.",
  "atk-s0514a3:181_11": "Supaṇṇo nāgaṁ simbalivanaṁ netvā tuṇḍena paharitvā kucchiṁ phāletvā nāgamedaṁ khāditvā sarīraṁ samuddakucchimhi chaḍḍesi.",
  "atk-s0514a3:181_12": "Nigrodharukkho patanto mahāsaddamakāsi.",
  "atk-s0514a3:181_13": "Supaṇṇo ‘‘kissa eso saddo’’ti adho olokento nigrodharukkhaṁ disvā ‘‘kuto esa mayā uppāṭito’’ti cintetvā",
  "atk-s0514a3:181_14": "‘‘tāpasassa caṅkamanakoṭiyā nigrodho eso’’ti tathato ñatvā ‘‘ayaṁ tassa bahūpakāro,",
  "atk-s0514a3:181_15": "‘akusalaṁ nu kho me pasutaṁ,",
  "atk-s0514a3:181_16": "udāhu no’ti tameva pucchitvā jānissāmī’’ti māṇavakavesena tassa santikaṁ agamāsi.",
  "atk-s0514a3:182_0": "Tasmiṁ khaṇe tāpaso taṁ ṭhānaṁ samaṁ karoti.",
  "atk-s0514a3:182_1": "Supaṇṇarājā tāpasaṁ vanditvā ekamantaṁ nisinno ajānanto viya ‘‘kissa ṭhānaṁ, bhante,",
  "atk-s0514a3:182_2": "ida’’nti pucchi.",
  "atk-s0514a3:182_3": "‘‘Upāsaka,",
  "atk-s0514a3:182_4": "eko supaṇṇo bhojanatthāya nāgaṁ haranto nāgena mokkhatthāya nigrodhaviṭapaṁ naṅguṭṭhena veṭhitāyapi attano mahabbalatāya pakkhantitvā gato,",
  "atk-s0514a3:182_5": "atha nigrodharukkho uppāṭito,",
  "atk-s0514a3:182_6": "idaṁ tassa uppāṭitaṭṭhāna’’nti.",
  "atk-s0514a3:182_7": "‘‘Kiṁ pana, bhante,",
  "atk-s0514a3:182_8": "tassa supaṇṇassa akusalaṁ hoti,",
  "atk-s0514a3:182_9": "udāhu no’’ti?",
  "atk-s0514a3:182_10": "‘‘Sace na jānāti,",
  "atk-s0514a3:182_11": "acetanakammaṁ nāma akusalaṁ na hotī’’ti.",
  "atk-s0514a3:182_12": "‘‘Kiṁ nāgassa pana ,",
  "atk-s0514a3:182_13": "bhante’’ti?",
  "atk-s0514a3:182_14": "‘‘So imaṁ nāsetuṁ na gaṇhi,",
  "atk-s0514a3:182_15": "mokkhatthāya gaṇhi,",
  "atk-s0514a3:182_16": "tasmā tassapi na hotiyevā’’ti.",
  "atk-s0514a3:182_17": "Supaṇṇo tāpasassa tussitvā ‘‘bhante,",
  "atk-s0514a3:182_18": "ahaṁ so supaṇṇarājā,",
  "atk-s0514a3:182_19": "tumhākañhi pañhaveyyākaraṇena tuṭṭho.",
  "atk-s0514a3:182_20": "Tumhe araññe vasatha,",
  "atk-s0514a3:182_21": "ahañcekaṁ alampāyanamantaṁ jānāmi,",
  "atk-s0514a3:182_22": "anaggho manto.",
  "atk-s0514a3:182_23": "Tamahaṁ tumhākaṁ ācariyabhāgaṁ katvā dammi,",
  "atk-s0514a3:182_24": "paṭiggaṇhatha na’’nti āha.",
  "atk-s0514a3:182_25": "‘‘Alaṁ mayhaṁ mantena,",
  "atk-s0514a3:182_26": "gacchatha tumhe’’ti.",
  "atk-s0514a3:182_27": "So taṁ punappunaṁ yācitvā sampaṭicchāpetvā mantaṁ datvā osadhāni ācikkhitvā pakkāmi.",
  "atk-s0514a3:183_0": "Garuḷakaṇḍaṁ niṭṭhitaṁ.",
  "atk-s0514a3:184_0": "Kīḷanakaṇḍaṁ",
  "atk-s0514a3:185_0": "Tasmiṁ kāle bārāṇasiyaṁ eko daliddabrāhmaṇo bahuṁ iṇaṁ gahetvā iṇasāmikehi codiyamāno ‘‘kiṁ me idha vāsena,",
  "atk-s0514a3:185_1": "araññaṁ pavisitvā mataṁ seyyo’’ti nikkhamitvā vanaṁ pavisitvā anupubbena taṁ assamapadaṁ patvā tāpasaṁ vattasampadāya ārādhesi.",
  "atk-s0514a3:185_2": "Tāpaso ‘‘ayaṁ brāhmaṇo mayhaṁ ativiya upakārako,",
  "atk-s0514a3:185_3": "supaṇṇarājena dinnaṁ dibbamantamassa dassāmī’’ti cintetvā ‘‘brāhmaṇa,",
  "atk-s0514a3:185_4": "ahaṁ alampāyanamantaṁ jānāmi,",
  "atk-s0514a3:185_5": "taṁ te dammi,",
  "atk-s0514a3:185_6": "gaṇhāhi na’’nti vatvā ‘‘alaṁ, bhante,",
  "atk-s0514a3:185_7": "na mayhaṁ mantenattho’’ti vuttepi punappunaṁ vatvā nippīḷetvā sampaṭicchāpetvā adāsiyeva.",
  "atk-s0514a3:185_8": "Tassa ca mantassa anucchavikāni osadhāni ceva mantupacārañca sabbaṁ kathesi.",
  "atk-s0514a3:185_9": "Brāhmaṇo ‘‘laddho me jīvitupāyo’’ti katipāhaṁ vasitvā ‘‘vātābādho me, bhante,",
  "atk-s0514a3:185_10": "bādhatī’’ti apadesaṁ katvā tāpasena vissajjito taṁ vanditvā khamāpetvā araññā nikkhamitvā anupubbena",
  "atk-s0514a3:185_11": "yamunāya tīraṁ patvā taṁ mantaṁ sajjhāyanto mahāmaggaṁ gacchati.",
  "atk-s0514a3:186_0": "Tasmiṁ kāle sahassamattā bhūridattassa paricārikā nāgamāṇavikā taṁ sabbakāmadadaṁ maṇiratanaṁ ādāya nāgabhavanā",
  "atk-s0514a3:186_1": "nikkhamitvā yamunātīre vālukarāsimhi ṭhapetvā tassa obhāsena sabbarattiṁ udakakīḷaṁ kīḷitvā aruṇuggamane",
  "atk-s0514a3:186_2": "sabbālaṅkārena alaṅkaritvā maṇiratanaṁ parivāretvā siriṁ pavesayamānā nisīdiṁsu.",
  "atk-s0514a3:186_3": "Brāhmaṇopi mantaṁ sajjhāyanto taṁ ṭhānaṁ pāpuṇi.",
  "atk-s0514a3:186_4": "Tā mantasaddaṁ sutvāva ‘‘iminā supaṇṇena bhavitabba’’nti maraṇabhayatajjitā maṇiratanaṁ aggahetvā pathaviyaṁ nimujjitvā nāgabhavanaṁ agamiṁsu.",
  "atk-s0514a3:186_5": "Brāhmaṇopi maṇiratanaṁ disvā ‘‘idāneva me manto samiddho’’ti tuṭṭhamānaso maṇiratanaṁ ādāya pāyāsi.",
  "atk-s0514a3:186_6": "Tasmiṁ khaṇe nesādabrāhmaṇo somadattena saddhiṁ migavadhāya araññaṁ pavisanto tassa hatthe taṁ maṇiratanaṁ disvā puttaṁ āha ‘‘tāta,",
  "atk-s0514a3:186_7": "nanu eso amhākaṁ bhūridattena dinno maṇī’’ti? ‘‘Āma, tāta,",
  "atk-s0514a3:186_8": "eso maṇī’’ti.",
  "atk-s0514a3:186_9": "‘‘Tena hissa aguṇaṁ kathetvā imaṁ brāhmaṇaṁ vañcetvā gaṇhāmetaṁ maṇiratana’’nti. ‘‘Tāta,",
  "atk-s0514a3:186_10": "pubbe bhūridattena dīyamānaṁ na gaṇhi,",
  "atk-s0514a3:186_11": "idāni panesa brāhmaṇo taññeva vañcessati,",
  "atk-s0514a3:186_12": "tuṇhī hohī’’ti.",
  "atk-s0514a3:186_13": "Brāhmaṇo ‘‘hotu, tāta,",
  "atk-s0514a3:186_14": "passasi etassa vā mama vā vañcanabhāva’’nti alampāyanena saddhiṁ sallapanto āha –",
  "atk-s0514a3:187_0": "821.",
  "atk-s0514a3:188_0": " ‘‘Maṇiṁ paggayha maṅgalyaṁ, sādhuvittaṁ manoramaṁ;",
  "atk-s0514a3:189_0": "Selaṁ byañjanasampannaṁ, ko imaṁ maṇimajjhagā’’ti.",
  "atk-s0514a3:190_0": "Tattha maṅgalyanti maṅgalasammataṁ sabbakāmadadaṁ. Ko imanti kuhiṁ imaṁ maṇiṁ adhigatosi.",
  "atk-s0514a3:191_0": "Tato alampāyano gāthamāha –",
  "atk-s0514a3:192_0": "822.",
  "atk-s0514a3:193_0": " ‘‘Lohitakkhasahassāhi, samantā parivāritaṁ;",
  "atk-s0514a3:194_0": "Ajja kālaṁ pathaṁ gacchaṁ, ajjhagāhaṁ maṇiṁ ima’’nti.",
  "atk-s0514a3:195_0": "Tassattho –",
  "atk-s0514a3:195_1": "ahaṁ ajja kālaṁ pātova pathaṁ maggaṁ gacchanto rattakkhikāhi sahassamattāhi nāgamāṇavikāhi samantā parivāritaṁ imaṁ maṇiṁ ajjhagā.",
  "atk-s0514a3:195_2": "Maṁ disvā hi sabbāva etā bhayatajjitā imaṁ chaḍḍetvā palātāti.",
  "atk-s0514a3:196_0": "Nesādabrāhmaṇo taṁ vañcetukāmo maṇiratanassa aguṇaṁ pakāsento attanā gaṇhitukāmo tisso gāthā abhāsi –",
  "atk-s0514a3:197_0": "823.",
  "atk-s0514a3:198_0": " ‘‘Sūpaciṇṇo ayaṁ selo, accito mānito sadā;",
  "atk-s0514a3:199_0": "Sudhārito sunikkhitto, sabbatthamabhisādhaye.",
  "atk-s0514a3:200_0": "824.",
  "atk-s0514a3:201_0": " ‘‘Upacāravipannassa, nikkhepe dhāraṇāya vā;",
  "atk-s0514a3:202_0": "Ayaṁ selo vināsāya, pariciṇṇo ayoniso.",
  "atk-s0514a3:203_0": "825.",
  "atk-s0514a3:204_0": " ‘‘Na imaṁ akusalo dibyaṁ, maṇiṁ dhāretumāraho;",
  "atk-s0514a3:205_0": "Paṭipajja sataṁ nikkhaṁ, dehimaṁ ratanaṁ mama’’nti.",
  "atk-s0514a3:206_0": "Tattha sabbatthanti yo imaṁ selaṁ suṭṭhu upacarituṁ accituṁ attano jīvitaṁ viya mamāyituṁ suṭṭhu dhāretuṁ suṭṭhu nikkhipituṁ jānāti,",
  "atk-s0514a3:206_1": "tasseva sūpaciṇṇo accito mānito sudhārito sunikkhitto ayaṁ selo sabbaṁ atthaṁ sādhetīti attho.",
  "atk-s0514a3:206_2": "Upacāravipannassāti yo pana upacāravipanno hoti,",
  "atk-s0514a3:206_3": "tasseso anupāyena pariciṇṇo vināsameva vahatīti vadati.",
  "atk-s0514a3:206_4": "Dhāretumārahoti dhāretuṁ araho.",
  "atk-s0514a3:206_5": "Paṭipajja sataṁ nikkhanti amhākaṁ gehe bahū maṇī,",
  "atk-s0514a3:206_6": "mayametaṁ gahetuṁ jānāma.",
  "atk-s0514a3:206_7": "Ahaṁ te nikkhasataṁ dassāmi,",
  "atk-s0514a3:206_8": "taṁ paṭipajja,",
  "atk-s0514a3:206_9": "dehi imaṁ maṇiratanaṁ mamanti.",
  "atk-s0514a3:206_10": "Tassa hi gehe ekopi suvaṇṇanikkho natthi.",
  "atk-s0514a3:206_11": "So pana tassa maṇino sabbakāmadadabhāvaṁ jānāti .",
  "atk-s0514a3:206_12": "Tenassa etadahosi ‘‘ahaṁ sasīsaṁ nhatvā maṇiṁ udakena paripphositvā ‘nikkhasataṁ me dehī’ti vakkhāmi,",
  "atk-s0514a3:206_13": "athesa me dassati,",
  "atk-s0514a3:206_14": "tamahaṁ etassa dassāmī’’ti.",
  "atk-s0514a3:206_15": "Tasmā sūro hutvā evamāha.",
  "atk-s0514a3:207_0": "Tato alampāyano gāthamāha –",
  "atk-s0514a3:208_0": "826.",
  "atk-s0514a3:209_0": " ‘‘Na ca myāyaṁ maṇī keyyo, gohi vā ratanehi vā;",
  "atk-s0514a3:210_0": "Selo byañjanasampanno, neva keyyo maṇi mamā’’ti.",
  "atk-s0514a3:211_0": "Tattha na ca myāyanti ayaṁ maṇi mama santako kenaci vikkiṇitabbo nāma na hoti.",
  "atk-s0514a3:211_1": "Neva keyyoti ayañca mama maṇi lakkhaṇasampanno,",
  "atk-s0514a3:211_2": "tasmā neva keyyo kenaci vatthunāpi vikkiṇitabbo nāma na hotīti.",
  "atk-s0514a3:212_0": "Nesādabrāhmaṇo āha –",
  "atk-s0514a3:213_0": "827.",
  "atk-s0514a3:214_0": " ‘‘No ce tayā maṇī keyyo, gohi vā ratanehi vā;",
  "atk-s0514a3:215_0": "Atha kena maṇī keyyo, taṁ me akkhāhi pucchito’’ti.",
  "atk-s0514a3:216_0": "Alampāyano āha –",
  "atk-s0514a3:217_0": "828.",
  "atk-s0514a3:218_0": " ‘‘Yo me saṁse mahānāgaṁ, tejassiṁ duratikkamaṁ;",
  "atk-s0514a3:219_0": "Tassa dajjaṁ imaṁ selaṁ, jalantamiva tejasā’’ti.",
  "atk-s0514a3:220_0": "Tattha jalantamiva tejasāti pabhāya jalantaṁ viya.",
  "atk-s0514a3:221_0": "Nesādabrāhmaṇo āha –",
  "atk-s0514a3:222_0": "829.",
  "atk-s0514a3:223_0": " ‘‘Ko nu brāhmaṇavaṇṇena, supaṇṇo patataṁ varo;",
  "atk-s0514a3:224_0": "Nāgaṁ jigīsamanvesi, anvesaṁ bhakkhamattano’’ti.",
  "atk-s0514a3:225_0": "Tattha ko nūti idaṁ nesādabrāhmaṇo ‘‘attano bhakkhaṁ anvesantena garuḷena bhavitabba’’nti cintetvā evamāha.",
  "atk-s0514a3:226_0": "Alampāyano evamāha –",
  "atk-s0514a3:227_0": "830.",
  "atk-s0514a3:228_0": " ‘‘Nāhaṁ dijādhipo homi, adiṭṭho garuḷo mayā;",
  "atk-s0514a3:229_0": "Āsīvisena vittoti, vejjo brāhmaṇa maṁ vidū’’ti.",
  "atk-s0514a3:230_0": "Tattha maṁ vidūti maṁ ‘‘esa āsīvisena vittako alampāyano nāma vejjo’’ti jānanti.",
  "atk-s0514a3:231_0": "Nesādabrāhmaṇo āha –",
  "atk-s0514a3:232_0": "831.",
  "atk-s0514a3:233_0": " ‘‘Kiṁ nu tuyhaṁ phalaṁ atthi, kiṁ sippaṁ vijjate tava;",
  "atk-s0514a3:234_0": "Kismiṁ vā tvaṁ paratthaddho, uragaṁ nāpacāyasī’’ti.",
  "atk-s0514a3:235_0": "Tattha kismiṁ vā tvaṁ paratthaddhoti tvaṁ kismiṁ vā upatthaddho hutvā,",
  "atk-s0514a3:235_1": "kiṁ nissayaṁ katvā uragaṁ āsīvisaṁ na apacāyasi jeṭṭhakaṁ akatvā avajānāsīti pucchati.",
  "atk-s0514a3:236_0": "So attano balaṁ dīpento āha –",
  "atk-s0514a3:237_0": "832.",
  "atk-s0514a3:238_0": " ‘‘Āraññikassa isino, cirarattaṁ tapassino;",
  "atk-s0514a3:239_0": "Supaṇṇo kosiyassakkhā, visavijjaṁ anuttaraṁ.",
  "atk-s0514a3:240_0": "833.",
  "atk-s0514a3:241_0": " ‘‘Taṁ bhāvitattaññataraṁ, sammantaṁ pabbatantare;",
  "atk-s0514a3:242_0": "Sakkaccaṁ taṁ upaṭṭhāsiṁ, rattindivamatandito.",
  "atk-s0514a3:243_0": "834.",
  "atk-s0514a3:244_0": " ‘‘So tadā pariciṇṇo me, vattavā brahmacariyavā;",
  "atk-s0514a3:245_0": "Dibbaṁ pātukarī mantaṁ, kāmasā bhagavā mama.",
  "atk-s0514a3:246_0": "835.",
  "atk-s0514a3:247_0": " ‘‘Tyāhaṁ mante paratthaddho, nāhaṁ bhāyāmi bhoginaṁ;",
  "atk-s0514a3:248_0": "Ācariyo visaghātānaṁ, alampānoti maṁ vidū’’ti.",
  "atk-s0514a3:249_0": "Tattha kosiyassakkhāti kosiyagottassa isino supaṇṇo ācikkhi.",
  "atk-s0514a3:249_1": "Tena akkhātakāraṇaṁ pana sabbaṁ vitthāretvā kathetabbaṁ.",
  "atk-s0514a3:249_2": "Bhāvitattaññataranti bhāvitattānaṁ isīnaṁ aññataraṁ.",
  "atk-s0514a3:249_3": "Sammantanti vasantaṁ.",
  "atk-s0514a3:249_4": "Kāmasāti attano icchāya.",
  "atk-s0514a3:249_5": "Mamāti taṁ mantaṁ mayhaṁ pakāsesi.",
  "atk-s0514a3:249_6": "Tyāhaṁ mante,",
  "atk-s0514a3:249_7": "paratthaddhoti ahaṁ te mante upatthaddho nissito.",
  "atk-s0514a3:249_8": "Bhoginanti nāgānaṁ.",
  "atk-s0514a3:249_9": "Visaghātānanti visaghātakavejjānaṁ.",
  "atk-s0514a3:250_0": "Taṁ sutvā nesādabrāhmaṇo cintesi ‘‘ayaṁ alampāyano yvāssa nāgaṁ dasseti,",
  "atk-s0514a3:250_1": "tassa maṇiratanaṁ dassati,",
  "atk-s0514a3:250_2": "bhūridattamassa dassetvā maṇiṁ gaṇhissāmī’’ti.",
  "atk-s0514a3:250_3": "Tato puttena saddhiṁ mantento gāthamāha –",
  "atk-s0514a3:251_0": "836.",
  "atk-s0514a3:252_0": " ‘‘Gaṇhāmase maṇiṁ tāta, somadatta vijānahi;",
  "atk-s0514a3:253_0": "Mā daṇḍena siriṁ pattaṁ, kāmasā pajahimhase’’ti.",
  "atk-s0514a3:254_0": "Tattha gaṇhāmaseti gaṇhāma. Kāmasāti attano ruciyā daṇḍena paharitvā mā jahāma.",
  "atk-s0514a3:255_0": "Somadatto āha –",
  "atk-s0514a3:256_0": "837.",
  "atk-s0514a3:257_0": " ‘‘Sakaṁ nivesanaṁ pattaṁ, yo taṁ brāhmaṇa pūjayi;",
  "atk-s0514a3:258_0": "Evaṁ kalyāṇakārissa, kiṁ mohā dubbhimicchasi.",
  "atk-s0514a3:259_0": "838.",
  "atk-s0514a3:260_0": " ‘‘Sace tvaṁ dhanakāmosi, bhūridatto padassati;",
  "atk-s0514a3:261_0": "Tameva gantvā yācassu, bahuṁ dassati te dhana’’nti.",
  "atk-s0514a3:262_0": "Tattha pūjayīti dibbakāmehi pūjayittha.",
  "atk-s0514a3:262_1": "Dubbhimicchasīti kiṁ tathārūpassa mittassa dubbhikammaṁ kātuṁ icchasi tātāti.",
  "atk-s0514a3:263_0": "Brāhmaṇo āha –",
  "atk-s0514a3:264_0": "839.",
  "atk-s0514a3:265_0": " ‘‘Hatthagataṁ pattagataṁ, nikiṇṇaṁ khādituṁ varaṁ;",
  "atk-s0514a3:266_0": "Mā no sandiṭṭhiko attho, somadatta upaccagā’’ti.",
  "atk-s0514a3:267_0": "Tattha hatthagatanti tāta somadatta,",
  "atk-s0514a3:267_1": "tvaṁ taruṇako lokapavattiṁ na jānāsi.",
  "atk-s0514a3:267_2": "Yañhi hatthagataṁ vā hoti pattagataṁ vā purato vā nikiṇṇaṁ ṭhapitaṁ,",
  "atk-s0514a3:267_3": "tadeva me khādituṁ varaṁ,",
  "atk-s0514a3:267_4": "na dūre ṭhitaṁ.",
  "atk-s0514a3:268_0": "Somadatto āha –",
  "atk-s0514a3:269_0": "840.",
  "atk-s0514a3:270_0": " ‘‘Paccati niraye ghore, mahissamapi vivarati;",
  "atk-s0514a3:271_0": "Mittadubbhī hitaccāgī, jīvarevāpi sussati.",
  "atk-s0514a3:272_0": "841.",
  "atk-s0514a3:273_0": " ‘‘Sace tvaṁ dhanakāmosi, bhūridatto padassati;",
  "atk-s0514a3:274_0": "Maññe attakataṁ veraṁ, na ciraṁ vedayissasī’’ti.",
  "atk-s0514a3:275_0": "Tattha mahissamapi vivaratīti tāta,",
  "atk-s0514a3:275_1": "mittadubbhino jīvantasseva pathavī bhijjitvā vivaraṁ deti.",
  "atk-s0514a3:275_2": "Hitaccāgīti attano hitapariccāgī.",
  "atk-s0514a3:275_3": "Jīvarevāpi sussatīti jīvamānova sussati,",
  "atk-s0514a3:275_4": "manussapeto hoti.",
  "atk-s0514a3:275_5": "Attakataṁ veranti attanā kataṁ pāpaṁ.",
  "atk-s0514a3:275_6": "Na ciranti na cirasseva vedayissasīti maññāmi.",
  "atk-s0514a3:276_0": "Brāhmaṇo āha –",
  "atk-s0514a3:277_0": "842.",
  "atk-s0514a3:278_0": " ‘‘Mahāyaññaṁ yajitvāna, evaṁ sujjhanti brāhmaṇā;",
  "atk-s0514a3:279_0": "Mahāyaññaṁ yajissāma, evaṁ mokkhāma pāpakā’’ti.",
  "atk-s0514a3:280_0": "Tattha sujjhantīti tāta somadatta,",
  "atk-s0514a3:280_1": "tvaṁ daharo na kiñci jānāsi,",
  "atk-s0514a3:280_2": "brāhmaṇā nāma yaṁ kiñci pāpaṁ katvā yaññena sujjhantīti dassento evamāha.",
  "atk-s0514a3:281_0": "Somadatto āha –",
  "atk-s0514a3:282_0": "843.",
  "atk-s0514a3:283_0": " ‘‘Handa dāni apāyāmi, nāhaṁ ajja tayā saha;",
  "atk-s0514a3:284_0": "Padampekaṁ na gaccheyyaṁ, evaṁ kibbisakārinā’’ti.",
  "atk-s0514a3:285_0": "Tattha apāyāmīti apagacchāmi, palāyāmīti attho.",
  "atk-s0514a3:286_0": "Evañca pana vatvā paṇḍito māṇavo pitaraṁ attano vacanaṁ gāhāpetuṁ asakkonto mahantena saddena devatā",
  "atk-s0514a3:286_1": "ujjhāpetvā ‘‘evarūpena pāpakārinā saddhiṁ na gamissāmī’’ti pitu passantasseva palāyitvā himavantaṁ pavisitvā",
  "atk-s0514a3:286_2": "pabbajitvā abhiññā ca samāpattiyo ca nibbattetvā aparihīnajjhāno brahmaloke uppajji.",
  "atk-s0514a3:286_3": "Tamatthaṁ pakāsento satthā āha –",
  "atk-s0514a3:287_0": "844.",
  "atk-s0514a3:288_0": " ‘‘Idaṁ vatvāna pitaraṁ, somadatto bahussuto;",
  "atk-s0514a3:289_0": "Ujjhāpetvāna bhūtāni, tamhā ṭhānā apakkamī’’ti.",
  "atk-s0514a3:290_0": "Nesādabrāhmaṇo ‘‘somadatto ṭhapetvā attano gehaṁ kuhiṁ gamissatī’’ti cintento alampāyanaṁ thokaṁ anattamanaṁ disvā ‘‘alampāyana ,",
  "atk-s0514a3:290_1": "mā cintayi,",
  "atk-s0514a3:290_2": "dassessāmi te bhūridatta’’nti taṁ ādāya nāgarājassa uposathakaraṇaṭṭhānaṁ gantvā vammikamatthake bhoge",
  "atk-s0514a3:290_3": "ābhujitvā nipannaṁ nāgarājānaṁ disvā avidūre ṭhito hatthaṁ pasāretvā dve gāthā abhāsi –",
  "atk-s0514a3:291_0": "845.",
  "atk-s0514a3:292_0": " ‘‘Gaṇhāhetaṁ mahānāgaṁ, āharetaṁ maṇiṁ mama;",
  "atk-s0514a3:293_0": "Indagopakavaṇṇābho, yassa lohitako siro.",
  "atk-s0514a3:294_0": "846.",
  "atk-s0514a3:295_0": " ‘‘Kappāsapicurāsīva, eso kāyo padissati;",
  "atk-s0514a3:296_0": "Vammikaggagato seti, taṁ tvaṁ gaṇhāhi brāhmaṇā’’ti.",
  "atk-s0514a3:297_0": "Tattha indagopakavaṇṇābhoti indagopakavaṇṇo viya ābhāsati.",
  "atk-s0514a3:297_1": "Kappāsapicurāsīvāti suvihitassa kappāsapicuno rāsi viya.",
  "atk-s0514a3:298_0": "Atha mahāsatto akkhīni ummīletvā nesādabrāhmaṇaṁ disvā ‘‘ayaṁ uposathassa me antarāyaṁ kareyyāti imaṁ nāgabhavanaṁ netvā mahāsampattiyā patiṭṭhāpesiṁ.",
  "atk-s0514a3:298_1": "Mayā dīyamānaṁ maṇiṁ gaṇhituṁ na icchi.",
  "atk-s0514a3:298_2": "Idāni pana ahituṇḍikaṁ gahetvā āgacchati.",
  "atk-s0514a3:298_3": "Sacāhaṁ imassa mittadubbhino kujjheyyaṁ,",
  "atk-s0514a3:298_4": "sīlaṁ me khaṇḍaṁ bhavissati.",
  "atk-s0514a3:298_5": "Mayā kho pana paṭhamaññeva caturaṅgasamannāgato uposatho adhiṭṭhito,",
  "atk-s0514a3:298_6": "so yathādhiṭṭhitova hotu,",
  "atk-s0514a3:298_7": "alampāyano maṁ chindatu vā pacatu vā,",
  "atk-s0514a3:298_8": "sūlena vā vijjhatu,",
  "atk-s0514a3:298_9": "nevassa kujjhissāmī’’ti cintetvā ‘‘sace kho panāhaṁ ime olokessāmi,",
  "atk-s0514a3:298_10": "bhasmā bhaveyyuṁ.",
  "atk-s0514a3:298_11": "Maṁ pothentepi na kujjhissāmi na olokessāmī’’ti akkhīni nimīletvā adhiṭṭhānapāramiṁ purecārikaṁ katvā",
  "atk-s0514a3:298_12": "bhogantare sīsaṁ pakkhipitvā niccalova hutvā nipajji.",
  "atk-s0514a3:298_13": "Nesādabrāhmaṇopi ‘‘bho alampāyana,",
  "atk-s0514a3:298_14": "imaṁ nāgaṁ gaṇhāhi,",
  "atk-s0514a3:298_15": "dehi me maṇi’’nti āha.",
  "atk-s0514a3:298_16": "Alampāyano nāgaṁ disvā tuṭṭho maṇiṁ kismiñci agaṇetvā ‘‘gaṇha,",
  "atk-s0514a3:298_17": "brāhmaṇā’’ti tassa hatthe khipi.",
  "atk-s0514a3:298_18": "So tassa hatthato gaḷitvā pathaviyaṁ pati.",
  "atk-s0514a3:298_19": "Patitamattova pathaviṁ pavisitvā nāgabhavanameva gato.",
  "atk-s0514a3:299_0": "Brāhmaṇo maṇiratanato bhūridattena saddhiṁ mittabhāvato puttatoti tīhi parihāyi.",
  "atk-s0514a3:299_1": "So ‘‘nippaccayo jātomhi,",
  "atk-s0514a3:299_2": "puttassa me vacanaṁ na kata’’nti paridevanto gehaṁ agamāsi.",
  "atk-s0514a3:299_3": "Alampāyanopi dibbosadhehi attano sarīraṁ makkhetvā thokaṁ khāditvā attano kāyaṁ paripphosetvā dibbamantaṁ",
  "atk-s0514a3:299_4": "jappanto bodhisattaṁ upasaṅkamitvā naṅguṭṭhe gahetvā ākaḍḍhitvā sīsaṁ daḷhaṁ gaṇhanto mukhamassa vivaritvā",
  "atk-s0514a3:299_5": "osadhaṁ khāditvā mukhe kheḷaṁ opi.",
  "atk-s0514a3:299_6": "Sucijātiko nāgarājā sīlabhedabhayena akujjhitvā akkhīnipi na ummīlesi.",
  "atk-s0514a3:299_7": "Atha naṁ osadhamantaṁ katvā naṅguṭṭhe gahetvā heṭṭhāsīsaṁ katvā sañcāletvā gahitabhojanaṁ chaḍḍāpetvā",
  "atk-s0514a3:299_8": "bhūmiyaṁ dīghato nipajjāpetvā masūrakaṁ maddanto viya pādehi madditvā aṭṭhīni cuṇṇiyamānāni viya ahesuṁ.",
  "atk-s0514a3:299_9": "Puna naṅguṭṭhe gahetvā dussaṁ pothento viya pothesi.",
  "atk-s0514a3:299_10": "Mahāsatto evarūpaṁ dukkhaṁ anubhavantopi neva kujjhi.",
  "atk-s0514a3:299_11": "Tamatthaṁ pakāsento satthā āha –",
  "atk-s0514a3:300_0": "847.",
  "atk-s0514a3:301_0": " ‘‘Athosadhehi dibbehi, jappaṁ mantapadāni ca;",
  "atk-s0514a3:302_0": "Evaṁ taṁ asakkhi satthuṁ, katvā parittamattano’’ti.",
  "atk-s0514a3:303_0": "Tattha asakkhīti sakkhi. Satthunti gaṇhituṁ.",
  "atk-s0514a3:304_0": "Iti so mahāsattaṁ dubbalaṁ katvā vallīhi peḷaṁ sajjetvā mahāsattaṁ tattha pakkhipi,",
  "atk-s0514a3:304_1": "sarīrassa mahantatāya tattha na pavisati.",
  "atk-s0514a3:304_2": "Atha naṁ paṇhiyā koṭṭento pavesetvā peḷaṁ ādāya ekaṁ gāmaṁ gantvā gāmamajjhe otāretvā ‘‘nāgassa naccaṁ daṭṭhukāmā āgacchantū’’ti saddamakāsi.",
  "atk-s0514a3:304_3": "Sakalagāmavāsino sannipatiṁsu.",
  "atk-s0514a3:304_4": "Tasmiṁ khaṇe alampāyano ‘‘nikkhama mahānāgā’’ti āha.",
  "atk-s0514a3:304_5": "Mahāsatto cintesi ‘‘ajja mayā parisaṁ tosentena kīḷituṁ vaṭṭati.",
  "atk-s0514a3:304_6": "Evaṁ alampāyano bahuṁ dhanaṁ labhitvā tuṭṭho maṁ vissajjessati.",
  "atk-s0514a3:304_7": "Yaṁ yaṁ esa maṁ kāreti,",
  "atk-s0514a3:304_8": "taṁ taṁ karissāmī’’ti.",
  "atk-s0514a3:304_9": "Atha naṁ so peḷato nīharitvā ‘‘mahā hohī’’ti āha.",
  "atk-s0514a3:304_10": "So mahā ahosi,",
  "atk-s0514a3:304_11": "‘‘khuddako, vaṭṭo, vammito,",
  "atk-s0514a3:304_12": "ekapphaṇo, dviphaṇo, tipphaṇo,",
  "atk-s0514a3:304_13": "catupphaṇo, pañca, cha, satta, aṭṭha, nava,",
  "atk-s0514a3:304_14": "dasa vīsati, tiṁsati,",
  "atk-s0514a3:304_15": "cattālīsa,",
  "atk-s0514a3:304_16": "paṇṇāsapphaṇo,",
  "atk-s0514a3:304_17": "satapphaṇo, ucco, nīco,",
  "atk-s0514a3:304_18": "dissamānakāyo,",
  "atk-s0514a3:304_19": "adissamānakāyo,",
  "atk-s0514a3:304_20": "dissamānaupaḍḍhakāyo , nīlo, pīto, lohito, odāto,",
  "atk-s0514a3:304_21": "mañjaṭṭhiko hohi,",
  "atk-s0514a3:304_22": "aggijālaṁ vissajjehi, udakaṁ,",
  "atk-s0514a3:304_23": "dhūmaṁ vissajjehī’’ti.",
  "atk-s0514a3:304_24": "Mahāsatto imesupi ākāresu vuttavutte attabhāve nimminitvā naccaṁ dassesi.",
  "atk-s0514a3:304_25": "Taṁ disvā koci assūni sandhāretuṁ nāsakkhi.",
  "atk-s0514a3:305_0": "Manussā bahūni hiraññasuvaṇṇavatthālaṅkārādīni adaṁsu.",
  "atk-s0514a3:305_1": "Iti tasmiṁ gāme sahassamattaṁ labhi.",
  "atk-s0514a3:305_2": "So kiñcāpi mahāsattaṁ gaṇhanto ‘‘sahassaṁ labhitvā taṁ vissajjessāmī’’ti āha,",
  "atk-s0514a3:305_3": "taṁ pana dhanaṁ labhitvā ‘‘gāmakepi tāva mayā ettakaṁ dhanaṁ laddhaṁ,",
  "atk-s0514a3:305_4": "nagare kira bahuṁ labhissāmī’’ti dhanalobhena taṁ na muñci.",
  "atk-s0514a3:305_5": "So tasmiṁ gāme kuṭumbaṁ saṇṭhapetvā ratanamayaṁ peḷaṁ kāretvā tattha mahāsattaṁ pakkhipitvā sukhayānakaṁ",
  "atk-s0514a3:305_6": "āruyha mahantena parivārena nikkhamitvā taṁ gāmanigamādīsu kīḷāpento anupubbena bārāṇasiṁ pāpuṇi.",
  "atk-s0514a3:305_7": "Nāgarājassa pana madhulāje deti,",
  "atk-s0514a3:305_8": "maṇḍūke māretvā deti,",
  "atk-s0514a3:305_9": "so gocaraṁ na gaṇhāti avissajjanabhayena.",
  "atk-s0514a3:305_10": "Gocaraṁ aggaṇhantampi puna naṁ cattāro dvāragāme ādiṁ katvā tattha tattha māsamattaṁ kīḷāpesi.",
  "atk-s0514a3:305_11": "Pannarasauposathadivase pana ‘‘ajja tumhākaṁ santike kīḷāpessāmī’’ti rañño ārocāpesi.",
  "atk-s0514a3:305_12": "Rājā nagare bheriṁ carāpetvā mahājanaṁ sannipātāpesi.",
  "atk-s0514a3:305_13": "Rājaṅgaṇe mañcātimañcaṁ bandhiṁsu.",
  "atk-s0514a3:306_0": "Kīḷanakhaṇḍaṁ niṭṭhitaṁ.",
  "atk-s0514a3:307_0": "Nagarapavesanakaṇḍaṁ",
  "atk-s0514a3:308_0": "Alampāyanena pana bodhisattassa gahitadivaseyeva mahāsattassa mātā supinante addasa kāḷena rattakkhinā",
  "atk-s0514a3:308_1": "purisena asinā dakkhiṇabāhuṁ chinditvā lohitena paggharantena nīyamānaṁ.",
  "atk-s0514a3:308_2": "Sā bhītatasitā uṭṭhāya dakkhiṇabāhuṁ parāmasitvā supinabhāvaṁ jāni.",
  "atk-s0514a3:308_3": "Athassā etadahosi ‘‘mayā kakkhaḷo pāpasupino diṭṭho,",
  "atk-s0514a3:308_4": "catunnaṁ vā me puttānaṁ dhataraṭṭhassa rañño vā mama vā paripanthena bhavitabba’’nti.",
  "atk-s0514a3:308_5": "Apica kho pana mahāsattameva ārabbha atirekataraṁ cintesi.",
  "atk-s0514a3:308_6": "Kiṁkāraṇā ?",
  "atk-s0514a3:308_7": "Sesā attano nāgabhavane vasanti,",
  "atk-s0514a3:308_8": "itaro pana sīlajjhāsayattā manussalokaṁ gantvā uposathakammaṁ karoti.",
  "atk-s0514a3:308_9": "Tasmā ‘‘kacci nu kho me puttaṁ ahituṇḍiko vā supaṇṇo vā gaṇheyyā’’ti tasseva atirekataraṁ cintesi .",
  "atk-s0514a3:308_10": "Tato aḍḍhamāse atikkante ‘‘mama putto aḍḍhamāsātikkamena maṁ vinā vattituṁ na sakkoti,",
  "atk-s0514a3:308_11": "addhāssa kiñci bhayaṁ uppannaṁ bhavissatī’’ti domanassappattā ahosi.",
  "atk-s0514a3:308_12": "Māsātikkamena panassā sokena assūnaṁ apaggharaṇakālo nāma nāhosi,",
  "atk-s0514a3:308_13": "hadayaṁ sussi,",
  "atk-s0514a3:308_14": "akkhīni upacciṁsu.",
  "atk-s0514a3:308_15": "Sā ‘‘idāni āgamissati,",
  "atk-s0514a3:308_16": "idāni āgamissatī’’ti tassāgamanamaggameva olokentī nisīdi.",
  "atk-s0514a3:308_17": "Athassā jeṭṭhaputto sudassano māsaccayena mahatiyā parisāya saddhiṁ mātāpitūnaṁ dassanatthāya āgato,",
  "atk-s0514a3:308_18": "parisaṁ bahi ṭhapetvā pāsādaṁ āruyha mātaraṁ vanditvā ekamantaṁ aṭṭhāsi.",
  "atk-s0514a3:308_19": "Sā bhūridattaṁ anusocantī tena saddhiṁ na kiñci sallapi.",
  "atk-s0514a3:308_20": "So cintesi ‘‘mayhaṁ mātā mayi pubbe āgate tussati,",
  "atk-s0514a3:308_21": "paṭisanthāraṁ karoti,",
  "atk-s0514a3:308_22": "ajja pana domanassappattā,",
  "atk-s0514a3:308_23": "kiṁ nu kho kāraṇa’’nti?",
  "atk-s0514a3:308_24": "Atha naṁ pucchanto āha –",
  "atk-s0514a3:309_0": "848.",
  "atk-s0514a3:310_0": " ‘‘Mamaṁ disvāna āyantaṁ, sabbakāmasamiddhinaṁ;",
  "atk-s0514a3:311_0": "Indriyāni ahaṭṭhāni, sāvaṁ jātaṁ mukhaṁ tava.",
  "atk-s0514a3:312_0": "849.",
  "atk-s0514a3:313_0": " ‘‘Paddhaṁ yathā hatthagataṁ, pāṇinā parimadditaṁ;",
  "atk-s0514a3:314_0": "Sāvaṁ jātaṁ mukhaṁ tuyhaṁ, mamaṁ disvāna edisa’’nti.",
  "atk-s0514a3:315_0": "Tattha ahaṭṭhānīti na vippasannāni.",
  "atk-s0514a3:315_1": "Sāvanti kañcanādāsavaṇṇaṁ te mukhaṁ pītakāḷakaṁ jātaṁ.",
  "atk-s0514a3:315_2": "Hatthagatanti hatthena chinditaṁ.",
  "atk-s0514a3:315_3": "Edisanti evarūpaṁ mahantena sirisobhaggena tumhākaṁ dassanatthāya āgataṁ maṁ disvā.",
  "atk-s0514a3:316_0": "Sā evaṁ vuttepi neva kathesi.",
  "atk-s0514a3:316_1": "Sudassano cintesi ‘‘kiṁ nu kho kenaci kuddhā vā paribaddhā vā bhaveyyā’’ti.",
  "atk-s0514a3:316_2": "Atha naṁ pucchanto itaraṁ gāthamāha –",
  "atk-s0514a3:317_0": "850.",
  "atk-s0514a3:318_0": " ‘‘Kacci nu te nābhisasi, kacci te atthi vedanā;",
  "atk-s0514a3:319_0": "Yena sāvaṁ mukhaṁ tuyhaṁ, mamaṁ disvāna āgata’’nti.",
  "atk-s0514a3:320_0": "Tattha kacci nu te nābhisasīti kacci nu taṁ koci na abhisasi akkosena vā paribhāsāya vā vihiṁsīti pucchati.",
  "atk-s0514a3:320_1": "Tuyhanti tava pubbe mamaṁ disvā āgataṁ edisaṁ mukhaṁ na hoti.",
  "atk-s0514a3:320_2": "Yena pana kāraṇena ajja tava mukhaṁ sāvaṁ jātaṁ,",
  "atk-s0514a3:320_3": "taṁ me ācikkhāti pucchati.",
  "atk-s0514a3:321_0": "Athassa sā ācikkhantī āha –",
  "atk-s0514a3:322_0": "851.",
  "atk-s0514a3:323_0": " ‘‘Supinaṁ tāta addakkhiṁ, ito māsaṁ adhogataṁ;",
  "atk-s0514a3:324_0": "‘Dakkhiṇaṁ viya me bāhuṁ, chetvā ruhiramakkhitaṁ;",
  "atk-s0514a3:325_0": "Puriso ādāya pakkāmi, mama rodantiyā sati’.",
  "atk-s0514a3:326_0": "852.",
  "atk-s0514a3:327_0": " ‘‘Yatohaṁ supinamaddakkhiṁ, sudassana vijānahi;",
  "atk-s0514a3:328_0": "Tato divā vā rattiṁ vā, sukhaṁ me nopalabbhatī’’ti.",
  "atk-s0514a3:329_0": "Tattha ito māsaṁ adhogatanti ito heṭṭhā māsātikkantaṁ.",
  "atk-s0514a3:329_1": "Ajja me diṭṭhasupinassa māso hotīti dasseti.",
  "atk-s0514a3:329_2": "Purisoti eko kāḷo rattakkhi puriso.",
  "atk-s0514a3:329_3": "Rodantiyā satīti rodamānāya satiyā.",
  "atk-s0514a3:329_4": "Sukhaṁ me nopalabbhatīti mama sukhaṁ nāma na vijjati.",
  "atk-s0514a3:330_0": "Evañca pana vatvā ‘‘tāta,",
  "atk-s0514a3:330_1": "piyaputtako me tava kaniṭṭho na dissati,",
  "atk-s0514a3:330_2": "bhayenassa uppannena bhavitabba’’nti paridevantī āha –",
  "atk-s0514a3:331_0": "853.",
  "atk-s0514a3:332_0": " ‘‘Yaṁ pubbe parivāriṁsu, kaññā ruciraviggahā;",
  "atk-s0514a3:333_0": "Hemajālappaṭicchannā, bhūridatto na dissati.",
  "atk-s0514a3:334_0": "854.",
  "atk-s0514a3:335_0": " ‘‘Yaṁ pubbe parivāriṁsu, nettiṁsavaradhārino;",
  "atk-s0514a3:336_0": "Kaṇikārāva samphullā, bhūridatto na dissati.",
  "atk-s0514a3:337_0": "855.",
  "atk-s0514a3:338_0": " ‘‘Handa dāni gamissāma, bhūridattanivesanaṁ;",
  "atk-s0514a3:339_0": "Dhammaṭṭhaṁ sīlasampannaṁ, passāma tava bhātara’’nti.",
  "atk-s0514a3:340_0": "Tattha samphullāti suvaṇṇavatthālaṅkāradhāritāya samphullā kaṇikārā viya.",
  "atk-s0514a3:340_1": "Handāti vavassaggatthe nipāto, ehi, tāta,",
  "atk-s0514a3:340_2": "bhūridattassa nivesanaṁ gacchāmāti vadati.",
  "atk-s0514a3:341_0": "Evañca pana vatvā tassa ceva attano ca parisāya saddhiṁ tattha agamāsi.",
  "atk-s0514a3:341_1": "Bhūridattassa bhariyāyo pana taṁ vammikamatthake adisvā ‘‘mātu nivesane vasissatī’’ti abyāvaṭā ahesuṁ.",
  "atk-s0514a3:341_2": "Tā ‘‘sassu kira no puttaṁ apassantī āgacchatī’’ti sutvā paccuggamanaṁ katvā ‘‘ayye,",
  "atk-s0514a3:341_3": "puttassa te adissamānassa ajja māso atīto’’ti mahāparidevaṁ paridevamānā tassā pādamūle patiṁsu.",
  "atk-s0514a3:341_4": "Tamatthaṁ pakāsento satthā āha –",
  "atk-s0514a3:342_0": "856.",
  "atk-s0514a3:343_0": " ‘‘Tañca disvāna āyantiṁ, bhūridattassa mātaraṁ;",
  "atk-s0514a3:344_0": "Bāhā paggayha pakkanduṁ, bhūridattassa nāriyo.",
  "atk-s0514a3:345_0": "857.",
  "atk-s0514a3:346_0": " ‘‘Puttaṁ teyye na jānāma, ito māsaṁ adhogataṁ;",
  "atk-s0514a3:347_0": "Mataṁ vā yadi vā jīvaṁ, bhūridattaṁ yasassina’’nti.",
  "atk-s0514a3:348_0": "Tattha ‘‘puttaṁ teyye’’ti ayaṁ tāsaṁ paridevanakathā.",
  "atk-s0514a3:349_0": "Bhūridattassa mātā suṇhāhi saddhiṁ antaravīthiyaṁ paridevitvā tā ādāya tassa pāsādaṁ āruyha puttassa sayanañca āsanañca oloketvā paridevamānā āha –",
  "atk-s0514a3:350_0": "858.",
  "atk-s0514a3:351_0": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:352_0": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:353_0": "859.",
  "atk-s0514a3:354_0": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:355_0": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:356_0": "860.",
  "atk-s0514a3:357_0": " ‘‘Sā nūna cakkavākīva, pallalasmiṁ anodake;",
  "atk-s0514a3:358_0": "Ciraṁ dukkhena jhāyissaṁ, bhūridattaṁ apassatī.",
  "atk-s0514a3:359_0": "861.",
  "atk-s0514a3:360_0": " ‘‘Kammārānaṁ yathā ukkā, anto jhāyati no bahi;",
  "atk-s0514a3:361_0": "Evaṁ jhāyāmi sokena, bhūridattaṁ apassatī’’ti.",
  "atk-s0514a3:362_0": "Tattha apassatīti apassantī. Hatachāpāvāti hatapotakāva.",
  "atk-s0514a3:363_0": "Evaṁ bhūridattamātari vilapamānāya bhūridattanivesanaṁ aṇṇavakucchi viya ekasaddaṁ ahosi.",
  "atk-s0514a3:363_1": "Ekopi sakabhāvena saṇṭhātuṁ nāsakkhi.",
  "atk-s0514a3:363_2": "Sakalanivesanaṁ yugandharavātappahaṭaṁ viya sālavanaṁ ahosi.",
  "atk-s0514a3:363_3": "Tamatthaṁ pakāsento satthā āha –",
  "atk-s0514a3:364_0": "862.",
  "atk-s0514a3:365_0": " ‘‘Sālāva sampamathitā, mālutena pamadditā;",
  "atk-s0514a3:366_0": "Senti puttā ca dārā ca, bhūridattanivesane’’ti.",
  "atk-s0514a3:367_0": "Ariṭṭho ca subhogo ca ubhopi bhātaro mātāpitūnaṁ upaṭṭhānaṁ gacchantā taṁ saddaṁ sutvā bhūridattanivesanaṁ pavisitvā mātaraṁ assāsayiṁsu.",
  "atk-s0514a3:367_1": "Tamatthaṁ pakāsento satthā āha –",
  "atk-s0514a3:368_0": "863.",
  "atk-s0514a3:369_0": " ‘‘Idaṁ sutvāna nigghosaṁ, bhūridattanivesane;",
  "atk-s0514a3:370_0": "Ariṭṭho ca subhogo ca, padhāviṁsu anantarā.",
  "atk-s0514a3:371_0": "864.",
  "atk-s0514a3:372_0": " ‘‘Amma assāsa mā soci, evaṁdhammā hi pāṇino;",
  "atk-s0514a3:373_0": "Cavanti upapajjanti, esāssa pariṇāmitā’’ti.",
  "atk-s0514a3:374_0": "Tattha esāssa pariṇāmitāti esā cutūpapatti assa lokassa pariṇāmitā,",
  "atk-s0514a3:374_1": "evañhi so loko pariṇāmeti.",
  "atk-s0514a3:374_2": "Etehi dvīhi aṅgehi mutto nāma natthīti vadanti.",
  "atk-s0514a3:375_0": "Samuddajā āha –",
  "atk-s0514a3:376_0": "865.",
  "atk-s0514a3:377_0": " ‘‘Ahampi tāta jānāmi, evaṁdhammā hi pāṇino;",
  "atk-s0514a3:378_0": "Sokena ca paretasmi, bhūridattaṁ apassatī.",
  "atk-s0514a3:379_0": "866.",
  "atk-s0514a3:380_0": " ‘‘Ajja ce me imaṁ rattiṁ, sudassana vijānahi;",
  "atk-s0514a3:381_0": "Bhūridattaṁ apassantī, maññe hissāmi jīvita’’nti.",
  "atk-s0514a3:382_0": "Tattha ajja ce meti tāta sudassana,",
  "atk-s0514a3:382_1": "sace ajja imaṁ rattiṁ bhūridatto mama dassanaṁ nāgamissati,",
  "atk-s0514a3:382_2": "athāhaṁ taṁ apassantī jīvitaṁ jahissāmīti maññāmi.",
  "atk-s0514a3:383_0": "Puttā āhaṁsu –",
  "atk-s0514a3:384_0": "867.",
  "atk-s0514a3:385_0": " ‘‘Amma assāsa mā soci, ānayissāma bhātaraṁ;",
  "atk-s0514a3:386_0": "Disodisaṁ gamissāma, bhātupariyesanaṁ caraṁ.",
  "atk-s0514a3:387_0": "868.",
  "atk-s0514a3:388_0": " ‘‘Pabbate giriduggesu, gāmesu nigamesu ca;",
  "atk-s0514a3:389_0": "Orena sattarattassa, bhātaraṁ passa āgata’’nti.",
  "atk-s0514a3:390_0": "Tattha caranti amma, mayaṁ tayopi janā bhātupariyesanaṁ carantā disodisaṁ gamissāmāti naṁ assāsesuṁ.",
  "atk-s0514a3:391_0": "Tato sudassano cintesi ‘‘sace tayopi ekaṁ disaṁ gamissāma,",
  "atk-s0514a3:391_1": "papañco bhavissati,",
  "atk-s0514a3:391_2": "tīhi tīṇi ṭhānāni gantuṁ vaṭṭati –",
  "atk-s0514a3:391_3": "ekena devalokaṁ,",
  "atk-s0514a3:391_4": "ekena himavantaṁ,",
  "atk-s0514a3:391_5": "ekena manussalokaṁ.",
  "atk-s0514a3:391_6": "Sace kho pana kāṇāriṭṭho manussalokaṁ gamissati,",
  "atk-s0514a3:391_7": "yattheva bhūridattaṁ passati.",
  "atk-s0514a3:391_8": "Taṁ gāmaṁ vā nigamaṁ vā jhāpetvā essati,",
  "atk-s0514a3:391_9": "esa kakkhaḷo pharuso,",
  "atk-s0514a3:391_10": "na sakkā etaṁ tattha pesetu’’nti.",
  "atk-s0514a3:391_11": "Cintetvā ca pana ‘‘tāta ariṭṭha,",
  "atk-s0514a3:391_12": "tvaṁ devalokaṁ gaccha,",
  "atk-s0514a3:391_13": "sace devatāhi dhammaṁ sotukāmāhi bhūridatto devalokaṁ nīto,",
  "atk-s0514a3:391_14": "tato naṁ ānehī’’ti ariṭṭhaṁ devalokaṁ pahiṇi.",
  "atk-s0514a3:391_15": "Subhogaṁ pana ‘‘tāta,",
  "atk-s0514a3:391_16": "tvaṁ himavantaṁ gantvā pañcasu mahānadīsu bhūridattaṁ upadhāretvā ehī’’ti himavantaṁ pahiṇi.",
  "atk-s0514a3:391_17": "Sayaṁ pana manussalokaṁ gantukāmo cintesi –",
  "atk-s0514a3:391_18": "‘‘sacāhaṁ māṇavakavaṇṇena gamissāmi,",
  "atk-s0514a3:391_19": "manussā neva me piyāyissanti,",
  "atk-s0514a3:391_20": "mayā tāpasavesena gantuṁ vaṭṭati,",
  "atk-s0514a3:391_21": "manussānañhi pabbajitā piyā manāpā’’ti.",
  "atk-s0514a3:391_22": "So tāpasavesaṁ gahetvā mātaraṁ vanditvā nikkhami.",
  "atk-s0514a3:392_0": "Bodhisattassa pana ajamukhī nāma vemātikabhaginī atthi.",
  "atk-s0514a3:392_1": "Tassā bodhisatte adhimatto sineho.",
  "atk-s0514a3:392_2": "Sā sudassanaṁ gacchantaṁ disvā āha –",
  "atk-s0514a3:392_3": "‘‘bhātika ,",
  "atk-s0514a3:392_4": "ativiya kilamāmi,",
  "atk-s0514a3:392_5": "ahampi tayā saddhiṁ gamissāmī’’ti. ‘‘Amma,",
  "atk-s0514a3:392_6": "na sakkā tayā gantuṁ,",
  "atk-s0514a3:392_7": "ahaṁ pabbajitavasena gacchāmī’’ti.",
  "atk-s0514a3:392_8": "‘‘Ahaṁ pana khuddakamaṇḍūkī hutvā tava jaṭantare nipajjitvā gamissāmī’’ti.",
  "atk-s0514a3:392_9": "‘‘Tena hi ehī’’ti.",
  "atk-s0514a3:392_10": "Sā maṇḍūkapotikā hutvā tassa jaṭantare nipajji.",
  "atk-s0514a3:392_11": "Sudassano ‘‘mūlato paṭṭhāya vicinanto gamissāmī’’ti bodhisattassa bhariyāyo tassa uposathakaraṇaṭṭhānaṁ",
  "atk-s0514a3:392_12": "pucchitvā paṭhamaṁ tattha gantvā alampāyanena mahāsattassa gahitaṭṭhāne lohitañca vallīhi katapeḷaṭṭhānañca",
  "atk-s0514a3:392_13": "disvā ‘‘bhūridatto ahituṇḍikena gahito’’ti ñatvā samuppannasoko assupuṇṇehi nettehi alampāyanassa gatamaggeneva",
  "atk-s0514a3:392_14": "paṭhamaṁ kīḷāpitagāmaṁ gantvā manasse pucchi ‘‘evarūpo nāma nāgo kenacīdha ahituṇḍikena kīḷāpito’’ti?  ‘‘Āma,",
  "atk-s0514a3:392_15": "alampāyanena ito māsamatthake kīḷāpito’’ti.",
  "atk-s0514a3:392_16": "‘‘Kiñci dhanaṁ tena laddha’’nti? ‘‘Āma,",
  "atk-s0514a3:392_17": "idheva tena sahassamattaṁ laddha’’nti.",
  "atk-s0514a3:392_18": "‘‘Idāni so kuhiṁ gato’’ti?",
  "atk-s0514a3:392_19": "‘‘Asukagāmaṁ nāmā’’ti.",
  "atk-s0514a3:392_20": "So tato paṭṭhāya pucchanto anupubbena rājadvāraṁ agamāsi.",
  "atk-s0514a3:393_0": "Tasmiṁ khaṇe alampāyano sunhāto suvilitto maṭṭhasāṭakaṁ nivāsetvā ratanapeḷaṁ gāhāpetvā rājadvārameva gato.",
  "atk-s0514a3:393_1": "Mahājano sannipati,",
  "atk-s0514a3:393_2": "rañño āsanaṁ paññattaṁ.",
  "atk-s0514a3:393_3": "So antonivesane ṭhitova ‘‘ahaṁ āgacchāmi,",
  "atk-s0514a3:393_4": "nāgarājānaṁ kīḷāpetū’’ti pesesi.",
  "atk-s0514a3:393_5": "Alampāyano cittattharaṇe ratanapeḷaṁ ṭhapetvā vivaritvā ‘‘ehi mahānāgā’’ti saññamadāsi.",
  "atk-s0514a3:393_6": "Tasmiṁ samaye sudassanopi parisantare ṭhāto.",
  "atk-s0514a3:393_7": "Atha mahāsatto sīsaṁ nīharitvā sabbāvantaṁ parisaṁ olokesi.",
  "atk-s0514a3:393_8": "Nāgā hi dvīhi kāraṇehi parisaṁ olokenti supaṇṇaparipanthaṁ vā ñātake vā dassanatthāya.",
  "atk-s0514a3:393_9": "Te supaṇṇaṁ disvā bhītā na naccanti,",
  "atk-s0514a3:393_10": "ñātake vā disvā lajjamānā na naccanti.",
  "atk-s0514a3:393_11": "Mahāsatto pana olokento parisantare bhātaraṁ addasa.",
  "atk-s0514a3:393_12": "So akkhipūrāni assūni gahetvā peḷato nikkhamitvā bhātarābhimukho pāyāsi.",
  "atk-s0514a3:393_13": "Mahājano taṁ āgacchantaṁ disvā bhīto paṭikkami,",
  "atk-s0514a3:393_14": "eko sudassanova aṭṭhāsi.",
  "atk-s0514a3:393_15": "So gantvā tassa pādapiṭṭhiyaṁ sīsaṁ ṭhapetvā rodi,",
  "atk-s0514a3:393_16": "sudassanopi paridevi.",
  "atk-s0514a3:393_17": "Mahāsatto roditvā nivattitvā peḷameva pāvisi.",
  "atk-s0514a3:393_18": "Alampāyanopi ‘‘iminā nāgena tāpaso ḍaṭṭho bhavissati,",
  "atk-s0514a3:393_19": "assāsessāmi na’’nti upasaṅkamitvā āha –",
  "atk-s0514a3:394_0": "869.",
  "atk-s0514a3:395_0": " ‘‘Hatthā pamutto urago, pāde te nipatī bhusaṁ;",
  "atk-s0514a3:396_0": "Kacci nu taṁ ḍaṁsī tāta, mā bhāyi sukhito bhavā’’ti.",
  "atk-s0514a3:397_0": "Tattha mā bhāyīti tāta tāpasa, ahaṁ alampāyano nāma, mā bhāyi, tava paṭijagganaṁ nāma mama bhāroti.",
  "atk-s0514a3:398_0": "Sudassano tena saddhiṁ kathetukamyatāya gāthamāha –",
  "atk-s0514a3:399_0": "870.",
  "atk-s0514a3:400_0": " ‘‘Neva mayhaṁ ayaṁ nāgo, alaṁ dukkhāya kāyaci;",
  "atk-s0514a3:401_0": "Yāvatatthi ahiggāho, mayā bhiyyo na vijjatī’’ti.",
  "atk-s0514a3:402_0": "Tattha kāyacīti kassaci appamattakassapi dukkhassa uppādane ayaṁ mama asamattho.",
  "atk-s0514a3:402_1": "Mayā hi sadiso ahituṇḍiko nāma natthīti.",
  "atk-s0514a3:403_0": "Alampāyano ‘‘asuko nāmeso’’ti ajānanto kujjhitvā āha –",
  "atk-s0514a3:404_0": "871.",
  "atk-s0514a3:405_0": " ‘‘Ko nu brāhmaṇavaṇṇena, ditto parisamāgato;",
  "atk-s0514a3:406_0": "Avhāyantu suyuddhena, suṇantu parisā mamā’’ti.",
  "atk-s0514a3:407_0": "Tattha dittoti gabbito bālo andhañāṇo.",
  "atk-s0514a3:407_1": "Avhāyantūti avhāyanto,",
  "atk-s0514a3:407_2": "ayameva vā pāṭho.",
  "atk-s0514a3:407_3": "Idaṁ vuttaṁ hoti –",
  "atk-s0514a3:407_4": "ayaṁ ko bālo ummattako viya maṁ suyuddhena avhāyanto attanā saddhiṁ samaṁ karonto parisamāgato,",
  "atk-s0514a3:407_5": "parisā mama vacanaṁ suṇantu,",
  "atk-s0514a3:407_6": "mayhaṁ doso natthi,",
  "atk-s0514a3:407_7": "mā kho me kujjhitthāti.",
  "atk-s0514a3:408_0": "Atha naṁ sudassano gāthāya ajjhabhāsi –",
  "atk-s0514a3:409_0": "872.",
  "atk-s0514a3:410_0": " ‘‘Tvaṁ maṁ nāgena ālampa, ahaṁ maṇḍūkachāpiyā;",
  "atk-s0514a3:411_0": "Hotu no abbhutaṁ tattha, ā sahassehi pañcahī’’ti.",
  "atk-s0514a3:412_0": "Tattha nāgenāti tvaṁ nāgena mayā saddhiṁ yujjha,",
  "atk-s0514a3:412_1": "ahaṁ maṇḍūkachāpiyā tayā saddhiṁ yujjhissāmi.",
  "atk-s0514a3:412_2": "Ā sahassehi pañcahīti tasmiṁ no yuddhe yāva pañcahi sahassehi abbhutaṁ hotūti.",
  "atk-s0514a3:413_0": "Alampāyano āha –",
  "atk-s0514a3:414_0": "873.",
  "atk-s0514a3:415_0": " ‘‘Ahañhi vasumā aḍḍho, tvaṁ daliddosi māṇava;",
  "atk-s0514a3:416_0": "Ko nu te pāṭibhogatthi, upajūtañca kiṁ siyā.",
  "atk-s0514a3:417_0": "874.",
  "atk-s0514a3:418_0": " ‘‘Upajūtañca me assa, pāṭibhogo ca tādiso;",
  "atk-s0514a3:419_0": "Hotu no abbhutaṁ tattha, ā sahassehi pañcahī’’ti.",
  "atk-s0514a3:420_0": "Tattha ko nu teti tava pabbajitassa ko nu pāṭibhogo atthi.",
  "atk-s0514a3:420_1": "Upajūtañcāti imasmiṁ vā jūte upanikkhepabhūtaṁ kiṁ nāma tava dhanaṁ siyā,",
  "atk-s0514a3:420_2": "dassehi meti vadati.",
  "atk-s0514a3:420_3": "Upajūtañca meti mayhaṁ pana dātabbaṁ upanikkhepadhanaṁ vā ṭhapetabbapāṭibhogo vā tādiso atthi,",
  "atk-s0514a3:420_4": "tasmā no tattha yāva pañcahi sahassehi abbhutaṁ hotūti.",
  "atk-s0514a3:421_0": "Sudassano tassa kathaṁ sutvā ‘‘pañcahi no sahassehi abbhutaṁ hotū’’ti abhīto rājanivesanaṁ āruyha mātularañño santike ṭhito gāthamāha –",
  "atk-s0514a3:422_0": "875.",
  "atk-s0514a3:423_0": " ‘‘Suṇohi me mahārāja, vacanaṁ bhaddamatthu te;",
  "atk-s0514a3:424_0": "Pañcannaṁ me sahassānaṁ, pāṭibhogo hi kittimā’’ti.",
  "atk-s0514a3:425_0": "Tattha kittimāti guṇakittisampanna vividhaguṇācārakittisampanna.",
  "atk-s0514a3:426_0": "Rājā ‘‘ayaṁ tāpaso maṁ atibahuṁ dhanaṁ yācati, kiṁ nu kho’’ti cintetvā gāthamāha –",
  "atk-s0514a3:427_0": "876.",
  "atk-s0514a3:428_0": " ‘‘Pettikaṁ vā iṇaṁ hoti, yaṁ vā hoti sayaṁkataṁ;",
  "atk-s0514a3:429_0": "Kiṁ tvaṁ evaṁ bahuṁ mayhaṁ, dhanaṁ yācasi brāhmaṇā’’ti.",
  "atk-s0514a3:430_0": "Tattha pettikaṁ vāti pitarā vā gahetvā khāditaṁ,",
  "atk-s0514a3:430_1": "attanā vā kataṁ iṇaṁ nāma hoti,",
  "atk-s0514a3:430_2": "kiṁ mama pitarā tava hatthato gahitaṁ atthi,",
  "atk-s0514a3:430_3": "udāhu mayā,",
  "atk-s0514a3:430_4": "kiṁkāraṇā maṁ evaṁ bahuṁ dhanaṁ yācasīti?",
  "atk-s0514a3:431_0": "Evaṁ vutte sudassano dve gāthā abhāsi –",
  "atk-s0514a3:432_0": "877.",
  "atk-s0514a3:433_0": " ‘‘Alampāyano hi nāgena, mamaṁ abhijigīsati;",
  "atk-s0514a3:434_0": "Ahaṁ maṇḍūkachāpiyā, ḍaṁsayissāmi brāhmaṇaṁ.",
  "atk-s0514a3:435_0": "878.",
  "atk-s0514a3:436_0": " ‘‘Taṁ tvaṁ daṭṭhuṁ mahārāja, ajja raṭṭhābhivaḍḍhana;",
  "atk-s0514a3:437_0": "Khattasaṅghaparibyūḷho, niyyāhi ahidassana’’nti.",
  "atk-s0514a3:438_0": "Tattha abhijigīsatīti yuddhe jinituṁ icchati.",
  "atk-s0514a3:438_1": "Tattha sace so jīyissati,",
  "atk-s0514a3:438_2": "mayhaṁ pañcasahassāni dassati.",
  "atk-s0514a3:438_3": "Sacāhaṁ jīyissāmi,",
  "atk-s0514a3:438_4": "ahamassa dassāmi,",
  "atk-s0514a3:438_5": "tasmā taṁ bahuṁ dhanaṁ yācāmi.",
  "atk-s0514a3:438_6": "Tanti tasmā tvaṁ mahārāja,",
  "atk-s0514a3:438_7": "ajja ahidassanaṁ daṭṭhuṁ niyyāhīti.",
  "atk-s0514a3:439_0": "Rājā ‘‘tena hi gacchāmā’’ti tāpasena saddhiṁyeva nikkhami.",
  "atk-s0514a3:439_1": "Taṁ disvā alampāyano ‘‘ayaṁ tāpaso gantvā rājānaṁ gahetvā āgato,",
  "atk-s0514a3:439_2": "rājakulūpako bhavissatī’’ti bhīto taṁ anuvattanto gāthamāha –",
  "atk-s0514a3:440_0": "879.",
  "atk-s0514a3:441_0": " ‘‘Neva taṁ atimaññāmi, sippavādena māṇava;",
  "atk-s0514a3:442_0": "Atimattosi sippena, uragaṁ nāpacāyasī’’ti.",
  "atk-s0514a3:443_0": "Tattha sippavādenāti māṇava,",
  "atk-s0514a3:443_1": "ahaṁ attano sippena taṁ nātimaññāmi,",
  "atk-s0514a3:443_2": "tvaṁ pana sippena atimatto imaṁ uragaṁ na pūjesi,",
  "atk-s0514a3:443_3": "nāgassa apacitiṁ na karosīti.",
  "atk-s0514a3:444_0": "Tato sudassano dve gāthā abhāsi –",
  "atk-s0514a3:445_0": "880.",
  "atk-s0514a3:446_0": " ‘‘Ahampi nātimaññāmi, sippavādena brāhmaṇa;",
  "atk-s0514a3:447_0": "Avisena ca nāgena, bhusaṁ vañcayase janaṁ.",
  "atk-s0514a3:448_0": "881.",
  "atk-s0514a3:449_0": " ‘‘Evañcetaṁ jano jaññā, yathā jānāmi taṁ ahaṁ;",
  "atk-s0514a3:450_0": "Na tvaṁ labhasi ālampa, bhusamuṭṭhiṁ kuto dhana’’nti.",
  "atk-s0514a3:451_0": "Athassa alampāyano kujjhitvā āha –",
  "atk-s0514a3:452_0": "882.",
  "atk-s0514a3:453_0": " ‘‘Kharājino jaṭī dummī, ditto parisamāgato;",
  "atk-s0514a3:454_0": "Yo tvaṁ evaṁ gataṁ nāgaṁ, ‘aviso’ atimaññati.",
  "atk-s0514a3:455_0": "883.",
  "atk-s0514a3:456_0": " ‘‘Āsajja kho naṁ jaññāsi, puṇṇaṁ uggassa tejaso;",
  "atk-s0514a3:457_0": "Maññe taṁ bhasmarāsiṁva, khippamesa karissatī’’ti.",
  "atk-s0514a3:458_0": "Tattha dummīti anaññtinayano.",
  "atk-s0514a3:458_1": "Aviso atimaññasīti nibbisoti avajānāsi.",
  "atk-s0514a3:458_2": "Āsajjāti upagantvā.",
  "atk-s0514a3:458_3": "Jaññāsīti jāneyyāsi.",
  "atk-s0514a3:459_0": "Atha tena saddhiṁ keḷiṁ karonto sudassano gāthamāha –",
  "atk-s0514a3:460_0": "884.",
  "atk-s0514a3:461_0": " ‘‘Siyā visaṁ siluttassa, deḍḍubhassa silābhuno;",
  "atk-s0514a3:462_0": "Neva lohitasīsassa, visaṁ nāgassa vijjatī’’ti.",
  "atk-s0514a3:463_0": "Tattha siluttassāti gharasappassa.",
  "atk-s0514a3:463_1": "Deḍḍubhassāti udakasappassa.",
  "atk-s0514a3:463_2": "Silābhunoti nīlavaṇṇasappassa.",
  "atk-s0514a3:463_3": "Iti nibbise sappe dassetvā etesaṁ visaṁ siyā,",
  "atk-s0514a3:463_4": "neva lohitasīsassa sappassāti āha.",
  "atk-s0514a3:464_0": "Atha naṁ alampāyano dvīhi gāthāhi ajjhabhāsi –",
  "atk-s0514a3:465_0": "885.",
  "atk-s0514a3:466_0": " ‘‘Sutametaṁ arahataṁ, saññatānaṁ tapassinaṁ;",
  "atk-s0514a3:467_0": "Idha dānāni datvāna, saggaṁ gacchanti dāyakā;",
  "atk-s0514a3:468_0": "Jīvanto dehi dānāni, yadi te atthi dātave.",
  "atk-s0514a3:469_0": "886.",
  "atk-s0514a3:470_0": " ‘‘Ayaṁ nāgo mahiddhiko, tejassī duratikkamo;",
  "atk-s0514a3:471_0": "Tena taṁ ḍaṁsayissāmi, so taṁ bhasmaṁ karissatī’’ti.",
  "atk-s0514a3:472_0": "Tattha dātaveti yadi te kiñci dātabbaṁ atthi, taṁ dehīti.",
  "atk-s0514a3:473_0": "887.",
  "atk-s0514a3:474_0": " ‘‘Mayāpetaṁ sutaṁ samma, saññatānaṁ tapassinaṁ;",
  "atk-s0514a3:475_0": "Idha dānāni datvāna, saggaṁ gacchanti dāyakā;",
  "atk-s0514a3:476_0": "Tvameva dehi jīvanto, yadi te atthi dātave.",
  "atk-s0514a3:477_0": "888.",
  "atk-s0514a3:478_0": " ‘‘Ayaṁ ajamukhī nāma, puṇṇā uggassa tejaso;",
  "atk-s0514a3:479_0": "Tāya taṁ ḍaṁsayissāmi, sā taṁ bhasmaṁ karissati.",
  "atk-s0514a3:480_0": "889.",
  "atk-s0514a3:481_0": " ‘‘Yā dhītā dhataraṭṭhassa, vemātā bhaginī mama;",
  "atk-s0514a3:482_0": "Sā taṁ ḍaṁsatvajamukhī, puṇṇā uggassa tejaso’’ti. –",
  "atk-s0514a3:483_0": "Imā gāthā sudassanassa vacanaṁ. Tattha puṇṇā uggassa tejasoti uggena visena puṇṇā.",
  "atk-s0514a3:484_0": "Evañca pana vatvā ‘‘amma ajamukhi,",
  "atk-s0514a3:484_1": "jaṭantarato me nikkhamitvā pāṇimhi patiṭṭhahā’’ti mahājanassa majjheyeva bhaginiṁ pakkositvā hatthaṁ pasāresi.",
  "atk-s0514a3:484_2": "Sā tassa saddaṁ sutvā jaṭantare nisinnāva tikkhattuṁ maṇḍūkavassitaṁ vassitvā nikkhamitvā aṁsakūṭe nisīditvā",
  "atk-s0514a3:484_3": "uppatitvā tassa hatthatale tīṇi visabindūni pātetvā puna tassa jaṭantarameva pāvisi.",
  "atk-s0514a3:484_4": "Sudassano visaṁ gahetvā ṭhitova ‘‘nassissatāyaṁ janapado,",
  "atk-s0514a3:484_5": "nassissatāyaṁ janapado’’ti tikkhattuṁ mahāsaddaṁ abhāsi.",
  "atk-s0514a3:484_6": "Tassa so saddo dvādasayojanikaṁ bārāṇasiṁ chādetvā aṭṭhāsi.",
  "atk-s0514a3:484_7": "Atha rājā taṁ saddaṁ sutvā ‘‘kimatthaṁ janapado nassissatī’’ti pucchi.",
  "atk-s0514a3:484_8": "‘‘Mahārāja,",
  "atk-s0514a3:484_9": "imassa visassa nisiñcanaṭṭhānaṁ na passāmī’’ti. ‘‘Tāta,",
  "atk-s0514a3:484_10": "mahantā ayaṁ pathavī,",
  "atk-s0514a3:484_11": "pathaviyaṁ nisiñcā’’ti.",
  "atk-s0514a3:484_12": "Atha naṁ ‘‘na sakkā pathaviyaṁ siñcituṁ,",
  "atk-s0514a3:484_13": "mahārājā’’ti paṭikkhipanto gāthamāha –",
  "atk-s0514a3:485_0": "890.",
  "atk-s0514a3:486_0": " ‘‘Chamāyaṁ ce nisiñcissaṁ, brahmadatta vijānahi;",
  "atk-s0514a3:487_0": "Tiṇalatāni osadhyo, ussusseyyuṁ asaṁsaya’’nti.",
  "atk-s0514a3:488_0": "Tattha tiṇalatānīti pathavinissitāni tiṇāni ca latā ca sabbosadhiyo ca ussusseyyuṁ,",
  "atk-s0514a3:488_1": "tasmā na sakkā pathaviyaṁ nisiñcitunti.",
  "atk-s0514a3:489_0": "Tena hi naṁ, tāta, uddhaṁ ākāsaṁ khipāti. Tatrāpi na sakkāti dassento gāthamāha –",
  "atk-s0514a3:490_0": "891.",
  "atk-s0514a3:491_0": " ‘‘Uddhaṁ ce pātayissāmi, brahmadatta vijānahi;",
  "atk-s0514a3:492_0": "Sattavassāniyaṁ devo, na vasse na himaṁ pate’’ti.",
  "atk-s0514a3:493_0": "Tattha na himaṁ pateti sattavassāni himabindumattampi na patissati.",
  "atk-s0514a3:494_0": "Tena hi naṁ tāta udake siñcāti. Tatrāpi na sakkāti dassetuṁ gāthamāha –",
  "atk-s0514a3:495_0": "892.",
  "atk-s0514a3:496_0": " ‘‘Udake ce nisiñcissaṁ, brahmadatta vijānahi;",
  "atk-s0514a3:497_0": "Yāvantodakajā pāṇā, mareyyuṁ macchakacchapā’’ti.",
  "atk-s0514a3:498_0": "Atha naṁ rājā āha – ‘‘tāta,",
  "atk-s0514a3:498_1": "mayaṁ na kiñci jānāma,",
  "atk-s0514a3:498_2": "yathā amhākaṁ raṭṭhaṁ na nassati,",
  "atk-s0514a3:498_3": "taṁ upāyaṁ tvameva jānāhī’’ti.",
  "atk-s0514a3:498_4": "‘‘Tena hi, mahārāja,",
  "atk-s0514a3:498_5": "imasmiṁ ṭhāne paṭipāṭiyā tayo āvāṭe khaṇāpethā’’ti.",
  "atk-s0514a3:498_6": "Rājā khaṇāpesi.",
  "atk-s0514a3:498_7": "Sudassano paṭhamaṁ āvāṭaṁ nānābhesajjānaṁ pūrāpesi,",
  "atk-s0514a3:498_8": "dutiyaṁ gomayassa,",
  "atk-s0514a3:498_9": "tatiyaṁ dibbosadhānaññeva.",
  "atk-s0514a3:498_10": "Tato paṭhame āvāṭe visabindūni pātesi.",
  "atk-s0514a3:498_11": "Taṅkhaṇaññeva dhūmāyitvā jālā uṭṭhahi.",
  "atk-s0514a3:498_12": "Sā gantvā gomaye āvāṭaṁ gaṇhi.",
  "atk-s0514a3:498_13": "Tatopi jālā uṭṭhāya itaraṁ dibbosadhassa puṇṇaṁ gahetvā osadhāni jhāpetvā nibbāyi.",
  "atk-s0514a3:498_14": "Alampāyano tassa āvāṭassa avidūre aṭṭhāsi.",
  "atk-s0514a3:498_15": "Atha naṁ visausumā pahari,",
  "atk-s0514a3:498_16": "sarīracchavi uppāṭetvā gatā,",
  "atk-s0514a3:498_17": "setakuṭṭhi ahosi.",
  "atk-s0514a3:498_18": "So bhayatajjito ‘‘nāgarājānaṁ vissajjemī’’ti tikkhattuṁ vācaṁ nicchāresi.",
  "atk-s0514a3:498_19": "Taṁ sutvā bodhisatto ratanapeḷāya nikkhamitvā sabbālaṅkārappaṭimaṇḍitaṁ attabhāvaṁ māpetvā devarājalīlāya ṭhito.",
  "atk-s0514a3:498_20": "Sudassanopi ajamukhīpi tatheva aṭṭhaṁsu.",
  "atk-s0514a3:498_21": "Tato sudassano rājānaṁ āha –",
  "atk-s0514a3:498_22": "‘‘jānāsi no, mahārāja,",
  "atk-s0514a3:498_23": "kassete puttā’’ti?",
  "atk-s0514a3:498_24": "‘‘Na jānāmī’’ti.",
  "atk-s0514a3:498_25": "‘‘Tumhe tāva na jānāsi,",
  "atk-s0514a3:498_26": "kāsirañño pana dhītāya samuddajāya dhataraṭṭhassa dinnabhāvaṁ jānāsī’’ti? ‘‘Āma, jānāmi,",
  "atk-s0514a3:498_27": "mayhaṁ sā kaniṭṭhabhaginī’’ti.",
  "atk-s0514a3:498_28": "‘‘Mayaṁ tassā puttā,",
  "atk-s0514a3:498_29": "tvaṁ no mātulo’’ti.",
  "atk-s0514a3:499_0": "Taṁ sutvā rājā kampamāno te āliṅgitvā sīse cumbitvā roditvā pāsādaṁ āropetvā mahantaṁ sakkāraṁ kāretvā",
  "atk-s0514a3:499_1": "bhūridattena paṭisanthāraṁ karonto pucchi ‘‘tāta,",
  "atk-s0514a3:499_2": "taṁ evarūpaṁ uggatejaṁ kathaṁ alampāyano gaṇhī’’ti?",
  "atk-s0514a3:499_3": "So sabbaṁ vitthārena kathetvā rājānaṁ ovadanto ‘‘mahārāja,",
  "atk-s0514a3:499_4": "raññā nāma iminā niyāmena rajjaṁ kāretuṁ vaṭṭatī’’ti mātulassa dhammaṁ desesi.",
  "atk-s0514a3:499_5": "Atha naṁ sudassano āha – ‘‘mātula,",
  "atk-s0514a3:499_6": "mama mātā bhūridattaṁ apassantī kilamati,",
  "atk-s0514a3:499_7": "na sakkā amhehi papañcaṁ kātu’’nti. ‘‘Sādhu, tātā,",
  "atk-s0514a3:499_8": "tumhe tāva gacchatha.",
  "atk-s0514a3:499_9": "Ahaṁ pana mama bhaginiṁ daṭṭhukāmomhi,",
  "atk-s0514a3:499_10": "kathaṁ passissāmī’’ti. ‘‘Mātula,",
  "atk-s0514a3:499_11": "kahaṁ pana no ayyako kāsirājā’’ti? ‘‘Tāta,",
  "atk-s0514a3:499_12": "mama bhaginiyā vinā vasituṁ asakkonto rajjaṁ pahāya pabbajitvā asuke vanasaṇḍe nāma vasatī’’ti. ‘‘Mātula,",
  "atk-s0514a3:499_13": "mama mātā tumhe ceva ayyakañca daṭṭhukāmā,",
  "atk-s0514a3:499_14": "tumhe asukadivase mama ayyakassa santikaṁ gacchatha,",
  "atk-s0514a3:499_15": "mayaṁ mātaraṁ ādāya ayyakassa assamapadaṁ āgacchissāma.",
  "atk-s0514a3:499_16": "Tattha naṁ tumhepi passissathā’’ti.",
  "atk-s0514a3:499_17": "Iti te mātulassa divasaṁ vavatthapetvā rājanivesanā otariṁsu.",
  "atk-s0514a3:499_18": "Rājā bhāgineyye uyyojetvā roditvā nivatti.",
  "atk-s0514a3:499_19": "Tepi pathaviyaṁ nimujjitvā nāgabhavanaṁ gatā.",
  "atk-s0514a3:500_0": "Nagarapavesanakhaṇḍaṁ niṭṭhitaṁ.",
  "atk-s0514a3:501_0": "Mahāsattassa pariyesanakhaṇḍaṁ",
  "atk-s0514a3:502_0": "Mahāsatte sampatte sakalanāgabhavanaṁ ekaparidevasaddaṁ ahosi.",
  "atk-s0514a3:502_1": "Sopi māsaṁ peḷāya vasitattā kilanto gilānaseyyaṁ sayi.",
  "atk-s0514a3:502_2": "Tassa santikaṁ āgacchantānaṁ nāgānaṁ pamāṇaṁ natthi.",
  "atk-s0514a3:502_3": "So tehi saddhiṁ kathento kilamati.",
  "atk-s0514a3:502_4": "Kāṇāriṭṭho devalokaṁ gantvā mahāsattaṁ adisvā paṭhamamevāgato.",
  "atk-s0514a3:502_5": "Atha naṁ ‘‘esa caṇḍo pharuso,",
  "atk-s0514a3:502_6": "sakkhissati nāgaparisaṁ vāretu’’nti mahāsattassa nisinnaṭṭhāne dovārikaṁ kariṁsu.",
  "atk-s0514a3:502_7": "Subhogopi sakalahimavantaṁ vicaritvā tato mahāsamuddañca sesanadiyo ca upadhāretvā yamunaṁ upadhārento āgacchati.",
  "atk-s0514a3:502_8": "Nesādabrāhmaṇopi alampāyanaṁ kuṭṭhiṁ disvā cintesi ‘‘ayaṁ bhūridattaṁ kilametvā kuṭṭhi jāto,",
  "atk-s0514a3:502_9": "ahaṁ pana taṁ mayhaṁ tāva bahūpakāraṁ maṇilobhena alampāyanassa dassesiṁ,",
  "atk-s0514a3:502_10": "taṁ pāpaṁ mama āgamissati.",
  "atk-s0514a3:502_11": "Yāva taṁ na āgacchati,",
  "atk-s0514a3:502_12": "tāvadeva yamunaṁ gantvā payāgatitthe pāpapavāhanaṁ karissāmī’’ti.",
  "atk-s0514a3:502_13": "So tattha gantvā ‘‘mayā bhūridatte mittadubbhikammaṁ kataṁ,",
  "atk-s0514a3:502_14": "taṁ pāpaṁ pavāhessāmī’’ti vatvā udakorohanakammaṁ karoti.",
  "atk-s0514a3:502_15": "Tasmiṁ khaṇe subhogo taṁ ṭhānaṁ patto.",
  "atk-s0514a3:502_16": "Tassa taṁ vacanaṁ sutvā ‘‘iminā kira pāpakena tāva mahantassa yasassa dāyako mama bhātā maṇiratanassa kāraṇā alampāyanassa dassito,",
  "atk-s0514a3:502_17": "nāssa jīvitaṁ dassāmī’’ti naṅguṭṭhena tassa pādesu veṭhetvā ākaḍḍhitvā udake osidāpetvā nirassāsakāle thokaṁ sithilaṁ akāsi.",
  "atk-s0514a3:502_18": "So sīsaṁ ukkhipi.",
  "atk-s0514a3:502_19": "Atha naṁ punākaḍḍhitvā osīdāpesi.",
  "atk-s0514a3:502_20": "Evaṁ bahū vāre tena kilamiyamāno nesādabrāhmaṇo sīsaṁ ukkhipitvā gāthamāha –",
  "atk-s0514a3:503_0": "893.",
  "atk-s0514a3:504_0": " ‘‘Lokyaṁ sajantaṁ udakaṁ, payāgasmiṁ patiṭṭhitaṁ;",
  "atk-s0514a3:505_0": "Ko maṁ ajjhoharī bhūto, ogāḷhaṁ yamunaṁ nadi’’nti.",
  "atk-s0514a3:506_0": "Tattha lokyanti evaṁ pāpavāhanasamatthanti lokasammataṁ.",
  "atk-s0514a3:506_1": "Sajantanti evarūpaṁ udakaṁ abhisiñcantaṁ.",
  "atk-s0514a3:506_2": "Payāgasminti payāgatitthe.",
  "atk-s0514a3:507_0": "Atha naṁ subhogo gāthāya ajjhabhāsi –",
  "atk-s0514a3:508_0": "894.",
  "atk-s0514a3:509_0": " ‘‘Yadesa lokādhipatī yasassī, bārāṇasiṁ pakriya samantato;",
  "atk-s0514a3:510_0": "Tassāha putto uragūsabhassa, subhogoti maṁ brāhmaṇa vedayantī’’ti.",
  "atk-s0514a3:511_0": "Tattha yadesāti yo eso.",
  "atk-s0514a3:511_1": "Pakriya samantatoti paccatthikānaṁ duppaharaṇasamatthatāya parisamantato pakiriya sabbaṁ parikkhipitvā upari phaṇena chādesi.",
  "atk-s0514a3:512_0": "Atha naṁ brāhmaṇo ‘‘ayaṁ bhūridattabhātā,",
  "atk-s0514a3:512_1": "na me jīvitaṁ dassati,",
  "atk-s0514a3:512_2": "yaṁnūnāhaṁ etassa ceva mātāpitūnañcassa vaṇṇakittanena muducittataṁ katvā attano jīvitaṁ yāceyya’’nti cintetvā gāthamāha –",
  "atk-s0514a3:513_0": "895.",
  "atk-s0514a3:514_0": " ‘‘Sace hi putto uragūsabhassa, kāsissa rañño amarādhipassa;",
  "atk-s0514a3:515_0": "Mahesakkho aññataro pitā te, maccesu mātā pana te atulyā;",
  "atk-s0514a3:516_0": "Na tādiso arahati brāhmaṇassa, dāsampi ohārituṁ mahānubhāvo’’ti.",
  "atk-s0514a3:517_0": "Tattha kāsissāti aparena nāmena evaṁnāmakassa.",
  "atk-s0514a3:517_1": "‘‘Kāsikarañño’’tipi paṭhantiyeva.",
  "atk-s0514a3:517_2": "Kāsirājadhītāya gahitattā kāsirajjampi tasseva santakaṁ katvā vaṇṇeti.",
  "atk-s0514a3:517_3": "Amarādhipassāti dīghāyukatāya amarasaṅkhātānaṁ nāgānaṁ adhipassa.",
  "atk-s0514a3:517_4": "Mahesakkhoti mahānubhāvo.",
  "atk-s0514a3:517_5": "Aññataroti mahesakkhānaṁ aññataro.",
  "atk-s0514a3:517_6": "Dāsampīti tādiso hi mahānubhāvo ānubhāvarahitaṁ brāhmaṇassa dāsampi udake oharituṁ nārahati,",
  "atk-s0514a3:517_7": "pageva mahānubhāvaṁ brāhmaṇanti.",
  "atk-s0514a3:518_0": "Atha naṁ subhogo ‘‘are duṭṭhabrāhmaṇa,",
  "atk-s0514a3:518_1": "tvaṁ maṁ vañcetvā ‘muñcissāmī’ti maññasi,",
  "atk-s0514a3:518_2": "na te jīvitaṁ dassāmī’’ti tena katakammaṁ pakāsento āha –",
  "atk-s0514a3:519_0": "896.",
  "atk-s0514a3:520_0": " ‘‘Rukkhaṁ nissāya vijjhittho, eṇeyyaṁ pātumāgataṁ;",
  "atk-s0514a3:521_0": "So viddho dūramacari, saravegena sīghavā.",
  "atk-s0514a3:522_0": "897.",
  "atk-s0514a3:523_0": " ‘‘Taṁ tvaṁ patitamaddakkhi, araññasmiṁ brahāvane;",
  "atk-s0514a3:524_0": "Sa maṁsakājamādāya, sāyaṁ nigrodhupāgami.",
  "atk-s0514a3:525_0": "898.",
  "atk-s0514a3:526_0": " ‘‘Sukasāḷikasaṅghuṭṭhaṁ , piṅgalaṁ santhatāyutaṁ;",
  "atk-s0514a3:527_0": "Kokilābhirudaṁ rammaṁ, dhuvaṁ haritasaddalaṁ.",
  "atk-s0514a3:528_0": "899.",
  "atk-s0514a3:529_0": " ‘‘Tattha te so pāturahu, iddhiyā yasasā jalaṁ;",
  "atk-s0514a3:530_0": "Mahānubhāvo bhātā me, kaññāhi parivārito.",
  "atk-s0514a3:531_0": "900.",
  "atk-s0514a3:532_0": " ‘‘So tena pariciṇṇo tvaṁ, sabbakāmehi tappito;",
  "atk-s0514a3:533_0": "Aduṭṭhassa tuvaṁ dubbhi, taṁ te veraṁ idhāgataṁ.",
  "atk-s0514a3:534_0": "901.",
  "atk-s0514a3:535_0": " ‘‘Khippaṁ gīvaṁ pasārehi, na te dassāmi jīvitaṁ;",
  "atk-s0514a3:536_0": "Bhātu parisaraṁ veraṁ, chedayissāmi te sira’’nti.",
  "atk-s0514a3:537_0": "Tattha sāyaṁ nigrodhupāgamīti vikāle nigrodhaṁ upagato asi.",
  "atk-s0514a3:537_1": "Piṅgalanti pakkānaṁ vaṇṇena piṅgalaṁ.",
  "atk-s0514a3:537_2": "Santhatāyutanti pārohaparikiṇṇaṁ.",
  "atk-s0514a3:537_3": "Kokilābhirudanti kokilāhi abhirudaṁ.",
  "atk-s0514a3:537_4": "Dhuvaṁ haritasaddalanti udakabhūmiyaṁ jātattā niccaṁ haritasaddalaṁ bhūmibhāgaṁ.",
  "atk-s0514a3:537_5": "Pāturahūti tasmiṁ te nigrodhe ṭhitassa so mama bhātā pākaṭo ahosi.",
  "atk-s0514a3:537_6": "Iddhiyāti puññatejena.",
  "atk-s0514a3:537_7": "So tenāti so tuvaṁ tena attano nāgabhavanaṁ netvā pariciṇṇo.",
  "atk-s0514a3:537_8": "Parisaranti tayā mama bhātu kataṁ veraṁ pāpakammaṁ parisaranto anussaranto.",
  "atk-s0514a3:537_9": "Chedayissāmi te siranti tava sīsaṁ chindissāmīti.",
  "atk-s0514a3:538_0": "Atha brāhmaṇo ‘‘na mesa jīvitaṁ dassati,",
  "atk-s0514a3:538_1": "yaṁ kiñci pana vatvā mokkhatthāya vāyamituṁ vaṭṭatī’’ti cintetvā gāthamāha –",
  "atk-s0514a3:539_0": "902.",
  "atk-s0514a3:540_0": " ‘‘Ajjhāyako yācayogī, āhutaggi ca brāhmaṇo;",
  "atk-s0514a3:541_0": "Etehi tīhi ṭhānehi, avajjho hoti brāhmaṇo’’ti.",
  "atk-s0514a3:542_0": "Tattha etehīti etehi ajjhāyakatādīhi tīhi kāraṇehi brāhmaṇo avajjho,",
  "atk-s0514a3:542_1": "na labbhā brāhmaṇaṁ vadhituṁ,",
  "atk-s0514a3:542_2": "kiṁ tvaṁ vadesi,",
  "atk-s0514a3:542_3": "yo hi brāhmaṇaṁ vadheti,",
  "atk-s0514a3:542_4": "so niraye nibbattatīti.",
  "atk-s0514a3:543_0": "Taṁ sutvā subhogo saṁsayapakkhando hutvā ‘‘imaṁ nāgabhavanaṁ netvā bhātaro paṭipucchitvā jānissāmī’’ti cintetvā dve gāthā abhāsi –",
  "atk-s0514a3:544_0": "903.",
  "atk-s0514a3:545_0": " ‘‘Yaṁ puraṁ dhataraṭṭhassa, ogāḷhaṁ yamunaṁ nadiṁ;",
  "atk-s0514a3:546_0": "Jotate sabbasovaṇṇaṁ, girimāhacca yāmunaṁ.",
  "atk-s0514a3:547_0": "904.",
  "atk-s0514a3:548_0": " ‘‘Tattha te purisabyagghā, sodariyā mama bhātaro;",
  "atk-s0514a3:549_0": "Yathā te tattha vakkhanti, tathā hessasi brāhmaṇā’’ti.",
  "atk-s0514a3:550_0": "Tattha puranti nāgapuraṁ.",
  "atk-s0514a3:550_1": "Ogāḷhanti anupaviṭṭhaṁ.",
  "atk-s0514a3:550_2": "Girimāhacca yāmunanti yamunāto avidūre ṭhitaṁ himavantaṁ āhacca jotati.",
  "atk-s0514a3:550_3": "Tattha teti tasmiṁ nagare te mama bhātaro vasanti,",
  "atk-s0514a3:550_4": "tattha nīte tayi yathā te vakkhanti,",
  "atk-s0514a3:550_5": "tathā bhavissasi.",
  "atk-s0514a3:550_6": "Sace hi saccaṁ kathesi,",
  "atk-s0514a3:550_7": "jīvitaṁ te atthi. No ce,",
  "atk-s0514a3:550_8": "tattheva sīsaṁ chindissāmīti.",
  "atk-s0514a3:551_0": "Iti naṁ vatvā subhogo gīvāyaṁ gahetvā khipanto akkosanto paribhāsanto mahāsattassa pāsādadvāraṁ agamāsi.",
  "atk-s0514a3:552_0": "Mahāsattassa pariyesanayakaṇḍaṁ niṭṭhitaṁ.",
  "atk-s0514a3:553_0": "Micchākathā",
  "atk-s0514a3:554_0": "Atha naṁ dovāriko hutvā nisinno kāṇāriṭṭho tathā kilametvā ānīyamānaṁ disvā paṭimaggaṁ gantvā ‘‘subhoga,",
  "atk-s0514a3:554_1": "mā viheṭhayi,",
  "atk-s0514a3:554_2": "brāhmaṇā nāma mahābrahmuno puttā.",
  "atk-s0514a3:554_3": "Sace hi mahābrahmā jānissati,",
  "atk-s0514a3:554_4": "‘mama puttaṁ viheṭhentī’ti kujjhitvā amhākaṁ sakalaṁ nāgabhavanaṁ vināsessati.",
  "atk-s0514a3:554_5": "Lokasmiñhi brāhmaṇā nāma seṭṭhā mahānubhāvā,",
  "atk-s0514a3:554_6": "tvaṁ tesaṁ ānubhāvaṁ na jānāsi,",
  "atk-s0514a3:554_7": "ahaṁ pana jānāmī’’ti āha.",
  "atk-s0514a3:554_8": "Kāṇāriṭṭho kira atītānantarabhave yaññakārabrāhmaṇo ahosi,",
  "atk-s0514a3:554_9": "tasmā evamāha.",
  "atk-s0514a3:554_10": "Vatvā ca pana anubhūtapubbavasena yajanasīlo hutvā subhogañca nāgaparisañca āmantetvā ‘‘etha, bho,",
  "atk-s0514a3:554_11": "yaññakārakānaṁ vo guṇe vaṇṇessāmī’’ti vatvā yaññavaṇṇanaṁ ārabhanto āha –",
  "atk-s0514a3:555_0": "905.",
  "atk-s0514a3:556_0": " ‘‘Anittarā ittarasampayuttā, yaññā ca vedā ca subhoga loke;",
  "atk-s0514a3:557_0": "Tadaggarayhañhi vinindamāno, jahāti vittañca satañca dhamma’’nti.",
  "atk-s0514a3:558_0": "Tattha anittarāti subhoga imasmiṁ loke yaññā ca vedā ca anittarā na lāmakā mahānubhāvā,",
  "atk-s0514a3:558_1": "te ittarehi brāhmaṇehi sampayuttā,",
  "atk-s0514a3:558_2": "tasmā brāhmaṇāpi anittarāva jātā.",
  "atk-s0514a3:558_3": "Tadaggarayhanti tasmā agārayhaṁ brāhmaṇaṁ vinindamāno dhanañca paṇḍitānaṁ dhammañca jahāti.",
  "atk-s0514a3:558_4": "Idaṁ kira so ‘‘iminā bhūridatte mittadubbhikammaṁ katanti vattuṁ nāgaparisā mā labhantū’’ti avoca.",
  "atk-s0514a3:559_0": "Atha naṁ kāṇāriṭṭho ‘‘subhoga jānāsi pana ayaṁ loko kena nimmito’’ti vatvā ‘‘na jānāmī’’ti vutte ‘‘brāhmaṇānaṁ",
  "atk-s0514a3:559_1": "pitāmahena mahābrahmunā nimmito’’ti dassetuṁ itaraṁ gāthamāha –",
  "atk-s0514a3:560_0": "906.",
  "atk-s0514a3:561_0": " ‘‘Ajjhenamariyā pathaviṁ janindā, vessā kasiṁ pāricariyañca suddā;",
  "atk-s0514a3:562_0": "Upāgu paccekaṁ yathāpadesaṁ, katāhu ete vasināti āhū’’ti.",
  "atk-s0514a3:563_0": "Tattha upāgūti upagatā.",
  "atk-s0514a3:563_1": "Brahmā kira brāhmaṇādayo cattāro vaṇṇe nimminitvā ariye tāva brāhmaṇe āha –",
  "atk-s0514a3:563_2": "‘‘tumhe ajjhenameva upagacchatha ,",
  "atk-s0514a3:563_3": "mā aññaṁ kiñci karitthā’’ti,",
  "atk-s0514a3:563_4": "janinde āha ‘‘tumhe pathaviṁyeva vijinatha’’,",
  "atk-s0514a3:563_5": "vesse āha –",
  "atk-s0514a3:563_6": "‘‘tumhe kasiṁyeva upetha’’,",
  "atk-s0514a3:563_7": "sudde āha ‘‘tumhe tiṇṇaṁ vaṇṇānaṁ pāricariyaṁyeva upethā’’ti.",
  "atk-s0514a3:563_8": "Tato paṭṭhāya ariyā ajjhenaṁ,",
  "atk-s0514a3:563_9": "janindā pathaviṁ,",
  "atk-s0514a3:563_10": "vessā kasiṁ,",
  "atk-s0514a3:563_11": "suddā pāricariyaṁ upāgatāti vadanti.",
  "atk-s0514a3:563_12": "Paccekaṁ yathāpadesanti upagacchantā ca pāṭiyekkaṁ attano kulapadesānurūpena brahmunā vuttaniyāmeneva upagatā.",
  "atk-s0514a3:563_13": "Katāhu ete vasināti āhūti evaṁ kira ete vasinā mahābrahmunā katā ahesunti kathenti.",
  "atk-s0514a3:564_0": "Evaṁ mahāguṇā ete brāhmaṇā nāma.",
  "atk-s0514a3:564_1": "Yo hi etesu cittaṁ pasādetvā dānaṁ deti,",
  "atk-s0514a3:564_2": "tassa aññattha paṭisandhi natthi,",
  "atk-s0514a3:564_3": "devalokameva gacchatīti vatvā āha –",
  "atk-s0514a3:565_0": "907.",
  "atk-s0514a3:566_0": " ‘‘Dhātā vidhātā varuṇo kuvero, somo yamo candimā vāyu sūriyo;",
  "atk-s0514a3:567_0": "Etepi yaññaṁ puthuso yajitvā, ajjhāyakānaṁ atho sabbakāme.",
  "atk-s0514a3:568_0": "908.",
  "atk-s0514a3:569_0": " ‘‘Vikāsitā cāpasatāni pañca, yo ajjuno balavā bhīmaseno;",
  "atk-s0514a3:570_0": "Sahassabāhu asamo pathabyā, sopi tadā ādahi jātaveda’’nti.",
  "atk-s0514a3:571_0": "Tattha etepīti ete dhātādayo devarājāno.",
  "atk-s0514a3:571_1": "Puthusoti anekappakāraṁ yaññaṁ yajitvā.",
  "atk-s0514a3:571_2": "Atho sabbakāmeti atha ajjhāyakānaṁ brāhmaṇānaṁ sabbakāme datvā etāni ṭhānāni pattāti dasseti.",
  "atk-s0514a3:571_3": "Vikāsitāti ākaḍḍhitā.",
  "atk-s0514a3:571_4": "Cāpasatāni pañcāti na dhanupañcasatāni,",
  "atk-s0514a3:571_5": "pañcacāpasatappamāṇaṁ pana mahādhanuṁ sayameva ākaḍḍhati.",
  "atk-s0514a3:571_6": "Bhīmasenoti bhayānakaseno.",
  "atk-s0514a3:571_7": "Sahassabāhūti na tassa bāhūnaṁ sahassaṁ,",
  "atk-s0514a3:571_8": "pañcannaṁ pana dhanuggahasatānaṁ bāhusahassena ākaḍḍhitabbassa dhanuno ākaḍḍhanenevaṁ vuttaṁ.",
  "atk-s0514a3:571_9": "Ādahi jātavedanti sopi rājā tasmiṁ kāle brāhmaṇe sabbakāmehi santappetvā aggiṁ ādahi patiṭṭhāpetvā paricari,",
  "atk-s0514a3:571_10": "teneva kāraṇena devaloke nibbatto.",
  "atk-s0514a3:571_11": "Tasmā brāhmaṇā nāma imasmiṁ loke jeṭṭhakāti āha.",
  "atk-s0514a3:572_0": "So uttaripi brāhmaṇe vaṇṇento gāthamāha –",
  "atk-s0514a3:573_0": "909.",
  "atk-s0514a3:574_0": " ‘‘Yo brāhmaṇe bhojayi dīgharattaṁ, annena pānena yathānubhāvaṁ;",
  "atk-s0514a3:575_0": "Pasannacitto anumodamāno, subhoga devaññataro ahosī’’ti.",
  "atk-s0514a3:576_0": "Tattha yoti yo so porāṇako bārāṇasirājāti dasseti.",
  "atk-s0514a3:576_1": "Yathānubhāvanti yathābalaṁ yaṁ tassa atthi,",
  "atk-s0514a3:576_2": "taṁ sabbaṁ pariccajitvā bhojesi.",
  "atk-s0514a3:576_3": "Devaññataroti so aññataro mahesakkhadevarājā ahosi.",
  "atk-s0514a3:576_4": "Evaṁ brāhmaṇā nāma aggadakkhiṇeyyāti dasseti.",
  "atk-s0514a3:577_0": "Athassa aparampi kāraṇaṁ āharitvā dassento gāthamāha –",
  "atk-s0514a3:578_0": "910.",
  "atk-s0514a3:579_0": " ‘‘Mahāsanaṁ devamanomavaṇṇaṁ, yo sappinā asakkhi bhojetumaggiṁ;",
  "atk-s0514a3:580_0": "Sa yaññatantaṁ varato yajitvā, dibbaṁ gatiṁ mucalindajjhagacchī’’ti.",
  "atk-s0514a3:581_0": "Tattha mahāsananti mahābhakkhaṁ.",
  "atk-s0514a3:581_1": "Bhojetunti santappetuṁ.",
  "atk-s0514a3:581_2": "Yaññatantanti yaññavidhānaṁ.",
  "atk-s0514a3:581_3": "Varatoti varassa aggidevassa yajitvā.",
  "atk-s0514a3:581_4": "Mucalindajjhagacchīti mucalindo adhigatoti.",
  "atk-s0514a3:582_0": "Eko kira pubbe bārāṇasiyaṁ mucalindo nāma rājā brāhmaṇe pakkosāpetvā saggamaggaṁ pucchi.",
  "atk-s0514a3:582_1": "Atha naṁ te ‘‘brāhmaṇānañca brāhmaṇadevatāya ca sakkāraṁ karohī’’ti vatvā ‘‘kā brāhmaṇadevatā’’ti vutte",
  "atk-s0514a3:582_2": "‘‘‘aggidevoti taṁ navanītasappinā santappehī’’’ti āhaṁsu.",
  "atk-s0514a3:582_3": "So tathā akāsi.",
  "atk-s0514a3:582_4": "Tamatthaṁ pakāsento esa imaṁ gāthamāha.",
  "atk-s0514a3:583_0": "Aparampi kāraṇaṁ dassento gāthamāha –",
  "atk-s0514a3:584_0": "911.",
  "atk-s0514a3:585_0": " ‘‘Mahānubhāvo vassasahassajīvī, yo pabbajī dassaneyyo uḷāro;",
  "atk-s0514a3:586_0": "Hitvā apariyanta raṭṭhaṁ sasenaṁ, rājā dudīpopi jagāma sagga’’nti.",
  "atk-s0514a3:587_0": "Tattha pabbajīti pañcavassasatāni rajjaṁ kārento brāhmaṇānaṁ sakkāraṁ katvā apariyantaṁ raṭṭhaṁ sasenaṁ hitvā pabbaji.",
  "atk-s0514a3:587_1": "Dudīpopīti so dudīpo nāma rājā brāhmaṇe pūjetvāva saggaṁ gatoti vadati.",
  "atk-s0514a3:587_2": "‘‘Dujīpo’’tipi pāṭho.",
  "atk-s0514a3:588_0": "Aparānipissa udāharaṇāni dassento āha –",
  "atk-s0514a3:589_0": "912.",
  "atk-s0514a3:590_0": " ‘‘Yo sāgarantaṁ sāgaro vijitvā, yūpaṁ subhaṁ soṇṇamayaṁ uḷāraṁ;",
  "atk-s0514a3:591_0": "Ussesi vessānaramādahāno, subhoga devaññataro ahosi.",
  "atk-s0514a3:592_0": "913.",
  "atk-s0514a3:593_0": " ‘‘Yassānubhāvena subhoga gaṅgā, pavattatha dadhisannisinnaṁ samuddaṁ;",
  "atk-s0514a3:594_0": "Sa lomapādo paricariya maggiṁ, aṅgo sahassakkhapurajjhagacchī’’ti.",
  "atk-s0514a3:595_0": "Tattha sāgarantanti sāgarapariyantaṁ pathaviṁ.",
  "atk-s0514a3:595_1": "Ussesīti brāhmaṇe saggamaggaṁ pucchitvā ‘‘sovaṇṇayūpaṁ ussāpehī’’ti vutto pasughātanatthāya ussāpesi.",
  "atk-s0514a3:595_2": "Vessānaramādahānoti vessānaraṁ aggiṁ ādahanto.",
  "atk-s0514a3:595_3": "‘‘Vesānari’’ntipi pāṭho.",
  "atk-s0514a3:595_4": "Devaññataroti subhoga,",
  "atk-s0514a3:595_5": "so hi rājā aggiṁ juhitvā aññataro mahesakkhadevo ahosīti vadati.",
  "atk-s0514a3:595_6": "Yassānubhāvenāti bho subhoga,",
  "atk-s0514a3:595_7": "gaṅgā ca mahāsamuddo ca kena katoti jānāsīti.",
  "atk-s0514a3:595_8": "Na jānāmīti.",
  "atk-s0514a3:595_9": "Kiṁ tvaṁ jānissasi,",
  "atk-s0514a3:595_10": "brāhmaṇeyeva pothetuṁ jānāsīti.",
  "atk-s0514a3:595_11": "Atītasmiñhi aṅgo nāma lomapādo bārāṇasirājā brāhmaṇe saggamaggaṁ pucchitvā tehi ‘‘bho, mahārāja,",
  "atk-s0514a3:595_12": "himavantaṁ pavisitvā brāhmaṇānaṁ sakkāraṁ katvā aggiṁ paricarāhī’’ti vutte aparimāṇā gāviyo ca mahiṁsiyo ca ādāya himavantaṁ pavisitvā tathā akāsi.",
  "atk-s0514a3:595_13": "‘‘Brāhmaṇehi bhuttātirittaṁ khīradadhiṁ kiṁ kātabba’’nti ca vutte ‘‘chaḍḍethā’’ti āha.",
  "atk-s0514a3:595_14": "Tattha thokassa khīrassa chaḍḍitaṭṭhāne kunnadiyo ahesuṁ,",
  "atk-s0514a3:595_15": "bahukassa chaḍḍitaṭṭhāne gaṅgā pavattatha.",
  "atk-s0514a3:595_16": "Taṁ pana khīraṁ yattha dadhi hutvā sannisinnaṁ ṭhitaṁ,",
  "atk-s0514a3:595_17": "taṁ samuddaṁ nāma jātaṁ.",
  "atk-s0514a3:595_18": "Iti so evarūpaṁ sakkāraṁ katvā brāhmaṇehi vuttavidhānena aggiṁ paricariya sahassakkhassa puraṁ ajjhagacchi.",
  "atk-s0514a3:596_0": "Itissa idaṁ atītaṁ āharitvā imaṁ gāthamāha –",
  "atk-s0514a3:597_0": "914.",
  "atk-s0514a3:598_0": " ‘‘Mahiddhiko devavaro yasassī, senāpati tidive vāsavassa;",
  "atk-s0514a3:599_0": "So somayāgena malaṁ vihantvā, subhoga devaññataro ahosī’’ti.",
  "atk-s0514a3:600_0": "Tattha so somayāgena malaṁ vihantvāti bho subhoga,",
  "atk-s0514a3:600_1": "yo idāni sakkassa senāpati mahāyaso devaputto,",
  "atk-s0514a3:600_2": "sopi pubbe eko bārāṇasirājā brāhmaṇe saggamaggaṁ pucchitvā tehi ‘‘somayāgena attano malaṁ pavāhetvā devalokaṁ",
  "atk-s0514a3:600_3": "gacchāhī’’ti vutte brāhmaṇānaṁ mahantaṁ sakkāraṁ katvā tehi vuttavidhānena somayāgaṁ katvā tena attano",
  "atk-s0514a3:600_4": "malaṁ vihantvā devaññataro jātoti imamatthaṁ pakāsento evamāha.",
  "atk-s0514a3:601_0": "Aparānipissa udāharaṇāni dassento āha –",
  "atk-s0514a3:602_0": "915.",
  "atk-s0514a3:603_0": " ‘‘Akārayi lokamimaṁ parañca, bhāgīrathiṁ himavantañca gijjhaṁ;",
  "atk-s0514a3:604_0": "Yo iddhimā devavaro yasassī, sopi tadā ādahi jātavedaṁ.",
  "atk-s0514a3:605_0": "916.",
  "atk-s0514a3:606_0": " ‘‘Mālāgirī himavā yo ca gijjho, sudassano nisabho kuveru;",
  "atk-s0514a3:607_0": "Ete ca aññe ca nagā mahantā, cityā katā yaññakarehi māhū’’ti.",
  "atk-s0514a3:608_0": "Tattha sopi tadā ādahi jātavedanti bhātika subhoga,",
  "atk-s0514a3:608_1": "yena mahābrahmunā ayañca loko paro ca loko bhāgīrathigaṅgā ca himavantapabbato ca gijjhapabbato ca kato,",
  "atk-s0514a3:608_2": "sopi yadā brahmupapattito pubbe māṇavako ahosi,",
  "atk-s0514a3:608_3": "tadā aggimeva ādahi,",
  "atk-s0514a3:608_4": "aggiṁ juhitvā mahābrahmā hutvā idaṁ sabbamakāsi.",
  "atk-s0514a3:608_5": "Evaṁmahiddhikā brāhmaṇāti dasseti.",
  "atk-s0514a3:609_0": "Cityā katāti pubbe kireko bārāṇasirājā brāhmaṇe saggamaggaṁ pucchitvā ‘‘brāhmaṇānaṁ sakkāraṁ karohī’’ti",
  "atk-s0514a3:609_1": "vutte tesaṁ mahādānaṁ paṭṭhapetvā ‘‘mayhaṁ dāne kiṁ natthī’’ti pucchitvā ‘‘sabbaṁ, deva, atthi,",
  "atk-s0514a3:609_2": "brāhmaṇānaṁ pana āsanāni nappahontī’’ti vutte iṭṭhakāhi cināpetvā āsanāni kāresi.",
  "atk-s0514a3:609_3": "Tadā cityā āsanapīṭhikā brāhmaṇānaṁ ānubhāvena vaḍḍhitvā mālāgiriādayo pabbatā jātā.",
  "atk-s0514a3:609_4": "Evamete yaññakārehi brāhmaṇehi katāti kathentīti.",
  "atk-s0514a3:610_0": "Atha naṁ puna āha ‘‘bhātika,",
  "atk-s0514a3:610_1": "jānāsi panāyaṁ samuddo kena kāraṇena apeyyo loṇodako jāto’’ti?",
  "atk-s0514a3:610_2": "‘‘Na jānāmi,",
  "atk-s0514a3:610_3": "ariṭṭhā’’ti.",
  "atk-s0514a3:610_4": "Atha naṁ ‘‘tvaṁ brāhmaṇeyeva vihiṁsituṁ jānāsi,",
  "atk-s0514a3:610_5": "suṇohī’’ti vatvā gāthamāha –",
  "atk-s0514a3:611_0": "917.",
  "atk-s0514a3:612_0": " ‘‘Ajjhāyakaṁ mantaguṇūpapannaṁ, tapassinaṁ ‘yācayogo’tidhāhu;",
  "atk-s0514a3:613_0": "Tīre samuddassudakaṁ sajantaṁ, taṁ sāgarojjhohari tenāpeyyo’’ti.",
  "atk-s0514a3:614_0": "Tattha ‘yācayogotidhāhūti taṁ brāhmaṇaṁ yācayogoti idha loke āhu.",
  "atk-s0514a3:614_1": "Udakaṁ sajantati so kirekadivasaṁ pāpapavāhanakammaṁ karonto tīre ṭhatvā samuddato udakaṁ gahetvā attano upari sīse sajantaṁ abbhukirati.",
  "atk-s0514a3:614_2": "Atha naṁ evaṁ karontaṁ vaḍḍhitvā sāgaro ajjhohari.",
  "atk-s0514a3:614_3": "Taṁ kāraṇaṁ mahābrahmā ñatvā ‘‘iminā kira me putto hato’’ti kujjhitvā ‘‘samuddo apeyyo loṇodako bhavatū’’ti vatvā abhisapi,",
  "atk-s0514a3:614_4": "tena kāraṇena apeyyo jāto.",
  "atk-s0514a3:614_5": "Evarūpā ete brāhmaṇā nāma mahānubhāvāti.",
  "atk-s0514a3:615_0": "Punapi āha –",
  "atk-s0514a3:616_0": "918.",
  "atk-s0514a3:617_0": " ‘‘Āyāgavatthūni puthū pathabyā, saṁvijjanti brāhmaṇā vāsavassa;",
  "atk-s0514a3:618_0": "Purimaṁ disaṁ pacchimaṁ dakkhiṇuttaraṁ, saṁvijjamānā janayanti veda’’nti.",
  "atk-s0514a3:619_0": "Tattha vāsavassāti pubbe brāhmaṇānaṁ dānaṁ datvā vāsavattaṁ pattassa vāsavassa.",
  "atk-s0514a3:619_1": "Āyāgavatthūnīti puññakkhettabhūtā aggadakkhiṇeyyā pathabyā puthū brāhmaṇā saṁvijjanti.",
  "atk-s0514a3:619_2": "Purimaṁ disanti te idānipi catūsu disāsu saṁvijjamānā tassa vāsavassa mahantaṁ vedaṁ janayanti,",
  "atk-s0514a3:619_3": "pītisomanassaṁ āvahanti.",
  "atk-s0514a3:620_0": "Evaṁ ariṭṭho cuddasahi gāthāhi brāhmaṇe ca yaññe ca vede ca vaṇṇesi.",
  "atk-s0514a3:621_0": "Micchākathā niṭṭhitā.",
  "atk-s0514a3:622_0": "Tassa taṁ kathaṁ sutvā mahāsattassa gilānupaṭṭhānaṁ āgatā bahū nāgā ‘‘ayaṁ bhūtameva kathetī’’ti micchāgāhaṁ gaṇhanākārappattā jātā.",
  "atk-s0514a3:622_1": "Mahāsatto gilānaseyyāya nipannova taṁ sabbaṁ assosi .",
  "atk-s0514a3:622_2": "Nāgāpissa ārocesuṁ.",
  "atk-s0514a3:622_3": "Tato mahāsatto cintesi ‘‘ariṭṭho micchāmaggaṁ vaṇṇeti,",
  "atk-s0514a3:622_4": "vādamassa bhinditvā parisaṁ sammādiṭṭhikaṁ karissāmī’’ti.",
  "atk-s0514a3:622_5": "So uṭṭhāya nhatvā sabbālaṅkārappaṭimaṇḍito dhammāsane nisīditvā sabbaṁ nāgaparisaṁ sannipātāpetvā ariṭṭhaṁ pakkosāpetvā ‘‘ariṭṭha,",
  "atk-s0514a3:622_6": "tvaṁ abhūtaṁ vatvā vede ca yaññe ca brāhmaṇe ca vaṇṇesi,",
  "atk-s0514a3:622_7": "brāhmaṇānañhi vedavidhānena yaññayajanaṁ nāma anariyasammataṁ na saggāvahaṁ,",
  "atk-s0514a3:622_8": "tava vāde abhūtaṁ passāhī’’ti vatvā yaññabhedavādaṁ nāma ārabhanto āha –",
  "atk-s0514a3:623_0": "919.",
  "atk-s0514a3:624_0": " ‘‘Kalī hi dhīrāna kaṭaṁ magānaṁ, bhavanti vedajjhagatānariṭṭha;",
  "atk-s0514a3:625_0": "Marīcidhammaṁ asamekkhitattā, māyāguṇā nātivahanti paññaṁ.",
  "atk-s0514a3:626_0": "920.",
  "atk-s0514a3:627_0": " ‘‘Vedā na tāṇāya bhavanti dassa, mittadduno bhūnahuno narassa;",
  "atk-s0514a3:628_0": "Na tāyate pariciṇṇo ca aggi, dosantaraṁ maccamanariyakammaṁ.",
  "atk-s0514a3:629_0": "921.",
  "atk-s0514a3:630_0": " ‘‘Sabbañca maccā sadhanaṁ sabhogaṁ, ādīpitaṁ dāru tiṇena missaṁ;",
  "atk-s0514a3:631_0": "Dahaṁ na tappe asamatthatejo, ko taṁ subhikkhaṁ dvirasaññu kayirā.",
  "atk-s0514a3:632_0": "922.",
  "atk-s0514a3:633_0": " ‘‘Yathāpi khīraṁ vipariṇāmadhammaṁ, dadhi bhavitvā navanītampi hoti;",
  "atk-s0514a3:634_0": "Evampi aggi vipariṇāmadhammo, tejo samorohatī yogayutto.",
  "atk-s0514a3:635_0": "923.",
  "atk-s0514a3:636_0": " ‘‘Na dissatī aggi manuppaviṭṭho, sukkhesu kaṭṭhesu navesu cāpi;",
  "atk-s0514a3:637_0": "Nāmatthamāno araṇīnarena, nākammunā jāyati jātavedo.",
  "atk-s0514a3:638_0": "924.",
  "atk-s0514a3:639_0": " ‘‘Sace hi aggi antarato vaseyya, sukkhesu kaṭṭhesu navesu cāpi;",
  "atk-s0514a3:640_0": "Sabbāni susseyyu vanāni loke, sukkhāni kaṭṭhāni ca pajjaleyyuṁ.",
  "atk-s0514a3:641_0": "925.",
  "atk-s0514a3:642_0": " ‘‘Karoti ce dārutiṇena puññaṁ, bhojaṁ naro dhūmasikhiṁ patāpavaṁ;",
  "atk-s0514a3:643_0": "Aṅgārikā loṇakarā ca sūdā, sarīradāhāpi kareyyu puññaṁ.",
  "atk-s0514a3:644_0": "926.",
  "atk-s0514a3:645_0": " ‘‘Atha ce hi ete na karonti puññaṁ, ajjhenamaggiṁ idha tappayitvā;",
  "atk-s0514a3:646_0": "Na koci lokasmiṁ karoti puññaṁ, bhojaṁ naro dhūmasikhiṁ patāpavaṁ.",
  "atk-s0514a3:647_0": "927.",
  "atk-s0514a3:648_0": " ‘‘Kathañhi lokāpacito samāno, amanuññagandhaṁ bahūnaṁ akantaṁ;",
  "atk-s0514a3:649_0": "Yadeva maccā parivajjayanti, tadappasatthaṁ dvirasaññu bhuñje.",
  "atk-s0514a3:650_0": "928.",
  "atk-s0514a3:651_0": " ‘‘Sikhimpi devesu vadanti heke, āpaṁ milakkhū pana devamāhu;",
  "atk-s0514a3:652_0": "Sabbeva ete vitathaṁ bhaṇanti, aggī na devaññataro na cāpo.",
  "atk-s0514a3:653_0": "929.",
  "atk-s0514a3:654_0": " ‘‘Anindriyabaddhamasaññakāyaṁ, vessānaraṁ kammakaraṁ pajānaṁ;",
  "atk-s0514a3:655_0": "Paricariya maggiṁ sugatiṁ kathaṁ vaje, pāpāni kammāni pakubbamāno.",
  "atk-s0514a3:656_0": "930.",
  "atk-s0514a3:657_0": " ‘‘Sabbābhibhū tāhudha jīvikatthā, aggissa brahmā paricārikoti;",
  "atk-s0514a3:658_0": "Sabbānubhāvī ca vasī kimatthaṁ, animmito nimmitaṁ vanditassa.",
  "atk-s0514a3:659_0": "931.",
  "atk-s0514a3:660_0": " ‘‘Hassaṁ anijjhānakkhamaṁ atacchaṁ, sakkārahetu pakiriṁsu pubbe;",
  "atk-s0514a3:661_0": "Te lābhasakkāre apātubhonte, sandhāpitā jantubhi santidhammaṁ.",
  "atk-s0514a3:662_0": "932.",
  "atk-s0514a3:663_0": " ‘‘Ajjhenamariyā pathaviṁ janindā, vessā kasiṁ pāricariyañca suddā;",
  "atk-s0514a3:664_0": "Upāgu paccekaṁ yathāpadesaṁ, katāhu ete vasināti āhu.",
  "atk-s0514a3:665_0": "933.",
  "atk-s0514a3:666_0": " ‘‘Etañca saccaṁ vacanaṁ bhaveyya, yathā idaṁ bhāsitaṁ brāhmaṇehi;",
  "atk-s0514a3:667_0": "Nākhattiyo jātu labhetha rajjaṁ, nābrāhmaṇo mantapadāni sikkhe;",
  "atk-s0514a3:668_0": "Nāññatra vessehi kasiṁ kareyya, suddo na mucce parapesanāya.",
  "atk-s0514a3:669_0": "934.",
  "atk-s0514a3:670_0": " ‘‘Yasmā ca etaṁ vacanaṁ abhūtaṁ, musāvime odariyā bhaṇanti;",
  "atk-s0514a3:671_0": "Tadappapaññā abhisaddahanti, passanti taṁ paṇḍitā attanāva.",
  "atk-s0514a3:672_0": "935.",
  "atk-s0514a3:673_0": " ‘‘Khatyā hi vessānaṁ baliṁ haranti, ādāya satthāni caranti brāhmaṇā;",
  "atk-s0514a3:674_0": "Taṁ tādisaṁ saṅkhubhitaṁ pabhinnaṁ, kasmā brahmā nujju karoti lokaṁ.",
  "atk-s0514a3:675_0": "936.",
  "atk-s0514a3:676_0": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:677_0": "Kiṁ sabbalokaṁ vidahī alakkhiṁ, kiṁ sabbalokaṁ na sukhiṁ akāsi.",
  "atk-s0514a3:678_0": "937.",
  "atk-s0514a3:679_0": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:680_0": "Māyā musāvajjamadena cāpi, lokaṁ adhammena kimatthamakāri.",
  "atk-s0514a3:681_0": "938.",
  "atk-s0514a3:682_0": " ‘‘Sace hi so issaro sabbaloke, brahmā bahūbhūtapatī pajānaṁ;",
  "atk-s0514a3:683_0": "Adhammiko bhūtapatī ariṭṭha, dhamme sati yo vidahī adhammaṁ.",
  "atk-s0514a3:684_0": "939.",
  "atk-s0514a3:685_0": " ‘‘Kīṭā paṭaṅgā uragā ca bhekā, gantvā kimī sujjhati makkhikā ca;",
  "atk-s0514a3:686_0": "Etepi dhammā anariyarūpā, kambojakānaṁ vitathā bahūna’’nti.",
  "atk-s0514a3:687_0": "Tattha vedajjhagatānariṭṭhāti ariṭṭha,",
  "atk-s0514a3:687_1": "imāni vedādhigamanāni nāma dhīrānaṁ parājayasaṅkhāto kaliggāho,",
  "atk-s0514a3:687_2": "magānaṁ bālānaṁ jayasaṅkhāto kaṭaggāho.",
  "atk-s0514a3:687_3": "Marīcidhammanti idañhi vedattayaṁ marīcidhammaṁ.",
  "atk-s0514a3:687_4": "Tayidaṁ asamekkhitattā yuttāyuttaṁ ajānantā bālā udakasaññāya magā marīciṁ viya bhūtasaññāya anavajjasaññāya attano vināsaṁ upagacchanti.",
  "atk-s0514a3:687_5": "Paññanti evarūpā pana māyākoṭṭhāsā paññaṁ ñāṇasampannaṁ purisaṁ nātivahanti na vañcenti.",
  "atk-s0514a3:687_6": "Bhavanti dassāti da-kāro byañjanasandhimattaṁ,",
  "atk-s0514a3:687_7": "assa bhūnahuno vuḍḍhighātakassa mittadubbhino narassa vedā na tāṇatthāya bhavanti,",
  "atk-s0514a3:687_8": "patiṭṭhā hotuṁ na sakkontīti attho.",
  "atk-s0514a3:687_9": "Pariciṇṇo ca aggīti aggi ca pariciṇṇo tividhena duccaritadosena sadosacittaṁ pāpakammaṁ purisaṁ na tāyati na rakkhati.",
  "atk-s0514a3:688_0": "Sabbañca maccāti sacepi hi maccā yattakaṁ loke dāru atthi,",
  "atk-s0514a3:688_1": "taṁ sabbaṁ sadhanaṁ sabhogaṁ attano dhanena ca bhogehi ca saddhiṁ tiṇena missaṁ katvā ādīpeyyuṁ.",
  "atk-s0514a3:688_2": "Evaṁ sabbampi taṁ tehi ādīpitaṁ dahanto ayaṁ asamatthatejo asadisatejo tava aggi na tappeyya.",
  "atk-s0514a3:688_3": "Evaṁ atappanīyaṁ, bhātika,",
  "atk-s0514a3:688_4": "dvirasaññu dvīhi jivhāhi rasajānanasamattho ko taṁ sappiādīhi subhikkhaṁ suhītaṁ kayirā,",
  "atk-s0514a3:688_5": "ko sakkuṇeyya kātuṁ.",
  "atk-s0514a3:688_6": "Evaṁ atittaṁ panetaṁ mahagghasaṁ santappetvā ko nāma devalokaṁ gamissati,",
  "atk-s0514a3:688_7": "passa yāvañcetaṁ dukkathitanti.",
  "atk-s0514a3:688_8": "Yogayuttoti araṇimathanayogena yutto hutvā taṁ paccayaṁ labhitvāva aggi samorohati nibbattati.",
  "atk-s0514a3:688_9": "Evaṁ paravāyāmena uppajjamānaṁ acetanaṁ taṁ tvaṁ ‘‘devo’’ti vadesi.",
  "atk-s0514a3:688_10": "Idampi abhūtameva kathesīti.",
  "atk-s0514a3:689_0": "Aggi manuppaviṭṭhoti aggi anupaviṭṭho.",
  "atk-s0514a3:689_1": "Nāmatthamānoti nāpi araṇihatthena narena amatthiyamāno nibbattati.",
  "atk-s0514a3:689_2": "Nākammunā jāyati jātavedoti ekassa kiriyaṁ vinā attano dhammatāya eva na jāyati.",
  "atk-s0514a3:689_3": "Susseyyunti anto agginā sosiyamānāni vanāni sukkheyyuṁ,",
  "atk-s0514a3:689_4": "allāneva na siyuṁ.",
  "atk-s0514a3:689_5": "Bhojanti bhojento.",
  "atk-s0514a3:689_6": "Dhūmasikhiṁ patāpavanti dhūmasikhāya yuttaṁ patāpavantaṁ.",
  "atk-s0514a3:689_7": "Aṅgārikāti aṅgārakammakarā.",
  "atk-s0514a3:689_8": "Loṇakarāti loṇodakaṁ pacitvā loṇakārakā.",
  "atk-s0514a3:689_9": "Sūdāti bhattakārakā.",
  "atk-s0514a3:689_10": "Sarīradāhāti matasarīrajjhāpakā.",
  "atk-s0514a3:689_11": "Puññanti etepi sabbe puññameva kareyyuṁ.",
  "atk-s0514a3:690_0": "Ajjhenamagginti ajjhenaaggiṁ.",
  "atk-s0514a3:690_1": "Na kocīti mantajjhāyakā brāhmaṇāpi hontu,",
  "atk-s0514a3:690_2": "koci naro dhūmasikhiṁ patāpavantaṁ aggiṁ bhojento tappayitvāpi puññaṁ na karoti nāma.",
  "atk-s0514a3:690_3": "Lokāpacito samānoti tava devolokassa apacito pūjito samāno.",
  "atk-s0514a3:690_4": "Yadevāti yaṁ ahikuṇapādiṁ paṭikulaṁ jegucchaṁ maccā dūrato parivajjenti.",
  "atk-s0514a3:690_5": "Tadappasatthanti taṁ appasatthaṁ, samma,",
  "atk-s0514a3:690_6": "dvirasaññu kathaṁ kena kāraṇena paribhuñjeyya.",
  "atk-s0514a3:690_7": "Devesūti eke manussā sikhimpi devesu aññataraṁ devaṁ vadanti.",
  "atk-s0514a3:690_8": "Milakkhū panāti aññāṇā pana milakkhū udakaṁ ‘‘devo’’ti vadanti.",
  "atk-s0514a3:690_9": "Asaññakāyanti anindriyabaddhaṁ acittakāyañca samānaṁ etaṁ acetanaṁ pajānaṁ pacanādikammakaraṁ vessānaraṁ",
  "atk-s0514a3:690_10": "aggiṁ paricaritvā pāpāni kammāni karonto loko kathaṁ sugatiṁ gamissati.",
  "atk-s0514a3:690_11": "Idaṁ te ativiya dukkathitaṁ.",
  "atk-s0514a3:691_0": "Sabbābhi bhūtāhudha jīvikatthāti ime brāhmaṇā attano jīvikatthaṁ mahābrahmā sabbābhibhūti āhaṁsu,",
  "atk-s0514a3:691_1": "sabbo loko teneva nimmitoti vadanti.",
  "atk-s0514a3:691_2": "Puna aggissa brahmā paricārakotipi vadanti.",
  "atk-s0514a3:691_3": "Sopi kira aggiṁ juhateva.",
  "atk-s0514a3:691_4": "Sabbānubhāvī ca vasīti so pana yadi sabbānubhāvī ca vasī ca,",
  "atk-s0514a3:691_5": "atha kimatthaṁ sayaṁ animmito hutvā attanāva nimmitaṁ vanditā bhaveyya.",
  "atk-s0514a3:691_6": "Idampi te dukkathitameva.",
  "atk-s0514a3:691_7": "Hassanti ariṭṭha brāhmaṇānaṁ vacanaṁ nāma hasitabbayuttakaṁ paṇḍitānaṁ na nijjhānakkhamaṁ.",
  "atk-s0514a3:691_8": "Pakiriṁsūti ime brāhmaṇā evarūpaṁ musāvādaṁ attano sakkārahetu pubbe patthariṁsu.",
  "atk-s0514a3:691_9": "Sandhāpitā jantubhi santidhammanti te ettakena lābhasakkāre apātubhūte jantūhi saddhiṁ yojetvā pāṇavadhapaṭisaṁyuttaṁ",
  "atk-s0514a3:691_10": "attano laddhidhammasaṅkhātaṁ santidhammaṁ sandhāpitā,",
  "atk-s0514a3:691_11": "yaññasuttaṁ nāma ganthayiṁsūti attho.",
  "atk-s0514a3:692_0": "Etañca saccanti yadetaṁ tayā ‘‘ajjhenamariyā’’tiādi vuttaṁ,",
  "atk-s0514a3:692_1": "etañca saccaṁ bhaveyya.",
  "atk-s0514a3:692_2": "Nākhattiyoti evaṁ sante akhattiyo rajjaṁ nāma na labheyya,",
  "atk-s0514a3:692_3": "abrāhmaṇopi mantapadāni na sikkheyya.",
  "atk-s0514a3:692_4": "Musāvimeti musāva ime.",
  "atk-s0514a3:692_5": "Odariyāti udaranissitajīvikā,",
  "atk-s0514a3:692_6": "udarapūraṇahetu vā.",
  "atk-s0514a3:692_7": "Tadappapaññāti taṁ tesaṁ vacanaṁ appapaññā.",
  "atk-s0514a3:692_8": "Attanāvāti paṇḍitā pana tesaṁ vacanaṁ ‘‘sadosa’’nti attanāva passanti.",
  "atk-s0514a3:692_9": "Tādisanti tathārūpaṁ.",
  "atk-s0514a3:692_10": "Saṅkhubhitanti saṅkhubhitvā brahmunā ṭhapitamariyādaṁ bhinditvā ṭhitaṁ saṅkhubhitaṁ vibhindaṁ lokaṁ so tavabrahmā kasmā ujuṁ na karoti .",
  "atk-s0514a3:692_11": "Alakkhinti kiṁkāraṇā sabbaloke dukkhaṁ vidahi.",
  "atk-s0514a3:692_12": "Sukhinti kiṁ nu ekantasukhimeva sabbalokaṁ na akāsi,",
  "atk-s0514a3:692_13": "lokavināsako coro maññe tava brahmāti.",
  "atk-s0514a3:692_14": "Māyāti māyāya.",
  "atk-s0514a3:692_15": "Adhammena kimatthamakārīti iminā māyādinā adhammena kiṁkāraṇā lokaṁ anatthakiriyāyaṁ saṁyojesīti attho.",
  "atk-s0514a3:692_16": "Ariṭṭhāti ariṭṭha,",
  "atk-s0514a3:692_17": "tava bhūtapati adhammiko,",
  "atk-s0514a3:692_18": "yo dasavidhe kusaladhamme sati dhammameva avidahitvā adhammaṁ vidahi.",
  "atk-s0514a3:692_19": "Kīṭātiādi upayogatthe paccattaṁ.",
  "atk-s0514a3:692_20": "Ete kīṭādayo pāṇe hantvā macco sujjhatīti etepi kambojaraṭṭhavāsīnaṁ bahūnaṁ anariyānaṁ dhammā,",
  "atk-s0514a3:692_21": "te pana vitathā,",
  "atk-s0514a3:692_22": "adhammāva dhammāti vuttā.",
  "atk-s0514a3:692_23": "Tehipi tava brahmunāva nimmitehi bhavitabbanti.",
  "atk-s0514a3:693_0": "Idāni tesaṁ vitathabhāvaṁ dassento āha –",
  "atk-s0514a3:694_0": "940.",
  "atk-s0514a3:695_0": " ‘‘Sace hi so sujjhati yo hanāti, hatopi so saggamupeti ṭhānaṁ;",
  "atk-s0514a3:696_0": "Bhovādi bhovādina mārayeyyuṁ, ye cāpi tesaṁ abhisaddaheyyuṁ.",
  "atk-s0514a3:697_0": "941.",
  "atk-s0514a3:698_0": " ‘‘Neva migā na pasū nopi gāvo, āyācanti attavadhāya keci;",
  "atk-s0514a3:699_0": "Vipphandamāne idha jīvikatthā, yaññesu pāṇe pasumārabhanti.",
  "atk-s0514a3:700_0": "942.",
  "atk-s0514a3:701_0": " ‘‘Yūpussane pasubandhe ca bālā, cittehi vaṇṇehi mukhaṁ nayanti;",
  "atk-s0514a3:702_0": "Ayaṁ te yūpo kāmaduho parattha, bhavissati sassato samparāye.",
  "atk-s0514a3:703_0": "943.",
  "atk-s0514a3:704_0": " ‘‘Sace ca yūpe maṇisaṅkhamuttaṁ, dhaññaṁ dhanaṁ rajataṁ jātarūpaṁ;",
  "atk-s0514a3:705_0": "Sukkhesu kaṭṭhesu navesu cāpi, sace duhe tidive sabbakāme;",
  "atk-s0514a3:706_0": "Tevijjasaṅghāva puthū yajeyyuṁ, abrāhmaṇaṁ kañci na yājayeyyuṁ.",
  "atk-s0514a3:707_0": "944.",
  "atk-s0514a3:708_0": " ‘‘Kuto ca yūpe maṇisaṅkhamuttaṁ, dhaññaṁ dhanaṁ rajataṁ jātarūpaṁ;",
  "atk-s0514a3:709_0": "Sukkhesu kaṭṭhesu navesu cāpi, kuto duhe tidive sabbakāme.",
  "atk-s0514a3:710_0": "945.",
  "atk-s0514a3:711_0": " ‘‘Saṭhā ca luddā ca paluddhabālā, cittehi vaṇṇehi mukhaṁ nayanti;",
  "atk-s0514a3:712_0": "Ādāya aggiṁ mama dehi vittaṁ, tato sukhī hohisi sabbakāme.",
  "atk-s0514a3:713_0": "946.",
  "atk-s0514a3:714_0": " ‘‘Tamaggihuttaṁ saraṇaṁ pavissa, cittehi vaṇṇehi mukhaṁ nayanti;",
  "atk-s0514a3:715_0": "Oropayitvā kesamassuṁ nakhañca, vedehi vittaṁ atigāḷhayanti.",
  "atk-s0514a3:716_0": "947.",
  "atk-s0514a3:717_0": " ‘‘Kākā ulūkaṁva raho labhitvā, ekaṁ samānaṁ bahukā samecca;",
  "atk-s0514a3:718_0": "Annāni bhutvā kuhakā kuhitvā, muṇḍaṁ karitvā yaññapathossajanti.",
  "atk-s0514a3:719_0": "948.",
  "atk-s0514a3:720_0": " ‘‘Evañhi so vañcito brāhmaṇehi, eko samāno bahukā samecca;",
  "atk-s0514a3:721_0": "Te yogayogena vilumpamānā, diṭṭhaṁ adiṭṭhena dhanaṁ haranti.",
  "atk-s0514a3:722_0": "949.",
  "atk-s0514a3:723_0": " ‘‘Akāsiyā rājūhivānusiṭṭhā, tadassa ādāya dhanaṁ haranti;",
  "atk-s0514a3:724_0": "Te tādisā corasamā asantā, vajjhā na haññanti ariṭṭha loke.",
  "atk-s0514a3:725_0": "950.",
  "atk-s0514a3:726_0": " ‘‘Indassa bāhārasi dakkhiṇāti, yaññesu chindanti palāsayaṭṭhiṁ;",
  "atk-s0514a3:727_0": "Taṁ cepi saccaṁ maghavā chinnabāhu, kenassa indo asure jināti.",
  "atk-s0514a3:728_0": "951.",
  "atk-s0514a3:729_0": " ‘‘Tañceva tucchaṁ maghavā samaṅgī, hantā avajjho paramo sa devo;",
  "atk-s0514a3:730_0": "Mantā ime brāhmaṇā tuccharūpā, sandiṭṭhikā vañcanā esa loke.",
  "atk-s0514a3:731_0": "952.",
  "atk-s0514a3:732_0": " ‘‘Mālāgiri himavā yo ca gijjho, sudassano nisabho kuveru;",
  "atk-s0514a3:733_0": "Ete ca aññe ca nagā mahantā, cityā katā yaññakarehi māhu.",
  "atk-s0514a3:734_0": "953.",
  "atk-s0514a3:735_0": " ‘‘Yathāpakārāni hi iṭṭhakāni, cityā katā yaññakarehi māhu;",
  "atk-s0514a3:736_0": "Na pabbatā honti tathāpakārā, aññā disā acalā tiṭṭhaselā.",
  "atk-s0514a3:737_0": "954.",
  "atk-s0514a3:738_0": " ‘‘Na iṭṭhakā honti silā cirena, na tattha sañjāyati ayo na lohaṁ;",
  "atk-s0514a3:739_0": "Yaññañca etaṁ parivaṇṇayantā, cityā katā yaññakarehi māhu.",
  "atk-s0514a3:740_0": "955.",
  "atk-s0514a3:741_0": " ‘‘Ajjhāyakaṁ mantaguṇūpapannaṁ, tapassinaṁ ‘yācayogo’tidhāhu;",
  "atk-s0514a3:742_0": "Tīre samuddassudakaṁ sajantaṁ, taṁ sāgarajjhohari tenāpeyyo.",
  "atk-s0514a3:743_0": "956.",
  "atk-s0514a3:744_0": " ‘‘Parosahassampi samantavede, mantūpapanne nadiyo vahanti;",
  "atk-s0514a3:745_0": "Na tena byāpannarasūdakā na, kasmā samuddo atulo apeyyo.",
  "atk-s0514a3:746_0": "957.",
  "atk-s0514a3:747_0": " ‘‘Ye keci kūpā idha jīvaloke, loṇūdakā kūpakhaṇehi khātā;",
  "atk-s0514a3:748_0": "Na brāhmaṇajjhoharaṇena tesu, āpo apeyyo dvirasaññu māhu.",
  "atk-s0514a3:749_0": "958.",
  "atk-s0514a3:750_0": " ‘‘Pure puratthā kā kassa bhariyā, mano manussaṁ ajanesi pubbe;",
  "atk-s0514a3:751_0": "Tenāpi dhammena na koci hīno, evampi vossaggavibhaṅgamāhu.",
  "atk-s0514a3:752_0": "959.",
  "atk-s0514a3:753_0": " ‘‘Caṇḍālaputtopi adhicca vede, bhāseyya mante kusalo matīmā;",
  "atk-s0514a3:754_0": "Na tassa muddhāpi phaleyya sattadhā, mantā ime attavadhāya katā.",
  "atk-s0514a3:755_0": "960.",
  "atk-s0514a3:756_0": " ‘‘Vācākatā giddhikatā gahītā, dummocayā kabyapathānupannā;",
  "atk-s0514a3:757_0": "Bālāna cittaṁ visame niviṭṭhaṁ, tadappapaññā abhisaddahanti.",
  "atk-s0514a3:758_0": "961.",
  "atk-s0514a3:759_0": " ‘‘Sīhassa byagghassa ca dīpino ca, na vijjatī porisiyaṁ balena;",
  "atk-s0514a3:760_0": "Manussabhāvo ca gavaṁva pekkho, jātī hi tesaṁ asamā samānā.",
  "atk-s0514a3:761_0": "962.",
  "atk-s0514a3:762_0": " ‘‘Sace ca rājā pathaviṁ vijitvā, sajīvavā assavapārisajjo;",
  "atk-s0514a3:763_0": "Sayameva so sattusaṅghaṁ vijeyya, tassappajā niccasukhī bhaveyya.",
  "atk-s0514a3:764_0": "963.",
  "atk-s0514a3:765_0": " ‘‘Khattiyamantā ca tayo ca vedā, atthena ete samakā bhavanti;",
  "atk-s0514a3:766_0": "Tesañca atthaṁ avinicchinitvā, na bujjhatī oghapathaṁva channaṁ.",
  "atk-s0514a3:767_0": "964.",
  "atk-s0514a3:768_0": " ‘‘Khattiyamantā ca tayo ca vedā, atthena ete samakā bhavanti;",
  "atk-s0514a3:769_0": "Lābho alābho ayaso yaso ca, sabbeva tesaṁ catunnañca dhammā.",
  "atk-s0514a3:770_0": "965.",
  "atk-s0514a3:771_0": " ‘‘Yathāpi ibbhā dhanadhaññahetu, kammāni karonti puthū pathabyā;",
  "atk-s0514a3:772_0": "Tevijjasaṅghā ca tatheva ajja, kammāni karonti puthū pathabyā.",
  "atk-s0514a3:773_0": "966.",
  "atk-s0514a3:774_0": " ‘‘Ibbhehi ye te samakā bhavanti, niccussukā kāmaguṇesu yuttā;",
  "atk-s0514a3:775_0": "Kammāni karonti puthū pathabyā, tadappapaññā dvirasaññurā te’’ti.",
  "atk-s0514a3:776_0": "Tattha bhovādīti brāhmaṇā.",
  "atk-s0514a3:776_1": "Bhovādina mārayeyyunti brāhmaṇameva māreyyuṁ.",
  "atk-s0514a3:776_2": "Ye cāpīti yepi brāhmaṇānaṁ taṁ vacanaṁ saddaheyyuṁ,",
  "atk-s0514a3:776_3": "te attano upaṭṭhākeyeva ca brāhmaṇe ca māreyyuṁ.",
  "atk-s0514a3:776_4": "Brāhmaṇā pana brāhmaṇe ca upaṭṭhāke ca amāretvā nānappakāre tiracchāneyeva mārenti.",
  "atk-s0514a3:776_5": "Iti tesaṁ vacanaṁ micchā.",
  "atk-s0514a3:776_6": "Kecīti yaññesu no māretha,",
  "atk-s0514a3:776_7": "mayaṁ saggaṁ gamissāmāti āyācantā keci natthi.",
  "atk-s0514a3:776_8": "Pāṇe pasumārabhantīti migādayo pāṇe ca pasū ca vipphandamāne jīvikatthāya mārenti.",
  "atk-s0514a3:776_9": "Mukhaṁ nayantīti etesu yūpussanesu pasubandhesu imasmiṁ te yūpe sabbaṁ maṇisaṅkhamuttaṁ dhaññaṁ dhanaṁ rajataṁ jātarūpaṁ sannihitaṁ,",
  "atk-s0514a3:776_10": "ayaṁ te yūpo parattha paraloke kāmaduho bhavissati,",
  "atk-s0514a3:776_11": "sassatabhāvaṁ āvahissatīti citrehi kāraṇehi mukhaṁ pasādenti,",
  "atk-s0514a3:776_12": "taṁ taṁ vatvā micchāgāhaṁ gāhentīti attho.",
  "atk-s0514a3:777_0": "Sace cāti sace ca yūpe vā sesakaṭṭhesu vā etaṁ maṇiādikaṁ bhaveyya,",
  "atk-s0514a3:777_1": "tidive vā sabbakāmaduho assa,",
  "atk-s0514a3:777_2": "tevijjasaṅghāva puthū hutvā yaññaṁ yajeyyuṁ bahudhanatāya ceva saggakāmatāya ca,",
  "atk-s0514a3:777_3": "aññaṁ abrāhmaṇaṁ na yājeyyuṁ.",
  "atk-s0514a3:777_4": "Yasmā pana attano dhanaṁ paccāsīsantā aññampi yajāpenti,",
  "atk-s0514a3:777_5": "tasmā abhūtavādinoti veditabbā.",
  "atk-s0514a3:777_6": "Kuto cāti etasmiñca yūpe vā sesakaṭṭhesu vā kuto etaṁ maṇiādikaṁ avijjamānameva,",
  "atk-s0514a3:777_7": "kuto tidive sabbakāme duhissati.",
  "atk-s0514a3:777_8": "Sabbathāpi abhūtameva tesaṁ vacanaṁ.",
  "atk-s0514a3:778_0": "Saṭhāca luddā ca paluddhabālāti ariṭṭha,",
  "atk-s0514a3:778_1": "ime brāhmaṇā nāma kerāṭikā ceva nikkaruṇā ca,",
  "atk-s0514a3:778_2": "te bālā lokaṁ palobhetvā upalobhetvā citrehi kāraṇehi mukhaṁ pasādenti.",
  "atk-s0514a3:778_3": "Sabbakāmeti aggiṁ ādāya tvañca jūha,",
  "atk-s0514a3:778_4": "amhākañca vittaṁ dehi,",
  "atk-s0514a3:778_5": "tato sabbakāme labhitvā sukhī hohisi.",
  "atk-s0514a3:779_0": "Tamaggihuttaṁ saraṇaṁ pavissāti taṁ rājānaṁ vā rājamahāmattaṁ vā ādāya aggijuhanaṭṭhānaṁ gehaṁ pavisitvā.",
  "atk-s0514a3:779_1": "Oropayitvāti citrāni kāraṇāni vadantā kesamassuṁ nakhe ca oropayitvā.",
  "atk-s0514a3:779_2": "Atigāḷhayantīti vuttatāya tayo vede nissāya ‘‘idaṁ dātabbaṁ,",
  "atk-s0514a3:779_3": "idaṁ kattabba’’nti vadantā vedehi tassa santakaṁ vittaṁ atigāḷhayanti vināsenti viddhaṁsenti.",
  "atk-s0514a3:780_0": "Annānibhutvā kuhakā kuhitvāti te kuhakā nānappakāraṁ kuhakakammaṁ katvā samecca samāgantvā yaññaṁ vaṇṇetvā",
  "atk-s0514a3:780_1": "vañcetvā tassa santakaṁ nānaggarasabhojanaṁ bhuñjitvā atha naṁ muṇḍakaṁ katvā yaññapathe ossajanti,",
  "atk-s0514a3:780_2": "taṁ gahetvā bahiyaññāvāṭaṁ gacchantīti attho.",
  "atk-s0514a3:781_0": "Yogayogenāti te brāhmaṇā taṁ ekaṁ bahukā samecca tena tena yogena tāya tāya yuttiyā vilumpamānā diṭṭhaṁ",
  "atk-s0514a3:781_1": "paccakkhaṁ tassa dhanaṁ adiṭṭhena devalokena adiṭṭhaṁ devalokaṁ vaṇṇetvā āharaṇaṭṭhānaṁ katvā haranti.",
  "atk-s0514a3:781_2": "Akāsiyā rājūhivānusiṭṭhāti ‘‘idañcidañca baliṁ gaṇhathā’’ti rājūhi anusiṭṭhā akāsiyasaṅkhātā rājapurisā viya.",
  "atk-s0514a3:781_3": "Tadassāti taṁ assa dhanaṁ ādāya haranti.",
  "atk-s0514a3:781_4": "Corasamāti abhūtabaliggāhakā sandhicchedakacorasadisā asappurisā.",
  "atk-s0514a3:781_5": "Vajjhāti vadhārahā evarūpā pāpadhammā udāni loke na haññanti.",
  "atk-s0514a3:782_0": "Bāhārasīti bāhā asi.",
  "atk-s0514a3:782_1": "Idaṁ vuttaṁ hoti –",
  "atk-s0514a3:782_2": "idampi ariṭṭha,",
  "atk-s0514a3:782_3": "brāhmaṇānaṁ musāvādaṁ passa.",
  "atk-s0514a3:782_4": "Te kira yaññesu mahatiṁ palāsayaṭṭhiṁ ‘‘indassa bāhā asi dakkhiṇā’’ti vatvā chindanti.",
  "atk-s0514a3:782_5": "Tañce etesaṁ vacanaṁ saccaṁ,",
  "atk-s0514a3:782_6": "atha chinnabāhu samāno kenassa bāhubalena indo asure jinātīti.",
  "atk-s0514a3:782_7": "Samaṅgīti bāhusamaṅgī acchinnabāhu arogoyeva.",
  "atk-s0514a3:782_8": "Hantāti asurānaṁ hantā.",
  "atk-s0514a3:782_9": "Paramoti uttamo puññiddhiyā samannāgato aññesaṁ avajjho.",
  "atk-s0514a3:782_10": "Brāhmaṇāti brāhmaṇānaṁ.",
  "atk-s0514a3:782_11": "Tuccharūpāti tucchasabhāvā nipphalā .",
  "atk-s0514a3:782_12": "Vañcanāti ye ca te brāhmaṇānaṁ mantā nāma,",
  "atk-s0514a3:782_13": "esā loke sandiṭṭhikā vañcanā.",
  "atk-s0514a3:783_0": "Yathāpakārānīti yādisāni iṭṭhakāni gahetvā yaññakarehi cityā katāti vadanti.",
  "atk-s0514a3:783_1": "Tiṭṭhaselāti pabbatā hi acalā tiṭṭhā na upacitā ekagghanā silāmayā ca.",
  "atk-s0514a3:783_2": "Iṭṭhakāni calāni na ekagghanāni na silāmayāni.",
  "atk-s0514a3:783_3": "Parivaṇṇayantāti etaṁ yaññaṁ vaṇṇentā brāhmaṇā.",
  "atk-s0514a3:784_0": "Samantavedeti paripuṇṇavede brāhmaṇe.",
  "atk-s0514a3:784_1": "Vahantīti sotesupi āvaṭṭesupi patite vahanti,",
  "atk-s0514a3:784_2": "nimujjāpetvā jīvitakkhayaṁ pāpenti.",
  "atk-s0514a3:784_3": "Na tena byāpannarasūdakā nāti ettha eko na-kāro pucchanattho hoti.",
  "atk-s0514a3:784_4": "Nanu tena byāpannarasūdakā nadiyoti taṁ pucchanto evamāha.",
  "atk-s0514a3:784_5": "Kasmāti kena kāraṇena tāva mahāsamuddova apeyyo kato,",
  "atk-s0514a3:784_6": "kiṁ mahābrahmā yamunādīsu nadīsu udakaṁ apeyyaṁ kātuṁ na sakkoti,",
  "atk-s0514a3:784_7": "samuddeyeva sakkotīti.",
  "atk-s0514a3:784_8": "Dvirasaññu māhūti dvirasaññū ahu,",
  "atk-s0514a3:784_9": "jātoti attho.",
  "atk-s0514a3:785_0": "Purepuratthāti ito pure pubbe puratthā paṭhamakappikakāle.",
  "atk-s0514a3:785_1": "Kā kassa bhariyāti kā kassa bhariyā nāma.",
  "atk-s0514a3:785_2": "Tadā hi itthiliṅgameva natthi,",
  "atk-s0514a3:785_3": "pacchā methunadhammavasena mātāpitaro nāma jātā.",
  "atk-s0514a3:785_4": "Mano manussanti tadā hi manoyeva manussaṁ janesi,",
  "atk-s0514a3:785_5": "manomayāva sattā nibbattiṁsūti attho.",
  "atk-s0514a3:785_6": "Tenāpi dhammenāti tenāpi kāraṇena tena sabhāvena na koci jātiyā hīno.",
  "atk-s0514a3:785_7": "Na hi tadā khattiyādibhedo atthi,",
  "atk-s0514a3:785_8": "tasmā yaṁ brāhmaṇā vadanti ‘‘brāhmaṇāva jātiyā seṭṭhā,",
  "atk-s0514a3:785_9": "itare hīnā’’ti,",
  "atk-s0514a3:785_10": "taṁ micchā.",
  "atk-s0514a3:785_11": "Evampīti evaṁ vattamāne loke porāṇakavattaṁ jahitvā pacchā attanā sammannitvā katānaṁ vasena khattiyādayo cattāro koṭṭhāsā jātā,",
  "atk-s0514a3:785_12": "evampi vossaggavibhaṅgamāhu,",
  "atk-s0514a3:785_13": "attanā katehi kammavossaggehi tesaṁ sattānaṁ ekacce khattiyā jātā,",
  "atk-s0514a3:785_14": "ekacce brāhmaṇādayoti imaṁ vibhāgaṁ kathenti,",
  "atk-s0514a3:785_15": "tasmā ‘‘brāhmaṇāva seṭṭhā’’ti vacanaṁ micchā.",
  "atk-s0514a3:786_0": "Sattadhāti yadi mahābrahmunā brāhmaṇānaññeva tayo vedā dinnā,",
  "atk-s0514a3:786_1": "na aññesaṁ,",
  "atk-s0514a3:786_2": "caṇḍālassa mante bhāsantassa muddhā sattadhā phaleyya,",
  "atk-s0514a3:786_3": "na ca phalati,",
  "atk-s0514a3:786_4": "tasmā imehi brāhmaṇehi attavadhāya mantā katā,",
  "atk-s0514a3:786_5": "attanoyeva nesaṁ musāvāditaṁ pakāsentā guṇavadhaṁ karonti.",
  "atk-s0514a3:786_6": "Vācākatāti ete mantā nāma musāvādena cintetvā katā.",
  "atk-s0514a3:786_7": "Giddhikatā gahītāti lābhagiddhikatāya brāhmaṇehi gahitā.",
  "atk-s0514a3:786_8": "Dummocayāti macchena gilitabaliso viya dummocayā.",
  "atk-s0514a3:786_9": "Kabyapathānupannāti kabyākārakabrāhmaṇānaṁ vacanapathaṁ anupannā anugatā.",
  "atk-s0514a3:786_10": "Te hi yathā icchanti,",
  "atk-s0514a3:786_11": "tathā musā vatvā bandhanti.",
  "atk-s0514a3:786_12": "Bālānanti tesañhi bālānaṁ cittaṁ visame niviṭṭhaṁ,",
  "atk-s0514a3:786_13": "taṁ aññe appapaññāva abhisaddahanti.",
  "atk-s0514a3:787_0": "Porisiyaṁbalenāti porisiyasaṅkhātena balena.",
  "atk-s0514a3:787_1": "Idaṁ vuttaṁ hoti –",
  "atk-s0514a3:787_2": "yaṁ etesaṁ sīhādīnaṁ purisathāmasaṅkhātaṁ porisiyabalaṁ,",
  "atk-s0514a3:787_3": "tena balena samannāgato brāhmaṇo nāma natthi,",
  "atk-s0514a3:787_4": "sabbe imehi tiracchānehipi hīnāyevāti.",
  "atk-s0514a3:787_5": "Manussabhāvo ca gavaṁva pekkhoti apica yo etesaṁ manussabhāvo,",
  "atk-s0514a3:787_6": "so gunnaṁ viya pekkhitabbo.",
  "atk-s0514a3:787_7": "Kiṁkāraṇā?",
  "atk-s0514a3:787_8": "Jāti hi tesaṁ asamā samānā.",
  "atk-s0514a3:787_9": "Tesañhi brāhmaṇānaṁ duppaññatāya gohi saddhiṁ samānajātiyeva asamā.",
  "atk-s0514a3:787_10": "Aññameva hi gunnaṁ saṇṭhānaṁ,",
  "atk-s0514a3:787_11": "aññaṁ tesanti.",
  "atk-s0514a3:787_12": "Etena brāhmaṇe tiracchānesu sīhādīhi samepi akatvā gorūpasameva karoti.",
  "atk-s0514a3:788_0": "Sace ca rājāti ariṭṭha,",
  "atk-s0514a3:788_1": "yadi mahābrahmunā dinnabhāvena khattiyova pathaviṁ vijitvā.",
  "atk-s0514a3:788_2": "Sajīvavāti sahajīvīhi amaccehi samannāgato.",
  "atk-s0514a3:788_3": "Assavapārisajjoti attano ovādakaraparisāvacarova siyā,",
  "atk-s0514a3:788_4": "athassa parisāya yujjhitvā rajjaṁ kātabbaṁ nāma na bhaveyya .",
  "atk-s0514a3:788_5": "Sayameva so ekakova sattusaṅghaṁ vijeyya,",
  "atk-s0514a3:788_6": "evaṁ sati yuddhe dukkhābhāvena tassa pajā niccasukhī bhaveyya,",
  "atk-s0514a3:788_7": "etañca natthi.",
  "atk-s0514a3:788_8": "Tasmā tesaṁ vacanaṁ micchā.",
  "atk-s0514a3:789_0": "Khattiyamantāti rājasatthañca tayo ca vedā attano āṇāya ruciyā ‘‘idameva kattabba’’nti pavattattā atthena ete samakā bhavanti.",
  "atk-s0514a3:789_1": "Avinicchinitvāti tesaṁ khattiyamantānaṁ khattiyopi vedānaṁ brāhmaṇopi atthaṁ avinicchinitvā āṇāvaseneva",
  "atk-s0514a3:789_2": "uggaṇhanto taṁ atthaṁ udakoghena channamaggaṁ viya na bujjhati.",
  "atk-s0514a3:790_0": "Atthenaeteti vañcanatthena ete samakā bhavanti.",
  "atk-s0514a3:790_1": "Kiṁkāraṇā?",
  "atk-s0514a3:790_2": "Brāhmaṇāva seṭṭhā,",
  "atk-s0514a3:790_3": "aññe vaṇṇā hīnāti vadanti.",
  "atk-s0514a3:790_4": "Ye ca te lābhādayo lokadhammā,",
  "atk-s0514a3:790_5": "sabbeva tesaṁ catunnampi vaṇṇānaṁ dhammā.",
  "atk-s0514a3:790_6": "Ekasattopi etehi muttako nāma natthi.",
  "atk-s0514a3:790_7": "Iti brāhmaṇā lokadhammehi aparimuttāva samānā ‘‘seṭṭhā maya’’nti musā kathenti.",
  "atk-s0514a3:791_0": "Ibbhāti gahapatikā.",
  "atk-s0514a3:791_1": "Tevijjasaṅghā cāti brāhmaṇāpi tatheva puthūni kasigorakkhādīni kammāni karonti.",
  "atk-s0514a3:791_2": "Niccussukāti niccaṁ ussukkajātā chandajātā.",
  "atk-s0514a3:791_3": "Tadappapaññā dvirasaññurā teti tasmā bhātika,",
  "atk-s0514a3:791_4": "dvirasaññu nippaññā brāhmaṇā,",
  "atk-s0514a3:791_5": "ārā te dhammato.",
  "atk-s0514a3:791_6": "Porāṇakā hi brāhmaṇadhammā etarahi sunakhesu sandissantīti.",
  "atk-s0514a3:792_0": "Evaṁ mahāsatto tassa vādaṁ bhinditvā attano vādaṁ patiṭṭhāpesi.",
  "atk-s0514a3:792_1": "Tassa dhammakathaṁ sutvā sabbā nāgaparisā somanassajātā ahesuṁ.",
  "atk-s0514a3:792_2": "Mahāsatto nesādabrāhmaṇaṁ nāgabhavanā nīharāpesi,",
  "atk-s0514a3:792_3": "paribhāsamattampissa nākāsi.",
  "atk-s0514a3:792_4": "Sāgarabrahmadattopi ṭhapitadivasaṁ anatikkamitvā caturaṅginiyā senāya saha pitu vasanaṭṭhānaṁ agamāsi.",
  "atk-s0514a3:792_5": "Mahāsattopi ‘‘mātulañca ayyakañca passissāmī’’ti bheriṁ carāpetvā mahantena sirisobhaggena yamunāto uttaritvā tameva assamapadaṁ ārabbha pāyāsi.",
  "atk-s0514a3:792_6": "Avasesā bhātaro cassa mātāpitaro ca pacchato pāyiṁsu.",
  "atk-s0514a3:792_7": "Tasmiṁ khaṇe sāgarabrahmadatto mahāsattaṁ mahatiyā parisāya āgacchantaṁ asañjānitvā pitaraṁ pucchanto āha –",
  "atk-s0514a3:793_0": "967.",
  "atk-s0514a3:794_0": " ‘‘Kassa bherī mudiṅgā ca, saṅkhā paṇavadindimā;",
  "atk-s0514a3:795_0": "Purato paṭipannāni, hāsayantā rathesabhaṁ.",
  "atk-s0514a3:796_0": "968.",
  "atk-s0514a3:797_0": " ‘‘Kassa kañcanapaṭṭena, puthunā vijjuvaṇṇinā;",
  "atk-s0514a3:798_0": "Yuvā kalāpasannaddho, ko eti siriyā jalaṁ.",
  "atk-s0514a3:799_0": "969.",
  "atk-s0514a3:800_0": " ‘‘Ukkāmukhapahaṭṭhaṁva, khadiraṅgārasannibhaṁ;",
  "atk-s0514a3:801_0": "Mukhañca rucirā bhāti, ko eti siriyā jalaṁ.",
  "atk-s0514a3:802_0": "970.",
  "atk-s0514a3:803_0": " ‘‘Kassa jambonadaṁ chattaṁ, sasalākaṁ manoramaṁ;",
  "atk-s0514a3:804_0": "Ādiccaraṁsāvaraṇaṁ, ko eti siriyā jalaṁ.",
  "atk-s0514a3:805_0": "971.",
  "atk-s0514a3:806_0": " ‘‘Kassa aṅgaṁ pariggayha, vālabījanimuttamaṁ;",
  "atk-s0514a3:807_0": "Ubhato varapuññassa, muddhani uparūpari.",
  "atk-s0514a3:808_0": "972.",
  "atk-s0514a3:809_0": " ‘‘Kassa pekhuṇahatthāni, citrāni ca mudūni ca;",
  "atk-s0514a3:810_0": "Kañcanamaṇidaṇḍāni, caranti dubhato mukhaṁ.",
  "atk-s0514a3:811_0": "973.",
  "atk-s0514a3:812_0": " ‘‘Khadiraṅgāravaṇṇābhā, ukkāmukhapahaṁsitā;",
  "atk-s0514a3:813_0": "Kassete kuṇḍalā vaggū, sobhanti dubhato mukhaṁ.",
  "atk-s0514a3:814_0": "974.",
  "atk-s0514a3:815_0": " ‘‘Kassa vātena chupitā, niddhantā mudukāḷakā;",
  "atk-s0514a3:816_0": "Sobhayanti nalāṭantaṁ, nabhā vijjurivuggatā.",
  "atk-s0514a3:817_0": "975.",
  "atk-s0514a3:818_0": " ‘‘Kassa etāni akkhīni, āyatāni puthūni ca;",
  "atk-s0514a3:819_0": "Ko sobhati visālakkho, kassetaṁ uṇṇajaṁ mukhaṁ.",
  "atk-s0514a3:820_0": "976.",
  "atk-s0514a3:821_0": " ‘‘Kassete lapanajātā, suddhā saṅkhavarūpamā;",
  "atk-s0514a3:822_0": "Bhāsamānassa sobhanti, dantā kuppilasādisā.",
  "atk-s0514a3:823_0": "977.",
  "atk-s0514a3:824_0": " ‘‘Kassa lākhārasasamā, hatthapādā sukhedhitā;",
  "atk-s0514a3:825_0": "Ko so bimboṭṭhasampanno, divā sūriyova bhāsati.",
  "atk-s0514a3:826_0": "978.",
  "atk-s0514a3:827_0": " ‘‘Himaccaye himavati, mahāsālova pupphito;",
  "atk-s0514a3:828_0": "Ko so odātapāvāro, jayaṁ indova sobhati.",
  "atk-s0514a3:829_0": "979.",
  "atk-s0514a3:830_0": " ‘‘Suvaṇṇapīḷakākiṇṇaṁ, maṇidaṇḍavicittakaṁ;",
  "atk-s0514a3:831_0": "Ko so parisamogayha, īsaṁ khaggaṁ pamuñcati.",
  "atk-s0514a3:832_0": "980.",
  "atk-s0514a3:833_0": " ‘‘Suvaṇṇavikatā cittā, sukatā cittasibbanā;",
  "atk-s0514a3:834_0": "Ko so omuñcate pādā, namo katvā mahesino’’ti.",
  "atk-s0514a3:835_0": "Tattha paṭipannānīti kassetāni tūriyāni purato paṭipannāni.",
  "atk-s0514a3:835_1": "Hāsayantāti etaṁ rājānaṁ hāsayantā.",
  "atk-s0514a3:835_2": "Kassa kañcanapaṭṭenāti kassa nalāṭante bandhena uṇhīsapaṭṭena vijjuyā meghamukhaṁ viya mukhaṁ pajjotatīti pucchati.",
  "atk-s0514a3:835_3": "Yuvā kalāpasannaddhoti taruṇo sannaddhakalāpo.",
  "atk-s0514a3:835_4": "Ukkāmukhapahaṭṭhaṁvāti kammāruddhane pahaṭṭhasuvaṇṇaṁ viya.",
  "atk-s0514a3:835_5": "Khadiraṅgārasannibhanti ādittakhadiraṅgārasannibhaṁ.",
  "atk-s0514a3:835_6": "Jambonadanti rattasuvaṇṇamayaṁ.",
  "atk-s0514a3:835_7": "Aṅgaṁ pariggayhāti cāmarigāhakena aṅgena pariggahitā hutvā.",
  "atk-s0514a3:835_8": "Vālabījanimuttamanti uttamaṁ vālabījaniṁ.",
  "atk-s0514a3:835_9": "Pekhuṇahatthānīti morapiñchahatthakāni.",
  "atk-s0514a3:835_10": "Citrānīti sattaratanacitrāni.",
  "atk-s0514a3:835_11": "Kañcanamaṇidaṇḍānīti tapanīyasuvaṇṇena ca maṇīhi ca khaṇitadaṇḍāni.",
  "atk-s0514a3:835_12": "Dubhato mukhanti mukhassa ubhayapassesu caranti.",
  "atk-s0514a3:836_0": "Vātena chupitāti vātapahaṭā.",
  "atk-s0514a3:836_1": "Niddhantāti siniddhaantā.",
  "atk-s0514a3:836_2": "Nalāṭantanti kassete evarūpā kesā nalāṭantaṁ upasobhenti.",
  "atk-s0514a3:836_3": "Nabhā vijjurivuggatāti nabhato uggatā vijju viya.",
  "atk-s0514a3:836_4": "Uṇṇajanti kañcanādāso viya paripuṇṇaṁ.",
  "atk-s0514a3:836_5": "Lapanajātāti mukhajātā.",
  "atk-s0514a3:836_6": "Kuppilasādisāti mandālakamakulasadisā.",
  "atk-s0514a3:836_7": "Sukhedhitāti sukhaparihaṭā.",
  "atk-s0514a3:836_8": "Jayaṁ indovāti jayaṁ patto indo viya.",
  "atk-s0514a3:836_9": "Suvaṇṇapīḷakākiṇṇanti suvaṇṇapīḷakāhi ākiṇṇaṁ.",
  "atk-s0514a3:836_10": "Maṇidaṇḍavicittakanti maṇīhi tharumhi vicittakaṁ.",
  "atk-s0514a3:836_11": "Suvaṇṇavikatāti suvaṇṇakhacitā.",
  "atk-s0514a3:836_12": "Cittāti sattaratanavicittā.",
  "atk-s0514a3:836_13": "Sukatāti suṭṭhu niṭṭhitā.",
  "atk-s0514a3:836_14": "Cittasibbanāti citrasibbiniyo.",
  "atk-s0514a3:836_15": "Ko so omuñcate pādāti ko esa pādato evarūpā pādukā omuñcatīti.",
  "atk-s0514a3:837_0": "Evaṁ puttena sāgarabrahmadattena puṭṭho iddhimā abhiññālābhī tāpaso ‘‘tāta,",
  "atk-s0514a3:837_1": "ete dhataraṭṭharañño puttā tava bhāgineyyanāgā’’ti ācikkhanto gāthamāha –",
  "atk-s0514a3:838_0": "981.",
  "atk-s0514a3:839_0": " ‘‘Dhataraṭṭhā hi te nāgā, iddhimanto yasassino;",
  "atk-s0514a3:840_0": "Samuddajāya uppannā, nāgā ete mahiddhikā’’ti.",
  "atk-s0514a3:841_0": "Evaṁ tesaṁ kathentānaññeva nāgaparisā patvā tāpasassa pāde vanditvā ekamantaṁ nisīdiṁsu.",
  "atk-s0514a3:841_1": "Samuddajāpi pitaraṁ vanditvā roditvā nāgaparisāya saddhiṁ nāgabhavanameva gatā.",
  "atk-s0514a3:841_2": "Sāgarabrahmadattopi tattheva katipāhaṁ vasitvā bārāṇasimeva gato.",
  "atk-s0514a3:841_3": "Samuddajā nāgabhavaneyeva kālamakāsi.",
  "atk-s0514a3:841_4": "Bodhisatto yāvajīvaṁ sīlaṁ rakkhitvā uposathakammaṁ katvā āyupariyosāne saddhiṁ parisāya saggapuraṁ pūresi.",
  "atk-s0514a3:842_0": "Satthā imaṁ dhammadesanaṁ āharitvā ‘‘evaṁ upāsakā porāṇakapaṇḍitā anuppannepi buddhe evarūpaṁ nāma sampattiṁ",
  "atk-s0514a3:842_1": "pahāya uposathakammaṁ kariṁsuyevā’’ti vatvā jātakaṁ samodhānesi.",
  "atk-s0514a3:842_2": "Desanāpariyosāne upāsakā sotāpattiphale patiṭṭhahiṁsu.",
  "atk-s0514a3:842_3": "Tadā mātāpitaro mahārājakulāni ahesuṁ,",
  "atk-s0514a3:842_4": "nesādabrāhmaṇo devadatto,",
  "atk-s0514a3:842_5": "somadatto ānando,",
  "atk-s0514a3:842_6": "ajamukhī uppalavaṇṇā,",
  "atk-s0514a3:842_7": "sudassano sāriputto,",
  "atk-s0514a3:842_8": "subhogo moggallāno,",
  "atk-s0514a3:842_9": "kāṇāriṭṭho sunakkhatto,",
  "atk-s0514a3:842_10": "bhūridatto pana ahameva sammāsambuddho ahosinti.",
  "atk-s0514a3:843_0": "Bhūridattajātakavaṇṇanā chaṭṭhāniṭṭhitā.",
  "atk-s0514a3:845_0": " [544] 7. Candakumārajātakavaṇṇanā",
  "atk-s0514a3:846_0": "Rājāsiluddakammoti idaṁ satthā gijjhakūṭe viharanto devadattaṁ ārabbha kathesi.",
  "atk-s0514a3:846_1": "Tassa vatthu saṅghabhedakakkhandhake āgatameva.",
  "atk-s0514a3:846_2": "Taṁ tassa pabbajitakālato paṭṭhāya yāva bimbisārarañño maraṇā tatthāgatanayeneva veditabbaṁ.",
  "atk-s0514a3:846_3": "Taṁ pana mārāpetvā devadatto ajātasattuṁ upasaṅkamitvā ‘‘mahārāja,",
  "atk-s0514a3:846_4": "tava manoratho matthakaṁ patto,",
  "atk-s0514a3:846_5": "mama manoratho tāva na pāpuṇātī’’ti āha.",
  "atk-s0514a3:846_6": "‘‘Ko pana te, bhante,",
  "atk-s0514a3:846_7": "manoratho’’ti?",
  "atk-s0514a3:846_8": "‘‘Nanu dasabalaṁ māretvā buddho bhavissāmī’’ti.",
  "atk-s0514a3:846_9": "‘‘Amhehettha kiṁ kātabba’’nti?",
  "atk-s0514a3:846_10": "‘‘Mahārāja,",
  "atk-s0514a3:846_11": "dhanuggahe sannipātāpetuṁ vaṭṭatī’’ti. ‘‘Sādhu,",
  "atk-s0514a3:846_12": "bhante’’ti rājā akkhaṇavedhīnaṁ dhanuggahānaṁ pañcasatāni sannipātāpetvā tato ekatiṁsa jane uccinitvā therassa santikaṁ pāhesi.",
  "atk-s0514a3:846_13": "So tesaṁ jeṭṭhakaṁ āmantetvā ‘‘āvuso samaṇo gotamo gijjhakūṭe viharati,",
  "atk-s0514a3:846_14": "asukasmiṁ nāma divāṭṭhāne caṅkamati.",
  "atk-s0514a3:846_15": "Tvaṁ tattha gantvā taṁ visapītena sallena vijjhitvā jīvitakkhayaṁ pāpetvā asukena nāma maggena ehī’’ti",
  "atk-s0514a3:846_16": "vatvā pesetvā tasmiṁ magge dve dhanuggaheṭhapesi ‘‘tumhākaṁ ṭhitamaggena eko puriso āgamissati,",
  "atk-s0514a3:846_17": "taṁ tumhe jīvitā voropetvā asukena nāma maggena ethā’’ti,",
  "atk-s0514a3:846_18": "tasmiṁ magge cattāro purise ṭhapesi ‘‘tumhākaṁ ṭhitamaggena dve purisā āgamissanti,",
  "atk-s0514a3:846_19": "tumhe te jīvitā voropetvā asukena nāma maggena ethā’’ti,",
  "atk-s0514a3:846_20": "tasmiṁ magge aṭṭha jane ṭhapesi ‘‘tumhākaṁ ṭhitamaggena cattāro puriso āgamissanti,",
  "atk-s0514a3:846_21": "tumhe te jīvitā voropetvā asukena nāma maggena ethā’’ti,",
  "atk-s0514a3:846_22": "tasmiṁ magge soḷasa purise ṭhapesi ‘‘tumhākaṁ ṭhitamaggena aṭṭha purisā āgamissanti,",
  "atk-s0514a3:846_23": "tumhe te jīvitā voropetvā asukena nāma maggena ethā’’ti.",
  "atk-s0514a3:847_0": "Kasmā panesa evamakāsīti?",
  "atk-s0514a3:847_1": "Attano kammassa paṭicchādanatthaṁ.",
  "atk-s0514a3:847_2": "Atha so jeṭṭhakadhanuggaho vāmato khaggaṁ laggetvā piṭṭhiyā tuṇīraṁ bandhitvā meṇḍasiṅgamahādhanuṁ gahetvā",
  "atk-s0514a3:847_3": "tathāgatassa santikaṁ gantvā ‘‘vijjhissāmi na’’nti saññāya dhanuṁ āropetvā saraṁ sannayhitvā ākaḍḍhitvā",
  "atk-s0514a3:847_4": "vissajjetuṁ nāsakkhi.",
  "atk-s0514a3:847_5": "So saraṁ oropetumpi asakkonto phāsukā bhijjantiyo viya mukhato kheḷena paggharantena kilantarūpo ahosi,",
  "atk-s0514a3:847_6": "sakalasarīraṁ thaddhaṁ jātaṁ,",
  "atk-s0514a3:847_7": "yantena pīḷitākārappattaṁ viya ahosi.",
  "atk-s0514a3:847_8": "So maraṇabhayatajjito aṭṭhāsi.",
  "atk-s0514a3:847_9": "Atha naṁ satthā disvā madhurassaraṁ nicchāretvā etadavoca ‘‘mā bhāyi bho, purisa,",
  "atk-s0514a3:847_10": "ito ehī’’ti.",
  "atk-s0514a3:847_11": "So tasmiṁ khaṇe āvudhāni chaḍḍetvā bhagavato pādesu sirasā nipatitvā ‘‘accayo maṁ, bhante,",
  "atk-s0514a3:847_12": "accagamā yathābālaṁ yathāmūḷhaṁ yathāakusalaṁ,",
  "atk-s0514a3:847_13": "svāhaṁ tumhākaṁ guṇe ajānanto andhabālassa devadattassa vacanena tumhe jīvitā voropetuṁ āgatomhi,",
  "atk-s0514a3:847_14": "khamatha me,",
  "atk-s0514a3:847_15": "bhante’’ti khamāpetvā ekamante nisīdi.",
  "atk-s0514a3:847_16": "Atha naṁ satthā dhammaṁ desento saccāni pakāsetvā sotāpattiphale patiṭṭhāpetvā ‘‘āvuso,",
  "atk-s0514a3:847_17": "devadattena ācikkhitamaggaṁ appaṭipajjitvā aññena maggena yāhī’’ti uyyojesi.",
  "atk-s0514a3:847_18": "Uyyojetvā ca pana caṅkamā oruyha aññatarasmiṁ rukkhamūle nisīdi.",
  "atk-s0514a3:848_0": "Atha tasmiṁ dhanuggahe anāgacchante itare dve janā ‘‘kiṁ nu kho so cirāyatī’’ti paṭimaggena gacchantā",
  "atk-s0514a3:848_1": "dasabalaṁ disvā upasaṅkamitvā vanditvā ekamantaṁ nisīdiṁsu.",
  "atk-s0514a3:848_2": "Satthā tesampi dhammaṁ desetvā saccāni pakāsetvā sotāpattiphale patiṭṭhāpetvā ‘‘āvuso,",
  "atk-s0514a3:848_3": "devadattena kathitamaggaṁ appaṭipajjitvā iminā maggena gacchathā’’ti uyyojesi.",
  "atk-s0514a3:848_4": "Iminā upāyena itaresupi āgantvā nisinnesu sotāpattiphale patiṭṭhāpetvā aññena maggena uyyojesi.",
  "atk-s0514a3:848_5": "Atha so paṭhamamāgato jeṭṭhakadhanuggaho devadattaṁ upasaṅkamitvā ‘‘bhante,",
  "atk-s0514a3:848_6": "devadatta ahaṁ sammāsambuddhaṁ jīvitā voropetuṁ nāsakkhiṁ,",
  "atk-s0514a3:848_7": "mahiddhiko so bhagavā mahānubhāvo’’ti ārocesi.",
  "atk-s0514a3:848_8": "Te sabbepi ‘‘sammāsambuddhaṁ nissāya amhehi jīvitaṁ laddha’’nti satthu santike pabbajitvā arahattaṁ pāpuṇiṁsu.",
  "atk-s0514a3:848_9": "Ayaṁ pavatti bhikkhusaṅghe pākaṭā ahosi.",
  "atk-s0514a3:848_10": "Bhikkhū dhammasabhāyaṁ kathaṁ samuṭṭhāpesuṁ ‘‘āvuso devadatto kira ekasmiṁ tathāgate veracittena bahū jane jīvitā voropetuṁ vāyāmamakāsi,",
  "atk-s0514a3:848_11": "te sabbepi satthāraṁ nissāya jīvitaṁ labhiṁsū’’ti.",
  "atk-s0514a3:848_12": "Satthā āgantvā ‘‘kāya nuttha,",
  "atk-s0514a3:848_13": "bhikkhave,",
  "atk-s0514a3:848_14": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0514a3:848_15": "bhikkhave, idāneva,",
  "atk-s0514a3:848_16": "pubbepi devadatto maṁ ekakaṁ nissāya mayi veracittena bahū jane jīvitā voropetuṁ vāyāmaṁ akāsiyevā’’ti vatvā tehi yācito atītaṁ āhari.",
  "atk-s0514a3:849_0": "Atīte ayaṁ bārāṇasī pupphavatī nāma ahosi.",
  "atk-s0514a3:849_1": "Tattha vasavattirañño putto ekarājā nāma rajjaṁ kāresi,",
  "atk-s0514a3:849_2": "tassa putto candakumāro nāma oparajjaṁ kāresi.",
  "atk-s0514a3:849_3": "Khaṇḍahālo nāma brāhmaṇo purohito ahosi.",
  "atk-s0514a3:849_4": "So rañño atthañca dhammañca anusāsi.",
  "atk-s0514a3:849_5": "Taṁ kira rājā ‘‘paṇḍito’’ti vinicchaye nisīdāpesi.",
  "atk-s0514a3:849_6": "So lañjavittako hutvā lañjaṁ gahetvā asāmike sāmike karoti,",
  "atk-s0514a3:849_7": "sāmike ca asāmike.",
  "atk-s0514a3:849_8": "Athekadivasaṁ eko aḍḍaparājito puriso vinicchayaṭṭhānā upakkosento nikkhamitvā rājupaṭṭhānaṁ āgacchantaṁ",
  "atk-s0514a3:849_9": "candakumāraṁ disvā dhāvitvā tassa pādesu nipatitvā rodi. So ‘‘kiṁ,",
  "atk-s0514a3:849_10": "bho purisa,",
  "atk-s0514a3:849_11": "rodasī’’ti āha. ‘‘Sāmi,",
  "atk-s0514a3:849_12": "khaṇḍahālo vinicchaye vilopaṁ khādati,",
  "atk-s0514a3:849_13": "ahaṁ tena lañjaṁ gahetvā parājayaṁ pāpito’’ti.",
  "atk-s0514a3:849_14": "Candakumāro ‘‘mā bhāyī’’ti taṁ assāsetvā vinicchayaṁ netvā sāmikameva sāmikaṁ,",
  "atk-s0514a3:849_15": "asāmikameva asāmikaṁ akāsi.",
  "atk-s0514a3:849_16": "Mahājano mahāsaddena sādhukāramadāsi.",
  "atk-s0514a3:849_17": "Rājā taṁ sutvā ‘‘kiṁsaddo eso’’ti pucchi.",
  "atk-s0514a3:849_18": "‘‘Candakumārena kira aḍḍo suvinicchito,",
  "atk-s0514a3:849_19": "tattheso sādhukārasaddo’’ti.",
  "atk-s0514a3:849_20": "Taṁ sutvā rājā tussi.",
  "atk-s0514a3:849_21": "Kumāro āgantvā taṁ vanditvā ekamantaṁ nisīdi.",
  "atk-s0514a3:849_22": "Atha naṁ rājā ‘‘tāta,",
  "atk-s0514a3:849_23": "eko kira te aḍḍo vinicchito’’ti āha. ‘‘Āma, devā’’ti.",
  "atk-s0514a3:849_24": "‘‘Tena hi, tāta,",
  "atk-s0514a3:849_25": "ito paṭṭhāya tvameva vinicchayaṁ paṭṭhapehī’’ti vinicchayaṁ kumārassa adāsi.",
  "atk-s0514a3:850_0": "Tato paṭṭhāya khaṇḍahālassa āyo pacchijji.",
  "atk-s0514a3:850_1": "So tato paṭṭhāya kumāre āghātaṁ bandhitvā okāsaṁ gavesanto antarāpekkho vicari.",
  "atk-s0514a3:850_2": "So pana rājā mandapañño.",
  "atk-s0514a3:850_3": "So ekadivasaṁ rattibhāge supitvā paccūsasamaye supinante alaṅkatadvārakoṭṭhakaṁ,",
  "atk-s0514a3:850_4": "sattaratanamayapākāraṁ,",
  "atk-s0514a3:850_5": "saṭṭhiyojanikasuvaṇṇamayavālukamahāvīthiṁ,",
  "atk-s0514a3:850_6": "yojanasahassubbedhavejayantapāsādapaṭimaṇḍitaṁ nandanavanādivanarāmaṇeyyakanandāpokkharaṇiādipokkharaṇirāmaṇeyyakasamannāgataṁ",
  "atk-s0514a3:850_7": "ākiṇṇadevagaṇaṁ tāvatiṁsabhavanaṁ disvā pabujjhitvā tattha gantukāmo cintesi –",
  "atk-s0514a3:850_8": "‘‘sve ācariyakhaṇḍahālassāgamanavelāya devalokagāmimaggaṁ pucchitvā tena desitamaggena devalokaṁ gamissāmī’’ti",
  "atk-s0514a3:850_9": "khaṇḍahālopi pātova nhatvā bhuñjitvā rājupaṭṭhānaṁ āgantvā rājanivesanaṁ pavisitvā rañño sukhaseyyaṁ pucchi.",
  "atk-s0514a3:850_10": "Athassa rājā āsanaṁ dāpetvā pañhaṁ pucchi.",
  "atk-s0514a3:850_11": "Tamatthaṁ pakāsento satthā āha –",
  "atk-s0514a3:851_0": "982.",
  "atk-s0514a3:852_0": " ‘‘Rājāsi luddakammo, ekarājā pupphavatīyā;",
  "atk-s0514a3:853_0": "So pucchi brahmabandhuṁ, khaṇḍahālaṁ purohitaṁ mūḷhaṁ.",
  "atk-s0514a3:854_0": "983.",
  "atk-s0514a3:855_0": " ‘‘Saggāna maggamācikkha, tvaṁsi brāhmaṇa dhammavinayakusalo;",
  "atk-s0514a3:856_0": "Yathā ito vajanti sugatiṁ, narā puññāni katvānā’’ti.",
  "atk-s0514a3:857_0": "Tattha rājāsīti rājā āsi.",
  "atk-s0514a3:857_1": "Luddakammoti kakkhaḷapharusakammo.",
  "atk-s0514a3:857_2": "Saggāna magganti saggānaṁ gamanamaggaṁ.",
  "atk-s0514a3:857_3": "Dhammavinayakusaloti sucaritadhamme ca ācāravinaye ca kusalo.",
  "atk-s0514a3:857_4": "Yathāti yathā narā puññāni katvā ito sugatiṁ gacchanti,",
  "atk-s0514a3:857_5": "taṁ me sugatimaggaṁ ācikkhāhīti pucchi.",
  "atk-s0514a3:858_0": "Imaṁ pana pañhaṁ sabbaññubuddhaṁ vā tassa sāvake vā tesaṁ alābhena bodhisattaṁ vā pucchituṁ vaṭṭati.",
  "atk-s0514a3:858_1": "Rājā pana yathā nāma sattāhaṁ maggamūḷho puriso aññaṁ māsamattaṁ maggamūḷhaṁ maggaṁ puccheyya,",
  "atk-s0514a3:858_2": "evaṁ khaṇḍahālaṁ pucchi.",
  "atk-s0514a3:858_3": "So cintesi ‘‘ayaṁ me paccāmittassa piṭṭhidassanakālo,",
  "atk-s0514a3:858_4": "idāni candakumāraṁ jīvitakkhayaṁ pāpetvā mama manorathaṁ pūressāmī’’ti.",
  "atk-s0514a3:858_5": "Atha rājānaṁ āmantetvā tatiyaṁ gāthamāha –",
  "atk-s0514a3:859_0": "984.",
  "atk-s0514a3:860_0": " ‘‘Atidānaṁ daditvāna, avajjhe deva ghātetvā;",
  "atk-s0514a3:861_0": "Evaṁ vajanti sugatiṁ, narā puññāni katvānā’’ti.",
  "atk-s0514a3:862_0": "Tassattho –",
  "atk-s0514a3:862_1": "mahārāja saggaṁ gacchantā nāma atidānaṁ dadanti,",
  "atk-s0514a3:862_2": "avajjhe ghātenti.",
  "atk-s0514a3:862_3": "Sacepi saggaṁ gantukāmosi,",
  "atk-s0514a3:862_4": "tvampi tatheva karohīti.",
  "atk-s0514a3:863_0": "Atha naṁ rājā pañhassa atthaṁ pucchi –",
  "atk-s0514a3:864_0": "985.",
  "atk-s0514a3:865_0": " ‘‘Kiṁ pana taṁ atidānaṁ, ke ca avajjhā imasmi lokasmiṁ;",
  "atk-s0514a3:866_0": "Etañca kho no akkhāhi, yajissāmi dadāmi dānānī’’ti.",
  "atk-s0514a3:867_0": "Sopissa byākāsi –",
  "atk-s0514a3:868_0": "986.",
  "atk-s0514a3:869_0": " ‘‘Puttehi deva yajitabbaṁ, mahesīhi negamehi ca;",
  "atk-s0514a3:870_0": "Usabhehi ājāniyehi catūhi, sabbacatukkena deva yajitabba’’nti.",
  "atk-s0514a3:871_0": "Rañño pañhaṁ byākaronto ca devalokamaggaṁ puṭṭho nirayamaggaṁ byākāsi.",
  "atk-s0514a3:872_0": "Tattha puttehīti attanā jātehi piyaputtehi ceva piyadhītāhi ca.",
  "atk-s0514a3:872_1": "Mahesīhīti piyabhariyāhi.",
  "atk-s0514a3:872_2": "Negamehīti seṭṭhīhi.",
  "atk-s0514a3:872_3": "Usabhehīti sabbasetehi usabharājūhi.",
  "atk-s0514a3:872_4": "Ājāniyehīti maṅgalaassehi.",
  "atk-s0514a3:872_5": "Catūhīti etehi sabbeheva aññehi ca hatthiādīhi catūhi catūhīti evaṁ sabbacatukkena, deva,",
  "atk-s0514a3:872_6": "yajitabbaṁ.",
  "atk-s0514a3:872_7": "Etesañhi khaggena sīsaṁ chinditvā suvaṇṇapātiyā galalohitaṁ gahetvā āvāṭe pakkhipitvā yaññassa yajanakarājāno sarīrena saha devalokaṁ gacchanti. Mahārāja,",
  "atk-s0514a3:872_8": "samaṇabrāhmaṇakapaṇaddhikavanibbakayācakānaṁ ghāsacchādanādisampadānaṁ dānameva pavattati.",
  "atk-s0514a3:872_9": "Ime pana puttadhītādayo māretvā tesaṁ galalohitena yaññassa yajanaṁ atidānaṁ nāmāti rājānaṁ saññāpesi.",
  "atk-s0514a3:873_0": "Iti so ‘‘sace candakumāraṁ ekaññeva gaṇhissāmi,",
  "atk-s0514a3:873_1": "veracittena karaṇaṁ maññissantī’’ti taṁ mahājanassa antare pakkhipi.",
  "atk-s0514a3:873_2": "Idaṁ pana tesaṁ kathentānaṁ kathaṁ sutvā sabbe antepurajanā bhītatasitā saṁviggamānahadayā ekappahāreneva mahāravaṁ raviṁsu.",
  "atk-s0514a3:873_3": "Tamatthaṁ pakāsento satthā āha –",
  "atk-s0514a3:874_0": "987.",
  "atk-s0514a3:875_0": " ‘‘Taṁ sutvā antepure, kumārā mahesiyo ca haññantu;",
  "atk-s0514a3:876_0": "Eko ahosi nigghoso, bhikkhā accuggato saddo’’ti.",
  "atk-s0514a3:877_0": "Tattha tanti ‘‘kumārā ca mahesiyo ca haññantū’’ti taṁ saddaṁ sutvā ekoti sakalarājanivesane ekova nigghoso ahosi.",
  "atk-s0514a3:877_1": "Bhismāti bhayānako.",
  "atk-s0514a3:877_2": "Accuggatoti atiuggato ahosi,",
  "atk-s0514a3:877_3": "sakalarājakulaṁ yugantavātappahaṭaṁ viya sālavanaṁ ahosi.",
  "atk-s0514a3:878_0": "Brāhmaṇo rājānaṁ āha –",
  "atk-s0514a3:878_1": "‘‘kiṁ pana, mahārāja,",
  "atk-s0514a3:878_2": "yaññaṁ yajituṁ sakkosi,",
  "atk-s0514a3:878_3": "na sakkosī’’ti?",
  "atk-s0514a3:878_4": "‘‘Kiṁ kathesi, ācariya,",
  "atk-s0514a3:878_5": "yaññaṁ yajitvā devalokaṁ gamissāmī’’ti.",
  "atk-s0514a3:878_6": "‘‘Mahārāja,",
  "atk-s0514a3:878_7": "bhīrukā dubbalajjhāsayā yaññaṁ yajituṁ samatthā nāma na honti,",
  "atk-s0514a3:878_8": "tumhe idha sabbe sannipātetha,",
  "atk-s0514a3:878_9": "ahaṁ yaññāvāṭe kammaṁ karissāmī’’ti attano pahonakaṁ balakāyaṁ gahetvā nagarā nikkhamma yaññāvāṭaṁ samatalaṁ kāretvā vatiyā parikkhipi. Kasmā?",
  "atk-s0514a3:878_10": "Dhammiko hi samaṇo vā brāhmaṇo vā āgantvā nivāreyyāti yaññāvāṭe vatiyā parikkhepanaṁ nāma cārittanti katvā porāṇakabrāhmaṇehi ṭhapitaṁ.",
  "atk-s0514a3:878_11": "Rājāpi purise pakkosāpetvā ‘‘tātā,",
  "atk-s0514a3:878_12": "ahaṁ attano puttadhītaro ca bhariyāyo ca māretvā yaññaṁ yajitvā devalokaṁ gamissāmi,",
  "atk-s0514a3:878_13": "gacchatha nesaṁ ācikkhitvā sabbe idhānethā’’ti puttānaṁ tāva ānayanatthāya āha –",
  "atk-s0514a3:879_0": "988.",
  "atk-s0514a3:880_0": " ‘‘Gacchatha vadetha kumāre, candaṁ sūriyañca bhaddasenañca;",
  "atk-s0514a3:881_0": "Sūrañca vāmagottañca, pacurā kira hotha yaññatthāyā’’ti.",
  "atk-s0514a3:882_0": "Tattha gacchatha vadetha kumāreti candakumāro ca sūriyakumāro cāti dve gotamideviyā aggamahesiyā puttā,",
  "atk-s0514a3:882_1": "bhaddaseno ca sūro ca vāmagotto ca tesaṁ vemātikabhātaro.",
  "atk-s0514a3:882_2": "Pacurā kira hothāti ekasmiṁ ṭhāne rāsī hothāti ācikkhathāti attho.",
  "atk-s0514a3:883_0": "Te paṭhamaṁ candakumārassa santikaṁ gantvā āhaṁsu ‘‘kumāra,",
  "atk-s0514a3:883_1": "tumhe kira māretvā tumhākaṁ pitā devalokaṁ gantukāmo,",
  "atk-s0514a3:883_2": "tumhākaṁ gaṇhanatthāya amhe pesesī’’ti.",
  "atk-s0514a3:883_3": "‘‘Kassa vacanena maṁ gaṇhāpesī’’ti?",
  "atk-s0514a3:883_4": "‘‘Khaṇḍahālassa, devā’’ti.",
  "atk-s0514a3:883_5": "‘‘Kiṁ so maññeva gaṇhāpeti,",
  "atk-s0514a3:883_6": "udāhu aññepī’’ti.",
  "atk-s0514a3:883_7": "‘‘Rājaputta,",
  "atk-s0514a3:883_8": "aññepi gaṇhāpeti,",
  "atk-s0514a3:883_9": "sabbacatukkaṁ kira yaññaṁ yajitukāmo’’ti.",
  "atk-s0514a3:883_10": "So cintesi ‘‘tassa aññehi saddhiṁ veraṁ natthi,",
  "atk-s0514a3:883_11": "‘vinicchaye vilopaṁ kātuṁ na labhāmī’ti pana mayi ekasmiṁ veracittena bahū mārāpeti,",
  "atk-s0514a3:883_12": "pitaraṁ daṭṭhuṁ labhantassa sabbesaṁ tesaṁ mocāpanaṁ nāma mama bhāro’’ti.",
  "atk-s0514a3:883_13": "Atha ne rājapurise āha ‘‘tena hi me pitu vacanaṁ karothā’’ti.",
  "atk-s0514a3:883_14": "Te taṁ netvā rājaṅgaṇe ekamante ṭhapetvā itarepi tayo āmantetvā tasseva santike katvā rañño ārocayiṁsu ‘‘ānītā te, deva,",
  "atk-s0514a3:883_15": "puttā’’ti.",
  "atk-s0514a3:883_16": "So tesaṁ vacanaṁ sutvā ‘‘tātā,",
  "atk-s0514a3:883_17": "idāni me dhītaro ānetvā tesaññeva bhātikānaṁ santike karothā’’ti catasso dhītaro āharāpetuṁ itaraṁ gāthamāha –",
  "atk-s0514a3:884_0": "989.",
  "atk-s0514a3:885_0": " ‘‘Kumāriyopi vadetha, upasenaṁ kokilañca muditañca;",
  "atk-s0514a3:886_0": "Nandañcāpi kumāriṁ, pacurā kira hotha yaññatthāyā’’ti.",
  "atk-s0514a3:887_0": "Te ‘‘evaṁ karissāmā’’ti tāsaṁ santikaṁ gantvā tā rodamānā paridevamānā ānetvā bhātikānaññeva santike kariṁsu.",
  "atk-s0514a3:887_1": "Tato rājā attano bhariyānaṁ gahaṇatthāya itaraṁ gāthamāha –",
  "atk-s0514a3:888_0": "990.",
  "atk-s0514a3:889_0": " ‘‘Vijayampi mayhaṁ mahesiṁ, erāvatiṁ kesiniṁsunandañca;",
  "atk-s0514a3:890_0": "Lakkhaṇavarūpapannā, pacurā kira hotha yaññatthāyā’’ti.",
  "atk-s0514a3:891_0": "Tattha lakkhaṇavarūpapannāti uttamehi catusaṭṭhiyā itthilakkhaṇehi upapannā etāpi vadethāti attho.",
  "atk-s0514a3:892_0": "Te tāpi paridevamānā ānetvā kumārānaṁ santike kariṁsu.",
  "atk-s0514a3:892_1": "Atha rājā cattāro seṭṭhino gahaṇatthāya āṇāpento itaraṁ gāthamāha –",
  "atk-s0514a3:893_0": "991.",
  "atk-s0514a3:894_0": " ‘‘Gahapatayo ca vadetha, puṇṇamukhaṁ bhaddiyaṁ siṅgālañca;",
  "atk-s0514a3:895_0": "Vaḍḍhañcāpi gahapatiṁ, pacurā kira hotha yaññatthāyā’’ti.",
  "atk-s0514a3:896_0": "Rājapurisā gantvā tepi ānayiṁsu.",
  "atk-s0514a3:896_1": "Rañño puttadāre gayhamāne sakalanagaraṁ na kiñci avoca.",
  "atk-s0514a3:896_2": "Seṭṭhikulāni pana mahāsambandhāni,",
  "atk-s0514a3:896_3": "tasmā tesaṁ gahitakāle sakalanagaraṁ saṅkhubhitvā ‘‘rañño seṭṭhino māretvā yaññaṁ yajituṁ na dassāmā’’ti",
  "atk-s0514a3:896_4": "seṭṭhino parivāretvāva tesaṁ ñātivaggena saddhiṁ rājakulaṁ agami.",
  "atk-s0514a3:896_5": "Atha te seṭṭhino ñātigaṇaparivutā rājānaṁ vanditvā attano jīvitaṁ yāciṁsu.",
  "atk-s0514a3:896_6": "Tamatthaṁ pakāsento satthā āha –",
  "atk-s0514a3:897_0": "992.",
  "atk-s0514a3:898_0": " ‘‘Te tattha gahapatayo, avocisuṁ samāgatā puttadāraparikiṇṇā;",
  "atk-s0514a3:899_0": "Sabbeva sikhino deva karohi, atha vā no dāse sāvehī’’ti.",
  "atk-s0514a3:900_0": "Tattha sabbeva sikhinoti sabbe amhe matthake cūḷaṁ bandhitvā attano ceṭake karohi,",
  "atk-s0514a3:900_1": "mayaṁ te ceṭakakiccaṁ karissāma.",
  "atk-s0514a3:900_2": "Atha vā no dāse sāvehīti atha vā no asaddahanto sabbaseniyo sannipātetvā rāsimajjhe amhe dāse sāvehi,",
  "atk-s0514a3:900_3": "mayaṁ te dāsattaṁ paṭissuṇissāmāti.",
  "atk-s0514a3:901_0": "Te evaṁ yācantāpi jīvitaṁ laddhuṁ nāsakkhiṁsu.",
  "atk-s0514a3:901_1": "Rājapurisā sese paṭikkamāpetvā te gahetvā kumārānaññeva santike nisīdāpesuṁ.",
  "atk-s0514a3:901_2": "Tato pana rājā hatthiādīnaṁ gahaṇatthāya āṇāpento āha –",
  "atk-s0514a3:902_0": "993.",
  "atk-s0514a3:903_0": " ‘‘Abhayaṅkarampi me hatthiṁ, nāḷāgiriṁ accuggataṁ varuṇadantaṁ;",
  "atk-s0514a3:904_0": "Ānetha kho ne khippaṁ, yaññatthāya bhavissanti.",
  "atk-s0514a3:905_0": "994.",
  "atk-s0514a3:906_0": " ‘‘Assaratanampi kesiṁ, surāmukhaṁ puṇṇakaṁ vinatakañca;",
  "atk-s0514a3:907_0": "Ānetha kho ne khippaṁ, yaññatthāya bhavissanti.",
  "atk-s0514a3:908_0": "995.",
  "atk-s0514a3:909_0": " ‘‘Usabhampi yūthapatiṁ anojaṁ, nisabhaṁ gavampatiṁ tepi mayhaṁ ānetha;",
  "atk-s0514a3:910_0": "Samūha karontu sabbaṁ, yajissāmi dadāmi dānāni.",
  "atk-s0514a3:911_0": "996.",
  "atk-s0514a3:912_0": " ‘‘Sabbaṁ paṭiyādetha, yaññaṁ pana uggatamhi sūriyamhi;",
  "atk-s0514a3:913_0": "Āṇāpetha ca kumāre, abhiramantu imaṁ rattiṁ.",
  "atk-s0514a3:914_0": "997.",
  "atk-s0514a3:915_0": " ‘‘Sabbaṁ upaṭṭhapetha, yaññaṁ pana uggatamhi sūriyamhi;",
  "atk-s0514a3:916_0": "Vadetha dāni kumāre, ajja kho pacchimā rattī’’ti.",
  "atk-s0514a3:917_0": "Tattha samūha karontu sabbanti na kevalaṁ ettakameva,",
  "atk-s0514a3:917_1": "avasesampi catuppadagaṇañceva pakkhigaṇañca sabbaṁ catukkaṁ katvā rāsiṁ karontu,",
  "atk-s0514a3:917_2": "sabbacatukkaṁ yaññaṁ yajissāmi,",
  "atk-s0514a3:917_3": "yācakabrāhmaṇānañca dānaṁ dassāmīti.",
  "atk-s0514a3:917_4": "Sabbaṁ paṭiyādethāti evaṁ mayā vuttaṁ anavasesaṁ upaṭṭhapetha.",
  "atk-s0514a3:917_5": "Uggatamhīti ahaṁ pana yaññaṁ uggate sūriye sve pātova yajissāmi.",
  "atk-s0514a3:917_6": "Sabbaṁ upaṭṭhapethāti sesampi sabbaṁ yaññaupakaraṇaṁ upaṭṭhapethāti.",
  "atk-s0514a3:918_0": "Rañño pana mātāpitaro dharantiyeva.",
  "atk-s0514a3:918_1": "Athassa amaccā gantvā mātuyā ārocesuṁ ‘‘ayye,",
  "atk-s0514a3:918_2": "putto vo puttadāraṁ māretvā yaññaṁ yajitukāmo’’ti.",
  "atk-s0514a3:918_3": "Sā ‘‘kiṁ kathetha,",
  "atk-s0514a3:918_4": "tātā’’ti hatthena hadayaṁ paharitvā rodamānā āgantvā ‘‘saccaṁ kira evarūpo te yañño bhavissatī’’ti pucchi.",
  "atk-s0514a3:918_5": "Tamatthaṁ pakāsento satthā āha –",
  "atk-s0514a3:919_0": "998.",
  "atk-s0514a3:920_0": " ‘‘Taṁtaṁ mātā avaca, rodantī āgantvā vimānato;",
  "atk-s0514a3:921_0": "Yañño kira te putta, bhavissati catūhi puttehī’’ti.",
  "atk-s0514a3:922_0": "Tattha taṁtanti taṁ etaṁ rājānaṁ. Vimānatoti attano vasanaṭṭhānato.",
  "atk-s0514a3:923_0": "Rājā āha –",
  "atk-s0514a3:924_0": "999.",
  "atk-s0514a3:925_0": " ‘‘Sabbepi mayhaṁ puttā cattā, candasmiṁ haññamānasmiṁ;",
  "atk-s0514a3:926_0": "Puttehi yaññaṁ yajitvāna, sugatiṁ saggaṁ gamissāmī’’ti.",
  "atk-s0514a3:927_0": "Tattha cattāti candakumāre haññamāneyeva sabbepi yaññatthāya mayā pariccattā.",
  "atk-s0514a3:928_0": "Atha naṁ mātā āha –",
  "atk-s0514a3:929_0": "1000.",
  "atk-s0514a3:930_0": " ‘‘Mā taṁ putta saddahesi, sugati kira hoti puttayaññena;",
  "atk-s0514a3:931_0": "Nirayāneso maggo, neso maggo hi saggānaṁ.",
  "atk-s0514a3:932_0": "1001.",
  "atk-s0514a3:933_0": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:934_0": "Esa maggo sugatiyā, na ca maggo puttayaññenā’’ti.",
  "atk-s0514a3:935_0": "Tattha nirayānesoti nirassādatthena nirayānaṁ catunnaṁ apāyānaṁ esa maggo.",
  "atk-s0514a3:935_1": "Koṇḍaññāti rājānaṁ gottenālapati.",
  "atk-s0514a3:935_2": "Bhūtabhabyānanti bhūtānañca bhavitabbasattānañca.",
  "atk-s0514a3:935_3": "Puttayaññenāti evarūpena puttadhītaro māretvā yajakayaññena saggamaggo nāma natthīti.",
  "atk-s0514a3:936_0": "Rājā āha –",
  "atk-s0514a3:937_0": "1002.",
  "atk-s0514a3:938_0": " ‘‘Ācariyānaṁ vacanā, ghātessaṁ candañca sūriyañca;",
  "atk-s0514a3:939_0": "Puttehi yaññaṁ yajitvāna duccajehi, sugatiṁ saggaṁ gamissāmī’’ti.",
  "atk-s0514a3:940_0": "Tattha ācariyānaṁ vacananti amma,",
  "atk-s0514a3:940_1": "nesā mama attano mati,",
  "atk-s0514a3:940_2": "ācārasikkhāpanakassa pana me khaṇḍahālācariyassa etaṁ vacanaṁ,",
  "atk-s0514a3:940_3": "esā anusiṭṭhi.",
  "atk-s0514a3:940_4": "Tasmā ahaṁ ete ghātessaṁ,",
  "atk-s0514a3:940_5": "duccajehi puttehi yaññaṁ yajitvā saggaṁ gamissāmīti.",
  "atk-s0514a3:941_0": "Athassa mātā attano vacanaṁ gāhāpetuṁ asakkontī apagatā.",
  "atk-s0514a3:941_1": "Pitā taṁ pavattiṁ pucchi.",
  "atk-s0514a3:941_2": "Tamatthaṁ pakāsento satthā āha –",
  "atk-s0514a3:942_0": "1003.",
  "atk-s0514a3:943_0": " ‘‘Taṁtaṁ pitāpi avaca, vasavattī orasaṁ sakaṁ puttaṁ;",
  "atk-s0514a3:944_0": "Yañño kira te putta, bhavissati catūhi puttehī’’ti.",
  "atk-s0514a3:945_0": "Tattha vasavattīti tassa nāmaṁ.",
  "atk-s0514a3:946_0": "Rājā āha –",
  "atk-s0514a3:947_0": "1004.",
  "atk-s0514a3:948_0": " ‘‘Sabbepi mayhaṁ puttā cattā, candasmiṁ haññamānasmiṁ;",
  "atk-s0514a3:949_0": "Puttehi yaññaṁ yajitvāna, sugatiṁ saggaṁ gamissāmī’’ti.",
  "atk-s0514a3:950_0": "Atha naṁ pitā āha –",
  "atk-s0514a3:951_0": "1005.",
  "atk-s0514a3:952_0": " ‘‘Mā taṁ putta saddahesi, sugati kira hoti puttayaññena;",
  "atk-s0514a3:953_0": "Nirayāneso maggo, neso maggo hi saggānaṁ.",
  "atk-s0514a3:954_0": "1006.",
  "atk-s0514a3:955_0": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:956_0": "Esa maggo sugatiyā, na ca maggo puttayaññenā’’ti.",
  "atk-s0514a3:957_0": "Rājā āha –",
  "atk-s0514a3:958_0": "1007.",
  "atk-s0514a3:959_0": " ‘‘Ācariyānaṁ vacanā, ghātessaṁ candañca sūriyañca;",
  "atk-s0514a3:960_0": "Puttehi yaññaṁ yajitvāna duccajehi, sugatiṁ saggaṁ gamissāmī’’ti.",
  "atk-s0514a3:961_0": "Atha naṁ pitā āha –",
  "atk-s0514a3:962_0": "1008.",
  "atk-s0514a3:963_0": " ‘‘Dānāni dehi koṇḍañña, ahiṁsā sabbabhūtabhabyānaṁ;",
  "atk-s0514a3:964_0": "Puttaparivuto tuvaṁ, raṭṭhaṁ janapadañca pālehī’’ti.",
  "atk-s0514a3:965_0": "Tattha puttaparivutoti puttehi parivuto.",
  "atk-s0514a3:965_1": "Raṭṭhaṁ janapadañcāti sakalakāsiraṭṭhañca tasseva taṁ taṁ koṭṭhāsabhūtaṁ janapadañca.",
  "atk-s0514a3:966_0": "Sopi taṁ attano vacanaṁ gāhāpetuṁ nāsakkhi.",
  "atk-s0514a3:966_1": "Tato candakumāro cintesi ‘‘imassa ettakassa janassa dukkhaṁ maṁ ekaṁ nissāya uppannaṁ,",
  "atk-s0514a3:966_2": "mama pitaraṁ yācitvā ettakaṁ janaṁ maraṇadukkhato mocessāmī’’ti.",
  "atk-s0514a3:966_3": "So pitarā saddhiṁ sallapanto āha –",
  "atk-s0514a3:967_0": "1009.",
  "atk-s0514a3:968_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:969_0": "Api nigaḷabandhakāpi, hatthī asse ca pālema.",
  "atk-s0514a3:970_0": "1010.",
  "atk-s0514a3:971_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:972_0": "Api nigaḷabandhakāpi, hatthichakaṇāni ujjhema.",
  "atk-s0514a3:973_0": "1011.",
  "atk-s0514a3:974_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:975_0": "Api nigaḷabandhakāpi, assachakaṇāni ujjhema.",
  "atk-s0514a3:976_0": "1012.",
  "atk-s0514a3:977_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:978_0": "Yassa honti tava kāmā, api raṭṭhā pabbājitā;",
  "atk-s0514a3:979_0": "Bhikkhācariyaṁ carissāmā’’ti.",
  "atk-s0514a3:980_0": "Tattha api nigaḷabandhakāpīti api nāma mayaṁ mahānigaḷehi bandhakāpi hutvā.",
  "atk-s0514a3:980_1": "Yassa honti tava kāmāti sacepi khaṇḍahālassa dātukāmosi,",
  "atk-s0514a3:980_2": "tassa no dāse katvā dehi,",
  "atk-s0514a3:980_3": "karissāmassa dāsakammanti vadati.",
  "atk-s0514a3:980_4": "Api raṭṭhāti sace amhākaṁ koci doso atthi,",
  "atk-s0514a3:980_5": "raṭṭhā no pabbājehi.",
  "atk-s0514a3:980_6": "Api nāma raṭṭhā pabbājitāpi kapaṇā viya kapālaṁ gahetvā bhikkhācariyaṁ carissāma,",
  "atk-s0514a3:980_7": "mā no avadhi,",
  "atk-s0514a3:980_8": "dehi no jīvitanti vilapi.",
  "atk-s0514a3:981_0": "Tassa taṁ nānappakāraṁ vilāpaṁ sutvā rājā hadayaphalitappatto viya assupuṇṇehi nettehi rodamāno ‘‘na me koci putte māretuṁ lacchati,",
  "atk-s0514a3:981_1": "na mamattho devalokenā’’ti sabbe te mocetuṁ āha –",
  "atk-s0514a3:982_0": "1013.",
  "atk-s0514a3:983_0": " ‘‘Dukkhaṁ kho me janayatha, vilapantā jīvitassa kāmā hi;",
  "atk-s0514a3:984_0": "Muñcetha dāni kumāre, alampi me hotu puttayaññenā’’ti.",
  "atk-s0514a3:985_0": "Taṁ rañño kathaṁ sutvā rājaputte ādiṁ katvā sabbaṁ taṁ pakkhipariyosānaṁ pāṇagaṇaṁ vissajjesuṁ.",
  "atk-s0514a3:985_1": "Khaṇḍahālopi yaññāvāṭe kammaṁ saṁvidahati.",
  "atk-s0514a3:985_2": "Atha naṁ eko puriso ‘‘are duṭṭha,",
  "atk-s0514a3:985_3": "khaṇḍahāla,",
  "atk-s0514a3:985_4": "raññā puttā vissajjitā,",
  "atk-s0514a3:985_5": "tvaṁ attano putte māretvā tesaṁ galalohitena yaññaṁ yajassū’’ti āha.",
  "atk-s0514a3:985_6": "So ‘‘kiṁ nāma raññā kata’’nti kappuṭṭhānaggi viya avattharanto uṭṭhāya turito dhāvitvā āha –",
  "atk-s0514a3:986_0": "1014.",
  "atk-s0514a3:987_0": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:988_0": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:989_0": "1015.",
  "atk-s0514a3:990_0": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:991_0": "Ye cāpi anumodanti, yajantānaṁ edisaṁ mahāyañña’’nti.",
  "atk-s0514a3:992_0": "Tattha pubbevāti mayā tvaṁ pubbeva vutto ‘‘na tumhādisena bhīrukajātikena sakkā yaññaṁ yajituṁ,",
  "atk-s0514a3:992_1": "yaññayajanaṁ nāmetaṁ dukkaraṁ durabhisambhava’’nti,",
  "atk-s0514a3:992_2": "atha no idāni upakkhaṭassa paṭiyattassa yaññassa vikkhepaṁ karosi.",
  "atk-s0514a3:992_3": "‘‘Vikkhambha’’ntipi pāṭho,",
  "atk-s0514a3:992_4": "paṭisedhanti attho. Mahārāja,",
  "atk-s0514a3:992_5": "kasmā evaṁ karosi.",
  "atk-s0514a3:992_6": "Yattakā hi yaññaṁ yajanti vā yājenti vā anumodanti vā,",
  "atk-s0514a3:992_7": "sabbe sugatimeva vajantīti dasseti.",
  "atk-s0514a3:993_0": "So andhabālo rājā tassa kodhavasikassa kathaṁ gahetvā dhammasaññī hutvā puna putte gaṇhāpesi.",
  "atk-s0514a3:993_1": "Tato candakumāro pitaraṁ anubodhayamāno āha –",
  "atk-s0514a3:994_0": "1016.",
  "atk-s0514a3:995_0": " ‘‘Atha kissa jano pubbe, sotthānaṁ brāhmaṇe avācesi;",
  "atk-s0514a3:996_0": "Atha no akāraṇasmā, yaññatthāya deva ghātesi.",
  "atk-s0514a3:997_0": "1017.",
  "atk-s0514a3:998_0": " ‘‘Pubbeva no daharakāle, na hanesi na ghātesi;",
  "atk-s0514a3:999_0": "Daharamhā yobbanaṁ pattā, adūsakā tāta haññāma.",
  "atk-s0514a3:1000_0": "1018.",
  "atk-s0514a3:1001_0": " ‘‘Hatthigate assagate, sannaddhe passa no mahārāja;",
  "atk-s0514a3:1002_0": "Yuddhe vā yujjhamāne vā, na hi mādisā sūrā honti yaññatthāya.",
  "atk-s0514a3:1003_0": "1019.",
  "atk-s0514a3:1004_0": " ‘‘Paccante vāpi kupite, aṭavīsu vā mādise niyojenti;",
  "atk-s0514a3:1005_0": "Atha no akāraṇasmā, abhūmiyaṁ tāta haññāma.",
  "atk-s0514a3:1006_0": "1020.",
  "atk-s0514a3:1007_0": " ‘‘Yāpi hi tā sakuṇiyo, vasanti tiṇagharāni katvāna;",
  "atk-s0514a3:1008_0": "Tāsampi piyā puttā, atha no tvaṁ deva ghātesi.",
  "atk-s0514a3:1009_0": "1021.",
  "atk-s0514a3:1010_0": " ‘‘Mā tassa saddahesi, na maṁ khaṇḍahālo ghāteyya;",
  "atk-s0514a3:1011_0": "Mamañhi so ghātetvāna, anantarā tampi deva ghāteyya.",
  "atk-s0514a3:1012_0": "1022.",
  "atk-s0514a3:1013_0": " ‘‘Gāmavaraṁ nigamavaraṁ dadanti, bhogampissa mahārāja;",
  "atk-s0514a3:1014_0": "Athaggapiṇḍikāpi, kule kule hete bhuñjanti.",
  "atk-s0514a3:1015_0": "1023.",
  "atk-s0514a3:1016_0": " ‘‘Tesampi tādisānaṁ, icchanti dubbhituṁ mahārāja;",
  "atk-s0514a3:1017_0": "Yebhuyyena ete, akataññuno brāhmaṇā deva.",
  "atk-s0514a3:1018_0": "1024.",
  "atk-s0514a3:1019_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1020_0": "Api nigaḷabandhakāpi, hatthī asse ca pālema.",
  "atk-s0514a3:1021_0": "1025.",
  "atk-s0514a3:1022_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1023_0": "Api nigaḷabandhakāpi, hatthichakaṇāni ujjhema.",
  "atk-s0514a3:1024_0": "1026.",
  "atk-s0514a3:1025_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1026_0": "Api nigaḷabandhakāpi, assachakaṇāni ujjhema.",
  "atk-s0514a3:1027_0": "1027.",
  "atk-s0514a3:1028_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1029_0": "Yassa honti tava kāmā, api raṭṭhā pabbājitā;",
  "atk-s0514a3:1030_0": "Bhikkhācariyaṁ carissāmā’’ti.",
  "atk-s0514a3:1031_0": "Tattha pubbeti tāta,",
  "atk-s0514a3:1031_1": "yadi ahaṁ māretabbo,",
  "atk-s0514a3:1031_2": "atha kasmā amhākaṁ ñātijano pubbe mama jātakāle brāhmaṇe sotthānaṁ avācesi.",
  "atk-s0514a3:1031_3": "Tadā kira khaṇḍahālova mama lakkhaṇāni upadhāretvā ‘‘imassa kumārassa na koci antarāyo bhavissati,",
  "atk-s0514a3:1031_4": "tumhākaṁ accayena rajjaṁ kāressatī’’ti āha.",
  "atk-s0514a3:1031_5": "Iccassa purimena pacchimaṁ na sameti,",
  "atk-s0514a3:1031_6": "musāvādī esa.",
  "atk-s0514a3:1031_7": "Atha no etassa vacanaṁ gahetvā akāraṇasmā nikkāraṇāyeva yaññatthāya, deva, ghātesi.",
  "atk-s0514a3:1031_8": "Mā amhe ghātesi.",
  "atk-s0514a3:1031_9": "Ayañhi mayi ekasmiṁ verena mahājanaṁ māretukāmo,",
  "atk-s0514a3:1031_10": "sādhukaṁ sallakkhehi narindāti.",
  "atk-s0514a3:1031_11": "Pubbeva noti mahārāja,",
  "atk-s0514a3:1031_12": "sacepi amhe māretukāmo,",
  "atk-s0514a3:1031_13": "pubbeva no kasmā sayaṁ vā na hanesi,",
  "atk-s0514a3:1031_14": "aññehi vā na ghātāpesi.",
  "atk-s0514a3:1031_15": "Idāni pana mayaṁ daharamhā taruṇā,",
  "atk-s0514a3:1031_16": "paṭhamavaye ṭhitā puttadhītāhi vaḍḍhāma,",
  "atk-s0514a3:1031_17": "evaṁbhūtā tava adūsakāva kiṁkāraṇā haññāmāti?",
  "atk-s0514a3:1032_0": "Passa noti amheva cattāro bhātike passa.",
  "atk-s0514a3:1032_1": "Yujjhamāneti paccatthikānaṁ nagaraṁ parivāretvā ṭhitakāle amhādise putte tehi saddhiṁ yujjhamāne passa.",
  "atk-s0514a3:1032_2": "Aputtakā hi rājāno anāthā nāma honti.",
  "atk-s0514a3:1032_3": "Mādisāti amhādisā sūrā balavanto na yaññatthāya māretabbā honti.",
  "atk-s0514a3:1032_4": "Niyojentīti tesaṁ paccāmittānaṁ gaṇhanatthāya payojenti.",
  "atk-s0514a3:1032_5": "Atha noti atha amhe akāraṇasmā akāraṇena abhūmiyaṁ anokāseyeva kasmā, tāta,",
  "atk-s0514a3:1032_6": "haññāmāti attho.",
  "atk-s0514a3:1032_7": "Mā tassa saddahesīti mahārāja,",
  "atk-s0514a3:1032_8": "na maṁ khaṇḍahālo ghātaye,",
  "atk-s0514a3:1032_9": "mā tassa saddaheyyāsi.",
  "atk-s0514a3:1032_10": "Bhogampissāti bhogampi assa brāhmaṇassa rājāno denti.",
  "atk-s0514a3:1032_11": "Athaggapiṇḍikāpīti atha te aggodakaṁ aggapiṇḍaṁ labhantā aggapiṇḍikāpi honti.",
  "atk-s0514a3:1032_12": "Tesampīti yesaṁ kule bhuñjanti,",
  "atk-s0514a3:1032_13": "tesampi evarūpānaṁ piṇḍadāyakānaṁ dubbhituṁ icchanti.",
  "atk-s0514a3:1033_0": "Rājā kumārassa vilāpaṁ sutvā –",
  "atk-s0514a3:1034_0": "1028.",
  "atk-s0514a3:1035_0": " ‘‘Dukkhaṁ kho me janayatha, vilapantā jīvitassa kāmā hi;",
  "atk-s0514a3:1036_0": "Muñcetha dāni kumāre, alampi me hotu puttayaññenā’’ti. –",
  "atk-s0514a3:1037_0": "Imaṁ gāthaṁ vatvā punapi mocesi. Khaṇḍahālo āgantvā punapi –",
  "atk-s0514a3:1038_0": "1029.",
  "atk-s0514a3:1039_0": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:1040_0": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:1041_0": "1030.",
  "atk-s0514a3:1042_0": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:1043_0": "Ye cāpi anumodanti, yajantānaṁ edisaṁ mahāyañña’’nti. –",
  "atk-s0514a3:1044_0": "Evaṁ vatvā puna gaṇhāpesi. Athassa anunayanatthaṁ kumāro āha –",
  "atk-s0514a3:1045_0": "1031.",
  "atk-s0514a3:1046_0": " ‘‘Yadi kira yajitvā puttehi, devalokaṁ ito cutā yanti;",
  "atk-s0514a3:1047_0": "Brāhmaṇo tāva yajatu, pacchāpi yajasi tuvaṁ rāja.",
  "atk-s0514a3:1048_0": "1032.",
  "atk-s0514a3:1049_0": " ‘‘Yadi kira yajitvā puttehi, devalokaṁ ito cutā yanti;",
  "atk-s0514a3:1050_0": "Esveva khaṇḍahālo, yajataṁ sakehi puttehi.",
  "atk-s0514a3:1051_0": "1033.",
  "atk-s0514a3:1052_0": " ‘‘Evaṁ jānanto khaṇḍahālo, kiṁ puttake na ghātesi;",
  "atk-s0514a3:1053_0": "Sabbañca ñātijanaṁ, attānañca na ghātesi.",
  "atk-s0514a3:1054_0": "1034.",
  "atk-s0514a3:1055_0": " ‘‘Sabbe vajanti nirayaṁ, ye yajanti yepi yājenti;",
  "atk-s0514a3:1056_0": "Ye cāpi anumodanti, yajantānaṁ edisaṁ mahāyaññaṁ.",
  "atk-s0514a3:1057_0": "1035.",
  "atk-s0514a3:1058_0": " ‘‘Sace hi so sujjhati yo hanāti, hatopi so saggamupeti ṭhānaṁ;",
  "atk-s0514a3:1059_0": "Bhovādi bhovādina mārayeyyuṁ, ye cāpi tesaṁ abhisaddaheyyu’’nti.",
  "atk-s0514a3:1060_0": "Tattha brāhmaṇo tāvāti paṭhamaṁ tāva khaṇḍahālo yajatu sakehi puttehi,",
  "atk-s0514a3:1060_1": "atha tasmiṁ evaṁ yajitvā devalokaṁ gate pacchā tvaṁ yajissasi. Deva,",
  "atk-s0514a3:1060_2": "sādurasabhojanampi hi tvaṁ aññehi vīmaṁsāpetvā bhuñjasi,",
  "atk-s0514a3:1060_3": "puttadāramāraṇaṁyeva kasmā avīmaṁsitvā karosīti dīpento evamāha.",
  "atk-s0514a3:1060_4": "Evaṁ jānantoti ‘‘puttadhītaro māretvā devalokaṁ gacchatī’’ti evaṁ jānanto kiṁkāraṇā attano putte ca ñātī ca attānañca na ghātesi.",
  "atk-s0514a3:1060_5": "Sace hi paraṁ māretvā devalokaṁ gacchanti,",
  "atk-s0514a3:1060_6": "attānaṁ māretvā brahmalokaṁ gantabbo bhavissati.",
  "atk-s0514a3:1060_7": "Evaṁ yaññaguṇaṁ jānantena paraṁ amāretvā attāva māretabbo siyā.",
  "atk-s0514a3:1060_8": "Ayaṁ pana tathā akatvā maṁ mārāpeti.",
  "atk-s0514a3:1060_9": "Imināpi kāraṇena jānāhi,",
  "atk-s0514a3:1060_10": "mahārāja ‘‘yathā esa vinicchaye vilopaṁ kātuṁ alabhanto evaṁ karotī’’ti.",
  "atk-s0514a3:1060_11": "Edisanti evarūpaṁ puttaghātayaññaṁ.",
  "atk-s0514a3:1061_0": "Kumāro ettakaṁ kathentopi pitaraṁ attano vacanaṁ gāhāpetuṁ asakkonto rājānaṁ parivāretvā ṭhitaṁ parisaṁ ārabbha āha –",
  "atk-s0514a3:1062_0": "1036.",
  "atk-s0514a3:1063_0": " ‘‘Kathañca kira puttakāmāyo, gahapatayo gharaṇiyo ca;",
  "atk-s0514a3:1064_0": "Nagaramhi na uparavanti rājānaṁ, mā ghātayi orasaṁ puttaṁ.",
  "atk-s0514a3:1065_0": "1037.",
  "atk-s0514a3:1066_0": " ‘‘Kathañca kira puttakāmāyo, gahapatayo gharaṇiyo ca;",
  "atk-s0514a3:1067_0": "Nagaramhi na uparavanti rājānaṁ, mā ghātayi atrajaṁ puttaṁ.",
  "atk-s0514a3:1068_0": "1038.",
  "atk-s0514a3:1069_0": " ‘‘Rañño camhi atthakāmo, hito ca sabbajanapadassa;",
  "atk-s0514a3:1070_0": "Na koci assa paṭighaṁ, mayā jānapado na pavedetī’’ti.",
  "atk-s0514a3:1071_0": "Tattha puttakāmāyoti gharaṇiyo sandhāya vuttaṁ.",
  "atk-s0514a3:1071_1": "Gahapatayo pana puttakāmā nāma honti.",
  "atk-s0514a3:1071_2": "Na uparavantīti na upakkosanti na vadanti.",
  "atk-s0514a3:1071_3": "Atrajanti attato jātaṁ.",
  "atk-s0514a3:1071_4": "Evaṁ vuttepi koci raññā saddhiṁ kathetuṁ samattho nāma nāhosi.",
  "atk-s0514a3:1071_5": "Na koci assa paṭighaṁ mayāti iminā no lañjo vā gahito,",
  "atk-s0514a3:1071_6": "issariyamadena vā idaṁ nāma dukkhaṁ katanti koci ekopi mayā saddhiṁ paṭighaṁ kattā nāma nāhosi.",
  "atk-s0514a3:1071_7": "Jānapado na pavedetīti evaṁ rañño ca janapadassa ca atthakāmassa mama pitaraṁ ayaṁ jānapado ‘‘guṇasampanno te putto’’ti na pavedeti,",
  "atk-s0514a3:1071_8": "na jānāpetīti attho.",
  "atk-s0514a3:1072_0": "Evaṁ vuttepi koci kiñci na kathesi.",
  "atk-s0514a3:1072_1": "Tato candakumāro attano bhariyāyo taṁ yācanatthāya uyyojento āha –",
  "atk-s0514a3:1073_0": "1039.",
  "atk-s0514a3:1074_0": " ‘‘Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1075_0": "Mā ghātetha kumāre, adūsake sīhasaṅkāse.",
  "atk-s0514a3:1076_0": "1040.",
  "atk-s0514a3:1077_0": " ‘‘Gacchatha vo gharaṇiyo, tātañca vadetha khaṇḍahālañca;",
  "atk-s0514a3:1078_0": "Mā ghātetha kumāre, apekkhite sabbalokassā’’ti.",
  "atk-s0514a3:1079_0": "Tā gantvā yāciṁsu. Tāpi rājā na olokesi. Tato kumāro anātho hutvā vilapanto –",
  "atk-s0514a3:1080_0": "1041.",
  "atk-s0514a3:1081_0": " ‘‘Yaṁnūnāhaṁ jāyeyyaṁ, rathakārakulesu vā,",
  "atk-s0514a3:1082_0": "Pukkusakulesu vā vessesu vā jāyeyyaṁ,",
  "atk-s0514a3:1083_0": "Na hajja maṁ rāja yaññe ghāteyyā’’ti. –",
  "atk-s0514a3:1084_0": "Vatvā puna tā bhariyāyo uyyojento āha –",
  "atk-s0514a3:1085_0": "1042.",
  "atk-s0514a3:1086_0": " ‘‘Sabbā sīmantiniyo gacchatha, ayyassa khaṇḍahālassa;",
  "atk-s0514a3:1087_0": "Pādesu nipatatha, aparādhāhaṁ na passāmi.",
  "atk-s0514a3:1088_0": "1043.",
  "atk-s0514a3:1089_0": " ‘‘Sabbā sīmantiniyo gacchatha, ayyassa khaṇḍahālassa;",
  "atk-s0514a3:1090_0": "Pādesu nipatatha, kinte bhante mayaṁ adūsemā’’ti.",
  "atk-s0514a3:1091_0": "Tattha aparādhāhaṁ na passāmīti ahaṁ ācariyakhaṇḍahāle attano aparādhaṁ na passāmi.",
  "atk-s0514a3:1091_1": "Kinte bhanteti ayya khaṇḍahāla,",
  "atk-s0514a3:1091_2": "mayaṁ tuyhaṁ kiṁ dūsayimhā,",
  "atk-s0514a3:1091_3": "atha candakumārassa doso atthi,",
  "atk-s0514a3:1091_4": "taṁ khamathāti vadethāti.",
  "atk-s0514a3:1092_0": "Atha candakumārassa kaniṭṭhabhaginī selakumārī nāma sokaṁ sandhāretuṁ asakkontī pitu pādamūle patitvā paridevi.",
  "atk-s0514a3:1092_1": "Tamatthaṁ pakāsento satthā āha –",
  "atk-s0514a3:1093_0": "1044.",
  "atk-s0514a3:1094_0": " ‘‘Kapaṇā vilapati selā, disvāna bhātare upanītatte;",
  "atk-s0514a3:1095_0": "Yañño kira me ukkhipito, tātena saggakāmenā’’ti.",
  "atk-s0514a3:1096_0": "Tattha upanītatteti upanītasabhāve.",
  "atk-s0514a3:1096_1": "Ukkhipitoti ukkhitto.",
  "atk-s0514a3:1096_2": "Saggakāmenoti mama bhātaro māretvā saggaṁ icchantena. Tāta,",
  "atk-s0514a3:1096_3": "ime māretvā kiṁ saggena karissasīti vilapati.",
  "atk-s0514a3:1097_0": "Rājā tassāpi kathaṁ na gaṇhi.",
  "atk-s0514a3:1097_1": "Tato candakumārassa putto vasulo nāma pitaraṁ dukkhitaṁ disvā ‘‘ahaṁ ayyakaṁ yācitvā mama pitu jīvitaṁ dāpessāmī’’ti rañño pādamūle paridevi.",
  "atk-s0514a3:1097_2": "Tamatthaṁ pakāsento satthā āha –",
  "atk-s0514a3:1098_0": "1045.",
  "atk-s0514a3:1099_0": " ‘‘Āvatti parivatti ca, vasulo sammukhā rañño;",
  "atk-s0514a3:1100_0": "Mā no pitaraṁ avadhi, daharamhāyobbanaṁ pattā’’ti.",
  "atk-s0514a3:1101_0": "Tattha daharamhāyobbanaṁ pattāti deva,",
  "atk-s0514a3:1101_1": "mayaṁ taruṇadārakā,",
  "atk-s0514a3:1101_2": "na tāva yobbanappattā,",
  "atk-s0514a3:1101_3": "amhesupi tāva anukampāya amhākaṁ pitaraṁ mā avadhīti.",
  "atk-s0514a3:1102_0": "Rājā tassa paridevitaṁ sutvā bhijjamānahadayo viya hutvā assupuṇṇehi nettehi kumāraṁ āliṅgitvā ‘‘tāta,",
  "atk-s0514a3:1102_1": "assāsaṁ paṭilabha,",
  "atk-s0514a3:1102_2": "vissajjemi te pitara’’nti vatvā gāthamāha –",
  "atk-s0514a3:1103_0": "1046.",
  "atk-s0514a3:1104_0": " ‘‘Eso te vasula pitā, samehi pitarā saha;",
  "atk-s0514a3:1105_0": "Dukkhaṁ kho me janayasi, vilapanto antepurasmiṁ;",
  "atk-s0514a3:1106_0": "Muñcetha dāni kumāre, alampi me hotu puttayaññenā’’ti.",
  "atk-s0514a3:1107_0": "Tattha antepurasminti rājanivesanassa antare.",
  "atk-s0514a3:1108_0": "Puna khaṇḍahālo āgantvā āha –",
  "atk-s0514a3:1109_0": "1047.",
  "atk-s0514a3:1110_0": " ‘‘Pubbeva khosi me vutto, dukkaraṁ durabhisambhavañcetaṁ;",
  "atk-s0514a3:1111_0": "Atha no upakkhaṭassa yaññassa, kasmā karosi vikkhepaṁ.",
  "atk-s0514a3:1112_0": "1048.",
  "atk-s0514a3:1113_0": " ‘‘Sabbe vajanti sugatiṁ, ye yajanti yepi yājenti;",
  "atk-s0514a3:1114_0": "Ye cāpi anumodanti, yajantānaṁ edisaṁ mahāyañña’’nti.",
  "atk-s0514a3:1115_0": "Rājā pana andhabālo puna tassa vacanena putte gaṇhāpesi.",
  "atk-s0514a3:1115_1": "Tato khaṇḍahālo cintesi –",
  "atk-s0514a3:1115_2": "‘‘ayaṁ rājā muducitto kālena gaṇhāpeti,",
  "atk-s0514a3:1115_3": "kālena vissajjeti,",
  "atk-s0514a3:1115_4": "punapi dārakānaṁ vacanena putte vissajjeyya,",
  "atk-s0514a3:1115_5": "yaññāvāṭaññeva naṁ nemī’’ti.",
  "atk-s0514a3:1115_6": "Athassa tattha gamanatthāya gāthamāha –",
  "atk-s0514a3:1116_0": "1049.",
  "atk-s0514a3:1117_0": " ‘‘Sabbaratanassa yañño upakkhaṭo, ekarāja tava paṭiyatto;",
  "atk-s0514a3:1118_0": "Abhinikkhamassu deva, saggaṁ gato tvaṁ pamodissasī’’ti.",
  "atk-s0514a3:1119_0": "Tassattho – mahārāja,",
  "atk-s0514a3:1119_1": "tava yañño sabbaratanehi upakkhaṭo paṭiyatto,",
  "atk-s0514a3:1119_2": "idāni te abhinikkhamanakālo,",
  "atk-s0514a3:1119_3": "tasmā abhinikkhama,",
  "atk-s0514a3:1119_4": "yaññaṁ yajitvā saggaṁ gato pamodissasīti.",
  "atk-s0514a3:1120_0": "Tato bodhisattaṁ ādāya yaññāvāṭagamanakāle tassa orodhā ekatova nikkhamiṁsu.",
  "atk-s0514a3:1120_1": "Tamatthaṁ pakāsento satthā āha –",
  "atk-s0514a3:1121_0": "1050.",
  "atk-s0514a3:1122_0": " ‘‘Daharā sattasatā etā, candakumārassa bhariyāyo;",
  "atk-s0514a3:1123_0": "Kese pakiritvāna, rodantiyo maggamanuyāyiṁsu.",
  "atk-s0514a3:1124_0": "1051.",
  "atk-s0514a3:1125_0": " ‘‘Aparā pana sokena, nikkhantā nandane viya devā;",
  "atk-s0514a3:1126_0": "Kese pakiritvāna, rodantiyo maggamanuyāyisu’’nti.",
  "atk-s0514a3:1127_0": "Tattha nandane viya devāti nandanavane cavanadevaputtaṁ parivāretvā nikkhantadevatā viya gatā.",
  "atk-s0514a3:1128_0": "Ito paraṁ tāsaṁ vilāpagāthā honti –",
  "atk-s0514a3:1129_0": "1052.",
  "atk-s0514a3:1130_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1131_0": "Nīyanti candasūriyā, yaññatthāya ekarājassa.",
  "atk-s0514a3:1132_0": "1053.",
  "atk-s0514a3:1133_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1134_0": "Nīyanti candasūriyā, mātu katvā hadayasokaṁ.",
  "atk-s0514a3:1135_0": "1054.",
  "atk-s0514a3:1136_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1137_0": "Nīyanti candasūriyā, janassa katvā hadayasokaṁ.",
  "atk-s0514a3:1138_0": "1055.",
  "atk-s0514a3:1139_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1140_0": "Nīyanti candasūriyā, yaññatthāya ekarājassa.",
  "atk-s0514a3:1141_0": "1056.",
  "atk-s0514a3:1142_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1143_0": "Nīyanti candasūriyā, mātu katvā hadayasokaṁ.",
  "atk-s0514a3:1144_0": "1057.",
  "atk-s0514a3:1145_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1146_0": "Nīyanti candasūriyā, janassa katvā hadayasokaṁ.",
  "atk-s0514a3:1147_0": "1058.",
  "atk-s0514a3:1148_0": " ‘‘Yassu pubbe hatthivaradhuragate, hatthīhi anuvajanti;",
  "atk-s0514a3:1149_0": "Tyajja candasūriyā, ubhova pattikā yanti.",
  "atk-s0514a3:1150_0": "1059.",
  "atk-s0514a3:1151_0": " ‘‘Yassu pubbe assavaradhuragate, assehi anuvajanti;",
  "atk-s0514a3:1152_0": "Tyajja candasūriyā, ubhova pattikā yanti.",
  "atk-s0514a3:1153_0": "1060.",
  "atk-s0514a3:1154_0": " ‘‘Yassu pubbe rathavaradhuragate, rathehi anuvajanti;",
  "atk-s0514a3:1155_0": "Tyajja candasūriyā, ubhova pattikā yanti.",
  "atk-s0514a3:1156_0": "1061.",
  "atk-s0514a3:1157_0": " ‘‘Yehissu pubbe niyyaṁsu, tapanīyakappanehi turaṅgehi;",
  "atk-s0514a3:1158_0": "Tyajja candasūriyā, ubhova pattikā yantī’’ti.",
  "atk-s0514a3:1159_0": "Tattha kāsikasucivatthadharāti kāsikāni sucivatthāni dhārayamānā.",
  "atk-s0514a3:1159_1": "Candasūriyāti candakumāro ca sūriyakumāro ca.",
  "atk-s0514a3:1159_2": "Nhāpakasunhāpitāti candanacuṇṇena ubbaṭṭetvā nhāpakehi kataparikammatāya sunhāpitā.",
  "atk-s0514a3:1159_3": "Yassūti ye assu.",
  "atk-s0514a3:1159_4": "Assūti nipātamattaṁ,",
  "atk-s0514a3:1159_5": "ye kumāreti attho.",
  "atk-s0514a3:1159_6": "Pubbeti ito pubbe.",
  "atk-s0514a3:1159_7": "Hatthivaradhuragateti hatthivarānaṁ dhuragate,",
  "atk-s0514a3:1159_8": "alaṅkatahatthikkhandhavaragateti attho.",
  "atk-s0514a3:1159_9": "Assavaradhuragateti assavarapiṭṭhigate.",
  "atk-s0514a3:1159_10": "Rathavaradhuragateti rathavaramajjhagate.",
  "atk-s0514a3:1159_11": "Niyyaṁsūti nikkhamiṁsu.",
  "atk-s0514a3:1160_0": "Evaṁ tāsu paridevantīsuyeva bodhisattaṁ nagarā nīhariṁsu.",
  "atk-s0514a3:1160_1": "Sakalanagaraṁ saṅkhubhitvā nikkhamituṁ ārabhi.",
  "atk-s0514a3:1160_2": "Mahājane nikkhante dvārāni nappahonti.",
  "atk-s0514a3:1160_3": "Brāhmaṇo atibahuṁ janaṁ disvā ‘‘ko jānāti,",
  "atk-s0514a3:1160_4": "kiṁ bhavissatī’’ti nagaradvārāni thakāpesi.",
  "atk-s0514a3:1160_5": "Mahājano nikkhamituṁ alabhanto nagaradvārassa āsannaṭṭhāne uyyānaṁ atthi,",
  "atk-s0514a3:1160_6": "tassa santike mahāviravaṁ ravi.",
  "atk-s0514a3:1160_7": "Tena ravena sakuṇasaṅgho saṅkhubhito ākāsaṁ pakkhandi.",
  "atk-s0514a3:1160_8": "Mahājano taṁ taṁ sakuṇiṁ āmantetvā vilapanto āha –",
  "atk-s0514a3:1161_0": "1062.",
  "atk-s0514a3:1162_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1163_0": "Yajatettha ekarājā, sammūḷho catūhi puttehi.",
  "atk-s0514a3:1164_0": "1063.",
  "atk-s0514a3:1165_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1166_0": "Yajatettha ekarājā, sammūḷho catūhi kaññāhi.",
  "atk-s0514a3:1167_0": "1064.",
  "atk-s0514a3:1168_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1169_0": "Yajatettha ekarājā, sammūḷho catūhi mahesīti.",
  "atk-s0514a3:1170_0": "1065.",
  "atk-s0514a3:1171_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1172_0": "Yajatettha ekarājā, sammūḷho catūhi gahapatīhi.",
  "atk-s0514a3:1173_0": "1066.",
  "atk-s0514a3:1174_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1175_0": "Yajatettha ekarājā, sammūḷho catūhi hatthīhi.",
  "atk-s0514a3:1176_0": "1067.",
  "atk-s0514a3:1177_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1178_0": "Yajatettha ekarājā, sammūḷho catūhi assehi.",
  "atk-s0514a3:1179_0": "1068.",
  "atk-s0514a3:1180_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1181_0": "Yajatettha ekarājā, sammūḷho catūhi usabhehi.",
  "atk-s0514a3:1182_0": "1069.",
  "atk-s0514a3:1183_0": " ‘‘Yadi sakuṇi maṁsamicchasi, ḍayassu pubbena pupphavatiyā;",
  "atk-s0514a3:1184_0": "Yajatettha ekarājā, sammūḷho sabbacatukkenā’’ti.",
  "atk-s0514a3:1185_0": "Tattha maṁsamicchasīti ambho sakuṇi,",
  "atk-s0514a3:1185_1": "sace maṁsaṁ icchasi,",
  "atk-s0514a3:1185_2": "pupphavatiyā pubbena puratthimadisāyaṁ yaññāvāṭo atthi,",
  "atk-s0514a3:1185_3": "tattha gaccha.",
  "atk-s0514a3:1185_4": "Yajatetthāti ettha khaṇḍahālassa vacanaṁ gahetvā sammūḷho ekarājā catūhi puttehi yaññaṁ yajati.",
  "atk-s0514a3:1185_5": "Sesagāthāsupi eseva nayo.",
  "atk-s0514a3:1186_0": "Evaṁ mahājano tasmiṁ ṭhāne paridevitvā bodhisattassa vasanaṭṭhānaṁ gantvā pāsādaṁ padakkhiṇaṁ karonto",
  "atk-s0514a3:1186_1": "antepure kūṭāgārauyyānādīni passanto gāthāhi paridevi –",
  "atk-s0514a3:1187_0": "1070.",
  "atk-s0514a3:1188_0": " ‘‘Ayamassa pāsādo, idaṁ antepuraṁ suramaṇīyaṁ;",
  "atk-s0514a3:1189_0": "Tedāni ayyaputtā, cattāro vadhāya ninnītā.",
  "atk-s0514a3:1190_0": "1071.",
  "atk-s0514a3:1191_0": " ‘‘Idamassa kūṭāgāraṁ, sovaṇṇaṁ pupphamalyavikiṇṇaṁ;",
  "atk-s0514a3:1192_0": "Tedāni ayyaputtā, cattāro vadhāya ninnītā.",
  "atk-s0514a3:1193_0": "1072.",
  "atk-s0514a3:1194_0": " ‘‘Idamassa uyyānaṁ, supupphitaṁ sabbakālikaṁ rammaṁ;",
  "atk-s0514a3:1195_0": "Tedāni ayyaputtā, cattāro vadhāya ninnītā.",
  "atk-s0514a3:1196_0": "1073.",
  "atk-s0514a3:1197_0": " ‘‘Idamassa asokavanaṁ, supupphitaṁ sabbakālikaṁ rammaṁ;",
  "atk-s0514a3:1198_0": "Tedāni ayyaputtā, cattāro vadhāya ninnītā.",
  "atk-s0514a3:1199_0": "1074.",
  "atk-s0514a3:1200_0": " ‘‘Idamassa kaṇikāravanaṁ, supupphitaṁ sabbakālikaṁ rammaṁ;",
  "atk-s0514a3:1201_0": "Tedāni ayyaputtā, cattāro vadhāya ninnītā.",
  "atk-s0514a3:1202_0": "1075.",
  "atk-s0514a3:1203_0": " ‘‘Idamassa pāṭalivanaṁ, supupphitaṁ sabbakālikaṁ rammaṁ;",
  "atk-s0514a3:1204_0": "Tedāni ayyaputtā, cattāro vadhāya ninnītā.",
  "atk-s0514a3:1205_0": "1076.",
  "atk-s0514a3:1206_0": " ‘‘Idamassa ambavanaṁ, supupphitaṁ sabbakālikaṁ rammaṁ;",
  "atk-s0514a3:1207_0": "Tedāni ayyaputtā, cattāro vadhāya ninnītā.",
  "atk-s0514a3:1208_0": "1077.",
  "atk-s0514a3:1209_0": " ‘‘Ayamassa pokkharaṇī, sañchannā padumapuṇḍarīkehi;",
  "atk-s0514a3:1210_0": "Nāvā ca sovaṇṇavikatā, pupphavalliyā cittā suramaṇīyā;",
  "atk-s0514a3:1211_0": "Tedāni ayyaputtā, cattāro vadhāya ninnītā’’ti.",
  "atk-s0514a3:1212_0": "Tattha tedānīti idāni te candakumārappamukhā amhākaṁ ayyaputtā evarūpaṁ pāsādaṁ chaḍḍetvā vadhāya nīyanti.",
  "atk-s0514a3:1212_1": "Sovaṇṇavikatāti suvaṇṇakhacitā.",
  "atk-s0514a3:1213_0": "Ettakesu ṭhānesu vilapantā puna hatthisālādīni upasaṅkamitvā āhaṁsu –",
  "atk-s0514a3:1214_0": "1078.",
  "atk-s0514a3:1215_0": " ‘‘Idamassa hatthiratanaṁ, erāvaṇo gajo balī dantī;",
  "atk-s0514a3:1216_0": "Tedāni ayyaputtā, cattāro vadhāya ninnītā.",
  "atk-s0514a3:1217_0": "1079.",
  "atk-s0514a3:1218_0": " ‘‘Idamassa assaratanaṁ, ekakhuro asso;",
  "atk-s0514a3:1219_0": "Tedāni ayyaputtā, cattāro vadhāya ninnītā.",
  "atk-s0514a3:1220_0": "1080.",
  "atk-s0514a3:1221_0": " ‘‘Ayamassa assaratho, sāḷiyanigghoso subho ratanavicitto;",
  "atk-s0514a3:1222_0": "Yatthassu ayyaputtā, sobhiṁsu nandane viya devā;",
  "atk-s0514a3:1223_0": "Tedāni ayyaputtā, cattāro vadhāya ninnītā.",
  "atk-s0514a3:1224_0": "1081.",
  "atk-s0514a3:1225_0": " ‘‘Kathaṁ nāma sāmasamasundarehi, candanamudukagattehi;",
  "atk-s0514a3:1226_0": "Rājā yajissate yaññaṁ, sammūḷho catūhi puttehi.",
  "atk-s0514a3:1227_0": "1082.",
  "atk-s0514a3:1228_0": " ‘‘Kathaṁ nāma sāmasamasundarāhi, candanamudukagattāhi;",
  "atk-s0514a3:1229_0": "Rājā yajissate yaññaṁ, sammūḷho catūhi kaññāhi.",
  "atk-s0514a3:1230_0": "1083.",
  "atk-s0514a3:1231_0": " ‘‘Kathaṁ nāma sāmasamasundarāhi, candanamudukagattāhi;",
  "atk-s0514a3:1232_0": "Rājā yajissate yaññaṁ, sammūḷho catūhi mahesīhi.",
  "atk-s0514a3:1233_0": "1084.",
  "atk-s0514a3:1234_0": " ‘‘Kathaṁ nāma sāmasamasundarehi, candanamudukagattehi;",
  "atk-s0514a3:1235_0": "Rājā yajissate yaññaṁ, sammūḷho catūhi gahapatīhi.",
  "atk-s0514a3:1236_0": "1085.",
  "atk-s0514a3:1237_0": " ‘‘Yathā honti gāmanigamā, suññā amanussakā brahāraññā;",
  "atk-s0514a3:1238_0": "Tathā hessati pupphavatiyā, yiṭṭhesu candasūriyesū’’ti.",
  "atk-s0514a3:1239_0": "Tattha erāvaṇoti tassa hatthino nāmaṁ.",
  "atk-s0514a3:1239_1": "Ekakhuroti abhinnakhuro.",
  "atk-s0514a3:1239_2": "Sāḷiyanigghosoti gamanakāle sāḷikānaṁ viya madhurena nigghosena samannāgato.",
  "atk-s0514a3:1239_3": "Kathaṁ nāmāti kena nāma kāraṇena.",
  "atk-s0514a3:1239_4": "Sāmasamasundarehīti suvaṇṇasāmehi ca aññamaññaṁ jātiyā samehi ca niddosatāya sundarehi.",
  "atk-s0514a3:1239_5": "Candanamudukagattehīti lohitacandanalittagattehi.",
  "atk-s0514a3:1239_6": "Brahāraññāti yathā te gāmanigamā suññā nimmanussā brahāraññā honti,",
  "atk-s0514a3:1239_7": "tathā pupphavatiyāpi yaññe yiṭṭhesu rājaputtesu suññā araññasadisā bhavissatīti.",
  "atk-s0514a3:1240_0": "Atha mahājano bahi nikkhamituṁ alabhanto antonagareyeva vicaranto paridevi.",
  "atk-s0514a3:1240_1": "Bodhisattopi yaññāvāṭaṁ nīto.",
  "atk-s0514a3:1240_2": "Athassa mātā gotamī nāma devī ‘‘puttānaṁ me jīvitaṁ dehi,",
  "atk-s0514a3:1240_3": "devā’’ti rañño pādamūle parivattitvā paridevamānā āha –",
  "atk-s0514a3:1241_0": "1086.",
  "atk-s0514a3:1242_0": " ‘‘Ummattikā bhavissāmi, bhūnahatā paṁsunā ca parikiṇṇā;",
  "atk-s0514a3:1243_0": "Sace candavaraṁ hanti, pāṇā me deva rujjhanti.",
  "atk-s0514a3:1244_0": "1087.",
  "atk-s0514a3:1245_0": " ‘‘Ummattikā bhavissāmi, bhūnahatā paṁsunā ca parikiṇṇā;",
  "atk-s0514a3:1246_0": "Sace sūriyavaraṁ hanti, pāṇā me deva rujjhantī’’ti.",
  "atk-s0514a3:1247_0": "Tattha bhūnahatāti hatavuḍḍhi.",
  "atk-s0514a3:1247_1": "Paṁsunā ca parikiṇṇāti paṁsuparikiṇṇasarīrā ummattikā hutvā vicarissāmi.",
  "atk-s0514a3:1248_0": "Sā evaṁ paridevantīpi rañño santikā kiñci kathaṁ alabhitvā ‘‘mama putto tumhākaṁ kujjhitvā gato bhavissati,",
  "atk-s0514a3:1248_1": "kissa naṁ tumhe na nivattethā’’ti kumārassa catasso bhariyāyo āliṅgitvā paridevantī āha –",
  "atk-s0514a3:1249_0": "1088.",
  "atk-s0514a3:1250_0": " ‘‘Kinnumā na ramāpeyyuṁ, aññamaññaṁ piyaṁvadā;",
  "atk-s0514a3:1251_0": "Ghaṭṭikā uparikkhī ca, pokkharaṇī ca bhārikā;",
  "atk-s0514a3:1252_0": "Candasūriyesu naccantiyo, samā tāsaṁ na vijjatī’’ti.",
  "atk-s0514a3:1253_0": "Tattha kinnumā na ramāpeyyunti kena kāraṇena imā ghaṭṭikātiādikā catasso aññamaññaṁ piyaṁvadā candasūriyakumārānaṁ",
  "atk-s0514a3:1253_1": "santike naccantiyo mama putte na ramāpayiṁsu,",
  "atk-s0514a3:1253_2": "ukkaṇṭhāpayiṁsu.",
  "atk-s0514a3:1253_3": "Sakalajambudīpasmiñhi nacce vā gīte vā samā aññā kāci tāsaṁ na vijjatīti attho.",
  "atk-s0514a3:1254_0": "Iti sā suṇhāhi saddhiṁ paridevitvā aññaṁ gahetabbaggahaṇaṁ apassantī khaṇḍahālaṁ akkosamānā aṭṭha gāthā abhāsi –",
  "atk-s0514a3:1255_0": "1089.",
  "atk-s0514a3:1256_0": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava mātā;",
  "atk-s0514a3:1257_0": "Yo mayhaṁ hadayasoko, candamhi vadhāya ninnīte.",
  "atk-s0514a3:1258_0": "1090.",
  "atk-s0514a3:1259_0": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava mātā;",
  "atk-s0514a3:1260_0": "Yo mayhaṁ hadayasoko, sūriyamhi vadhāya ninnīte.",
  "atk-s0514a3:1261_0": "1091.",
  "atk-s0514a3:1262_0": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava jāyā;",
  "atk-s0514a3:1263_0": "Yo mayhaṁ hadayasoko, candamhi vadhāya ninnīte.",
  "atk-s0514a3:1264_0": "1092.",
  "atk-s0514a3:1265_0": " ‘‘Imaṁ mayhaṁ hadayasokaṁ, paṭimuñcatu khaṇḍahāla tava jāyā;",
  "atk-s0514a3:1266_0": "Yo mayhaṁ hadayasoko, sūriyamhi vadhāya ninnīte.",
  "atk-s0514a3:1267_0": "1093.",
  "atk-s0514a3:1268_0": " ‘‘Mā ca putte mā ca patiṁ, addakkhi khaṇḍahāla tava mātā;",
  "atk-s0514a3:1269_0": "Yo ghātesi kumāre, adūsake sīhasaṅkāse.",
  "atk-s0514a3:1270_0": "1094.",
  "atk-s0514a3:1271_0": " ‘‘Mā ca putte mā ca patiṁ, addakkhi khaṇḍahāla tava mātā;",
  "atk-s0514a3:1272_0": "Yo ghātesi kumāre, apekkhite sabbalokassa.",
  "atk-s0514a3:1273_0": "1095.",
  "atk-s0514a3:1274_0": " ‘‘Mā ca putte mā ca patiṁ, addakkhi khaṇḍahāla tava jāyā;",
  "atk-s0514a3:1275_0": "Yo ghātesi kumāre, adūsake sīhasaṅkāse.",
  "atk-s0514a3:1276_0": "1096.",
  "atk-s0514a3:1277_0": " ‘‘Mā ca putte mā ca patiṁ, addakkhi khaṇḍahāla tava jāyā;",
  "atk-s0514a3:1278_0": "Yo ghātesi kumāre, apekkhite sabbalokassā’’ti.",
  "atk-s0514a3:1279_0": "Tattha imaṁ mayhanti mayhaṁ imaṁ hadayasokaṁ dukkhaṁ.",
  "atk-s0514a3:1279_1": "Paṭimuñcatūti pavisatu pāpuṇātu.",
  "atk-s0514a3:1279_2": "Yo ghātesīti yo tvaṁ ghātesi.",
  "atk-s0514a3:1279_3": "Apekkhiteti sabbalokena olokite dissamāne māresīti attho.",
  "atk-s0514a3:1280_0": "Bodhisatto yaññāvāṭepi pitaraṁ yācanto āha –",
  "atk-s0514a3:1281_0": "1097.",
  "atk-s0514a3:1282_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1283_0": "Api nigaḷabandhakāpi, hatthī asse ca pālema.",
  "atk-s0514a3:1284_0": "1098.",
  "atk-s0514a3:1285_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1286_0": "Api nigaḷabandhakāpi, hatthichakaṇāni ujjhema.",
  "atk-s0514a3:1287_0": "1099.",
  "atk-s0514a3:1288_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1289_0": "Api nigaḷabandhakāpi, assachakaṇāni ujjhema.",
  "atk-s0514a3:1290_0": "1100.",
  "atk-s0514a3:1291_0": " ‘‘Mā no deva avadhi, dāse no dehi khaṇḍahālassa;",
  "atk-s0514a3:1292_0": "Yassa honti tava kāmā, api raṭṭhā pabbājitā;",
  "atk-s0514a3:1293_0": "Bhikkhācariyaṁ carissāma.",
  "atk-s0514a3:1294_0": "1101.",
  "atk-s0514a3:1295_0": " ‘‘Dibbaṁ deva upayācanti, puttatthikāpi daliddā;",
  "atk-s0514a3:1296_0": "Paṭibhānānipi hitvā, putte na labhanti ekaccā.",
  "atk-s0514a3:1297_0": "1102.",
  "atk-s0514a3:1298_0": " ‘‘Āsīsikāni karonti, puttā no jāyantu tato paputtā;",
  "atk-s0514a3:1299_0": "Atha no akāraṇasmā, yaññatthāya deva ghātesi.",
  "atk-s0514a3:1300_0": "1103.",
  "atk-s0514a3:1301_0": " ‘‘Upayācitakena puttaṁ labhanti, mā tāta no aghātesi;",
  "atk-s0514a3:1302_0": "Mā kicchāladdhakehi puttehi, yajittho imaṁ yaññaṁ.",
  "atk-s0514a3:1303_0": "1104.",
  "atk-s0514a3:1304_0": " ‘‘Upayācitakena puttaṁ labhanti, mā tāta no aghātesi;",
  "atk-s0514a3:1305_0": "Mā kapaṇaladdhakehi puttehi, ammāya no vippavāsehī’’ti.",
  "atk-s0514a3:1306_0": "Tattha dibbanti deva,",
  "atk-s0514a3:1306_1": "aputtikā daliddāpi nāriyo puttatthikā hutvā bahuṁ paṇṇākāraṁ karitvā puttaṁ vā dhītaraṁ vā labhāmāti dibyaṁ upayācanti.",
  "atk-s0514a3:1306_2": "Paṭibhānānipi hitvāti dohaḷāni chaḍḍetvāpi,",
  "atk-s0514a3:1306_3": "alabhitvāpīti attho.",
  "atk-s0514a3:1306_4": "Idaṁ vuttaṁ hoti – mahārāja,",
  "atk-s0514a3:1306_5": "nārīnañhi uppannaṁ dohaḷaṁ alabhitvā gabbho sussitvā nassati.",
  "atk-s0514a3:1306_6": "Tattha ekaccā yācantāpi putte alabhamānā,",
  "atk-s0514a3:1306_7": "kāci laddhampi dohaḷaṁ pahāya aparibhuñjitvā na labhanti,",
  "atk-s0514a3:1306_8": "kāci dohaḷaṁ alabhamānā na labhanti.",
  "atk-s0514a3:1306_9": "Mayhaṁ pana mātā uppannaṁ dohaḷaṁ labhitvā paribhuñjitvā uppannaṁ gabbhaṁ anāsetvā putte paṭilabhi.",
  "atk-s0514a3:1306_10": "Evaṁ paṭiladdhe mā no avadhīti yācati.",
  "atk-s0514a3:1307_0": "Āsīsikānīti mahārāja,",
  "atk-s0514a3:1307_1": "ime sattā āsīsaṁ karonti. Kinti?",
  "atk-s0514a3:1307_2": "Puttā no jāyantūti.",
  "atk-s0514a3:1307_3": "Tato paputtāti puttānampi no puttā jāyantūti.",
  "atk-s0514a3:1307_4": "Atha no akāraṇasmāti atha tvaṁ amhe akāraṇena yaññatthāya ghātesi.",
  "atk-s0514a3:1307_5": "Upayācitakenāti devatānaṁ āyācanena.",
  "atk-s0514a3:1307_6": "Kapaṇaladdhakehīti kapaṇā viya hutvā laddhakehi.",
  "atk-s0514a3:1307_7": "Puttehīti amhehi saddhiṁ amhākaṁ ammāya mā vippavāsehi,",
  "atk-s0514a3:1307_8": "mā no mātarā saddhiṁ vippavāsaṁ karīti vadati.",
  "atk-s0514a3:1308_0": "So evaṁ vadantopi pitu santikā kiñci kathaṁ alabhitvā mātu pādamūle nipatitvā paridevamāno āha –",
  "atk-s0514a3:1309_0": "1105.",
  "atk-s0514a3:1310_0": " ‘‘Bahudukkhā posiya candaṁ, amma tuvaṁ jīyase puttaṁ;",
  "atk-s0514a3:1311_0": "Vandāmi kho te pāde, labhataṁ tāto paralokaṁ.",
  "atk-s0514a3:1312_0": "1106.",
  "atk-s0514a3:1313_0": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1314_0": "Gacchāmi dāni pavāsaṁ, yaññatthāya ekarājassa.",
  "atk-s0514a3:1315_0": "1107.",
  "atk-s0514a3:1316_0": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1317_0": "Gacchāmi dāni pavāsaṁ, mātu katvā hadayasokaṁ.",
  "atk-s0514a3:1318_0": "1108.",
  "atk-s0514a3:1319_0": " ‘‘Handa ca maṁ upagūha, pāde te amma vandituṁ dehi;",
  "atk-s0514a3:1320_0": "Gacchāmi dāni pavāsaṁ, janassa katvā hadayasoka’’nti.",
  "atk-s0514a3:1321_0": "Tattha bahudukkhā posiyāti bahūhi dukkhehi posiya.",
  "atk-s0514a3:1321_1": "Candanti maṁ candakumāraṁ evaṁ posetvā idāni, amma,",
  "atk-s0514a3:1321_2": "tvaṁ jīyase puttaṁ.",
  "atk-s0514a3:1321_3": "Labhataṁ tāto paralokanti pitā me bhogasampannaṁ paralokaṁ labhatu.",
  "atk-s0514a3:1321_4": "Upagūhāti āliṅga parissaja.",
  "atk-s0514a3:1321_5": "Pavāsanti puna anāgamanāya accantaṁ vippavāsaṁ gacchāmi.",
  "atk-s0514a3:1322_0": "Athassa mātā paridevantī catasso gāthā abhāsi –",
  "atk-s0514a3:1323_0": "1109.",
  "atk-s0514a3:1324_0": " ‘‘Handa ca padumapattānaṁ, moḷiṁ bandhassu gotamiputta;",
  "atk-s0514a3:1325_0": "Campakadalamissāyo, esā te porāṇikā pakati.",
  "atk-s0514a3:1326_0": "1110.",
  "atk-s0514a3:1327_0": " ‘‘Handa ca vilepanaṁ te, pacchimakaṁ candanaṁ vilimpassu;",
  "atk-s0514a3:1328_0": "Yehi ca suvilitto, sobhasi rājaparisāyaṁ.",
  "atk-s0514a3:1329_0": "1111.",
  "atk-s0514a3:1330_0": " ‘‘Handa ca mudukāni vatthāni, pacchimakaṁ kāsikaṁ nivāsehi;",
  "atk-s0514a3:1331_0": "Yehi ca sunivattho, sobhasi rājaparisāyaṁ.",
  "atk-s0514a3:1332_0": "1112.",
  "atk-s0514a3:1333_0": " ‘‘Muttāmaṇikanakavibhūsitāni , gaṇhassu hatthābharaṇāni;",
  "atk-s0514a3:1334_0": "Yehi ca hatthābharaṇehi, sobhasi rājaparisāya’’nti.",
  "atk-s0514a3:1335_0": "Tattha padumapattānanti padumapattaveṭhanaṁ nāmekaṁ pasādhanaṁ,",
  "atk-s0514a3:1335_1": "taṁ sandhāyevamāha.",
  "atk-s0514a3:1335_2": "Tava vippakiṇṇaṁ moḷiṁ ukkhipitvā padumapattaveṭhanena yojetvā bandhāti attho.",
  "atk-s0514a3:1335_3": "Gotamiputtāti candakumāraṁ ālapati.",
  "atk-s0514a3:1335_4": "Campakadalamissāyoti abbhantarimehi campakadalehi missitā vaṇṇagandhasampannā nānāpupphamālā pilandhassu.",
  "atk-s0514a3:1335_5": "Esā teti esā tava porāṇikā pakati,",
  "atk-s0514a3:1335_6": "tameva gaṇhassu puttāti paridevati.",
  "atk-s0514a3:1335_7": "Yehi cāti yehi lohitacandanavilepanehi vilitto rājaparisāya sobhasi,",
  "atk-s0514a3:1335_8": "tāni vilimpassūti attho.",
  "atk-s0514a3:1335_9": "Kāsikanti satasahassagghanakaṁ kāsikavatthaṁ.",
  "atk-s0514a3:1335_10": "Gaṇhassūti pilandhassu.",
  "atk-s0514a3:1336_0": "Idānissa candā nāma aggamahesī tassa pādamūle nipatitvā paridevamānā āha –",
  "atk-s0514a3:1337_0": "1113.",
  "atk-s0514a3:1338_0": " ‘‘Na hi nūnāyaṁ raṭṭhapālo, bhūmipati janapadassa dāyādo;",
  "atk-s0514a3:1339_0": "Lokissaro mahanto, putte snehaṁ janayatī’’ti.",
  "atk-s0514a3:1340_0": "Taṁ sutvā rājā gāthamāha –",
  "atk-s0514a3:1341_0": "1114.",
  "atk-s0514a3:1342_0": " ‘‘Mayhampi piyā puttā, attā ca piyo tumhe ca bhariyāyo;",
  "atk-s0514a3:1343_0": "Saggañca patthayāno, tenāhaṁ ghātayissāmī’’ti.",
  "atk-s0514a3:1344_0": "Tassattho –",
  "atk-s0514a3:1344_1": "kiṁkāraṇā puttasinehaṁ na janemi?",
  "atk-s0514a3:1344_2": "Na kevalaṁ gotamiyā eva,",
  "atk-s0514a3:1344_3": "atha kho mayhampi piyā puttā,",
  "atk-s0514a3:1344_4": "tathā attā ca tumhe ca suṇhāyo bhariyāyo ca piyāyeva.",
  "atk-s0514a3:1344_5": "Evaṁ santepi saggañca patthayāno ahaṁ saggaṁ patthento,",
  "atk-s0514a3:1344_6": "tena kāraṇena ete ghātayissāmi,",
  "atk-s0514a3:1344_7": "mā cintayittha,",
  "atk-s0514a3:1344_8": "sabbepete mayā saddhiṁ devalokaṁ ekato gamissantīti.",
  "atk-s0514a3:1345_0": "Candā āha –",
  "atk-s0514a3:1346_0": "1115.",
  "atk-s0514a3:1347_0": " ‘‘Maṁ paṭhamaṁ ghātehi, mā me hadayaṁ dukkhaṁ phālesi;",
  "atk-s0514a3:1348_0": "Alaṅkato sundarako, putto deva tava sukhumālo.",
  "atk-s0514a3:1349_0": "1116.",
  "atk-s0514a3:1350_0": " ‘‘Handayya maṁ hanassu, paraloke candakena hessāmi;",
  "atk-s0514a3:1351_0": "Puññaṁ karassu vipulaṁ, vicarāma ubhopi paraloke’’ti.",
  "atk-s0514a3:1352_0": "Tattha paṭhamanti deva,",
  "atk-s0514a3:1352_1": "mama sāmikato paṭhamataraṁ maṁ ghātehi.",
  "atk-s0514a3:1352_2": "Dukkhanti candassa maraṇadukkhaṁ mama hadayaṁ mā phālesi.",
  "atk-s0514a3:1352_3": "Alaṅkatoti ayaṁ mama ekova alaṁ pariyattoti evaṁ alaṅkato.",
  "atk-s0514a3:1352_4": "Evarūpaṁ nāma puttaṁ mā ghātayi,",
  "atk-s0514a3:1352_5": "mahārājāti dīpeti.",
  "atk-s0514a3:1352_6": "Handayyāti handa, ayya,",
  "atk-s0514a3:1352_7": "rājānaṁ ālapantī evamāha.",
  "atk-s0514a3:1352_8": "Paraloke candakenāti candena saddhiṁ paraloke bhavissāmi.",
  "atk-s0514a3:1352_9": "Vicarāma ubhopi paraloketi tayā ekato ghātitā ubhopi paraloke sukhaṁ anubhavantā vicarāma,",
  "atk-s0514a3:1352_10": "mā no saggantarāyamakāsīti.",
  "atk-s0514a3:1353_0": "Rājā āha –",
  "atk-s0514a3:1354_0": "1117.",
  "atk-s0514a3:1355_0": " ‘‘Mā tvaṁ cande rucci maraṇaṁ, bahukā tava devarā visālakkhi;",
  "atk-s0514a3:1356_0": "Te taṁ ramayissanti, yiṭṭhasmiṁ gotamiputte’’ti.",
  "atk-s0514a3:1357_0": "Tattha mā tvaṁ cande ruccīti mā tvaṁ attano maraṇaṁ rocesi.",
  "atk-s0514a3:1357_1": "‘‘Mā ruddī’’tipi pāṭho,",
  "atk-s0514a3:1357_2": "mā rodīti attho.",
  "atk-s0514a3:1357_3": "Devarāti patibhātukā.",
  "atk-s0514a3:1358_0": "Tato paraṁ satthā –",
  "atk-s0514a3:1359_0": "1118.",
  "atk-s0514a3:1360_0": " ‘‘Evaṁ vutte candā attānaṁ, hanti hatthatalakehī’’ti. – upaḍḍhagāthamāha;",
  "atk-s0514a3:1361_0": "Tato paraṁ tassāyeva vilāpo hoti –",
  "atk-s0514a3:1362_0": "‘‘Alamettha jīvitena, pissāmi visaṁ marissāmi.",
  "atk-s0514a3:1363_0": "1119.",
  "atk-s0514a3:1364_0": " ‘‘Na hi nūnimassa rañño, mittāmaccā ca vijjare suhadā;",
  "atk-s0514a3:1365_0": "Ye na vadanti rājānaṁ, ‘mā ghātayi orase putte’.",
  "atk-s0514a3:1366_0": "1120.",
  "atk-s0514a3:1367_0": " ‘‘Na hi nūnimassa rañño, ñātī mittā ca vijjare suhadā;",
  "atk-s0514a3:1368_0": "Ye na vadanti rājānaṁ, ‘mā ghātayi atraje putte’.",
  "atk-s0514a3:1369_0": "1121.",
  "atk-s0514a3:1370_0": " ‘‘Ime tepi mayhaṁ puttā, guṇino kāyūradhārino rāja;",
  "atk-s0514a3:1371_0": "Tehipi yajassu yaññaṁ, atha muñcatu gotamiputte.",
  "atk-s0514a3:1372_0": "1122.",
  "atk-s0514a3:1373_0": " ‘‘Bilasataṁ maṁ katvāna, yajassu sattadhā mahārāja;",
  "atk-s0514a3:1374_0": "Mā jeṭṭhaputtamavadhi, adūsakaṁ sīhasaṅkāsaṁ.",
  "atk-s0514a3:1375_0": "1123.",
  "atk-s0514a3:1376_0": " ‘‘Bilasataṁ maṁ katvāna, yajassu sattadhā mahārāja;",
  "atk-s0514a3:1377_0": "Mā jeṭṭhaputtamavadhi, apekkhitaṁ sabbalokassā’’ti.",
  "atk-s0514a3:1378_0": "Tattha evanti evaṁ andhabālena ekarājena vutte.",
  "atk-s0514a3:1378_1": "Hantīti ‘‘kiṁ nāmetaṁ kathesī’’ti vatvā hatthatalehi attānaṁ hanti.",
  "atk-s0514a3:1378_2": "Pissāmīti pivissāmi.",
  "atk-s0514a3:1378_3": "Ime tepīti vasulakumāraṁ ādiṁ katvā sesadārake hatthe gahetvā rañño pādamūle ṭhitā evamāha.",
  "atk-s0514a3:1378_4": "Guṇinoti mālāguṇaābharaṇehi samannāgatā.",
  "atk-s0514a3:1378_5": "Kāyūradhārinoti kāyūrapasādhanadharā.",
  "atk-s0514a3:1378_6": "Bilasatanti mahārāja,",
  "atk-s0514a3:1378_7": "maṁ ghātetvā koṭṭhāsasataṁ katvā sattadhā sattasu ṭhānesu yaññaṁ yajassu.",
  "atk-s0514a3:1379_0": "Iti sā rañño santike imāhi gāthāhi paridevitvā assāsaṁ alabhamānā bodhisattasseva santikaṁ gantvā paridevamānā aṭṭhāsi.",
  "atk-s0514a3:1379_1": "Atha naṁ so āha – ‘‘cande,",
  "atk-s0514a3:1379_2": "mayā jīvamānena tuyhaṁ tasmiṁ tasmiṁ vatthusmiṁ subhaṇite sukathite uccāvacāni maṇimuttādīni bahūni ābharaṇāni dinnāni,",
  "atk-s0514a3:1379_3": "ajja pana te idaṁ pacchimadānaṁ,",
  "atk-s0514a3:1379_4": "sarīrāruḷhaṁ ābharaṇaṁ dammi,",
  "atk-s0514a3:1379_5": "gaṇhāhi na’’nti.",
  "atk-s0514a3:1379_6": "Imamatthaṁ pakāsento satthā āha –",
  "atk-s0514a3:1380_0": "1124.",
  "atk-s0514a3:1381_0": " ‘‘Bahukā tava dinnābharaṇā, uccāvacā subhaṇitamhi;",
  "atk-s0514a3:1382_0": "Muttāmaṇiveḷuriyā, etaṁ te pacchimakaṁ dāna’’nti.",
  "atk-s0514a3:1383_0": "Candādevīpi taṁ sutvā tato parāhi navahi gāthāhi vilapi –",
  "atk-s0514a3:1384_0": "1125.",
  "atk-s0514a3:1385_0": " ‘‘Yesaṁ pubbe khandhesu, phullā mālāguṇā vivattiṁsu;",
  "atk-s0514a3:1386_0": "Tesajjapi sunisito, nettiṁso vivattissati khandhesu.",
  "atk-s0514a3:1387_0": "1126.",
  "atk-s0514a3:1388_0": " ‘‘Yesaṁ pubbe khandhesu, cittā mālāguṇā vivattiṁsu;",
  "atk-s0514a3:1389_0": "Tesajjapi sunisito, nettiṁso vivattissati khandhesu.",
  "atk-s0514a3:1390_0": "1127.",
  "atk-s0514a3:1391_0": " ‘‘Aciraṁ vata nettiṁso, vivattissaki rājaputtānaṁ khandhesu;",
  "atk-s0514a3:1392_0": "Atha mama hadayaṁ na phalati, tāva daḷhabandhañca me āsi.",
  "atk-s0514a3:1393_0": "1128.",
  "atk-s0514a3:1394_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1395_0": "Niyyātha candasūriyā, yaññatthāya ekarājassa.",
  "atk-s0514a3:1396_0": "1129.",
  "atk-s0514a3:1397_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1398_0": "Niyyātha candasūriyā, mātu katvā hadayasokaṁ.",
  "atk-s0514a3:1399_0": "1130.",
  "atk-s0514a3:1400_0": " ‘‘Kāsikasucivatthadharā, kuṇḍalino agalucandanavilittā;",
  "atk-s0514a3:1401_0": "Niyyātha candasūriyā, janassa katvā hadayasokaṁ.",
  "atk-s0514a3:1402_0": "1131.",
  "atk-s0514a3:1403_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1404_0": "Niyyātha candasūriyā, yaññatthāya ekarājassa.",
  "atk-s0514a3:1405_0": "1132.",
  "atk-s0514a3:1406_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1407_0": "Niyyātha candasūriyā, mātu katvā hadayasokaṁ.",
  "atk-s0514a3:1408_0": "1133.",
  "atk-s0514a3:1409_0": " ‘‘Maṁsarasabhojanā nhāpakasunhāpitā, kuṇḍalino agalucandanavilittā;",
  "atk-s0514a3:1410_0": "Niyyātha candasūriyā, janassa katvā hadayasoka’’nti.",
  "atk-s0514a3:1411_0": "Tattha mālāguṇāti pupphadāmāni.",
  "atk-s0514a3:1411_1": "Tesajjāti tesaṁ ajja.",
  "atk-s0514a3:1411_2": "Nettiṁsoti asi.",
  "atk-s0514a3:1411_3": "Vivattissatīti patissati.",
  "atk-s0514a3:1411_4": "Aciraṁ vatāti acirena vata.",
  "atk-s0514a3:1411_5": "Na phalatīti na bhijjati.",
  "atk-s0514a3:1411_6": "Tāva daḷhabandhañcame āsīti ativiya thirabandhanaṁ me hadayaṁ bhavissatīti attho.",
  "atk-s0514a3:1411_7": "Niyyāthāti gacchatha.",
  "atk-s0514a3:1412_0": "Evaṁ tassā paridevantiyāva yaññāvāṭe sabbakammaṁ niṭṭhāsi.",
  "atk-s0514a3:1412_1": "Rājaputtaṁ netvā gīvaṁ onāmetvā nisīdāpesuṁ.",
  "atk-s0514a3:1412_2": "Khaṇḍahālo suvaṇṇapātiṁ upanāmetvā khaggaṁ ādāya ‘‘tassa gīvaṁ chindissāmī’’ti aṭṭhāsi.",
  "atk-s0514a3:1412_3": "Taṁ disvā candādevī ‘‘aññaṁ me paṭisaraṇaṁ natthi,",
  "atk-s0514a3:1412_4": "attano saccabalena sāmikassa sotthiṁ karissāmī’’ti añjaliṁ paggayha parisāya antare vicarantī saccakiriyaṁ akāsi.",
  "atk-s0514a3:1412_5": "Tamatthaṁ pakāsento satthā āha –",
  "atk-s0514a3:1413_0": "1134.",
  "atk-s0514a3:1414_0": " ‘‘Sabbasmiṁ upakkhaṭasmiṁ, nisīdite candasmiṁ yaññatthāya;",
  "atk-s0514a3:1415_0": "Pañcālarājadhītā pañjalikā, sabbaparisāya samanupariyāyi.",
  "atk-s0514a3:1416_0": "1135.",
  "atk-s0514a3:1417_0": " ‘‘Yena saccena khaṇḍahālo, pāpakammaṁ karoti dummedho;",
  "atk-s0514a3:1418_0": "Etena saccavajjena, samaṅginī sāmikena homi.",
  "atk-s0514a3:1419_0": "1136.",
  "atk-s0514a3:1420_0": " ‘‘Ye idhatthi amanussā, yāni ca yakkhabhūtabhabyāni;",
  "atk-s0514a3:1421_0": "Karontu me veyyāvaṭikaṁ, samaṅginī sāmikena homi.",
  "atk-s0514a3:1422_0": "1137.",
  "atk-s0514a3:1423_0": " ‘‘Yā devatā idhāgatā, yāni ca yakkhabhūtabhabyāni;",
  "atk-s0514a3:1424_0": "Saraṇesiniṁ anāthaṁ tāyatha maṁ, yācāmahaṁ pati māhaṁ ajeyya’’nti.",
  "atk-s0514a3:1425_0": "Tattha upakkhaṭasminti sabbasmiṁ yaññasambhāre sajjite paṭiyatte.",
  "atk-s0514a3:1425_1": "Samaṅginīti sampayuttā ekasaṁvāsā.",
  "atk-s0514a3:1425_2": "Ye idhatthīti ye idha atthi.",
  "atk-s0514a3:1425_3": "Yakkhabhūtabhabyānīti devasaṅkhātā yakkhā ca vaḍḍhitvā ṭhitasattasaṅkhātā bhūtā ca idāni vaḍḍhanakasattasaṅkhātāni bhabyāni ca.",
  "atk-s0514a3:1425_4": "Veyyāvaṭikanti mayhaṁ veyyāvaccaṁ karontu.",
  "atk-s0514a3:1425_5": "Tāyatha manti rakkhatha maṁ.",
  "atk-s0514a3:1425_6": "Yācāmahanti ahaṁ vo yācāmi.",
  "atk-s0514a3:1425_7": "Pati māhanti patiṁ ahaṁ mā ajeyyaṁ.",
  "atk-s0514a3:1426_0": "Atha sakko devarājā tassā paridevasaddaṁ sutvā taṁ pavattiṁ ñatvā jalitaṁ ayakūṭaṁ ādāya gantvā rājānaṁ tāsetvā sabbe vissajjāpesi.",
  "atk-s0514a3:1426_1": "Tamatthaṁ pakāsento satthā āha –",
  "atk-s0514a3:1427_0": "1138.",
  "atk-s0514a3:1428_0": " ‘‘Taṁ sutvā amanusso, ayokūṭaṁ paribbhametvāna;",
  "atk-s0514a3:1429_0": "Bhayamassa janayanto, rājānaṁ idamavoca.",
  "atk-s0514a3:1430_0": "1139.",
  "atk-s0514a3:1431_0": " ‘‘Bujjhassu kho rājakali, mā tāhaṁ matthakaṁ nitāḷesiṁ;",
  "atk-s0514a3:1432_0": "Mā jeṭṭhaputtamavadhi, adūsakaṁ sīhasaṅkāsaṁ.",
  "atk-s0514a3:1433_0": "1140.",
  "atk-s0514a3:1434_0": " ‘‘Ko te diṭṭho rājakali, puttabhariyāyo haññamānāyo;",
  "atk-s0514a3:1435_0": "Seṭṭhi ca gahapatayo, adūsakā saggakāmā hi.",
  "atk-s0514a3:1436_0": "1141.",
  "atk-s0514a3:1437_0": " ‘‘Taṁ sutvā khaṇḍahālo, rājā ca abbhutamidaṁ disvāna;",
  "atk-s0514a3:1438_0": "Sabbesaṁ bandhanāni mocesuṁ, yathā taṁ anupaghātaṁ.",
  "atk-s0514a3:1439_0": "1142.",
  "atk-s0514a3:1440_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1441_0": "Sabbe ekekaleḍḍukamadaṁsu, esa vadho khaṇḍahālassā’’ti.",
  "atk-s0514a3:1442_0": "Tattha amanussoti sakko devarājā.",
  "atk-s0514a3:1442_1": "Bujjhassūti jānassu sallakkhehi.",
  "atk-s0514a3:1442_2": "Rājakalīti rājakāḷakaṇṇi rājalāmaka.",
  "atk-s0514a3:1442_3": "Mā tāhanti pāparāja, bujjha,",
  "atk-s0514a3:1442_4": "mā te ahaṁ matthakaṁ nitāḷesiṁ.",
  "atk-s0514a3:1442_5": "Ko te diṭṭhoti kuhiṁ tayā diṭṭhapubbo.",
  "atk-s0514a3:1442_6": "Saggakāmā hīti ettha hīti nipātamattaṁ,",
  "atk-s0514a3:1442_7": "saggakāmā saggaṁ patthayamānāti attho.",
  "atk-s0514a3:1442_8": "Taṁ sutvāti,",
  "atk-s0514a3:1442_9": "bhikkhave,",
  "atk-s0514a3:1442_10": "taṁ sakkassa vacanaṁ khaṇḍahālo sutvā.",
  "atk-s0514a3:1442_11": "Abbhutamidanti rājā ca idaṁ sakkassa dassanaṁ pubbe abhūtaṁ disvā.",
  "atk-s0514a3:1442_12": "Yathā tanti yathā anupaghātaṁ pāṇaṁ mocenti,",
  "atk-s0514a3:1442_13": "evameva mocesuṁ.",
  "atk-s0514a3:1442_14": "Ekekaleḍḍukamadaṁsūti bhikkhave,",
  "atk-s0514a3:1442_15": "yattakā tasmiṁ yaññāvāṭe samāgatā,",
  "atk-s0514a3:1442_16": "sabbe ekakolāhalaṁ katvā khaṇḍahālassa ekekaleḍḍupahāraṁ adaṁsu.",
  "atk-s0514a3:1442_17": "Esa vadhoti esova khaṇḍahālassa vadho ahosi,",
  "atk-s0514a3:1442_18": "tattheva naṁ jīvitakkhayaṁ pāpesunti attho.",
  "atk-s0514a3:1443_0": "Taṁ pana māretvā mahājano rājānaṁ māretuṁ ārabhi.",
  "atk-s0514a3:1443_1": "Bodhisatto pitaraṁ parissajitvā māretuṁ na adāsi.",
  "atk-s0514a3:1443_2": "Mahājano ‘‘jīvitaṁ etassa pāparañño dema,",
  "atk-s0514a3:1443_3": "chattaṁ panassa nagare ca vāsaṁ na dassāma,",
  "atk-s0514a3:1443_4": "caṇḍālaṁ katvā bahinagare vasāpessāmā’’ti vatvā rājavesaṁ hāretvā kāsāvaṁ nivāsāpetvā haliddipilotikāya",
  "atk-s0514a3:1443_5": "sīsaṁ veṭhetvā caṇḍālaṁ katvā caṇḍālavasanaṭṭhānaṁ taṁ pahiṇi.",
  "atk-s0514a3:1443_6": "Ye panetaṁ pasughātayaññaṁ yajiṁsu ceva yajāpesuñca anumodiṁsu ca,",
  "atk-s0514a3:1443_7": "sabbe nirayaparāyaṇāva ahesuṁ.",
  "atk-s0514a3:1443_8": "Tamatthaṁ pakāsento satthā āha –",
  "atk-s0514a3:1444_0": "1143.",
  "atk-s0514a3:1445_0": " ‘‘Sabbe paviṭṭhā nirayaṁ, yathā taṁ pāpakaṁ karitvāna;",
  "atk-s0514a3:1446_0": "Na hi pāpakammaṁ katvā, labbhā sugatiṁ ito gantu’’nti.",
  "atk-s0514a3:1447_0": "Sopi kho mahājano dve kāḷakaṇṇiyo hāretvā tattheva abhisekasambhāre āharitvā candakumāraṁ abhisiñci.",
  "atk-s0514a3:1447_1": "Tamatthaṁ pakāsento satthā āha –",
  "atk-s0514a3:1448_0": "1144.",
  "atk-s0514a3:1449_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1450_0": "Candaṁ abhisiñciṁsu, samāgatā rājaparisā ca.",
  "atk-s0514a3:1451_0": "1145.",
  "atk-s0514a3:1452_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1453_0": "Candaṁ abhisiñciṁsu, samāgatā rājakaññāyo ca.",
  "atk-s0514a3:1454_0": "1146.",
  "atk-s0514a3:1455_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1456_0": "Candaṁ abhisiñciṁsu, samāgatā devaparisā ca.",
  "atk-s0514a3:1457_0": "1147.",
  "atk-s0514a3:1458_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1459_0": "Candaṁ abhisiñciṁsu, samāgatā devakaññāyo ca.",
  "atk-s0514a3:1460_0": "1148.",
  "atk-s0514a3:1461_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1462_0": "Celukkhepamakaruṁ, samāgatā rājaparisā ca.",
  "atk-s0514a3:1463_0": "1149.",
  "atk-s0514a3:1464_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1465_0": "Celukkhepamakaruṁ, samāgatā rājakaññāyo ca.",
  "atk-s0514a3:1466_0": "1150.",
  "atk-s0514a3:1467_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1468_0": "Celukkhepamakaruṁ, samāgatā devaparisā ca.",
  "atk-s0514a3:1469_0": "1151.",
  "atk-s0514a3:1470_0": " ‘‘Sabbesu vippamuttesu, ye tattha samāgatā tadā āsuṁ;",
  "atk-s0514a3:1471_0": "Celukkhepamakaruṁ, samāgatā devakaññāyo ca.",
  "atk-s0514a3:1472_0": "1152.",
  "atk-s0514a3:1473_0": " ‘‘Sabbesu vippamuttesu, bahū ānanditā ahuṁ;",
  "atk-s0514a3:1474_0": "Nandiṁ pavesi nagaraṁ, bandhanā mokkho aghositthā’’ti.",
  "atk-s0514a3:1475_0": "Tattha rājaparisā cāti rājaparisāpi tīhi saṅkhehi abhisiñciṁsu.",
  "atk-s0514a3:1475_1": "Rājakaññāyo cāti khattiyadhītaropi naṁ abhisiñciṁsu.",
  "atk-s0514a3:1475_2": "Devaparisā cāti sakko devarājā vijayuttarasaṅkhaṁ gahetvā devaparisāya saddhiṁ abhisiñci.",
  "atk-s0514a3:1475_3": "Devakaññāyo cāti sujāpi devadhītarāhi saddhiṁ abhisiñci.",
  "atk-s0514a3:1475_4": "Celukkhepamakarunti nānāvaṇṇehi vatthehi dhaje ussāpetvā uttarisāṭakāni ākāse khipantā celukkhepaṁ kariṁsu.",
  "atk-s0514a3:1475_5": "Rājaparisā ca itare tayo koṭṭhāsā cāti abhisekakārakā cattāropi koṭṭhāsā kariṁsuyeva.",
  "atk-s0514a3:1475_6": "Ānanditā ahunti āmoditā ahesuṁ.",
  "atk-s0514a3:1475_7": "Nandiṁ pavesi nagaranti candakumārassa chattaṁ ussāpetvā nagaraṁ paviṭṭhakāle nagare ānandabheri cari.",
  "atk-s0514a3:1475_8": "‘‘Kiṁ vatvā’’ti?",
  "atk-s0514a3:1475_9": "Yathā ‘‘amhākaṁ candakumāro bandhanā mutto,",
  "atk-s0514a3:1475_10": "evameva sabbe bandhanā muccantū’’ti.",
  "atk-s0514a3:1475_11": "Tena vuttaṁ ‘‘bandhanā mokkho aghositthā’’ti.",
  "atk-s0514a3:1476_0": "Bodhisatto pitu vattaṁ paṭṭhapesi.",
  "atk-s0514a3:1476_1": "Antonagaraṁ pana pavisituṁ na labhati.",
  "atk-s0514a3:1476_2": "Paribbayassa khīṇakāle bodhisatto uyyānakīḷādīnaṁ atthāya gacchanto taṁ upasaṅkamitvā ‘‘patimhī’’ti na vandati,",
  "atk-s0514a3:1476_3": "añjaliṁ pana katvā ‘‘ciraṁ jīva sāmī’’ti vadati.",
  "atk-s0514a3:1476_4": "‘‘Kenattho’’ti vutte ārocesi.",
  "atk-s0514a3:1476_5": "Athassa paribbayaṁ dāpesi.",
  "atk-s0514a3:1476_6": "So dhammena rajjaṁ kāretvā āyupariyosāne devalokaṁ pūrayamāno agamāsi.",
  "atk-s0514a3:1477_0": "Satthā imaṁ dhammadesanaṁ āharitvā ‘‘na,",
  "atk-s0514a3:1477_1": "bhikkhave, idāneva,",
  "atk-s0514a3:1477_2": "pubbepi devadatto maṁ ekaṁ nissāya bahū māretuṁ vāyāmamakāsī’’ti vatvā jātakaṁ samodhānesi.",
  "atk-s0514a3:1477_3": "Tadā khaṇḍahālo devadatto ahosi,",
  "atk-s0514a3:1477_4": "gotamīdevī mahāmāyā,",
  "atk-s0514a3:1477_5": "candādevī rāhulamātā,",
  "atk-s0514a3:1477_6": "vasulo rāhulo,",
  "atk-s0514a3:1477_7": "selā uppalavaṇṇā,",
  "atk-s0514a3:1477_8": "sūro vāmagotto kassapo,",
  "atk-s0514a3:1477_9": "bhaddaseno moggallāno,",
  "atk-s0514a3:1477_10": "sūriyakumāro sāriputto,",
  "atk-s0514a3:1477_11": "candarājā pana ahameva sammāsambuddho ahosinti.",
  "atk-s0514a3:1478_0": "Candakumārajātakavaṇṇanā sattamā.",
  "atk-s0514a3:1480_0": " [545] 8. Mahānāradakassapajātakavaṇṇanā",
  "atk-s0514a3:1481_0": "Ahurājā videhānanti idaṁ satthā laṭṭhivanuyyāne viharanto uruvelakassapadamanaṁ ārabbha kathesi.",
  "atk-s0514a3:1481_1": "Yadā hi satthā pavattitavaradhammacakko uruvelakassapādayo jaṭile dametvā magadharājassa paṭissavaṁ locetuṁ",
  "atk-s0514a3:1481_2": "purāṇajaṭilasahassaparivuto laṭṭhivanuyyānaṁ agamāsi.",
  "atk-s0514a3:1481_3": "Tadā dvādasanahutāya parisāya saddhiṁ āgantvā dasabalaṁ vanditvā nisinnassa magadharañño parisantare",
  "atk-s0514a3:1481_4": "brāhmaṇagahapatikānaṁ vitakko uppajji ‘‘kiṁ nu kho uruvelakassapo mahāsamaṇe brahmacariyaṁ carati,",
  "atk-s0514a3:1481_5": "udāhu mahāsamaṇo uruvelakassape’’ti.",
  "atk-s0514a3:1481_6": "Atha kho bhagavā tesaṁ dvādasanahutānaṁ cetasā cetoparivitakkamaññāya ‘‘kassapassa mama santike pabbajitabhāvaṁ jānāpessāmī’’ti imaṁ gāthamāha –",
  "atk-s0514a3:1482_0": "‘‘Kimeva disvā uruvelavāsi, pahāsi aggiṁ kisakovadāno;",
  "atk-s0514a3:1483_0": "Pucchāmi taṁ kassapa etamatthaṁ, kathaṁ pahīnaṁ tava aggihutta’’nti. (mahāva. 55);",
  "atk-s0514a3:1484_0": "Theropi bhagavato adhippāyaṁ viditvā –",
  "atk-s0514a3:1485_0": "‘‘Rūpe ca sadde ca atho rase ca, kāmitthiyo cābhivadanti yaññā;",
  "atk-s0514a3:1486_0": "Etaṁ malanti upadhīsu ñatvā, tasmā na yiṭṭhe na hute arañji’’nti. (mahāva. 55); –",
  "atk-s0514a3:1487_0": "Imaṁ gāthaṁ vatvā attano sāvakabhāvaṁ pakāsanatthaṁ tathāgatassa pādapiṭṭhe sīsaṁ ṭhapetvā ‘‘satthā me, bhante, bhagavā,",
  "atk-s0514a3:1487_1": "sāvakohamasmī’’ti vatvā ekatālaṁ dvitālaṁ titālanti yāva sattatālappamāṇaṁ sattakkhattuṁ vehāsaṁ abbhuggantvā",
  "atk-s0514a3:1487_2": "oruyha tathāgataṁ vanditvā ekamantaṁ nisīdi.",
  "atk-s0514a3:1487_3": "Taṁ pāṭihāriyaṁ disvā mahājano ‘‘aho mahānubhāvo buddho,",
  "atk-s0514a3:1487_4": "evaṁ thāmagatadiṭṭhiko nāma attānaṁ ‘arahā’ti maññamāno uruvelakassapopi diṭṭhijālaṁ bhinditvā tathāgatena damito’’ti satthu guṇakathaññeva kathesi.",
  "atk-s0514a3:1487_5": "Taṁ sutvā satthā ‘‘anacchariyaṁ idāni sabbaññutappattena mayā imassa damanaṁ,",
  "atk-s0514a3:1487_6": "svāhaṁ pubbe sarāgakālepi nārado nāma brahmā hutvā imassa diṭṭhijālaṁ bhinditvā imaṁ nibbisevanamakāsi’’nti vatvā tāya parisāya yācito atītaṁ āhari.",
  "atk-s0514a3:1488_0": "Atīte videharaṭṭhe mithilāyaṁ aṅgati nāma rājā rajjaṁ kāresi dhammiko dhammarājā.",
  "atk-s0514a3:1488_1": "Tassa rucā nāma dhītā ahosi abhirūpā dassanīyā pāsādikā kappasatasahassaṁ patthitapatthanā mahāpuññā aggamahesiyā kucchismiṁ nibbattā.",
  "atk-s0514a3:1488_2": "Sesā panassa soḷasasahassā itthiyo vañjhā ahesuṁ.",
  "atk-s0514a3:1488_3": "Tassa sā dhītā piyā ahosi manāpā.",
  "atk-s0514a3:1488_4": "So tassā nānāpupphapūre pañcavīsatipupphasamugge anagghāni sukhumāni vatthāni ca ‘‘imehi attānaṁ alaṅkarotū’’ti devasikaṁ pahiṇi.",
  "atk-s0514a3:1488_5": "Khādanīyabhojanīyassa pana pamāṇaṁ natthi.",
  "atk-s0514a3:1488_6": "Anvaḍḍhamāsaṁ ‘‘dānaṁ detū’’ti sahassaṁ sahassaṁ pesesi.",
  "atk-s0514a3:1488_7": "Tassa kho pana vijayo ca sunāmo ca alāto cāti tayo amaccā ahesuṁ.",
  "atk-s0514a3:1488_8": "So komudiyā cātumāsiniyā chaṇe pavattamāne devanagaraṁ viya nagare ca antepure ca alaṅkate sunhāto suvilitto",
  "atk-s0514a3:1488_9": "sabbālaṅkārappaṭimaṇḍito bhuttasāyamāso vivaṭasīhapañjare mahātale amaccagaṇaparivuto visuddhaṁ gaganatalaṁ",
  "atk-s0514a3:1488_10": "abhilaṅghamānaṁ candamaṇḍalaṁ disvā ‘‘ramaṇīyā vata bho dosinā ratti,",
  "atk-s0514a3:1488_11": "kāya nu kho ajja ratiyā abhirameyyāmā’’ti amacce pucchi.",
  "atk-s0514a3:1488_12": "Tamatthaṁ pakāsento satthā āha –",
  "atk-s0514a3:1489_0": "1153.",
  "atk-s0514a3:1490_0": " ‘‘Ahu rājā videhānaṁ, aṅgati nāma khattiyo;",
  "atk-s0514a3:1491_0": "Pahūtayoggo dhanimā, anantabalaporiso.",
  "atk-s0514a3:1492_0": "1154.",
  "atk-s0514a3:1493_0": " ‘‘So ca pannarasiṁ rattiṁ, purimayāme anāgate;",
  "atk-s0514a3:1494_0": "Cātumāsā komudiyā, amacce sannipātayi.",
  "atk-s0514a3:1495_0": "1155.",
  "atk-s0514a3:1496_0": " ‘‘Paṇḍite sutasampanne, mhitapubbe vicakkhaṇe;",
  "atk-s0514a3:1497_0": "Vijayañca sunāmañca, senāpatiṁ alātakaṁ.",
  "atk-s0514a3:1498_0": "1156.",
  "atk-s0514a3:1499_0": " ‘‘Tamanupucchi vedeho, paccekaṁ brūtha saṁ ruciṁ;",
  "atk-s0514a3:1500_0": "Cātumāsā komudajja, juṇhaṁ byapahataṁ tamaṁ;",
  "atk-s0514a3:1501_0": "Kāyajja ratiyā rattiṁ, viharemu imaṁ utu’’nti.",
  "atk-s0514a3:1502_0": "Tattha pahūtayoggoti bahukena hatthiyoggādinā samannāgato.",
  "atk-s0514a3:1502_1": "Anantabalaporisoti anantabalakāyo.",
  "atk-s0514a3:1502_2": "Anāgateti pariyosānaṁ appatte,",
  "atk-s0514a3:1502_3": "anatikkanteti attho.",
  "atk-s0514a3:1502_4": "Cātumāsāti catunnaṁ vassikamāsānaṁ pacchimadivasabhūtāya rattiyā.",
  "atk-s0514a3:1502_5": "Komudiyāti phullakumudāya.",
  "atk-s0514a3:1502_6": "Mhitapubbeti paṭhamaṁ sitaṁ katvā pacchā kathanasīle.",
  "atk-s0514a3:1502_7": "Tamanupucchīti taṁ tesu amaccesu ekekaṁ amaccaṁ anupucchi.",
  "atk-s0514a3:1502_8": "Paccekaṁ brūtha saṁ rucinti sabbepi tumhe attano attano ajjhāsayānurūpaṁ ruciṁ paccekaṁ mayhaṁ kathetha.",
  "atk-s0514a3:1502_9": "Komudajjāti komudī ajja.",
  "atk-s0514a3:1502_10": "Juṇhanti juṇhāya nissayabhūtaṁ candamaṇḍalaṁ abbhuggacchati.",
  "atk-s0514a3:1502_11": "Byapahataṁ tamanti tena sabbaṁ andhakāraṁ vihataṁ.",
  "atk-s0514a3:1502_12": "Utunti ajja rattiṁ imaṁ evarūpaṁ utuṁ kāyaratiyā vihareyyāmāti.",
  "atk-s0514a3:1503_0": "Iti rājā amacce pucchi.",
  "atk-s0514a3:1503_1": "Tena te pucchitā attano attano ajjhāsayānurūpaṁ kathaṁ kathayiṁsu.",
  "atk-s0514a3:1503_2": "Tamatthaṁ pakāsento satthā āha –",
  "atk-s0514a3:1504_0": "1157.",
  "atk-s0514a3:1505_0": " ‘‘Tato senāpati rañño, alāto etadabravi;",
  "atk-s0514a3:1506_0": "‘Haṭṭhaṁ yoggaṁ balaṁ sabbaṁ, senaṁ sannāhayāmase.",
  "atk-s0514a3:1507_0": "1158.",
  "atk-s0514a3:1508_0": " ‘Niyyāma deva yuddhāya, anantabalaporisā;",
  "atk-s0514a3:1509_0": "Ye te vasaṁ na āyanti, vasaṁ upanayāmase;",
  "atk-s0514a3:1510_0": "Esā mayhaṁ sakā diṭṭhi, ajitaṁ ojināmase’.",
  "atk-s0514a3:1511_0": "1159.",
  "atk-s0514a3:1512_0": " Alātassa vaco sutvā, sunāmo etadabravi;",
  "atk-s0514a3:1513_0": "‘Sabbe tuyhaṁ mahārāja, amittā vasamāgatā.",
  "atk-s0514a3:1514_0": "1160.",
  "atk-s0514a3:1515_0": " ‘Nikkhittasatthā paccatthā, nivātamanuvattare;",
  "atk-s0514a3:1516_0": "Uttamo ussavo ajja, na yuddhaṁ mama ruccati.",
  "atk-s0514a3:1517_0": "1161.",
  "atk-s0514a3:1518_0": " ‘Annapānañca khajjañca, khippaṁ abhiharantu te;",
  "atk-s0514a3:1519_0": "Ramassu deva kāmehi, naccagīte suvādite’.",
  "atk-s0514a3:1520_0": "1162.",
  "atk-s0514a3:1521_0": " Sunāmassa vaco sutvā, vijayo etadabravi;",
  "atk-s0514a3:1522_0": "‘Sabbe kāmā mahārāja, niccaṁ tava mupaṭṭhitā.",
  "atk-s0514a3:1523_0": "1163.",
  "atk-s0514a3:1524_0": " ‘Na hete dullabhā deva, tava kāmehi modituṁ;",
  "atk-s0514a3:1525_0": "Sadāpi kāmā sulabhā, netaṁ cittamataṁ mama.",
  "atk-s0514a3:1526_0": "1164.",
  "atk-s0514a3:1527_0": " ‘Samaṇaṁ brāhmaṇaṁ vāpi, upāsemu bahussutaṁ;",
  "atk-s0514a3:1528_0": "Yo najja vinaye kaṅkhaṁ, atthadhammavidū ise’.",
  "atk-s0514a3:1529_0": "1165.",
  "atk-s0514a3:1530_0": " Vijayassa vaco sutvā, rājā aṅgati mabravi;",
  "atk-s0514a3:1531_0": "‘Yathā vijayo bhaṇati, mayhampetaṁva ruccati;",
  "atk-s0514a3:1532_0": "1166.",
  "atk-s0514a3:1533_0": " ‘Samaṇaṁ brāhmaṇaṁ vāpi, upāsemu bahussutaṁ;",
  "atk-s0514a3:1534_0": "Yo najja vinaye kaṅkhaṁ, atthadhammavidū ise.",
  "atk-s0514a3:1535_0": "1167.",
  "atk-s0514a3:1536_0": " ‘Sabbeva santā karotha matiṁ, kaṁ upāsemu paṇḍitaṁ;",
  "atk-s0514a3:1537_0": "Yo najja vinaye kaṅkhaṁ, atthadhammavidū ise’.",
  "atk-s0514a3:1538_0": "1168.",
  "atk-s0514a3:1539_0": " Vedehassa vaco sutvā, alāto etadabravi;",
  "atk-s0514a3:1540_0": "‘Atthāyaṁ migadāyasmiṁ, acelo dhīrasammato.",
  "atk-s0514a3:1541_0": "1169.",
  "atk-s0514a3:1542_0": " ‘Guṇo kassapagottāyaṁ, suto citrakathī gaṇī;",
  "atk-s0514a3:1543_0": "Taṁ deva payirupāsemu, so no kaṅkhaṁ vinessati’.",
  "atk-s0514a3:1544_0": "1170.",
  "atk-s0514a3:1545_0": " ‘‘Alātassa vaco sutvā, rājā codesi sārathiṁ;",
  "atk-s0514a3:1546_0": "Migadāyaṁ gamissāma, yuttaṁ yānaṁ idhā nayā’’ti.",
  "atk-s0514a3:1547_0": "Tattha haṭṭhanti tuṭṭhapahaṭṭhaṁ.",
  "atk-s0514a3:1547_1": "Ojināmaseti yaṁ no ajitaṁ,",
  "atk-s0514a3:1547_2": "taṁ jināma.",
  "atk-s0514a3:1547_3": "Eso mama ajjhāsayoti.",
  "atk-s0514a3:1547_4": "Rājā tassa kathaṁ neva paṭikkosi,",
  "atk-s0514a3:1547_5": "nābhinandi.",
  "atk-s0514a3:1547_6": "Etadabravīti rājānaṁ alātassa vacanaṁ anabhinandantaṁ appaṭikkosantaṁ disvā ‘‘nāyaṁ yuddhajjhāsayo,",
  "atk-s0514a3:1547_7": "ahamassa cittaṁ gaṇhanto kāmaguṇābhiratiṁ vaṇṇayissāmī’’ti cintetvā etaṁ ‘‘sabbe tuyha’’ntiādivacanaṁ abravi.",
  "atk-s0514a3:1548_0": "Vijayoetadabravīti rājā sunāmassapi vacanaṁ nābhinandi,",
  "atk-s0514a3:1548_1": "na paṭikkosi.",
  "atk-s0514a3:1548_2": "Tato vijayo ‘‘ayaṁ rājā imesaṁ dvinnampi vacanaṁ sutvā tuṇhīyeva ṭhito,",
  "atk-s0514a3:1548_3": "paṇḍitā nāma dhammassavanasoṇḍā honti,",
  "atk-s0514a3:1548_4": "dhammassavanamassa vaṇṇayissāmī’’ti cintetvā etaṁ ‘‘sabbe kāmā’’tiādivacanaṁ abravi.",
  "atk-s0514a3:1548_5": "Tattha tavamupaṭṭhitāti tava upaṭṭhitā.",
  "atk-s0514a3:1548_6": "Moditunti tava kāmehi modituṁ abhiramituṁ icchāya sati na hi ete kāmā dullabhā.",
  "atk-s0514a3:1548_7": "Netaṁ cittamataṁ mamāti etaṁ tava kāmehi abhiramaṇaṁ mama cittamataṁ na hoti,",
  "atk-s0514a3:1548_8": "na me ettha cittaṁ pakkhandati.",
  "atk-s0514a3:1548_9": "Yo najjāti yo no ajja.",
  "atk-s0514a3:1548_10": "Atthadhammavidūti pāḷiatthañceva pāḷidhammañca jānanto.",
  "atk-s0514a3:1548_11": "Iseti isi esitaguṇo.",
  "atk-s0514a3:1549_0": "Aṅgati mabravīti aṅgati abravi.",
  "atk-s0514a3:1549_1": "Mayhampetaṁva ruccatīti mayhampi etaññeva ruccati.",
  "atk-s0514a3:1549_2": "Sabbeva santāti sabbeva tumhe idha vijjamānā matiṁ karotha cintetha.",
  "atk-s0514a3:1549_3": "Alāto etadabravīti rañño kathaṁ sutvā alāto ‘‘ayaṁ mama kulūpako guṇo nāma ājīvako rājuyyāne vasati,",
  "atk-s0514a3:1549_4": "taṁ pasaṁsitvā rājakulūpakaṁ karissāmī’’ti cintetvā etaṁ ‘‘atthāya’’ntiādivacanaṁ abravi.",
  "atk-s0514a3:1549_5": "Tattha dhīrasammatoti paṇḍitoti sammato.",
  "atk-s0514a3:1549_6": "Kassapagottāyanti kassapagotto ayaṁ.",
  "atk-s0514a3:1549_7": "Sutoti bahussuto.",
  "atk-s0514a3:1549_8": "Gaṇīti gaṇasatthā.",
  "atk-s0514a3:1549_9": "Codesīti āṇāpesi.",
  "atk-s0514a3:1550_0": "Rañño taṁ kathaṁ sutvā sārathino tathā kariṁsu. Tamatthaṁ pakāsento satthā āha –",
  "atk-s0514a3:1551_0": "1171.",
  "atk-s0514a3:1552_0": " ‘‘Tassa yānaṁ ayojesuṁ, dantaṁ rūpiyapakkharaṁ;",
  "atk-s0514a3:1553_0": "Sukkamaṭṭhaparivāraṁ, paṇḍaraṁ dosinā mukhaṁ.",
  "atk-s0514a3:1554_0": "1172.",
  "atk-s0514a3:1555_0": " ‘‘Tatrāsuṁ kumudāyuttā, cattāro sindhavā hayā;",
  "atk-s0514a3:1556_0": "Anilūpamasamuppātā, sudantā soṇṇamālino.",
  "atk-s0514a3:1557_0": "1173.",
  "atk-s0514a3:1558_0": " ‘‘Setacchattaṁ setaratho, setassā setabījanī;",
  "atk-s0514a3:1559_0": "Vedeho sahamaccehi, niyyaṁ candova sobhati.",
  "atk-s0514a3:1560_0": "1174.",
  "atk-s0514a3:1561_0": " ‘‘Tamanuyāyiṁsu bahavo, indikhaggadharā balī;",
  "atk-s0514a3:1562_0": "Assapiṭṭhigatā vīrā, narā naravarādhipaṁ.",
  "atk-s0514a3:1563_0": "1175.",
  "atk-s0514a3:1564_0": " ‘‘So muhuttaṁva yāyitvā, yānā oruyha khattiyo;",
  "atk-s0514a3:1565_0": "Vedeho sahamaccehi, pattī guṇamupāgami.",
  "atk-s0514a3:1566_0": "1176.",
  "atk-s0514a3:1567_0": " ‘‘Yepi tattha tadā āsuṁ, brāhmaṇibbhā samāgatā;",
  "atk-s0514a3:1568_0": "Na te apanayī rājā, akataṁ bhūmimāgate’’ti.",
  "atk-s0514a3:1569_0": "Tattha tassa yānanti tassa rañño rathaṁ yojayiṁsu.",
  "atk-s0514a3:1569_1": "Dantanti dantamayaṁ.",
  "atk-s0514a3:1569_2": "Rūpiyapakkharanti rajatamayaupakkharaṁ.",
  "atk-s0514a3:1569_3": "Sukkamaṭṭhaparivāranti parisuddhāpharusaparivāraṁ.",
  "atk-s0514a3:1569_4": "Dosinā mukhanti vigatadosāya rattiyā mukhaṁ viya,",
  "atk-s0514a3:1569_5": "candasadisanti attho.",
  "atk-s0514a3:1569_6": "Tatrāsunti tatra ahesuṁ.",
  "atk-s0514a3:1569_7": "Kumudāti kumudavaṇṇā.",
  "atk-s0514a3:1569_8": "Sindhavāti sindhavajātikā.",
  "atk-s0514a3:1569_9": "Anilūpamasamuppātāti vātasadisavegā.",
  "atk-s0514a3:1569_10": "Setacchattanti tasmiṁ rathe samussāpitaṁ chattampi setaṁ ahosi.",
  "atk-s0514a3:1569_11": "Setarathoti sopi ratho setoyeva.",
  "atk-s0514a3:1569_12": "Setassāti assāpi setā.",
  "atk-s0514a3:1569_13": "Setabījanīti bījanīpi setā.",
  "atk-s0514a3:1569_14": "Niyyanti tena rathena niggacchanto amaccagaṇaparivuto vedeharājā cando viya sobhati.",
  "atk-s0514a3:1570_0": "Naravarādhipanti naravarānaṁ adhipatiṁ rājādhirājānaṁ.",
  "atk-s0514a3:1570_1": "So muhuttaṁva yāyitvāti so rājā muhutteneva uyyānaṁ gantvā.",
  "atk-s0514a3:1570_2": "Pattī guṇamupāgamīti pattikova guṇaṁ ājīvakaṁ upāgami.",
  "atk-s0514a3:1570_3": "Yepi tattha tadā āsunti yepi tasmiṁ uyyāne tadā puretaraṁ gantvā taṁ ājīvakaṁ payirupāsamānā nisinnā ahesuṁ.",
  "atk-s0514a3:1570_4": "Na te apanayīti amhākameva doso,",
  "atk-s0514a3:1570_5": "ye mayaṁ pacchā agamimhā,",
  "atk-s0514a3:1570_6": "tumhe mā cintayitthāti te brāhmaṇe ca ibbhe ca raññoyeva atthāya akataṁ akatokāsaṁ bhūmiṁ samāgate na ussāraṇaṁ kāretvā apanayīti.",
  "atk-s0514a3:1571_0": "Tāya pana omissakaparisāya parivutova ekamantaṁ nisīditvā paṭisanthāramakāsi.",
  "atk-s0514a3:1571_1": "Tamatthaṁ pakāsento satthā āha –",
  "atk-s0514a3:1572_0": "1177.",
  "atk-s0514a3:1573_0": " ‘‘Tato so mudukā bhisiyā, muducittakasanthate;",
  "atk-s0514a3:1574_0": "Mudupaccatthate rājā, ekamantaṁ upāvisi.",
  "atk-s0514a3:1575_0": "1178.",
  "atk-s0514a3:1576_0": " ‘‘Nisajja rājā sammodi, kathaṁ sāraṇiyaṁ tato;",
  "atk-s0514a3:1577_0": "‘Kacci yāpaniyaṁ bhante, vātānamaviyaggatā.",
  "atk-s0514a3:1578_0": "1179.",
  "atk-s0514a3:1579_0": " ‘Kacci akasirā vutti, labhasi piṇḍayāpanaṁ;",
  "atk-s0514a3:1580_0": "Appābādho casi kacci, cakkhuṁ na parihāyati’.",
  "atk-s0514a3:1581_0": "1180.",
  "atk-s0514a3:1582_0": " Taṁ guṇo paṭisammodi, vedehaṁ vinaye rataṁ;",
  "atk-s0514a3:1583_0": "‘Yāpanīyaṁ mahārāja, sabbametaṁ tadūbhayaṁ.",
  "atk-s0514a3:1584_0": "1181.",
  "atk-s0514a3:1585_0": " ‘Kacci tuyhampi vedeha, paccantā na balīyare;",
  "atk-s0514a3:1586_0": "Kacci arogaṁ yoggaṁ te, kacci vahati vāhanaṁ;",
  "atk-s0514a3:1587_0": "Kacci te byādhayo natthi, sarīrassupatāpiyā’.",
  "atk-s0514a3:1588_0": "1182.",
  "atk-s0514a3:1589_0": " ‘‘Paṭisammodito rājā, tato pucchi anantarā;",
  "atk-s0514a3:1590_0": "Atthaṁ dhammañca ñāyañca, dhammakāmo rathesabho.",
  "atk-s0514a3:1591_0": "1183.",
  "atk-s0514a3:1592_0": " ‘Kathaṁ dhammaṁ care macco, mātāpitūsu kassapa;",
  "atk-s0514a3:1593_0": "Kathaṁ care ācariye, puttadāre kathaṁ care.",
  "atk-s0514a3:1594_0": "1184.",
  "atk-s0514a3:1595_0": " ‘Kathaṁ careyya vuḍḍhesu, kathaṁ samaṇabrāhmaṇe;",
  "atk-s0514a3:1596_0": "Kathañca balakāyasmiṁ, kathaṁ janapade care.",
  "atk-s0514a3:1597_0": "1185.",
  "atk-s0514a3:1598_0": " ‘Kathaṁ dhammaṁ caritvāna, maccā gacchanti suggatiṁ;",
  "atk-s0514a3:1599_0": "Kathañceke adhammaṭṭhā, patanti nirayaṁ atho’’’ti.",
  "atk-s0514a3:1600_0": "Tattha mudukā bhisiyāti mudukāya sukhasamphassāya bhisiyā.",
  "atk-s0514a3:1600_1": "Muducittakasanthateti sukhasamphasse cittattharaṇe.",
  "atk-s0514a3:1600_2": "Mudupaccatthateti mudunā paccattharaṇena paccatthate.",
  "atk-s0514a3:1600_3": "Sammodīti ājīvakena saddhiṁ sammodanīyaṁ kathaṁ kathesi.",
  "atk-s0514a3:1600_4": "Tatoti tato nisajjanato anantarameva sāraṇīyaṁ kathaṁ kathesīti attho.",
  "atk-s0514a3:1600_5": "Tattha kacci yāpaniyanti kacci te, bhante,",
  "atk-s0514a3:1600_6": "sarīraṁ paccayehi yāpetuṁ sakkā.",
  "atk-s0514a3:1600_7": "Vātānamaviyaggatāti kacci te sarīre dhātuyo samappavattā,",
  "atk-s0514a3:1600_8": "vātānaṁ byaggatā natthi,",
  "atk-s0514a3:1600_9": "tattha tattha vaggavaggā hutvā vātā na bādhayantīti attho.",
  "atk-s0514a3:1601_0": "Akasirāti niddukkhā.",
  "atk-s0514a3:1601_1": "Vuttīti jīvitavutti.",
  "atk-s0514a3:1601_2": "Appābādhoti iriyāpathabhañjakenābādhena virahito .",
  "atk-s0514a3:1601_3": "Cakkhunti kacci te cakkhuādīni indriyāni na parihāyantīti pucchati.",
  "atk-s0514a3:1601_4": "Paṭisammodīti sammodanīyakathāya paṭikathesi.",
  "atk-s0514a3:1601_5": "Tattha sabbametanti yaṁ tayā vuttaṁ vātānamaviyaggatādi,",
  "atk-s0514a3:1601_6": "taṁ sabbaṁ tatheva.",
  "atk-s0514a3:1601_7": "Tadubhayanti yampi tayā ‘‘appābādho casi kacci,",
  "atk-s0514a3:1601_8": "cakkhuṁ na parihāyatī’’ti vuttaṁ,",
  "atk-s0514a3:1601_9": "tampi ubhayaṁ tatheva.",
  "atk-s0514a3:1602_0": "Na balīyareti nābhibhavanti na kuppanti.",
  "atk-s0514a3:1602_1": "Anantarāti paṭisanthārato anantarā pañhaṁ pucchi.",
  "atk-s0514a3:1602_2": "Tattha atthaṁ dhammañca ñāyañcāti pāḷiatthañca pāḷiñca kāraṇayuttiñca .",
  "atk-s0514a3:1602_3": "So hi ‘‘kathaṁ dhammaṁ care’’ti pucchanto mātāpituādīsu paṭipattidīpakaṁ pāḷiñca pāḷiatthañca kāraṇayuttiñca",
  "atk-s0514a3:1602_4": "me kathethāti imaṁ atthañca dhammañca ñāyañca pucchati.",
  "atk-s0514a3:1602_5": "Tattha kathañceke adhammaṭṭhāti ekacce adhamme ṭhitā kathaṁ nirayañceva atho sesaapāye ca patantīti sabbaññubuddhapaccekabuddhabuddhasāvakamahābodhisattesu",
  "atk-s0514a3:1602_6": "purimassa purimassa alābhena pacchimaṁ pacchimaṁ pucchitabbakaṁ mahesakkhapañhaṁ rājā kiñci ajānantaṁ",
  "atk-s0514a3:1602_7": "naggabhoggaṁ nissirikaṁ andhabālaṁ ājīvakaṁ pucchi.",
  "atk-s0514a3:1603_0": "Sopi evaṁ pucchito pucchānurūpaṁ byākaraṇaṁ adisvā carantaṁ goṇaṁ daṇḍena paharanto viya bhattapātiyaṁ kacavaraṁ khipanto viya ca ‘‘suṇa,",
  "atk-s0514a3:1603_1": "mahārājā’’ti okāsaṁ kāretvā attano micchāvādaṁ paṭṭhapesi.",
  "atk-s0514a3:1603_2": "Tamatthaṁ pakāsento satthā āha –",
  "atk-s0514a3:1604_0": "1186.",
  "atk-s0514a3:1605_0": " ‘‘Vedehassa vaco sutvā, kassapo etadabravi;",
  "atk-s0514a3:1606_0": "‘Suṇohi me mahārāja, saccaṁ avitathaṁ padaṁ.",
  "atk-s0514a3:1607_0": "1187.",
  "atk-s0514a3:1608_0": " ‘Natthi dhammacaritassa, phalaṁ kalyāṇapāpakaṁ;",
  "atk-s0514a3:1609_0": "Natthi deva paro loko, ko tato hi idhāgato.",
  "atk-s0514a3:1610_0": "1188.",
  "atk-s0514a3:1611_0": " ‘Natthi deva pitaro vā, kuto mātā kuto pitā;",
  "atk-s0514a3:1612_0": "Natthi ācariyo nāma, adantaṁ ko damessati.",
  "atk-s0514a3:1613_0": "1189.",
  "atk-s0514a3:1614_0": " ‘Samatulyāni bhūtāni, natthi jeṭṭhāpacāyikā;",
  "atk-s0514a3:1615_0": "Natthi balaṁ vīriyaṁ vā, kuto uṭṭhānaporisaṁ;",
  "atk-s0514a3:1616_0": "Niyatāni hi bhūtāni, yathā goṭaviso tathā.",
  "atk-s0514a3:1617_0": "1190.",
  "atk-s0514a3:1618_0": " ‘Laddheyyaṁ labhate macco, tattha dānaphalaṁ kuto;",
  "atk-s0514a3:1619_0": "Natthi dānaphalaṁ deva, avaso devavīriyo.",
  "atk-s0514a3:1620_0": "1191.",
  "atk-s0514a3:1621_0": " ‘Bālehi dānaṁ paññattaṁ, paṇḍitehi paṭicchitaṁ;",
  "atk-s0514a3:1622_0": "Avasā denti dhīrānaṁ, bālā paṇḍitamānino’’’ti.",
  "atk-s0514a3:1623_0": "Tattha idhāgatoti tato paralokato idhāgato nāma natthi.",
  "atk-s0514a3:1623_1": "Natthi deva pitaro vāti deva,",
  "atk-s0514a3:1623_2": "ayyakapeyyakādayo vā natthi,",
  "atk-s0514a3:1623_3": "tesu asantesu kuto mātā kuto pitā.",
  "atk-s0514a3:1623_4": "Yathā goṭavisotathāti goṭaviso vuccati pacchābandho,",
  "atk-s0514a3:1623_5": "yathā nāvāya pacchābandho nāvameva anugacchati,",
  "atk-s0514a3:1623_6": "tathā ime sattā niyatameva anugacchantīti vadati.",
  "atk-s0514a3:1623_7": "Avaso devavīriyoti evaṁ dānaphale asati yo koci bālo dānaṁ deti,",
  "atk-s0514a3:1623_8": "so avaso avīriyo na attano vasena balena deti,",
  "atk-s0514a3:1623_9": "dānaphalaṁ pana atthīti saññāya aññesaṁ andhabālānaṁ saddahitvā detīti dīpeti.",
  "atk-s0514a3:1623_10": "Bālehi dānaṁ paññattanti ‘‘dānaṁ dātabba’’nti andhabālehi paññattaṁ anuññātaṁ,",
  "atk-s0514a3:1623_11": "taṁ dānaṁ bālāyeva denti,",
  "atk-s0514a3:1623_12": "paṇḍitā paṭiggaṇhanti.",
  "atk-s0514a3:1624_0": "Evaṁ dānassa nipphalataṁ vaṇṇetvā idāni pāpassa nipphalabhāvaṁ vaṇṇetuṁ āha –",
  "atk-s0514a3:1625_0": "1192.",
  "atk-s0514a3:1626_0": " ‘‘Sattime sassatā kāyā, acchejjā avikopino;",
  "atk-s0514a3:1627_0": "Tejo pathavī āpo ca, vāyo sukhaṁ dukhañcime;",
  "atk-s0514a3:1628_0": "Jīve ca sattime kāyā, yesaṁ chettā na vijjati.",
  "atk-s0514a3:1629_0": "1193.",
  "atk-s0514a3:1630_0": " ‘‘Natthi hantā va chettā vā, haññe yevāpi koci naṁ;",
  "atk-s0514a3:1631_0": "Antareneva kāyānaṁ, satthāni vītivattare.",
  "atk-s0514a3:1632_0": "1194.",
  "atk-s0514a3:1633_0": " ‘‘Yo cāpi siramādāya, paresaṁ nisitāsinā;",
  "atk-s0514a3:1634_0": "Na so chindati te kāye, tattha pāpaphalaṁ kuto.",
  "atk-s0514a3:1635_0": "1195.",
  "atk-s0514a3:1636_0": " ‘‘Cullāsītimahākappe, sabbe sujjhanti saṁsaraṁ;",
  "atk-s0514a3:1637_0": "Anāgate tamhi kāle, saññatopi na sujjhati.",
  "atk-s0514a3:1638_0": "1196.",
  "atk-s0514a3:1639_0": " ‘‘Caritvāpi bahuṁ bhadraṁ, neva sujjhantināgate;",
  "atk-s0514a3:1640_0": "Pāpañcepi bahuṁ katvā, taṁ khaṇaṁ nātivattare.",
  "atk-s0514a3:1641_0": "1197.",
  "atk-s0514a3:1642_0": " ‘‘Anupubbena no suddhi, kappānaṁ cullasītiyā;",
  "atk-s0514a3:1643_0": "Niyatiṁ nātivattāma, velantamiva sāgaro’’ti.",
  "atk-s0514a3:1644_0": "Tattha kāyāti samūhā.",
  "atk-s0514a3:1644_1": "Avikopinoti vikopetuṁ na sakkā.",
  "atk-s0514a3:1644_2": "Jīveti jīvo.",
  "atk-s0514a3:1644_3": "‘‘Jīvo’’tipi pāṭho,",
  "atk-s0514a3:1644_4": "ayameva attho.",
  "atk-s0514a3:1644_5": "Sattime kāyāti ime satta kāyā.",
  "atk-s0514a3:1644_6": "Haññe yevāpi koci nanti yo haññeyya,",
  "atk-s0514a3:1644_7": "sopi nattheva.",
  "atk-s0514a3:1644_8": "Vītivattareti imesaṁ sattannaṁ kāyānaṁ antareyeva caranti ,",
  "atk-s0514a3:1644_9": "chindituṁ na sakkonti.",
  "atk-s0514a3:1644_10": "Siramādāyāti paresaṁ sīsaṁ gahetvā.",
  "atk-s0514a3:1644_11": "Nisitāsināti nisitena asinā chindati,",
  "atk-s0514a3:1644_12": "na so chindatīti sopi te kāye na chindati,",
  "atk-s0514a3:1644_13": "pathavī pathavimeva upeti,",
  "atk-s0514a3:1644_14": "āpādayo āpādike,",
  "atk-s0514a3:1644_15": "sukhadukkhajīvā ākāsaṁ pakkhandantīti dasseti.",
  "atk-s0514a3:1645_0": "Saṁsaranti mahārāja,",
  "atk-s0514a3:1645_1": "ime sattā imaṁ pathaviṁ ekamaṁsakhalaṁ katvāpi ettake kappe saṁsarantā sujjhanti.",
  "atk-s0514a3:1645_2": "Aññatra hi saṁsārā satte sodhetuṁ samattho nāma natthi,",
  "atk-s0514a3:1645_3": "sabbe saṁsāreneva sujjhanti.",
  "atk-s0514a3:1645_4": "Anāgate tamhi kāleti yathāvutte pana etasmiṁ kāle anāgate appatte antarā saññatopi parisuddhasīlopi na sujjhati.",
  "atk-s0514a3:1645_5": "Taṁkhaṇanti taṁ vuttappakāraṁ kālaṁ.",
  "atk-s0514a3:1645_6": "Anupubbena no suddhīti amhākaṁ vāde anupubbena suddhi,",
  "atk-s0514a3:1645_7": "sabbesaṁ amhākaṁ anupubbena suddhi bhavissatīti attho.",
  "atk-s0514a3:1645_8": "Iti so ucchedavādo attano thāmena sakavādaṁ nippadesato kathesīti.",
  "atk-s0514a3:1646_0": "1198.",
  "atk-s0514a3:1647_0": " ‘‘Kassapassa vaco sutvā, alāto etadabravi;",
  "atk-s0514a3:1648_0": "‘‘Yathā bhadanto bhaṇati, mayhampetaṁva ruccati.",
  "atk-s0514a3:1649_0": "1199.",
  "atk-s0514a3:1650_0": " ‘Ahampi purimaṁ jātiṁ, sare saṁsaritattano;",
  "atk-s0514a3:1651_0": "Piṅgalo nāmahaṁ āsiṁ, luddo goghātako pure.",
  "atk-s0514a3:1652_0": "1200.",
  "atk-s0514a3:1653_0": " ‘Bārāṇasiyaṁ phītāyaṁ, bahuṁ pāpaṁ mayā kataṁ;",
  "atk-s0514a3:1654_0": "Bahū mayā hatā pāṇā, mahiṁsā sūkarā ajā.",
  "atk-s0514a3:1655_0": "1201.",
  "atk-s0514a3:1656_0": " ‘Tato cuto idha jāto, iddhe senāpatīkule;",
  "atk-s0514a3:1657_0": "Natthi nūna phalaṁ pāpaṁ, yohaṁ na nirayaṁ gato’’’ti.",
  "atk-s0514a3:1658_0": "Tattha alāto etadabravīti so kira kassapadasabalassa cetiye anojapupphadāmena pūjaṁ katvā maraṇasamaye",
  "atk-s0514a3:1658_1": "aññena kammena yathānubhāvaṁ khitto saṁsāre saṁsaranto ekassa pāpakammassa nissandena goghātakakule nibbattitvā",
  "atk-s0514a3:1658_2": "bahuṁ pāpamakāsi.",
  "atk-s0514a3:1658_3": "Athassa maraṇakāle bhasmapaṭicchanno viya aggi ettakaṁ kālaṁ ṭhitaṁ taṁ puññakammaṁ okāsamakāsi.",
  "atk-s0514a3:1658_4": "So tassānubhāvena idha nibbattitvā taṁ vibhūtiṁ patto,",
  "atk-s0514a3:1658_5": "jātiṁ saranto pana atītānantarato paraṁ parisarituṁ asakkonto ‘‘goghātakakammaṁ katvā idha nibbattosmī’’ti",
  "atk-s0514a3:1658_6": "saññāya tassa vādaṁ upatthambhento idaṁ ‘‘yathā bhadanto bhaṇatī’’tiādivacanaṁ abravi.",
  "atk-s0514a3:1658_7": "Tattha sare saṁsaritattanoti attano saṁsaritaṁ sarāmi.",
  "atk-s0514a3:1658_8": "Senāpatīkuleti senāpatikulamhi.",
  "atk-s0514a3:1659_0": "1202.",
  "atk-s0514a3:1660_0": " ‘‘Athettha bījako nāma, dāso āsi paṭaccarī;",
  "atk-s0514a3:1661_0": "Uposathaṁ upavasanto, guṇasantikupāgami.",
  "atk-s0514a3:1662_0": "1203.",
  "atk-s0514a3:1663_0": " ‘‘Kassapassa vaco sutvā, alātassa ca bhāsitaṁ;",
  "atk-s0514a3:1664_0": "Passasanto muhuṁ uṇhaṁ, rudaṁ assūni vattayī’’ti.",
  "atk-s0514a3:1665_0": "Tattha athetthāti atha ettha etissaṁ mithilāyaṁ.",
  "atk-s0514a3:1665_1": "Paṭaccarīti daliddo kapaṇo ahosi.",
  "atk-s0514a3:1665_2": "Guṇasantikupāgamīti guṇassa santikaṁ kiñcideva kāraṇaṁ sossāmīti upagatoti veditabbo.",
  "atk-s0514a3:1666_0": "1204.",
  "atk-s0514a3:1667_0": " ‘‘Tamanupucchi vedeho, ‘kimatthaṁ samma rodasi;",
  "atk-s0514a3:1668_0": "Kiṁ te sutaṁ vā diṭṭhaṁ vā, kiṁ maṁ vedesi vedana’’’nti.",
  "atk-s0514a3:1669_0": "Tattha kiṁ maṁ vedesi vedananti kiṁ nāma tvaṁ kāyikaṁ vā cetasikaṁ vā vedanaṁ pattoyaṁ,",
  "atk-s0514a3:1669_1": "evaṁ rodanto maṁ vedesi jānāpesi,",
  "atk-s0514a3:1669_2": "uttānameva naṁ katvā mayhaṁ ācikkhāhīti.",
  "atk-s0514a3:1670_0": "1205.",
  "atk-s0514a3:1671_0": " ‘‘Vedehassa vaco sutvā, bījako etadabravi;",
  "atk-s0514a3:1672_0": "‘Natthi me vedanā dukkhā, mahārāja suṇohi me.",
  "atk-s0514a3:1673_0": "1206.",
  "atk-s0514a3:1674_0": " ‘Ahampi purimaṁ jātiṁ, sarāmi sukhamattano;",
  "atk-s0514a3:1675_0": "Sāketāhaṁ pure āsiṁ, bhāvaseṭṭhi guṇe rato.",
  "atk-s0514a3:1676_0": "1207.",
  "atk-s0514a3:1677_0": " ‘Sammato brāhmaṇibbhānaṁ, saṁvibhāgarato suci;",
  "atk-s0514a3:1678_0": "Na cāpi pāpakaṁ kammaṁ, sarāmi katamattano.",
  "atk-s0514a3:1679_0": "1208.",
  "atk-s0514a3:1680_0": " ‘Tato cutāhaṁ vedeha, idha jāto duritthiyā;",
  "atk-s0514a3:1681_0": "Gabbhamhi kumbhadāsiyā, yato jāto suduggato.",
  "atk-s0514a3:1682_0": "1209.",
  "atk-s0514a3:1683_0": " ‘Evampi duggato santo, samacariyaṁ adhiṭṭhito;",
  "atk-s0514a3:1684_0": "Upaḍḍhabhāgaṁ bhattassa, dadāmi yo me icchati.",
  "atk-s0514a3:1685_0": "1210.",
  "atk-s0514a3:1686_0": " ‘Cātuddasiṁ pañcadasiṁ, sadā upavasāmahaṁ;",
  "atk-s0514a3:1687_0": "Na cāpi bhūte hiṁsāmi, theyyaṁ cāpi vivajjayiṁ.",
  "atk-s0514a3:1688_0": "1211.",
  "atk-s0514a3:1689_0": " ‘Sabbameva hi nūnetaṁ, suciṇṇaṁ bhavati nipphalaṁ;",
  "atk-s0514a3:1690_0": "Niratthaṁ maññidaṁ sīlaṁ, alāto bhāsatī yathā.",
  "atk-s0514a3:1691_0": "1212.",
  "atk-s0514a3:1692_0": " ‘Kalimeva nūna gaṇhāmi, asippo dhuttako yathā;",
  "atk-s0514a3:1693_0": "Kaṭaṁ alāto gaṇhāti, kitavosikkhito yathā.",
  "atk-s0514a3:1694_0": "1213.",
  "atk-s0514a3:1695_0": " ‘Dvāraṁ nappaṭipassāmi, yena gacchāmi suggatiṁ;",
  "atk-s0514a3:1696_0": "Tasmā rāja parodāmi, sutvā kassapabhāsita’’’nti.",
  "atk-s0514a3:1697_0": "Tattha bhāvaseṭṭhīti evaṁnāmako asītikoṭivibhavo seṭṭhi.",
  "atk-s0514a3:1697_1": "Guṇe ratoti guṇamhi rato.",
  "atk-s0514a3:1697_2": "Sammatoti sambhāvito saṁvaṇṇito.",
  "atk-s0514a3:1697_3": "Sucīti sucikammo.",
  "atk-s0514a3:1697_4": "Idha jāto duritthiyāti imasmiṁ mithilanagare daliddiyā kapaṇāya kumbhadāsiyā kucchimhi jātosmīti.",
  "atk-s0514a3:1697_5": "So kira pubbe kassapabuddhakāle araññe naṭṭhaṁ balibaddaṁ gavesamāno ekena maggamūḷhena bhikkhunā maggaṁ",
  "atk-s0514a3:1697_6": "puṭṭho tuṇhī hutvā puna tena pucchito kujjhitvā ‘‘samaṇa,",
  "atk-s0514a3:1697_7": "dāsā nāma mukharā honti,",
  "atk-s0514a3:1697_8": "dāsena tayā bhavitabbaṁ,",
  "atk-s0514a3:1697_9": "atimukharosī’’ti āha.",
  "atk-s0514a3:1697_10": "Taṁ kammaṁ tadā vipākaṁ adatvā bhasmacchanno viya pāvako ṭhitaṁ.",
  "atk-s0514a3:1697_11": "Maraṇasamaye aññaṁ kammaṁ upaṭṭhāsi.",
  "atk-s0514a3:1697_12": "So yathākammaṁ saṁsāre saṁsaranto ekassa kusalakammassa balena sākete vuttappakāro seṭṭhi hutvā dānādīni puññāni akāsi.",
  "atk-s0514a3:1697_13": "Taṁ panassa kammaṁ pathaviyaṁ nihitanidhi viya ṭhitaṁ okāsaṁ labhitvā vipākaṁ dassati.",
  "atk-s0514a3:1697_14": "Yaṁ pana tena taṁ bhikkhuṁ akkosantena kataṁ pāpakammaṁ,",
  "atk-s0514a3:1697_15": "tamassa tasmiṁ attabhāve vipākaṁ adāsi.",
  "atk-s0514a3:1697_16": "So ajānanto ‘‘itarassa kalyāṇakammassa balena kumbhadāsiyā kucchimhi nibbattosmī’’ti saññāya evamāha.",
  "atk-s0514a3:1697_17": "Yato jāto suduggatoti sohaṁ jātakālato paṭṭhāya atiduggatoti dīpeti.",
  "atk-s0514a3:1698_0": "Samacariyamadhiṭṭhitoti samacariyāyameva patiṭṭhitomhi.",
  "atk-s0514a3:1698_1": "Nūnetanti ekaṁsena etaṁ.",
  "atk-s0514a3:1698_2": "Maññidaṁ sīlanti deva,",
  "atk-s0514a3:1698_3": "idaṁ sīlaṁ nāma niratthakaṁ maññe.",
  "atk-s0514a3:1698_4": "Alātoti yathā ayaṁ alātasenāpati ‘‘mayā purimabhave bahuṁ pāṇātipātakammaṁ katvā senāpatiṭṭhānaṁ laddha’’nti bhāsati,",
  "atk-s0514a3:1698_5": "tena kāraṇenāhaṁ niratthakaṁ sīlanti maññāmi.",
  "atk-s0514a3:1698_6": "Kalimevāti yathā asippo asikkhito akkhadhutto parājayaggāhaṁ gaṇhāti,",
  "atk-s0514a3:1698_7": "tathā nūna gaṇhāmi,",
  "atk-s0514a3:1698_8": "purimabhave attano sāpateyyaṁ nāsetvā idāni dukkhaṁ anubhavāmi.",
  "atk-s0514a3:1698_9": "Kassapabhāsitanti kassapagottassa acelakassa bhāsitaṁ sutvāti vadati.",
  "atk-s0514a3:1699_0": "1214.",
  "atk-s0514a3:1700_0": " ‘‘Bījakassa vaco sutvā, rājā aṅgati mabravi;",
  "atk-s0514a3:1701_0": "‘Natthi dvāraṁ sugatiyā, niyatiṁ kaṅkha bījaka.",
  "atk-s0514a3:1702_0": "1215.",
  "atk-s0514a3:1703_0": " ‘Sukhaṁ vā yadi vā dukkhaṁ, niyatiyā kira labbhati;",
  "atk-s0514a3:1704_0": "Saṁsārasuddhi sabbesaṁ, mā turittho anāgate.",
  "atk-s0514a3:1705_0": "1216.",
  "atk-s0514a3:1706_0": " ‘Ahampi pubbe kalyāṇo, brāhmaṇibbhesu byāvaṭo;",
  "atk-s0514a3:1707_0": "Vohāramanusāsanto, ratihīno tadantarā’’’ti.",
  "atk-s0514a3:1708_0": "Tattha aṅgati mabravīti paṭhamameva itaresaṁ dvinnaṁ,",
  "atk-s0514a3:1708_1": "pacchā bījakassāti tiṇṇaṁ vacanaṁ sutvā daḷhaṁ micchādiṭṭhiṁ gahetvā etaṁ ‘‘natthi dvāra’’ntiādivacanamabravi.",
  "atk-s0514a3:1708_2": "Niyatiṁ kaṅkhāti samma bījaka,",
  "atk-s0514a3:1708_3": "niyatimeva olokehi.",
  "atk-s0514a3:1708_4": "Cullāsītimahākappappamāṇo kāloyeva hi satte sodheti,",
  "atk-s0514a3:1708_5": "tvaṁ atituritoti adhippāyenevamāha.",
  "atk-s0514a3:1708_6": "Anāgateti tasmiṁ kāle asampatte antarāva devalokaṁ gacchāmīti mā turittho.",
  "atk-s0514a3:1708_7": "Byāvaṭoti brāhmaṇesu ca gahapatikesu ca tesaṁyeva kāyaveyyāvaccadānādikammakaraṇena byāvaṭo ahosiṁ.",
  "atk-s0514a3:1708_8": "Vohāranti vinicchayaṭṭhāne nisīditvā rājakiccaṁ vohāraṁ anusāsantova.",
  "atk-s0514a3:1708_9": "Ratihīno tadantarāti ettakaṁ kālaṁ kāmaguṇaratiyā parihīnoti.",
  "atk-s0514a3:1709_0": "Evañca pana vatvā ‘‘bhante kassapa,",
  "atk-s0514a3:1709_1": "mayaṁ ettakaṁ kālaṁ pamajjimhā,",
  "atk-s0514a3:1709_2": "idāni pana amhehi ācariyo laddho,",
  "atk-s0514a3:1709_3": "ito paṭṭhāya kāmaratimeva anubhavissāma,",
  "atk-s0514a3:1709_4": "tumhākaṁ santike ito uttari dhammassavanampi no papañco bhavissati,",
  "atk-s0514a3:1709_5": "tiṭṭhatha tumhe,",
  "atk-s0514a3:1709_6": "mayaṁ gamissāmā’’ti āpucchanto āha –",
  "atk-s0514a3:1710_0": "1217.",
  "atk-s0514a3:1711_0": " ‘‘Punapi bhante dakkhemu, saṅgati ce bhavissatī’’ti.",
  "atk-s0514a3:1712_0": "Tattha saṅgati ceti ekasmiṁ ṭhāne ce no samāgamo bhavissati,no ce,",
  "atk-s0514a3:1712_1": "asati puññaphale kiṁ tayā diṭṭhenāti.",
  "atk-s0514a3:1713_0": "‘‘Idaṁ vatvāna vedeho, paccagā sanivesana’’nti;",
  "atk-s0514a3:1714_0": "Tattha sanivesananti bhikkhave,",
  "atk-s0514a3:1714_1": "idaṁ vacanaṁ vedeharājā vatvā rathaṁ abhiruyha attano nivesanaṁ candakapāsādatalameva paṭigato.",
  "atk-s0514a3:1715_0": "Rājā paṭhamaṁ guṇasantikaṁ gantvā taṁ vanditvā pañhaṁ pucchi.",
  "atk-s0514a3:1715_1": "Āgacchanto pana avanditvāva āgato.",
  "atk-s0514a3:1715_2": "Guṇo attano aguṇatāya vandanampi nālattha,",
  "atk-s0514a3:1715_3": "piṇḍādikaṁ sakkāraṁ kimeva lacchati.",
  "atk-s0514a3:1715_4": "Rājāpi taṁ rattiṁ vītināmetvā punadivase amacce sannipātetvā ‘‘kāmaguṇe me upaṭṭhāpetha,",
  "atk-s0514a3:1715_5": "ahaṁ ito paṭṭhāya kāmaguṇasukhameva anubhavissāmi,",
  "atk-s0514a3:1715_6": "na me aññāni kiccāni ārocetabbāni,",
  "atk-s0514a3:1715_7": "vinicchayakiccaṁ asuko ca asuko ca karotū’’ti vatvā kāmaratimatto ahosi.",
  "atk-s0514a3:1715_8": "Tamatthaṁ pakāsento satthā āha –",
  "atk-s0514a3:1716_0": "1218.",
  "atk-s0514a3:1717_0": " ‘‘Tato ratyā vivasāne, upaṭṭhānamhi aṅgati;",
  "atk-s0514a3:1718_0": "Amacce sannipātetvā, idaṁ vacanamabravi.",
  "atk-s0514a3:1719_0": "1219.",
  "atk-s0514a3:1720_0": " ‘Candake me vimānasmiṁ, sadā kāme vidhentu me;",
  "atk-s0514a3:1721_0": "Mā upagacchuṁ atthesu, guyhappakāsiyesu ca.",
  "atk-s0514a3:1722_0": "1220.",
  "atk-s0514a3:1723_0": " ‘Vijayo ca sunāmo ca, senāpati alātako;",
  "atk-s0514a3:1724_0": "Ete atthe nisīdantu, vohārakusalā tayo’.",
  "atk-s0514a3:1725_0": "1221.",
  "atk-s0514a3:1726_0": " ‘‘Idaṁ vatvāna vedeho, kāmeva bahumaññatha;",
  "atk-s0514a3:1727_0": "Na cāpi brāhmaṇibbhesu, atthe kismiñci byāvaṭo’’ti.",
  "atk-s0514a3:1728_0": "Tattha upaṭṭhānamhīti attano upaṭṭhānaṭṭhāne.",
  "atk-s0514a3:1728_1": "Candake meti mama santake candakapāsāde.",
  "atk-s0514a3:1728_2": "Vidhentu meti niccaṁ mayhaṁ kāme saṁvidahantu upaṭṭhapentu.",
  "atk-s0514a3:1728_3": "Guyhappakāsiyesūti guyhesupi pakāsiyesupi atthesu uppannesu maṁ keci mā upagacchuṁ.",
  "atk-s0514a3:1728_4": "Attheti atthakaraṇe vinicchayaṭṭhāne.",
  "atk-s0514a3:1728_5": "Nisīdantūti mayā kattabbakiccassa karaṇatthaṁ sesaamaccehi saddhiṁ nisīdantūti.",
  "atk-s0514a3:1729_0": "1222.",
  "atk-s0514a3:1730_0": " ‘‘Tato dvesattarattassa, vedehassatrajā piyā;",
  "atk-s0514a3:1731_0": "Rājadhītā rucā nāma, dhātimātaramabravi.",
  "atk-s0514a3:1732_0": "1223.",
  "atk-s0514a3:1733_0": " ‘‘Alaṅkarotha maṁ khippaṁ, sakhiyo cālaṅkarontu me;",
  "atk-s0514a3:1734_0": "Suve pannaraso dibyo, gacchaṁ issarasantike.",
  "atk-s0514a3:1735_0": "1224.",
  "atk-s0514a3:1736_0": " ‘‘Tassā mālyaṁ abhihariṁsu, candanañca mahārahaṁ;",
  "atk-s0514a3:1737_0": "Maṇisaṅkhamuttāratanaṁ, nānāratte ca ambare.",
  "atk-s0514a3:1738_0": "1225.",
  "atk-s0514a3:1739_0": " ‘‘Tañca soṇṇamaye pīṭhe, nisinnaṁ bahukitthiyo;",
  "atk-s0514a3:1740_0": "Parikiriya asobhiṁsu, rucaṁ ruciravaṇṇini’’nti.",
  "atk-s0514a3:1741_0": "Tattha tatoti tato rañño kāmapaṅke laggitadivasato paṭṭhāya.",
  "atk-s0514a3:1741_1": "Dvesattarattassāti cuddasame divase.",
  "atk-s0514a3:1741_2": "Dhātimātaramabravīti pitu santikaṁ gantukāmā hutvā dhātimātaramāha.",
  "atk-s0514a3:1741_3": "Sā kira cātuddase cātuddase pañcasatakumārikāhi parivutā dhātigaṇaṁ ādāya mahantena sirivilāsena attano",
  "atk-s0514a3:1741_4": "sattabhūmikā rativaḍḍhanapāsādā oruyha pitu dassanatthaṁ candakapāsādaṁ gacchati.",
  "atk-s0514a3:1741_5": "Atha naṁ pitā disvā tuṭṭhamānaso hutvā mahāsakkāraṁ kāretvā uyyojento ‘‘amma,",
  "atk-s0514a3:1741_6": "dānaṁ dehī’’ti sahassaṁ datvā uyyojeti.",
  "atk-s0514a3:1741_7": "Sā attano nivesanaṁ āgantvā punadivase uposathikā hutvā kapaṇaddhikavaṇibbakayācakānaṁ mahādānaṁ deti.",
  "atk-s0514a3:1741_8": "Raññā kirassā eko janapadopi dinno.",
  "atk-s0514a3:1741_9": "Tato āyena sabbakiccāni karoti.",
  "atk-s0514a3:1741_10": "Tadā pana ‘‘raññā kira guṇaṁ ājīvakaṁ nissāya micchādassanaṁ gahita’’nti sakalanagare ekakolāhalaṁ ahosi.",
  "atk-s0514a3:1741_11": "Taṁ pavattiṁ rucāya dhātiyo sutvā rājadhītāya ārocayiṁsu ‘‘ayye,",
  "atk-s0514a3:1741_12": "pitarā kira te ājīvakassa kathaṁ sutvā micchādassanaṁ gahitaṁ,",
  "atk-s0514a3:1741_13": "so kira catūsu nagaradvāresu dānasālāyo viddhaṁsāpetvā parapariggahitā itthiyo ca kumārikāyo ca pasayhakārena gaṇhituṁ āṇāpeti,",
  "atk-s0514a3:1741_14": "rajjaṁ na vicāreti,",
  "atk-s0514a3:1741_15": "kāmamattoyeva kira jāto’’ti.",
  "atk-s0514a3:1741_16": "Sā taṁ kathaṁ sutvā anattamanā hutvā ‘‘kathañhi nāma me tāto apagatasukkadhammaṁ nillajjaṁ naggabhoggaṁ upasaṅkamitvā pañhaṁ pucchissati,",
  "atk-s0514a3:1741_17": "nanu dhammikasamaṇabrāhmaṇe kammavādino upasaṅkamitvā pucchitabbo siyā,",
  "atk-s0514a3:1741_18": "ṭhapetvā kho pana maṁ añño mayhaṁ pitaraṁ micchādassanā apanetvā sammādassane patiṭṭhāpetuṁ samattho nāma natthi.",
  "atk-s0514a3:1741_19": "Ahañhi atītā satta,",
  "atk-s0514a3:1741_20": "anāgatā sattāti cuddasa jātiyo anussarāmi,",
  "atk-s0514a3:1741_21": "tasmā pubbe mayā kataṁ pāpakammaṁ kathetvā pāpakammassa phalaṁ dassentī mama pitaraṁ micchādassanā mocessāmi.",
  "atk-s0514a3:1741_22": "Sace pana ajjeva gamissāmi,",
  "atk-s0514a3:1741_23": "atha maṁ pitā ‘amma,",
  "atk-s0514a3:1741_24": "tvaṁ pubbe aḍḍhamāse āgacchasi,",
  "atk-s0514a3:1741_25": "ajja kasmā evaṁ lahu āgatāsī’ti vakkhati.",
  "atk-s0514a3:1741_26": "Tatra sace ahaṁ ‘tumhehi kira micchādassanaṁ gahita’nti sutvā ‘āgatamhī’ti vakkhāmi,",
  "atk-s0514a3:1741_27": "na me vacanaṁ garuṁ katvā gaṇhissati,",
  "atk-s0514a3:1741_28": "tasmā ajja agantvā ito cuddasame divase kāḷapakkheyeva kiñci ajānantī viya pubbe gamanākārenteva gantvā",
  "atk-s0514a3:1741_29": "āgamanakāle dānavattatthāya sahassaṁ yācissāmi,",
  "atk-s0514a3:1741_30": "tadā me pitā diṭṭhiyā gahitabhāvaṁ kathessati.",
  "atk-s0514a3:1741_31": "Atha naṁ ahaṁ attano balena micchādiṭṭhiṁ chaḍḍāpessāmī’’ti cintesi.",
  "atk-s0514a3:1741_32": "Tasmā cuddasame divase pitu santikaṁ gantukāmā hutvā evamāha.",
  "atk-s0514a3:1742_0": "Tattha sakhiyo cāti sahāyikāyopi me pañcasatā kumārikāyo ekāyekaṁ asadisaṁ katvā nānālaṅkārehi nānāvaṇṇehi pupphagandhavilepanehi alaṅkarontūti.",
  "atk-s0514a3:1742_1": "Dibyoti dibbasadiso,",
  "atk-s0514a3:1742_2": "devatāsannipātapaṭimaṇḍitotipi dibbo.",
  "atk-s0514a3:1742_3": "Gacchanti mama dānavattaṁ āharāpetuṁ videhissarassa pitu santikaṁ gamissāmīti.",
  "atk-s0514a3:1742_4": "Abhihariṁsūti soḷasahi gandhodakaghaṭehi nhāpetvā maṇḍanatthāya abhihariṁsu.",
  "atk-s0514a3:1742_5": "Parikiriyāti parivāretvā.",
  "atk-s0514a3:1742_6": "Asobhiṁsūti sujaṁ parivāretvā ṭhitā devakaññā viya taṁ divasaṁ ativiya asobhiṁsūti.",
  "atk-s0514a3:1743_0": "1226.",
  "atk-s0514a3:1744_0": " ‘‘Sā ca sakhimajjhagatā, sabbābharaṇabhūsitā;",
  "atk-s0514a3:1745_0": "Sateratā abbhamiva, candakaṁ pāvisī rucā.",
  "atk-s0514a3:1746_0": "1227.",
  "atk-s0514a3:1747_0": " ‘‘Upasaṅkamitvā vedehaṁ, vanditvā vinaye rataṁ;",
  "atk-s0514a3:1748_0": "Suvaṇṇakhacite pīṭhe, ekamantaṁ upāvisī’’ti.",
  "atk-s0514a3:1749_0": "Tattha upāvisīti pitu vasanaṭṭhānaṁ candakapāsādaṁ pāvisi.",
  "atk-s0514a3:1749_1": "Suvaṇṇakhaciteti sattaratanakhacite suvaṇṇamaye pīṭhe.",
  "atk-s0514a3:1750_0": "1228.",
  "atk-s0514a3:1751_0": " ‘‘Tañca disvāna vedeho, accharānaṁva saṅgamaṁ;",
  "atk-s0514a3:1752_0": "Rucaṁ sakhimajjhagataṁ, idaṁ vacanamabravi.",
  "atk-s0514a3:1753_0": "1229.",
  "atk-s0514a3:1754_0": " ‘‘‘Kacci ramasi pāsāde, antopokkharaṇiṁ pati;",
  "atk-s0514a3:1755_0": "Kacci bahuvidhaṁ khajjaṁ, sadā abhiharanti te.",
  "atk-s0514a3:1756_0": "1230.",
  "atk-s0514a3:1757_0": " ‘Kacci bahuvidhaṁ mālyaṁ, ocinitvā kumāriyo;",
  "atk-s0514a3:1758_0": "Gharake karotha paccekaṁ, khiḍḍāratiratā muhuṁ.",
  "atk-s0514a3:1759_0": "1231.",
  "atk-s0514a3:1760_0": " ‘Kena vā vikalaṁ tuyhaṁ, kiṁ khippaṁ āharanti te;",
  "atk-s0514a3:1761_0": "Mano karassu kuḍḍamukhī, api candasamamhipī’’’ti.",
  "atk-s0514a3:1762_0": "Tattha saṅgamanti accharānaṁ saṅgamaṁ viya samāgamaṁ disvā.",
  "atk-s0514a3:1762_1": "Pāsādeti amma mayā tuyhaṁ vejayantasadiso rativaḍḍhanapāsādo kārito,",
  "atk-s0514a3:1762_2": "kacci tattha ramasi.",
  "atk-s0514a3:1762_3": "Antopokkharaṇiṁ patīti antovatthusmiññeva te mayā nandāpokkharaṇīpaṭibhāgāpokkharaṇī kāritā,",
  "atk-s0514a3:1762_4": "kacci taṁ pokkharaṇiṁ paṭicca udakakīḷaṁ kīḷantī ramasi.",
  "atk-s0514a3:1762_5": "Mālyanti amma,",
  "atk-s0514a3:1762_6": "ahaṁ tuyhaṁ devasikaṁ pañcavīsati pupphasamugge pahiṇāmi,",
  "atk-s0514a3:1762_7": "kacci tumhe sabbāpi kumārikāyo taṁ mālyaṁ ocinitvā ganthitvā abhiṇhaṁ khiḍḍāratiratā hutvā paccekaṁ gharake karotha,",
  "atk-s0514a3:1762_8": "‘‘idaṁ sundaraṁ,",
  "atk-s0514a3:1762_9": "idaṁ sundaratara’’nti pāṭiyekkaṁ sārambhena vāyapupphagharakāni pupphagabbhe ca pupphāsanapupphasayanāni ca kacci karothāti pucchati.",
  "atk-s0514a3:1763_0": "Vikalanti vekallaṁ.",
  "atk-s0514a3:1763_1": "Mano karassūti cittaṁ uppādehi.",
  "atk-s0514a3:1763_2": "Kuḍḍamukhīti sāsapakakkehi pasāditamukhatāya taṁ evamāha.",
  "atk-s0514a3:1763_3": "Itthiyo hi mukhavaṇṇaṁ pasādentiyo duṭṭhalohitamukhadūsitapīḷakāharaṇatthaṁ paṭhamaṁ sāsapakakkena mukhaṁ vilimpanti,",
  "atk-s0514a3:1763_4": "tato lohitassa samakaraṇatthaṁ mattikākakkena,",
  "atk-s0514a3:1763_5": "tato chavipasādanatthaṁ tilakakkena.",
  "atk-s0514a3:1763_6": "Candasamamhipīti candato dullabhataro nāma natthi,",
  "atk-s0514a3:1763_7": "tādisepi ruciṁ katvā mamācikkha,",
  "atk-s0514a3:1763_8": "sampādessāmi teti.",
  "atk-s0514a3:1764_0": "1232.",
  "atk-s0514a3:1765_0": " ‘‘Vedehassa vaco sutvā, rucā pitara mabravi;",
  "atk-s0514a3:1766_0": "‘Sabbametaṁ mahārāja, labbhatissarasantike.",
  "atk-s0514a3:1767_0": "1233.",
  "atk-s0514a3:1768_0": " ‘Suve pannaraso dibyo, sahassaṁ āharantu me;",
  "atk-s0514a3:1769_0": "Yathādinnañca dassāmi, dānaṁ sabbavaṇīsvaha’’’nti.",
  "atk-s0514a3:1770_0": "Tattha sabbavaṇīsvahanti sabbavaṇibbakesu ahaṁ dassāmi.",
  "atk-s0514a3:1771_0": "1234.",
  "atk-s0514a3:1772_0": " ‘‘Rucāya vacanaṁ sutvā, rājā aṅgati mabravi;",
  "atk-s0514a3:1773_0": "‘Bahuṁ vināsitaṁ vittaṁ, niratthaṁ aphalaṁ tayā.",
  "atk-s0514a3:1774_0": "1235.",
  "atk-s0514a3:1775_0": " ‘Uposathe vasaṁ niccaṁ, annapānaṁ na bhuñjasi;",
  "atk-s0514a3:1776_0": "Niyatetaṁ abhuttabbaṁ, natthi puññaṁ abhuñjato’’’ti.",
  "atk-s0514a3:1777_0": "Tattha aṅgati mabravīti bhikkhave,",
  "atk-s0514a3:1777_1": "so aṅgatirājā pubbe ayācitopi ‘‘amma,",
  "atk-s0514a3:1777_2": "dānaṁ dehī’’ti sahassaṁ datvā taṁ divasaṁ yācitopi micchādassanassa gahitattā adatvā idaṁ ‘‘bahuṁ vināsita’’ntiādivacanaṁ abravi.",
  "atk-s0514a3:1777_3": "Niyatetaṁ abhuttabbanti etaṁ niyativasena tayā abhuñjitabbaṁ bhavissati,",
  "atk-s0514a3:1777_4": "bhuñjantānampi abhuñjantānampi puññaṁ natthi.",
  "atk-s0514a3:1777_5": "Sabbe hi cullāsītimahākappe atikkamitvāva sujjhanti.",
  "atk-s0514a3:1778_0": "1236.",
  "atk-s0514a3:1779_0": " ‘‘Bījakopi hi sutvāna, tadā kassapabhāsitaṁ;",
  "atk-s0514a3:1780_0": "‘Passasanto muhuṁ uṇhaṁ, rudaṁ assūni vattayi.",
  "atk-s0514a3:1781_0": "1237.",
  "atk-s0514a3:1782_0": " ‘Yāva ruce jīvamānā, mā bhattamapanāmayi;",
  "atk-s0514a3:1783_0": "Natthi bhadde paro loko, kiṁ niratthaṁ vihaññasī’’’ti.",
  "atk-s0514a3:1784_0": "Tattha bījakopīti bījakopi pubbe kalyāṇakammaṁ katvā tassa nissandena dāsikucchiyaṁ nibbattoti bījakavatthumpissā udāharaṇatthaṁ āhari.",
  "atk-s0514a3:1784_1": "Natthi bhaddeti bhadde,",
  "atk-s0514a3:1784_2": "guṇācariyo evamāha ‘‘natthi ayaṁ loko,",
  "atk-s0514a3:1784_3": "natthi paro loko,",
  "atk-s0514a3:1784_4": "natthi mātā,",
  "atk-s0514a3:1784_5": "natthi pitā,",
  "atk-s0514a3:1784_6": "natthi sattā opapātikā,",
  "atk-s0514a3:1784_7": "natthi loke samaṇabrāhmaṇā sammaggatā sammāpaṭipannā’’ti.",
  "atk-s0514a3:1784_8": "Paraloke hi sati idhalokopi nāma bhaveyya,",
  "atk-s0514a3:1784_9": "soyeva ca natthi.",
  "atk-s0514a3:1784_10": "Mātāpitūsu santesu puttadhītaro nāma bhaveyyūuṁ,",
  "atk-s0514a3:1784_11": "teyeva ca natthi.",
  "atk-s0514a3:1784_12": "Dhamme sati dhammikasamaṇabrāhmaṇā bhaveyyūṁ,",
  "atk-s0514a3:1784_13": "teyeva ca natthi.",
  "atk-s0514a3:1784_14": "Kiṁ dānaṁ dentī sīlaṁ rakkhantī niratthaṁ vihaññasīti.",
  "atk-s0514a3:1785_0": "1238.",
  "atk-s0514a3:1786_0": " ‘‘Vedehassa vaco sutvā, rucā ruciravaṇṇinī;",
  "atk-s0514a3:1787_0": "Jānaṁ pubbāparaṁ dhammaṁ, pitaraṁ etadabravi.",
  "atk-s0514a3:1788_0": "1239.",
  "atk-s0514a3:1789_0": " ‘Sutameva pure āsi, sakkhi diṭṭhamidaṁ mayā;",
  "atk-s0514a3:1790_0": "Bālūpasevī yo hoti, bālova samapajjatha.",
  "atk-s0514a3:1791_0": "1240.",
  "atk-s0514a3:1792_0": " ‘Mūḷho hi mūḷhamāgamma, bhiyyo mohaṁ nigacchati;",
  "atk-s0514a3:1793_0": "Patirūpaṁ alātena, bījakena ca muyhitu’’’nti.",
  "atk-s0514a3:1794_0": "Tattha pubbāparaṁ dhammanti bhikkhave,",
  "atk-s0514a3:1794_1": "pitu vacanaṁ sutvā rucā rājadhītā atīte sattajātivasena pubbadhammaṁ,",
  "atk-s0514a3:1794_2": "anāgate sattajātivasena anāgatadhammañca jānantī pitaraṁ micchādiṭṭhito mocetukāmā etaṁ ‘‘sutamevā’’tiādimāha.",
  "atk-s0514a3:1794_3": "Tattha samapajjathāti yo puggalo bālūpasevī hoti,",
  "atk-s0514a3:1794_4": "so bālova samapajjatīti etaṁ mayā pubbe sutameva,",
  "atk-s0514a3:1794_5": "ajja pana paccakkhato diṭṭhaṁ.",
  "atk-s0514a3:1794_6": "Mūḷhoti maggamūḷhaṁ āgamma maggamūḷho viya diṭṭhimūḷhaṁ āgamma diṭṭhimūḷhopi uttari mohaṁ nigacchati,",
  "atk-s0514a3:1794_7": "mūḷhataro hoti.",
  "atk-s0514a3:1794_8": "Alātenāti deva,",
  "atk-s0514a3:1794_9": "tumhehi jātigottakulapadesaissariyapuññapaññāhīnena alātasenāpatinā accantahīnena duppaññena bījakadāsena",
  "atk-s0514a3:1794_10": "ca gāmadārakasadisaṁ ahirikaṁ bālaṁ guṇaṁ ājīvakaṁ āgamma muyhituṁ patirūpaṁ anucchavikaṁ.",
  "atk-s0514a3:1794_11": "Kiṁ te na muyhissantīti?",
  "atk-s0514a3:1795_0": "Evaṁ te ubhopi garahitvā diṭṭhito mocetukāmatāya pitaraṁ vaṇṇentī āha –",
  "atk-s0514a3:1796_0": "1241.",
  "atk-s0514a3:1797_0": " ‘‘Tvañca devāsi sappañño, dhīro atthassa kovido;",
  "atk-s0514a3:1798_0": "Kathaṁ bālebhi sadisaṁ, hīnadiṭṭhiṁ upāgami.",
  "atk-s0514a3:1799_0": "1242.",
  "atk-s0514a3:1800_0": " ‘‘Sacepi saṁsārapathena sujjhati, niratthiyā pabbajjā guṇassa;",
  "atk-s0514a3:1801_0": "Kīṭova aggiṁ jalitaṁ apāpataṁ, upapajjati mohamūḷho naggabhāvaṁ.",
  "atk-s0514a3:1802_0": "1243.",
  "atk-s0514a3:1803_0": " ‘‘Saṁsārasuddhīti pure niviṭṭhā, kammaṁ vidūsenti bahū ajānaṁ;",
  "atk-s0514a3:1804_0": "Pubbe kalī duggahitovanatthā, dummocayā balisā ambujovā’’ti.",
  "atk-s0514a3:1805_0": "Tattha sappaññoti yasavayapuññatitthāvāsayonisomanasikārasākacchāvasena laddhāya paññāya sappañño,",
  "atk-s0514a3:1805_1": "teneva kāraṇena dhīro,",
  "atk-s0514a3:1805_2": "dhīratāya atthānatthassa kāraṇākāraṇassa kovido.",
  "atk-s0514a3:1805_3": "Bālebhi sadisanti yathā te bālā upagatā,",
  "atk-s0514a3:1805_4": "tathā kathaṁ tvaṁ hīnadiṭṭhiṁ upagato.",
  "atk-s0514a3:1805_5": "Apāpatanti api āpataṁ,",
  "atk-s0514a3:1805_6": "patantoti attho.",
  "atk-s0514a3:1805_7": "Idaṁ vuttaṁ hoti – tāta,",
  "atk-s0514a3:1805_8": "saṁsārena suddhīti laddhiyā sati yathā paṭaṅgakīṭo rattibhāge jalitaṁ aggiṁ disvā tappaccayaṁ dukkhaṁ",
  "atk-s0514a3:1805_9": "ajānitvā mohena tattha patanto mahādukkhaṁ āpajjati,",
  "atk-s0514a3:1805_10": "tathā guṇopi pañca kāmaguṇe pahāya mohamūḷho nirassādaṁ naggabhāvaṁ upapajjati.",
  "atk-s0514a3:1806_0": "Pure niviṭṭhāti tāta,",
  "atk-s0514a3:1806_1": "saṁsārena suddhīti kassaci vacanaṁ asutvā paṭhamameva niviṭṭho natthi,",
  "atk-s0514a3:1806_2": "sukatadukkaṭānaṁ kammānaṁ phalanti gahitattā bahū janā ajānantā kammaṁ vidūsentā kammaphalampi vidūsentiyeva,",
  "atk-s0514a3:1806_3": "evaṁ tesaṁ pubbe gahito kali parājayagāho duggahitova hotīti attho.",
  "atk-s0514a3:1806_4": "Dummocayā balisā ambujovāti te pana evaṁ ajānantā micchādassanena anatthaṁ gahetvā ṭhitā bālā yathā nāma",
  "atk-s0514a3:1806_5": "balisaṁ gilitvā ṭhito maccho balisā dummocayo hoti,",
  "atk-s0514a3:1806_6": "evaṁ tamhā anatthā dummocayā honti.",
  "atk-s0514a3:1807_0": "Uttaripi udāharaṇaṁ āharantī āha –",
  "atk-s0514a3:1808_0": "1244.",
  "atk-s0514a3:1809_0": " ‘‘Upamaṁ te karissāmi, mahārāja tavatthiyā;",
  "atk-s0514a3:1810_0": "Upamāya midhekacce, atthaṁ jānanti paṇḍitā.",
  "atk-s0514a3:1811_0": "1245.",
  "atk-s0514a3:1812_0": " ‘‘Vāṇijānaṁ yathā nāvā, appamāṇabharā garu;",
  "atk-s0514a3:1813_0": "Atibhāraṁ samādāya, aṇṇave avasīdati.",
  "atk-s0514a3:1814_0": "1246.",
  "atk-s0514a3:1815_0": " ‘‘Evameva naro pāpaṁ, thokaṁ thokampi ācinaṁ;",
  "atk-s0514a3:1816_0": "Atibhāraṁ samādāya, niraye avasīdati.",
  "atk-s0514a3:1817_0": "1247.",
  "atk-s0514a3:1818_0": " ‘‘Na tāva bhāro paripūro, alātassa mahīpati;",
  "atk-s0514a3:1819_0": "Ācināti ca taṁ pāpaṁ, yena gacchati duggatiṁ.",
  "atk-s0514a3:1820_0": "1248.",
  "atk-s0514a3:1821_0": " ‘‘Pubbevassa kataṁ puññaṁ, alātassa mahīpati;",
  "atk-s0514a3:1822_0": "Tasseva deva nissando, yañceso labhate sukhaṁ.",
  "atk-s0514a3:1823_0": "1249.",
  "atk-s0514a3:1824_0": " ‘‘Khīyate cassa taṁ puññaṁ, tathā hi aguṇe rato;",
  "atk-s0514a3:1825_0": "Ujumaggaṁ avahāya, kummaggamanudhāvati.",
  "atk-s0514a3:1826_0": "1250.",
  "atk-s0514a3:1827_0": " ‘‘Tulā yathā paggahitā, ohite tulamaṇḍale;",
  "atk-s0514a3:1828_0": "Unnameti tulāsīsaṁ, bhāre oropite sati.",
  "atk-s0514a3:1829_0": "1251.",
  "atk-s0514a3:1830_0": " ‘‘Evameva naro puññaṁ, thokaṁ thokampi ācinaṁ;",
  "atk-s0514a3:1831_0": "Saggātimāno dāsova, bījako sātave rato’’ti.",
  "atk-s0514a3:1832_0": "Tattha nirayeti aṭṭhavidhe mahāniraye,",
  "atk-s0514a3:1832_1": "soḷasavidhe ussadaniraye,",
  "atk-s0514a3:1832_2": "lokantaraniraye ca.",
  "atk-s0514a3:1832_3": "Bhāroti tāta,",
  "atk-s0514a3:1832_4": "na tāva alātassa akusalabhāro pūrati.",
  "atk-s0514a3:1832_5": "Tassevāti tassa pubbe katassa puññasseva nissando,",
  "atk-s0514a3:1832_6": "yaṁ so alātasenāpati ajja sukhaṁ labhati.",
  "atk-s0514a3:1832_7": "Na hi tāta,",
  "atk-s0514a3:1832_8": "etaṁ goghātakakammassa phalaṁ.",
  "atk-s0514a3:1832_9": "Pāpakammassa hi nāma vipāko iṭṭho kanto bhavissatīti aṭṭhānametaṁ.",
  "atk-s0514a3:1832_10": "Aguṇe ratoti tathāhesa idāni akusalakamme rato.",
  "atk-s0514a3:1832_11": "Ujumagganti dasakusalakammapathamaggaṁ.",
  "atk-s0514a3:1832_12": "Kummagganti nirayagāmiakusalamaggaṁ.",
  "atk-s0514a3:1833_0": "Ohite tulamaṇḍaleti bhaṇḍapaṭicchanatthāya tulamaṇḍale laggetvā ṭhapite.",
  "atk-s0514a3:1833_1": "Unnametīti uddhaṁ ukkhipati.",
  "atk-s0514a3:1833_2": "Ācinanti thokaṁ thokampi puññaṁ ācinanto pāpabhāraṁ otāretvā naro kalyāṇakammassa sīsaṁ ukkhipitvā devalokaṁ gacchati.",
  "atk-s0514a3:1833_3": "Saggātimānoti sagge atimāno saggasampāpake sātaphale kalyāṇakamme abhirato.",
  "atk-s0514a3:1833_4": "‘‘Saggādhimāno’’tipi pāṭho,",
  "atk-s0514a3:1833_5": "saggaṁ adhikāraṁ katvā ṭhitacittoti attho.",
  "atk-s0514a3:1833_6": "Sātave ratoti esa bījakadāso sātave madhuravipāke kusaladhammeyeva rato.",
  "atk-s0514a3:1833_7": "So imassa pāpakammassa khīṇakāle,",
  "atk-s0514a3:1833_8": "kalyāṇakammassa phalena devaloke nibbattissati.",
  "atk-s0514a3:1834_0": "Yañcesa idāni dāsattaṁ upagato,",
  "atk-s0514a3:1834_1": "na taṁ kalyāṇakammassa phalena.",
  "atk-s0514a3:1834_2": "Dāsattasaṁvattanikañhissa pubbe kataṁ pāpaṁ bhavissatīti niṭṭhamettha gantabbanti imamatthaṁ pakāsentī āha –",
  "atk-s0514a3:1835_0": "1252.",
  "atk-s0514a3:1836_0": " ‘‘Yamajja bījako dāso, dukkhaṁ passati attani;",
  "atk-s0514a3:1837_0": "Pubbevassa kataṁ pāpaṁ, tameso paṭisevati.",
  "atk-s0514a3:1838_0": "1253.",
  "atk-s0514a3:1839_0": " ‘‘Khīyate cassa taṁ pāpaṁ, tathā hi vinaye rato;",
  "atk-s0514a3:1840_0": "Kassapañca samāpajja, mā hevuppathamāgamā’’ti.",
  "atk-s0514a3:1841_0": "Tattha mā hevuppathamāgamāti tāta,",
  "atk-s0514a3:1841_1": "tvaṁ imaṁ naggaṁ kassapājīvakaṁ upagantvā mā heva nirayagāmiṁ uppathaṁ agamā,",
  "atk-s0514a3:1841_2": "mā pāpamakāsīti pitaraṁ ovadati.",
  "atk-s0514a3:1842_0": "Idānissa pāpūpasevanāya dosaṁ kalyāṇamittūpasevanāya ca guṇaṁ dassentī āha –",
  "atk-s0514a3:1843_0": "1254.",
  "atk-s0514a3:1844_0": " ‘‘Yaṁ yañhi rāja bhajati, santaṁ vā yadi vā asaṁ;",
  "atk-s0514a3:1845_0": "Sīlavantaṁ visīlaṁ vā, vasaṁ tasseva gacchati.",
  "atk-s0514a3:1846_0": "1255.",
  "atk-s0514a3:1847_0": " ‘‘Yādisaṁ kurute mittaṁ, yādisaṁ cūpasevati;",
  "atk-s0514a3:1848_0": "Sopi tādisako hoti, sahavāso hi tādiso.",
  "atk-s0514a3:1849_0": "1256.",
  "atk-s0514a3:1850_0": " ‘‘Sevamāno sevamānaṁ, samphuṭṭho samphusaṁ paraṁ;",
  "atk-s0514a3:1851_0": "Saro diddho kalāpaṁva, alittamupalimpati;",
  "atk-s0514a3:1852_0": "Upalepabhayā dhīro, neva pāpasakhā siyā.",
  "atk-s0514a3:1853_0": "1257.",
  "atk-s0514a3:1854_0": " ‘‘Pūtimacchaṁ kusaggena, yo naro upanayhati;",
  "atk-s0514a3:1855_0": "Kusāpi pūti vāyanti, evaṁ bālūpasevanā.",
  "atk-s0514a3:1856_0": "1258.",
  "atk-s0514a3:1857_0": " ‘‘Tagarañca palāsena, yo naro upanayhati;",
  "atk-s0514a3:1858_0": "Pattāpi surabhi vāyanti, evaṁ dhīrūpasevanā.",
  "atk-s0514a3:1859_0": "1259.",
  "atk-s0514a3:1860_0": " ‘‘Tasmā pattapuṭasseva, ñatvā sampākamattano",
  "atk-s0514a3:1861_0": "Asante nopaseveyya, sante seveyya paṇḍito;",
  "atk-s0514a3:1862_0": "Asanto nirayaṁ nenti, santo pāpenti suggati’’nti.",
  "atk-s0514a3:1863_0": "Tattha santaṁ vāti sappurisaṁ vā.",
  "atk-s0514a3:1863_1": "Yadi vā asanti asappurisaṁ vā.",
  "atk-s0514a3:1863_2": "Saro diddho kalāpaṁvāti mahārāja,",
  "atk-s0514a3:1863_3": "yathā nāma halāhalavisalitto saro sarakalāpe khitto sabbaṁ taṁ visena alittampi sarakalāpaṁ limpati,",
  "atk-s0514a3:1863_4": "visadiddhameva karoti,",
  "atk-s0514a3:1863_5": "evameva pāpamitto pāpaṁ sevamāno attānaṁ sevamānaṁ paraṁ,",
  "atk-s0514a3:1863_6": "tena samphuṭṭho taṁ samphusaṁ alittaṁ pāpena purisaṁ attanā ekajjhāsayaṁ karonto upalimpati.",
  "atk-s0514a3:1863_7": "Pūti vāyantīti tassa te kusāpi duggandhā vāyanti.",
  "atk-s0514a3:1863_8": "Tagarañcāti tagarañca aññañca gandhasampannaṁ gandhajātaṁ.",
  "atk-s0514a3:1863_9": "Evanti evarūpā dhīrūpasevanā.",
  "atk-s0514a3:1863_10": "Dhīro hi attānaṁ sevamānaṁ dhīrameva karoti.",
  "atk-s0514a3:1864_0": "Tasmāpattapuṭassevāti yasmā tagarādipaliveṭhamānāni paṇṇānipi sugandhāni honti,",
  "atk-s0514a3:1864_1": "tasmā palāsapattapuṭasseva paṇḍitūpasevanena ahampi paṇḍito bhavissāmīti evaṁ.",
  "atk-s0514a3:1864_2": "Ñatvā sampākamattanoti attano paripākaṁ paṇḍitabhāvaṁ parimāṇaṁ ñatvā asante pahāya paṇḍite sante seveyya.",
  "atk-s0514a3:1864_3": "‘‘Nirayaṁ nentī’’ti ettha devadattādīhi nirayaṁ,",
  "atk-s0514a3:1864_4": "‘‘pāpenti suggati’’nti ettha sāriputtattherādīhi sugatiṁ nītānaṁ vasena udāharaṇāni āharitabbāni.",
  "atk-s0514a3:1865_0": "Evaṁ rājadhītā chahi gāthāhi pitu dhammaṁ kathetvā idāni atīte attanā anubhūtaṁ dukkhaṁ dassentī āha –",
  "atk-s0514a3:1866_0": "1260.",
  "atk-s0514a3:1867_0": " ‘‘Ahampi jātiyo satta, sare saṁsaritattano;",
  "atk-s0514a3:1868_0": "Anāgatāpi satteva, yā gamissaṁ ito cutā.",
  "atk-s0514a3:1869_0": "1261.",
  "atk-s0514a3:1870_0": " ‘‘Yā me sā sattamī jāti, ahu pubbe janādhipa;",
  "atk-s0514a3:1871_0": "Kammāraputto magadhesu, ahuṁ rājagahe pure.",
  "atk-s0514a3:1872_0": "1262.",
  "atk-s0514a3:1873_0": " ‘‘Pāpaṁ sahāyamāgamma, bahuṁ pāpaṁ kataṁ mayā;",
  "atk-s0514a3:1874_0": "Paradārassa heṭhento, carimhā amarā viya.",
  "atk-s0514a3:1875_0": "1263.",
  "atk-s0514a3:1876_0": " ‘‘Taṁ kammaṁ nihitaṁ aṭṭhā, bhasmacchannova pāvako;",
  "atk-s0514a3:1877_0": "Atha aññehi kammehi, ajāyiṁ vaṁsabhūmiyaṁ.",
  "atk-s0514a3:1878_0": "1264.",
  "atk-s0514a3:1879_0": " ‘‘Kosambiyaṁ seṭṭhikule, iddhe phīte mahaddhane;",
  "atk-s0514a3:1880_0": "Ekaputto mahārāja, niccaṁ sakkatapūjito.",
  "atk-s0514a3:1881_0": "1265.",
  "atk-s0514a3:1882_0": " ‘‘Tattha mittaṁ asevissaṁ, sahāyaṁ sātave rataṁ;",
  "atk-s0514a3:1883_0": "Paṇḍitaṁ sutasampannaṁ, so maṁ atthe nivesayi.",
  "atk-s0514a3:1884_0": "1266.",
  "atk-s0514a3:1885_0": " ‘‘Cātuddasiṁ pañcadasiṁ, bahuṁ rattiṁ upāvasiṁ;",
  "atk-s0514a3:1886_0": "Taṁ kammaṁ nihitaṁ aṭṭhā, nidhīva udakantike.",
  "atk-s0514a3:1887_0": "1267.",
  "atk-s0514a3:1888_0": " ‘‘Atha pāpāna kammānaṁ, yametaṁ magadhe kataṁ;",
  "atk-s0514a3:1889_0": "Phalaṁ pariyāga maṁ pacchā, bhutvā duṭṭhavisaṁ yathā.",
  "atk-s0514a3:1890_0": "1268.",
  "atk-s0514a3:1891_0": " ‘‘Tato cutāhaṁ vedeha, roruve niraye ciraṁ;",
  "atk-s0514a3:1892_0": "Sakammunā apaccissaṁ, taṁ saraṁ na sukhaṁ labhe.",
  "atk-s0514a3:1893_0": "1269.",
  "atk-s0514a3:1894_0": " ‘‘Bahuvassagaṇe tattha, khepayitvā bahuṁ dukhaṁ;",
  "atk-s0514a3:1895_0": "Bhinnāgate ahuṁ rāja, chagalo uddhatapphalo’’ti.",
  "atk-s0514a3:1896_0": "Tattha sattāti mahārāja,",
  "atk-s0514a3:1896_1": "idhalokaparalokā nāma sukatadukkaṭānañca phalaṁ nāma atthi.",
  "atk-s0514a3:1896_2": "Na hi saṁsāro satte sodhetuṁ sakkoti,",
  "atk-s0514a3:1896_3": "sakammunā eva sattā sujjhanti.",
  "atk-s0514a3:1896_4": "Alātasenāpati ca bījakadāso ca ekameva jātiṁ anussaranti.",
  "atk-s0514a3:1896_5": "Na kevalaṁ eteva jātiṁ saranti,",
  "atk-s0514a3:1896_6": "ahampi atīte satta jātiyo attano saṁsaritaṁ sarāmi,",
  "atk-s0514a3:1896_7": "anāgatepi ito gantabbā satteva jānāmi.",
  "atk-s0514a3:1896_8": "Yā me sāti yā sā mama atīte sattamī jāti āsi.",
  "atk-s0514a3:1896_9": "Kammāraputtoti tāya jātiyā ahaṁ magadhesu rājagahanagare suvaṇṇakāraputto ahosiṁ.",
  "atk-s0514a3:1897_0": "Paradārassaheṭhentoti paradāraṁ heṭhentā paresaṁ rakkhitagopite varabhaṇḍe aparajjhantā.",
  "atk-s0514a3:1897_1": "Aṭṭhāti taṁ tadā mayā kataṁ pāpakammaṁ okāsaṁ alabhitvā okāse sati vipākadāyakaṁ hutvā bhasmapaṭicchanno aggi viya nihitaṁ aṭṭhāsi.",
  "atk-s0514a3:1897_2": "Vaṁsabhūmiyanti vaṁsaraṭṭhe.",
  "atk-s0514a3:1897_3": "Ekaputtoti asītikoṭivibhave seṭṭhikule ahaṁ ekaputtakova ahosiṁ.",
  "atk-s0514a3:1897_4": "Sātave ratanti kalyāṇakamme abhirataṁ.",
  "atk-s0514a3:1897_5": "So manti so sahāyako maṁ atthe kusalakamme patiṭṭhāpesi.",
  "atk-s0514a3:1898_0": "Taṁ kammanti tampi me kataṁ kalyāṇakammaṁ tadā okāsaṁ alabhitvā okāse sati vipākadāyakaṁ hutvā udakantike nidhi viya nihitaṁ aṭṭhāsi.",
  "atk-s0514a3:1898_1": "Yametanti atha mama santakesu pāpakammesu yaṁ etaṁ mayā magadhesu paradārikakammaṁ kataṁ,",
  "atk-s0514a3:1898_2": "tassa phalaṁ pacchā maṁ pariyāgaṁ upagatanti attho.",
  "atk-s0514a3:1898_3": "Yathā kiṁ?",
  "atk-s0514a3:1898_4": "Bhutvā duṭṭhavisaṁ yathā,",
  "atk-s0514a3:1898_5": "yathā savisaṁ bhojanaṁ bhuñjitvā ṭhitassa taṁ duṭṭhaṁ kakkhaḷaṁ halāhalaṁ visaṁ kuppati,",
  "atk-s0514a3:1898_6": "tathā maṁ pariyāgatanti attho.",
  "atk-s0514a3:1898_7": "Tatoti tato kosambiyaṁ seṭṭhikulato.",
  "atk-s0514a3:1898_8": "Taṁ saranti taṁ tasmiṁ niraye anubhūtadukkhaṁ sarantī cittasukhaṁ nāma na labhāmi,",
  "atk-s0514a3:1898_9": "bhayameva me uppajjati.",
  "atk-s0514a3:1898_10": "Bhinnāgateti bhinnāgate nāma raṭṭhe.",
  "atk-s0514a3:1898_11": "Uddhatapphaloti uddhatabījo.",
  "atk-s0514a3:1899_0": "So pana chagalako balasampanno ahosi.",
  "atk-s0514a3:1899_1": "Piṭṭhiyaṁ abhiruyhapi naṁ vāhayiṁsu,",
  "atk-s0514a3:1899_2": "yānakepi yojayiṁsu.",
  "atk-s0514a3:1899_3": "Imamatthaṁ pakāsentī āha –",
  "atk-s0514a3:1900_0": "1270.",
  "atk-s0514a3:1901_0": " ‘‘Sātaputtā mayā vūḷhā, piṭṭhiyā ca rathena ca;",
  "atk-s0514a3:1902_0": "Tassa kammassa nissando, paradāragamanassa me’’ti.",
  "atk-s0514a3:1903_0": "Tattha sātaputtāti amaccaputtā.",
  "atk-s0514a3:1903_1": "Tassa kammassāti deva,",
  "atk-s0514a3:1903_2": "roruve mahāniraye paccanañca chagalakakāle bījuppāṭanañca piṭṭhivāhanayānakayojanāni ca sabbopesa tassa nissando paradāragamanassa meti.",
  "atk-s0514a3:1904_0": "Tato pana cavitvā araññe kapiyoniyaṁ paṭisandhiṁ gaṇhi.",
  "atk-s0514a3:1904_1": "Atha naṁ jātadivase yūthapatino dassesuṁ.",
  "atk-s0514a3:1904_2": "So ‘‘ānetha me,",
  "atk-s0514a3:1904_3": "putta’’nti daḷhaṁ gahetvā tassa viravantassa dantehi phalāni uppāṭesi.",
  "atk-s0514a3:1904_4": "Tamatthaṁ pakāsentī āha –",
  "atk-s0514a3:1905_0": "1271.",
  "atk-s0514a3:1906_0": " ‘‘Tato cutāhaṁ vedeha, kapi āsiṁ brahāvane;",
  "atk-s0514a3:1907_0": "Niluñcitaphaloyeva, yūthapena pagabbhinā;",
  "atk-s0514a3:1908_0": "Tassa kammassa nissando, paradāragamanassa me’’ti.",
  "atk-s0514a3:1909_0": "Tattha niluñcitaphaloyevāti tatrapāhaṁ pagabbhena yūthapatinā luñcitvā uppāṭitaphaloyeva ahosinti attho.",
  "atk-s0514a3:1910_0": "Atha aparāpi jātiyo dassentī āha –",
  "atk-s0514a3:1911_0": "1272.",
  "atk-s0514a3:1912_0": " ‘‘Tato cutāhaṁ vedeha, dassanesu pasū ahuṁ;",
  "atk-s0514a3:1913_0": "Niluñcito javo bhadro, yoggaṁ vūḷhaṁ ciraṁ mayā;",
  "atk-s0514a3:1914_0": "Tassa kammassa nissando, paradāragamanassa me.",
  "atk-s0514a3:1915_0": "1273.",
  "atk-s0514a3:1916_0": " ‘‘Tato cutāhaṁ vedeha, vajjīsu kulamāgamā;",
  "atk-s0514a3:1917_0": "Nevitthī na pumā āsiṁ, manussatte sudullabhe;",
  "atk-s0514a3:1918_0": "Tassa kammassa nissando, paradāragamanassa me.",
  "atk-s0514a3:1919_0": "1274.",
  "atk-s0514a3:1920_0": " ‘‘Tato cutāhaṁ vedeha, ajāyiṁ nandane vane;",
  "atk-s0514a3:1921_0": "Bhavane tāvatiṁsāhaṁ, accharā kāmavaṇṇinī.",
  "atk-s0514a3:1922_0": "1275.",
  "atk-s0514a3:1923_0": " ‘‘Vicitravatthābharaṇā, āmuttamaṇikuṇḍalā;",
  "atk-s0514a3:1924_0": "Kusalā naccagītassa, sakkassa paricārikā.",
  "atk-s0514a3:1925_0": "1276.",
  "atk-s0514a3:1926_0": " ‘‘Tattha ṭhitāhaṁ vedeha, sarāmi jātiyo imā;",
  "atk-s0514a3:1927_0": "Anāgatāpi satteva, yā gamissaṁ ito cutā.",
  "atk-s0514a3:1928_0": "1277.",
  "atk-s0514a3:1929_0": " ‘‘Pariyāgataṁ taṁ kusalaṁ, yaṁ me kosambiyaṁ kataṁ;",
  "atk-s0514a3:1930_0": "Deve ceva manusse ca, sandhāvissaṁ ito cutā.",
  "atk-s0514a3:1931_0": "1278.",
  "atk-s0514a3:1932_0": " ‘‘Satta jacco mahārāja, niccaṁ sakkatapūjitā;",
  "atk-s0514a3:1933_0": "Thībhāvāpi na muccissaṁ, chaṭṭhā nigatiyo imā.",
  "atk-s0514a3:1934_0": "1279.",
  "atk-s0514a3:1935_0": " ‘‘Sattamī ca gati deva, devaputto mahiddhiko;",
  "atk-s0514a3:1936_0": "Pumā devo bhavissāmi, devakāyasmimuttamo.",
  "atk-s0514a3:1937_0": "1280.",
  "atk-s0514a3:1938_0": " ‘‘Ajjāpi santānamayaṁ, mālaṁ ganthenti nandane;",
  "atk-s0514a3:1939_0": "Devaputto javo nāma, yo me mālaṁ paṭicchati.",
  "atk-s0514a3:1940_0": "1281.",
  "atk-s0514a3:1941_0": " ‘‘Muhutto viya so dibyo, idha vassāni soḷasa;",
  "atk-s0514a3:1942_0": "Rattindivo ca so dibyo, mānusiṁ saradosataṁ.",
  "atk-s0514a3:1943_0": "1282.",
  "atk-s0514a3:1944_0": " ‘‘Iti kammāni anventi, asaṅkheyyāpi jātiyo;",
  "atk-s0514a3:1945_0": "Kalyāṇaṁ yadi vā pāpaṁ, na hi kammaṁ vinassatī’’ti.",
  "atk-s0514a3:1946_0": "Tattha dassanesūti dassanaraṭṭhesu.",
  "atk-s0514a3:1946_1": "Pasūti goṇo ahosiṁ.",
  "atk-s0514a3:1946_2": "Niluñcitoti vacchakāleyeva maṁ evaṁ manāpo bhavissatīti nibbījakamakaṁsu.",
  "atk-s0514a3:1946_3": "Sohaṁ niluñcito uddhatabījo javo bhadro ahosiṁ.",
  "atk-s0514a3:1946_4": "Vajjīsu kulamāgamāti goyonito cavitvā vajjiraṭṭhe ekasmiṁ mahābhogakule nibbattinti dasseti.",
  "atk-s0514a3:1946_5": "Nevitthī na pumāti napuṁsakattaṁ sandhāya āha.",
  "atk-s0514a3:1946_6": "Bhavane tāvatiṁsāhanti tāvatiṁsabhavane ahaṁ.",
  "atk-s0514a3:1947_0": "Tattha ṭhitāhaṁ, vedeha,",
  "atk-s0514a3:1947_1": "sarāmi jātiyo imāti sā kira tasmiṁ devaloke ṭhitā ‘‘ahaṁ evarūpaṁ devalokaṁ āgacchantī kuto nu kho āgatā’’ti",
  "atk-s0514a3:1947_2": "olokentī vajjiraṭṭhe mahābhogakule napuṁsakattabhāvato cavitvā tattha nibbattabhāvaṁ passi.",
  "atk-s0514a3:1947_3": "Tato ‘‘kena nu kho kammena evarūpe ramaṇīye ṭhāne nibbattāmhī’’ti olokentī kosambiyaṁ seṭṭhikule nibbattitvā",
  "atk-s0514a3:1947_4": "kataṁ dānādikusalaṁ disvā ‘‘etassa phalena nibbattāmhī’’ti ñatvā ‘‘anantarātīte napuṁsakattabhāve nibbattamānā",
  "atk-s0514a3:1947_5": "kuto āgatāmhī’’ti olokentī dassanaraṭṭhesu goyoniyaṁ mahādukkhassa anubhūtabhāvaṁ aññāsi.",
  "atk-s0514a3:1947_6": "Tato anantaraṁ jātiṁ anussaramānā vānarayoniyaṁ uddhataphalabhāvaṁ addasa.",
  "atk-s0514a3:1947_7": "Tato anantaraṁ anussarantī bhinnāgate chagalakayoniyaṁ uddhatabījabhāvaṁ anussari.",
  "atk-s0514a3:1947_8": "Tato paraṁ anussaramānā roruve nibbattabhāvaṁ anussari.",
  "atk-s0514a3:1948_0": "Athassā niraye tiracchānayoniyañca anubhūtaṁ dukkhaṁ anussarantiyā bhayaṁ uppajji.",
  "atk-s0514a3:1948_1": "Tato ‘‘kena nu kho kammena evarūpaṁ dukkhaṁ anubhūtaṁ mayā’’ti chaṭṭhaṁ jātiṁ olokentī tāya jātiyā kosambinagare",
  "atk-s0514a3:1948_2": "kataṁ kalyāṇakammaṁ disvā sattamaṁ olokentī magadharaṭṭhe pāpasahāyaṁ nissāya kataṁ paradārikakammaṁ",
  "atk-s0514a3:1948_3": "disvā ‘‘etassa phalena me taṁ mahādukkhaṁ anubhūta’’nti aññāsi.",
  "atk-s0514a3:1948_4": "Atha ‘‘ito cavitvā anāgate kuhiṁ nibbattissāmī’’ti olokentī ‘‘yāvatāyukaṁ ṭhatvā puna sakkasseva paricārikā hutvā nibbattissāmī’’ti aññāsi.",
  "atk-s0514a3:1948_5": "Evaṁ punappunaṁ olokayamānā ‘‘tatiyepi attabhāve sakkasseva paricārikā hutvā nibbattissāmi,",
  "atk-s0514a3:1948_6": "tathā catutthe,",
  "atk-s0514a3:1948_7": "pañcame pana tasmiṁyeva devaloke javanadevaputtassa aggamahesī hutvā nibbattissāmī’’ti ñatvā tato anantaraṁ",
  "atk-s0514a3:1948_8": "olokentī ‘‘chaṭṭhe attabhāve ito tāvatiṁsabhavanato cavitvā aṅgatirañño aggamahesiyā kucchimhi nibbattissāmi,",
  "atk-s0514a3:1948_9": "‘rucā’ti me nāmaṁ bhavissatī’’ti ñatvā ‘‘tato anantarā kuhiṁ nibbattissāmī’’ti olokentī ‘‘sattamāya jātiyā",
  "atk-s0514a3:1948_10": "tato cavitvā tāvatiṁsabhavane mahiddhiko devaputto hutvā nibbattissāmi,",
  "atk-s0514a3:1948_11": "itthibhāvato muccissāmī’’ti aññāsi. Tasmā –",
  "atk-s0514a3:1949_0": "‘‘Tattha ṭhitāhaṁ vedeha, sarāmi satta jātiyo;",
  "atk-s0514a3:1950_0": "Anāgatāpi satteva, yā gamissaṁ ito cutā’’ti. – ādimāha;",
  "atk-s0514a3:1951_0": "Tattha pariyāgatanti pariyāyena attano vārena āgataṁ.",
  "atk-s0514a3:1951_1": "Satta jaccoti vajjiraṭṭhe napuṁsakajātiyā saddhiṁ devaloke pañca,",
  "atk-s0514a3:1951_2": "ayañca chaṭṭhāti satta jātiyoti vuccanti.",
  "atk-s0514a3:1951_3": "Etā satta jātiyo niccaṁ sakkatapūjitā ahosinti dasseti.",
  "atk-s0514a3:1951_4": "Chaṭṭhā nigatiyoti devaloke pana pañca,",
  "atk-s0514a3:1951_5": "ayañca ekāti imā cha gatiyo itthibhāvāna muccissanti vadati.",
  "atk-s0514a3:1951_6": "Sattamī cāti ito cavitvā anantaraṁ.",
  "atk-s0514a3:1951_7": "Santānamayanti ekatovaṇṭakādivasena katasantānaṁ.",
  "atk-s0514a3:1951_8": "Ganthentīti yathā santānamayā honti,",
  "atk-s0514a3:1951_9": "evaṁ ajjapi mama paricārikā nandanavane mālaṁ ganthentiyeva.",
  "atk-s0514a3:1951_10": "Yo me mālaṁ paṭicchatīti mahārāja,",
  "atk-s0514a3:1951_11": "anantarajātiyaṁ mama sāmiko javo nāma devaputto yo rukkhato patitapatitaṁ mālaṁ paṭicchati.",
  "atk-s0514a3:1952_0": "Soḷasāti mahārāja,",
  "atk-s0514a3:1952_1": "mama jātiyā imāni soḷasa vassāni,",
  "atk-s0514a3:1952_2": "ettako pana kālo devānaṁ eko muhutto,",
  "atk-s0514a3:1952_3": "tena tā mama cutabhāvampi ajānantā mamatthāya mālaṁ ganthentiyeva.",
  "atk-s0514a3:1952_4": "Mānusinti manussānaṁ vassagaṇanaṁ āgamma esa saradosataṁ vassasataṁ hoti,",
  "atk-s0514a3:1952_5": "evaṁ dīghāyukā devā .",
  "atk-s0514a3:1952_6": "Iminā pana kāraṇena paralokassa ca kalyāṇapāpakānañca kammānaṁ atthitaṁ jānāhi, devāti.",
  "atk-s0514a3:1953_0": "Anventīti yathā maṁ anubandhiṁsu,",
  "atk-s0514a3:1953_1": "evaṁ anubandhanti.",
  "atk-s0514a3:1953_2": "Na hi kammaṁ vinassatīti diṭṭhadhammavedanīyaṁ tasmiṁyeva attabhāve,",
  "atk-s0514a3:1953_3": "upapajjavedanīyaṁ anantarabhave vipākaṁ deti,",
  "atk-s0514a3:1953_4": "aparāpariyavedanīyaṁ pana vipākaṁ adatvā na nassati.",
  "atk-s0514a3:1953_5": "Taṁ sandhāya ‘‘na hi kammaṁ vinassatī’’ti vatvā ‘‘deva,",
  "atk-s0514a3:1953_6": "ahaṁ paradārikakammassa nissandena niraye ca tiracchānayoniyañca mahantaṁ dukkhaṁ anubhaviṁ.",
  "atk-s0514a3:1953_7": "Sace pana tumhepi idāni guṇassa kathaṁ gahetvā evaṁ karissatha,",
  "atk-s0514a3:1953_8": "mayā anubhūtasadisameva dukkhaṁ anubhavissatha,",
  "atk-s0514a3:1953_9": "tasmā evaṁ mā karitthā’’ti āha.",
  "atk-s0514a3:1954_0": "Athassa uttari dhammaṁ desentī āha –",
  "atk-s0514a3:1955_0": "1283.",
  "atk-s0514a3:1956_0": " ‘‘Yo icche puriso hotuṁ, jātiṁ jātiṁ punappunaṁ;",
  "atk-s0514a3:1957_0": "Paradāraṁ vivajjeyya, dhotapādova kaddamaṁ.",
  "atk-s0514a3:1958_0": "1284.",
  "atk-s0514a3:1959_0": " ‘‘Yā icche puriso hotuṁ, jātiṁ jātiṁ punappunaṁ;",
  "atk-s0514a3:1960_0": "Sāmikaṁ apacāyeyya, indaṁva paricārikā.",
  "atk-s0514a3:1961_0": "1285.",
  "atk-s0514a3:1962_0": " ‘‘Yo icche dibyabhogañca, dibbamāyuṁ yasaṁ sukhaṁ;",
  "atk-s0514a3:1963_0": "Pāpāni parivajjetvā, tividhaṁ dhammamācare.",
  "atk-s0514a3:1964_0": "1286.",
  "atk-s0514a3:1965_0": " ‘‘Kāyena vācā manasā, appamatto vicakkhaṇo;",
  "atk-s0514a3:1966_0": "Attano hoti atthāya, itthī vā yadi vā pumā.",
  "atk-s0514a3:1967_0": "1287.",
  "atk-s0514a3:1968_0": " ‘‘Ye kecime mānujā jīvaloke, yasassino sabbasamantabhogā;",
  "atk-s0514a3:1969_0": "Asaṁsayaṁ tehi pure suciṇṇaṁ, kammassakāse puthu sabbasattā.",
  "atk-s0514a3:1970_0": "1288.",
  "atk-s0514a3:1971_0": " ‘‘Iṅghānucintesi sayampi deva, kutonidānā te imā janinda;",
  "atk-s0514a3:1972_0": "Yā te imā accharāsannikāsā, alaṅkatā kañcanajālachannā’’ti.",
  "atk-s0514a3:1973_0": "Tattha hotunti bhavituṁ.",
  "atk-s0514a3:1973_1": "Sabbasamantabhogāti paripuṇṇasabbabhogā.",
  "atk-s0514a3:1973_2": "Suciṇṇanti suṭṭhu ciṇṇaṁ kalyāṇakammaṁ kataṁ.",
  "atk-s0514a3:1973_3": "Kammassakāseti kammassakā attanā katakammasseva vipākapaṭisaṁvedino.",
  "atk-s0514a3:1973_4": "Na hi mātāpitūhi kataṁ kammaṁ puttadhītānaṁ vipākaṁ deti,",
  "atk-s0514a3:1973_5": "na tāhi puttadhītāhi kataṁ kammaṁ mātāpitūnaṁ vipākaṁ deti.",
  "atk-s0514a3:1973_6": "Sesehi kataṁ sesānaṁ kimeva dassati?",
  "atk-s0514a3:1973_7": "Iṅghāti codanatthe nipāto.",
  "atk-s0514a3:1973_8": "Anucintesīti punappunaṁ cinteyyāsi.",
  "atk-s0514a3:1973_9": "Yā te imāti yā imā soḷasasahassā itthiyo taṁ upaṭṭhahanti,",
  "atk-s0514a3:1973_10": "imā te kutonidānā,",
  "atk-s0514a3:1973_11": "kiṁ nipajjitvā niddāyantena laddhā,",
  "atk-s0514a3:1973_12": "udāhu panthadūsanasandhicchedādīni pāpāni katvā,",
  "atk-s0514a3:1973_13": "adu kalyāṇakammaṁ nissāya laddhāti idaṁ tāva attanāpi cinteyyāsi, devāti.",
  "atk-s0514a3:1974_0": "Evaṁ sā pitaraṁ anusāsi. Tamatthaṁ pakāsento satthā āha –",
  "atk-s0514a3:1975_0": "1289.",
  "atk-s0514a3:1976_0": " ‘‘Iccevaṁ pitaraṁ kaññā, rucā tosesi aṅgatiṁ;",
  "atk-s0514a3:1977_0": "Mūḷhassa maggamācikkhi, dhammamakkhāsi subbatā’’ti.",
  "atk-s0514a3:1978_0": "Tattha iccevanti bhikkhave,",
  "atk-s0514a3:1978_1": "iti imehi evarūpehi madhurehi vacanehi rucākaññā pitaraṁ tosesi,",
  "atk-s0514a3:1978_2": "mūḷhassa maggaṁ viya tassa sugatimaggaṁ ācikkhi,",
  "atk-s0514a3:1978_3": "nānānayehi sucaritadhammaṁ akkhāsi.",
  "atk-s0514a3:1978_4": "Dhammaṁ kathentīyeva sā subbatā sundaravatā attano atītajātiyopi kathesi.",
  "atk-s0514a3:1979_0": "Evaṁ pubbaṇhato paṭṭhāya sabbarattiṁ pitu dhammaṁ desetvā ‘‘mā, deva,",
  "atk-s0514a3:1979_1": "naggassa micchādiṭṭhikassa vacanaṁ gaṇhi,",
  "atk-s0514a3:1979_2": "‘atthi ayaṁ loko,",
  "atk-s0514a3:1979_3": "atthi paraloko ,",
  "atk-s0514a3:1979_4": "atthi sukaṭadukkaṭakammānaṁ phala’nti vadantassa mādisassa kalyāṇamittassa vacanaṁ gaṇha,",
  "atk-s0514a3:1979_5": "mā atitthena pakkhandī’’ti āha.",
  "atk-s0514a3:1979_6": "Evaṁ santepi pitaraṁ micchādassanā mocetuṁ nāsakkhi.",
  "atk-s0514a3:1979_7": "So hi kevalaṁ tassā madhuravacanaṁ sutvā tussi.",
  "atk-s0514a3:1979_8": "Mātāpitaro hi piyaputtānaṁ vacanaṁ piyāyanti,",
  "atk-s0514a3:1979_9": "na pana taṁ micchādassanaṁ vissajjesi.",
  "atk-s0514a3:1979_10": "Nagarepi ‘‘rucā kira rājadhītā pitu dhammaṁ desetvā micchādassanaṁ vissajjāpesī’’ti ekakolāhalaṁ ahosi.",
  "atk-s0514a3:1979_11": "‘‘Paṇḍitā rājadhītā ajja pitaraṁ micchādassanā mocetvā nagaravāsīnaṁ sotthibhāvaṁ karissatī’’ti mahājano tussi.",
  "atk-s0514a3:1979_12": "Sā pitaraṁ bodhetuṁ asakkontī vīriyaṁ avissajjetvāva ‘‘yena kenaci upāyena pitu sotthibhāvaṁ karissāmī’’ti",
  "atk-s0514a3:1979_13": "sirasmiṁ añjaliṁ patiṭṭhapetvā dasadisā namassitvā ‘‘imasmiṁ loke lokasandhārakā dhammikasamaṇabrāhmaṇā",
  "atk-s0514a3:1979_14": "nāma lokapāladevatā nāma mahābrahmāno nāma atthi,",
  "atk-s0514a3:1979_15": "te idhāgantvā attano balena mama pitaraṁ micchādassanaṁ vissajjāpentu ,",
  "atk-s0514a3:1979_16": "etassa guṇe asatipi mama guṇena mama sīlena mama saccena idhāgantvā imaṁ micchādassanaṁ vissajjāpetvā",
  "atk-s0514a3:1979_17": "sakalalokassa sotthiṁ karontū’’ti adhiṭṭhahitvā namassi.",
  "atk-s0514a3:1980_0": "Tadā bodhisatto nārado nāma mahābrahmā ahosi.",
  "atk-s0514a3:1980_1": "Bodhisattā ca nāma attano mettābhāvanāya anuddayāya mahantabhāvena suppaṭipannaduppaṭipanne satte dassanatthaṁ kālānukālaṁ lokaṁ olokenti.",
  "atk-s0514a3:1980_2": "So taṁ divasaṁ lokaṁ olokento taṁ rājadhītaraṁ pitu micchādiṭṭhimocanatthaṁ lokasandhārakadevatāyo namassamānaṁ disvā,",
  "atk-s0514a3:1980_3": "‘‘ṭhapetvā maṁ añño etaṁ rājānaṁ micchādassanaṁ vissajjāpetuṁ samattho nāma natthi,",
  "atk-s0514a3:1980_4": "ajja mayā rājadhītu saṅgahaṁ,",
  "atk-s0514a3:1980_5": "rañño ca saparijanassa sotthibhāvaṁ katvā āgantuṁ vaṭṭati,",
  "atk-s0514a3:1980_6": "kena nu kho vesena gamissāmī’’ti cintetvā ‘‘manussānaṁ pabbajitā piyā ceva garuno ca ādeyyavacanā ca,",
  "atk-s0514a3:1980_7": "tasmā pabbajitavesena gamissāmī’’ti sanniṭṭhānaṁ katvā pāsādikaṁ suvaṇṇavaṇṇaṁ manussattabhāvaṁ māpetvā",
  "atk-s0514a3:1980_8": "manuññaṁ jaṭāmaṇḍalaṁ bandhitvā jaṭantare kañcanasūciṁ odahitvā anto rattapaṭaṁ upari rattavākacīraṁ",
  "atk-s0514a3:1980_9": "nivāsetvā pārupitvā suvaṇṇatārākhacitaṁ rajatamayaṁ ajinacammaṁ ekaṁse katvā muttāsikkāya pakkhittaṁ",
  "atk-s0514a3:1980_10": "suvaṇṇamayaṁ bhikkhābhājanaṁ ādāya tīsu ṭhānesu onataṁ suvaṇṇakājaṁ khandhe katvā muttāsikkāya eva pavāḷakamaṇḍaluṁ",
  "atk-s0514a3:1980_11": "ādāya iminā isivesena gaganatale cando viya virocamāno ākāsena āgantvā alaṅkatacandakapāsādamahātalaṁ",
  "atk-s0514a3:1980_12": "pavisitvā rañño purato ākāse aṭṭhāsi.",
  "atk-s0514a3:1980_13": "Tamatthaṁ pakāsento satthā āha –",
  "atk-s0514a3:1981_0": "1290.",
  "atk-s0514a3:1982_0": " ‘‘Athāgamā brahmalokā, nārado mānusiṁ pajaṁ;",
  "atk-s0514a3:1983_0": "Jambudīpaṁ avekkhanto, addā rājānamaṅgatiṁ.",
  "atk-s0514a3:1984_0": "1291.",
  "atk-s0514a3:1985_0": " ‘‘Tato patiṭṭhā pāsāde, vedehassa puratthato;",
  "atk-s0514a3:1986_0": "Tañca disvānānuppattaṁ, rucā isimavandathā’’ti.",
  "atk-s0514a3:1987_0": "Tattha addāti brahmaloke ṭhitova jambudīpaṁ avekkhanto guṇājīvakassa santike gahitamicchādassanaṁ rājānaṁ aṅgatiṁ addasa,",
  "atk-s0514a3:1987_1": "tasmā āgatoti attho.",
  "atk-s0514a3:1987_2": "Tato patiṭṭhāti tato so brahmā tassa rañño amaccagaṇaparivutassa nisinnassa purato tasmiṁ pāsāde apade padaṁ dassento ākāse patiṭṭhahi.",
  "atk-s0514a3:1987_3": "Anuppattanti āgataṁ.",
  "atk-s0514a3:1987_4": "Isinti isivesena āgatattā satthā ‘‘isi’’nti āha.",
  "atk-s0514a3:1987_5": "Avandathāti ‘‘mamānuggahena mama pitari kāruññaṁ katvā eko devarājā āgato bhavissatī’’ti haṭṭhapahaṭṭhā",
  "atk-s0514a3:1987_6": "vātābhihaṭā suvaṇṇakadalī viya onamitvā nāradabrahmānaṁ avandi.",
  "atk-s0514a3:1988_0": "Rājāpi taṁ disvāva brahmatejena tajjito attano āsane saṇṭhātuṁ asakkonto āsanā oruyha bhūmiyaṁ ṭhatvā āgataṭṭhānañca nāmagottañca pucchi.",
  "atk-s0514a3:1988_1": "Tamatthaṁ pakāsento satthā āha –",
  "atk-s0514a3:1989_0": "1292.",
  "atk-s0514a3:1990_0": " ‘‘Athāsanamhā oruyha, rājā byathitamānaso;",
  "atk-s0514a3:1991_0": "Nāradaṁ paripucchanto, idaṁ vacanamabravi.",
  "atk-s0514a3:1992_0": "1293.",
  "atk-s0514a3:1993_0": " ‘Kuto nu āgacchasi devavaṇṇi, obhāsayaṁ sabbadisā candimāva;",
  "atk-s0514a3:1994_0": "Akkhāhi me pucchito nāmagottaṁ, kathaṁ taṁ jānanti manussaloke’’’ti.",
  "atk-s0514a3:1995_0": "Tattha byathitamānasoti bhītacitto.",
  "atk-s0514a3:1995_1": "Kuto nūti kacci nu kho vijjādharo bhaveyyāti maññamāno avanditvāva evaṁ pucchi.",
  "atk-s0514a3:1996_0": "Atha so ‘‘ayaṁ rājā ‘paraloko natthī’ti maññati,",
  "atk-s0514a3:1996_1": "paralokamevassa tāva ācikkhissāmī’’ti cintetvā gāthamāha –",
  "atk-s0514a3:1997_0": "1294.",
  "atk-s0514a3:1998_0": " ‘‘Ahañhi devato idāni emi, obhāsayaṁ sabbadisā candimāva;",
  "atk-s0514a3:1999_0": "Akkhāmi te pucchito nāmagottaṁ, jānanti maṁ nārado kassapo cā’’ti.",
  "atk-s0514a3:2000_0": "Tattha devatoti devalokato. Nārado kassapo cāti maṁ nāmena nārado, gottena kassapoti jānanti.",
  "atk-s0514a3:2001_0": "Atha rājā ‘‘imaṁ pacchāpi paralokaṁ pucchissāmi,",
  "atk-s0514a3:2001_1": "iddhiyā laddhakāraṇaṁ tāva pucchissāmī’’ti cintetvā gāthamāha –",
  "atk-s0514a3:2002_0": "1295.",
  "atk-s0514a3:2003_0": " ‘‘Accherarūpaṁ tava yādisañca, vehāyasaṁ gacchasi tiṭṭhasī ca;",
  "atk-s0514a3:2004_0": "Pucchāmi taṁ nārada etamatthaṁ, atha kena vaṇṇena tavāyamiddhī’’ti.",
  "atk-s0514a3:2005_0": "Tattha yādisañcāti yādisañca tava saṇṭhānaṁ,",
  "atk-s0514a3:2005_1": "yañca tvaṁ ākāse gacchasi tiṭṭhasi ca,",
  "atk-s0514a3:2005_2": "idaṁ acchariyajātaṁ.",
  "atk-s0514a3:2006_0": "Nārado āha –",
  "atk-s0514a3:2007_0": "1296.",
  "atk-s0514a3:2008_0": " ‘‘Saccañca dhammo ca damo ca cāgo, guṇā mamete pakatā purāṇā;",
  "atk-s0514a3:2009_0": "Teheva dhammehi susevitehi, manojalo yena kāmaṁ gatosmī’’ti.",
  "atk-s0514a3:2010_0": "Tattha saccanti musāvādavirahitaṁ vacīsaccaṁ.",
  "atk-s0514a3:2010_1": "Dhammoti tividhasucaritadhammo ceva kasiṇaparikammajhānadhammo ca.",
  "atk-s0514a3:2010_2": "Damoti indriyadamanaṁ.",
  "atk-s0514a3:2010_3": "Cāgoti kilesapariccāgo ca deyyadhammapariccāgo ca.",
  "atk-s0514a3:2010_4": "Mamete guṇāti mama ete guṇasampayuttā guṇasahagatā.",
  "atk-s0514a3:2010_5": "Pakatā purāṇāti mayā purimabhave katāti dasseti.",
  "atk-s0514a3:2010_6": "‘‘Teheva dhammehi susevitehī’’ti te sabbe guṇe susevite paricārite dasseti.",
  "atk-s0514a3:2010_7": "Manojavoti iddhiyā kāraṇena paṭiladdho.",
  "atk-s0514a3:2010_8": "Yena kāmaṁ gatosmīti yena devaṭṭhāne ca manussaṭṭhāne ca gantuṁ icchanaṁ,",
  "atk-s0514a3:2010_9": "tena gatosmīti attho.",
  "atk-s0514a3:2011_0": "Rājā evaṁ tasmiṁ kathentepi micchādassanassa gahitattā paralokaṁ asaddahanto ‘‘atthi nu kho puññavipāko’’ti vatvā gāthamāha –",
  "atk-s0514a3:2012_0": "1297.",
  "atk-s0514a3:2013_0": " ‘‘Accheramācikkhasi puññasiddhiṁ, sace hi etehi yathā vadesi;",
  "atk-s0514a3:2014_0": "Pucchāmi taṁ nārada etamatthaṁ, puṭṭho ca me sādhu viyākarohī’’ti.",
  "atk-s0514a3:2015_0": "Tattha puññasiddhinti puññānaṁ siddhiṁ phaladāyakattaṁ ācikkhanto acchariyaṁ ācikkhasi.",
  "atk-s0514a3:2016_0": "Nārado āha –",
  "atk-s0514a3:2017_0": "1298.",
  "atk-s0514a3:2018_0": " ‘‘Pucchassu maṁ rāja tavesa attho, yaṁ saṁsayaṁ kuruse bhūmipāla;",
  "atk-s0514a3:2019_0": "Ahaṁ taṁ nissaṁsayataṁ gamemi, nayehi ñāyehi ca hetubhī cā’’ti.",
  "atk-s0514a3:2020_0": "Tattha tavesa atthoti pucchitabbako nāma tava esa attho.",
  "atk-s0514a3:2020_1": "Yaṁ saṁsayanti yaṁ kismiñcideva atthe saṁsayaṁ karosi,",
  "atk-s0514a3:2020_2": "taṁ maṁ puccha.",
  "atk-s0514a3:2020_3": "Nissaṁsayatanti ahaṁ taṁ nissaṁsayabhāvaṁ gamemi.",
  "atk-s0514a3:2020_4": "Nayehīti kāraṇavacanehi.",
  "atk-s0514a3:2020_5": "Ñāyehīti ñāṇehi.",
  "atk-s0514a3:2020_6": "Hetubhīti paccayehi,",
  "atk-s0514a3:2020_7": "paṭiññāmatteneva avatvā ñāṇena paricchinditvā kāraṇavacanena ca tesaṁ dhammānaṁ samuṭṭhāpakapaccayehi ca taṁ nissaṁsayaṁ karissāmīti attho.",
  "atk-s0514a3:2021_0": "Rājā āha –",
  "atk-s0514a3:2022_0": "1299.",
  "atk-s0514a3:2023_0": " ‘‘Pucchāmi taṁ nārada etamatthaṁ, puṭṭho ca me nārada mā musā bhaṇi;",
  "atk-s0514a3:2024_0": "Atthi nu devā pitaro nu atthi, loko paro atthi jano yamāhū’’ti.",
  "atk-s0514a3:2025_0": "Tattha jano yamāhūti yaṁ jano evamāha –",
  "atk-s0514a3:2025_1": "‘‘atthi devā,",
  "atk-s0514a3:2025_2": "atthi pitaro,",
  "atk-s0514a3:2025_3": "atthi paro loko’’ti,",
  "atk-s0514a3:2025_4": "taṁ sabbaṁ atthi nu khoti pucchati.",
  "atk-s0514a3:2026_0": "Nārado āha –",
  "atk-s0514a3:2027_0": "1300.",
  "atk-s0514a3:2028_0": " ‘‘Attheva devā pitaro ca atthi, loko paro atthi jano yamāhu;",
  "atk-s0514a3:2029_0": "Kāmesu giddhā ca narā pamūḷhā, lokaṁ paraṁ na vidū mohayuttā’’ti.",
  "atk-s0514a3:2030_0": "Tattha attheva devāti mahārāja,",
  "atk-s0514a3:2030_1": "devā ca pitaro ca atthi,",
  "atk-s0514a3:2030_2": "yampi jano paralokamāha,",
  "atk-s0514a3:2030_3": "sopi attheva.",
  "atk-s0514a3:2030_4": "Na vidūti kāmagiddhā pana mohamūḷhā janā paralokaṁ na vidanti na jānantīti.",
  "atk-s0514a3:2031_0": "Taṁ sutvā rājā parihāsaṁ karonto evamāha –",
  "atk-s0514a3:2032_0": "1301.",
  "atk-s0514a3:2033_0": " ‘‘Atthīti ce nārada saddahāsi, nivesanaṁ paraloke matānaṁ;",
  "atk-s0514a3:2034_0": "Idheva me pañca satāni dehi, dassāmi te paraloke sahassa’’nti.",
  "atk-s0514a3:2035_0": "Tattha nivesananti nivāsaṭṭhānaṁ. Pañca satānīti pañca kahāpaṇasatāni.",
  "atk-s0514a3:2036_0": "Atha naṁ mahāsatto parisamajjheyeva garahanto āha –",
  "atk-s0514a3:2037_0": "1302.",
  "atk-s0514a3:2038_0": " ‘‘Dajjemu kho pañca satāni bhoto, jaññāmu ce sīlavantaṁ vadaññuṁ;",
  "atk-s0514a3:2039_0": "Luddaṁ taṁ bhontaṁ niraye vasantaṁ, ko codaye paraloke sahassaṁ.",
  "atk-s0514a3:2040_0": "1303.",
  "atk-s0514a3:2041_0": " ‘‘Idheva yo hoti adhammasīlo, pāpācāro alaso luddakammo;",
  "atk-s0514a3:2042_0": "Na paṇḍitā tasmiṁ iṇaṁ dadanti, na hi āgamo hoti tathāvidhamhā.",
  "atk-s0514a3:2043_0": "1304.",
  "atk-s0514a3:2044_0": " ‘‘Dakkhañca posaṁ manujā viditvā, uṭṭhānakaṁ sīlavantaṁ vadaññuṁ;",
  "atk-s0514a3:2045_0": "Sayameva bhogehi nimantayanti, kammaṁ karitvā puna māharesī’’ti.",
  "atk-s0514a3:2046_0": "Tattha jaññāmu ceti yadi mayaṁ bhavantaṁ ‘‘sīlavā esa vadaññū,",
  "atk-s0514a3:2046_1": "dhammikasamaṇabrāhmaṇānaṁ imasmiṁ kāle iminā nāmatthoti jānitvā tassa tassa kiccassa kārako vadaññū’’ti jāneyyāma.",
  "atk-s0514a3:2046_2": "Atha te vaḍḍhiyā pañca satāni dadeyyāma,",
  "atk-s0514a3:2046_3": "tvaṁ pana luddo sāhasiko micchādassanaṁ gahetvā dānasālaṁ viddhaṁsetvā paradāresu aparajjhasi,",
  "atk-s0514a3:2046_4": "ito cuto niraye uppajjissasi,",
  "atk-s0514a3:2046_5": "evaṁ luddaṁ taṁ niraye vasantaṁ bhontaṁ tattha gantvā ko ‘‘sahassaṁ me dehī’’ti codessati.",
  "atk-s0514a3:2046_6": "Tathāvidhamhāti tādisā purisā dinnassa iṇassa puna āgamo nāma na hoti.",
  "atk-s0514a3:2046_7": "Dakkhanti dhanuppādanakusalaṁ.",
  "atk-s0514a3:2046_8": "Puna māharesīti attano kammaṁ karitvā dhanaṁ uppādetvā puna amhākaṁ santakaṁ āhareyyāsi,",
  "atk-s0514a3:2046_9": "mā nikkammo vasīti sayameva bhogehi nimantayantīti.",
  "atk-s0514a3:2047_0": "Iti rājā tena niggayhamāno appaṭibhāno ahosi.",
  "atk-s0514a3:2047_1": "Mahājano haṭṭhatuṭṭho hutvā ‘‘mahiddhiko devopi ajja rājānaṁ micchādassanaṁ vissajjāpessatī’’ti sakalanagaraṁ ekakolāhalaṁ ahosi.",
  "atk-s0514a3:2047_2": "Mahāsattassānubhāvena tadā sattayojanikāya mithilāya tassa dhammadesanaṁ assuṇanto nāma nāhosi.",
  "atk-s0514a3:2047_3": "Atha mahāsatto ‘‘ayaṁ rājā ativiya daḷhaṁ micchādassanaṁ gaṇhi,",
  "atk-s0514a3:2047_4": "nirayabhayena naṁ santajjetvā micchādiṭṭhiṁ vissajjāpetvā puna devalokena assāsessāmī’’ti cintetvā ‘‘mahārāja,",
  "atk-s0514a3:2047_5": "sace diṭṭhiṁ na vissajjessasi,",
  "atk-s0514a3:2047_6": "evaṁ anantadukkhaṁ nirayaṁ gamissasī’’ti vatvā nirayakathaṁ paṭṭhapesi –",
  "atk-s0514a3:2048_0": "1305.",
  "atk-s0514a3:2049_0": " ‘‘Ito cuto dakkhasi tattha rāja, kākolasaṅghehi vikassamānaṁ;",
  "atk-s0514a3:2050_0": "Taṁ khajjamānaṁ niraye vasantaṁ, kākehi gijjhehi ca senakehi;",
  "atk-s0514a3:2051_0": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2052_0": "Tattha kākolasaṅghehīti lohatuṇḍehi kākasaṅghehi.",
  "atk-s0514a3:2052_1": "Vikassamānanti attānaṁ ākaḍḍhiyamānaṁ tattha niraye passissasi.",
  "atk-s0514a3:2052_2": "Tanti taṁ bhavantaṁ.",
  "atk-s0514a3:2053_0": "Taṁ pana kākolanirayaṁ vaṇṇetvā ‘‘sacepi ettha na nibbattissasi,",
  "atk-s0514a3:2053_1": "lokantaraniraye nibbattissasī’’ti vatvā taṁ nirayaṁ dassetuṁ gāthamāha –",
  "atk-s0514a3:2054_0": "1306.",
  "atk-s0514a3:2055_0": " ‘‘Andhaṁtamaṁ tattha na candasūriyā, nirayo sadā tumulo ghorarūpo;",
  "atk-s0514a3:2056_0": "Sā neva rattī na divā paññāyati, tathāvidhe ko vicare dhanatthiko’’ti.",
  "atk-s0514a3:2057_0": "Tattha andhaṁ tamanti mahārāja,",
  "atk-s0514a3:2057_1": "yamhi lokantaraniraye micchādiṭṭhikā nibbattanti,",
  "atk-s0514a3:2057_2": "tattha cakkhuviññāṇassa uppattinivāraṇaṁ andhatamaṁ.",
  "atk-s0514a3:2057_3": "Sadā tumuloti so nirayo niccaṁ bahalandhakāro.",
  "atk-s0514a3:2057_4": "Ghorarūpoti bhīsanakajātiko.",
  "atk-s0514a3:2057_5": "Sā neva rattīti yā idha ratti divā ca,",
  "atk-s0514a3:2057_6": "sā neva tattha paññāyati.",
  "atk-s0514a3:2057_7": "Ko vicareti ko uddhāraṁ sodhento vicarissati.",
  "atk-s0514a3:2058_0": "Tampissa lokantaranirayaṁ vitthārena vaṇṇetvā ‘‘mahārāja,",
  "atk-s0514a3:2058_1": "micchādiṭṭhiṁ avissajjento na kevalaṁ etadeva,",
  "atk-s0514a3:2058_2": "aññampi dukkhaṁ anubhavissasī’’ti dassento gāthamāha –",
  "atk-s0514a3:2059_0": "1307.",
  "atk-s0514a3:2060_0": " ‘‘Sabalo ca sāmo ca duve suvānā, pavaddhakāyā balino mahantā;",
  "atk-s0514a3:2061_0": "Khādanti dantehi ayomayehi, ito paṇunnaṁ paralokapatta’’nti.",
  "atk-s0514a3:2062_0": "Tattha ito paṇunnanti imamhā manussalokā cutaṁ.",
  "atk-s0514a3:2062_1": "Parato nirayesupi eseva nayo.",
  "atk-s0514a3:2062_2": "Tasmā sabbāni tāni nirayaṭṭhānāni nirayapālānaṁ upakkamehi saddhiṁ heṭṭhā vuttanayeneva vitthāretvā tāsaṁ",
  "atk-s0514a3:2062_3": "tāsaṁ gāthānaṁ anuttānāni padāni vaṇṇetabbāni.",
  "atk-s0514a3:2063_0": "1308.",
  "atk-s0514a3:2064_0": " ‘‘Taṁ khajjamānaṁ niraye vasantaṁ, luddehi vāḷehi aghammigehi ca;",
  "atk-s0514a3:2065_0": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2066_0": "Tattha luddehīti dāruṇehi.",
  "atk-s0514a3:2066_1": "Vāḷehīti duṭṭhehi.",
  "atk-s0514a3:2066_2": "Aghammigehīti aghāvahehi migehi,",
  "atk-s0514a3:2066_3": "dukkhāvahehi sunakhehīti attho.",
  "atk-s0514a3:2067_0": "1309.",
  "atk-s0514a3:2068_0": " ‘‘Usūhi sattīhi ca sunisitāhi, hananti vijjhanti ca paccamittā;",
  "atk-s0514a3:2069_0": "Kāḷūpakāḷā nirayamhi ghore, pubbe naraṁ dukkaṭakammakāri’’nti.",
  "atk-s0514a3:2070_0": "Tattha hananti vijjhanti cāti jalitāya ayapathaviyaṁ pātetvā sakalasarīraṁ chiddāvachiddaṁ karontā paharanti ceva vijjhanti ca.",
  "atk-s0514a3:2070_1": "Kāḷūpakāḷāti evaṁnāmakā nirayapālā.",
  "atk-s0514a3:2070_2": "Nirayamhīti tasmiṁ tesaññeva vasena kāḷūpakāḷasaṅkhāte niraye.",
  "atk-s0514a3:2070_3": "Dukkaṭakammakārinti micchādiṭṭhivasena dukkaṭānaṁ kammānaṁ kārakaṁ.",
  "atk-s0514a3:2071_0": "1310.",
  "atk-s0514a3:2072_0": " ‘‘Taṁ haññamānaṁ niraye vajantaṁ, kucchismiṁ passasmiṁ vipphālitūdaraṁ;",
  "atk-s0514a3:2073_0": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2074_0": "Tattha tanti taṁ bhavantaṁ tattha niraye tathā haññamānaṁ.",
  "atk-s0514a3:2074_1": "Vajantanti ito cito ca dhāvantaṁ.",
  "atk-s0514a3:2074_2": "Kucchisminti kucchiyañca passe ca haññamānaṁ vijjhiyamānanti attho.",
  "atk-s0514a3:2075_0": "1311.",
  "atk-s0514a3:2076_0": " ‘‘Sattī usū tomarabhiṇḍivālā, vividhāvudhā vassanti tattha devā;",
  "atk-s0514a3:2077_0": "Patanti aṅgāramivaccimanto, silāsanī vassati luddakammeti.",
  "atk-s0514a3:2078_0": "Tattha aṅgāramivaccimantoti jalitaaṅgārā viya accimantā āvudhavisesā patanti.",
  "atk-s0514a3:2078_1": "Silāsanīti jalitasilāsani.",
  "atk-s0514a3:2078_2": "Vassati luddakammeti yathā nāma deve vassante asani patati,",
  "atk-s0514a3:2078_3": "evameva ākāse samuṭṭhāya cicciṭāyamānaṁ jalitasilāvassaṁ tesaṁ luddakammānaṁ upari patati.",
  "atk-s0514a3:2079_0": "1312.",
  "atk-s0514a3:2080_0": " ‘‘Uṇho ca vāto nirayamhi dussaho, na tamhi sukhaṁ labbhati ittarampi;",
  "atk-s0514a3:2081_0": "Taṁ taṁ vidhāvantamalenamāturaṁ, ko codaye paraloke sahassa’’nti.",
  "atk-s0514a3:2082_0": "Tattha ittarampīti parittakampi. Vidhāvantanti vividhā dhāvantaṁ.",
  "atk-s0514a3:2083_0": "1313.",
  "atk-s0514a3:2084_0": " ‘‘Sandhāvamānampi rathesu yuttaṁ, sajotibhūtaṁ pathaviṁ kamantaṁ;",
  "atk-s0514a3:2085_0": "Patodalaṭṭhīhi sucodayantaṁ, ko codaye paraloke sahassa’’nti.",
  "atk-s0514a3:2086_0": "Tattha rathesu yuttanti vārena vāraṁ tesu jalitaloharathesu yuttaṁ.",
  "atk-s0514a3:2086_1": "Kamantanti akkamamānaṁ.",
  "atk-s0514a3:2086_2": "Sucodayantanti suṭṭhu codayantaṁ.",
  "atk-s0514a3:2087_0": "1314.",
  "atk-s0514a3:2088_0": " ‘‘Tamāruhantaṁ khurasañcitaṁ giriṁ, vibhiṁsanaṁ pajjalitaṁ bhayānakaṁ;",
  "atk-s0514a3:2089_0": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2090_0": "Tattha tamāruhantanti taṁ bhavantaṁ jalitāvudhapahāre asahitvā jalitakhurehi sañcitaṁ jalitalohapabbataṁ āruhantaṁ.",
  "atk-s0514a3:2091_0": "1315.",
  "atk-s0514a3:2092_0": " ‘‘Tamāruhantaṁ pabbatasannikāsaṁ, aṅgārarāsiṁ jalitaṁ bhayānakaṁ;",
  "atk-s0514a3:2093_0": "Sudaḍḍhagattaṁ kapaṇaṁ rudantaṁ, ko codaye paraloke sahassa’’nti.",
  "atk-s0514a3:2094_0": "Tattha sudaḍḍhagattanti suṭṭhu daḍḍhasarīraṁ.",
  "atk-s0514a3:2095_0": "1316.",
  "atk-s0514a3:2096_0": " ‘‘Abbhakūṭasamā uccā, kaṇṭakanicitā dumā;",
  "atk-s0514a3:2097_0": "Ayomayehi tikkhehi, naralohitapāyibhī’’ti.",
  "atk-s0514a3:2098_0": "Tattha kaṇṭakanicitāti jalitakaṇṭakehi citā.",
  "atk-s0514a3:2098_1": "‘‘Ayomayehī’’ti idaṁ yehi kaṇṭakehi ācitā,",
  "atk-s0514a3:2098_2": "te dassetuṁ vuttaṁ.",
  "atk-s0514a3:2099_0": "1317.",
  "atk-s0514a3:2100_0": " ‘‘Tamāruhanti nāriyo, narā ca paradāragū;",
  "atk-s0514a3:2101_0": "Coditā sattihatthehi, yamaniddesakāribhī’’ti.",
  "atk-s0514a3:2102_0": "Tattha tamāruhantīti taṁ evarūpaṁ simbalirukkhaṁ āruhanti.",
  "atk-s0514a3:2102_1": "Yamaniddesakāribhīti yamassa vacanakarehi,",
  "atk-s0514a3:2102_2": "nirayapālehīti attho.",
  "atk-s0514a3:2103_0": "1318.",
  "atk-s0514a3:2104_0": " ‘‘Tamāruhantaṁ nirayaṁ, simbaliṁ ruhiramakkhitaṁ;",
  "atk-s0514a3:2105_0": "Vidaḍḍhakāyaṁ vitacaṁ, āturaṁ gāḷhavedanaṁ.",
  "atk-s0514a3:2106_0": "1319.",
  "atk-s0514a3:2107_0": " ‘‘Passasantaṁ muhuṁ uṇhaṁ, pubbakammāparādhikaṁ;",
  "atk-s0514a3:2108_0": "Dumagge vitacaṁ gattaṁ, ko taṁ yāceyya taṁ dhana’’nti.",
  "atk-s0514a3:2109_0": "Tattha vidaḍḍhakāyanti vihiṁsitakāyaṁ.",
  "atk-s0514a3:2109_1": "Vitacanti cammamaṁsānaṁ chiddāvachiddaṁ chinnatāya koviḷārapupphaṁ viya kiṁsukapupphaṁ viya ca.",
  "atk-s0514a3:2110_0": "1320.",
  "atk-s0514a3:2111_0": " ‘‘Abbhakūṭasamā uccā, asipattācitā dumā;",
  "atk-s0514a3:2112_0": "Ayomayehi tikkhehi, naralohitapāyibhī’’ti.",
  "atk-s0514a3:2113_0": "Tattha asipattācitāti asimayehi pattehi citā.",
  "atk-s0514a3:2114_0": "1321.",
  "atk-s0514a3:2115_0": " ‘‘Tamāruhantaṁ asipattapādapaṁ, asīhi tikkhehi ca chijjamānaṁ;",
  "atk-s0514a3:2116_0": "Sañchinnagattaṁ ruhiraṁ savantaṁ, ko codaye paraloke sahassa’’nti.",
  "atk-s0514a3:2117_0": "Tattha tamāruhantanti taṁ bhavantaṁ nirayapālānaṁ āvudhapahāre asahitvā āruhantaṁ.",
  "atk-s0514a3:2118_0": "1322.",
  "atk-s0514a3:2119_0": " ‘‘Tato nikkhantamattaṁ taṁ, asipattācitā dumā;",
  "atk-s0514a3:2120_0": "Sampatitaṁ vetaraṇiṁ, ko taṁ yāceyya taṁ dhana’’nti.",
  "atk-s0514a3:2121_0": "Tattha sampatitanti patitaṁ.",
  "atk-s0514a3:2122_0": "1323.",
  "atk-s0514a3:2123_0": " ‘‘Kharā khārodikā tattā, duggā vetaraṇī nadī;",
  "atk-s0514a3:2124_0": "Ayopokkharasañchannā, tikkhā pattehi sandati’’.",
  "atk-s0514a3:2125_0": "Tattha kharāti pharusā.",
  "atk-s0514a3:2125_1": "Ayopokkharasañchannāti ayomayehi tikhiṇapariyantehi pokkharapattehi sañchannā.",
  "atk-s0514a3:2125_2": "Pattehīti tehi pattehi sā nadī tikkhā hutvā sandati.",
  "atk-s0514a3:2126_0": "1324.",
  "atk-s0514a3:2127_0": " ‘‘Tattha sañchinnagattaṁ taṁ, vuyhantaṁ ruhiramakkhitaṁ;",
  "atk-s0514a3:2128_0": "Vetaraññe anālambe, ko taṁ yāceyya taṁ dhana’’nti.",
  "atk-s0514a3:2129_0": "Tattha vetaraññeti vetaraṇīudake.",
  "atk-s0514a3:2130_0": "Imaṁ pana mahāsattassa nirayakathaṁ sutvā rājā saṁviggahadayo mahāsattaññeva tāṇagavesī hutvā āha –",
  "atk-s0514a3:2131_0": "1325.",
  "atk-s0514a3:2132_0": " ‘‘Vedhāmi rukkho viya chijjamāno, disaṁ na jānāmi pamūḷhasañño;",
  "atk-s0514a3:2133_0": "Bhayānutappāmi mahā ca me bhayā, sutvāna kathā tava bhāsitā ise.",
  "atk-s0514a3:2134_0": "1326.",
  "atk-s0514a3:2135_0": " ‘‘Āditte vārimajjhaṁva, dīpaṁvoghe mahaṇṇave;",
  "atk-s0514a3:2136_0": "Andhakāreva pajjoto, tvaṁ nosi saraṇaṁ ise.",
  "atk-s0514a3:2137_0": "1327.",
  "atk-s0514a3:2138_0": " ‘‘Atthañca dhammaṁ anusāsa maṁ ise, atītamaddhā aparādhitaṁ mayā;",
  "atk-s0514a3:2139_0": "Ācikkha me nārada suddhimaggaṁ, yathā ahaṁ no nirayaṁ pateyya’’nti.",
  "atk-s0514a3:2140_0": "Tattha bhayānutappāmīti attanā katassa pāpassa bhayena anutappāmi.",
  "atk-s0514a3:2140_1": "Mahā ca me bhayāti mahantañca me nirayabhayaṁ uppannaṁ.",
  "atk-s0514a3:2140_2": "Dipaṁvogheti dīpaṁva oghe.",
  "atk-s0514a3:2140_3": "Idaṁ vuttaṁ hoti –",
  "atk-s0514a3:2140_4": "āditte kāle vārimajjhaṁ viya bhinnanāvānaṁ oghe aṇṇave patiṭṭhaṁ alabhamānānaṁ dīpaṁ viya andhakāragatānaṁ pajjoto viya ca tvaṁ no ise saraṇaṁ bhava.",
  "atk-s0514a3:2140_5": "Atītamaddhā aparādhitaṁ mayāti ekaṁsena mayā atītaṁ kammaṁ aparādhitaṁ virādhitaṁ,",
  "atk-s0514a3:2140_6": "kusalaṁ atikkamitvā akusalameva katanti.",
  "atk-s0514a3:2141_0": "Athassa mahāsatto visuddhimaggaṁ ācikkhituṁ sammāpaṭipanne porāṇakarājāno udāharaṇavasena dassento āha –",
  "atk-s0514a3:2142_0": "1328.",
  "atk-s0514a3:2143_0": " ‘‘Yathā ahū dhataraṭṭho, vessāmitto aṭṭhako yāmataggi;",
  "atk-s0514a3:2144_0": "Usindaro cāpi sivī ca rājā, paricārakā samaṇabrāhmaṇānaṁ.",
  "atk-s0514a3:2145_0": "1329.",
  "atk-s0514a3:2146_0": " ‘‘Ete caññe ca rājāno, ye saggavisayaṁ gatā;",
  "atk-s0514a3:2147_0": "Adhammaṁ parivajjetvā, dhammaṁ cara mahīpati.",
  "atk-s0514a3:2148_0": "1330.",
  "atk-s0514a3:2149_0": " ‘‘Annahatthā ca te byamhe, ghosayantu pure tava;",
  "atk-s0514a3:2150_0": "‘Ko chāto ko ca tasito, ko mālaṁ ko vilepanaṁ;",
  "atk-s0514a3:2151_0": "Nānārattānaṁ vatthānaṁ, ko naggo paridahissati.",
  "atk-s0514a3:2152_0": "1331.",
  "atk-s0514a3:2153_0": " ‘Ko panthe chattamāneti, pādukā ca mudū subhā’;",
  "atk-s0514a3:2154_0": "Iti sāyañca pāto ca, ghosayantu pure tava.",
  "atk-s0514a3:2155_0": "1332.",
  "atk-s0514a3:2156_0": " ‘‘Jiṇṇaṁ posaṁ gavāssañca, māssu yuñja yathā pure;",
  "atk-s0514a3:2157_0": "Parihārañca dajjāsi, adhikārakato balī’’ti.",
  "atk-s0514a3:2158_0": "Tattha ete cāti yathā ete ca dhataraṭṭho vessāmitto aṭṭhako yāmataggi usindaro sivīti cha rājāno aññe ca dhammaṁ caritvā saggavisayaṁ gatā,",
  "atk-s0514a3:2158_1": "evaṁ tvampi adhammaṁ parivajjetvā dhammaṁ cara.",
  "atk-s0514a3:2158_2": "Ko chātoti mahārāja,",
  "atk-s0514a3:2158_3": "tava byamhe pure rājanivesane ceva nagare ca annahatthā purisā ‘‘ko chāto,",
  "atk-s0514a3:2158_4": "ko tasito’’ti tesaṁ dātukāmatāya ghosentu.",
  "atk-s0514a3:2158_5": "Ko mālanti ko mālaṁ icchati,",
  "atk-s0514a3:2158_6": "ko vilepanaṁ icchati,",
  "atk-s0514a3:2158_7": "nānārattānaṁ vatthānaṁ yaṁ yaṁ icchati,",
  "atk-s0514a3:2158_8": "taṁ taṁ ko naggo paridahissatīti ghosentu.",
  "atk-s0514a3:2158_9": "Ko panthe chattamānetīti ko panthe chattaṁ dhārayissati.",
  "atk-s0514a3:2158_10": "Pādukā cāti upāhanā ca mudū subhā ko icchati.",
  "atk-s0514a3:2159_0": "Jiṇṇaṁ posanti yo te upaṭṭhākesu amacco vā añño vā pubbe katūpakāro jarājiṇṇakāle yathā porāṇakāle kammaṁ kātuṁ na sakkoti,",
  "atk-s0514a3:2159_1": "yepi te gavāssādayo jiṇṇatāya kammaṁ kātuṁ na sakkonti,",
  "atk-s0514a3:2159_2": "tesu ekampi pubbe viya kammesu mā yojayi.",
  "atk-s0514a3:2159_3": "Jiṇṇakālasmiñhi te tāni kammāni kātuṁ na sakkonti.",
  "atk-s0514a3:2159_4": "Parihārañcāti idha parivāro ‘‘parihāro’’ti vutto.",
  "atk-s0514a3:2159_5": "Idaṁ vuttaṁ hoti –",
  "atk-s0514a3:2159_6": "yo ca te balī hutvā adhikārakato pubbe katūpakāro hoti,",
  "atk-s0514a3:2159_7": "tassa jarājiṇṇakāle yathāporāṇaparivāraṁ dadeyyāsi.",
  "atk-s0514a3:2159_8": "Asappurisā hi attano upakārakānaṁ upakāraṁ kātuṁ samatthakāleyeva sammānaṁ karonti,",
  "atk-s0514a3:2159_9": "samatthakāle pana na olokenti.",
  "atk-s0514a3:2159_10": "Sappurisā pana asamatthakālepi tesaṁ tatheva sakkāraṁ karonti,",
  "atk-s0514a3:2159_11": "tasmā tuvampi evaṁ kareyyāsīti.",
  "atk-s0514a3:2160_0": "Iti mahāsatto rañño dānakathañca sīlakathañca kathetvā idāni yasmā ayaṁ rājā attano attabhāve rathena upametvā vaṇṇiyamāne tussissati,",
  "atk-s0514a3:2160_1": "tasmāssa sabbakāmaduharathopamāya dhammaṁ desento āha –",
  "atk-s0514a3:2161_0": "1333.",
  "atk-s0514a3:2162_0": " ‘‘Kāyo te rathasaññāto, manosārathiko lahu;",
  "atk-s0514a3:2163_0": "Avihiṁsāsāritakkho, saṁvibhāgapaṭicchado.",
  "atk-s0514a3:2164_0": "1334.",
  "atk-s0514a3:2165_0": " ‘‘Pādasaññamanemiyo, hatthasaññamapakkharo;",
  "atk-s0514a3:2166_0": "Kucchisaññamanabbhanto, vācāsaññamakūjano.",
  "atk-s0514a3:2167_0": "1335.",
  "atk-s0514a3:2168_0": " ‘‘Saccavākyasamattaṅgo, apesuññasusaññato;",
  "atk-s0514a3:2169_0": "Girāsakhilanelaṅgo, mitabhāṇisilesito.",
  "atk-s0514a3:2170_0": "1336.",
  "atk-s0514a3:2171_0": " ‘‘Saddhālobhasusaṅkhāro, nivātañjalikubbaro;",
  "atk-s0514a3:2172_0": "Athaddhatānatīsāko, sīlasaṁvaranandhano.",
  "atk-s0514a3:2173_0": "1337.",
  "atk-s0514a3:2174_0": " ‘‘Akkodhanamanugghātī, dhammapaṇḍarachattako;",
  "atk-s0514a3:2175_0": "Bāhusaccamapālambo, ṭhitacittamupādhiyo.",
  "atk-s0514a3:2176_0": "1338.",
  "atk-s0514a3:2177_0": " ‘‘Kālaññutācittasāro, vesārajjatidaṇḍako;",
  "atk-s0514a3:2178_0": "Nivātavuttiyottako, anatimānayugo lahu.",
  "atk-s0514a3:2179_0": "1339.",
  "atk-s0514a3:2180_0": " ‘‘Alīnacittasanthāro, vuddhisevī rajohato;",
  "atk-s0514a3:2181_0": "Satipatodo dhīrassa, dhiti yogo ca rasmiyo.",
  "atk-s0514a3:2182_0": "1340.",
  "atk-s0514a3:2183_0": " ‘‘Mano dantaṁ pathaṁ neti, samadantehi vāhibhi;",
  "atk-s0514a3:2184_0": "Icchā lobho ca kummaggo, ujumaggo ca saṁyamo.",
  "atk-s0514a3:2185_0": "1341.",
  "atk-s0514a3:2186_0": " ‘‘Rūpe sadde rase gandhe, vāhanassa padhāvato;",
  "atk-s0514a3:2187_0": "Paññā ākoṭanī rāja, tattha attāva sārathi.",
  "atk-s0514a3:2188_0": "1342.",
  "atk-s0514a3:2189_0": " ‘‘Sace etena yānena, samacariyā daḷhā dhiti;",
  "atk-s0514a3:2190_0": "Sabbakāmaduho rāja, na jātu nirayaṁ vaje’’ti.",
  "atk-s0514a3:2191_0": "Tattha rathasaññātoti mahārāja,",
  "atk-s0514a3:2191_1": "tava kāyo rathoti saññāto hotu.",
  "atk-s0514a3:2191_2": "Manosārathikoti manasaṅkhātena kusalacittena sārathinā samannāgato.",
  "atk-s0514a3:2191_3": "Lahūti vigatathinamiddhatāya sallahuko.",
  "atk-s0514a3:2191_4": "Avihiṁsāsāritakkhoti avihiṁsāmayena sāritena suṭṭhu pariniṭṭhitena akkhena samannāgato.",
  "atk-s0514a3:2191_5": "Saṁvibhāgapaṭicchadoti dānasaṁvibhāgamayena paṭicchadena samannāgato.",
  "atk-s0514a3:2191_6": "Pādasaññamanemiyoti pādasaṁyamamayāya nemiyā samannāgato.",
  "atk-s0514a3:2191_7": "Hatthasaññamapakkharoti hatthasaṁyamamayena pakkharena samannāgato.",
  "atk-s0514a3:2191_8": "Kucchisaññamanabbhantoti kucchisaṁyamasaṅkhātena mitabhojanamayena telena abbhanto.",
  "atk-s0514a3:2191_9": "‘‘Abbhañjitabbo nābhi hotū’’tipi pāṭho.",
  "atk-s0514a3:2191_10": "Vācāsaññamakūjanoti vācāsaṁyamena akūjano.",
  "atk-s0514a3:2192_0": "Saccavākyasamattaṅgoti saccavākyena paripuṇṇaaṅgo akhaṇḍarathaṅgo.",
  "atk-s0514a3:2192_1": "Apesuññasusaññatoti apesuññena suṭṭhu saññato samussito.",
  "atk-s0514a3:2192_2": "Girāsakhilanelaṅgoti sakhilāya saṇhavācāya niddosaṅgo maṭṭharathaṅgo.",
  "atk-s0514a3:2192_3": "Mitabhāṇisilesito mitabhāṇasaṅkhātena silesena suṭṭhu sambandho.",
  "atk-s0514a3:2192_4": "Saddhālobhasusaṅkhāroti kammaphalasaddahanasaddhāmayena ca alobhamayena ca sundarena alaṅkārena samannāgato.",
  "atk-s0514a3:2192_5": "Nivātañjalikubbaroti sīlavantānaṁ nivātamayena ceva añjalikammamayena ca kubbarena samannāgato.",
  "atk-s0514a3:2192_6": "Athaddhatānatīsākoti sakhilasammodabhāvasaṅkhātāya athaddhatāya anataīso,",
  "atk-s0514a3:2192_7": "thokanataīsoti attho.",
  "atk-s0514a3:2192_8": "Sīlasaṁvaranandhanoti akhaṇḍapañcasīlacakkhundriyādisaṁvarasaṅkhātāya nandhanarajjuyā samannāgato.",
  "atk-s0514a3:2193_0": "Akkodhanamanugghātīti akkodhanabhāvasaṅkhātena anugghātena samannāgato.",
  "atk-s0514a3:2193_1": "Dhammapaṇḍara-chattakoti dasakusaladhammasaṅkhātena paṇḍaracchattena samannāgato.",
  "atk-s0514a3:2193_2": "Bāhusaccamapālamboti atthasannissitabahussutabhāvamayena apālambena samannāgato.",
  "atk-s0514a3:2193_3": "Ṭhitacittamupādhiyoti lokadhammehi avikampanabhāvena suṭṭhu ṭhitaekaggabhāvappattacittasaṅkhātena upādhinā uttarattharaṇena vā rājāsanena samannāgato.",
  "atk-s0514a3:2193_4": "Kālaññutācittasāroti ‘‘ayaṁ dānassa dinnakālo,",
  "atk-s0514a3:2193_5": "ayaṁ sīlassa rakkhanakālo’’ti evaṁ kālaññutāsaṅkhātena kālaṁ jānitvā katena cittena kusalasārena samannāgato.",
  "atk-s0514a3:2193_6": "Idaṁ vuttaṁ hoti – yathā, mahārāja,",
  "atk-s0514a3:2193_7": "rathassa nāma āṇiṁ ādiṁ katvā dabbasambhārajātaṁ parisuddhaṁ sāramayañca icchitabbaṁ,",
  "atk-s0514a3:2193_8": "evañhi so ratho addhānakkhamo hoti,",
  "atk-s0514a3:2193_9": "evaṁ tavapi kāyaratho kālaṁ jānitvā katena cittena parisuddhena dānādikusalasārena samannāgato hotūti.",
  "atk-s0514a3:2193_10": "Vesārajjatidaṇḍakoti parisamajjhe kathentassapi visāradabhāvasaṅkhātena tidaṇḍena samannāgato.",
  "atk-s0514a3:2193_11": "Nivātavuttiyottakoti ovāde pavattanasaṅkhātena mudunā dhurayottena samannāgato .",
  "atk-s0514a3:2193_12": "Mudunā hi dhurayottena baddharathaṁ sindhavā sukhaṁ vahanti,",
  "atk-s0514a3:2193_13": "evaṁ tava kāyarathopi paṇḍitānaṁ ovādappavattitāya ābaddho sukhaṁ yātūti attho.",
  "atk-s0514a3:2193_14": "Anatimānayugo lahūti anatimānasaṅkhātena lahukena yugena samannāgato.",
  "atk-s0514a3:2194_0": "Alīnacittasanthāroti yathā ratho nāma dantamayena uḷārena santhārena sobhati,",
  "atk-s0514a3:2194_1": "evaṁ tava kāyarathopi dānādinā alīnaasaṅkuṭitacittasanthāro hotu.",
  "atk-s0514a3:2194_2": "Vuddhisevī rajohatoti yathā ratho nāma visamena rajuṭṭhānamaggena gacchanto rajokiṇṇo na sobhati,",
  "atk-s0514a3:2194_3": "samena virajena maggena gacchanto sobhati,",
  "atk-s0514a3:2194_4": "evaṁ tava kāyarathopi paññāvuddhisevitāya samatalaṁ ujumaggaṁ paṭipajjitvā hatarajo hotu.",
  "atk-s0514a3:2194_5": "Satipatodo dhīrassāti paṇḍitassa tava tasmiṁ kāyarathe supatiṭṭhitasatipatodo hotu.",
  "atk-s0514a3:2194_6": "Dhiti yogo ca rasmiyoti abbocchinnavīriyasaṅkhātā dhiti ca hitappaṭipattiyaṁ yuñjanabhāvasaṅkhāto yogo",
  "atk-s0514a3:2194_7": "ca tava tasmiṁ kāyarathe vaṭṭitā thirā rasmiyo hontu.",
  "atk-s0514a3:2194_8": "Mano dantaṁ pathaṁ neti,",
  "atk-s0514a3:2194_9": "samadantehi vāhibhīti yathā ratho nāma visamadantehi sindhavehi uppathaṁ yāti,",
  "atk-s0514a3:2194_10": "samadantehi samasikkhitehi yutto ujupathameva anveti,",
  "atk-s0514a3:2194_11": "evaṁ manopi dantaṁ nibbisevanaṁ kummaggaṁ pahāya ujumaggaṁ gaṇhāti.",
  "atk-s0514a3:2194_12": "Tasmā sudantaṁ ācārasampannaṁ cittaṁ tava kāyarathassa sindhavakiccaṁ sādhetu.",
  "atk-s0514a3:2194_13": "Icchālobho cāti appattesu vatthūsu icchā,",
  "atk-s0514a3:2194_14": "pattesu lobhoti ayaṁ icchā ca lobho ca kummaggo nāma.",
  "atk-s0514a3:2194_15": "Kuṭilo anujumaggo apāyameva neti.",
  "atk-s0514a3:2194_16": "Dasakusalakammapathavasena pana aṭṭhaṅgikamaggavasena vā pavatto sīlasaṁyamo ujumaggo nāma.",
  "atk-s0514a3:2194_17": "So tava kāyarathassa maggo hotu.",
  "atk-s0514a3:2195_0": "Rūpeti etesu manāpiyesu rūpādīsu kāmaguṇesu nimittaṁ gahetvā dhāvantassa tava kāyarathassa uppathaṁ paṭipannassa",
  "atk-s0514a3:2195_1": "rājarathassa sindhave ākoṭetvā nivāraṇapatodayaṭṭhi viya paññā ākoṭanī hotu.",
  "atk-s0514a3:2195_2": "Sā hi taṁ uppathagamanato nivāretvā ujuṁ sucaritamaggaṁ āropessati.",
  "atk-s0514a3:2195_3": "Tattha attāva sārathīti tasmiṁ pana te kāyarathe añño sārathi nāma natthi,",
  "atk-s0514a3:2195_4": "tava attāva sārathi hotu.",
  "atk-s0514a3:2195_5": "Sace etena yānenāti mahārāja,",
  "atk-s0514a3:2195_6": "yassetaṁ evarūpaṁ yānaṁ sace atthi,",
  "atk-s0514a3:2195_7": "etena yānena.",
  "atk-s0514a3:2195_8": "Samacariyā daḷhā dhitīti yassa samacariyā ca dhiti ca daḷhā hoti thirā,",
  "atk-s0514a3:2195_9": "so etena yānena yasmā esa ratho sabbakāmaduho rāja,",
  "atk-s0514a3:2195_10": "yathādhippete sabbakāme deti,",
  "atk-s0514a3:2195_11": "tasmā na jātu nirayaṁ vaje,",
  "atk-s0514a3:2195_12": "ekaṁsenetaṁ dhārehi,",
  "atk-s0514a3:2195_13": "evarūpena yānena nirayaṁ na gacchasīti attho. Iti kho, mahārāja,",
  "atk-s0514a3:2195_14": "yaṁ maṁ avaca ‘‘ācikkha me, nārada,",
  "atk-s0514a3:2195_15": "suddhimaggaṁ,",
  "atk-s0514a3:2195_16": "yathā ahaṁ no niraye pateyya’’nti,",
  "atk-s0514a3:2195_17": "ayaṁ te so mayā anekapariyāyena akkhātoti.",
  "atk-s0514a3:2196_0": "Evamassa dhammaṁ desetvā micchādiṭṭhiṁ jahāpetvā sīle patiṭṭhāpetvā ‘‘ito paṭṭhāya pāpamitte pahāya kalyāṇamitte upasaṅkama,",
  "atk-s0514a3:2196_1": "niccaṁ appamatto hohī’’ti ovādaṁ datvā rājadhītu guṇaṁ vaṇṇetvā rājaparisāya ca rājorodhānañca ovādaṁ",
  "atk-s0514a3:2196_2": "datvā mahantenānubhāvena tesaṁ passantānaññeva brahmalokaṁ gato.",
  "atk-s0514a3:2197_0": "Satthā imaṁ dhammadesanaṁ āharitvā ‘‘na,",
  "atk-s0514a3:2197_1": "bhikkhave, idāneva,",
  "atk-s0514a3:2197_2": "pubbepi mayā diṭṭhijālaṁ bhinditvā uruvelakassapo damitoyevā’’ti vatvā jātakaṁ samodhānento imā gāthā abhāsi –",
  "atk-s0514a3:2198_0": "1343.",
  "atk-s0514a3:2199_0": " ‘‘Alāto devadattosi, sunāmo āsi bhaddaji;",
  "atk-s0514a3:2200_0": "Vijayo sāriputtosi, moggallānosi bījako.",
  "atk-s0514a3:2201_0": "1344.",
  "atk-s0514a3:2202_0": " ‘‘Sunakkhatto licchaviputto, guṇo āsi acelako;",
  "atk-s0514a3:2203_0": "Ānando sā rucā āsi, yā rājānaṁ pasādayi.",
  "atk-s0514a3:2204_0": "1345.",
  "atk-s0514a3:2205_0": " ‘‘Uruvelakassapo rājā, pāpadiṭṭhi tadā ahu;",
  "atk-s0514a3:2206_0": "Mahābrahmā bodhisatto, evaṁ dhāretha jātaka’’nti.",
  "atk-s0514a3:2207_0": "Mahānāradakassapajātakavaṇṇanā aṭṭhamā.",
  "atk-s0514a3:2209_0": " [546] 9. Vidhurajātakavaṇṇanā",
  "atk-s0514a3:2210_0": "Catuposathakaṇḍaṁ",
  "atk-s0514a3:2211_0": "Paṇḍukisiyāsi dubbalāti idaṁ satthā jetavane viharanto attano paññāpāramiṁ ārabbha kathesi.",
  "atk-s0514a3:2211_1": "Ekadivasañhi bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0514a3:2211_2": "satthā mahāpañño puthupañño gambhīrapañño javanapañño hāsapañño tikkhapañño nibbedhikapañño parappavādamaddano,",
  "atk-s0514a3:2211_3": "attano paññānubhāvena khattiyapaṇḍitādīhi abhisaṅkhate sukhumapañhe bhinditvā te dametvā nibbisevane",
  "atk-s0514a3:2211_4": "katvā tīsu saraṇesu ceva sīlesu ca patiṭṭhāpetvā amatagāmimaggaṁ paṭipādesī’’ti.",
  "atk-s0514a3:2211_5": "Satthā āgantvā ‘‘kāya nuttha,",
  "atk-s0514a3:2211_6": "bhikkhave,",
  "atk-s0514a3:2211_7": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṁ,",
  "atk-s0514a3:2211_8": "bhikkhave,",
  "atk-s0514a3:2211_9": "yaṁ tathāgato paramābhisambodhippatto parappavādaṁ bhinditvā khattiyādayo dameyya.",
  "atk-s0514a3:2211_10": "Purimabhavasmiñhi bodhiñāṇaṁ pariyesantopi tathāgato paññavā parappavādamaddanoyeva.",
  "atk-s0514a3:2211_11": "Tathā hi ahaṁ vidhurakāle saṭṭhiyojanubbedhe kāḷapabbatamuddhani puṇṇakaṁ nāma yakkhasenāpatiṁ attano",
  "atk-s0514a3:2211_12": "ñāṇabaleneva dametvā nibbisevanaṁ katvā pañcasīlesu patiṭṭhāpento attano jīvitaṁ dāpesi’’nti vatvā tehi",
  "atk-s0514a3:2211_13": "yācito atītaṁ āhari.",
  "atk-s0514a3:2212_0": "Atīte kururaṭṭhe indapatthanagare dhanañcayakorabyo nāma rājā rajjaṁ kāresi.",
  "atk-s0514a3:2212_1": "Vidhurapaṇḍito nāma amacco tassa atthadhammānusāsako ahosi.",
  "atk-s0514a3:2212_2": "So madhurakatho mahādhammakathiko sakalajambudīpe rājāno hatthikantavīṇāsarena paluddhahatthino viya",
  "atk-s0514a3:2212_3": "attano madhuradhammadesanāya palobhetvā tesaṁ sakasakarajjāni gantuṁ adadamāno buddhalīlāya mahājanassa",
  "atk-s0514a3:2212_4": "dhammaṁ desento mahantena yasena tasmiṁ nagare paṭivasi.",
  "atk-s0514a3:2213_0": "Tadā hi bārāṇasiyampi gihisahāyakā cattāro brāhmaṇamahāsālā mahallakakāle kāmesu ādīnavaṁ disvā himavantaṁ",
  "atk-s0514a3:2213_1": "pavisitvā isipabbajjaṁ pabbajitvā abhiññā ca samāpattiyo ca nibbattetvā vanamūlaphalāhārā tattheva ciraṁ",
  "atk-s0514a3:2213_2": "vasitvā loṇambilasevanatthāya cārikaṁ caramānā aṅgaraṭṭhe kālacampānagaraṁ patvā rājuyyāne vasitvā punadivase",
  "atk-s0514a3:2213_3": "bhikkhāya nagaraṁ pavisiṁsu.",
  "atk-s0514a3:2213_4": "Tattha cattāro sahāyakā kuṭumbikā tesaṁ iriyāpathesu pasīditvā vanditvā bhikkhābhājanaṁ gahetvā ekekaṁ",
  "atk-s0514a3:2213_5": "attano nivesane nisīdāpetvā paṇītena āhārena parivisitvā paṭiññaṁ gāhāpetvā uyyāneyeva vāsāpesuṁ.",
  "atk-s0514a3:2213_6": "Te cattāro tāpasā catunnaṁ kuṭumbikānaṁ gehesu nibaddhaṁ bhuñjitvā divāvihāratthāya eko tāpaso tāvatiṁsabhavanaṁ gacchati,",
  "atk-s0514a3:2213_7": "eko nāgabhavanaṁ,",
  "atk-s0514a3:2213_8": "eko supaṇṇabhavanaṁ,",
  "atk-s0514a3:2213_9": "eko korabyarañño migājinauyyānaṁ gacchati.",
  "atk-s0514a3:2213_10": "Tesu yo devalokaṁ gantvā divāvihāraṁ karoti,",
  "atk-s0514a3:2213_11": "so sakkassa yasaṁ oloketvā attano upaṭṭhākassa tameva vaṇṇeti.",
  "atk-s0514a3:2213_12": "Yo nāgabhavanaṁ gantvā divāvihāraṁ karoti,",
  "atk-s0514a3:2213_13": "so nāgarājassa sampattiṁ oloketvā attano upaṭṭhākassa tameva vaṇṇeti.",
  "atk-s0514a3:2213_14": "Yo supaṇṇabhavanaṁ gantvā divāvihāraṁ karoti,",
  "atk-s0514a3:2213_15": "so supaṇṇarājassa vibhūtiṁ oloketvā attano upaṭṭhākassa tameva vaṇṇeti.",
  "atk-s0514a3:2213_16": "Yo dhanañcayakorabyarājassa uyyānaṁ gantvā divāvihāraṁ karoti,",
  "atk-s0514a3:2213_17": "so dhanañcayakorabyarañño sirisobhaggaṁ oloketvā attano upaṭṭhākassa tameva vaṇṇeti.",
  "atk-s0514a3:2214_0": "Te cattāropi janā taṁ tadeva ṭhānaṁ patthetvā dānādīni puññāni katvā āyupariyosāne eko sakko hutvā nibbatti,",
  "atk-s0514a3:2214_1": "eko saputtadāro nāgabhavane nāgarājā hutvā nibbatti,",
  "atk-s0514a3:2214_2": "eko supaṇṇabhavane simbalivimāne supaṇṇarājā hutvā nibbatti.",
  "atk-s0514a3:2214_3": "Eko dhanañcayakorabyarañño aggamahesiyā kucchimhi nibbatti.",
  "atk-s0514a3:2214_4": "Tepi tāpasā aparihīnajjhānā kālaṁ katvā brahmaloke nibbattiṁsu.",
  "atk-s0514a3:2214_5": "Korabyakumāro vuḍḍhimanvāya pitu accayena rajje patiṭṭhahitvā dhammena samena rajjaṁ kāresi.",
  "atk-s0514a3:2214_6": "So pana jūtavittako ahosi.",
  "atk-s0514a3:2214_7": "So vidhurapaṇḍitassa ovāde ṭhatvā dānaṁ deti,",
  "atk-s0514a3:2214_8": "sīlaṁ rakkhati,",
  "atk-s0514a3:2214_9": "uposathaṁ upavasati.",
  "atk-s0514a3:2215_0": "So ekadivasaṁ samādinnuposatho ‘‘vivekamanubrūhissāmī’’ti uyyānaṁ gantvā manuññaṭṭhāne nisīditvā samaṇadhammaṁ akāsi.",
  "atk-s0514a3:2215_1": "Sakkopi samādinnuposatho ‘‘devaloke palibodho hotī’’ti manussaloke tameva uyyānaṁ āgantvā ekasmiṁ manuññaṭṭhāne nisīditvā samaṇadhammaṁ akāsi.",
  "atk-s0514a3:2215_2": "Varuṇanāgarājāpi samādinnuposatho ‘‘nāgabhavane palibodho hotī’’ti tatthevāgantvā ekasmiṁ manuññaṭṭhāne nisīditvā samaṇadhammaṁ akāsi.",
  "atk-s0514a3:2215_3": "Supaṇṇarājāpi samādinnuposatho ‘‘supaṇṇabhavane palibodho hotī’’ti tatthevāgantvā ekasmiṁ manuññaṭṭhāne nisīditvā samaṇadhammaṁ akāsi.",
  "atk-s0514a3:2215_4": "Tepi cattāro janā sāyanhasamaye sakaṭṭhānehi nikkhamitvā maṅgalapokkharaṇitīre samāgantvā aññamaññaṁ",
  "atk-s0514a3:2215_5": "oloketvā pubbasinehavasena samaggā sammodamānā hutvā aññamaññaṁ mettacittaṁ upaṭṭhapetvā madhurapaṭisanthāraṁ kariṁsu.",
  "atk-s0514a3:2215_6": "Tesu sakko maṅgalasilāpaṭṭe nisīdi,",
  "atk-s0514a3:2215_7": "itarepi attano attano yuttāsanaṁ ñatvā nisīdiṁsu.",
  "atk-s0514a3:2215_8": "Atha ne sakko āha ‘‘mayaṁ cattāropi rājānova ,",
  "atk-s0514a3:2215_9": "amhesu pana kassa sīlaṁ mahanta’’nti?",
  "atk-s0514a3:2215_10": "Atha naṁ varuṇanāgarājā āha ‘‘tumhākaṁ tiṇṇaṁ janānaṁ sīlato mayhaṁ sīlaṁ mahanta’’nti.",
  "atk-s0514a3:2215_11": "‘‘Kimettha kāraṇa’’nti?",
  "atk-s0514a3:2215_12": "‘‘Ayaṁ supaṇṇarājā amhākaṁ jātānampi ajātānampi paccāmittova,",
  "atk-s0514a3:2215_13": "ahaṁ evarūpaṁ amhākaṁ jīvitakkhayakaraṁ paccāmittaṁ disvāpi kodhaṁ na karomi,",
  "atk-s0514a3:2215_14": "iminā kāraṇena mama sīlaṁ mahanta’’nti vatvā idaṁ dasakanipāte catuposathajātake paṭhamaṁ gāthamāha –",
  "atk-s0514a3:2216_0": "‘‘Yo kopaneyye na karoti kopaṁ, na kujjhati sappuriso kadāci;",
  "atk-s0514a3:2217_0": "Kuddhopi so nāvikaroti kopaṁ, taṁ ve naraṁ samaṇamāhu loke’’ti. (jā. 1.10.24);",
  "atk-s0514a3:2218_0": "Tattha yoti khattiyādīsu yo koci.",
  "atk-s0514a3:2218_1": "Kopaneyyeti kujjhitabbayuttake puggale khantīvādītāpaso viya kopaṁ na karoti.",
  "atk-s0514a3:2218_2": "Kadācīti yo kismiñci kāle na kujjhateva.",
  "atk-s0514a3:2218_3": "Kuddhopīti sace pana so sappuriso kujjhati,",
  "atk-s0514a3:2218_4": "atha kuddhopi taṁ kopaṁ nāvikaroti cūḷabodhitāpaso viya.",
  "atk-s0514a3:2218_5": "Taṁ ve naranti mahārājāno taṁ ve purisaṁ samitapāpatāya loke paṇḍitā ‘‘samaṇa’’nti kathenti.",
  "atk-s0514a3:2218_6": "Ime pana guṇā mayi santi,",
  "atk-s0514a3:2218_7": "tasmā mameva sīlaṁ mahantanti.",
  "atk-s0514a3:2219_0": "Taṁ sutvā supaṇṇarājā ‘‘ayaṁ nāgo mama aggabhakkho,",
  "atk-s0514a3:2219_1": "yasmā panāhaṁ evarūpaṁ aggabhakkhaṁ disvāpi khudaṁ adhivāsetvā āhārahetu pāpaṁ na karomi,",
  "atk-s0514a3:2219_2": "tasmā mameva sīlaṁ mahanta’’nti vatvā imaṁ gāthamāha –",
  "atk-s0514a3:2220_0": "‘‘Ūnūdaro yo sahate jighacchaṁ, danto tapassī mitapānabhojano;",
  "atk-s0514a3:2221_0": "Āhārahetu na karoti pāpaṁ, taṁ ve naraṁ samaṇamāhu loke’’ti. (jā. 1.10.25);",
  "atk-s0514a3:2222_0": "Tattha dantoti indriyadamanena samannāgato.",
  "atk-s0514a3:2222_1": "Tapassīti tapanissitako.",
  "atk-s0514a3:2222_2": "Āhārahetūti atijighacchapiḷitopi yo pāpaṁ lāmakakammaṁ na karoti dhammasenāpatisāriputtatthero viya.",
  "atk-s0514a3:2222_3": "Ahaṁ panajja āhārahetu pāpaṁ na karomi,",
  "atk-s0514a3:2222_4": "tasmā mameva sīlaṁ mahantanti.",
  "atk-s0514a3:2223_0": "Tato sakko devarājā ‘‘ahaṁ nānappakāraṁ sukhapadaṭṭhānaṁ devalokasampattiṁ pahāya sīlarakkhaṇatthāya manussalokaṁ āgato,",
  "atk-s0514a3:2223_1": "tasmā mameva sīlaṁ mahanta’’nti vatvā imaṁ gāthamāha –",
  "atk-s0514a3:2224_0": "‘‘Khiḍḍaṁ ratiṁ vippajahitvāna sabbaṁ, na cālikaṁ bhāsati kiñci loke;",
  "atk-s0514a3:2225_0": "Vibhūsaṭṭhānā virato methunasmā, taṁ ve naraṁ samaṇamāhu loke’’ti. (jā. 1.10.26);",
  "atk-s0514a3:2226_0": "Tattha khiḍḍanti kāyikavācasikakhiḍḍaṁ.",
  "atk-s0514a3:2226_1": "Ratinti dibbakāmaguṇaratiṁ.",
  "atk-s0514a3:2226_2": "Kiñcīti appamattakampi.",
  "atk-s0514a3:2226_3": "Vibhūsaṭṭhānāti maṁsavibhūsā chavivibhūsāti dve vibhūsā.",
  "atk-s0514a3:2226_4": "Tattha ajjhoharaṇīyāhāro maṁsavibhūsā nāma,",
  "atk-s0514a3:2226_5": "mālāgandhādīni chavivibhūsā nāma,",
  "atk-s0514a3:2226_6": "yena akusalacittena dhārīyati,",
  "atk-s0514a3:2226_7": "taṁ tassa ṭhānaṁ,",
  "atk-s0514a3:2226_8": "tato virato methunasevanato ca yo paṭivirato.",
  "atk-s0514a3:2226_9": "Taṁ ve naraṁ samaṇamāhu loketi ahaṁ ajja devaccharāyo pahāya idhāgantvā samaṇadhammaṁ karomi,",
  "atk-s0514a3:2226_10": "tasmā mameva sīlaṁ mahantanti.",
  "atk-s0514a3:2226_11": "Evaṁ sakkopi attano sīlameva vaṇṇeti.",
  "atk-s0514a3:2227_0": "Taṁ sutvā dhanañcayarājā ‘‘ahaṁ ajja mahantaṁ pariggahaṁ soḷasasahassanāṭakitthiparipuṇṇaṁ antepuraṁ cajitvā uyyāne samaṇadhammaṁ karomi,",
  "atk-s0514a3:2227_1": "tasmā mameva sīlaṁ mahanta’’nti vatvā imaṁ gāthamāha –",
  "atk-s0514a3:2228_0": "‘‘Pariggahaṁ lobhadhammañca sabbaṁ, yo ve pariññāya pariccajeti;",
  "atk-s0514a3:2229_0": "Dantaṁ ṭhitattaṁ amamaṁ nirāsaṁ, taṁ ve naraṁ samaṇamāhu loke’’ti. (jā. 1.10.27);",
  "atk-s0514a3:2230_0": "Tattha pariggahanti nānappakāraṁ vatthukāmaṁ.",
  "atk-s0514a3:2230_1": "Lobhadhammanti tasmiṁ uppajjanataṇhaṁ.",
  "atk-s0514a3:2230_2": "Pariññāyāti ñātapariññā,",
  "atk-s0514a3:2230_3": "tīraṇapariññā,",
  "atk-s0514a3:2230_4": "pahānapariññāti imāhi tīhi pariññāhi parijānitvā.",
  "atk-s0514a3:2230_5": "Tattha khandhādīnaṁ dukkhādisabhāvajānanaṁ ñātapariññā,",
  "atk-s0514a3:2230_6": "tesu aguṇaṁ upadhāretvā tīraṇaṁ tīraṇapariññā,",
  "atk-s0514a3:2230_7": "tesu dosaṁ disvā chandarāgassāpakaḍḍhanaṁ pahānapariññā.",
  "atk-s0514a3:2230_8": "Yo imāhi tīhi pariññāhi jānitvā vatthukāmakilesakāme pariccajati,",
  "atk-s0514a3:2230_9": "chaḍḍetvā gacchati.",
  "atk-s0514a3:2230_10": "Dantanti nibbisevanaṁ.",
  "atk-s0514a3:2230_11": "Ṭhitattanti micchāvitakkābhāvena ṭhitasabhāvaṁ.",
  "atk-s0514a3:2230_12": "Amamanti ahanti mamāyanataṇhārahitaṁ.",
  "atk-s0514a3:2230_13": "Nirāsanti puttadārādīsu nicchandarāgaṁ.",
  "atk-s0514a3:2230_14": "Taṁ ve naranti taṁ evarūpaṁ puggalaṁ ‘‘samaṇa’’nti vadanti.",
  "atk-s0514a3:2231_0": "Iti te sabbepi attano attano sīlameva mahantanti vaṇṇetvā sakkādayo dhanañcayaṁ pucchiṁsu ‘‘atthi pana, mahārāja,",
  "atk-s0514a3:2231_1": "koci tumhākaṁ santike paṇḍito,",
  "atk-s0514a3:2231_2": "yo no imaṁ kaṅkhaṁ vinodeyyā’’ti . ‘‘Āma,",
  "atk-s0514a3:2231_3": "mahārājāno mama atthadhammānusāsako mahāpañño asamadhuro vidhurapaṇḍito nāma atthi,",
  "atk-s0514a3:2231_4": "so no imaṁ kaṅkhaṁ vinodessati,",
  "atk-s0514a3:2231_5": "tassa santikaṁ gacchāmā’’ti.",
  "atk-s0514a3:2231_6": "Atha te sabbe ‘‘sādhū’’ti sampaṭicchiṁsu.",
  "atk-s0514a3:2231_7": "Atha sabbepi uyyānā nikkhamitvā dhammasabhaṁ gantvā pallaṅkaṁ alaṅkārāpetvā bodhisattaṁ pallaṅkavaramajjhe",
  "atk-s0514a3:2231_8": "nisīdāpetvā paṭisanthāraṁ katvā ekamantaṁ nisinnā ‘‘paṇḍita,",
  "atk-s0514a3:2231_9": "amhākaṁ kaṅkhā uppannā,",
  "atk-s0514a3:2231_10": "taṁ no vinodehī’’ti vatvā imaṁ gāthamāhaṁsu –",
  "atk-s0514a3:2232_0": "‘‘Pucchāma kattāramanomapaññaṁ, kathāsu no viggaho atthi jāto;",
  "atk-s0514a3:2233_0": "Chindajja kaṅkhaṁ vicikicchitāni, tadajja kaṅkhaṁ vitaremu sabbe’’ti. (jā. 1.10.28);",
  "atk-s0514a3:2234_0": "Tattha kattāranti kattabbayuttakakārakaṁ.",
  "atk-s0514a3:2234_1": "Viggaho atthi jātoti eko sīlaviggaho sīlavivādo uppanno atthi.",
  "atk-s0514a3:2234_2": "Chindajjāti amhākaṁ taṁ kaṅkhaṁ tāni ca vicikicchitāni vajirena sineruṁ paharanto viya ajja chinda.",
  "atk-s0514a3:2234_3": "Vitaremūti vitareyyāma.",
  "atk-s0514a3:2235_0": "Paṇḍito tesaṁ kathaṁ sutvā ‘‘mahārājāno tumhākaṁ sīlaṁ nissāya uppannaṁ vivādakathaṁ sukathitadukkathitaṁ jānissāmī’’ti vatvā imaṁ gāthamāha –",
  "atk-s0514a3:2236_0": "‘‘Ye paṇḍitā atthadasā bhavanti, bhāsanti te yoniso tattha kāle;",
  "atk-s0514a3:2237_0": "Kathaṁ nu kathānaṁ abhāsitānaṁ, atthaṁ nayeyyuṁ kusalā janindā’’ti. (jā. 1.10.29);",
  "atk-s0514a3:2238_0": "Tattha atthadasāti atthadassanasamatthā.",
  "atk-s0514a3:2238_1": "Tattha kāleti tasmiṁ viggahe ārocite yuttappayuttakāle te paṇḍitā tamatthaṁ ācikkhantā yoniso bhāsanti.",
  "atk-s0514a3:2238_2": "Atthaṁ nayeyyuṁ kusalāti kusalā chekāpi samānā abhāsitānaṁ kathānaṁ kathaṁ nu atthaṁ ñāṇena nayeyyuṁ upaparikkheyyuṁ.",
  "atk-s0514a3:2238_3": "Janindāti rājāno ālapati.",
  "atk-s0514a3:2238_4": "Tasmā idaṁ tāva me vadetha.",
  "atk-s0514a3:2239_0": "‘‘Kathaṁ have bhāsati nāgarājā, garuḷo pana venateyyo kimāha;",
  "atk-s0514a3:2240_0": "Gandhabbarājā pana kiṁ vadeti, kathaṁ pana kurūnaṁ rājaseṭṭho’’ti. (jā. 1.10.30);",
  "atk-s0514a3:2241_0": "Tattha gandhabbarājāti sakkaṁ sandhāyāha.",
  "atk-s0514a3:2242_0": "Athassa te imaṁ gāthamāhaṁsu –",
  "atk-s0514a3:2243_0": "‘‘Khantiṁ have bhāsati nāgarājā, appāhāraṁ garuḷo venateyyo;",
  "atk-s0514a3:2244_0": "Gandhabbarājā rativippahānaṁ, akiñcanaṁ kurūnaṁ rājaseṭṭho’’ti. (jā. 1.10.31);",
  "atk-s0514a3:2245_0": "Tassattho – paṇḍita,",
  "atk-s0514a3:2245_1": "nāgarājā tāva kopaneyyepi puggale akuppanasaṅkhātaṁ adhivāsanakhantiṁ vaṇṇeti,",
  "atk-s0514a3:2245_2": "garuḷo appāhāratāsaṅkhātaṁ āhārahetu pāpassa akaraṇaṁ,",
  "atk-s0514a3:2245_3": "sakko pañcakāmaguṇaratīnaṁ vippahānaṁ,",
  "atk-s0514a3:2245_4": "kururājā nippalibodhabhāvaṁ vaṇṇetīti.",
  "atk-s0514a3:2246_0": "Atha tesaṁ kathaṁ sutvā mahāsatto imaṁ gāthamāha –",
  "atk-s0514a3:2247_0": "‘‘Sabbāni etāni subhāsitāni, na hettha dubbhāsitamatthi kiñci;",
  "atk-s0514a3:2248_0": "Yasmiñca etāni patiṭṭhitāni, arāva nābhyā susamohitāni;",
  "atk-s0514a3:2249_0": "Catubbhi dhammehi samaṅgibhūtaṁ, taṁ ve naraṁ samaṇamāhu loke’’ti. (jā. 1.10.32);",
  "atk-s0514a3:2250_0": "Tattha etānīti etāni cattāripi guṇajātāni yasmiṁ puggale sakaṭanābhiyaṁ suṭṭhu samohitāni arā viya patiṭṭhitāni,",
  "atk-s0514a3:2250_1": "catūhipetehi dhammehi samannāgataṁ puggalaṁ paṇḍitā ‘‘samaṇa’’nti āhu loketi.",
  "atk-s0514a3:2251_0": "Evaṁ mahāsatto catunnampi sīlaṁ ekasamameva akāsi.",
  "atk-s0514a3:2251_1": "Taṁ sutvā cattāropi rājāno tassa tuṭṭhā thutiṁ karontā imaṁ gāthamāhaṁsu –",
  "atk-s0514a3:2252_0": "‘‘Tuvañhi seṭṭho tvamanuttarosi, tvaṁ dhammagū dhammavidū sumedho;",
  "atk-s0514a3:2253_0": "Paññāya pañhaṁ samadhiggahetvā, acchecchi dhīro vicikicchitāni;",
  "atk-s0514a3:2254_0": "Acchecchi kaṅkhaṁ vicikicchitāni, cundo yathā nāgadantaṁ kharenā’’ti. (jā. 1.10.33).",
  "atk-s0514a3:2255_0": "Tattha tvamanuttarosīti tvaṁ anuttaro asi,",
  "atk-s0514a3:2255_1": "natthi tayā uttaritaro nāma.",
  "atk-s0514a3:2255_2": "Dhammagūti dhammassa gopako ceva dhammaññū ca.",
  "atk-s0514a3:2255_3": "Dhammavidūti pākaṭadhammo.",
  "atk-s0514a3:2255_4": "Sumedhoti sundarapañño paññāyāti attano paññāya amhākaṁ pañhaṁ suṭṭhu adhigaṇhitvā ‘‘idamettha kāraṇa’’nti yathābhūtaṁ ñatvā.",
  "atk-s0514a3:2255_5": "Acchecchīti tvaṁ dhīro amhākaṁ vicikicchitāni chindi,",
  "atk-s0514a3:2255_6": "evaṁ chindanto ca ‘‘chindajja kaṅkhaṁ vicikicchitānī’’ti idaṁ amhākaṁ āyācanaṁ sampādento acchecchi kaṅkhaṁ vicikicchitāni .",
  "atk-s0514a3:2255_7": "Cundo yathā nāgadantaṁ kharenāti yathā dantakāro kakacena hatthidantaṁ chindeyya,",
  "atk-s0514a3:2255_8": "evaṁ chindīti attho.",
  "atk-s0514a3:2256_0": "Evaṁ te cattāropi rājāno tassa pañhabyākaraṇena tuṭṭhamānasā ahesuṁ.",
  "atk-s0514a3:2256_1": "Atha naṁ sakko dibbadukūlena pūjesi,",
  "atk-s0514a3:2256_2": "garuḷo suvaṇṇamālāya,",
  "atk-s0514a3:2256_3": "varuṇo nāgarājā maṇinā,",
  "atk-s0514a3:2256_4": "dhanañcayarājā gavasahassādīhi pūjesi.",
  "atk-s0514a3:2256_5": "Tenevāha –",
  "atk-s0514a3:2257_0": "‘‘Nīluppalābhaṁ vimalaṁ anagghaṁ, vatthaṁ idaṁ dhūmasamānavaṇṇaṁ;",
  "atk-s0514a3:2258_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2259_0": "‘‘Suvaṇṇamālaṁ satapattaphullitaṁ, sakesaraṁ ratnasahassamaṇḍitaṁ;",
  "atk-s0514a3:2260_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2261_0": "‘‘Maṇiṁ anagghaṁ ruciraṁ pabhassaraṁ, kaṇṭhāvasattaṁ maṇibhūsitaṁ me;",
  "atk-s0514a3:2262_0": "Pañhassa veyyākaraṇena tuṭṭho, dadāmi te dhammapūjāya dhīra.",
  "atk-s0514a3:2263_0": "‘‘Gavaṁ sahassaṁ usabhañca nāgaṁ, ājaññayutte ca rathe dasa ime;",
  "atk-s0514a3:2264_0": "Pañhassa veyyākaraṇena tuṭṭho, dadāmi te gāmavarāni soḷasā’’ti. (jā. 1.10.34-37);",
  "atk-s0514a3:2265_0": "Evaṁ sakkādayo mahāsattaṁ pūjetvā sakaṭṭhānameva agamiṁsu.",
  "atk-s0514a3:2266_0": "Catuposathakaṇḍaṁ niṭṭhitaṁ.",
  "atk-s0514a3:2267_0": "Dohaḷakaṇḍaṁ",
  "atk-s0514a3:2268_0": "Tesu nāgarājassa bhariyā vimalādevī nāma.",
  "atk-s0514a3:2268_1": "Sā tassa gīvāya piḷandhanamaṇiṁ apassantī pucchi ‘‘deva,",
  "atk-s0514a3:2268_2": "kahaṁ pana te maṇī’’ti? ‘‘Bhadde,",
  "atk-s0514a3:2268_3": "candabrāhmaṇaputtassa vidhurapaṇḍitassa dhammakathaṁ sutvā pasannacitto ahaṁ tena maṇinā taṁ pūjesiṁ.",
  "atk-s0514a3:2268_4": "Na kevalañca ahameva,",
  "atk-s0514a3:2268_5": "sakkopi taṁ dibbadukūlena pūjesi,",
  "atk-s0514a3:2268_6": "supaṇṇarājā suvaṇṇamālāya,",
  "atk-s0514a3:2268_7": "dhanañcayarājā gavassasahassādīhi pūjesī’’ti.",
  "atk-s0514a3:2268_8": "‘‘Dhammakathiko so, devā’’ti. ‘‘Bhadde,",
  "atk-s0514a3:2268_9": "kiṁ vadesi,",
  "atk-s0514a3:2268_10": "jambudīpatale buddhuppādo viya pavattati,",
  "atk-s0514a3:2268_11": "sakalajambudīpe ekasatarājāno tassa madhuradhammakathāya bajjhitvā hatthikantavīṇāsarena paluddhamattavāraṇā",
  "atk-s0514a3:2268_12": "viya attano attano rajjāni gantuṁ na icchanti,",
  "atk-s0514a3:2268_13": "evarūpo so madhuradhammakathiko’’ti tassa guṇaṁ vaṇṇesi.",
  "atk-s0514a3:2268_14": "Sā vidhurapaṇḍitassa guṇakathaṁ sutvā tassa dhammakathaṁ sotukāmā hutvā cintesi ‘‘sacāhaṁ vakkhāmi ‘deva,",
  "atk-s0514a3:2268_15": "tassa dhammakathaṁ sotukāmā,",
  "atk-s0514a3:2268_16": "idha naṁ ānehī’ti,",
  "atk-s0514a3:2268_17": "na metaṁ ānessati.",
  "atk-s0514a3:2268_18": "Yaṁnūnāhaṁ ‘tassa me hadaye dohaḷo uppanno’ti gilānālayaṁ kareyya’’nti.",
  "atk-s0514a3:2268_19": "Sā tathā katvā siragabbhaṁ pavisitvā attano paricārikānaṁ saññaṁ datvā sirisayane nipajji.",
  "atk-s0514a3:2268_20": "Nāgarājā upaṭṭhānavelāya taṁ apassanto ‘‘kahaṁ vimalā’’ti paricārikāyo pucchitvā ‘‘gilānā,",
  "atk-s0514a3:2268_21": "devā’’ti vutte uṭṭhāyāsanā tassā santikaṁ gantvā sayanapasse nisīditvā sarīraṁ parimajjanto paṭhamaṁ gāthamāha –",
  "atk-s0514a3:2269_0": "1346.",
  "atk-s0514a3:2270_0": " ‘‘Paṇḍu kisiyāsi dubbalā, vaṇṇarūpaṁ na tavedisaṁ pure;",
  "atk-s0514a3:2271_0": "Vimale akkhāhi pucchitā, kīdisī tuyhaṁ sarīravedanā’’ti.",
  "atk-s0514a3:2272_0": "Tattha paṇḍūti paṇḍupalāsavaṇṇā.",
  "atk-s0514a3:2272_1": "Kisiyāti kisā.",
  "atk-s0514a3:2272_2": "Dubbalāti appathāmā.",
  "atk-s0514a3:2272_3": "Vaṇṇarūpaṁ na tavedisaṁ pureti tava vaṇṇasaṅkhātaṁ rūpaṁ pure edisaṁ na hoti,",
  "atk-s0514a3:2272_4": "niddosaṁ anavajjaṁ,",
  "atk-s0514a3:2272_5": "taṁ idāni parivattitvā amanuññasabhāvaṁ jātaṁ.",
  "atk-s0514a3:2272_6": "Vimaleti taṁ ālapati.",
  "atk-s0514a3:2273_0": "Athassa sā ācikkhantī dutiyaṁ gāthamāha –",
  "atk-s0514a3:2274_0": "1347.",
  "atk-s0514a3:2275_0": " ‘‘Dhammo manujesu mātīnaṁ, dohaḷo nāma janinda vuccati;",
  "atk-s0514a3:2276_0": "Dhammāhaṭaṁ nāgakuñjara, vidhurassa hadayābhipatthaye’’ti.",
  "atk-s0514a3:2277_0": "Tattha dhammoti sabhāvo.",
  "atk-s0514a3:2277_1": "Mātīnanti itthīnaṁ.",
  "atk-s0514a3:2277_2": "Janindāti nāgajanassa inda.",
  "atk-s0514a3:2277_3": "Dhammāhaṭaṁ nāgakuñjara,",
  "atk-s0514a3:2277_4": "vidhurassa hadayābhipatthayeti nāgaseṭṭha,",
  "atk-s0514a3:2277_5": "ahaṁ dhammena samena asāhasikakammena āhaṭaṁ vidhurassa hadayaṁ abhipatthayāmi,",
  "atk-s0514a3:2277_6": "taṁ me labhamānāya jīvitaṁ atthi,",
  "atk-s0514a3:2277_7": "alabhamānāya idheva maraṇanti tassa paññaṁ sandhāyevamāha –",
  "atk-s0514a3:2278_0": "Taṁ sutvā nāgarājā tatiyaṁ gāthamāha –",
  "atk-s0514a3:2279_0": "1348.",
  "atk-s0514a3:2280_0": " ‘‘Candaṁ kho tvaṁ dohaḷāyasi, sūriyaṁ vā atha vāpi mālutaṁ;",
  "atk-s0514a3:2281_0": "Dullabhañhi vidhurassa dassanaṁ, ko vidhuramidha mānayissatī’’ti.",
  "atk-s0514a3:2282_0": "Tattha dullabhañhi vidhurassa dassananti asamadhurassa vidhurassa dassanameva dullabhaṁ.",
  "atk-s0514a3:2282_1": "Tassa hi sakalajambudīpe rājāno dhammikaṁ rakkhāvaraṇaguttiṁ paccupaṭṭhāpetvā vicaranti,",
  "atk-s0514a3:2282_2": "passitumpi naṁ koci na labhati,",
  "atk-s0514a3:2282_3": "taṁ ko idha ānayissatīti vadati.",
  "atk-s0514a3:2283_0": "Sā tassa vacanaṁ sutvā ‘‘alabhamānāya me idheva maraṇa’’nti parivattitvā piṭṭhiṁ datvā sāḷakakaṇṇena mukhaṁ pidahitvā nipajji.",
  "atk-s0514a3:2283_1": "Nāgarājā anattamano sirigabbhaṁ pavisitvā sayanapiṭṭhe nisinno ‘‘vimalā vidhurapaṇḍitassa hadayamaṁsaṁ",
  "atk-s0514a3:2283_2": "āharāpetī’’ti saññī hutvā ‘‘paṇḍitassa hadayaṁ alabhantiyā vimalāya jīvitaṁ natthi,",
  "atk-s0514a3:2283_3": "kathaṁ nu kho tassa hadayamaṁsaṁ labhissāmī’’ti cintesi.",
  "atk-s0514a3:2283_4": "Athassa dhītā irandhatī nāma nāgakaññā sabbālaṅkārapaṭimaṇḍitā mahantena sirivilāsena pitu upaṭṭhānaṁ āgantvā pitaraṁ vanditvā ekamantaṁ ṭhitā,",
  "atk-s0514a3:2283_5": "sā tassa indriyavikāraṁ disvā ‘‘tāta,",
  "atk-s0514a3:2283_6": "ativiya domanassappattosi,",
  "atk-s0514a3:2283_7": "kiṁ nu kho kāraṇa’’nti pucchantī imaṁ gāthamāha –",
  "atk-s0514a3:2284_0": "1349.",
  "atk-s0514a3:2285_0": " ‘‘Kiṁ nu tāta tuvaṁ pajjhāyasi, padumaṁ hatthagataṁva te mukhaṁ;",
  "atk-s0514a3:2286_0": "Kiṁ nu dummanarūposi issara, mā tvaṁ soci amittatāpanā’’ti.",
  "atk-s0514a3:2287_0": "Tattha pajjhāyasīti punappunaṁ cintesi.",
  "atk-s0514a3:2287_1": "Hatthagatanti hatthena parimadditaṁ padumaṁ viya te mukhaṁ jātaṁ.",
  "atk-s0514a3:2287_2": "Issarāti pañcayojanasatikassa mandiranāgabhavanassa, sāmīti.",
  "atk-s0514a3:2288_0": "Dhītu vacanaṁ sutvā nāgarājā tamatthaṁ ārocento āha –",
  "atk-s0514a3:2289_0": "1350.",
  "atk-s0514a3:2290_0": " ‘‘Mātā hi tava irandhati, vidhurassa hadayaṁ dhaniyati;",
  "atk-s0514a3:2291_0": "Dullabhañhi vidhurassa dassanaṁ, ko vidhuramidha mānayissatī’’ti.",
  "atk-s0514a3:2292_0": "Tattha dhaniyatīti pattheti icchati.",
  "atk-s0514a3:2293_0": "Atha naṁ nāgarājā ‘‘amma,",
  "atk-s0514a3:2293_1": "mama santike vidhuraṁ ānetuṁ samattho natthi,",
  "atk-s0514a3:2293_2": "tvaṁ mātu jīvitaṁ dehi,",
  "atk-s0514a3:2293_3": "vidhuraṁ ānetuṁ samatthaṁ bhattāraṁ pariyesāhī’’ti uyyojento upaḍḍhagāthamāha –",
  "atk-s0514a3:2294_0": "1351.",
  "atk-s0514a3:2295_0": " ‘‘Tassa bhattupariyesanaṁ cara, yo vidhuramidha mānayissatī’’ti.",
  "atk-s0514a3:2296_0": "Tattha carāti vicara.",
  "atk-s0514a3:2297_0": "Iti so kilesābhiratabhāvena dhītu ananucchavikaṁ kathaṁ kathesi. Tamatthaṁ pakāsento satthā āha –",
  "atk-s0514a3:2298_0": "‘‘Pituno ca sā sutvāna vākyaṁ, rattiṁ nikkhamma avassutiṁ carī’’ti.",
  "atk-s0514a3:2299_0": "Tattha avassutinti bhikkhave,",
  "atk-s0514a3:2299_1": "sā nāgamāṇavikā pitu vacanaṁ sutvā pitaraṁ assāsetvā mātu santikaṁ gantvā tampi assāsetvā attano sirigabbhaṁ",
  "atk-s0514a3:2299_2": "gantvā sabbālaṅkārehi attānaṁ alaṅkaritvā ekaṁ kusumbharattavatthaṁ nivāsetvā ekaṁ ekaṁse katvā tameva",
  "atk-s0514a3:2299_3": "rattiṁ udakaṁ dvidhā katvā nāgabhavanato nikkhamma himavantappadese samuddatīre ṭhitaṁ saṭṭhiyojanubbedhaṁ",
  "atk-s0514a3:2299_4": "ekagghanaṁ kāḷapabbataṁ nāma añjanagiriṁ gantvā avassutiṁ cari kilesaavassutiṁ bhattupariyesanaṁ carīti attho.",
  "atk-s0514a3:2300_0": "Carantī ca yāni himavante vaṇṇagandhasampannāni pupphāni,",
  "atk-s0514a3:2300_1": "tāni āharitvā sakalapabbataṁ maṇiagghiyaṁ viya alaṅkaritvā uparitale pupphasanthāraṁ katvā manoramenākārena",
  "atk-s0514a3:2300_2": "naccitvā madhuragītaṁ gāyantī sattamaṁ gāthamāha –",
  "atk-s0514a3:2301_0": "1352.",
  "atk-s0514a3:2302_0": " ‘‘Ke gandhabbe rakkhase ca nāge, ke kimpurise cāpi mānuse;",
  "atk-s0514a3:2303_0": "Ke paṇḍite sabbakāmadade, dīgharattaṁ bhattā me bhavissatī’’ti.",
  "atk-s0514a3:2304_0": "Tattha ke gandhabbe rakkhase ca nāgeti ko gandhabbo vā rakkhaso vā nāgo vā.",
  "atk-s0514a3:2304_1": "Ke paṇḍite sabbakāmadadeti ko etesu gandhabbādīsu paṇḍito sabbakāmaṁ dātuṁ samattho,",
  "atk-s0514a3:2304_2": "so vidhurassa hadayamaṁsadohaḷiniyā mama mātu manorathaṁ matthakaṁ pāpetvā mayhaṁ dīgharattaṁ bhattā bhavissatīti.",
  "atk-s0514a3:2305_0": "Tasmiṁ khaṇe vessavaṇamahārājassa bhāgineyyo puṇṇako nāma yakkhasenāpati tigāvutappamāṇaṁ manomayasindhavaṁ",
  "atk-s0514a3:2305_1": "abhiruyha kāḷapabbatamatthakena yakkhasamāgamaṁ gacchanto taṁ tāya gītasaddaṁ assosi.",
  "atk-s0514a3:2305_2": "Anantare attabhāve anubhūtapubbāya itthiyā gītasaddo tassa chaviādīni chinditvā aṭṭhimiñjaṁ āhacca aṭṭhāsi.",
  "atk-s0514a3:2305_3": "So tāya paṭibaddhacitto hutvā nivattitvā sindhavapiṭṭhe nisinnova ‘‘bhadde,",
  "atk-s0514a3:2305_4": "ahaṁ mama paññāya dhammena samena vidhurassa hadayaṁ ānetuṁ samatthomhi,",
  "atk-s0514a3:2305_5": "tvaṁ mā cintayī’’ti taṁ assāsento aṭṭhamaṁ gāthamāha –",
  "atk-s0514a3:2306_0": "1353.",
  "atk-s0514a3:2307_0": " ‘‘Assāsa hessāmi te pati, bhattā te hessāmi anindalocane;",
  "atk-s0514a3:2308_0": "Paññā hi mamaṁ tathāvidhā, assāsa hessasi bhariyā mamā’’ti.",
  "atk-s0514a3:2309_0": "Tattha anindalocaneti aninditabbalocane. Tathāvidhāti vidhurassa hadayamaṁsaṁ āharaṇasamatthā.",
  "atk-s0514a3:2310_0": "Atha naṁ irandhatī ‘‘tena hi ehi,",
  "atk-s0514a3:2310_1": "gacchāma me pitu santika’’nti ānesi.",
  "atk-s0514a3:2310_2": "Tamatthaṁ pakāsento satthā āha –",
  "atk-s0514a3:2311_0": "1354.",
  "atk-s0514a3:2312_0": " ‘‘Avacāsi puṇṇakaṁ irandhatī, pubbapathānugatena cetasā;",
  "atk-s0514a3:2313_0": "Ehi gacchāma pitu mamantike, esova te etamatthaṁ pavakkhatī’’ti.",
  "atk-s0514a3:2314_0": "Tattha pubbapathānugatenāti anantare attabhāve bhūtapubbasāmike tasmiṁ pubbapatheneva anugatena.",
  "atk-s0514a3:2314_1": "Ehi gacchāmāti bhikkhave,",
  "atk-s0514a3:2314_2": "so yakkhasenāpati evaṁ vatvā ‘‘imaṁ assapiṭṭhiṁ āropetvā nessāmī’’ti pabbatamatthakā otaritvā tassā gahaṇatthaṁ hatthaṁ pasāresi.",
  "atk-s0514a3:2314_3": "Sā attano hatthaṁ gaṇhituṁ adatvā tena pasāritahatthaṁ sayaṁ gahetvā ‘‘sāmi,",
  "atk-s0514a3:2314_4": "nāhaṁ anāthā,",
  "atk-s0514a3:2314_5": "mayhaṁ pitā varuṇo nāma nāgarājā,",
  "atk-s0514a3:2314_6": "mātā vimalā nāma devī,",
  "atk-s0514a3:2314_7": "ehi mama pitu santikaṁ gacchāma,",
  "atk-s0514a3:2314_8": "eso eva te yathā amhākaṁ maṅgalakiriyāya bhavitabbaṁ,",
  "atk-s0514a3:2314_9": "evaṁ etamatthaṁ pavakkhatī’’ti avacāsi.",
  "atk-s0514a3:2315_0": "Evaṁ vatvā sā yakkhaṁ gahetvā pitu santikaṁ agamāsi. Tamatthaṁ pakāsento satthā āha –",
  "atk-s0514a3:2316_0": "1355.",
  "atk-s0514a3:2317_0": " ‘‘Alaṅkatā suvasanā, mālinī candanussadā;",
  "atk-s0514a3:2318_0": "Yakkhaṁ hatthe gahetvāna, pitusantikupāgamī’’ti.",
  "atk-s0514a3:2319_0": "Tattha pitusantikupāgamīti attano pituno nāgarañño santikaṁ upāgami.",
  "atk-s0514a3:2320_0": "Puṇṇakopi yakkho paṭiharitvā nāgarājassa santikaṁ gantvā irandhatiṁ yācanto āha –",
  "atk-s0514a3:2321_0": "1356.",
  "atk-s0514a3:2322_0": " ‘‘Nāgavara vaco suṇohi me, patirūpaṁ paṭipajja suṅkiyaṁ;",
  "atk-s0514a3:2323_0": "Patthemi ahaṁ irandhatiṁ, tāya samaṅgiṁ karohi maṁ tuvaṁ.",
  "atk-s0514a3:2324_0": "1357.",
  "atk-s0514a3:2325_0": " ‘‘Sataṁ hatthī sataṁ assā, sataṁ assatarīrathā;",
  "atk-s0514a3:2326_0": "Sataṁ valabhiyo puṇṇā, nānāratnassa kevalā;",
  "atk-s0514a3:2327_0": "Te nāga paṭipajjassu, dhītaraṁ dehirandhati’’nti.",
  "atk-s0514a3:2328_0": "Tattha suṅkiyanti attano kulapadesānurūpaṁ dhitu suṅkaṁ dhanaṁ paṭipajja gaṇha.",
  "atk-s0514a3:2328_1": "Samaṅgiṁ karohīti maṁ tāya saddhiṁ samaṅgibhūtaṁ karohi.",
  "atk-s0514a3:2328_2": "Valabhiyoti bhaṇḍasakaṭiyo.",
  "atk-s0514a3:2328_3": "Nānāratnassa kevalāti nānāratanassa sakalaparipuṇṇā.",
  "atk-s0514a3:2329_0": "Atha naṁ nāgarājā āha –",
  "atk-s0514a3:2330_0": "1358.",
  "atk-s0514a3:2331_0": " ‘‘Yāva āmantaye ñātī, mitte ca suhadajjane;",
  "atk-s0514a3:2332_0": "Anāmanta kataṁ kammaṁ, taṁ pacchā anutappatī’’ti.",
  "atk-s0514a3:2333_0": "Tattha yāva āmantaye ñātīti bho yakkhasenāpati,",
  "atk-s0514a3:2333_1": "ahaṁ tuyhaṁ dhītaraṁ demi,",
  "atk-s0514a3:2333_2": "no na demi,",
  "atk-s0514a3:2333_3": "thokaṁ pana āgamehi,",
  "atk-s0514a3:2333_4": "yāva ñātakepi jānāpemi.",
  "atk-s0514a3:2333_5": "Taṁ pacchā anutappatīti itthiyo hi gatagataṭṭhāne abhiramantipi anabhiramantipi,",
  "atk-s0514a3:2333_6": "anabhiratikāle ñātakādayo amhehi saddhiṁ anāmantetvā kataṁ kammaṁ nāma evarūpaṁ hotīti ussukkaṁ na karonti,",
  "atk-s0514a3:2333_7": "evaṁ taṁ kammaṁ pacchā anutāpaṁ āvahatīti.",
  "atk-s0514a3:2334_0": "Evaṁ vatvā so bhariyāya vasanaṭṭhānaṁ gantvā tāya saddhiṁ sallapi. Tamatthaṁ pakāsento satthā āha –",
  "atk-s0514a3:2335_0": "1359.",
  "atk-s0514a3:2336_0": " ‘‘Tato so varuṇo nāgo, pavisitvā nivesanaṁ;",
  "atk-s0514a3:2337_0": "Bhariyaṁ āmantayitvāna, idaṁ vacanamabravi.",
  "atk-s0514a3:2338_0": "1360.",
  "atk-s0514a3:2339_0": " ‘‘‘Ayaṁ so puṇṇako yakkho, yācatī maṁ irandhatiṁ;",
  "atk-s0514a3:2340_0": "Bahunā vittalābhena, tassa dema piyaṁ mama’’’nti.",
  "atk-s0514a3:2341_0": "Tattha pavisitvāti varuṇo puṇṇakaṁ tattheva ṭhapetvā sayaṁ uṭṭhāya yatthassa bhariyā nipannā,",
  "atk-s0514a3:2341_1": "taṁ nivesanaṁ pavisitvā.",
  "atk-s0514a3:2341_2": "Piyaṁ mamanti mama piyaṁ dhītaraṁ tassa bahunā vittalābhena demāti pucchati.",
  "atk-s0514a3:2342_0": "Vimalā āha –",
  "atk-s0514a3:2343_0": "1361.",
  "atk-s0514a3:2344_0": " ‘‘Na dhanena na vittena, labbhā amhaṁ irandhatī;",
  "atk-s0514a3:2345_0": "Sace ca kho hadayaṁ paṇḍitassa, dhammena laddhā idha māhareyya;",
  "atk-s0514a3:2346_0": "Etena vittena kumāri labbhā, nāññaṁ dhanaṁ uttari patthayāmā’’ti.",
  "atk-s0514a3:2347_0": "Tattha amhaṁ irandhatīti amhākaṁ dhītā irandhatī. Etena vittenāti etena tuṭṭhikāraṇena.",
  "atk-s0514a3:2348_0": "So tāya saddhiṁ mantetvā punadeva puṇṇakena saddhiṁ mantesi. Tamatthaṁ pakāsento satthā āha –",
  "atk-s0514a3:2349_0": "1362.",
  "atk-s0514a3:2350_0": " ‘‘Tato so varuṇo nāgo, nikkhamitvā nivesanā;",
  "atk-s0514a3:2351_0": "Puṇṇakāmantayitvāna, idaṁ vacanamabravi.",
  "atk-s0514a3:2352_0": "1363.",
  "atk-s0514a3:2353_0": " ‘‘‘Na dhanena na vittena, labbhā amhaṁ irandhatī;",
  "atk-s0514a3:2354_0": "Sace tuvaṁ hadayaṁ paṇḍitasa, dhammena laddhā idha māharesi;",
  "atk-s0514a3:2355_0": "Etena vittena kumāri labbhā, nāññaṁ dhanaṁ uttari patthayāmā’’’ti.",
  "atk-s0514a3:2356_0": "Tattha puṇṇakāmantayitvānāti puṇṇakaṁ āmantayitvā.",
  "atk-s0514a3:2357_0": "Puṇṇako āha –",
  "atk-s0514a3:2358_0": "1364.",
  "atk-s0514a3:2359_0": " ‘‘Yaṁ paṇḍitotyeke vadanti loke, tameva bāloti punāhu aññe;",
  "atk-s0514a3:2360_0": "Akkhāhi me vippavadanti ettha, kaṁ paṇḍitaṁ nāga tuvaṁ vadesī’’ti.",
  "atk-s0514a3:2361_0": "Tattha yaṁpaṇḍitotyeketi so kira ‘‘hadayaṁ paṇḍitassā’’ti sutvā cintesi ‘‘yaṁ eke paṇḍitoti vadanti,",
  "atk-s0514a3:2361_1": "tameva aññe bāloti kathenti.",
  "atk-s0514a3:2361_2": "Kiñcāpi me irandhatiyā vidhuroti akkhātaṁ,",
  "atk-s0514a3:2361_3": "tathāpi tathato jānituṁ pucchissāmi na’’nti.",
  "atk-s0514a3:2361_4": "Tasmā evamāha.",
  "atk-s0514a3:2362_0": "Nāgarājā āha –",
  "atk-s0514a3:2363_0": "1365.",
  "atk-s0514a3:2364_0": " ‘‘Korabyarājassa dhanañcayassa, yadi te suto vidhuro nāma kattā;",
  "atk-s0514a3:2365_0": "Ānehi taṁ paṇḍitaṁ dhammaladdhā, irandhatī padacarā te hotū’’ti.",
  "atk-s0514a3:2366_0": "Tattha dhammaladdhāti dhammena labhitvā. Padacarāti pādaparicārikā.",
  "atk-s0514a3:2367_0": "Taṁ sutvā puṇṇako somanassappatto sindhavaṁ nayanatthāya upaṭṭhākaṁ āṇāpesi.",
  "atk-s0514a3:2367_1": "Tamatthaṁ pakāsento satthā āha –",
  "atk-s0514a3:2368_0": "1366.",
  "atk-s0514a3:2369_0": " ‘‘Idañca sutvā varuṇassa vākyaṁ, uṭṭhāya yakkho paramappatīto;",
  "atk-s0514a3:2370_0": "Tattheva santo purisaṁ asaṁsi, ānehi ājaññamidheva yutta’’nti.",
  "atk-s0514a3:2371_0": "Tattha purisaṁ asaṁsīti attano upaṭṭhākaṁ āṇāpesi.",
  "atk-s0514a3:2371_1": "Ājaññanti kāraṇākāraṇajānanakasindhavaṁ.",
  "atk-s0514a3:2371_2": "Yuttanti kappitaṁ.",
  "atk-s0514a3:2372_0": "1367.",
  "atk-s0514a3:2373_0": " ‘‘Jātarūpamayā kaṇṇā, kācamhicamayā khurā;",
  "atk-s0514a3:2374_0": "Jambonadassa pākassa, suvaṇṇassa uracchado’’ti.",
  "atk-s0514a3:2375_0": "Tattha jātarūpamayā kaṇṇāti tameva sindhavaṁ vaṇṇento āha.",
  "atk-s0514a3:2375_1": "Tassa hi manomayassa sindhavassa jātarūpamayā kaṇṇā,",
  "atk-s0514a3:2375_2": "kācamhicamayā khurā,",
  "atk-s0514a3:2375_3": "tassa khurā rattamaṇimayāti attho.",
  "atk-s0514a3:2375_4": "Jambonadassa pākassāti jambonadassa pakkassa rattasuvaṇṇassa uracchado.",
  "atk-s0514a3:2376_0": "So puriso tāvadeva taṁ sindhavaṁ ānesi.",
  "atk-s0514a3:2376_1": "Puṇṇako taṁ abhiruyha ākāsena vessavaṇassa santikaṁ gantvā nāgabhavanaṁ vaṇṇetvā taṁ pavattiṁ ārocesi.",
  "atk-s0514a3:2376_2": "Tassatthassa pakāsanatthaṁ idaṁ vuttaṁ –",
  "atk-s0514a3:2377_0": "1368.",
  "atk-s0514a3:2378_0": " ‘‘Devavāhavahaṁ yānaṁ, assamāruyha puṇṇako;",
  "atk-s0514a3:2379_0": "Alaṅkato kappitakesamassu, pakkāmi vehāyasamantalikkhe.",
  "atk-s0514a3:2380_0": "1369.",
  "atk-s0514a3:2381_0": " ‘‘So puṇṇako kāmarāgena giddho, irandhatiṁ nāgakaññaṁ jigīsaṁ;",
  "atk-s0514a3:2382_0": "Gantvāna taṁ bhūtapatiṁ yasassiṁ, iccabravī vessavaṇaṁ kuveraṁ.",
  "atk-s0514a3:2383_0": "1370.",
  "atk-s0514a3:2384_0": " ‘‘Bhogavatī nāma mandire, vāsā hiraññavatīti vuccati;",
  "atk-s0514a3:2385_0": "Nagare nimmite kañcanamaye, maṇḍalassa uragassa niṭṭhitaṁ.",
  "atk-s0514a3:2386_0": "1371.",
  "atk-s0514a3:2387_0": " ‘‘Aṭṭālakā oṭṭhagīviyo, lohitaṅkassa masāragallino;",
  "atk-s0514a3:2388_0": "Pāsādettha silāmayā, sovaṇṇaratanehi chāditā.",
  "atk-s0514a3:2389_0": "1372.",
  "atk-s0514a3:2390_0": " ‘‘Ambā tilakā ca jambuyo, sattapaṇṇā mucalindaketakā;",
  "atk-s0514a3:2391_0": "Piyaṅgu uddālakā sahā, uparibhaddakā sinduvārakā.",
  "atk-s0514a3:2392_0": "1373.",
  "atk-s0514a3:2393_0": " ‘‘Campeyyakā nāgamallikā, bhaginīmālā atha mettha koliyā;",
  "atk-s0514a3:2394_0": "Ete dumā pariṇāmitā, sobhayanti uragassa mandiraṁ.",
  "atk-s0514a3:2395_0": "1374.",
  "atk-s0514a3:2396_0": " ‘‘Khajjurettha silāmayā, sovaṇṇadhuvapupphitā bahū;",
  "atk-s0514a3:2397_0": "Yattha vasatopapātiko, nāgarājā varuṇo mahiddhiko.",
  "atk-s0514a3:2398_0": "1375.",
  "atk-s0514a3:2399_0": " ‘‘Tassa komārikā bhariyā, vimalā kañcanavelliviggahā;",
  "atk-s0514a3:2400_0": "Kālā taruṇāva uggatā, pucimandatthanī cārudassanā.",
  "atk-s0514a3:2401_0": "1376.",
  "atk-s0514a3:2402_0": " ‘‘Lākhārasarattasucchavī , kaṇikārāva nivātapupphitā;",
  "atk-s0514a3:2403_0": "Tidivokacarāva accharā, vijjuvabbhaghanā vinissaṭā.",
  "atk-s0514a3:2404_0": "1377.",
  "atk-s0514a3:2405_0": " ‘‘Sā dohaḷinī suvimhitā, vidhurassa hadayaṁ dhaniyati;",
  "atk-s0514a3:2406_0": "Taṁ tesaṁ demi issara, tena te denti irandhatiṁ mama’’nti.",
  "atk-s0514a3:2407_0": "Tattha devavāhavahaṁ yānanti vahitabboti vāho,",
  "atk-s0514a3:2407_1": "devasaṅkhātaṁ vāhaṁ vahatīti devavāhavahaṁ.",
  "atk-s0514a3:2407_2": "Yanti etenāti yānaṁ.",
  "atk-s0514a3:2407_3": "Kappitakesamassūti maṇḍanavasena susaṁvihitakesamassu.",
  "atk-s0514a3:2407_4": "Devānaṁ pana kesamassukaraṇakammaṁ nāma natthi,",
  "atk-s0514a3:2407_5": "vicittakathikena pana kathitaṁ.",
  "atk-s0514a3:2407_6": "Jigīsanti patthayanto.",
  "atk-s0514a3:2407_7": "Vessavaṇanti visāṇāya rājadhāniyā issararājānaṁ.",
  "atk-s0514a3:2407_8": "Kuveranti evaṁnāmakaṁ.",
  "atk-s0514a3:2407_9": "Bhogavatī nāmāti sampannabhogatāya evaṁladdhanāmaṁ.",
  "atk-s0514a3:2407_10": "Mandireti mandiraṁ,",
  "atk-s0514a3:2407_11": "bhavananti attho.",
  "atk-s0514a3:2407_12": "Vāsā hiraññavatīti nāgarājassa vasanaṭṭhānattā vāsāti ca,",
  "atk-s0514a3:2407_13": "kañcanavatiyā suvaṇṇapākārena parikkhittattā hiraññavatīti ca vuccati.",
  "atk-s0514a3:2407_14": "Nagare nimmiteti nagaraṁ nimmitaṁ.",
  "atk-s0514a3:2407_15": "Kañcanamayeti suvaṇṇamayaṁ.",
  "atk-s0514a3:2407_16": "Maṇḍalassāti bhogamaṇḍalena samannāgatassa.",
  "atk-s0514a3:2407_17": "Niṭṭhitanti karaṇapariniṭṭhitaṁ.",
  "atk-s0514a3:2407_18": "Oṭṭhagīviyoti oṭṭhagīvāsaṇṭhānena katā rattamaṇimasāragallamayā aṭṭālakā.",
  "atk-s0514a3:2407_19": "Pāsādetthāti ettha nāgabhavane pāsādā.",
  "atk-s0514a3:2407_20": "Silāmayāti maṇimayā.",
  "atk-s0514a3:2407_21": "Sovaṇṇaratanehīti suvaṇṇasaṅkhātehi ratanehi,",
  "atk-s0514a3:2407_22": "suvaṇṇiṭṭhakāhi chāditāti attho.",
  "atk-s0514a3:2407_23": "Sahāti sahakārā.",
  "atk-s0514a3:2407_24": "Uparibhaddakāti uddālakajātikāyeva rukkhā.",
  "atk-s0514a3:2407_25": "Campeyyakā nāgamallikāti campakā ca nāgā ca mallikā ca.",
  "atk-s0514a3:2407_26": "Bhaginīmālā atha mettha koliyāti bhaginīmālā ceva atha ettha nāgabhavane koliyā nāma rukkhā ca.",
  "atk-s0514a3:2407_27": "Ete dumā pariṇāmitāti ete pupphūpagaphalūpagarukkhā aññamaññaṁ saṅghaṭṭasākhatāya pariṇāmitā ākulasamākulā.",
  "atk-s0514a3:2407_28": "Khajjuretthāti khajjurirukkhā ettha.",
  "atk-s0514a3:2407_29": "Silāmayāti indanīlamaṇimayā.",
  "atk-s0514a3:2407_30": "Sovaṇṇadhuvapupphitāti te pana suvaṇṇapupphehi niccapupphitā.",
  "atk-s0514a3:2407_31": "Yattha vasatopapātikoti yattha nāgabhavane opapātiko nāgarājā vasati.",
  "atk-s0514a3:2407_32": "Kañcanavelliviggahāti suvaṇṇarāsisassirikasarīrā.",
  "atk-s0514a3:2407_33": "Kālā taruṇāva uggatāti vilāsayuttatāya mandavāteritā kālavallipallavā viya uggatā.",
  "atk-s0514a3:2407_34": "Pucimandatthanīti nimbaphalasaṇṭhānacūcukā .",
  "atk-s0514a3:2407_35": "Lākhārasarattasucchavīti hatthapādatalachaviṁ sandhāya vuttaṁ.",
  "atk-s0514a3:2407_36": "Tidivokacarāti tidasabhavanacarā.",
  "atk-s0514a3:2407_37": "Vijjuvabbhaghanāti abbhaghanavalāhakantarato nissaṭā vijjulatā viya.",
  "atk-s0514a3:2407_38": "Taṁ tesaṁ demīti taṁ tassa hadayaṁ ahaṁ tesaṁ demi,",
  "atk-s0514a3:2407_39": "evaṁ jānassu.",
  "atk-s0514a3:2407_40": "Issarāti mātulaṁ ālapati.",
  "atk-s0514a3:2408_0": "Iti so vessavaṇena ananuññāto gantuṁ avisahitvā taṁ anujānāpetuṁ etā ettakā gāthā kathesi.",
  "atk-s0514a3:2408_1": "Vessavaṇo pana tassa kathaṁ na suṇāti.",
  "atk-s0514a3:2408_2": "Kiṁkāraṇā?",
  "atk-s0514a3:2408_3": "Dvinnaṁ devaputtānaṁ vimānaaḍḍaṁ paricchindatīti.",
  "atk-s0514a3:2408_4": "Puṇṇako attano vacanassa assutabhāvaṁ ñatvā jinakadevaputtassa santike aṭṭhāsi.",
  "atk-s0514a3:2408_5": "Vessavaṇo aḍḍaṁ vinicchinitvā parājitaṁ anuṭṭhāpetvā itaraṁ ‘‘gaccha tvaṁ,",
  "atk-s0514a3:2408_6": "tava vimāne vasāhī’’ti āha.",
  "atk-s0514a3:2408_7": "Puṇṇako ‘‘gaccha tva’’nti vuttakkhaṇeyeva ‘‘mayhaṁ mātulena mama pesitabhāvaṁ jānāthā’’ti katipayadevaputte",
  "atk-s0514a3:2408_8": "sakkhiṁ katvā heṭṭhā vuttanayeneva sindhavaṁ āharāpetvā abhiruyha pakkāmi.",
  "atk-s0514a3:2408_9": "Tamatthaṁ pakāsento satthā āha –",
  "atk-s0514a3:2409_0": "1378.",
  "atk-s0514a3:2410_0": " ‘‘So puṇṇako bhūtapatiṁ yasassiṁ, āmantaya vessavaṇaṁ kuveraṁ;",
  "atk-s0514a3:2411_0": "Tattheva santo purisaṁ asaṁsi, ānehi ājaññamidheva yuttaṁ.",
  "atk-s0514a3:2412_0": "1379.",
  "atk-s0514a3:2413_0": " ‘‘Jātarūpamayā kaṇṇā, kācamhicamayā khurā;",
  "atk-s0514a3:2414_0": "Jambonadassa pākassa, suvaṇṇassa uracchado.",
  "atk-s0514a3:2415_0": "1380.",
  "atk-s0514a3:2416_0": " ‘‘Devavāhavahaṁ yānaṁ, assamāruyha puṇṇako;",
  "atk-s0514a3:2417_0": "Alaṅkato kappitakesamassu, pakkāmi vehāyasamantalikkhe’’ti.",
  "atk-s0514a3:2418_0": "Tattha āmantayāti āmantayitvā.",
  "atk-s0514a3:2419_0": "So ākāsena gacchantoyeva cintesi ‘‘vidhurapaṇḍito mahāparivāro,",
  "atk-s0514a3:2419_1": "na sakkā taṁ gaṇhituṁ,",
  "atk-s0514a3:2419_2": "dhanañcayakorabyo pana jūtavittako,",
  "atk-s0514a3:2419_3": "taṁ jūtena jinitvā vidhuraṁ gaṇhissāmi,",
  "atk-s0514a3:2419_4": "ghare panassa bahūni ratanāni,",
  "atk-s0514a3:2419_5": "appagghena lakkhena jūtaṁ na kīḷissati,",
  "atk-s0514a3:2419_6": "mahaggharatanaṁ harituṁ vaṭṭati,",
  "atk-s0514a3:2419_7": "aññaṁ ratanaṁ rājā na gaṇhissati,",
  "atk-s0514a3:2419_8": "rājagahassa sāmantā vepullapabbatabbhantare cakkavattirañño paribhogamaṇiratanaṁ atthi mahānubhāvaṁ,",
  "atk-s0514a3:2419_9": "taṁ gahetvā tena rājānaṁ palobhetvā jinissāmī’’ti.",
  "atk-s0514a3:2419_10": "So tathā akāsi.",
  "atk-s0514a3:2419_11": "Tamatthaṁ pakāsento satthā āha –",
  "atk-s0514a3:2420_0": "1381.",
  "atk-s0514a3:2421_0": " ‘‘So aggamā rājagahaṁ surammaṁ, aṅgassa rañño nagaraṁ durāyutaṁ;",
  "atk-s0514a3:2422_0": "Pahūtabhakkhaṁ bahuannapānaṁ, masakkasāraṁ viya vāsavassa.",
  "atk-s0514a3:2423_0": "1382.",
  "atk-s0514a3:2424_0": " ‘‘Mayūrakoñcāgaṇasampaghuṭṭhaṁ , dijābhighuṭṭhaṁ dijasaṅghasevitaṁ;",
  "atk-s0514a3:2425_0": "Nānāsakuntābhirudaṁ suvaṅgaṇaṁ, pupphābhikiṇṇaṁ himavaṁva pabbataṁ.",
  "atk-s0514a3:2426_0": "1383.",
  "atk-s0514a3:2427_0": " ‘‘So puṇṇako vepulamābhirūhi, siluccayaṁ kimpurisānuciṇṇaṁ;",
  "atk-s0514a3:2428_0": "Anvesamāno maṇiratanaṁ uḷāraṁ, tamaddasā pabbatakūṭamajjhe’’ti.",
  "atk-s0514a3:2429_0": "Tattha aṅgassa raññoti tadā aṅgassa raññova magadharajjaṁ ahosi.",
  "atk-s0514a3:2429_1": "Tena vuttaṁ –",
  "atk-s0514a3:2429_2": "‘‘aṅgassa rañño nagara’’nti.",
  "atk-s0514a3:2429_3": "Durāyutanti paccatthikehi durāyuttaṁ.",
  "atk-s0514a3:2429_4": "Masakkasāraṁ viya vāsavassāti masakkasārasaṅkhāte sinerupabbatamatthake māpitattā ‘‘masakkasāra’’nti laddhanāmaṁ vāsavassa bhavanaṁ viya.",
  "atk-s0514a3:2429_5": "Dijābhighuṭṭhanti aññehi ca pakkhīhi abhisaṅghuṭṭhaṁ ninnāditaṁ.",
  "atk-s0514a3:2429_6": "Nānāsakuntābhirudanti madhurassarena gāyantehi viya nānāvidhehi sakuṇehi abhirudaṁ,",
  "atk-s0514a3:2429_7": "abhigītanti attho.",
  "atk-s0514a3:2429_8": "Suvaṅgaṇanti sundaraaṅgaṇaṁ manuññatalaṁ.",
  "atk-s0514a3:2429_9": "Himavaṁva pabbatanti himavantapabbataṁ viya.",
  "atk-s0514a3:2429_10": "Vepulamābhirūhīti bhikkhave,",
  "atk-s0514a3:2429_11": "so puṇṇako evarūpaṁ vepullapabbataṁ abhiruhi.",
  "atk-s0514a3:2429_12": "Pabbatakūṭamajjheti pabbatakūṭaantare taṁ maṇiṁ addasa.",
  "atk-s0514a3:2430_0": "1384.",
  "atk-s0514a3:2431_0": " ‘‘Disvā maṇiṁ pabhassaraṁ jātimantaṁ, manoharaṁ maṇiratanaṁ uḷāraṁ;",
  "atk-s0514a3:2432_0": "Daddallamānaṁ yasasā yasassinaṁ, obhāsatī vijjurivantalikkhe.",
  "atk-s0514a3:2433_0": "1385.",
  "atk-s0514a3:2434_0": " ‘‘Tamaggahī veḷuriyaṁ mahagghaṁ, manoharaṁ nāma mahānubhāvaṁ;",
  "atk-s0514a3:2435_0": "Ājaññamāruyha manomavaṇṇo, pakkāmi vehāyasamantalikkhe’’ti.",
  "atk-s0514a3:2436_0": "Tattha manoharanti manasābhipatthitassa dhanassa āharaṇasamatthaṁ.",
  "atk-s0514a3:2436_1": "Daddallamānanti ujjalamānaṁ.",
  "atk-s0514a3:2436_2": "Yasasāti parivāramaṇigaṇena.",
  "atk-s0514a3:2436_3": "Obhāsatīti taṁ maṇiratanaṁ ākāse vijjuriva obhāsati.",
  "atk-s0514a3:2436_4": "Tamaggahīti taṁ maṇiratanaṁ aggahesi.",
  "atk-s0514a3:2436_5": "Taṁ pana maṇiratanaṁ kumbhiro nāma yakkho kumbhaṇḍasahassaparivāro rakkhati.",
  "atk-s0514a3:2436_6": "So pana tena kujjhitvā olokitamatteneva bhītatasito palāyitvā cakkavāḷapabbataṁ patvā kampamāno olokento aṭṭhāsi.",
  "atk-s0514a3:2436_7": "Iti taṁ palāpetvā puṇṇako maṇiratanaṁ aggahesi.",
  "atk-s0514a3:2436_8": "Manoharaṁ nāmāti manasā cintitaṁ dhanaṁ āharituṁ sakkotīti evaṁladdhanāmaṁ.",
  "atk-s0514a3:2437_0": "Iti so taṁ gahetvā ākāsena gacchanto taṁ nagaraṁ patto. Tamatthaṁ pakāsento satthā āha –",
  "atk-s0514a3:2438_0": "1386.",
  "atk-s0514a3:2439_0": " ‘‘So aggamā nagaramindapatthaṁ, oruyhupāgacchi sabhaṁ kurūnaṁ;",
  "atk-s0514a3:2440_0": "Samāgate ekasataṁ samagge, avhettha yakkho avikampamāno.",
  "atk-s0514a3:2441_0": "1387.",
  "atk-s0514a3:2442_0": " ‘‘Ko nīdha raññaṁ varamābhijeti, kamābhijeyyāma varaddhanena;",
  "atk-s0514a3:2443_0": "Kamanuttaraṁ ratanavaraṁ jināma, ko vāpi no jeti varaddhanenā’’ti.",
  "atk-s0514a3:2444_0": "Tattha oruyhupāgacchi sabhaṁ kurūnanti bhikkhave,",
  "atk-s0514a3:2444_1": "so puṇṇako assapiṭṭhito oruyha assaṁ adissamānarūpaṁ ṭhapetvā māṇavakavaṇṇena kurūnaṁ sabhaṁ upagato.",
  "atk-s0514a3:2444_2": "Ekasatanti ekasatarājāno achambhīto hutvā ‘‘ko nīdhā’’tiādīni vadanto jūtena avhettha.",
  "atk-s0514a3:2444_3": "Ko nīdhāti ko nu imasmiṁ rājasamāgame.",
  "atk-s0514a3:2444_4": "Raññanti rājūnaṁ antare.",
  "atk-s0514a3:2444_5": "Varamābhijetīti amhākaṁ santakaṁ seṭṭharatanaṁ abhijeti,",
  "atk-s0514a3:2444_6": "‘‘ahaṁ jināmī’’ti vattuṁ ussahati.",
  "atk-s0514a3:2444_7": "Kamābhijeyyāmāti kaṁ vā mayaṁ jineyyāma.",
  "atk-s0514a3:2444_8": "Varaddhanenāti uttamadhanena.",
  "atk-s0514a3:2444_9": "Kamanuttaranti jinanto ca kataraṁ rājānaṁ anuttaraṁ ratanavaraṁ jināma.",
  "atk-s0514a3:2444_10": "Ko vāpi no jetīti atha vā ko nāma rājā amhe varadhanena jeti.",
  "atk-s0514a3:2444_11": "Iti so catūhi padehi korabyameva ghaṭṭeti.",
  "atk-s0514a3:2445_0": "Atha rājā ‘‘mayā ito pubbe evaṁ sūro hutvā kathento nāma na diṭṭhapubbo,",
  "atk-s0514a3:2445_1": "ko nu kho eso’’ti cintetvā pucchanto gāthamāha –",
  "atk-s0514a3:2446_0": "1388.",
  "atk-s0514a3:2447_0": " ‘‘Kuhiṁ nu raṭṭhe tava jātibhūmi, na korabyasseva vaco tavedaṁ;",
  "atk-s0514a3:2448_0": "Abhītosi no vaṇṇanibhāya sabbe, akkhāhi me nāmañca bandhave cā’’ti.",
  "atk-s0514a3:2449_0": "Tattha na korabyassevāti kururaṭṭhavāsikasseva tava vacanaṁ na hoti.",
  "atk-s0514a3:2450_0": "Taṁ sutvā itaro ‘‘ayaṁ rājā mama nāmaṁ pucchati,",
  "atk-s0514a3:2450_1": "puṇṇako ca nāma dāso hoti.",
  "atk-s0514a3:2450_2": "Sacāhaṁ ‘puṇṇakosmī’ti vakkhāmi,",
  "atk-s0514a3:2450_3": "‘esa dāso,",
  "atk-s0514a3:2450_4": "tasmā maṁ pagabbhatāya evaṁ vadetī’ti avamaññissati,",
  "atk-s0514a3:2450_5": "anantarātīte attabhāve nāmamassa kathessāmī’’ti cintetvā gāthamāha –",
  "atk-s0514a3:2451_0": "1389.",
  "atk-s0514a3:2452_0": " ‘‘Kaccāyano māṇavakosmi rāja, anūnanāmo iti mavhayanti;",
  "atk-s0514a3:2453_0": "Aṅgesu me ñātayo bandhavā ca, akkhena devasmi idhānupatto’’ti.",
  "atk-s0514a3:2454_0": "Tattha anūnanāmoti na ūnanāmo.",
  "atk-s0514a3:2454_1": "Iminā attano puṇṇakanāmameva paṭicchannaṁ katvā katheti.",
  "atk-s0514a3:2454_2": "Iti mavhayantīti iti maṁ avhayanti pakkosanti .",
  "atk-s0514a3:2454_3": "Aṅgesūti aṅgaraṭṭhe kālacampānagare vasanti.",
  "atk-s0514a3:2454_4": "Akkhena devasmīti deva,",
  "atk-s0514a3:2454_5": "jūtakīḷanatthena idha anuppattosmi.",
  "atk-s0514a3:2455_0": "Atha rājā ‘‘māṇava, tvaṁ jūtena jito kiṁ dassasi, kiṁ te atthī’’ti pucchanto gāthamāha –",
  "atk-s0514a3:2456_0": "1390.",
  "atk-s0514a3:2457_0": " ‘‘Kiṁ māṇavassa ratanāni atthi, ye taṁ jinanto hare akkhadhutto;",
  "atk-s0514a3:2458_0": "Bahūni rañño ratanāni atthi, te tvaṁ daliddo kathamavhayesī’’ti.",
  "atk-s0514a3:2459_0": "Tassattho –",
  "atk-s0514a3:2459_1": "kittakāni bhoto māṇavassa ratanāni atthi,",
  "atk-s0514a3:2459_2": "ye taṁ jinanto akkhadhutto ‘‘āharā’’ti vatvā hareyya.",
  "atk-s0514a3:2459_3": "Rañño pana nivesane bahūni ratanāni atthi,",
  "atk-s0514a3:2459_4": "te rājāno evaṁ bahudhane tvaṁ daliddo samāno kathaṁ jūtena avhayasīti.",
  "atk-s0514a3:2460_0": "Tato puṇṇako gāthamāha –",
  "atk-s0514a3:2461_0": "1391.",
  "atk-s0514a3:2462_0": " ‘‘Manoharo nāma maṇī mamāyaṁ, manoharaṁ maṇiratanaṁ uḷāraṁ;",
  "atk-s0514a3:2463_0": "Imañca ājaññamamittatāpanaṁ, etaṁ me jinitvā hare akkhadhutto’’ti.",
  "atk-s0514a3:2464_0": "Pāḷipotthakesu pana ‘‘maṇi mama vijjati lohitaṅko’’ti likhitaṁ.",
  "atk-s0514a3:2464_1": "So pana maṇi veḷuriyo,",
  "atk-s0514a3:2464_2": "tasmā idameva sameti.",
  "atk-s0514a3:2465_0": "Tattha ājaññanti imaṁ ājānīyassañca maṇiñcāti etaṁ me ubhayaṁ hareyya akkhadhuttoti assaṁ dassetvā evamāha.",
  "atk-s0514a3:2466_0": "Taṁ sutvā rājā gāthamāha –",
  "atk-s0514a3:2467_0": "1392.",
  "atk-s0514a3:2468_0": " ‘‘Eko maṇī māṇava kiṁ karissati, ājāniyeko pana kiṁ karissati;",
  "atk-s0514a3:2469_0": "Bahūni rañño maṇiratanāni atthi, ājāniyā vātajavā anappakā’’ti.",
  "atk-s0514a3:2470_0": "Dohaḷakaṇḍaṁ niṭṭhitaṁ.",
  "atk-s0514a3:2471_0": "Maṇikaṇḍaṁ",
  "atk-s0514a3:2472_0": "So rañño kathaṁ sutvā ‘‘mahārāja,",
  "atk-s0514a3:2472_1": "kiṁ nāma etaṁ vadetha,",
  "atk-s0514a3:2472_2": "eko asso assasahassaṁ lakkhaṁ hoti,",
  "atk-s0514a3:2472_3": "eko maṇi maṇisahassaṁ lakkhaṁ hoti.",
  "atk-s0514a3:2472_4": "Na hi sabbe assā ekasadisā,",
  "atk-s0514a3:2472_5": "imassa tāva javaṁ passathā’’ti vatvā assaṁ abhiruhitvā pākāramatthakena pesesi.",
  "atk-s0514a3:2472_6": "Sattayojanikaṁ nagaraṁ assehi gīvāya gīvaṁ paharantehi parikkhittaṁ viya ahosi.",
  "atk-s0514a3:2472_7": "Athānukkamena assopi na paññāyi,",
  "atk-s0514a3:2472_8": "yakkhopi na paññāyi,",
  "atk-s0514a3:2472_9": "udare baddharattapaṭova paññāyi.",
  "atk-s0514a3:2472_10": "So assato oruyha ‘‘diṭṭho, mahārāja,",
  "atk-s0514a3:2472_11": "assassa vego’’ti vatvā ‘‘āma,",
  "atk-s0514a3:2472_12": "diṭṭho’’ti vutte ‘‘idāni puna passa,",
  "atk-s0514a3:2472_13": "mahārājā’’ti vatvā assaṁ antonagare uyyāne pokkharaṇiyā udakapiṭṭhe pesesi,",
  "atk-s0514a3:2472_14": "khuraggāni atementova pakkhandi.",
  "atk-s0514a3:2472_15": "Atha naṁ padumapattesu vicarāpetvā pāṇiṁ paharitvā hatthaṁ pasāresi,",
  "atk-s0514a3:2472_16": "asso āgantvā pāṇitale patiṭṭhāsi.",
  "atk-s0514a3:2472_17": "Tato ‘‘vaṭṭate evarūpaṁ assaratanaṁ narindā’’ti vatvā ‘‘vaṭṭatī’’ti vutte ‘‘mahārāja,",
  "atk-s0514a3:2472_18": "assaratanaṁ tāva tiṭṭhatu,",
  "atk-s0514a3:2472_19": "maṇiratanassa mahānubhāvaṁ passā’’ti vatvā tassānubhāvaṁ pakāsento āha –",
  "atk-s0514a3:2473_0": "1393.",
  "atk-s0514a3:2474_0": " ‘‘Idañca me maṇiratanaṁ, passa tvaṁ dvipaduttama;",
  "atk-s0514a3:2475_0": "Itthīnaṁ viggahā cettha, purisānañca viggahā.",
  "atk-s0514a3:2476_0": "1394.",
  "atk-s0514a3:2477_0": " ‘‘Migānaṁ viggahā cettha, sakuṇānañca viggahā;",
  "atk-s0514a3:2478_0": "Nāgarājā supaṇṇā ca, maṇimhi passa nimmita’’nti.",
  "atk-s0514a3:2479_0": "Tattha itthīnanti etasmiñhi maṇiratane alaṅkatapaṭiyattā anekā itthiviggahā purisaviggahā nānappakārā migapakkhisaṅghā senaṅgādīni ca paññāyanti,",
  "atk-s0514a3:2479_1": "tāni dassento evamāha.",
  "atk-s0514a3:2479_2": "Nimmitanti idaṁ evarūpaṁ accherakaṁ maṇimhi nimmitaṁ passa.",
  "atk-s0514a3:2480_0": "‘‘Aparampi passāhī’’ti vatvā gāthā āha –",
  "atk-s0514a3:2481_0": "1395.",
  "atk-s0514a3:2482_0": " ‘‘Hatthānīkaṁ rathānīkaṁ, asse pattī ca vammine;",
  "atk-s0514a3:2483_0": "Caturaṅginimaṁ senaṁ, maṇimhi passa nimmitaṁ.",
  "atk-s0514a3:2484_0": "1396.",
  "atk-s0514a3:2485_0": " ‘‘Hatthārohe anīkaṭṭhe, rathike pattikārake;",
  "atk-s0514a3:2486_0": "Balaggāni viyūḷhāni, maṇimhi passa nimmita’’nti.",
  "atk-s0514a3:2487_0": "Tattha balaggānīti balāneva. Viyūḷhānīti byūhavasena ṭhitāni.",
  "atk-s0514a3:2488_0": "1397.",
  "atk-s0514a3:2489_0": " ‘‘Puraṁ uddhāpasampannaṁ, bahupākāratoraṇaṁ;",
  "atk-s0514a3:2490_0": "Siṅghāṭake subhūmiyo, maṇimhi passa nimmitaṁ.",
  "atk-s0514a3:2491_0": "1398.",
  "atk-s0514a3:2492_0": " ‘‘Esikā parikhāyo ca, palikhaṁ aggaḷāni ca;",
  "atk-s0514a3:2493_0": "Aṭṭālake ca dvāre ca, maṇimhi passa nimmita’’nti.",
  "atk-s0514a3:2494_0": "Tattha puranti nagaraṁ.",
  "atk-s0514a3:2494_1": "Uddhāpasampannanti pākāravatthunā sampannaṁ.",
  "atk-s0514a3:2494_2": "Bahupākāratoraṇanti uccapākāratoraṇanagaradvārena sampannaṁ.",
  "atk-s0514a3:2494_3": "Siṅghāṭaketi vīthicatukkāni.",
  "atk-s0514a3:2494_4": "Subhūmiyoti nagarūpacāre vicittā ramaṇīyabhūmiyo.",
  "atk-s0514a3:2494_5": "Esikāti nagaradvāresu uṭṭhāpite esikatthambhe.",
  "atk-s0514a3:2494_6": "Palikhanti palighaṁ,",
  "atk-s0514a3:2494_7": "ayameva vā pāṭho.",
  "atk-s0514a3:2494_8": "Aggaḷānīti nagaradvārakavāṭāni.",
  "atk-s0514a3:2494_9": "Dvāre cāti gopurāni ca.",
  "atk-s0514a3:2495_0": "1399.",
  "atk-s0514a3:2496_0": " ‘‘Passa toraṇamaggesu, nānādijagaṇā bahū;",
  "atk-s0514a3:2497_0": "Haṁsā koñcā mayūrā ca, cakkavākā ca kukkuhā.",
  "atk-s0514a3:2498_0": "1400.",
  "atk-s0514a3:2499_0": " ‘‘Kuṇālakā bahū citrā, sikhaṇḍī jīvajīvakā;",
  "atk-s0514a3:2500_0": "Nānādijagaṇākiṇṇaṁ, maṇimhi passa nimmita’’nti.",
  "atk-s0514a3:2501_0": "Tattha toraṇamaggesūti etasmiṁ nagare toraṇaggesu. Kuṇālakāti kāḷakokilā. Citrāti citrapattakokilā.",
  "atk-s0514a3:2502_0": "1401.",
  "atk-s0514a3:2503_0": " ‘‘Passa nagaraṁ supākāraṁ, abbhutaṁ lomahaṁsanaṁ;",
  "atk-s0514a3:2504_0": "Samussitadhajaṁ rammaṁ, soṇṇavālukasanthataṁ.",
  "atk-s0514a3:2505_0": "1402.",
  "atk-s0514a3:2506_0": " ‘‘Passettha paṇṇasālāyo, vibhattā bhāgaso mitā;",
  "atk-s0514a3:2507_0": "Nivesane nivese ca, sandhibyūhe pathaddhiyo’’ti.",
  "atk-s0514a3:2508_0": "Tattha supākāranti kañcanapākāraparikkhittaṁ.",
  "atk-s0514a3:2508_1": "Paṇṇasālāyoti nānābhaṇḍapuṇṇe āpaṇe.",
  "atk-s0514a3:2508_2": "Nivesane nivese cāti gehāni ceva gehavatthūni ca.",
  "atk-s0514a3:2508_3": "Sandhibyūheti gharasandhiyo ca anibbiddharacchā ca.",
  "atk-s0514a3:2508_4": "Pathaddhiyoti nibbiddhavīthiyo.",
  "atk-s0514a3:2509_0": "1403.",
  "atk-s0514a3:2510_0": " ‘‘Pānāgāre ca soṇḍe ca, sūnā odaniyā gharā;",
  "atk-s0514a3:2511_0": "Vesī ca gaṇikāyo ca, maṇimhi passa nimmitaṁ.",
  "atk-s0514a3:2512_0": "1404.",
  "atk-s0514a3:2513_0": " ‘‘Mālākāre ca rajake, gandhike atha dussike;",
  "atk-s0514a3:2514_0": "Suvaṇṇakāre maṇikāre, maṇimhi passa nimmitaṁ.",
  "atk-s0514a3:2515_0": "1405.",
  "atk-s0514a3:2516_0": " ‘‘Āḷārike ca sūde ca, naṭanāṭakagāyino;",
  "atk-s0514a3:2517_0": "Pāṇissare kumbhathūnike, maṇimhi passa nimmita’’nti.",
  "atk-s0514a3:2518_0": "Tattha soṇḍe cāti attano anurūpehi kaṇṭhakaṇṇapilandhanehi samannāgate āpānabhūmiṁ sajjetvā nisinne surāsoṇḍe ca.",
  "atk-s0514a3:2518_1": "Āḷāriketi pūvapāke.",
  "atk-s0514a3:2518_2": "Sūdeti bhattakārake.",
  "atk-s0514a3:2518_3": "Pāṇissareti pāṇippahārena gāyante.",
  "atk-s0514a3:2518_4": "Kumbhathūniketi ghaṭadaddarivādake.",
  "atk-s0514a3:2519_0": "1406.",
  "atk-s0514a3:2520_0": " ‘‘Passa bherī mudiṅgā ca, saṅkhā paṇavadindimā;",
  "atk-s0514a3:2521_0": "Sabbañca tāḷāvacaraṁ, maṇimhi passa nimmitaṁ.",
  "atk-s0514a3:2522_0": "1407.",
  "atk-s0514a3:2523_0": " ‘‘Sammatālañca vīṇañca, naccagītaṁ suvāditaṁ;",
  "atk-s0514a3:2524_0": "Tūriyatāḷitasaṅghuṭṭhaṁ, maṇimhi passa nimmitaṁ.",
  "atk-s0514a3:2525_0": "1408.",
  "atk-s0514a3:2526_0": " ‘‘Laṅghikā muṭṭhikā cettha, māyākārā ca sobhiyā;",
  "atk-s0514a3:2527_0": "Vetālike ca jalle ca, maṇimhi passa nimmita’’nti.",
  "atk-s0514a3:2528_0": "Tattha sammatālañcāti khadirādisammañceva kaṁsatālañca.",
  "atk-s0514a3:2528_1": "Tūriyatāḷitasaṅghuṭṭhanti nānātūriyānaṁ tāḷitehi saṅghuṭṭhaṁ.",
  "atk-s0514a3:2528_2": "Muṭṭhikāti muṭṭhikamallā.",
  "atk-s0514a3:2528_3": "Sobhiyāti nagarasobhanā itthī ca sampannarūpā purisā ca.",
  "atk-s0514a3:2528_4": "Vetāliketi vetālauṭṭhāpake.",
  "atk-s0514a3:2528_5": "Jalleti massūni karonte nhāpite.",
  "atk-s0514a3:2529_0": "1409.",
  "atk-s0514a3:2530_0": " ‘‘Samajjā cettha vattanti, ākiṇṇā naranāribhi;",
  "atk-s0514a3:2531_0": "Mañcātimañce bhūmiyo, maṇimhi passa nimmita’’nti.",
  "atk-s0514a3:2532_0": "Tattha mañcātimañceti mañcānaṁ upari baddhamañce. Bhūmiyoti ramaṇīyā samajjabhūmiyo.",
  "atk-s0514a3:2533_0": "1410.",
  "atk-s0514a3:2534_0": " ‘‘Passa malle samajjasmiṁ, phoṭente diguṇaṁ bhujaṁ;",
  "atk-s0514a3:2535_0": "Nihate nihatamāne ca, maṇimhi passa nimmita’’nti.",
  "atk-s0514a3:2536_0": "Tattha samajjasminti mallaraṅge. Nihateti nihanitvā jinitvā ṭhite. Nihatamāneti parājite.",
  "atk-s0514a3:2537_0": "1411.",
  "atk-s0514a3:2538_0": " ‘‘Passa pabbatapādesu, nānāmigagaṇā bahū;",
  "atk-s0514a3:2539_0": "Sīhā byagghā varāhā ca, acchakokataracchayo.",
  "atk-s0514a3:2540_0": "1412.",
  "atk-s0514a3:2541_0": " ‘‘Palāsādā gavajā ca, mahiṁsā rohitā rurū;",
  "atk-s0514a3:2542_0": "Eṇeyyā ca varāhā ca, gaṇino nīkasūkarā.",
  "atk-s0514a3:2543_0": "1413.",
  "atk-s0514a3:2544_0": " ‘‘Kadalimigā bahū citrā, biḷārā sasakaṇṭakā;",
  "atk-s0514a3:2545_0": "Nānāmigagaṇākiṇṇaṁ, maṇimhi passa nimmita’’nti.",
  "atk-s0514a3:2546_0": "Tattha palāsādāti khaggamigā.",
  "atk-s0514a3:2546_1": "‘‘Palatā’’tipi pāṭho.",
  "atk-s0514a3:2546_2": "Gavajāti gavayā.",
  "atk-s0514a3:2546_3": "Varāhāti ekā migajātikā.",
  "atk-s0514a3:2546_4": "Tathā gaṇino ceva nīkasūkarā ca.",
  "atk-s0514a3:2546_5": "Bahū citrāti nānappakārā citrā migā.",
  "atk-s0514a3:2546_6": "Biḷārāti araññabiḷārā.",
  "atk-s0514a3:2546_7": "Sasakaṇṭakāti sasā ca kaṇṭakā ca.",
  "atk-s0514a3:2547_0": "1414.",
  "atk-s0514a3:2548_0": " ‘‘Najjāyo suppatitthāyo, soṇṇavālukasanthatā;",
  "atk-s0514a3:2549_0": "Acchā savanti ambūni, macchagumbanisevitā.",
  "atk-s0514a3:2550_0": "1415.",
  "atk-s0514a3:2551_0": " ‘‘Kumbhīlā makarā cettha, susumārā ca kacchapā;",
  "atk-s0514a3:2552_0": "Pāṭhīnā pāvusā macchā, balajā muñcarohitā’’ti.",
  "atk-s0514a3:2553_0": "Tattha najjāyoti nadiyo.",
  "atk-s0514a3:2553_1": "Soṇṇavālukasanthatāti suvaṇṇavālukāya santhatatalā.",
  "atk-s0514a3:2553_2": "Kumbhīlāti ime evarūpā jalacarā antonadiyaṁ vicaranti,",
  "atk-s0514a3:2553_3": "tepi maṇimhi passāhīti.",
  "atk-s0514a3:2554_0": "1416.",
  "atk-s0514a3:2555_0": " ‘‘Nānādijagaṇākiṇṇā, nānādumagaṇāyutā;",
  "atk-s0514a3:2556_0": "Veḷuriyakarodāyo, maṇimhi passa nimmita’’nti.",
  "atk-s0514a3:2557_0": "Tattha veḷuriyakarodāyoti veḷuriyapāsāṇe paharitvā saddaṁ karontiyo evarūpā najjāyoti.",
  "atk-s0514a3:2558_0": "1417.",
  "atk-s0514a3:2559_0": " ‘‘Passettha pokkharaṇiyo, suvibhattā catuddisā;",
  "atk-s0514a3:2560_0": "Nānādijagaṇākiṇṇā, puthulomanisevitā.",
  "atk-s0514a3:2561_0": "1418.",
  "atk-s0514a3:2562_0": " ‘‘Samantodakasampannaṁ, mahiṁ sāgarakuṇḍalaṁ;",
  "atk-s0514a3:2563_0": "Upetaṁ vanarājehi, maṇimhi passa nimmita’’nti.",
  "atk-s0514a3:2564_0": "Tattha puthulomanisevitāti mahāmacchehi nisevitā. Vanarājehīti vanarājīhi, ayameva vā pāṭho.",
  "atk-s0514a3:2565_0": "1419.",
  "atk-s0514a3:2566_0": " ‘‘Purato videhe passa, goyāniye ca pacchato;",
  "atk-s0514a3:2567_0": "Kuruyo jambudīpañca, maṇimhi passa nimmitaṁ.",
  "atk-s0514a3:2568_0": "1420.",
  "atk-s0514a3:2569_0": " ‘‘Passa candaṁ sūriyañca, obhāsante catuddisā;",
  "atk-s0514a3:2570_0": "Sineruṁ anupariyante, maṇimhi passa nimmitaṁ.",
  "atk-s0514a3:2571_0": "1421.",
  "atk-s0514a3:2572_0": " ‘‘Sineruṁ himavantañca, sāgarañca mahītalaṁ;",
  "atk-s0514a3:2573_0": "Cattāro ca mahārāje, maṇimhi passa nimmitaṁ.",
  "atk-s0514a3:2574_0": "1422.",
  "atk-s0514a3:2575_0": " ‘‘Ārāme vanagumbe ca, pāṭiye ca siluccaye;",
  "atk-s0514a3:2576_0": "Ramme kimpurisākiṇṇe, maṇimhi passa nimmitaṁ.",
  "atk-s0514a3:2577_0": "1423.",
  "atk-s0514a3:2578_0": " ‘‘Phārusakaṁ cittalataṁ, missakaṁ nandanaṁ vanaṁ;",
  "atk-s0514a3:2579_0": "Vejayantañca pāsādaṁ, maṇimhi passa nimmitaṁ.",
  "atk-s0514a3:2580_0": "1424.",
  "atk-s0514a3:2581_0": " ‘‘Sudhammaṁ tāvatiṁsañca, pārichattañca pupphitaṁ;",
  "atk-s0514a3:2582_0": "Erāvaṇaṁ nāgarājaṁ, maṇimhi passa nimmitaṁ.",
  "atk-s0514a3:2583_0": "1425.",
  "atk-s0514a3:2584_0": " ‘‘Passettha devakaññāyo, nabhā vijjurivuggatā;",
  "atk-s0514a3:2585_0": "Nandane vicarantiyo, maṇimhi passa nimmitaṁ.",
  "atk-s0514a3:2586_0": "1426.",
  "atk-s0514a3:2587_0": " ‘‘Passettha devakaññāyo, devaputtapalobhinī;",
  "atk-s0514a3:2588_0": "Devaputte ramamāne, maṇimhi passa nimmita’’nti.",
  "atk-s0514a3:2589_0": "Tattha videheti pubbavidehadīpaṁ.",
  "atk-s0514a3:2589_1": "Goyāniyeti aparagoyānadīpaṁ.",
  "atk-s0514a3:2589_2": "Kuruyoti uttarakuru ca dakkhiṇato jambudīpañca.",
  "atk-s0514a3:2589_3": "Anupariyanteti ete candimasūriye sineruṁ anupariyāyante.",
  "atk-s0514a3:2589_4": "Pāṭiyeti pattharitvā ṭhapite viya piṭṭhipāsāṇe.",
  "atk-s0514a3:2590_0": "1427.",
  "atk-s0514a3:2591_0": " ‘‘Parosahassapāsāde, veḷuriyaphalasanthate;",
  "atk-s0514a3:2592_0": "Pajjalante ca vaṇṇena, maṇimhi passa nimmitaṁ.",
  "atk-s0514a3:2593_0": "1428.",
  "atk-s0514a3:2594_0": " ‘‘Tāvatiṁse ca yāme ca, tusite cāpi nimmite;",
  "atk-s0514a3:2595_0": "Paranimmitavasavattino, maṇimhi passa nimmitaṁ.",
  "atk-s0514a3:2596_0": "1429.",
  "atk-s0514a3:2597_0": " ‘‘Passettha pokkharaṇiyo, vippasannodikā sucī;",
  "atk-s0514a3:2598_0": "Mandālakehi sañchannā, padumuppalakehi cā’’ti.",
  "atk-s0514a3:2599_0": "Tattha parosahassanti tāvatiṁsabhavane atirekasahassapāsāde.",
  "atk-s0514a3:2600_0": "1430.",
  "atk-s0514a3:2601_0": " ‘‘Dasettha rājiyo setā, dasa nīlā manoramā;",
  "atk-s0514a3:2602_0": "Cha piṅgalā pannarasa, haliddā ca catuddasa.",
  "atk-s0514a3:2603_0": "1431.",
  "atk-s0514a3:2604_0": " ‘‘Vīsati tattha sovaṇṇā, vīsati rajatāmayā;",
  "atk-s0514a3:2605_0": "Indagopakavaṇṇābhā, tāva dissanti tiṁsati.",
  "atk-s0514a3:2606_0": "1432.",
  "atk-s0514a3:2607_0": " ‘‘Dasettha kāḷiyo chacca, mañjeṭṭhā pannavīsati;",
  "atk-s0514a3:2608_0": "Missā bandhukapupphehi, nīluppalavicittikā.",
  "atk-s0514a3:2609_0": "1433.",
  "atk-s0514a3:2610_0": " ‘‘Evaṁ sabbaṅgasampannaṁ, accimantaṁ pabhassaraṁ;",
  "atk-s0514a3:2611_0": "Odhisuṅkaṁ mahārāja, passa tvaṁ dvipaduttamā’’ti.",
  "atk-s0514a3:2612_0": "Tattha dasettha rājiyo setāti etasmiṁ maṇikkhandhe dasa setarājiyo.",
  "atk-s0514a3:2612_1": "Cha piṅgalā pannarasāti cha ca pannarasa cāti ekavīsati piṅgalarājiyo .",
  "atk-s0514a3:2612_2": "Haliddāti haliddavaṇṇā catuddasa.",
  "atk-s0514a3:2612_3": "Tiṁsatīti indagopakavaṇṇābhā tiṁsa rājiyo.",
  "atk-s0514a3:2612_4": "Dasa chaccāti dasa ca cha ca soḷasa kāḷarājiyo.",
  "atk-s0514a3:2612_5": "Pannavīsatīti pañcavīsati mañjeṭṭhavaṇṇā pabhassarā.",
  "atk-s0514a3:2612_6": "Missā bandhukapupphehīti kāḷamañjeṭṭhavaṇṇarājiyo etehi missā vicittikā passa.",
  "atk-s0514a3:2612_7": "Ettha hi kāḷarājiyo bandhujīvakapupphehi missā,",
  "atk-s0514a3:2612_8": "mañjeṭṭharājiyo nīluppalehi vicittikā.",
  "atk-s0514a3:2612_9": "Odhisuṅkanti suṅkakoṭṭhāsaṁ.",
  "atk-s0514a3:2612_10": "Yo maṁ jūte jinissati,",
  "atk-s0514a3:2612_11": "tassimaṁ suṅkakoṭṭhāsaṁ passāti vadati.",
  "atk-s0514a3:2612_12": "Aṭṭhakathāyaṁ pana ‘‘hotu suṅkaṁ,",
  "atk-s0514a3:2612_13": "mahārājā’’tipi pāṭho.",
  "atk-s0514a3:2612_14": "Tassattho –",
  "atk-s0514a3:2612_15": "dvipaduttama passa tvaṁ imaṁ evarūpaṁ maṇikkhandhaṁ, idameva, mahārāja,",
  "atk-s0514a3:2612_16": "suṅkaṁ hotu.",
  "atk-s0514a3:2612_17": "Yo maṁ jūte jinissati,",
  "atk-s0514a3:2612_18": "tassidaṁ bhavissatīti.",
  "atk-s0514a3:2613_0": "Maṇikaṇḍaṁ niṭṭhitaṁ.",
  "atk-s0514a3:2614_0": "Akkhakaṇḍaṁ",
  "atk-s0514a3:2615_0": "Evaṁ vatvā puṇṇako ‘‘mahārāja,",
  "atk-s0514a3:2615_1": "ahaṁ tāva jūte parājito imaṁ maṇiratanaṁ dassāmi,",
  "atk-s0514a3:2615_2": "tvaṁ pana kiṁ dassasī’’ti āha. ‘‘Tāta,",
  "atk-s0514a3:2615_3": "mama sarīrañca deviñca setacchattañca ṭhapetvā sesaṁ mama santakaṁ suṅkaṁ hotū’’ti.",
  "atk-s0514a3:2615_4": "‘‘Tena hi, deva,",
  "atk-s0514a3:2615_5": "mā cirāyi,",
  "atk-s0514a3:2615_6": "ahaṁ dūrāgato,",
  "atk-s0514a3:2615_7": "khippaṁ jūtamaṇḍalaṁ sajjāpehī’’ti.",
  "atk-s0514a3:2615_8": "Rājā amacce āṇāpesi.",
  "atk-s0514a3:2615_9": "Te khippaṁ jūtamaṇḍalaṁ sajjetvā rañño varapotthakattharaṇaṁ santharitvā sesarājūnañcāpi āsanāni paññapetvā",
  "atk-s0514a3:2615_10": "puṇṇakassapi patirūpaṁ āsanaṁ paññapetvā rañño kālaṁ ārocayiṁsu.",
  "atk-s0514a3:2615_11": "Tato puṇṇako rājānaṁ gāthāya ajjhabhāsi –",
  "atk-s0514a3:2616_0": "1434.",
  "atk-s0514a3:2617_0": " ‘‘Upāgataṁ rāja mupehi lakkhaṁ, netādisaṁ maṇiratanaṁ tavatthi;",
  "atk-s0514a3:2618_0": "Dhammena jissāma asāhasena, jito ca no khippamavākarohī’’ti.",
  "atk-s0514a3:2619_0": "Tassattho – mahārāja,",
  "atk-s0514a3:2619_1": "jūtasālāya kammaṁ upāgataṁ niṭṭhitaṁ,",
  "atk-s0514a3:2619_2": "etādisaṁ maṇiratanaṁ tava natthi,",
  "atk-s0514a3:2619_3": "mā papañcaṁ karohi,",
  "atk-s0514a3:2619_4": "upehi lakkhaṁ akkhehi kīḷanaṭṭhānaṁ upagaccha.",
  "atk-s0514a3:2619_5": "Kīḷantā ca mayaṁ dhammena jissāma,",
  "atk-s0514a3:2619_6": "dhammeneva no asāhasena jayo hotu.",
  "atk-s0514a3:2619_7": "Sace pana tvaṁ jito bhavissasi,",
  "atk-s0514a3:2619_8": "atha no khippamavākarohi,",
  "atk-s0514a3:2619_9": "papañcaṁ akatvāva jito dhanaṁ dadeyyāsīti vuttaṁ hoti.",
  "atk-s0514a3:2620_0": "Atha naṁ rājā ‘‘māṇava,",
  "atk-s0514a3:2620_1": "tvaṁ maṁ ‘rājā’ti mā bhāyi,",
  "atk-s0514a3:2620_2": "dhammeneva no asāhasena jayaparājayo bhavissatī’’ti āha.",
  "atk-s0514a3:2620_3": "Taṁ sutvā puṇṇako ‘‘amhākaṁ dhammeneva jayaparājayabhāvaṁ jānāthā’’ti tepi rājāno sakkhiṁ karonto gāthamāha –",
  "atk-s0514a3:2621_0": "1435.",
  "atk-s0514a3:2622_0": " ‘‘Pañcāla paccuggata sūrasena, macchā ca maddā saha kekakebhi;",
  "atk-s0514a3:2623_0": "Passantu note asaṭhena yuddhaṁ, na no sabhāyaṁ na karonti kiñcī’’ti.",
  "atk-s0514a3:2624_0": "Tattha paccuggatāti uggatattā paññātattā pākaṭattā pañcālarājānamevālapati.",
  "atk-s0514a3:2624_1": "Macchā cāti tvañca,",
  "atk-s0514a3:2624_2": "samma maccharāja.",
  "atk-s0514a3:2624_3": "Maddāti maddarāja.",
  "atk-s0514a3:2624_4": "Saha kekakebhīti kekakebhināmena janapadena saha vattamānakekakebhirāja, tvañca.",
  "atk-s0514a3:2624_5": "Atha vā sahasaddaṁ ‘‘kekakebhī’’ti padassa pacchato ṭhapetvā paccuggatasaddañca sūrasenavisesanaṁ katvā",
  "atk-s0514a3:2624_6": "pañcālapaccuggatasūrasena macchā ca maddā ca kekakebhi saha sesarājāno cāti evamettha attho daṭṭhabbo.",
  "atk-s0514a3:2624_7": "Passantu noteti amhākaṁ dvinnaṁ ete rājāno asaṭhena akkhayuddhaṁ passantu.",
  "atk-s0514a3:2624_8": "Na no sabhāyaṁ na karonti kiñcīti ettha noti nipātamattaṁ,",
  "atk-s0514a3:2624_9": "sabhāyaṁ kiñci sakkhiṁ na na karonti,",
  "atk-s0514a3:2624_10": "khattiyepi brāhmaṇepi karontiyeva,",
  "atk-s0514a3:2624_11": "tasmā sace kiñci akāraṇaṁ uppajjati,",
  "atk-s0514a3:2624_12": "‘‘na no sutaṁ,",
  "atk-s0514a3:2624_13": "na no diṭṭha’’nti vattuṁ na labhissatha,",
  "atk-s0514a3:2624_14": "appamattā hothāti.",
  "atk-s0514a3:2625_0": "Evaṁ yakkhasenāpati rājāno sakkhiṁ akāsi.",
  "atk-s0514a3:2625_1": "Rājāpi ekasatarājaparivuto puṇṇakaṁ gahetvā jūtasālaṁ pāvisi.",
  "atk-s0514a3:2625_2": "Sabbepi patirūpāsanesu nisīdiṁsu,",
  "atk-s0514a3:2625_3": "rajataphalake suvaṇṇapāsake ṭhapayiṁsu.",
  "atk-s0514a3:2625_4": "Puṇṇako turitaturito āha ‘‘mahārāja,",
  "atk-s0514a3:2625_5": "pāsakesu āyā nāma mālikaṁ sāvaṭṭaṁ bahulaṁ santibhadrādayo catuvīsati,",
  "atk-s0514a3:2625_6": "tesu tumhe attano ruccanakaṁ āyaṁ gaṇhathā’’ti.",
  "atk-s0514a3:2625_7": "Rājā ‘‘sādhū’’ti bahulaṁ gaṇhi.",
  "atk-s0514a3:2625_8": "Puṇṇako sāvaṭṭaṁ gaṇhi.",
  "atk-s0514a3:2625_9": "Atha naṁ rājā āha ‘‘tena hi tāva māṇava,",
  "atk-s0514a3:2625_10": "pāsake pātehī’’ti.",
  "atk-s0514a3:2625_11": "‘‘Mahārāja,",
  "atk-s0514a3:2625_12": "paṭhamaṁ mama vāro na pāpuṇāti,",
  "atk-s0514a3:2625_13": "tumhe pātethā’’ti vutte rājā ‘‘sādhū’’ti sampaṭicchi.",
  "atk-s0514a3:2625_14": "Tassa pana tatiye attabhāve mātubhūtapubbā ārakkhadevatā,",
  "atk-s0514a3:2625_15": "tassā ānubhāvena rājā jūte jināti.",
  "atk-s0514a3:2625_16": "Sā tassa avidūre ṭhitā ahosi.",
  "atk-s0514a3:2625_17": "Rājā devadhītaraṁ anussaritvā jūtagītaṁ gāyanto imā gāthā āha –",
  "atk-s0514a3:2626_0": "‘‘Sabbā nadī vaṅkagatī, sabbe kaṭṭhamayā vanā;",
  "atk-s0514a3:2627_0": "Sabbitthiyo kare pāpaṁ, labhamāne nivātake. (jā. 2.21.308);",
  "atk-s0514a3:2628_0": "‘‘Atha passatu maṁ amma, vijayaṁ me padissatu;",
  "atk-s0514a3:2629_0": "Anukampāhi me amma, mahantaṁ jayamessatu.",
  "atk-s0514a3:2630_0": "‘‘Devate tvajja rakkha devi, passa mā maṁ vibhāveyya;",
  "atk-s0514a3:2631_0": "Anukampakā patiṭṭhā ca, passa bhadrāni rakkhituṁ.",
  "atk-s0514a3:2632_0": "‘‘Jambonadamayaṁ pāsaṁ, caturaṁsamaṭṭhaṅguli;",
  "atk-s0514a3:2633_0": "Vibhāti parisamajjhe, sabbakāmadado bhava.",
  "atk-s0514a3:2634_0": "‘‘Devate me jayaṁ dehi, passa maṁ appabhāginaṁ;",
  "atk-s0514a3:2635_0": "Mātānukampako poso, sadā bhadrāni passati.",
  "atk-s0514a3:2636_0": "‘‘Aṭṭhakaṁ mālikaṁ vuttaṁ, sāvaṭṭañca chakaṁ mataṁ;",
  "atk-s0514a3:2637_0": "Catukkaṁ bahulaṁ ñeyyaṁ, dvibindusantibhadrakaṁ;",
  "atk-s0514a3:2638_0": "Catuvīsati āyā ca, munindena pakāsitā’’ti.",
  "atk-s0514a3:2639_0": "Rājā evaṁ jūtagītaṁ gāyitvā pāsake hatthena parivattetvā ākāse khipi.",
  "atk-s0514a3:2639_1": "Puṇṇakassa ānubhāvena pāsakā rañño parājayāya bhassanti.",
  "atk-s0514a3:2639_2": "Rājā jūtasippamhi atikusalatāya pāsake attano parājayāya bhassante ñatvā ākāseyeva saṅkaḍḍhanto gahetvā puna ākāse khipi.",
  "atk-s0514a3:2639_3": "Dutiyampi attano parājayāya bhassante ñatvā tatheva aggahesi.",
  "atk-s0514a3:2639_4": "Tato puṇṇako cintesi ‘‘ayaṁ rājā mādisena yakkhena saddhiṁ jūtaṁ kīḷanto bhassamāne pāsake saṅkaḍḍhitvā gaṇhāti,",
  "atk-s0514a3:2639_5": "kiṁ nu kho kāraṇa’’nti.",
  "atk-s0514a3:2639_6": "So olokento tassa ārakkhadevatāya ānubhāvaṁ ñatvā akkhīni ummīletvā kuddho viya naṁ olokesi.",
  "atk-s0514a3:2639_7": "Sā bhītatasitā palāyitvā cakkavāḷapabbatamatthakaṁ patvā kampamānā oloketvā aṭṭhāsi.",
  "atk-s0514a3:2639_8": "Rājā tatiyampi pāsake khipitvā attano parājayāya bhassante ñatvāpi puṇṇakassānubhāvena hatthaṁ pasāretvā gaṇhituṁ nāsakkhi.",
  "atk-s0514a3:2639_9": "Te rañño parājayāya patiṁsu.",
  "atk-s0514a3:2639_10": "Athassa parājitabhāvaṁ ñatvā puṇṇako apphoṭetvā mahantena saddena ‘‘jitaṁ me’’ti tikkhattuṁ sīhanādaṁ nadi.",
  "atk-s0514a3:2639_11": "So saddo sakalajambudīpaṁ phari.",
  "atk-s0514a3:2639_12": "Tamatthaṁ pakāsento satthā āha –",
  "atk-s0514a3:2640_0": "1436.",
  "atk-s0514a3:2641_0": " ‘‘Te pāvisuṁ akkhamadena mattā, rājā kurūnaṁ puṇṇako cāpi yakkho;",
  "atk-s0514a3:2642_0": "Rājā kaliṁ viccinamaggahesi, kaṭaṁ aggahī puṇṇako nāma yakkho.",
  "atk-s0514a3:2643_0": "1437.",
  "atk-s0514a3:2644_0": " ‘‘Te tattha jūte ubhaye samāgate, raññaṁ sakāse sakhīnañca majjhe;",
  "atk-s0514a3:2645_0": "Ajesi yakkho naravīraseṭṭhaṁ, tatthappanādo tumulo babhūvā’’ti.",
  "atk-s0514a3:2646_0": "Tattha pāvisunti jūtasālaṁ pavisiṁsu.",
  "atk-s0514a3:2646_1": "Viccinanti rājā catuvīsatiyā āyesu vicinanto kaliṁ parājayaggāhaṁ aggahesi.",
  "atk-s0514a3:2646_2": "Kaṭaṁ aggahīti puṇṇako nāma yakkho jayaggāhaṁ gaṇhi.",
  "atk-s0514a3:2646_3": "Te tattha jūte ubhaye samāgateti te tattha jūte samāgatā ubho jūtaṁ kīḷiṁsūti attho.",
  "atk-s0514a3:2646_4": "Raññanti atha tesaṁ ekasatarājūnaṁ sakāse avasesānañca sakhīnaṁ majjhe so yakkho naravīraseṭṭhaṁ rājānaṁ ajesi.",
  "atk-s0514a3:2646_5": "Tatthappanādo tumulo babhūvāti tasmiṁ jūtamaṇḍale ‘‘rañño parājitabhāvaṁ jānātha, jitaṁ me,",
  "atk-s0514a3:2646_6": "jitaṁ me’’ti mahanto saddo ahosi.",
  "atk-s0514a3:2647_0": "Rājā parājito anattamano ahosi. Atha naṁ samassāsento puṇṇako gāthamāha –",
  "atk-s0514a3:2648_0": "1438.",
  "atk-s0514a3:2649_0": " ‘‘Jayo mahārāja parājayo ca, āyūhataṁ aññatarassa hoti;",
  "atk-s0514a3:2650_0": "Janinda jīnosi varaddhanena, jito ca me khippamavākarohī’’ti.",
  "atk-s0514a3:2651_0": "Tattha āyūhatanti dvinnaṁ vāyāmamānānaṁ aññatarassa eva hoti,",
  "atk-s0514a3:2651_1": "tasmā ‘‘parājitomhī’’ti mā cintayi.",
  "atk-s0514a3:2651_2": "Jīnosīti parihīnosi.",
  "atk-s0514a3:2651_3": "Varaddhanenāti paramadhanena.",
  "atk-s0514a3:2651_4": "Khippamavākarohīti khippaṁ me jayaṁ dhanaṁ dehīti.",
  "atk-s0514a3:2652_0": "Atha naṁ rājā ‘‘gaṇha, tātā’’ti vadanto gāthamāha –",
  "atk-s0514a3:2653_0": "1439.",
  "atk-s0514a3:2654_0": " ‘‘Hatthī gavāssā maṇikuṇḍalā ca, yañcāpi mayhaṁ ratanaṁ pathabyā;",
  "atk-s0514a3:2655_0": "Gaṇhāhi kaccāna varaṁ dhanānaṁ, ādāya yenicchasi tena gacchā’’ti.",
  "atk-s0514a3:2656_0": "Puṇṇako āha –",
  "atk-s0514a3:2657_0": "1440.",
  "atk-s0514a3:2658_0": " ‘‘Hatthī gavāssā maṇikuṇḍalā ca, yañcāpi tuyhaṁ ratanaṁ pathabyā;",
  "atk-s0514a3:2659_0": "Tesaṁ varo vidhuro nāma kattā, so me jito taṁ me avākarohī’’ti.",
  "atk-s0514a3:2660_0": "Tattha so me jito taṁ meti mayā hi tava vijite uttamaṁ ratanaṁ jitaṁ,",
  "atk-s0514a3:2660_1": "so ca sabbaratanānaṁ varo vidhuro, tasmā, deva,",
  "atk-s0514a3:2660_2": "so mayā jito nāma hoti,",
  "atk-s0514a3:2660_3": "taṁ me dehīti.",
  "atk-s0514a3:2661_0": "Rājā āha –",
  "atk-s0514a3:2662_0": "1441.",
  "atk-s0514a3:2663_0": " ‘‘Attā ca me so saraṇaṁ gatī ca, dīpo ca leṇo ca parāyaṇo ca;",
  "atk-s0514a3:2664_0": "Asantuleyyo mama so dhanena, pāṇena me sādiso esa kattā’’ti.",
  "atk-s0514a3:2665_0": "Tattha attā ca me soti so mayhaṁ attā ca,",
  "atk-s0514a3:2665_1": "mayā ca ‘‘attānaṁ ṭhapetvā sesaṁ dassāmī’’ti vuttaṁ,",
  "atk-s0514a3:2665_2": "tasmā taṁ mā gaṇhi.",
  "atk-s0514a3:2665_3": "Na kevalañca attāva ,",
  "atk-s0514a3:2665_4": "atha kho me so saraṇañca gati ca dīpo ca leṇo ca parāyaṇo ca.",
  "atk-s0514a3:2665_5": "Asantuleyyo mama so dhanenāti sattavidhena ratanena saddhiṁ na tuletabboti.",
  "atk-s0514a3:2666_0": "Puṇṇako āha –",
  "atk-s0514a3:2667_0": "1442.",
  "atk-s0514a3:2668_0": " ‘‘Ciraṁ vivādo mama tuyhañcassa, kāmañca pucchāma tameva gantvā;",
  "atk-s0514a3:2669_0": "Esova no vivaratu etamatthaṁ, yaṁ vakkhatī hotu kathā ubhinna’’nti.",
  "atk-s0514a3:2670_0": "Tattha vivaratu etamatthanti ‘‘so tava attā vā na vā’’ti etamatthaṁ esova pakāsetu.",
  "atk-s0514a3:2670_1": "Hotu kathā ubhinnanti yaṁ so vakkhati,",
  "atk-s0514a3:2670_2": "sāyeva no ubhinnaṁ kathā hotu,",
  "atk-s0514a3:2670_3": "taṁ pamāṇaṁ hotūti attho.",
  "atk-s0514a3:2671_0": "Rājā āha –",
  "atk-s0514a3:2672_0": "1443.",
  "atk-s0514a3:2673_0": " ‘‘Addhā hi saccaṁ bhaṇasi, na ca māṇava sāhasaṁ;",
  "atk-s0514a3:2674_0": "Tameva gantvā pucchāma, tena tussāmubho janā’’ti.",
  "atk-s0514a3:2675_0": "Tattha na ca māṇava sāhasanti mayhaṁ pasayha sāhasikavacanaṁ na ca bhaṇasi.",
  "atk-s0514a3:2676_0": "Evaṁ vatvā rājā ekasatarājāno puṇṇakañca gahetvā tuṭṭhamānaso vegena dhammasabhaṁ agamāsi.",
  "atk-s0514a3:2676_1": "Paṇḍitopi āsanā oruyha rājānaṁ vanditvā ekamantaṁ aṭṭhāsi.",
  "atk-s0514a3:2676_2": "Atha puṇṇako mahāsattaṁ āmantetvā ‘‘paṇḍita,",
  "atk-s0514a3:2676_3": "‘tvaṁ dhamme ṭhito jīvitahetupi musāvādaṁ na bhaṇasī’ti kittisaddo te sakalaloke phuṭo,",
  "atk-s0514a3:2676_4": "ahaṁ pana te ajja dhamme ṭhitabhāvaṁ jānissāmī’’ti vatvā gāthamāha –",
  "atk-s0514a3:2677_0": "1444.",
  "atk-s0514a3:2678_0": " ‘‘Saccaṁ nu devā vidahū kurūnaṁ, dhamme ṭhitaṁ vidhuraṁ nāmamaccaṁ;",
  "atk-s0514a3:2679_0": "Dāsosi rañño uda vāsi ñāti, vidhuroti saṅkhā katamāsi loke’’ti.",
  "atk-s0514a3:2680_0": "Tattha saccaṁ nu devā vidahū kurūnaṁ,",
  "atk-s0514a3:2680_1": "dhamme ṭhitaṁ vidhuraṁ nāmamaccanti ‘‘kurūnaṁ raṭṭhe vidhuro nāma amacco dhamme ṭhito jīvitahetupi musāvādaṁ",
  "atk-s0514a3:2680_2": "na bhaṇatī’’ti evaṁ devā vidahū vidahanti kathenti pakāsenti,",
  "atk-s0514a3:2680_3": "evaṁ vidahamānā te devā saccaṁ nu vidahanti,",
  "atk-s0514a3:2680_4": "udāhu abhūtavādāyeveteti.",
  "atk-s0514a3:2680_5": "Vidhuroti saṅkhā katamāsi loketi yā esā tava ‘‘vidhuro’’ti loke saṅkhā paññatti,",
  "atk-s0514a3:2680_6": "sā katamā āsi,",
  "atk-s0514a3:2680_7": "tvaṁ pakāsehi,",
  "atk-s0514a3:2680_8": "kiṁ nu rañño dāso nīcatarajātiko,",
  "atk-s0514a3:2680_9": "udāhu samo vā uttaritaro vā ñātīti idaṁ tāva me ācikkha,",
  "atk-s0514a3:2680_10": "dāsosi rañño,",
  "atk-s0514a3:2680_11": "uda vāsi ñātīti.",
  "atk-s0514a3:2681_0": "Atha mahāsatto ‘‘ayaṁ maṁ evaṁ pucchati,",
  "atk-s0514a3:2681_1": "ahaṁ kho panetaṁ ‘rañño ñātī’tipi ‘rañño uttaritaro’tipi ‘rañño na kiñci homī’tipi saññāpetuṁ sakkomi,",
  "atk-s0514a3:2681_2": "evaṁ santepi imasmiṁ loke saccasamo avassayo nāma natthi,",
  "atk-s0514a3:2681_3": "saccameva kathetuṁ vaṭṭatī’’ti cintetvā ‘‘māṇava,",
  "atk-s0514a3:2681_4": "nevāhaṁ rañño ñāti,",
  "atk-s0514a3:2681_5": "na uttaritaro,",
  "atk-s0514a3:2681_6": "catunnaṁ pana dāsānaṁ aññataro’’ti dassetuṁ gāthādvayamāha –",
  "atk-s0514a3:2682_0": "1445.",
  "atk-s0514a3:2683_0": " ‘‘Āmāyadāsāpi bhavanti heke, dhanena kītāpi bhavanti dāsā;",
  "atk-s0514a3:2684_0": "Sayampi heke upayanti dāsā, bhayā paṇunnāpi bhavanti dāsā.",
  "atk-s0514a3:2685_0": "1446.",
  "atk-s0514a3:2686_0": " ‘‘Ete narānaṁ caturova dāsā, addhā hi yonito ahampi jāto;",
  "atk-s0514a3:2687_0": "Bhavo ca rañño abhavo ca rañño, dāsāhaṁ devassa parampi gantvā;",
  "atk-s0514a3:2688_0": "Dhammena maṁ māṇava tuyha dajjā’’ti.",
  "atk-s0514a3:2689_0": "Tattha āmāyadāsāti dāsiyā kucchimhi jātadāsā.",
  "atk-s0514a3:2689_1": "Sayampi heke upayanti dāsāti ye keci upaṭṭhākajātikā,",
  "atk-s0514a3:2689_2": "sabbe te sayaṁ dāsabhāvaṁ upagatā dāsā nāma.",
  "atk-s0514a3:2689_3": "Bhayā paṇunnāti rājabhayena vā corabhayena vā attano vasanaṭṭhānato paṇunnā karamarā hutvā paravisayaṁ gatāpi dāsāyeva nāma.",
  "atk-s0514a3:2689_4": "Addhā hi yonito ahampi jātoti māṇava,",
  "atk-s0514a3:2689_5": "ekaṁseneva ahampi catūsu dāsayonīsu ekato sayaṁ dāsayonito nibbattadāso.",
  "atk-s0514a3:2689_6": "Bhavo ca rañño abhavo ca raññoti rañño vuḍḍhi vā hotu avuḍḍhi vā,",
  "atk-s0514a3:2689_7": "na sakkā mayā musā bhāsituṁ.",
  "atk-s0514a3:2689_8": "Parampīti dūraṁ gantvāpi ahaṁ devassa dāsoyeva.",
  "atk-s0514a3:2689_9": "Dajjāti maṁ rājā jayadhanena khaṇḍetvā tuyhaṁ dento dhammena sabhāvena dadeyyāti.",
  "atk-s0514a3:2690_0": "Taṁ sutvā puṇṇako haṭṭhatuṭṭho puna apphoṭetvā gāthamāha –",
  "atk-s0514a3:2691_0": "1447.",
  "atk-s0514a3:2692_0": " ‘‘Ayaṁ dutīyo vijayo mamajja, puṭṭho hi kattā vivarettha pañhaṁ;",
  "atk-s0514a3:2693_0": "Adhammarūpo vata rājaseṭṭho, subhāsitaṁ nānujānāsi mayha’’nti.",
  "atk-s0514a3:2694_0": "Tattha rājaseṭṭhoti ayaṁ rājaseṭṭho adhammarūpo vata.",
  "atk-s0514a3:2694_1": "Subhāsitanti vidhurapaṇḍitena sukathitaṁ suvinicchitaṁ.",
  "atk-s0514a3:2694_2": "Nānujānāsi mayhanti idānetaṁ vidhurapaṇḍitaṁ mayhaṁ kasmā nānujānāsi,",
  "atk-s0514a3:2694_3": "kimatthaṁ na desīti vadati.",
  "atk-s0514a3:2695_0": "Taṁ sutvā rājā anattamano hutvā ‘‘paṇḍito mādisaṁ yasadāyakaṁ anoloketvā idāni diṭṭhaṁ māṇavakaṁ oloketī’’ti mahāsattassa kujjhitvā ‘‘māṇava,",
  "atk-s0514a3:2695_1": "sace so dāso me bhaveyya,",
  "atk-s0514a3:2695_2": "taṁ gahetvā gacchā’’ti vatvā gāthamāha –",
  "atk-s0514a3:2696_0": "1448.",
  "atk-s0514a3:2697_0": " ‘‘Evaṁ ce no so vivarettha pañhaṁ, dāsohamasmi na ca khosmi ñāti;",
  "atk-s0514a3:2698_0": "Gaṇhāhi kaccāna varaṁ dhanānaṁ, ādāya yenicchasi tena gacchā’’ti.",
  "atk-s0514a3:2699_0": "Tattha evaṁ ce no so vivarettha pañhanti sace so amhākaṁ pañhaṁ ‘‘dāsohamasmi,",
  "atk-s0514a3:2699_1": "na ca khosmi ñātī’’ti evaṁ vivari ettha parisamaṇḍale,",
  "atk-s0514a3:2699_2": "atha kiṁ acchasi,",
  "atk-s0514a3:2699_3": "sakalaloke dhanānaṁ varaṁ etaṁ gaṇha,",
  "atk-s0514a3:2699_4": "gahetvā ca pana yena icchasi,",
  "atk-s0514a3:2699_5": "tena gacchāti.",
  "atk-s0514a3:2700_0": "Akkhakaṇḍaṁ niṭṭhitaṁ.",
  "atk-s0514a3:2701_0": "Gharāvāsapañhā",
  "atk-s0514a3:2702_0": "Evañca pana vatvā rājā cintesi ‘‘paṇḍitaṁ gahetvā māṇavo yathāruci gamissati,",
  "atk-s0514a3:2702_1": "tassa gatakālato paṭṭhāya mayhaṁ madhuradhammakathā dullabhā bhavissati,",
  "atk-s0514a3:2702_2": "yaṁnūnāhaṁ imaṁ attano ṭhāne ṭhapetvā alaṅkatadhammāsane nisīdapetvā gharāvāsapañhaṁ puccheyya’’nti.",
  "atk-s0514a3:2702_3": "Atha naṁ rājā evamāha ‘‘paṇḍita,",
  "atk-s0514a3:2702_4": "tumhākaṁ gatakāle mama madhuradhammakathā dullabhā bhavissati,",
  "atk-s0514a3:2702_5": "alaṅkatadhammāsane nisīdāpetvā attano ṭhāne ṭhatvā mayhaṁ gharāvāsapañhaṁ kathethā’’ti.",
  "atk-s0514a3:2702_6": "So ‘‘sādhū’’ti sampaṭicchitvā alaṅkatadhammāsane nisīditvā raññā pañhaṁ puṭṭho vissajjesi.",
  "atk-s0514a3:2702_7": "Tatrāyaṁ pañho –",
  "atk-s0514a3:2703_0": "1449.",
  "atk-s0514a3:2704_0": " ‘‘Vidhura vasamānassa, gahaṭṭhassa sakaṁ gharaṁ;",
  "atk-s0514a3:2705_0": "Khemā vutti kathaṁ assa, kathaṁ nu assa saṅgaho.",
  "atk-s0514a3:2706_0": "1450.",
  "atk-s0514a3:2707_0": " ‘‘Abyābajjhaṁ kathaṁ assa, saccavādī ca māṇavo;",
  "atk-s0514a3:2708_0": "Asmā lokā paraṁ lokaṁ, kathaṁ pecca na socatī’’ti.",
  "atk-s0514a3:2709_0": "Tattha khemā vutti kathaṁ assāti kathaṁ gharāvāsaṁ vasantassa gahaṭṭhassa khemā nibbhayā vutti bhaveyya.",
  "atk-s0514a3:2709_1": "Kathaṁ nu assa saṅgahoti catubbidho saṅgahavatthusaṅkhāto saṅgaho tassa kathaṁ bhaveyya .",
  "atk-s0514a3:2709_2": "Abyābajjhanti niddukkhatā.",
  "atk-s0514a3:2709_3": "Saccavādī cāti kathaṁ nu māṇavo saccavādī nāma bhaveyya.",
  "atk-s0514a3:2709_4": "Peccāti paralokaṁ gantvā.",
  "atk-s0514a3:2710_0": "Taṁ sutvā paṇḍito rañño pañhaṁ kathesi. Tamatthaṁ pakāsento satthā āha –",
  "atk-s0514a3:2711_0": "1451.",
  "atk-s0514a3:2712_0": " ‘‘Taṁ tattha gatimā dhitimā, matimā atthadassimā;",
  "atk-s0514a3:2713_0": "Saṅkhātā sabbadhammānaṁ, vidhuro etadabravi.",
  "atk-s0514a3:2714_0": "1452.",
  "atk-s0514a3:2715_0": " ‘‘Na sādhāraṇadārassa, na bhuñje sādumekako;",
  "atk-s0514a3:2716_0": "Na seve lokāyatikaṁ, netaṁ paññāya vaḍḍhanaṁ.",
  "atk-s0514a3:2717_0": "1453.",
  "atk-s0514a3:2718_0": " ‘‘Sīlavā vattasampanno, appamatto vicakkhaṇo;",
  "atk-s0514a3:2719_0": "Nivātavutti atthaddho, surato sakhilo mudu.",
  "atk-s0514a3:2720_0": "1454.",
  "atk-s0514a3:2721_0": " ‘‘Saṅgahetā ca mittānaṁ, saṁvibhāgī vidhānavā;",
  "atk-s0514a3:2722_0": "Tappeyya annapānena, sadā samaṇabrāhmaṇe.",
  "atk-s0514a3:2723_0": "1455.",
  "atk-s0514a3:2724_0": " ‘‘Dhammakāmo sutādhāro, bhaveyya paripucchako;",
  "atk-s0514a3:2725_0": "Sakkaccaṁ payirupāseyya, sīlavante bahussute.",
  "atk-s0514a3:2726_0": "1456.",
  "atk-s0514a3:2727_0": " ‘‘Gharamāvasamānassa, gahaṭṭhassa sakaṁ gharaṁ;",
  "atk-s0514a3:2728_0": "Khemā vutti siyā evaṁ, evaṁ nu assa saṅgaho.",
  "atk-s0514a3:2729_0": "1457.",
  "atk-s0514a3:2730_0": " ‘‘Abyābajjhaṁ siyā evaṁ, saccavādī ca māṇavo;",
  "atk-s0514a3:2731_0": "Asmā lokā paraṁ lokaṁ, evaṁ pecca na socatī’’ti.",
  "atk-s0514a3:2732_0": "Tattha taṁ tatthāti bhikkhave,",
  "atk-s0514a3:2732_1": "taṁ rājānaṁ tattha dhammasabhāyaṁ ñāṇagatiyā gatimā,",
  "atk-s0514a3:2732_2": "abbocchinnavīriyena dhitimā,",
  "atk-s0514a3:2732_3": "bhūrisamāya vipulāya paññāya matimā,",
  "atk-s0514a3:2732_4": "saṇhasukhumatthadassinā ñāṇena atthadassimā,",
  "atk-s0514a3:2732_5": "paricchinditvā jānanañāṇasaṅkhātāya paññāya sabbadhammānaṁ saṅkhātā,",
  "atk-s0514a3:2732_6": "vidhurapaṇḍito etaṁ ‘‘na sādhāraṇadārassā’’tiādivacanaṁ abravi.",
  "atk-s0514a3:2732_7": "Tattha yo paresaṁ dāresu aparajjhati ,",
  "atk-s0514a3:2732_8": "so sādhāraṇadāro nāma,",
  "atk-s0514a3:2732_9": "tādiso na assa bhaveyya.",
  "atk-s0514a3:2732_10": "Na bhuñje sādumekakoti sādurasaṁ paṇītabhojanaṁ aññesaṁ adatvā ekakova na bhuñjeyya.",
  "atk-s0514a3:2732_11": "Lokāyatikanti anatthanissitaṁ saggamaggānaṁ adāyakaṁ aniyyānikaṁ vitaṇḍasallāpaṁ lokāyatikavādaṁ na seveyya.",
  "atk-s0514a3:2732_12": "Netaṁ paññāya vaḍḍhananti na hi etaṁ lokāyatikaṁ paññāya vaḍḍhanaṁ.",
  "atk-s0514a3:2732_13": "Sīlavāti akhaṇḍehi pañcahi sīlehi samannāgato.",
  "atk-s0514a3:2732_14": "Vattasampannoti gharāvāsavattena vā rājavattena vā samannāgato.",
  "atk-s0514a3:2732_15": "Appamattoti kusaladhammesu appamatto.",
  "atk-s0514a3:2732_16": "Nivātavuttīti atimānaṁ akatvā nīcavutti ovādānusāsanipaṭicchako.",
  "atk-s0514a3:2732_17": "Atthaddhoti thaddhamacchariyavirahito.",
  "atk-s0514a3:2732_18": "Suratoti soraccena samannāgato.",
  "atk-s0514a3:2732_19": "Sakhiloti pemanīyavacano.",
  "atk-s0514a3:2732_20": "Mudūti kāyavācācittehi apharuso.",
  "atk-s0514a3:2733_0": "Saṅgahetā ca mittānanti kalyāṇamittānaṁ saṅgahakaro.",
  "atk-s0514a3:2733_1": "Dānādīsu yo yena saṅgahaṁ icchati,",
  "atk-s0514a3:2733_2": "tassa teneva saṅgāhako.",
  "atk-s0514a3:2733_3": "Saṁvibhāgīti dhammikasamaṇabrāhmaṇānañceva kapaṇaddhikavaṇibbakayācakādīnañca saṁvibhāgakaro.",
  "atk-s0514a3:2733_4": "Vidhānavāti ‘‘imasmiṁ kāle kasituṁ vaṭṭati,",
  "atk-s0514a3:2733_5": "imasmiṁ kāle vapituṁ vaṭṭatī’’ti evaṁ sabbakiccesu vidhānasampanno.",
  "atk-s0514a3:2733_6": "Tappeyyāti gahitagahitabhājanāni pūretvā dadamāno tappeyya.",
  "atk-s0514a3:2733_7": "Dhammakāmoti paveṇidhammampi sucaritadhammampi kāmayamāno patthayamāno.",
  "atk-s0514a3:2733_8": "Sutādhāroti sutassa ādhārabhūto.",
  "atk-s0514a3:2733_9": "Paripucchakoti dhammikasamaṇabrāhmaṇe upasaṅkamitvā ‘‘kiṁ, bhante,",
  "atk-s0514a3:2733_10": "kusala’’ntiādivacanehi paripucchanasīlo.",
  "atk-s0514a3:2733_11": "Sakkaccanti gāravena.",
  "atk-s0514a3:2733_12": "Evaṁ nu assa saṅgahoti saṅgahopissa evaṁ kato nāma bhaveyya.",
  "atk-s0514a3:2733_13": "Saccavādīti evaṁ paṭipannoyeva sabhāvavādī nāma siyā.",
  "atk-s0514a3:2734_0": "Evaṁ mahāsatto rañño gharāvāsapañhaṁ kathetvā pallaṅkā oruyha rājānaṁ vandi.",
  "atk-s0514a3:2734_1": "Rājāpissa mahāsakkāraṁ katvā ekasatarājūhi parivuto attano nivesanameva gato.",
  "atk-s0514a3:2735_0": "Gharāvāsapañhā niṭṭhitā.",
  "atk-s0514a3:2736_0": "Lakkhaṇakaṇḍaṁ",
  "atk-s0514a3:2737_0": "Mahāsatto pana paṭinivatto. Atha naṁ puṇṇako āha –",
  "atk-s0514a3:2738_0": "1458.",
  "atk-s0514a3:2739_0": " ‘‘Ehi dāni gamissāma, dinno no issarena me;",
  "atk-s0514a3:2740_0": "Mamevatthaṁ paṭipajja, esa dhammo sanantano’’ti.",
  "atk-s0514a3:2741_0": "Tattha dinno noti ettha noti nipātamattaṁ,",
  "atk-s0514a3:2741_1": "tvaṁ issarena mayhaṁ dinnoti attho.",
  "atk-s0514a3:2741_2": "Sanantanoti mama atthaṁ paṭipajjantena hi tayā attano sāmikassa attho paṭipanno hoti.",
  "atk-s0514a3:2741_3": "Yañcetaṁ sāmikassa atthakaraṇaṁ nāma,",
  "atk-s0514a3:2741_4": "esa dhammo sanantano porāṇakapaṇḍitānaṁ sabhāvoti.",
  "atk-s0514a3:2742_0": "Vidhurapaṇḍito āha –",
  "atk-s0514a3:2743_0": "1459.",
  "atk-s0514a3:2744_0": " ‘‘Jānāmi māṇava tayāhamasmi, dinnohamasmi tava issarena;",
  "atk-s0514a3:2745_0": "Tīhañca taṁ vāsayemu agāre, yenaddhunā anusāsemu putte’’ti.",
  "atk-s0514a3:2746_0": "Tattha tayāhamasmīti tayā laddhohamasmīti jānāmi,",
  "atk-s0514a3:2746_1": "labhantena ca na aññathā laddho.",
  "atk-s0514a3:2746_2": "Dinnohamasmi tava issarenāti mama issarena raññā ahaṁ tava dinno.",
  "atk-s0514a3:2746_3": "Tīhaṁ cāti māṇava,",
  "atk-s0514a3:2746_4": "ahaṁ tava bahūpakāro,",
  "atk-s0514a3:2746_5": "rājānaṁ anoloketvā saccameva kathesiṁ,",
  "atk-s0514a3:2746_6": "tenāhaṁ tayā laddho,",
  "atk-s0514a3:2746_7": "tvaṁ me mahantaguṇabhāvaṁ jānāhi,",
  "atk-s0514a3:2746_8": "mayaṁ tīṇipi divasāni attano agāre vāsemu,",
  "atk-s0514a3:2746_9": "tasmā yenaddhunā yattakena kālena mayaṁ puttādāre anusāsemu,",
  "atk-s0514a3:2746_10": "taṁ kālaṁ adhivāsehīti.",
  "atk-s0514a3:2747_0": "Taṁ sutvā puṇṇako ‘‘saccaṁ paṇḍito āha,",
  "atk-s0514a3:2747_1": "bahūpakāro esa mama,",
  "atk-s0514a3:2747_2": "‘sattāhampi aḍḍhamāsampi nisīdāhī’ti vutte adhivāsetabbamevā’’ti cintetvā gāthamāha –",
  "atk-s0514a3:2748_0": "1460.",
  "atk-s0514a3:2749_0": " ‘‘Taṁ me tathā hotu vasemu tīhaṁ, kurutaṁ bhavajja gharesu kiccaṁ;",
  "atk-s0514a3:2750_0": "Anusāsataṁ puttadāre bhavajja, yathā tayī pecca sukhī bhaveyyā’’ti.",
  "atk-s0514a3:2751_0": "Tattha taṁ meti yaṁ tvaṁ vadesi,",
  "atk-s0514a3:2751_1": "sabbaṁ taṁ mama tathā hotu.",
  "atk-s0514a3:2751_2": "Bhavajjāti bhavaṁ ajja paṭṭhāya tīhaṁ anusāsatu.",
  "atk-s0514a3:2751_3": "Tayī peccāti yathā tayi gate pacchā tava puttadāro sukhī bhaveyya,",
  "atk-s0514a3:2751_4": "evaṁ anusāsatu.",
  "atk-s0514a3:2752_0": "Evaṁ vatvā puṇṇako mahāsattena saddhiṁyeva tassa nivesanaṁ pāvisi. Tamatthaṁ pakāsento satthā āha –",
  "atk-s0514a3:2753_0": "1461.",
  "atk-s0514a3:2754_0": " ‘‘Sādhūti vatvāna pahūtakāmo, pakkāmi yakkho vidhurena saddhiṁ;",
  "atk-s0514a3:2755_0": "Taṁ kuñjarājaññahayānuciṇṇaṁ, pāvekkhi antepuramariyaseṭṭho’’ti.",
  "atk-s0514a3:2756_0": "Tattha pahūtakāmoti mahābhogo.",
  "atk-s0514a3:2756_1": "Kuñjarājaññahayānuciṇṇanti kuñjarehi ca ājaññahayehi ca anuciṇṇaṁ paripuṇṇaṁ.",
  "atk-s0514a3:2756_2": "Ariyaseṭṭhoti ācāraariyesu uttamo puṇṇako yakkho paṇḍitassa antepuraṁ pāvisi.",
  "atk-s0514a3:2757_0": "Mahāsattassa pana tiṇṇaṁ utūnaṁ atthāya tayo pāsādā ahesuṁ.",
  "atk-s0514a3:2757_1": "Tesu eko koñco nāma,",
  "atk-s0514a3:2757_2": "eko mayūro nāma,",
  "atk-s0514a3:2757_3": "eko piyaketo nāma.",
  "atk-s0514a3:2757_4": "Te sandhāya ayaṁ gāthā vuttā –",
  "atk-s0514a3:2758_0": "1462.",
  "atk-s0514a3:2759_0": " ‘‘Koñcaṁ mayūrañca piyañca ketaṁ, upāgamī tattha surammarūpaṁ;",
  "atk-s0514a3:2760_0": "Pahūtabhakkhaṁ bahuannapānaṁ, masakkasāraṁ viya vāsavassā’’ti.",
  "atk-s0514a3:2761_0": "Tattha tatthāti tesu tīsu pāsādesu yattha tasmiṁ samaye attanā vasati,",
  "atk-s0514a3:2761_1": "taṁ surammarūpaṁ pāsādaṁ puṇṇakaṁ ādāya upāgami.",
  "atk-s0514a3:2762_0": "So upagantvā ca pana alaṅkatapāsādassa sattamāya bhūmiyā sayanagabbhañceva mahātalañca sajjāpetvā sirisayanaṁ",
  "atk-s0514a3:2762_1": "paññāpetvā sabbaṁ annapānādividhiṁ upaṭṭhapetvā devakaññāyo viya pañcasatā itthiyo ‘‘imā te pādaparicārikā hontu,",
  "atk-s0514a3:2762_2": "anukkaṇṭhanto idha vasāhī’’ti tassa niyyādetvā attano vasanaṭṭhānaṁ gato.",
  "atk-s0514a3:2762_3": "Tassa gatakāle tā itthiyo nānātūriyāni gahetvā puṇṇakassa paricariyāya naccādīni paṭṭhapesuṁ.",
  "atk-s0514a3:2762_4": "Tamatthaṁ pakāsento satthā āha –",
  "atk-s0514a3:2763_0": "1463.",
  "atk-s0514a3:2764_0": " ‘‘Tattha naccanti gāyanti, avhayanti varāvaraṁ;",
  "atk-s0514a3:2765_0": "Accharā viya devesu, nāriyo samalaṅkatā’’ti.",
  "atk-s0514a3:2766_0": "Tattha avhayanti varāvaranti varato varaṁ naccañca gītañca karontiyo pakkosanti.",
  "atk-s0514a3:2767_0": "1464.",
  "atk-s0514a3:2768_0": " ‘‘Samaṅgikatvā pamadāhi yakkhaṁ, annena pānena ca dhammapālo;",
  "atk-s0514a3:2769_0": "Atthatthamevānuvicintayanto , pāvekkhi bhariyāya tadā sakāse’’ti.",
  "atk-s0514a3:2770_0": "Tattha pamadāhīti pamadāhi ceva annapānehi ca samaṅgikatvā.",
  "atk-s0514a3:2770_1": "Dhammapāloti dhammassa pālako gopako.",
  "atk-s0514a3:2770_2": "Atthatthamevāti atthabhūtameva atthaṁ.",
  "atk-s0514a3:2770_3": "Bhariyāyāti sabbajeṭṭhikāya bhariyāya.",
  "atk-s0514a3:2771_0": "1465.",
  "atk-s0514a3:2772_0": " ‘‘Taṁ candanagandharasānulittaṁ, suvaṇṇajambonadanikkhasādisaṁ;",
  "atk-s0514a3:2773_0": "Bhariyaṁvacā ‘ehi suṇohi bhoti, puttāni āmantaya tambanette’’’ti.",
  "atk-s0514a3:2774_0": "Tattha bhariyaṁvacāti jeṭṭhabhariyaṁ avaca. Āmantayāti pakkosa.",
  "atk-s0514a3:2775_0": "1466.",
  "atk-s0514a3:2776_0": " ‘‘Sutvāna vākyaṁ patino anujjā, suṇisaṁ vaca tambanakhiṁ sunettaṁ;",
  "atk-s0514a3:2777_0": "‘Āmantaya vammadharāni cete, puttāni indīvarapupphasāme’’’ti.",
  "atk-s0514a3:2778_0": "Tattha anujjāti evaṁnāmikā.",
  "atk-s0514a3:2778_1": "Suṇisaṁvaca tambanakhiṁ sunettanti sā tassa vacanaṁ sutvā assumukhī rodamānā ‘‘sayaṁ gantvā putte pakkosituṁ ayuttaṁ,",
  "atk-s0514a3:2778_2": "suṇisaṁ pesessāmī’’ti tassā nivāsaṭṭhānaṁ gantvā tambanakhiṁ sunettaṁ suṇisaṁ avaca.",
  "atk-s0514a3:2778_3": "Vammadharānīti vammadhare sūre,",
  "atk-s0514a3:2778_4": "samattheti attho,",
  "atk-s0514a3:2778_5": "ābharaṇabhaṇḍameva vā idha ‘‘vamma’’nti adhippetaṁ,",
  "atk-s0514a3:2778_6": "tasmā ābharaṇadharetipi attho.",
  "atk-s0514a3:2778_7": "Ceteti taṁ nāmenālapati,",
  "atk-s0514a3:2778_8": "puttānīti mama putte ca dhītaro ca.",
  "atk-s0514a3:2778_9": "Indīvarapupphasāmeti taṁ ālapati.",
  "atk-s0514a3:2779_0": "Sā ‘‘sādhū’’ti sampaṭicchitvā pāsādā oruyha anuvicaritvā ‘‘pitā vo ovādaṁ dātukāmo pakkosati,",
  "atk-s0514a3:2779_1": "idaṁ kira vo tassa pacchimadassana’’nti sabbamevassa suhadajanañca puttadhītaro ca sannipātesi.",
  "atk-s0514a3:2779_2": "Dhammapālakumāro pana taṁ vacanaṁ sutvāva rodanto kaniṭṭhabhātikagaṇaparivuto pitu santikaṁ agamāsi.",
  "atk-s0514a3:2779_3": "Paṇḍito te disvāva sakabhāvena saṇṭhātuṁ asakkonto assupuṇṇehi nettehi āliṅgitvā sīse cumbitvā jeṭṭhaputtaṁ",
  "atk-s0514a3:2779_4": "muhuttaṁ hadaye nipajjāpetvā hadayā otāretvā sirigabbhato nikkhamma mahātale pallaṅkamajjhe nisīditvā",
  "atk-s0514a3:2779_5": "puttasahassassa ovādaṁ adāsi.",
  "atk-s0514a3:2779_6": "Tamatthaṁ pakāsento satthā āha –",
  "atk-s0514a3:2780_0": "1467.",
  "atk-s0514a3:2781_0": " ‘‘Te āgate muddhani dhammapālo, cumbitvā putte avikampamāno;",
  "atk-s0514a3:2782_0": "Āmantayitvāna avoca vākyaṁ, dinnāhaṁ raññā idha māṇavassa.",
  "atk-s0514a3:2783_0": "1468.",
  "atk-s0514a3:2784_0": " ‘‘Tassajjahaṁ attasukhī vidheyyo, ādāya yenicchati tena gacchati;",
  "atk-s0514a3:2785_0": "Ahañca vo sāsitumāgatosmi, kathaṁ ahaṁ aparittāya gacche.",
  "atk-s0514a3:2786_0": "1469.",
  "atk-s0514a3:2787_0": " ‘‘Sace vo rājā kururaṭṭhavāsī, janasandho puccheyya pahūtakāmo;",
  "atk-s0514a3:2788_0": "Kimābhijānātha pure purāṇaṁ, kiṁ vo pitā puratthā.",
  "atk-s0514a3:2789_0": "1470.",
  "atk-s0514a3:2790_0": " ‘‘Samāsanā hotha mayāva sabbe, konīdha rañño abbhatiko manusso;",
  "atk-s0514a3:2791_0": "Tamañjaliṁ kariya vadetha evaṁ, mā hevaṁ deva na hi esa dhammo;",
  "atk-s0514a3:2792_0": "Viyaggharājassa nihīnajacco, samāsano deva kathaṁ bhaveyyā’’ti.",
  "atk-s0514a3:2793_0": "Tattha dhammapāloti mahāsatto.",
  "atk-s0514a3:2793_1": "Dinnāhanti ahaṁ jayadhanena khaṇḍetvā raññā dinno.",
  "atk-s0514a3:2793_2": "Tassajjahaṁ attasukhī vidheyyoti ajja paṭṭhāya tīhamattaṁ ahaṁ iminā attano sukhena attasukhī,",
  "atk-s0514a3:2793_3": "tato paraṁ pana tassa māṇavassāhaṁ vidheyyo homi.",
  "atk-s0514a3:2793_4": "So hi ito catutthe divase ekaṁsena maṁ ādāya yatthicchati,",
  "atk-s0514a3:2793_5": "tattha gacchati.",
  "atk-s0514a3:2793_6": "Aparittāyāti tumhākaṁ parittaṁ akatvā kathaṁ gaccheyyanti anusāsituṁ āgatosmi.",
  "atk-s0514a3:2793_7": "Janasandhoti mittabandhanena mittajanassa sandhānakaro.",
  "atk-s0514a3:2793_8": "Pure purāṇanti ito pubbe tumhe kiṁ purāṇakāraṇaṁ abhijānātha.",
  "atk-s0514a3:2793_9": "Anusāseti anusāsi.",
  "atk-s0514a3:2793_10": "Evaṁ tumhe raññā puṭṭhā ‘‘amhākaṁ pitā imañcimañca ovādaṁ adāsī’’ti katheyyātha.",
  "atk-s0514a3:2793_11": "Samāsanā hothāti sace vo rājā mayā dinnassa ovādassa kathitakāle ‘‘etha tumhe,",
  "atk-s0514a3:2793_12": "ajja mayā saddhiṁ samāsanā hotha,",
  "atk-s0514a3:2793_13": "idha rājakule tumhehi añño ko nu rañño abbhatiko manusso’’ti attano āsane nisīdāpeyya,",
  "atk-s0514a3:2793_14": "atha tumhe añjaliṁ katvā taṁ rājānaṁ evaṁ vadeyyātha ‘‘deva,",
  "atk-s0514a3:2793_15": "evaṁ mā avaca.",
  "atk-s0514a3:2793_16": "Na hi amhākaṁ esapaveṇidhammo.",
  "atk-s0514a3:2793_17": "Viyaggharājassa kesarasīhassa nihīnajacco jarasiṅgālo , deva,",
  "atk-s0514a3:2793_18": "kathaṁ samāsano bhaveyya.",
  "atk-s0514a3:2793_19": "Yathā siṅgālo sīhassa samāsano na hoti,",
  "atk-s0514a3:2793_20": "tatheva mayaṁ tumhāka’’nti.",
  "atk-s0514a3:2794_0": "Imaṁ panassa kathaṁ sutvā puttadhītaro ca ñātisuhajjādayo ca dāsakammakaraporisā ca te sabbe sakabhāvena saṇṭhātuṁ asakkontā mahāviravaṁ viraviṁsu.",
  "atk-s0514a3:2794_1": "Tesaṁ mahāsatto saññāpesi.",
  "atk-s0514a3:2795_0": "Lakkhaṇakaṇḍaṁ niṭṭhitaṁ.",
  "atk-s0514a3:2796_0": "Rājavasatikaṇḍa",
  "atk-s0514a3:2797_0": "Atha ne paṇḍito puttadhītaro ca ñātayo ca upasaṅkamitvā tuṇhībhūte disvā ‘‘tātā,",
  "atk-s0514a3:2797_1": "mā cintayittha,",
  "atk-s0514a3:2797_2": "sabbe saṅkhārā aniccā,",
  "atk-s0514a3:2797_3": "yaso nāma vipattipariyosāno,",
  "atk-s0514a3:2797_4": "apica tumhākaṁ rājavasatiṁ nāma yasapaṭilābhakāraṇaṁ kathessāmi,",
  "atk-s0514a3:2797_5": "taṁ ekaggacittā suṇāthā’’ti buddhalīlāya rājavasatiṁ nāma paṭṭhapesi.",
  "atk-s0514a3:2797_6": "Tamatthaṁ pakāsento satthā āha –",
  "atk-s0514a3:2798_0": "1471.",
  "atk-s0514a3:2799_0": " ‘‘So ca putte amacce ca, ñātayo suhadajjane;",
  "atk-s0514a3:2800_0": "Alīnamanasaṅkappo, vidhuro etadabravi.",
  "atk-s0514a3:2801_0": "1472.",
  "atk-s0514a3:2802_0": " ‘‘Ethayyo rājavasatiṁ, nisīditvā suṇātha me;",
  "atk-s0514a3:2803_0": "Yathā rājakulaṁ patto, yasaṁ poso nigacchatī’’ti.",
  "atk-s0514a3:2804_0": "Tattha suhadajjaneti suhadayajane.",
  "atk-s0514a3:2804_1": "Ethayyoti etha, ayyo.",
  "atk-s0514a3:2804_2": "Piyasamudācārena putte ālapati.",
  "atk-s0514a3:2804_3": "Rājavasatinti mayā vuccamānaṁ rājapāricariyaṁ suṇātha.",
  "atk-s0514a3:2804_4": "Yathāti yena kāraṇena rājakulaṁ patto upasaṅkamanto rañño santike caranto poso yasaṁ nigacchati labhati,",
  "atk-s0514a3:2804_5": "taṁ kāraṇaṁ suṇāthāti attho.",
  "atk-s0514a3:2805_0": "1473.",
  "atk-s0514a3:2806_0": " ‘‘Na hi rājakulaṁ patto, aññāto labhate yasaṁ;",
  "atk-s0514a3:2807_0": "Nāsūro nāpi dummedho, nappamatto kudācanaṁ.",
  "atk-s0514a3:2808_0": "1474.",
  "atk-s0514a3:2809_0": " ‘‘Yadāssa sīlaṁ paññañca, soceyyaṁ cādhigacchati;",
  "atk-s0514a3:2810_0": "Atha vissasate tyamhi, guyhañcassa na rakkhatī’’ti.",
  "atk-s0514a3:2811_0": "Tattha aññātoti apākaṭaguṇo aviditakammāvadāno.",
  "atk-s0514a3:2811_1": "Nāsūroti na asūro bhīrukajātiko.",
  "atk-s0514a3:2811_2": "Yadāssa sīlanti yadā assa sevakassa rājā sīlañca paññañca soceyyañca adhigacchati,",
  "atk-s0514a3:2811_3": "ācārasampattiñca ñāṇabalañca sucibhāvañca jānāti.",
  "atk-s0514a3:2811_4": "Atha vissasate tyamhīti atha rājā tamhi vissasate vissāsaṁ karoti,",
  "atk-s0514a3:2811_5": "attano guyhañcassa na rakkhati na gūhati.",
  "atk-s0514a3:2812_0": "1475.",
  "atk-s0514a3:2813_0": " ‘‘Tulā yathā paggahitā, samadaṇḍā sudhāritā;",
  "atk-s0514a3:2814_0": "Ajjhiṭṭho na vikampeyya, sa rājavasatiṁ vase.",
  "atk-s0514a3:2815_0": "1476.",
  "atk-s0514a3:2816_0": " ‘‘Tulā yathā paggahitā, samadaṇḍā sudhāritā;",
  "atk-s0514a3:2817_0": "Sabbāni abhisambhonto, sa rājavasatiṁ vase’’ti.",
  "atk-s0514a3:2818_0": "Tattha tulāyathāti yathā esā vuttappakārā tulā na onamati na unnamati,",
  "atk-s0514a3:2818_1": "evameva rājasevako kismiñcideva kamme raññā ‘‘idaṁ nāma karohī’’ti ajjhiṭṭho āṇatto chandādiagativasena na vikampeyya,",
  "atk-s0514a3:2818_2": "sabbakiccesu paggahitatulā viya samo bhaveyya.",
  "atk-s0514a3:2818_3": "Sa rājavasatinti so evarūpo sevako rājakule vāsaṁ vaseyya,",
  "atk-s0514a3:2818_4": "rājānaṁ paricareyya,",
  "atk-s0514a3:2818_5": "evaṁ paricaranto pana yasaṁ labheyyāti attho.",
  "atk-s0514a3:2818_6": "Sabbāni abhisambhontoti sabbāni rājakiccāni karonto.",
  "atk-s0514a3:2819_0": "1477.",
  "atk-s0514a3:2820_0": " ‘‘Divā vā yadi vā rattiṁ, rājakiccesu paṇḍito;",
  "atk-s0514a3:2821_0": "Ajjhiṭṭho na vikampeyya, sa rājavasatiṁ vase.",
  "atk-s0514a3:2822_0": "1478.",
  "atk-s0514a3:2823_0": " ‘‘Divā vā yadi vā rattiṁ, rājakiccesu paṇḍito;",
  "atk-s0514a3:2824_0": "Sabbāni abhisambhonto, sa rājavasatiṁ vase.",
  "atk-s0514a3:2825_0": "1479.",
  "atk-s0514a3:2826_0": " ‘‘Yo cassa sukato maggo, rañño suppaṭiyādito;",
  "atk-s0514a3:2827_0": "Na tena vutto gaccheyya, sa rājavasatiṁ vase’’ti.",
  "atk-s0514a3:2828_0": "Tattha na vikampeyyāti avikampamāno tāni kiccāni kareyya.",
  "atk-s0514a3:2828_1": "Yo cassāti yo ca rañño gamanamaggo sukato assa suppaṭiyādito sumaṇḍito,",
  "atk-s0514a3:2828_2": "‘‘iminā maggena gacchā’’ti vuttopi tena na gaccheyya.",
  "atk-s0514a3:2829_0": "1480.",
  "atk-s0514a3:2830_0": " ‘‘Na rañño sadisaṁ bhuñje, kāmabhoge kudācanaṁ;",
  "atk-s0514a3:2831_0": "Sabbattha pacchato gacche, sa rājavasatiṁ vase.",
  "atk-s0514a3:2832_0": "1481.",
  "atk-s0514a3:2833_0": " ‘‘Na rañño sadisaṁ vatthaṁ, na mālaṁ na vilepanaṁ;",
  "atk-s0514a3:2834_0": "Ākappaṁ sarakuttiṁ vā, na rañño sadisamācare;",
  "atk-s0514a3:2835_0": "Aññaṁ kareyya ākappaṁ, sa rājavasatiṁ vase’’ti.",
  "atk-s0514a3:2836_0": "Tattha na raññoti rañño kāmabhogena samaṁ kāmabhogaṁ na bhuñjeyya.",
  "atk-s0514a3:2836_1": "Tādisassa hi rājā kujjhati.",
  "atk-s0514a3:2836_2": "Sabbatthāti sabbesu rūpādīsu kāmaguṇesu rañño pacchatova gaccheyya,",
  "atk-s0514a3:2836_3": "hīnatarameva seveyyāti attho.",
  "atk-s0514a3:2836_4": "Aññaṁ kareyyāti rañño ākappato sarakuttito ca aññameva ākappaṁ kareyya.",
  "atk-s0514a3:2837_0": "1482.",
  "atk-s0514a3:2838_0": " ‘‘Kīḷe rājā amaccehi, bhariyāhi parivārito;",
  "atk-s0514a3:2839_0": "Nāmacco rājabhariyāsu, bhāvaṁ kubbetha paṇḍito.",
  "atk-s0514a3:2840_0": "1483.",
  "atk-s0514a3:2841_0": " ‘‘Anuddhato acapalo, nipako saṁvutindriyo;",
  "atk-s0514a3:2842_0": "Manopaṇidhisampanno, sa rājavasatiṁ vase’’ti.",
  "atk-s0514a3:2843_0": "Tattha bhāvanti vissāsavasena adhippāyaṁ.",
  "atk-s0514a3:2843_1": "Acapaloti amaṇḍanasīlo.",
  "atk-s0514a3:2843_2": "Nipakoti paripakkañāṇo.",
  "atk-s0514a3:2843_3": "Saṁvutindriyoti pihitachaḷindriyo rañño vā aṅgapaccaṅgāni orodhe vāssa na olokeyya.",
  "atk-s0514a3:2843_4": "Manopaṇidhisampannoti acapalena suṭṭhu ṭhapitena cittena samannāgato.",
  "atk-s0514a3:2844_0": "1484.",
  "atk-s0514a3:2845_0": " ‘‘Nāssa bhariyāhi kīḷeyya, na manteyya rahogato;",
  "atk-s0514a3:2846_0": "Nāssa kosā dhanaṁ gaṇhe, sa rājavasatiṁ vase.",
  "atk-s0514a3:2847_0": "1485.",
  "atk-s0514a3:2848_0": " ‘‘Na niddaṁ bahu maññeyya, na madāya suraṁ pive;",
  "atk-s0514a3:2849_0": "Nāssa dāye mige haññe, sa rājavasatiṁ vase.",
  "atk-s0514a3:2850_0": "1486.",
  "atk-s0514a3:2851_0": " ‘‘Nāssa pīṭhaṁ na pallaṅkaṁ, na kocchaṁ na nāvaṁ rathaṁ;",
  "atk-s0514a3:2852_0": "Sammatomhīti ārūhe, sa rājavasatiṁ vase.",
  "atk-s0514a3:2853_0": "1487.",
  "atk-s0514a3:2854_0": " ‘‘Nātidūre bhaje rañño, naccāsanne vicakkhaṇo;",
  "atk-s0514a3:2855_0": "Sammukhañcassa tiṭṭheyya, sandissanto sabhattuno.",
  "atk-s0514a3:2856_0": "1488.",
  "atk-s0514a3:2857_0": " ‘‘Na ve rājā sakhā hoti, na rājā hoti methuno;",
  "atk-s0514a3:2858_0": "Khippaṁ kujjhanti rājāno, sūkenakkhīva ghaṭṭitaṁ.",
  "atk-s0514a3:2859_0": "1489.",
  "atk-s0514a3:2860_0": " ‘‘Na pūjito maññamāno, medhāvī paṇḍito naro;",
  "atk-s0514a3:2861_0": "Pharusaṁ patimanteyya, rājānaṁ parisaṁgata’’nti.",
  "atk-s0514a3:2862_0": "Tattha na manteyyāti tassa rañño bhariyāhi saddhiṁ neva kīḷeyya,",
  "atk-s0514a3:2862_1": "na raho manteyya.",
  "atk-s0514a3:2862_2": "Kosā dhananti rañño kosā dhanaṁ thenetvā na gaṇheyya.",
  "atk-s0514a3:2862_3": "Na madāyāti tātā,",
  "atk-s0514a3:2862_4": "rājasevako nāma madatthāya suraṁ na piveyya.",
  "atk-s0514a3:2862_5": "Nāssa dāye migeti assa rañño dinnābhaye mige na haññeyya.",
  "atk-s0514a3:2862_6": "Kocchanti bhaddapīṭhaṁ.",
  "atk-s0514a3:2862_7": "Sammatomhīti ahaṁ sammato hutvā evaṁ karomīti na āruheyya.",
  "atk-s0514a3:2862_8": "Sammukhañcassa tiṭṭheyyāti assa rañño purato khuddakamahantakathāsavanaṭṭhāne tiṭṭheyya.",
  "atk-s0514a3:2862_9": "Sandissanto sabhattunoti yo rājasevako tassa bhattuno dassanaṭṭhāne tiṭṭheyya.",
  "atk-s0514a3:2862_10": "Sūkenāti akkhimhi patitena vīhisūkādinā ghaṭṭitaṁ akkhi pakatisabhāvaṁ jahantaṁ yathā kujjhati nāma,",
  "atk-s0514a3:2862_11": "evaṁ kujjhanti,",
  "atk-s0514a3:2862_12": "na tesu vissāso kātabbo.",
  "atk-s0514a3:2862_13": "Pūjito maññamānoti ahaṁ rājapūjitomhīti maññamāno.",
  "atk-s0514a3:2862_14": "Pharusaṁ patimanteyyāti yena so kujjhati,",
  "atk-s0514a3:2862_15": "tathārūpaṁ na manteyya.",
  "atk-s0514a3:2863_0": "1490.",
  "atk-s0514a3:2864_0": " ‘‘Laddhadvāro labhe dvāraṁ, neva rājūsu vissase;",
  "atk-s0514a3:2865_0": "Aggīva saṁyato tiṭṭhe, sa rājavasatiṁ vase.",
  "atk-s0514a3:2866_0": "1491.",
  "atk-s0514a3:2867_0": " ‘‘Puttaṁ vā bhātaraṁ vā saṁ, sampaggaṇhāti khattiyo;",
  "atk-s0514a3:2868_0": "Gāmehi nigamehi vā, raṭṭhehi janapadehi vā;",
  "atk-s0514a3:2869_0": "Tuṇhībhūto upekkheyya, na bhaṇe chekapāpaka’’nti.",
  "atk-s0514a3:2870_0": "Tattha laddhadvārolabhe dvāranti ahaṁ nippaṭihāro laddhadvāroti appaṭihāretvā na paviseyya,",
  "atk-s0514a3:2870_1": "punapi dvāraṁ labheyya,",
  "atk-s0514a3:2870_2": "paṭihāretvāva paviseyyāti attho.",
  "atk-s0514a3:2870_3": "Saṁyatoti appamatto hutvā.",
  "atk-s0514a3:2870_4": "Bhātaraṁ vā santi sakaṁ bhātaraṁ vā.",
  "atk-s0514a3:2870_5": "Sampaggaṇhātīti ‘‘asukagāmaṁ vā asukanigamaṁ vā assa demā’’ti yadā sevakehi saddhiṁ katheti.",
  "atk-s0514a3:2870_6": "Na bhaṇe chekapāpakanti tadā guṇaṁ vā aguṇaṁ vā na bhaṇeyya.",
  "atk-s0514a3:2871_0": "1492.",
  "atk-s0514a3:2872_0": " ‘‘Hatthārohe anīkaṭṭhe, rathike pattikārake;",
  "atk-s0514a3:2873_0": "Tesaṁ kammāvadānena, rājā vaḍḍheti vetanaṁ;",
  "atk-s0514a3:2874_0": "Na tesaṁ antarā gacche, sa rājavasatiṁ vase.",
  "atk-s0514a3:2875_0": "1493.",
  "atk-s0514a3:2876_0": " ‘‘Cāpovūnudaro dhīro, vaṁsovāpi pakampaye;",
  "atk-s0514a3:2877_0": "Paṭilomaṁ na vatteyya, sa rājavasatiṁ vase.",
  "atk-s0514a3:2878_0": "1494.",
  "atk-s0514a3:2879_0": " ‘‘Cāpovūnudaro assa, macchovassa ajivhavā;",
  "atk-s0514a3:2880_0": "Appāsī nipako sūro, sa rājavasatiṁ vase’’ti.",
  "atk-s0514a3:2881_0": "Tattha na tesaṁ antarā gaccheti tesaṁ lābhassa antarā na gacche,",
  "atk-s0514a3:2881_1": "antarāyaṁ na kareyya.",
  "atk-s0514a3:2881_2": "Vaṁsovāpīti yathā vaṁsagumbato uggatavaṁso vātena pahaṭakāle pakampati,",
  "atk-s0514a3:2881_3": "evaṁ raññā kathitakāle pakampeyya.",
  "atk-s0514a3:2881_4": "Cāpovūnudaroti yathā cāpo mahodaro na hoti,",
  "atk-s0514a3:2881_5": "evaṁ mahodaro na siyā.",
  "atk-s0514a3:2881_6": "Ajivhavāti yathā maccho ajivhatāya na katheti,",
  "atk-s0514a3:2881_7": "tathā sevako mandakathatāya ajivhavā bhaveyya.",
  "atk-s0514a3:2881_8": "Appāsīti bhojanamattaññū.",
  "atk-s0514a3:2882_0": "1495.",
  "atk-s0514a3:2883_0": " ‘‘Na bāḷhaṁ itthiṁ gaccheyya, sampassaṁ tejasaṅkhayaṁ;",
  "atk-s0514a3:2884_0": "Kāsaṁ sāsaṁ daraṁ bālyaṁ, khīṇamedho nigacchati.",
  "atk-s0514a3:2885_0": "1496.",
  "atk-s0514a3:2886_0": " ‘‘Nātivelaṁ pabhāseyya, na tuṇhī sabbadā siyā;",
  "atk-s0514a3:2887_0": "Avikiṇṇaṁ mitaṁ vācaṁ, patte kāle udīraye.",
  "atk-s0514a3:2888_0": "1497.",
  "atk-s0514a3:2889_0": " ‘‘Akkodhano asaṅghaṭṭo, sacco saṇho apesuṇo;",
  "atk-s0514a3:2890_0": "Samphaṁ giraṁ na bhāseyya, sa rājavasatiṁ vase.",
  "atk-s0514a3:2891_0": "1498.",
  "atk-s0514a3:2892_0": " ‘‘Mātāpettibharo assa, kule jeṭṭhāpacāyiko;",
  "atk-s0514a3:2893_0": "Saṇho sakhilasambhāso, sa rājavasatiṁ vase’’ti.",
  "atk-s0514a3:2894_0": "Tattha na bāḷhanti punappunaṁ kilesavasena na gaccheyya.",
  "atk-s0514a3:2894_1": "Tejasaṅkhayanti evaṁ gacchanto hi puriso tejasaṅkhayaṁ gacchati pāpuṇāti,",
  "atk-s0514a3:2894_2": "taṁ sampassanto bāḷhaṁ na gaccheyya.",
  "atk-s0514a3:2894_3": "Daranti kāyadarathaṁ.",
  "atk-s0514a3:2894_4": "Bālyanti dubbalabhāvaṁ.",
  "atk-s0514a3:2894_5": "Khīṇamedhoti punappunaṁ kilesarativasena khīṇapañño puriso ete kāsādayo nigacchati.",
  "atk-s0514a3:2894_6": "Nātivelanti tātā rājūnaṁ santike pamāṇātikkantaṁ na bhāseyya .",
  "atk-s0514a3:2894_7": "Patte kāleti attano vacanakāle sampatte.",
  "atk-s0514a3:2894_8": "Asaṅghaṭṭoti paraṁ asaṅghaṭṭento.",
  "atk-s0514a3:2894_9": "Samphanti niratthakaṁ.",
  "atk-s0514a3:2894_10": "Giranti vacanaṁ.",
  "atk-s0514a3:2895_0": "1499.",
  "atk-s0514a3:2896_0": " ‘‘Vinīto sippavā danto, katatto niyato mudu;",
  "atk-s0514a3:2897_0": "Appamatto suci dakkho, sa rājavasatiṁ vase.",
  "atk-s0514a3:2898_0": "1500.",
  "atk-s0514a3:2899_0": " ‘‘Nivātavutti vuddhesu, sappatisso sagāravo;",
  "atk-s0514a3:2900_0": "Surato sukhasaṁvāso, sa rājavasatiṁ vase.",
  "atk-s0514a3:2901_0": "1501.",
  "atk-s0514a3:2902_0": " ‘‘Ārakā parivajjeyya, sahituṁ pahitaṁ janaṁ;",
  "atk-s0514a3:2903_0": "Bhattāraññevudikkheyya, na ca aññassa rājino’’ti.",
  "atk-s0514a3:2904_0": "Tattha vinītoti ācārasampanno.",
  "atk-s0514a3:2904_1": "Sippavāti attano kule sikkhitabbasippena samannāgato.",
  "atk-s0514a3:2904_2": "Dantoti chasu dvāresu nibbisevano.",
  "atk-s0514a3:2904_3": "Katattoti sampāditatto.",
  "atk-s0514a3:2904_4": "Niyatoti yasādīni nissāya acalasabhāvo.",
  "atk-s0514a3:2904_5": "Mudūti anatimānī.",
  "atk-s0514a3:2904_6": "Appamattoti kattabbakiccesu pamādarahito.",
  "atk-s0514a3:2904_7": "Dakkhoti upaṭṭhāne cheko.",
  "atk-s0514a3:2904_8": "Nivātavuttīti nīcavutti.",
  "atk-s0514a3:2904_9": "Sukhasaṁvāsoti garusaṁvāsasīlo.",
  "atk-s0514a3:2904_10": "Sahituṁ patitanti pararājūhi sakarañño santikaṁ guyharakkhaṇavasena vā paṭicchannapākaṭakaraṇavasenavā pesitaṁ.",
  "atk-s0514a3:2904_11": "Tathārūpena hi saddhiṁ kathentopi rañño sammukhāva katheyya.",
  "atk-s0514a3:2904_12": "Bhattāraññevudikkheyyāti attano sāmikameva olokeyya.",
  "atk-s0514a3:2904_13": "Na ca aññassa rājinoti aññassa rañño santako na bhaveyya.",
  "atk-s0514a3:2905_0": "1502.",
  "atk-s0514a3:2906_0": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2907_0": "Sakkaccaṁ payirupāseyya, sa rājavasatiṁ vase.",
  "atk-s0514a3:2908_0": "1503.",
  "atk-s0514a3:2909_0": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2910_0": "Sakkaccaṁ anuvāseyya, sa rājavasatiṁ vase.",
  "atk-s0514a3:2911_0": "1504.",
  "atk-s0514a3:2912_0": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2913_0": "Tappeyya annapānena, sa rājavasatiṁ vase.",
  "atk-s0514a3:2914_0": "1505.",
  "atk-s0514a3:2915_0": " ‘‘Samaṇe brāhmaṇe cāpi, sīlavante bahussute;",
  "atk-s0514a3:2916_0": "Āsajja paññe sevetha, ākaṅkhaṁ vuddhimattano’’ti.",
  "atk-s0514a3:2917_0": "Tattha sakkaccaṁ payirupāseyyāti gāravena punappunaṁ upasaṅkameyya.",
  "atk-s0514a3:2917_1": "Anuvāseyyāti uposathavāsaṁ vasanto anuvatteyya.",
  "atk-s0514a3:2917_2": "Tappeyyāti yāvadatthaṁ dānena tappeyya.",
  "atk-s0514a3:2917_3": "Āsajjāti upasaṅkamitvā.",
  "atk-s0514a3:2917_4": "Paññeti paṇḍite,",
  "atk-s0514a3:2917_5": "āsajjapaññe vā,",
  "atk-s0514a3:2917_6": "asajjamānapaññeti attho.",
  "atk-s0514a3:2918_0": "1506.",
  "atk-s0514a3:2919_0": " ‘‘Dinnapubbaṁ na hāpeyya, dānaṁ samaṇabrāhmaṇe;",
  "atk-s0514a3:2920_0": "Na ca kiñci nivāreyya, dānakāle vaṇibbake.",
  "atk-s0514a3:2921_0": "1507.",
  "atk-s0514a3:2922_0": " ‘‘Paññavā buddhisampanno, vidhānavidhikovido;",
  "atk-s0514a3:2923_0": "Kālaññū samayaññū ca, sa rājavasatiṁ vase.",
  "atk-s0514a3:2924_0": "1508.",
  "atk-s0514a3:2925_0": " ‘‘Uṭṭhātā kammadheyyesu, appamatto vicakkhaṇo;",
  "atk-s0514a3:2926_0": "Susaṁvihitakammanto, sa rājavasatiṁ vase’’ti.",
  "atk-s0514a3:2927_0": "Tattha dinnapubbanti pakatipaṭiyattaṁ dānavattaṁ.",
  "atk-s0514a3:2927_1": "Samaṇabrāhmaṇeti samaṇe vā brāhmaṇe vā.",
  "atk-s0514a3:2927_2": "Vaṇibbaketi dānakāle vaṇibbake āgate disvā kiñci na nivāreyya.",
  "atk-s0514a3:2927_3": "Paññavāti vicāraṇapaññāya yutto.",
  "atk-s0514a3:2927_4": "Buddhisampannoti avekallabuddhisampanno.",
  "atk-s0514a3:2927_5": "Vidhānavidhikovidoti nānappakāresu dāsakammakaraporisādīnaṁ saṁvidahanakoṭṭhāsesu cheko.",
  "atk-s0514a3:2927_6": "Kālaññūti ‘‘ayaṁ dānaṁ dātuṁ,",
  "atk-s0514a3:2927_7": "ayaṁ sīlaṁ rakkhituṁ,",
  "atk-s0514a3:2927_8": "ayaṁ uposathakammaṁ kātuṁ kālo’’ti jāneyya.",
  "atk-s0514a3:2927_9": "Samayaññūti ‘‘ayaṁ kasanasamayo,",
  "atk-s0514a3:2927_10": "ayaṁ vapanasamayo,",
  "atk-s0514a3:2927_11": "ayaṁ vohārasamayo,",
  "atk-s0514a3:2927_12": "ayaṁ upaṭṭhānasamayo’’ti jāneyya.",
  "atk-s0514a3:2927_13": "Kammadheyyesūti attano kattabbakammesu.",
  "atk-s0514a3:2928_0": "1509.",
  "atk-s0514a3:2929_0": " ‘‘Khalaṁ sālaṁ pasuṁ khettaṁ, gantā cassa abhikkhaṇaṁ;",
  "atk-s0514a3:2930_0": "Mitaṁ dhaññaṁ nidhāpeyya, mitaṁva pācaye ghare.",
  "atk-s0514a3:2931_0": "1510.",
  "atk-s0514a3:2932_0": " ‘‘Puttaṁ vā bhātaraṁ vā saṁ, sīlesu asamāhitaṁ;",
  "atk-s0514a3:2933_0": "Anaṅgavā hi te bālā, yathā petā tatheva te;",
  "atk-s0514a3:2934_0": "Coḷañca nesaṁ piṇḍañca, āsīnānaṁ padāpaye.",
  "atk-s0514a3:2935_0": "1511.",
  "atk-s0514a3:2936_0": " ‘‘Dāse kammakare pesse, sīlesu susamāhite;",
  "atk-s0514a3:2937_0": "Dakkhe uṭṭhānasampanne, ādhipaccamhi ṭhāpaye’’ti.",
  "atk-s0514a3:2938_0": "Tattha pasuṁ khettanti gokulañceva sassaṭṭhānañca.",
  "atk-s0514a3:2938_1": "Gantāti gamanasīlo.",
  "atk-s0514a3:2938_2": "Mitanti minitvā ettakanti ñatvā koṭṭhesu nidhāpeyya.",
  "atk-s0514a3:2938_3": "Ghareti gharepi parijanaṁ gaṇetvā mitameva pacāpeyya.",
  "atk-s0514a3:2938_4": "Sīlesu asamāhitanti evarūpaṁ dussīlaṁ anācāraṁ kismiñci ādhipaccaṭṭhāne na ṭhapeyyāti attho.",
  "atk-s0514a3:2938_5": "Anaṅgavā hi te bālāti ‘‘aṅgametaṁ manussānaṁ,",
  "atk-s0514a3:2938_6": "bhātā loke pavuccatī’’ti (jā.",
  "atk-s0514a3:2938_7": "1.4.58) kiñcāpi jeṭṭhakaniṭṭhabhātaro aṅgasamānatāya ‘‘aṅga’’nti vuttā,",
  "atk-s0514a3:2938_8": "ime pana dussīlā,",
  "atk-s0514a3:2938_9": "tasmā aṅgasamānā na honti.",
  "atk-s0514a3:2938_10": "Yathā pana susāne chaḍḍitā petā matā,",
  "atk-s0514a3:2938_11": "tatheva te.",
  "atk-s0514a3:2938_12": "Tasmā tādisā ādhipaccaṭṭhāne na ṭhapetabbā.",
  "atk-s0514a3:2938_13": "Kuṭumbañhi te vināsenti,",
  "atk-s0514a3:2938_14": "vinaṭṭhakuṭumbassa ca daliddassa rājavasati nāma na sampajjati.",
  "atk-s0514a3:2938_15": "Āsīnānanti āgantvā nisinnānaṁ puttabhātānaṁ matasattānaṁ matakabhattaṁ viya dento ghāsacchādanamattameva padāpeyya.",
  "atk-s0514a3:2938_16": "Uṭṭhānasampanneti uṭṭhānavīriyena samannāgate.",
  "atk-s0514a3:2939_0": "1512.",
  "atk-s0514a3:2940_0": " ‘‘Sīlavā ca alolo ca, anurakkho ca rājino;",
  "atk-s0514a3:2941_0": "Āvī raho hito tassa, sa rājavasatiṁ vase.",
  "atk-s0514a3:2942_0": "1513.",
  "atk-s0514a3:2943_0": " ‘‘Chandaññū rājino cassa, cittaṭṭho assa rājino;",
  "atk-s0514a3:2944_0": "Asaṅkusakavuttiṁssa, sa rājavasatiṁ vase.",
  "atk-s0514a3:2945_0": "1514.",
  "atk-s0514a3:2946_0": " ‘‘Ucchādaye ca nhāpaye, dhove pāde adhosiraṁ;",
  "atk-s0514a3:2947_0": "Āhatopi na kuppeyya, sa rājavasatiṁ vase’’ti.",
  "atk-s0514a3:2948_0": "Tattha aloloti aluddho.",
  "atk-s0514a3:2948_1": "Cittaṭṭhoti citte ṭhito,",
  "atk-s0514a3:2948_2": "rājacittavasikoti attho.",
  "atk-s0514a3:2948_3": "Asaṅkusakavuttissāti appaṭilomavutti assa.",
  "atk-s0514a3:2948_4": "Adhosiranti pāde dhovantopi adhosiraṁ katvā heṭṭhāmukhova dhoveyya,",
  "atk-s0514a3:2948_5": "na rañño mukhaṁ ullokeyyāti attho.",
  "atk-s0514a3:2949_0": "1515.",
  "atk-s0514a3:2950_0": " ‘‘Kumbhampañjaliṁ kariyā, cāṭañcāpi padakkhiṇaṁ;",
  "atk-s0514a3:2951_0": "Kimeva sabbakāmānaṁ, dātāraṁ dhīramuttamaṁ.",
  "atk-s0514a3:2952_0": "1516.",
  "atk-s0514a3:2953_0": " ‘‘Yo deti sayanaṁ vatthaṁ, yānaṁ āvasathaṁ gharaṁ;",
  "atk-s0514a3:2954_0": "Pajjunnoriva bhūtāni, bhogehi abhivassati.",
  "atk-s0514a3:2955_0": "1517.",
  "atk-s0514a3:2956_0": " ‘‘Esayyo rājavasati, vattamāno yathā naro;",
  "atk-s0514a3:2957_0": "Ārādhayati rājānaṁ, pūjaṁ labhati bhattusū’’ti.",
  "atk-s0514a3:2958_0": "Tattha kumbhampañjaliṁ kariyā,",
  "atk-s0514a3:2958_1": "cāṭañcāpi padakkhiṇanti vuddhiṁ paccāsīsanto puriso udakapūritaṁ kumbhaṁ disvā tassa añjaliṁ kareyya,",
  "atk-s0514a3:2958_2": "cāṭañca sakuṇaṁ padakkhiṇaṁ kareyya.",
  "atk-s0514a3:2958_3": "Añjaliṁ vā padakkhiṇaṁ vā karontassa te kiñci dātuṁ na sakkonti.",
  "atk-s0514a3:2958_4": "Kimevāti yo pana sabbakāmānaṁ dātā dhīro ca,",
  "atk-s0514a3:2958_5": "taṁ rājānaṁ kiṁkāraṇā na namasseyya.",
  "atk-s0514a3:2958_6": "Rājāyeva hi namassitabbo ca ārādhetabbo ca.",
  "atk-s0514a3:2958_7": "Pajjunnorivāti megho viya.",
  "atk-s0514a3:2958_8": "Esayyo rājavasatīti ayyo yā ayaṁ mayā kathitā,",
  "atk-s0514a3:2958_9": "esā rājavasati nāma rājasevakānaṁ anusāsanī.",
  "atk-s0514a3:2958_10": "Yathāti yāya rājavasatiyā vattamāno naro rājānaṁ ārādheti,",
  "atk-s0514a3:2958_11": "rājūnañca santikā pūjaṁ labhati, sā esāti.",
  "atk-s0514a3:2959_0": "Evaṁ asamadhuro vidhurapaṇḍito buddhalīlāya rājavasatiṁ kathesi;",
  "atk-s0514a3:2960_0": "Rājavasatikaṇḍaṁ niṭṭhitaṁ.",
  "atk-s0514a3:2961_0": "Antarapeyyālaṁ",
  "atk-s0514a3:2962_0": "Evaṁ puttadārañātimittasuhajjādayo anusāsantasseva tassa tayo divasā jātā.",
  "atk-s0514a3:2962_1": "So divasassa pāripūriṁ ñatvā pātova nhatvā nānaggarasabhojanaṁ bhuñjitvā ‘‘rājānaṁ apaloketvā māṇavena",
  "atk-s0514a3:2962_2": "saddhiṁ gamissāmī’’ti ñātigaṇaparivuto rājanivesanaṁ gantvā rājānaṁ vanditvā ekamantaṁ ṭhito vattabbayuttakaṁ",
  "atk-s0514a3:2962_3": "vacanaṁ avoca.",
  "atk-s0514a3:2962_4": "Tamatthaṁ pakāsento satthā āha –",
  "atk-s0514a3:2963_0": "1518.",
  "atk-s0514a3:2964_0": " ‘‘Evaṁ samanusāsitvā, ñātisaṅghaṁ vicakkhaṇo;",
  "atk-s0514a3:2965_0": "Parikiṇṇo suhadehi, rājānamupasaṅkami.",
  "atk-s0514a3:2966_0": "1519.",
  "atk-s0514a3:2967_0": " ‘‘Vanditvā sirasā pāde, katvā ca naṁ padakkhiṇaṁ;",
  "atk-s0514a3:2968_0": "Vidhuro avaca rājānaṁ, paggahetvāna añjaliṁ.",
  "atk-s0514a3:2969_0": "1520.",
  "atk-s0514a3:2970_0": " ‘‘Ayaṁ maṁ māṇavo neti, kattukāmo yathāmati;",
  "atk-s0514a3:2971_0": "Ñātīnatthaṁ pavakkhāmi, taṁ suṇohi arindama.",
  "atk-s0514a3:2972_0": "1521.",
  "atk-s0514a3:2973_0": " ‘‘Putte ca me udikkhesi, yañca maññaṁ ghare dhanaṁ;",
  "atk-s0514a3:2974_0": "Yathā pecca na hāyetha, ñātisaṅgho mayī gate.",
  "atk-s0514a3:2975_0": "1522.",
  "atk-s0514a3:2976_0": " ‘‘Yatheva khalatī bhūmyā, bhūmyāyeva patiṭṭhati;",
  "atk-s0514a3:2977_0": "Evetaṁ khalitaṁ mayhaṁ, etaṁ passāmi accaya’’nti.",
  "atk-s0514a3:2978_0": "Tattha suhadehīti suhadayehi ñātimittādīhi.",
  "atk-s0514a3:2978_1": "Yañca maññanti yañca me aññaṁ tayā ceva aññehi ca rājūhi dinnaṁ ghare aparimāṇaṁ dhanaṁ,",
  "atk-s0514a3:2978_2": "taṁ sabbaṁ tvameva olokeyyāsi.",
  "atk-s0514a3:2978_3": "Peccāti pacchākāle.",
  "atk-s0514a3:2978_4": "Khalatīti pakkhalati.",
  "atk-s0514a3:2978_5": "Evetanti evaṁ etaṁ.",
  "atk-s0514a3:2978_6": "Ahañhi bhūmiyaṁ khalitvā tattheva patiṭṭhitapuriso viya tumhesu khalitvā tumhesuyeva patiṭṭhahāmi.",
  "atk-s0514a3:2978_7": "Etaṁ passāmīti yo esa ‘‘kiṁ te rājā hotī’’ti māṇavena puṭṭhassa mama tumhe anoloketvā saccaṁ apekkhitvā ‘‘dāsohamasmī’’ti vadantassa accayo,",
  "atk-s0514a3:2978_8": "etaṁ accayaṁ passāmi,",
  "atk-s0514a3:2978_9": "añño pana me doso natthi,",
  "atk-s0514a3:2978_10": "taṁ me accayaṁ tumhe khamatha,",
  "atk-s0514a3:2978_11": "etaṁ hadaye katvā pacchā mama puttadāresu mā aparajjhitthāti.",
  "atk-s0514a3:2979_0": "Taṁ sutvā rājā ‘‘paṇḍita,",
  "atk-s0514a3:2979_1": "tava gamanaṁ mayhaṁ na ruccati,",
  "atk-s0514a3:2979_2": "māṇavaṁ upāyena pakkosāpetvā ghātetvā kilañjena paṭicchādetuṁ mayhaṁ ruccatī’’ti dīpento gāthamāha –",
  "atk-s0514a3:2980_0": "1523.",
  "atk-s0514a3:2981_0": " ‘‘Sakkā na gantuṁ iti mayha hoti, chetvā vadhitvā idha kātiyānaṁ;",
  "atk-s0514a3:2982_0": "Idheva hohī iti mayha ruccati, mā tvaṁ agā uttamabhūripaññā’’ti.",
  "atk-s0514a3:2983_0": "Tattha chetvāti idheva rājagehe taṁ pothetvā māretvā paṭicchādessāmīti.",
  "atk-s0514a3:2984_0": "Taṁ sutvā mahāsatto ‘‘deva, tumhākaṁ ajjhāsayo evarūpo hoti, so tumhesu ayutto’’ti vatvā āha –",
  "atk-s0514a3:2985_0": "1524.",
  "atk-s0514a3:2986_0": " ‘‘Mā hevadhammesu manaṁ paṇīdahi, atthe ca dhamme ca yutto bhavassu;",
  "atk-s0514a3:2987_0": "Dhiratthu kammaṁ akusalaṁ anariyaṁ, yaṁ katvā pacchā nirayaṁ vajeyya.",
  "atk-s0514a3:2988_0": "1525.",
  "atk-s0514a3:2989_0": " ‘‘Nevesa dhammo na puneta kiccaṁ, ayiro hi dāsassa janinda issaro;",
  "atk-s0514a3:2990_0": "Ghātetuṁ jhāpetuṁ athopi hantuṁ, na ca mayha kodhatthi vajāmi cāha’’nti.",
  "atk-s0514a3:2991_0": "Tattha mā hevadhammesu manaṁ paṇīdahīti adhammesu anatthesu ayuttesu tava cittaṁ mā heva paṇidahīti attho.",
  "atk-s0514a3:2991_1": "Pacchāti yaṁ kammaṁ katvāpi ajarāmaro na hoti,",
  "atk-s0514a3:2991_2": "atha kho pacchā nirayameva upapajjeyya.",
  "atk-s0514a3:2991_3": "Dhiratthu kammanti taṁ kammaṁ garahitaṁ atthu assa bhaveyya.",
  "atk-s0514a3:2991_4": "Nevesāti neva esa.",
  "atk-s0514a3:2991_5": "Ayiroti sāmiko.",
  "atk-s0514a3:2991_6": "Ghātetunti etāni ghātādīni kātuṁ ayiro dāsassa issaro,",
  "atk-s0514a3:2991_7": "sabbānetāni kātuṁ labhati,",
  "atk-s0514a3:2991_8": "mayhaṁ māṇave appamattakopi kodho natthi,",
  "atk-s0514a3:2991_9": "dinnakālato paṭṭhāya tava cittaṁ sandhāretuṁ vaṭṭati,",
  "atk-s0514a3:2991_10": "vajāmi ahaṁ narindāti āha –",
  "atk-s0514a3:2992_0": "Evaṁ vatvā mahāsatto rājānaṁ vanditvā rañño orodhe ca puttadāre ca rājaparisañca ovaditvā tesu sakabhāvena",
  "atk-s0514a3:2992_1": "saṇṭhātuṁ asakkuṇitvā mahāviravaṁ viravantesuyeva rājanivesanā nikkhami.",
  "atk-s0514a3:2992_2": "Sakalanagaravāsinopi ‘‘paṇḍito kira māṇavena saddhiṁ gamissati, etha,",
  "atk-s0514a3:2992_3": "passissāma na’’nti mantayitvā rājaṅgaṇeyeva naṁ passiṁsu.",
  "atk-s0514a3:2992_4": "Atha ne mahāsatto assāsetvā ‘‘tumhe mā cintayittha,",
  "atk-s0514a3:2992_5": "sabbe saṅkhārā aniccā,",
  "atk-s0514a3:2992_6": "sarīraṁ addhuvaṁ,",
  "atk-s0514a3:2992_7": "yaso nāma vipattipariyosāno,",
  "atk-s0514a3:2992_8": "apica tumhe dānādīsu puññesu appamattā hothā’’ti tesaṁ ovādaṁ datvā nivattāpetvā attano gehābhimukho pāyāsi.",
  "atk-s0514a3:2992_9": "Tasmiṁ khaṇe dhammapālakumāro bhātikagaṇaparivuto ‘‘pitu paccuggamanaṁ karissāmī’’ti nikkhanto nivesanadvāreyeva pitu sammukho ahosi.",
  "atk-s0514a3:2992_10": "Mahāsatto taṁ disvā sakabhāvena saṇṭhātuṁ asakkonto upaguyha ure nipajjāpetvā nivesanaṁ pāvisi.",
  "atk-s0514a3:2992_11": "Tamatthaṁ pakāsento satthā āha –",
  "atk-s0514a3:2993_0": "1526.",
  "atk-s0514a3:2994_0": " ‘‘Jeṭṭhaputtaṁ upaguyha, vineyya hadaye daraṁ;",
  "atk-s0514a3:2995_0": "Assupuṇṇehi nettehi, pāvisī so mahāghara’’nti.",
  "atk-s0514a3:2996_0": "Ghare panassa sahassaputtā,",
  "atk-s0514a3:2996_1": "sahassadhītaro,",
  "atk-s0514a3:2996_2": "sahassabhariyāyo,",
  "atk-s0514a3:2996_3": "ca sattavaṇṇadāsisatāni ca santi,",
  "atk-s0514a3:2996_4": "tehi ceva avasesadāsidāsakammakarañātimittasuhajjādīhi ca sakalanivesanaṁ yugantavātābhighātapatitehi sālehi sālavanaṁ viya nirantaraṁ ahosi.",
  "atk-s0514a3:2996_5": "Tamatthaṁ pakāsento satthā āha –",
  "atk-s0514a3:2997_0": "1527.",
  "atk-s0514a3:2998_0": " ‘‘Sālāva sammapatitā, mālutena pamadditā;",
  "atk-s0514a3:2999_0": "Senti puttā ca dārā ca, vidhurassa nivesane.",
  "atk-s0514a3:3000_0": "1528.",
  "atk-s0514a3:3001_0": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3002_0": "Bāhā paggayha pakkanduṁ, vidhurassa nivesane.",
  "atk-s0514a3:3003_0": "1529.",
  "atk-s0514a3:3004_0": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3005_0": "Bāhā paggayha pakkanduṁ, vidhurassa nivesane.",
  "atk-s0514a3:3006_0": "1530.",
  "atk-s0514a3:3007_0": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3008_0": "Bāhā paggayha pakkanduṁ, vidhurassa nivesane.",
  "atk-s0514a3:3009_0": "1531.",
  "atk-s0514a3:3010_0": " ‘‘Samāgatā jānapadā, negamā ca samāgatā;",
  "atk-s0514a3:3011_0": "Bāhā paggayha pakkanduṁ, vidhurassa nivesane.",
  "atk-s0514a3:3012_0": "1532.",
  "atk-s0514a3:3013_0": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3014_0": "Bāhā paggayha pakkantuṁ, kasmā no vijahissasi.",
  "atk-s0514a3:3015_0": "1533.",
  "atk-s0514a3:3016_0": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3017_0": "Bāhā paggayha pakkanduṁ, kasmā no vijahissasi.",
  "atk-s0514a3:3018_0": "1534.",
  "atk-s0514a3:3019_0": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3020_0": "Bāhā paggayha pakkanduṁ, kasmā no vijahissasi.",
  "atk-s0514a3:3021_0": "1535.",
  "atk-s0514a3:3022_0": " ‘‘Samāgatā jānapadā, negamā ca samāgatā;",
  "atk-s0514a3:3023_0": "Bāhā paggayha pakkanduṁ, kasmā no vijahissasī’’ti.",
  "atk-s0514a3:3024_0": "Tattha sentīti mahātale chinnapādā viya patitā āvattantā parivattantā sayanti.",
  "atk-s0514a3:3024_1": "Itthisahassaṁ bhariyānanti bhariyānameva itthīnaṁ sahassaṁ.",
  "atk-s0514a3:3024_2": "Kasmā no vijahissasīti kena kāraṇena amhe vijahissasīti parideviṁsu.",
  "atk-s0514a3:3025_0": "Mahāsatto sabbaṁ taṁ mahājanaṁ assāsetvā ghare avasesakiccāni katvā antojanañca bahijanañca ovaditvā",
  "atk-s0514a3:3025_1": "ācikkhitabbayuttakaṁ sabbaṁ ācikkhitvā puṇṇakassa santikaṁ gantvā attano niṭṭhitakiccataṁ ārocesi.",
  "atk-s0514a3:3025_2": "Tamatthaṁ pakāsento satthā āha –",
  "atk-s0514a3:3026_0": "1536.",
  "atk-s0514a3:3027_0": " ‘‘Katvā gharesu kiccāni, anusāsitvā sakaṁ janaṁ;",
  "atk-s0514a3:3028_0": "Mittāmacce ca bhacce ca, puttadāre ca bandhave.",
  "atk-s0514a3:3029_0": "1537.",
  "atk-s0514a3:3030_0": " ‘‘Kammantaṁ saṁvidhetvāna, ācikkhitvā ghare dhanaṁ;",
  "atk-s0514a3:3031_0": "Nidhiñca iṇadānañca, puṇṇakaṁ etadabravi.",
  "atk-s0514a3:3032_0": "1538.",
  "atk-s0514a3:3033_0": " ‘‘Avasī tuvaṁ mayha tīhaṁ agāre, katāni kiccāni gharesu mayhaṁ;",
  "atk-s0514a3:3034_0": "Anusāsitā puttadārā mayā ca, karoma kaccāna yathāmatiṁ te’’ti.",
  "atk-s0514a3:3035_0": "Tattha kammantaṁ saṁvidhetvānāti ‘‘evañca kātuṁ vaṭṭatī’’ti ghare kattabbayuttakaṁ kammaṁ saṁvidahitvā.",
  "atk-s0514a3:3035_1": "Nidhinti nidahitvā ṭhapitadhanaṁ.",
  "atk-s0514a3:3035_2": "Iṇadānanti iṇavasena saṁyojitadhanaṁ.",
  "atk-s0514a3:3035_3": "Yathāmatiṁ teti idāni tava ajjhāsayānurūpaṁ karomāti vadati.",
  "atk-s0514a3:3036_0": "Puṇṇako āha –",
  "atk-s0514a3:3037_0": "1539.",
  "atk-s0514a3:3038_0": " ‘‘Sace hi katte anusāsitā te, puttā ca dārā anujīvino ca;",
  "atk-s0514a3:3039_0": "Handehi dānī taramānarūpo, dīgho hi addhāpi ayaṁ puratthā.",
  "atk-s0514a3:3040_0": "1540.",
  "atk-s0514a3:3041_0": " ‘‘Achambhitova gaṇhāhi, ājāneyyassa vāladhiṁ;",
  "atk-s0514a3:3042_0": "Idaṁ pacchimakaṁ tuyhaṁ, jīvalokassa dassana’’nti.",
  "atk-s0514a3:3043_0": "Tattha katteti somanassappatto yakkho mahāsattaṁ ālapati.",
  "atk-s0514a3:3043_1": "Dīgho hi addhāpīti gantabbamaggopi dīgho.",
  "atk-s0514a3:3043_2": "‘‘Achambhitovā’’ti idaṁ so heṭṭhāpāsādaṁ anotaritvā tatova gantukāmo hutvā avaca.",
  "atk-s0514a3:3044_0": "Atha naṁ mahāsatto āha –",
  "atk-s0514a3:3045_0": "1541.",
  "atk-s0514a3:3046_0": " ‘‘Sohaṁ kissa nu bhāyissaṁ, yassa me natthi dukkaṭaṁ;",
  "atk-s0514a3:3047_0": "Kāyena vācā manasā, yena gaccheyya duggati’’nti.",
  "atk-s0514a3:3048_0": "Tattha sohaṁ kissa nu bhāyissanti idaṁ mahāsatto ‘‘achambhitova gaṇhāhī’’ti vuttattā evamāha.",
  "atk-s0514a3:3049_0": "Evaṁ mahāsatto sīhanādaṁ naditvā achambhito kesarasīho viya nibbhayo hutvā ‘‘ayaṁ sāṭako mama aruciyā",
  "atk-s0514a3:3049_1": "mā muccatū’’ti adhiṭṭhānapāramiṁ purecārikaṁ katvā daḷhaṁ nivāsetvā assassa vāladhiṁ viyūhitvā ubhohi",
  "atk-s0514a3:3049_2": "hatthehi daḷhaṁ vāladhiṁ gahetvā dvīhi pādehi assassa ūrūsu paliveṭhetvā ‘‘māṇava,",
  "atk-s0514a3:3049_3": "gahito me vāladhi,",
  "atk-s0514a3:3049_4": "yathāruci yāhī’’ti āha.",
  "atk-s0514a3:3049_5": "Tasmiṁ khaṇe puṇṇako manomayasindhavassa saññaṁ adāsi.",
  "atk-s0514a3:3049_6": "So paṇḍitaṁ ādāya ākāse pakkhandi.",
  "atk-s0514a3:3049_7": "Tamatthaṁ pakāsento satthā āha –",
  "atk-s0514a3:3050_0": "1542.",
  "atk-s0514a3:3051_0": " ‘‘So assarājā vidhuraṁ vahanto, pakkāmi vehāyasamantalikkhe;",
  "atk-s0514a3:3052_0": "Sākhāsu selesu asajjamāno, kāḷāgiriṁ khippamupāgamāsī’’ti.",
  "atk-s0514a3:3053_0": "Tattha sākhāsu selesu asajjamānoti puṇṇako kira cintesi ‘‘dūraṁ agantvāva imaṁ himavantappadese rukkhesu",
  "atk-s0514a3:3053_1": "pabbatesu ca pothetvā māretvā hadayamaṁsaṁ ādāya kaḷevaraṁ pabbatantare chaḍḍetvā nāgabhavanameva gamissāmī’’ti.",
  "atk-s0514a3:3053_2": "So rukkhe ca pabbate ca apariharitvā tesaṁ majjheneva assaṁ pesesi.",
  "atk-s0514a3:3053_3": "Mahāsattassānubhāvena rukkhāpi pabbatāpi sarīrato ubhosu passesu ratanamattaṁ paṭikkamanti.",
  "atk-s0514a3:3053_4": "So ‘‘mato vā,",
  "atk-s0514a3:3053_5": "no vā’’ti parivattitvā mahāsattassa mukhaṁ olokento kañcanādāsamiva vippasannaṁ disvā ‘‘ayaṁ evaṁ na",
  "atk-s0514a3:3053_6": "maratī’’ti punapi sakalahimavantappadese rukkhe ca pabbate ca tikkhattuṁ pothento pesesi .",
  "atk-s0514a3:3053_7": "Evaṁ pothentopi tatheva rukkhapabbatā dūrameva paṭikkamantiyeva.",
  "atk-s0514a3:3053_8": "Mahāsatto pana kilantakāyo ahosi.",
  "atk-s0514a3:3053_9": "Atha puṇṇako ‘‘ayaṁ neva marati,",
  "atk-s0514a3:3053_10": "idāni vātakkhandhe cuṇṇavicuṇṇaṁ karissāmī’’ti kodhābhibhūto sattamaṁ vātakkhandhaṁ pakkhandi.",
  "atk-s0514a3:3053_11": "Bodhisattassānubhāvena vātakkhandho dvidhā hutvā bodhisattassa okāsaṁ akāsi.",
  "atk-s0514a3:3053_12": "Tato verambhavātehi paharāpesi,",
  "atk-s0514a3:3053_13": "verambhavātāpi satasahassaasanisaddo viya hutvā bodhisattassa okāsaṁ adaṁsu.",
  "atk-s0514a3:3053_14": "So puṇṇako tassa antarāyābhāvaṁ passanto taṁ ādāya kāḷapabbataṁ agamāsi.",
  "atk-s0514a3:3053_15": "Tena vuttaṁ –",
  "atk-s0514a3:3054_0": "‘‘So assarājā vidhuraṁ vahanto, pakkāmi vehāyasamantalikkhe;",
  "atk-s0514a3:3055_0": "Sākhāsu selesu asajjamāno, kāḷāgiriṁ khippamupāgamāsī’’ti.",
  "atk-s0514a3:3056_0": "Tattha asajjamānoti alaggamāno appaṭihaññamāno vidhurapaṇḍitaṁ vahanto kāḷapabbatamatthakaṁ upāgato.",
  "atk-s0514a3:3057_0": "Evaṁ puṇṇakassa mahāsattaṁ gahetvā gatakāle paṇḍitassa puttadārādayo puṇṇakassa vasanaṭṭhānaṁ gantvā",
  "atk-s0514a3:3057_1": "tattha mahāsattaṁ adisvā chinnapādā viya patitvā aparāparaṁ parivattamānā mahāsaddena parideviṁsu.",
  "atk-s0514a3:3057_2": "Tamatthaṁ pakāsento satthā āha –",
  "atk-s0514a3:3058_0": "1543.",
  "atk-s0514a3:3059_0": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3060_0": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3061_0": "Vidhuraṁ ādāya gacchati’.",
  "atk-s0514a3:3062_0": "‘‘Orodhā ca kumārā ca, vesiyānā ca brāhmaṇā;",
  "atk-s0514a3:3063_0": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3064_0": "Vidhuraṁ ādāya gacchati’.",
  "atk-s0514a3:3065_0": "‘‘Hatthārohā anīkaṭṭhā, rathikā pattikārakā;",
  "atk-s0514a3:3066_0": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3067_0": "Vidhuraṁ ādāya gacchati’.",
  "atk-s0514a3:3068_0": "1544.",
  "atk-s0514a3:3069_0": " ‘‘Samāgatā jānapadā, negamā ca samāgatā;",
  "atk-s0514a3:3070_0": "Bāhā paggayha pakkanduṁ, ‘yakkho brāhmaṇavaṇṇena;",
  "atk-s0514a3:3071_0": "Vidhuraṁ ādāya gacchati’.",
  "atk-s0514a3:3072_0": "1545.",
  "atk-s0514a3:3073_0": " ‘‘Itthisahassaṁ bhariyānaṁ, dāsisattasatāni ca;",
  "atk-s0514a3:3074_0": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3075_0": "‘‘Orodhā ca kumārā ca, vesiyānā ca brāhmaṇā;",
  "atk-s0514a3:3076_0": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3077_0": "‘‘Hatthārohā anīkaṭṭhā, rathikā pattikārakā;",
  "atk-s0514a3:3078_0": "Bāhā paggayha pakkanduṁ, ‘paṇḍito so kuhiṁ gato’.",
  "atk-s0514a3:3079_0": "1546.",
  "atk-s0514a3:3080_0": " Samāgatā jānapadā, negamā ca samāgatā;",
  "atk-s0514a3:3081_0": "Bāhā paggayha pakkanduṁ, ‘paṇḍito so kuhiṁ gato’’’ti.",
  "atk-s0514a3:3082_0": "Evaṁ pakkanditvā ca pana te sabbepi sakalanagaravāsīhi saddhiṁ roditvā rājadvāraṁ agamaṁsu.",
  "atk-s0514a3:3082_1": "Rājā mahantaṁ paridevasaddaṁ sutvā sīhapañjaraṁ vivaritvā ‘‘tumhe kasmā paridevathā’’ti pucchi.",
  "atk-s0514a3:3082_2": "Athassa te ‘‘deva,",
  "atk-s0514a3:3082_3": "so kira māṇavo na brāhmaṇo,",
  "atk-s0514a3:3082_4": "yakkho pana brāhmaṇavaṇṇena āgantvā paṇḍitaṁ ādāya gato,",
  "atk-s0514a3:3082_5": "tena vinā amhākaṁ jīvitaṁ natthi.",
  "atk-s0514a3:3082_6": "Sace so ito sattame divase nāgamissati,",
  "atk-s0514a3:3082_7": "sakaṭasatehi sakaṭasahassehi ca dārūni saṅkaḍḍhitvā sabbe mayaṁ aggiṁ ujjāletvā pavisissāmā’’ti imamatthaṁ ārocentā imaṁ gāthamāhaṁsu –",
  "atk-s0514a3:3083_0": "1547.",
  "atk-s0514a3:3084_0": " ‘‘Sace so sattarattena, nāgacchissati paṇḍito;",
  "atk-s0514a3:3085_0": "Sabbe aggiṁ pavekkhāma, natthattho jīvitena no’’ti.",
  "atk-s0514a3:3086_0": "Sammāsambuddhassa parinibbutakālepi ‘‘mayaṁ aggiṁ pavisitvā marissāmā’’ti vattāro nāma nāhesuṁ.",
  "atk-s0514a3:3086_1": "Aho subhāsitaṁ mahāsatte nāgarehīti.",
  "atk-s0514a3:3086_2": "Rājā tesaṁ kathaṁ sutvā ‘‘tumhe mā cintayittha,",
  "atk-s0514a3:3086_3": "mā socittha,",
  "atk-s0514a3:3086_4": "mā paridevittha,",
  "atk-s0514a3:3086_5": "madhurakatho paṇḍito māṇavaṁ dhammakathāya palobhetvā attano pādesu pātetvā sakalanagaravāsīnaṁ assumukhaṁ",
  "atk-s0514a3:3086_6": "hāsayanto na cirasseva āgamissatī’’ti assāsento gāthamāha –",
  "atk-s0514a3:3087_0": "1548.",
  "atk-s0514a3:3088_0": " ‘‘Paṇḍito ca viyatto ca, vibhāvī ca vicakkhaṇo;",
  "atk-s0514a3:3089_0": "Khippaṁ mociya attānaṁ, mā bhāyitthāgamissatī’’ti.",
  "atk-s0514a3:3090_0": "Tattha viyattoti veyyattiyā vicāraṇapaññāya samannāgato.",
  "atk-s0514a3:3090_1": "Vibhāvīti atthānatthaṁ kāraṇākāraṇaṁ vibhāvetvā dassetvā kathetuṁ samattho.",
  "atk-s0514a3:3090_2": "Vicakkhaṇoti taṅkhaṇeyeva ṭhānuppattikāya kāraṇacintanapaññāya yutto.",
  "atk-s0514a3:3090_3": "Mā bhāyitthāti mā bhāyatha,",
  "atk-s0514a3:3090_4": "attānaṁ mocetvā khippaṁ āgamissatīti assāseti.",
  "atk-s0514a3:3091_0": "Nāgarāpi ‘‘paṇḍito kira rañño kathetvā gato bhavissatī’’ti assāsaṁ paṭilabhitvā attano gehāni pakkamiṁsu.",
  "atk-s0514a3:3092_0": "Antarapeyyālo niṭṭhito.",
  "atk-s0514a3:3093_0": "Sādhunaradhammakaṇḍaṁ",
  "atk-s0514a3:3094_0": "Puṇṇakopi mahāsattaṁ kāḷāgirimatthake ṭhapetvā ‘‘imasmiṁ jīvamāne mayhaṁ vuḍḍhi nāma natthi,",
  "atk-s0514a3:3094_1": "imaṁ māretvā hadayamaṁsaṁ gahetvā nāgabhavanaṁ gantvā vimalāya datvā irandhatiṁ gahetvā devalokaṁ gamissāmī’’ti cintesi.",
  "atk-s0514a3:3094_2": "Tamatthaṁ pakāsento satthā āha –",
  "atk-s0514a3:3095_0": "1549.",
  "atk-s0514a3:3096_0": " ‘‘So tattha gantvāna vicintayanto, uccāvacā cetanakā bhavanti;",
  "atk-s0514a3:3097_0": "Nayimassa jīvena mamatthi kiñci, hantvānimaṁ hadayamānayissa’’nti.",
  "atk-s0514a3:3098_0": "Tattha soti so puṇṇako.",
  "atk-s0514a3:3098_1": "Tattha gantvānāti gantvā tattha kāḷāgirimatthake ṭhito.",
  "atk-s0514a3:3098_2": "Uccāvacā cetanakā bhavantīti khaṇe khaṇe uppajjamānā cetanā uccāpi avacāpi uppajjanti.",
  "atk-s0514a3:3098_3": "Ṭhānaṁ kho panetaṁ vijjati,",
  "atk-s0514a3:3098_4": "yaṁ mametassa jīvitadānacetanāpi uppajjeyyāti.",
  "atk-s0514a3:3098_5": "Imassa pana jīvitena tahiṁ nāgabhavane mama appamattakampi kiñci kiccaṁ natthi,",
  "atk-s0514a3:3098_6": "idhevimaṁ māretvā assa hadayaṁ ānayissāmīti sanniṭṭhānamakāsīti attho.",
  "atk-s0514a3:3099_0": "Tato puna cintesi ‘‘yaṁnūnāhaṁ imaṁ sahatthena amāretvā bheravarūpadassanena jīvitakkhayaṁ pāpeyya’’nti.",
  "atk-s0514a3:3099_1": "So bheravayakkharūpaṁ nimminitvā mahāsattaṁ tajjento āgantvā taṁ pātetvā dāṭhānaṁ antare katvā khāditukāmo viya ahosi,",
  "atk-s0514a3:3099_2": "mahāsattassa lomahaṁsanamattampi nāhosi.",
  "atk-s0514a3:3099_3": "Tato sīharūpena mattamahāhatthirūpena ca āgantvā dāṭhāhi ceva dantehi ca vijjhitukāmo viya ahosi.",
  "atk-s0514a3:3099_4": "Tathāpi abhāyantassa ekadoṇikanāvappamāṇaṁ mahantaṁ sappavaṇṇaṁ nimminitvā assasanto passasanto ‘‘susū’’ti",
  "atk-s0514a3:3099_5": "saddaṁ karonto āgantvā mahāsattassa sakalasarīraṁ veṭhetvā matthake phaṇaṁ katvā aṭṭhāsi,",
  "atk-s0514a3:3099_6": "tassa sārajjamattampi nāhosi.",
  "atk-s0514a3:3099_7": "Atha ‘‘naṁ pabbatamatthake ṭhapetvā pātetvā cuṇṇavicuṇṇaṁ karissāmī’’ti mahāvātaṁ samuṭṭhāpesi.",
  "atk-s0514a3:3099_8": "So tassa kesaggamattampi cāletuṁ nāsakkhi.",
  "atk-s0514a3:3099_9": "Atha naṁ tattheva pabbatamatthake ṭhapetvā hatthī viya khajjūrirukkhaṁ pabbataṁ aparāparaṁ cālesi,",
  "atk-s0514a3:3099_10": "tathāpi naṁ ṭhitaṭṭhānato kesaggamattampi cāletuṁ nāsakkhi.",
  "atk-s0514a3:3100_0": "Tato ‘‘saddasantāsenassa hadayaphālanaṁ katvā māressāmī’’ti antopabbataṁ pavisitvā pathaviñca nabhañca ekaninnādaṁ karonto mahānādaṁ nadi,",
  "atk-s0514a3:3100_1": "evampissa sārajjamattampi nāhosi.",
  "atk-s0514a3:3100_2": "Jānāti hi mahāsatto ‘‘yakkhasīhahatthināgarājavesehi āgatopi mahāvātavuṭṭhiṁ samuṭṭhāpakopi pabbatacalanaṁ",
  "atk-s0514a3:3100_3": "karontopi antopabbataṁ pavisitvā nādaṁ vissajjentopi māṇavoyeva,",
  "atk-s0514a3:3100_4": "na añño’’ti.",
  "atk-s0514a3:3100_5": "Tato puṇṇako cintesi ‘‘nāhaṁ imaṁ bāhirupakkamena māretuṁ sakkomi,",
  "atk-s0514a3:3100_6": "sahattheneva naṁ māressāmī’’ti.",
  "atk-s0514a3:3100_7": "Tato yakkho mahāsattaṁ pabbatamuddhani ṭhapetvā pabbatapādaṁ gantvā maṇikkhandhe paṇḍusuttaṁ pavesento",
  "atk-s0514a3:3100_8": "viya pabbataṁ pavisitvā tāsento vagganto antopabbatena uggantvā mahāsattaṁ pāde daḷhaṁ gahetvā parivattetvā",
  "atk-s0514a3:3100_9": "adhosiraṁ katvā anālambe ākāse vissajjesi.",
  "atk-s0514a3:3100_10": "Tena vuttaṁ –",
  "atk-s0514a3:3101_0": "1550.",
  "atk-s0514a3:3102_0": " ‘‘So tattha gantvā pabbatantarasmiṁ, anto pavisitvāna paduṭṭhacitto;",
  "atk-s0514a3:3103_0": "Asaṁvutasmiṁ jagatippadese, adhosiraṁ dhārayi kātiyāno’’ti.",
  "atk-s0514a3:3104_0": "Tattha so tattha gantvāti so puṇṇako pabbatamatthakā pabbatapādaṁ gantvā tattha pabbatantare ṭhatvā tassa",
  "atk-s0514a3:3104_1": "anto pavisitvā pabbatamatthake ṭhitassa heṭṭhā paññāyamāno asaṁvute bhūmipadese dhāresīti.",
  "atk-s0514a3:3104_2": "Na āditova dhāresi,",
  "atk-s0514a3:3104_3": "tattha pana taṁ khipitvā pannarasayojanamattaṁ bhaṭṭhakāle pabbatamuddhani ṭhitova hatthaṁ vaḍḍhetvā",
  "atk-s0514a3:3104_4": "adhosiraṁ bhassantaṁ pādesu gahetvā adhosirameva ukkhipitvā mukhaṁ olokento ‘‘na maratī’’ti ñatvā dutiyampi",
  "atk-s0514a3:3104_5": "khipitvā tiṁsayojanamattaṁ bhaṭṭhakāle tatheva ukkhipitvā puna tassa mukhaṁ olokento jīvantameva disvā",
  "atk-s0514a3:3104_6": "cintesi ‘‘sace idāni saṭṭhiyojanamattaṁ bhassitvā na marissati,",
  "atk-s0514a3:3104_7": "pādesu naṁ gahetvā pabbatamuddhani pothetvā māressāmī’’ti atha naṁ tatiyampi khipitvā saṭṭhiyojanamattaṁ",
  "atk-s0514a3:3104_8": "bhaṭṭhakāle hatthaṁ vaḍḍhetvā pādesu gahetvā ukkhipi.",
  "atk-s0514a3:3104_9": "Tato mahāsatto cintesi ‘‘ayaṁ maṁ paṭhamaṁ pannarasayojanaṭṭhānaṁ khipi,",
  "atk-s0514a3:3104_10": "dutiyampi tiṁsayojanaṁ,",
  "atk-s0514a3:3104_11": "tatiyampi saṭṭhiyojanaṁ,",
  "atk-s0514a3:3104_12": "idāni puna maṁ na khipissati,",
  "atk-s0514a3:3104_13": "ukkhipantoyeva pabbatamuddhani paharitvā māressati,",
  "atk-s0514a3:3104_14": "yāva maṁ ukkhipitvā pabbatamuddhani na potheti,",
  "atk-s0514a3:3104_15": "tāva naṁ adhosiro hutvā olambantova māraṇakāraṇaṁ pucchissāmī’’ti.",
  "atk-s0514a3:3104_16": "Evaṁ cintetvā ca pana so achambhito asantasanto tathā akāsi.",
  "atk-s0514a3:3104_17": "Tena vuttaṁ ‘‘dhārayi kātiyāno’’ti,",
  "atk-s0514a3:3104_18": "tikkhattuṁ khipitvā dhārayīti attho.",
  "atk-s0514a3:3105_0": "1551.",
  "atk-s0514a3:3106_0": " ‘‘So lambamāno narake papāte, mahabbhaye lomahaṁse vidugge;",
  "atk-s0514a3:3107_0": "Asantasanto kurūnaṁ kattuseṭṭho, iccabravi puṇṇakaṁ nāma yakkhaṁ.",
  "atk-s0514a3:3108_0": "1552.",
  "atk-s0514a3:3109_0": " ‘‘Ariyāvakāsosi anariyarūpo, asaññato saññatasannikāso;",
  "atk-s0514a3:3110_0": "Accāhitaṁ kammaṁ karosi ludraṁ, bhāve ca te kusalaṁ natthi kiñci.",
  "atk-s0514a3:3111_0": "1553.",
  "atk-s0514a3:3112_0": " ‘‘Yaṁ maṁ papātasmiṁ papātumicchasi, ko nu tavattho maraṇena mayhaṁ;",
  "atk-s0514a3:3113_0": "Amānusasseva tavajja vaṇṇo, ācikkha me tvaṁ katamāsi devatāti.",
  "atk-s0514a3:3114_0": "Tattha so lambamānoti so kurūnaṁ kattuseṭṭho tatiyavāre lambamāno.",
  "atk-s0514a3:3114_1": "Ariyāvakāsoti rūpena ariyasadiso devavaṇṇo hutvā carasi.",
  "atk-s0514a3:3114_2": "Asaññatoti kāyādīhi asaññato dussīlo.",
  "atk-s0514a3:3114_3": "Accāhitanti hitātikkantaṁ,",
  "atk-s0514a3:3114_4": "atiahitaṁ vā.",
  "atk-s0514a3:3114_5": "Bhāve ca teti tava citte appamattakampi kusalaṁ natthi.",
  "atk-s0514a3:3114_6": "Amānusasseva tavajja vaṇṇoti ajja tava idaṁ kāraṇaṁ amānusasseva.",
  "atk-s0514a3:3114_7": "Katamāsi devatāti yakkhānaṁ antare katarayakkho nāma tvaṁ.",
  "atk-s0514a3:3115_0": "Puṇṇako āha –",
  "atk-s0514a3:3116_0": "1554.",
  "atk-s0514a3:3117_0": " ‘‘Yadi te suto puṇṇako nāma yakkho, rañño kuverassa hi so sajibbo;",
  "atk-s0514a3:3118_0": "Bhūmindharo varuṇo nāma nāgo, brahā sucī vaṇṇabalūpapanno.",
  "atk-s0514a3:3119_0": "1555.",
  "atk-s0514a3:3120_0": " ‘‘Tassānujaṁ dhītaraṁ kāmayāmi, irandhatī nāma sā nāgakaññā;",
  "atk-s0514a3:3121_0": "Tassā sumajjhāya piyāya hetu, patārayiṁ tuyha vadhāya dhīrā’’ti.",
  "atk-s0514a3:3122_0": "Tattha sajibboti sajīvo amacco.",
  "atk-s0514a3:3122_1": "Brahāti ārohapariṇāhasampanno uṭṭhāpitakañcanarūpasadiso.",
  "atk-s0514a3:3122_2": "Vaṇṇabalūpapannoti sarīravaṇṇena ca kāyabalena ca upagato.",
  "atk-s0514a3:3122_3": "Tassānujanti tassa anujātaṁ dhītaraṁ.",
  "atk-s0514a3:3122_4": "Patārayinti cittaṁ pavattesiṁ,",
  "atk-s0514a3:3122_5": "sanniṭṭhānamakāsinti attho.",
  "atk-s0514a3:3123_0": "Taṁ sutvā mahāsatto ‘‘ayaṁ loko duggahitena nassati,",
  "atk-s0514a3:3123_1": "nāgamāṇavikaṁ patthentassa mama maraṇena kiṁ payojanaṁ,",
  "atk-s0514a3:3123_2": "tathato kāraṇaṁ jānissāmī’’ti cintetvā gāthamāha –",
  "atk-s0514a3:3124_0": "1556.",
  "atk-s0514a3:3125_0": " ‘‘Mā heva tvaṁ yakkha ahosi mūḷho, naṭṭhā bahū duggahītena loke;",
  "atk-s0514a3:3126_0": "Kiṁ te sumajjhāya piyāya kiccaṁ, maraṇena me iṅgha suṇomi sabba’’nti.",
  "atk-s0514a3:3127_0": "Taṁ sutvā tassa ācikkhanto puṇṇako āha –",
  "atk-s0514a3:3128_0": "1557.",
  "atk-s0514a3:3129_0": " ‘‘Mahānubhāvassa mahoragassa, dhītukāmo ñātibhatohamasmi;",
  "atk-s0514a3:3130_0": "Taṁ yācamānaṁ sasuro avoca, yathā mamaññiṁsu sukāmanītaṁ.",
  "atk-s0514a3:3131_0": "1558.",
  "atk-s0514a3:3132_0": " ‘‘Dajjemu kho te sutanuṁ sunettaṁ, sucimhitaṁ candanalittagattaṁ;",
  "atk-s0514a3:3133_0": "Sace tuvaṁ hadayaṁ paṇḍitassa, dhammena laddhā idha māharesi;",
  "atk-s0514a3:3134_0": "Etena vittena kumāri labbhā, naññaṁ dhanaṁ uttari patthayāma.",
  "atk-s0514a3:3135_0": "1559.",
  "atk-s0514a3:3136_0": " ‘‘Evaṁ na mūḷhosmi suṇohi katte, na cāpi me duggahitatthi kiñci;",
  "atk-s0514a3:3137_0": "Hadayena te dhammaladdhena nāgā, irandhatiṁ nāgakaññaṁ dadanti.",
  "atk-s0514a3:3138_0": "1560.",
  "atk-s0514a3:3139_0": " ‘‘Tasmā ahaṁ tuyhaṁ vadhāya yutto, evaṁ mamattho maraṇena tuyhaṁ;",
  "atk-s0514a3:3140_0": "Idheva taṁ narake pātayitvā, hantvāna taṁ hadayamānayissa’’nti.",
  "atk-s0514a3:3141_0": "Tattha dhītukāmoti dhītaraṁ kāmemi patthemi,",
  "atk-s0514a3:3141_1": "dhītu atthāya vicarāmi.",
  "atk-s0514a3:3141_2": "Ñātibhatohamasmīti tasmā tassa ñātibhatako nāma ahaṁ amhi.",
  "atk-s0514a3:3141_3": "Tanti taṁ nāgakaññaṁ.",
  "atk-s0514a3:3141_4": "Yācamānanti yācantaṁ maṁ.",
  "atk-s0514a3:3141_5": "Yathā manti yasmā maṁ.",
  "atk-s0514a3:3141_6": "Aññiṁsūti jāniṁsu.",
  "atk-s0514a3:3141_7": "Sukāmanītanti suṭṭhu esa kāmena nītoti sukāmanīto,",
  "atk-s0514a3:3141_8": "taṁ sukāmanītaṁ.",
  "atk-s0514a3:3141_9": "Tasmā sasuro ‘dajjemu kho te’’tiādimavoca.",
  "atk-s0514a3:3141_10": "Tattha dajjemūti dadeyyāma.",
  "atk-s0514a3:3141_11": "Sutanunti sundarasarīraṁ.",
  "atk-s0514a3:3141_12": "Idha māharesīti idha nāgabhavane dhammena laddhā āhareyyāsīti.",
  "atk-s0514a3:3142_0": "Tassa taṁ kathaṁ sutvā mahāsatto cintesi ‘‘vimalāya mama hadayena kiccaṁ natthi,",
  "atk-s0514a3:3142_1": "varuṇanāgarājena mama dhammakathaṁ sutvā maṇinā maṁ pūjetvā tattha gatena mama dhammakathikabhāvo vaṇṇito bhavissati,",
  "atk-s0514a3:3142_2": "tato vimalāya mama dhammakathāya dohaḷo uppanno bhavissati,",
  "atk-s0514a3:3142_3": "varuṇena duggahitaṁ gahetvā puṇṇako āṇatto bhavissati,",
  "atk-s0514a3:3142_4": "svāyaṁ attanā duggahitena maṁ māretuṁ evarūpaṁ dukkhaṁ pāpesi,",
  "atk-s0514a3:3142_5": "mama paṇḍitabhāvo ṭhānuppattikāraṇacintanasamatthatā imasmiṁ maṁ mārente kiṁ karissati,",
  "atk-s0514a3:3142_6": "handāhaṁ saññāpessāmi na’’nti.",
  "atk-s0514a3:3142_7": "Cintetvā ca pana ‘‘māṇava,",
  "atk-s0514a3:3142_8": "sādhunaradhammaṁ nāma jānāmi,",
  "atk-s0514a3:3142_9": "yāvāhaṁ na marāmi,",
  "atk-s0514a3:3142_10": "tāva maṁ pabbatamuddhani nisīdāpetvā sādhunaradhammaṁ nāma suṇohi,",
  "atk-s0514a3:3142_11": "pacchā yaṁ icchasi,",
  "atk-s0514a3:3142_12": "taṁ kareyyāsī’’ti vatvā sādhunaradhammaṁ vaṇṇetvā attano jīvitaṁ āharāpento so adhosiro olambantova gāthamāha –",
  "atk-s0514a3:3143_0": "1561.",
  "atk-s0514a3:3144_0": " ‘‘Khippaṁ mamaṁ uddhara kātiyāna, hadayena me yadi te atthi kiccaṁ;",
  "atk-s0514a3:3145_0": "Ye kecime sādhunarassa dhammā, sabbeva te pātukaromi ajjā’’ti.",
  "atk-s0514a3:3146_0": "Taṁ sutvā puṇṇako ‘‘ayaṁ paṇḍitena devamanussānaṁ akathitapubbo dhammo bhavissati,",
  "atk-s0514a3:3146_1": "khippameva naṁ uddharitvā sādhunaradhammaṁ suṇissāmī’’ti cintetvā mahāsattaṁ ukkhipitvā pabbatamuddhani nisīdāpesi.",
  "atk-s0514a3:3146_2": "Tamatthaṁ pakāsento satthā āha –",
  "atk-s0514a3:3147_0": "1562.",
  "atk-s0514a3:3148_0": " ‘‘So puṇṇako kurūnaṁ kattuseṭṭhaṁ, nagamuddhani khippaṁ patiṭṭhapetvā;",
  "atk-s0514a3:3149_0": "Assatthamāsīnaṁ samekkhiyāna, paripucchi kattāramanomapaññaṁ.",
  "atk-s0514a3:3150_0": "1563.",
  "atk-s0514a3:3151_0": " ‘‘Samuddhaṭo mesi tuvaṁ papātā, hadayena te ajja mamatthi kiccaṁ;",
  "atk-s0514a3:3152_0": "Ye kecime sādhunarassa dhammā, sabbeva me pātukarohi ajjā’’ti.",
  "atk-s0514a3:3153_0": "Tattha assatthamāsīnanti laddhassāsaṁ hutvā nisinnaṁ.",
  "atk-s0514a3:3153_1": "Samekkhiyānāti disvā.",
  "atk-s0514a3:3153_2": "Sādhunarassa dhammāti narassa sādhudhammā,",
  "atk-s0514a3:3153_3": "sundaradhammāti attho.",
  "atk-s0514a3:3154_0": "Taṁ sutvā mahāsatto āha –",
  "atk-s0514a3:3155_0": "1564.",
  "atk-s0514a3:3156_0": " ‘‘Samuddhaṭo tyasmi ahaṁ papātā, hadayena me yadi te atthi kiccaṁ;",
  "atk-s0514a3:3157_0": "Ye kecime sādhunarassa dhammā, sabbeva te pātukaromi ajjā’’ti.",
  "atk-s0514a3:3158_0": "Tattha tyasmīti tayā asmi.",
  "atk-s0514a3:3159_0": "Atha naṁ mahāsatto ‘‘kiliṭṭhagattomhi,",
  "atk-s0514a3:3159_1": "nhāyāmi tāvā’’ti āha.",
  "atk-s0514a3:3159_2": "Yakkhopi ‘‘sādhū’’ti nhānodakaṁ āharitvā nhātakāle mahāsattassa dibbadussagandhamālādīni datvā alaṅkatappaṭiyattakāle dibbabhojanaṁ adāsi.",
  "atk-s0514a3:3159_3": "Atha mahāsatto bhuttabhojano kāḷāgirimatthakaṁ alaṅkārāpetvā āsanaṁ paññāpetvā alaṅkatadhammāsane nisīditvā",
  "atk-s0514a3:3159_4": "buddhalīlāya sādhunaradhammaṁ desento gāthamāha –",
  "atk-s0514a3:3160_0": "1565.",
  "atk-s0514a3:3161_0": " ‘‘Yātānuyāyī ca bhavāhi māṇava, allañca pāṇiṁ parivajjayassu;",
  "atk-s0514a3:3162_0": "Mā cassu mittesu kadāci dubbhī, mā ca vasaṁ asatīnaṁ nigacche’’ti.",
  "atk-s0514a3:3163_0": "Tattha allañca pāṇiṁ parivajjayassūti allaṁ tintaṁ pāṇiṁ mā dahi mā jhāpehi.",
  "atk-s0514a3:3164_0": "Yakkho saṁkhittena bhāsite cattāro sādhunaradhamme bujjhituṁ asakkonto vitthārena pucchanto gāthamāha –",
  "atk-s0514a3:3165_0": "1566.",
  "atk-s0514a3:3166_0": " ‘‘Kathaṁ nu yātaṁ anuyāyi hoti, allañca pāṇiṁ dahate kathaṁ so;",
  "atk-s0514a3:3167_0": "Asatī ca kā ko pana mittadubbho, akkhāhi me pucchito etamattha’’nti.",
  "atk-s0514a3:3168_0": "Mahāsattopissa kathesi –",
  "atk-s0514a3:3169_0": "1567.",
  "atk-s0514a3:3170_0": " ‘‘Asanthutaṁ nopi ca diṭṭhapubbaṁ, yo āsanenāpi nimantayeyya;",
  "atk-s0514a3:3171_0": "Tasseva atthaṁ puriso kareyya, yātānuyāyīti tamāhu paṇḍitā.",
  "atk-s0514a3:3172_0": "1568.",
  "atk-s0514a3:3173_0": " ‘‘Yassekarattampi ghare vaseyya, yatthannapānaṁ puriso labheyya;",
  "atk-s0514a3:3174_0": "Na tassa pāpaṁ manasāpi cintaye, adubbhapāṇiṁ dahate mittadubbho.",
  "atk-s0514a3:3175_0": "1569.",
  "atk-s0514a3:3176_0": " ‘‘Yassa rukkhassa chāyāya, nisīdeyya sayeyya vā;",
  "atk-s0514a3:3177_0": "Na tassa sākhaṁ bhañjeyya, mittadubbho hi pāpako.",
  "atk-s0514a3:3178_0": "1570.",
  "atk-s0514a3:3179_0": " ‘‘Puṇṇampi cemaṁ pathaviṁ dhanena, dajjitthiyā puriso sammatāya;",
  "atk-s0514a3:3180_0": "Laddhā khaṇaṁ atimaññeyya tampi, tāsaṁ vasaṁ asatīnaṁ na gacche.",
  "atk-s0514a3:3181_0": "1571.",
  "atk-s0514a3:3182_0": " ‘‘Evaṁ kho yātaṁ anuyāyi hoti,",
  "atk-s0514a3:3183_0": "Allañca pāṇiṁ dahate punevaṁ;",
  "atk-s0514a3:3184_0": "Asatī ca sā so pana mittadubbho,",
  "atk-s0514a3:3185_0": "So dhammiko hohi jahassu adhamma’’nti.",
  "atk-s0514a3:3186_0": "Tattha asanthutanti ekāhadvīhampi ekato avutthapubbaṁ.",
  "atk-s0514a3:3186_1": "Yo āsanenāpīti yo evarūpaṁ puggalaṁ āsanamattenapi nimantayeyya,",
  "atk-s0514a3:3186_2": "pageva annapānādīhi.",
  "atk-s0514a3:3186_3": "Tassevāti tassa pubbakārissa atthaṁ puriso karoteva.",
  "atk-s0514a3:3186_4": "Yātānuyāyīti pubbakāritāya yātassa puggalassa anuyāyī .",
  "atk-s0514a3:3186_5": "Paṭhamaṁ karonto hi yāyī nāma,",
  "atk-s0514a3:3186_6": "pacchā karonto anuyāyī nāmāti evaṁ paṇḍitā kathenti.",
  "atk-s0514a3:3186_7": "Ayaṁ devarāja,",
  "atk-s0514a3:3186_8": "paṭhamo sādhunaradhammo.",
  "atk-s0514a3:3186_9": "Adubbhapāṇinti adubbhakaṁ attano bhuñjanahatthameva dahanto hi mittadubbhī nāma hoti.",
  "atk-s0514a3:3186_10": "Iti allahatthassa ajjhāpanaṁ nāma ayaṁ dutiyo sādhunaradhammo.",
  "atk-s0514a3:3186_11": "Na tassāti tassa sākhaṁ vā pattaṁ vā na bhañjeyya.",
  "atk-s0514a3:3186_12": "Kiṁkāraṇā?",
  "atk-s0514a3:3186_13": "Mittadubbho hi pāpako.",
  "atk-s0514a3:3186_14": "Iti paribhuttacchāyassa acetanassa rukkhassapi pāpaṁ karonto mittadubbhī nāma hoti,",
  "atk-s0514a3:3186_15": "kimaṅgaṁ pana manussabhūtassāti.",
  "atk-s0514a3:3186_16": "Evaṁ mittesu adubbhanaṁ nāma ayaṁ tatiyo sādhunaradhammo.",
  "atk-s0514a3:3186_17": "Dajjitthiyāti dadeyya itthiyā.",
  "atk-s0514a3:3186_18": "Sammatāyāti ‘‘ahameva tassā piyo, na añño,",
  "atk-s0514a3:3186_19": "maññeva sā icchatī’’ti evaṁ suṭṭhu matāya.",
  "atk-s0514a3:3186_20": "Laddhā khaṇanti aticārassa okāsaṁ labhitvā.",
  "atk-s0514a3:3186_21": "Asatīnanti asaddhammasamannāgatānaṁ itthīnaṁ.",
  "atk-s0514a3:3186_22": "Iti mātugāmaṁ nissāya pāpassa akaraṇaṁ nāma ayaṁ catuttho sādhunaradhammo.",
  "atk-s0514a3:3186_23": "So dhammiko hohīti devarāja,",
  "atk-s0514a3:3186_24": "so tvaṁ imehi catūhi sādhunaradhammehi yutto hohīti.",
  "atk-s0514a3:3187_0": "Evaṁ mahāsatto yakkhassa cattāro sādhunaradhamme buddhalīlāya kathesi.",
  "atk-s0514a3:3188_0": "Sādhunaradhammakaṇḍaṁ niṭṭhitaṁ.",
  "atk-s0514a3:3189_0": "Kāḷāgirikaṇḍaṁ",
  "atk-s0514a3:3190_0": "Te dhamme suṇantoyeva puṇṇako sallakkhesi ‘‘catūsupi ṭhānesu paṇḍito attano jīvitameva yācati,",
  "atk-s0514a3:3190_1": "ayaṁ kho mayhaṁ pubbe asanthutasseva sakkāramakāsi,",
  "atk-s0514a3:3190_2": "ahamassa nivesane tīhaṁ mahantaṁ yasaṁ anubhavanto vasiṁ,",
  "atk-s0514a3:3190_3": "ahañcimaṁ pāpakammaṁ karonto mātugāmaṁ nissāya karomi,",
  "atk-s0514a3:3190_4": "sabbathāpi ahameva mittadubbhī.",
  "atk-s0514a3:3190_5": "Sace paṇḍitaṁ aparajjhāmi,",
  "atk-s0514a3:3190_6": "na sādhunaradhamme vattissāmi nāma,",
  "atk-s0514a3:3190_7": "tasmā kiṁ me nāgamāṇavikāya,",
  "atk-s0514a3:3190_8": "indapatthanagaravāsīnaṁ assumukhāni hāsento imaṁ vegena tattha netvā dhammasabhāyaṁ otāressāmī’’ti cintetvā gāthamāha –",
  "atk-s0514a3:3191_0": "1572.",
  "atk-s0514a3:3192_0": " ‘‘Avasiṁ ahaṁ tuyha tīhaṁ agāre, annena pānena upaṭṭhitosmi;",
  "atk-s0514a3:3193_0": "Mitto mamāsī visajjāmahaṁ taṁ, kāmaṁ gharaṁ uttamapañña gaccha.",
  "atk-s0514a3:3194_0": "1573.",
  "atk-s0514a3:3195_0": " Api hāyatu nāgakulā attho, alampi me nāgakaññāya hotu;",
  "atk-s0514a3:3196_0": "So tvaṁ sakeneva subhāsitena, muttosi me ajja vadhāya paññā’’ti.",
  "atk-s0514a3:3197_0": "Tattha upaṭṭhitosmīti tayā upaṭṭhitosmi.",
  "atk-s0514a3:3197_1": "Visajjāmahaṁ tanti vissajjemi ahaṁ taṁ.",
  "atk-s0514a3:3197_2": "Kāmanti ekaṁsena.",
  "atk-s0514a3:3197_3": "Vadhāyāti vadhato.",
  "atk-s0514a3:3197_4": "Paññāti paññavanta.",
  "atk-s0514a3:3198_0": "Atha naṁ mahāsatto ‘‘māṇava,",
  "atk-s0514a3:3198_1": "tvaṁ tāva maṁ attano gharaṁ mā pesehi,",
  "atk-s0514a3:3198_2": "nāgabhavanameva maṁ nehī’’ti vadanto gāthamāha –",
  "atk-s0514a3:3199_0": "1574.",
  "atk-s0514a3:3200_0": " ‘‘Handa tuvaṁ yakkha mamampi nehi, sasuraṁ te atthaṁ mayi carassu;",
  "atk-s0514a3:3201_0": "Mayañca nāgādhipatiṁ vimānaṁ, dakkhemu nāgassa adiṭṭhapubba’’nti.",
  "atk-s0514a3:3202_0": "Tattha handāti vavassaggatthe nipāto.",
  "atk-s0514a3:3202_1": "Sasuraṁ te atthaṁ mayi carassūti tava sasurassa santakaṁ atthaṁ mayi cara mā nāsehi.",
  "atk-s0514a3:3202_2": "Nāgādhipatiṁ vimānanti ahampi nāgādhipatiñca vimānañcassa adiṭṭhapubbaṁ passeyyaṁ.",
  "atk-s0514a3:3203_0": "Taṁ sutvā puṇṇako āha –",
  "atk-s0514a3:3204_0": "1575.",
  "atk-s0514a3:3205_0": " ‘‘Yaṁ ve narassa ahitāya assa, na taṁ pañño arahati dassanāya;",
  "atk-s0514a3:3206_0": "Atha kena vaṇṇena amittagāmaṁ, tuvamicchasi uttamapañña gantu’’nti.",
  "atk-s0514a3:3207_0": "Tattha amittagāmanti amittassa vasanaṭṭhānaṁ, amittasamāgamanti attho.",
  "atk-s0514a3:3208_0": "Atha naṁ mahāsatto āha –",
  "atk-s0514a3:3209_0": "1576.",
  "atk-s0514a3:3210_0": " ‘‘Addhā pajānāmi ahampi etaṁ, na taṁ pañño arahati dassanāya;",
  "atk-s0514a3:3211_0": "Pāpañca me natthi kataṁ kuhiñci, tasmā na saṅke maraṇāgamāyā’’ti.",
  "atk-s0514a3:3212_0": "Tattha maraṇāgamāyāti maraṇassa āgamāya.",
  "atk-s0514a3:3213_0": "Apica , devarāja,",
  "atk-s0514a3:3213_1": "tādiso yakkho kakkhaḷo mayā dhammakathāya palobhetvā mudukato,",
  "atk-s0514a3:3213_2": "idāneva maṁ ‘‘alaṁ me nāgamāṇavikāya,",
  "atk-s0514a3:3213_3": "attano gharaṁ yāhī’’ti vadesi,",
  "atk-s0514a3:3213_4": "nāgarājassa mudukaraṇaṁ mama bhāro,",
  "atk-s0514a3:3213_5": "nehiyeva maṁ tatthāti.",
  "atk-s0514a3:3213_6": "Tassa taṁ vacanaṁ sutvā puṇṇako ‘‘sādhū’’ti sampaṭicchitvā tuṭṭhacitto āha –",
  "atk-s0514a3:3214_0": "1577.",
  "atk-s0514a3:3215_0": " ‘‘Handa ca ṭhānaṁ atulānubhāvaṁ, mayā saha dakkhasi ehi katte;",
  "atk-s0514a3:3216_0": "Yatthacchati naccagītehi nāgo, rājā yathā vessavaṇo naḷiññaṁ.",
  "atk-s0514a3:3217_0": "1578.",
  "atk-s0514a3:3218_0": " ‘‘Naṁ nāgakaññā caritaṁ gaṇena, nikīḷitaṁ niccamaho ca rattiṁ;",
  "atk-s0514a3:3219_0": "Pahūtamālyaṁ bahupupphachannaṁ, obhāsatī vijjurivantalikkhe.",
  "atk-s0514a3:3220_0": "1579.",
  "atk-s0514a3:3221_0": " ‘‘Annena pānena upetarūpaṁ, naccehi gītehi ca vāditehi;",
  "atk-s0514a3:3222_0": "Paripūraṁ kaññāhi alaṅkatāhi, upasobhati vatthapilandhanenā’’ti.",
  "atk-s0514a3:3223_0": "Tattha handa cāti nipātamattameva.",
  "atk-s0514a3:3223_1": "Ṭhānanti nāgarājassa vasanaṭṭhānaṁ.",
  "atk-s0514a3:3223_2": "Naḷiññanti naḷiniyaṁ nāma rājadhāniyaṁ.",
  "atk-s0514a3:3223_3": "Caritaṁ gaṇenāti taṁ nāgakaññānaṁ gaṇena caritaṁ.",
  "atk-s0514a3:3223_4": "Nikīḷitanti niccaṁ aho ca rattiñca nāgakaññāhi kīḷitānukīḷitaṁ.",
  "atk-s0514a3:3224_0": "Evañca pana vatvā puṇṇako mahāsattaṁ assapiṭṭhaṁ āropetvā tattha nesi.",
  "atk-s0514a3:3224_1": "Tamatthaṁ pakāsento satthā āha –",
  "atk-s0514a3:3225_0": "1580.",
  "atk-s0514a3:3226_0": " ‘‘So puṇṇako kurūnaṁ kattuseṭṭhaṁ, nisīdayī pacchato āsanasmiṁ;",
  "atk-s0514a3:3227_0": "Ādāya kattāramanomapaññaṁ, upānayī bhavanaṁ nāgarañño.",
  "atk-s0514a3:3228_0": "1581.",
  "atk-s0514a3:3229_0": " ‘‘Patvāna ṭhānaṁ atulānubhāvaṁ, aṭṭhāsi kattā pacchato puṇṇakassa;",
  "atk-s0514a3:3230_0": "Sāmaggipekkhamāno nāgarājā, pubbeva jāmātaramajjhabhāsathā’’ti.",
  "atk-s0514a3:3231_0": "Tattha sopuṇṇakoti bhikkhave,",
  "atk-s0514a3:3231_1": "so evaṁ nāgabhavanaṁ vaṇṇetvā paṇḍitaṁ attano ājaññaṁ āropetvā nāgabhavanaṁ nesi.",
  "atk-s0514a3:3231_2": "Ṭhānanti nāgarājassa vasanaṭṭhānaṁ.",
  "atk-s0514a3:3231_3": "Pacchato puṇṇakassāti puṇṇakassa kira etadahosi ‘‘sace nāgarājā paṇḍitaṁ disvā muducitto bhavissati,",
  "atk-s0514a3:3231_4": "iccetaṁ kusalaṁ. No ce,",
  "atk-s0514a3:3231_5": "tassa taṁ apassantasseva sindhavaṁ āropetvā ādāya gamissāmī’’ti.",
  "atk-s0514a3:3231_6": "Atha naṁ pacchato ṭhapesi.",
  "atk-s0514a3:3231_7": "Tena vuttaṁ ‘‘pacchato puṇṇakassā’’ti.",
  "atk-s0514a3:3231_8": "Sāmaggipekkhamānoti sāmaggiṁ apekkhamāno.",
  "atk-s0514a3:3231_9": "‘‘Sāmaṁ apekkhī’’tipi pāṭho,",
  "atk-s0514a3:3231_10": "attano jāmātaraṁ passitvā paṭhamataraṁ sayameva ajjhabhāsathāti attho.",
  "atk-s0514a3:3232_0": "Nāgarājā āha –",
  "atk-s0514a3:3233_0": "1582.",
  "atk-s0514a3:3234_0": " ‘‘Yannu tuvaṁ agamā maccalokaṁ, anvesamāno hadayaṁ paṇḍitassa;",
  "atk-s0514a3:3235_0": "Kacci samiddhena idhānupatto, ādāya kattāramanomapañña’’nti.",
  "atk-s0514a3:3236_0": "Tattha kacci samiddhenāti kacci te manorathena samiddhena nipphannena idhāgatosīti pucchati.",
  "atk-s0514a3:3237_0": "Puṇṇako āha –",
  "atk-s0514a3:3238_0": "1583.",
  "atk-s0514a3:3239_0": " ‘‘Ayañhi so āgato yaṁ tvamicchasi, dhammena laddho mama dhammapālo;",
  "atk-s0514a3:3240_0": "Taṁ passatha sammukhā bhāsamānaṁ, sukho have sappurisehi saṅgamo’’ti.",
  "atk-s0514a3:3241_0": "Tattha yaṁ tvamicchasīti yaṁ tvaṁ icchasi.",
  "atk-s0514a3:3241_1": "‘‘Yantu micchasī’’tipi pāṭho.",
  "atk-s0514a3:3241_2": "Sammukhā bhāsamānanti taṁ lokasakkataṁ dhammapālaṁ idāni madhurena sarena dhammaṁ bhāsamānaṁ sammukhāva passatha,",
  "atk-s0514a3:3241_3": "sappurisehi ekaṭṭhāne samāgamo hi nāma sukho hotīti.",
  "atk-s0514a3:3242_0": "Kāḷāgirikaṇḍaṁ niṭṭhitaṁ.",
  "atk-s0514a3:3243_0": "Tato nāgarājā mahāsattaṁ disvā gāthamāha –",
  "atk-s0514a3:3244_0": "1584.",
  "atk-s0514a3:3245_0": " ‘‘Adiṭṭhapubbaṁ disvāna, macco maccubhayaṭṭito;",
  "atk-s0514a3:3246_0": "Byamhito nābhivādesi, nayidaṁ paññavatāmivā’’ti.",
  "atk-s0514a3:3247_0": "Tattha byamhitoti bhīto.",
  "atk-s0514a3:3247_1": "Idaṁ vuttaṁ hoti – paṇḍita,",
  "atk-s0514a3:3247_2": "tvaṁ adiṭṭhapubbaṁ nāgabhavanaṁ disvā maraṇabhayena aṭṭito bhīto hutvā yaṁ maṁ nābhivādesi,",
  "atk-s0514a3:3247_3": "idaṁ kāraṇaṁ paññavantānaṁ na hotīti.",
  "atk-s0514a3:3248_0": "Evaṁ vandanaṁ paccāsīsantaṁ nāgarājānaṁ mahāsatto ‘‘na tvaṁ mayā vanditabbo’’ti avatvāva attano ñāṇavantatāya",
  "atk-s0514a3:3248_1": "upāyakosallena ‘‘ahaṁ vajjhappattabhāvena naṁ taṁ vandāmī’’ti vadanto gāthādvayamāha –",
  "atk-s0514a3:3249_0": "1585.",
  "atk-s0514a3:3250_0": " ‘‘Na camhi byamhito nāga, na ca maccubhayaṭṭito;",
  "atk-s0514a3:3251_0": "Na vajjho abhivādeyya, vajjhaṁ vā nābhivādaye.",
  "atk-s0514a3:3252_0": "1586.",
  "atk-s0514a3:3253_0": " ‘‘Kathaṁ no abhivādeyya, abhivādāpayetha ve;",
  "atk-s0514a3:3254_0": "Yaṁ naro hantumiccheyya, taṁ kammaṁ nupapajjatī’’ti.",
  "atk-s0514a3:3255_0": "Tassattho – nevāhaṁ, nāgarāja,",
  "atk-s0514a3:3255_1": "adiṭṭhapubbaṁ nāgabhavanaṁ disvā bhīto,",
  "atk-s0514a3:3255_2": "na maraṇabhayaṭṭito.",
  "atk-s0514a3:3255_3": "Mādisassa hi maraṇabhayaṁ nāma natthi,",
  "atk-s0514a3:3255_4": "vajjho pana abhivādetuṁ,",
  "atk-s0514a3:3255_5": "vajjhaṁ vā avajjhopi abhivādāpetuṁ na labhati.",
  "atk-s0514a3:3255_6": "Yañhi naro hantumiccheyya,",
  "atk-s0514a3:3255_7": "so taṁ kathaṁ nu abhivādeyya,",
  "atk-s0514a3:3255_8": "kathaṁ vā tena attānaṁ abhivādāpayetha ve.",
  "atk-s0514a3:3255_9": "Tassa hi taṁ kammaṁ na upapajjati.",
  "atk-s0514a3:3255_10": "Tvañca kira maṁ mārāpetuṁ imaṁ āṇāpesi,",
  "atk-s0514a3:3255_11": "kathāhaṁ taṁ vandādhīti.",
  "atk-s0514a3:3256_0": "Taṁ sutvā nāgarājā mahāsattassa thutiṁ karonto dve gāthā abhāsi –",
  "atk-s0514a3:3257_0": "1587.",
  "atk-s0514a3:3258_0": " ‘‘Evametaṁ yathā brūsi, saccaṁ bhāsasi paṇḍita;",
  "atk-s0514a3:3259_0": "Na vajjho abhivādeyya, vajjhaṁ vā nābhivādaye.",
  "atk-s0514a3:3260_0": "1588.",
  "atk-s0514a3:3261_0": " Kathaṁ no abhivādeyya, abhivādāpayetha ve;",
  "atk-s0514a3:3262_0": "Yaṁ naro hantumiccheyya, taṁ kammaṁ nupapajjatī’’ti.",
  "atk-s0514a3:3263_0": "Idāni mahāsatto nāgarājena saddhiṁ paṭisanthāraṁ karonto āha –",
  "atk-s0514a3:3264_0": "1589.",
  "atk-s0514a3:3265_0": " ‘‘Asassataṁ sassataṁ nu tavayidaṁ, iddhī jutī balavīriyūpapatti;",
  "atk-s0514a3:3266_0": "Pucchāmi taṁ nāgarājetamatthaṁ, kathaṁ nu te laddhamidaṁ vimānaṁ.",
  "atk-s0514a3:3267_0": "1590.",
  "atk-s0514a3:3268_0": " ‘‘Adhiccaladdhaṁ pariṇāmajaṁ te, sayaṁkataṁ udāhu devehi dinnaṁ;",
  "atk-s0514a3:3269_0": "Akkhāhi me nāgarājetamatthaṁ, yatheva te laddhamidaṁ vimāna’’nti.",
  "atk-s0514a3:3270_0": "Tattha tavayidanti idaṁ tava yasajātaṁ,",
  "atk-s0514a3:3270_1": "vimānaṁ vā asassataṁ sassatasadisaṁ,",
  "atk-s0514a3:3270_2": "‘‘mā kho yasaṁ nissāya pāpamakāsī’’ti iminā padena attano jīvitaṁ yācati.",
  "atk-s0514a3:3270_3": "Iddhīti nāgaiddhi ca nāgajuti ca kāyabalañca cetasikavīriyañca nāgabhavane upapatti ca yañca te idaṁ vimānaṁ,",
  "atk-s0514a3:3270_4": "pucchāmi taṁ nāgarāja,",
  "atk-s0514a3:3270_5": "etamatthaṁ,",
  "atk-s0514a3:3270_6": "kathaṁ nu te idaṁ sabbaṁ laddhanti.",
  "atk-s0514a3:3270_7": "Adhiccaladdhanti kiṁ nu tayā idaṁ vimānaṁ evaṁ sampannaṁ adhicca akāraṇena laddhaṁ,",
  "atk-s0514a3:3270_8": "udāhu utupariṇāmajaṁ te idaṁ,",
  "atk-s0514a3:3270_9": "udāhu sayaṁ sahattheneva kataṁ,",
  "atk-s0514a3:3270_10": "udāhu devehi te dinnaṁ,",
  "atk-s0514a3:3270_11": "yatheva te idaṁ laddhaṁ,",
  "atk-s0514a3:3270_12": "etaṁ me atthaṁ akkhāhīti.",
  "atk-s0514a3:3271_0": "Taṁ sutvā nāgarājā āha –",
  "atk-s0514a3:3272_0": "1591.",
  "atk-s0514a3:3273_0": " ‘‘Nādhiccaladdhaṁ na pariṇāmajaṁ me, na sayaṁkataṁ nāpi devehi dinnaṁ;",
  "atk-s0514a3:3274_0": "Sakehi kammehi apāpakehi, puññehi me laddhamidaṁ vimāna’’nti.",
  "atk-s0514a3:3275_0": "Tattha apāpakehīti alāmakehi.",
  "atk-s0514a3:3276_0": "Tato mahāsatto āha –",
  "atk-s0514a3:3277_0": "1592.",
  "atk-s0514a3:3278_0": " ‘‘Kiṁ te vataṁ kiṁ pana brahmacariyaṁ, kissa suciṇṇassa ayaṁ vipāko;",
  "atk-s0514a3:3279_0": "Iddhī jutī balavīriyūpapatti, idañca te nāga mahāvimāna’’nti.",
  "atk-s0514a3:3280_0": "Tattha kiṁ te vatanti nāgarāja,",
  "atk-s0514a3:3280_1": "purimabhave tava kiṁ vataṁ ahosi,",
  "atk-s0514a3:3280_2": "ko pana brahmacariyavāso,",
  "atk-s0514a3:3280_3": "katarassa sucaritassevesa iddhiādiko vipākoti.",
  "atk-s0514a3:3281_0": "Taṁ sutvā nāgarājā āha –",
  "atk-s0514a3:3282_0": "1593.",
  "atk-s0514a3:3283_0": " ‘‘Ahañca bhariyā ca manussaloke, saddhā ubho dānapatī ahumhā;",
  "atk-s0514a3:3284_0": "Opānabhūtaṁ me gharaṁ tadāsi, santappitā samaṇabrāhmaṇā ca.",
  "atk-s0514a3:3285_0": "1594.",
  "atk-s0514a3:3286_0": " ‘‘Mālañca gandhañca vilepanañca, padīpiyaṁ seyyamupassayañca;",
  "atk-s0514a3:3287_0": "Acchādanaṁ sāyanamannapānaṁ, sakkacca dānāni adamha tattha.",
  "atk-s0514a3:3288_0": "1595.",
  "atk-s0514a3:3289_0": " ‘‘Taṁ me vataṁ taṁ pana brahmacariyaṁ, tassa suciṇṇassa ayaṁ vipāko;",
  "atk-s0514a3:3290_0": "Iddhī jutī balavīriyūpapatti, idañca me dhīra mahāvimāna’’nti.",
  "atk-s0514a3:3291_0": "Tattha manussaloketi aṅgaraṭṭhe kālacampānagare.",
  "atk-s0514a3:3291_1": "Taṁ me vatanti taṁ sakkaccaṁ dinnadānameva mayhaṁ vattasamādānañca brahmacariyañca ahosi,",
  "atk-s0514a3:3291_2": "tasseva sucaritassa ayaṁ iddhādiko vipākoti.",
  "atk-s0514a3:3292_0": "Mahāsatto āha –",
  "atk-s0514a3:3293_0": "1596.",
  "atk-s0514a3:3294_0": " ‘‘Evaṁ ce te laddhamidaṁ vimānaṁ, jānāsi puññānaṁ phalūpapattiṁ;",
  "atk-s0514a3:3295_0": "Tasmā hi dhammaṁ cara appamatto, yathā vimānaṁ puna māvasesī’’ti.",
  "atk-s0514a3:3296_0": "Tattha jānāsīti sace tayā dānānubhāvena taṁ laddhaṁ,",
  "atk-s0514a3:3296_1": "evaṁ sante jānāsi nāma puññānaṁ phalañca puññaphalena nibbattaṁ upapattiñca.",
  "atk-s0514a3:3296_2": "Tasmā hīti yasmā puññehi tayā idaṁ laddhaṁ, tasmā.",
  "atk-s0514a3:3296_3": "Puna māvasesīti punapi yathā imaṁ nāgabhavanaṁ ajjhāvasasi,",
  "atk-s0514a3:3296_4": "evaṁ dhammaṁ cara.",
  "atk-s0514a3:3297_0": "Taṁ sutvā nāgarājā āha –",
  "atk-s0514a3:3298_0": "1597.",
  "atk-s0514a3:3299_0": " ‘‘Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3300_0": "Akkhāhi me pucchito etamatthaṁ, yathā vimānaṁ puna māvasemā’’ti.",
  "atk-s0514a3:3301_0": "Mahāsatto āha –",
  "atk-s0514a3:3302_0": "1598.",
  "atk-s0514a3:3303_0": " ‘‘Bhogī hi te santi idhūpapannā, puttā ca dārā anujīvino ca;",
  "atk-s0514a3:3304_0": "Tesu tuvaṁ vacasā kammunā ca, asampaduṭṭho ca bhavāhi niccaṁ.",
  "atk-s0514a3:3305_0": "1599.",
  "atk-s0514a3:3306_0": " ‘‘Evaṁ tuvaṁ nāga asampadosaṁ, anupālaya vacasā kammunā ca;",
  "atk-s0514a3:3307_0": "Ṭhatvā idha yāvatāyukaṁ vimāne, uddhaṁ ito gacchasi devaloka’’nti.",
  "atk-s0514a3:3308_0": "Tattha bhogīti bhogino,",
  "atk-s0514a3:3308_1": "nāgāti attho.",
  "atk-s0514a3:3308_2": "Tesūti tesu puttadārādīsu bhogīsu vācāya kammena ca niccaṁ asampaduṭṭho bhava.",
  "atk-s0514a3:3308_3": "Anupālayāti evaṁ puttādīsu ceva sesasattesu ca mettacittasaṅkhātaṁ asampadosaṁ anurakkha.",
  "atk-s0514a3:3308_4": "Uddhaṁ itoti ito nāgabhavanato cuto uparidevalokaṁ gamissati.",
  "atk-s0514a3:3308_5": "Mettacittañhi dānato atirekataraṁ puññanti.",
  "atk-s0514a3:3309_0": "Tato nāgarājā mahāsattassa dhammakathaṁ sutvā ‘‘na sakkā paṇḍitena bahi papañcaṁ kātuṁ,",
  "atk-s0514a3:3309_1": "vimalāya dassetvā subhāsitaṁ sāvetvā dohaḷaṁ paṭippassambhetvā dhanañcayarājānaṁ hāsento paṇḍitaṁ pesetuṁ vaṭṭatī’’ti cintetvā gāthamāha –",
  "atk-s0514a3:3310_0": "1600.",
  "atk-s0514a3:3311_0": " ‘‘Addhā hi so socati rājaseṭṭho, tayā vinā yassa tuvaṁ sajibbo;",
  "atk-s0514a3:3312_0": "Dukkhūpanītopi tayā samecca, vindeyya poso sukhamāturopī’’ti.",
  "atk-s0514a3:3313_0": "Tattha sajibboti sajīvo amacco. Sameccāti tayā saha samāgantvā. Āturopīti bāḷhagilānopi samāno.",
  "atk-s0514a3:3314_0": "Taṁ sutvā mahāsatto nāgarājassa thutiṁ karonto itaraṁ gāthamāha –",
  "atk-s0514a3:3315_0": "1601.",
  "atk-s0514a3:3316_0": " ‘‘Addhā sataṁ bhāsasi nāga dhammaṁ, anuttaraṁ atthapadaṁ suciṇṇaṁ;",
  "atk-s0514a3:3317_0": "Etādisiyāsu hi āpadāsu, paññāyate mādisānaṁ viseso’’ti.",
  "atk-s0514a3:3318_0": "Tattha addhā satanti ekaṁsena santānaṁ paṇḍitānaṁ dhammaṁ bhāsasi.",
  "atk-s0514a3:3318_1": "Atthapadanti hitakoṭṭhāsaṁ.",
  "atk-s0514a3:3318_2": "Etādisiyāsūti evarūpāsu āpadāsu etādise bhaye upaṭṭhite mādisānaṁ paññavantānaṁ viseso paññāyati.",
  "atk-s0514a3:3319_0": "Taṁ sutvā nāgarājā atirekataraṁ tuṭṭho tameva pucchanto gāthamāha –",
  "atk-s0514a3:3320_0": "1602.",
  "atk-s0514a3:3321_0": " ‘‘Akkhāhi no tāyaṁ mudhā nu laddho, akkhehi no tāyaṁ ajesi jūte;",
  "atk-s0514a3:3322_0": "Dhammena laddho iti tāyamāha, kathaṁ nu tvaṁ hatthamimassa māgato’’ti.",
  "atk-s0514a3:3323_0": "Tattha akkhāhi noti ācikkha amhākaṁ.",
  "atk-s0514a3:3323_1": "Tāyanti taṁ ayaṁ.",
  "atk-s0514a3:3323_2": "Mudhā nu laddhoti kiṁ nu kho mudhā amūlakeneva labhi,",
  "atk-s0514a3:3323_3": "udāhu jūte ajesi.",
  "atk-s0514a3:3323_4": "Iti tāyamāhāti ayaṁ puṇṇako ‘‘dhammena me paṇḍito laddho’’ti vadati.",
  "atk-s0514a3:3323_5": "Kathaṁ nu tvaṁ hatthamimassa māgatoti tvaṁ kathaṁ imassa hatthaṁ āgatosi.",
  "atk-s0514a3:3324_0": "Mahāsatto āha –",
  "atk-s0514a3:3325_0": "1603.",
  "atk-s0514a3:3326_0": " ‘‘Yo missaro tattha ahosi rājā, tamāyamakkhehi ajesi jūte;",
  "atk-s0514a3:3327_0": "So maṁ jito rājā imassadāsi, dhammena laddhosmi asāhasenā’’ti.",
  "atk-s0514a3:3328_0": "Tattha yo missaroti yo maṁ issaro. Imassadāsīti imassa puṇṇakassa adāsi.",
  "atk-s0514a3:3329_0": "Taṁ sutvā nāgarājā tuṭṭho ahosi. Tamatthaṁ pakāsento satthā āha –",
  "atk-s0514a3:3330_0": "1604.",
  "atk-s0514a3:3331_0": " ‘‘Mahorago attamano udaggo, sutvāna dhīrassa subhāsitāni;",
  "atk-s0514a3:3332_0": "Hatthe gahetvāna anomapaññaṁ, pāvekkhi bhariyāya tadā sakāse.",
  "atk-s0514a3:3333_0": "1605.",
  "atk-s0514a3:3334_0": " ‘‘Yena tvaṁ vimale paṇḍu, yena bhattaṁ na ruccati;",
  "atk-s0514a3:3335_0": "Na ca metādiso vaṇṇo, ayameso tamonudo.",
  "atk-s0514a3:3336_0": "1606.",
  "atk-s0514a3:3337_0": " ‘‘Yassa te hadayenattho, āgatāyaṁ pabhaṅkaro;",
  "atk-s0514a3:3338_0": "Tassa vākyaṁ nisāmehi, dullabhaṁ dassanaṁ punā’’ti.",
  "atk-s0514a3:3339_0": "Tattha pāvekkhīti paviṭṭho.",
  "atk-s0514a3:3339_1": "Yenāti bhadde vimale,",
  "atk-s0514a3:3339_2": "yena kāraṇena tvaṁ paṇḍu ceva,",
  "atk-s0514a3:3339_3": "na ca te bhattaṁ ruccati.",
  "atk-s0514a3:3339_4": "Na ca metādiso vaṇṇoti pathavitale vā devaloke vā na ca tādiso vaṇṇo aññassa kassaci atthi,",
  "atk-s0514a3:3339_5": "yādiso etassa guṇavaṇṇo patthaṭo.",
  "atk-s0514a3:3339_6": "Ayameso tamonudoti yaṁ nissāya tava dohaḷo uppanno,",
  "atk-s0514a3:3339_7": "ayameva so sabbalokassa tamonudo.",
  "atk-s0514a3:3339_8": "Punāti puna etassa dassanaṁ nāma dullabhanti vadati.",
  "atk-s0514a3:3340_0": "Vimalāpi taṁ disvā paṭisanthāraṁ akāsi. Tamatthaṁ pakāsento satthā āha –",
  "atk-s0514a3:3341_0": "1607.",
  "atk-s0514a3:3342_0": " ‘‘Disvāna taṁ vimalā bhūripaññaṁ, dasaṅgulī añjaliṁ paggahetvā;",
  "atk-s0514a3:3343_0": "Haṭṭhena bhāvena patītarūpā, iccabravi kurūnaṁ kattuseṭṭha’’nti.",
  "atk-s0514a3:3344_0": "Tattha haṭṭhena bhāvenāti pahaṭṭhena cittena. Patītarūpāti somanassajātā.",
  "atk-s0514a3:3345_0": "Ito paraṁ vimalāya ca mahāsattassa ca vacanappaṭivacanagāthā –",
  "atk-s0514a3:3346_0": "1608.",
  "atk-s0514a3:3347_0": " ‘‘Adiṭṭhapubbaṁ disvāna, macco maccubhayaṭṭito;",
  "atk-s0514a3:3348_0": "Byamhito nābhivādesi, nayidaṁ paññavatāmiva.",
  "atk-s0514a3:3349_0": "1609.",
  "atk-s0514a3:3350_0": " ‘‘Na camhi byamhito nāgi, na ca maccubhayaṭṭito;",
  "atk-s0514a3:3351_0": "Na vajjho abhivādeyya, vajjhaṁ vā nābhivādaye.",
  "atk-s0514a3:3352_0": "1610.",
  "atk-s0514a3:3353_0": " ‘‘Kathaṁ no abhivādeyya, abhivādāpayetha ve;",
  "atk-s0514a3:3354_0": "Yaṁ naro hantumiccheyya, taṁ kammaṁ nupapajjati.",
  "atk-s0514a3:3355_0": "1611.",
  "atk-s0514a3:3356_0": " ‘‘Evametaṁ yathā brūsi, saccaṁ bhāsasi paṇḍita;",
  "atk-s0514a3:3357_0": "Na vajjho abhivādeyya, vajjhaṁ vā nābhivādaye.",
  "atk-s0514a3:3358_0": "1612.",
  "atk-s0514a3:3359_0": " ‘‘Kathaṁ no abhivādeyya, abhivādāpayetha ve;",
  "atk-s0514a3:3360_0": "Yaṁ naro hantumiccheyya, taṁ kammaṁ nupapajjati.",
  "atk-s0514a3:3361_0": "1613.",
  "atk-s0514a3:3362_0": " ‘‘Asassataṁ sassataṁ nu tavayidaṁ, iddhī jutī balavīriyūpapatti;",
  "atk-s0514a3:3363_0": "Pucchāmi taṁ nāgakaññetamatthaṁ, kathaṁ nu te laddhamidaṁ vimānaṁ.",
  "atk-s0514a3:3364_0": "1614.",
  "atk-s0514a3:3365_0": " ‘‘Adhiccaladdhaṁ pariṇāmajaṁ te, sayaṁkataṁ udāhu devehi dinnaṁ;",
  "atk-s0514a3:3366_0": "Akkhāhi me nāgakaññetamatthaṁ, yatheva te laddhamidaṁ vimānaṁ.",
  "atk-s0514a3:3367_0": "1615.",
  "atk-s0514a3:3368_0": " ‘‘Nādhiccaladdhaṁ na pariṇāmajaṁ me, na sayaṁkathaṁ nāpi devehi dinnaṁ;",
  "atk-s0514a3:3369_0": "Sakehi kammehi apāpakehi, puññehi me laddhamidaṁ vimānaṁ.",
  "atk-s0514a3:3370_0": "1616.",
  "atk-s0514a3:3371_0": " ‘‘Kiṁ te vataṁ kiṁ pana brahmacariyaṁ, kissa suciṇṇassa ayaṁ vipāko;",
  "atk-s0514a3:3372_0": "Iddhī jutī balavīriyūpapatti, idañca te nāgi mahāvimānaṁ.",
  "atk-s0514a3:3373_0": "1617.",
  "atk-s0514a3:3374_0": " ‘‘Ahañca kho sāmiko cāpi mayhaṁ, saddhā ubho dānapatī ahumhā;",
  "atk-s0514a3:3375_0": "Opānabhūtaṁ me gharaṁ tadāsi, santappitā samaṇabrāhmaṇā ca.",
  "atk-s0514a3:3376_0": "1618.",
  "atk-s0514a3:3377_0": " ‘‘Mālañca gandhañca vilepanañca, padīpiyaṁ seyyamupassayañca;",
  "atk-s0514a3:3378_0": "Acchādanaṁ sāyanamannapānaṁ, sakkacca dānāni adamha tattha.",
  "atk-s0514a3:3379_0": "1619.",
  "atk-s0514a3:3380_0": " ‘‘Taṁ me vataṁ taṁ pana brahmacariyaṁ, tassa suciṇṇassa ayaṁ vipāko;",
  "atk-s0514a3:3381_0": "Iddhī jutī balavīriyūpapatti, idañca me dhīra mahāvimānaṁ.",
  "atk-s0514a3:3382_0": "1620.",
  "atk-s0514a3:3383_0": " ‘‘Evaṁ ce te laddhamidaṁ vimānaṁ, jānāsi puññānaṁ phalūpapattiṁ;",
  "atk-s0514a3:3384_0": "Tasmā hi dhammaṁ cara appamattā, yathā vimānaṁ puna māvasesi.",
  "atk-s0514a3:3385_0": "1621.",
  "atk-s0514a3:3386_0": " ‘‘Nayidha santi samaṇabrāhmaṇā ca, yesannapānāni dademu katte;",
  "atk-s0514a3:3387_0": "Akkhāhi me pucchito etamatthaṁ, yathā vimānaṁ puna māvasema.",
  "atk-s0514a3:3388_0": "1622.",
  "atk-s0514a3:3389_0": " ‘‘Bhogī hi te santi idhūpapannā, puttā ca dārā anujīvino ca;",
  "atk-s0514a3:3390_0": "Tesu tuvaṁ vacasā kammunā ca, asampaduṭṭhā ca bhavāhi niccaṁ.",
  "atk-s0514a3:3391_0": "1623.",
  "atk-s0514a3:3392_0": " ‘‘Evaṁ tuvaṁ nāgi asampadosaṁ, anupālaya vacasā kammunā ca;",
  "atk-s0514a3:3393_0": "Ṭhatvā idha yāvatāyukaṁ vimāne, uddhaṁ ito gacchasi devalokaṁ.",
  "atk-s0514a3:3394_0": "1624.",
  "atk-s0514a3:3395_0": " ‘‘Addhā hi so socati rājaseṭṭho, tayā vinā yassa tuvaṁ sajibbo;",
  "atk-s0514a3:3396_0": "Dukkhūpanītopi tayā samecca, vindeyya poso sukhamāturopi.",
  "atk-s0514a3:3397_0": "1625.",
  "atk-s0514a3:3398_0": " ‘‘Addhā sataṁ bhāsasi nāgi dhammaṁ, anuttaraṁ atthapadaṁ suciṇṇaṁ;",
  "atk-s0514a3:3399_0": "Etādisiyāsu hi āpadāsu, paññāyate mādisānaṁ viseso.",
  "atk-s0514a3:3400_0": "1626.",
  "atk-s0514a3:3401_0": " ‘‘Akkhāhi no tāyaṁ mudhā nu laddho, akkhehi no tāyaṁ ajesi jūte;",
  "atk-s0514a3:3402_0": "Dhammena laddho iti tāyamāha, kathaṁ nu tvaṁ hatthamimassa māgato.",
  "atk-s0514a3:3403_0": "1627.",
  "atk-s0514a3:3404_0": " ‘‘Yo missaro tattha ahosi rājā, tamāyamakkhehi ajesi jūte;",
  "atk-s0514a3:3405_0": "So maṁ jito rājā imassadāsi, dhammena laddhosmi asāhasenā’’ti.",
  "atk-s0514a3:3406_0": "Imāsaṁ gāthānaṁ attho heṭṭhā vuttanayeneva veditabbo.",
  "atk-s0514a3:3407_0": "Mahāsattassa vacanaṁ sutvā atirekataraṁ tuṭṭhā vimalā mahāsattaṁ gahetvā sahassagandhodakaghaṭehi nhāpetvā",
  "atk-s0514a3:3407_1": "nhānakāle mahāsattassa dibbadussadibbagandhamālādīni datvā alaṅkatappaṭiyattakāle dibbabhojanaṁ bhojesi.",
  "atk-s0514a3:3407_2": "Mahāsatto bhuttabhojano alaṅkatāsanaṁ paññāpetvā alaṅkatadhammāsane nisīditvā buddhalīlāya dhammaṁ desesi.",
  "atk-s0514a3:3407_3": "Tamatthaṁ pakāsento satthā āha –",
  "atk-s0514a3:3408_0": "1628.",
  "atk-s0514a3:3409_0": " ‘‘Yatheva varuṇo nāgo, pañhaṁ pucchittha paṇḍitaṁ;",
  "atk-s0514a3:3410_0": "Tatheva nāgakaññāpi, pañhaṁ pucchittha paṇḍitaṁ.",
  "atk-s0514a3:3411_0": "1629.",
  "atk-s0514a3:3412_0": " ‘‘Yatheva varuṇaṁ nāgaṁ, dhīro tosesi pucchito;",
  "atk-s0514a3:3413_0": "Tatheva nāgakaññampi, dhīro tosesi pucchito.",
  "atk-s0514a3:3414_0": "1630.",
  "atk-s0514a3:3415_0": " ‘‘Ubhopi te attamane viditvā, mahoragaṁ nāgakaññañca dhīro;",
  "atk-s0514a3:3416_0": "Achambhī abhīto alomahaṭṭho, iccabravi varuṇaṁ nāgarājānaṁ.",
  "atk-s0514a3:3417_0": "1631.",
  "atk-s0514a3:3418_0": " ‘‘Mā rodhayi nāga āyāhamasmi, yena tavattho idaṁ sarīraṁ;",
  "atk-s0514a3:3419_0": "Hadayena maṁsena karohi kiccaṁ, sayaṁ karissāmi yathāmati te’’ti.",
  "atk-s0514a3:3420_0": "Tattha achambhīti nikkampo.",
  "atk-s0514a3:3420_1": "Alomahaṭṭhoti bhayena ahaṭṭhalomo.",
  "atk-s0514a3:3420_2": "Iccabravīti vīmaṁsanavasena iti abravi.",
  "atk-s0514a3:3420_3": "Mā rodhayīti ‘‘mittadubbhikammaṁ karomī’’ti mā bhāyi,",
  "atk-s0514a3:3420_4": "‘‘kathaṁ nu kho imaṁ idāni māressāmī’’ti vā mā cintayi.",
  "atk-s0514a3:3420_5": "Nāgāti varuṇaṁ ālapati.",
  "atk-s0514a3:3420_6": "Āyāhamasmīti āyo ahaṁ asmi,",
  "atk-s0514a3:3420_7": "ayameva vā pāṭho.",
  "atk-s0514a3:3420_8": "Sayaṁ karissāmīti sace tvaṁ ‘‘imassa santike idāni dhammo me suto’’ti maṁ māretuṁ na visahasi,",
  "atk-s0514a3:3420_9": "ahameva yathā tava ajjhāsayo,",
  "atk-s0514a3:3420_10": "tathā sayaṁ karissāmīti.",
  "atk-s0514a3:3421_0": "Nāgarājā āha –",
  "atk-s0514a3:3422_0": "1632.",
  "atk-s0514a3:3423_0": " ‘‘Paññā have hadayaṁ paṇḍitānaṁ, te tyamha paññāya mayaṁ sutuṭṭhā;",
  "atk-s0514a3:3424_0": "Anūnanāmo labhatajja dāraṁ, ajjeva taṁ kuruyo pāpayātū’’ti.",
  "atk-s0514a3:3425_0": "Tattha te tyamhāti te mayaṁ tava paññāya sutuṭṭhā.",
  "atk-s0514a3:3425_1": "Anūnanāmoti sampuṇṇanāmo puṇṇako yakkhasenāpati.",
  "atk-s0514a3:3425_2": "Labhatajja dāranti labhatu ajja dāraṁ,",
  "atk-s0514a3:3425_3": "dadāmi assa dhītaraṁ irandhatiṁ.",
  "atk-s0514a3:3425_4": "Pāpayātūti ajjeva taṁ kururaṭṭhaṁ puṇṇako pāpetu.",
  "atk-s0514a3:3426_0": "Evañca pana vatvā varuṇo nāgarājā irandhatiṁ puṇṇakassa adāsi.",
  "atk-s0514a3:3426_1": "So taṁ labhitvā tuṭṭhacitto mahāsattena saddhiṁ sallapi.",
  "atk-s0514a3:3426_2": "Tamatthaṁ pakāsento satthā āha –",
  "atk-s0514a3:3427_0": "1633.",
  "atk-s0514a3:3428_0": " ‘‘Sa puṇṇako attamano udaggo, irandhatiṁ nāgakaññaṁ labhitvā;",
  "atk-s0514a3:3429_0": "Haṭṭhena bhāvena patītarūpo, iccabravi kurūnaṁ kattuseṭṭhaṁ.",
  "atk-s0514a3:3430_0": "1634.",
  "atk-s0514a3:3431_0": " ‘‘Bhariyāya maṁ tvaṁ akari samaṅgiṁ, ahañca te vidhura karomi kiccaṁ;",
  "atk-s0514a3:3432_0": "Idañca te maṇiratanaṁ dadāmi, ajjeva taṁ kuruyo pāpayāmī’’ti.",
  "atk-s0514a3:3433_0": "Tattha maṇiratananti paṇḍita,",
  "atk-s0514a3:3433_1": "ahaṁ tava guṇesu pasanno arahāmi tava anucchavikaṁ kiccaṁ kātuṁ,",
  "atk-s0514a3:3433_2": "tasmā imañca te cakkavattiparibhogaṁ maṇiratanaṁ demi,",
  "atk-s0514a3:3433_3": "ajjeva taṁ indapatthaṁ pāpemīti.",
  "atk-s0514a3:3434_0": "Atha mahāsatto tassa thutiṁ karonto itaraṁ gāthamāha –",
  "atk-s0514a3:3435_0": "1635.",
  "atk-s0514a3:3436_0": " ‘‘Ajeyyamesā tava hotu metti, bhariyāya kaccāna piyāya saddhiṁ;",
  "atk-s0514a3:3437_0": "Ānandi vitto sumano patīto, datvā maṇiṁ mañca nayindapattha’’nti.",
  "atk-s0514a3:3438_0": "Tattha ajeyyamesāti esā tava bhariyāya saddhiṁ piyasaṁvāsametti ajeyyā hotu.",
  "atk-s0514a3:3438_1": "‘‘Ānandi vitto’’tiādīhi pītisamaṅgibhāvamevassa vadati.",
  "atk-s0514a3:3438_2": "Nayindapatthanti naya indapatthaṁ.",
  "atk-s0514a3:3439_0": "Taṁ sutvā puṇṇako tathā akāsi. Tena vuttaṁ –",
  "atk-s0514a3:3440_0": "1636.",
  "atk-s0514a3:3441_0": " ‘‘Sa puṇṇako kurūnaṁ kattuseṭṭhaṁ, nisīdayī purato āsanasmiṁ;",
  "atk-s0514a3:3442_0": "Ādāya kattāramanomapaññaṁ, upānayī nagaraṁ indapatthaṁ.",
  "atk-s0514a3:3443_0": "1637.",
  "atk-s0514a3:3444_0": " ‘‘Mano manussassa yathāpi gacche, tatopissa khippataraṁ ahosi;",
  "atk-s0514a3:3445_0": "Sa puṇṇako kurūnaṁ kattuseṭṭhaṁ, upānayī nagaraṁ indapatthaṁ.",
  "atk-s0514a3:3446_0": "1638.",
  "atk-s0514a3:3447_0": " ‘‘Etindapatthaṁ nagaraṁ padissati, rammāni ca ambavanāni bhāgaso;",
  "atk-s0514a3:3448_0": "Ahañca bhariyāya samaṅgibhūto, tuvañca pattosi sakaṁ niketa’’nti.",
  "atk-s0514a3:3449_0": "Tattha yathāpi gaccheti mano nāma kiñcāpi na gacchati,",
  "atk-s0514a3:3449_1": "dūre ārammaṇaṁ gaṇhanto pana gatoti vuccati,",
  "atk-s0514a3:3449_2": "tasmā manassa ārammaṇaggahaṇatopi khippataraṁ tassa manomayasindhavassa gamanaṁ ahosīti evamettha attho daṭṭhabbo.",
  "atk-s0514a3:3449_3": "Etindapatthanti assapiṭṭhe nisinnoyevassa dassento evamāha.",
  "atk-s0514a3:3449_4": "Sakaṁ niketanti tvañca attano nivesanaṁ sampattoti āha.",
  "atk-s0514a3:3450_0": "Tasmiṁ pana divase paccūsakāle rājā supinaṁ addasa.",
  "atk-s0514a3:3450_1": "Evarūpo supino ahosi –",
  "atk-s0514a3:3450_2": "rañño nivesanadvāre paññākkhandho sīlamayasākho pañcagorasaphalo alaṅkatahatthigavāssapaṭicchanno mahārukkho ṭhito.",
  "atk-s0514a3:3450_3": "Mahājano tassa sakkāraṁ katvā añjaliṁ paggayha namassamāno aṭṭhāsi.",
  "atk-s0514a3:3450_4": "Atheko kaṇhapuriso pharuso rattasāṭakanivattho rattapupphakaṇṇadharo āvudhahattho āgantvā mahājanassa",
  "atk-s0514a3:3450_5": "paridevantasseva taṁ rukkhaṁ samūlaṁ chinditvā ākaḍḍhanto ādāya gantvā puna taṁ āharitvā pakatiṭṭhāneyeva",
  "atk-s0514a3:3450_6": "ṭhapetvā pakkāmīti.",
  "atk-s0514a3:3450_7": "Rājā taṁ supinaṁ pariggaṇhanto ‘‘mahārukkho viya na añño koci,",
  "atk-s0514a3:3450_8": "vidhurapaṇḍito.",
  "atk-s0514a3:3450_9": "Mahājanassa paridevantasseva taṁ samūlaṁ chinditvā ādāya gatapuriso viya na añño koci,",
  "atk-s0514a3:3450_10": "paṇḍitaṁ gahetvā gatamāṇavo.",
  "atk-s0514a3:3450_11": "Puna taṁ āharitvā pakatiṭṭhāneyeva ṭhapetvā gato viya so māṇavo puna taṁ paṇḍitaṁ ānetvā dhammasabhāya dvāre ṭhapetvā pakkamissati.",
  "atk-s0514a3:3450_12": "Addhā ajja mayaṁ paṇḍitaṁ passissāmā’’ti sanniṭṭhānaṁ katvā somanassapatto sakalanagaraṁ alaṅkārāpetvā",
  "atk-s0514a3:3450_13": "dhammasabhaṁ sajjāpetvā alaṅkataratanamaṇḍape dhammāsanaṁ paññāpetvā ekasatarājaamaccagaṇanagaravāsijānapadaparivuto",
  "atk-s0514a3:3450_14": "‘‘ajja tumhe paṇḍitaṁ passissatha,",
  "atk-s0514a3:3450_15": "mā socitthā’’ti mahājanaṁ assāsetvā paṇḍitassa āgamanaṁ olokento dhammasabhāyaṁ nisīdi.",
  "atk-s0514a3:3450_16": "Amaccādayopi nisīdiṁsu.",
  "atk-s0514a3:3450_17": "Tasmiṁ khaṇe puṇṇakopi paṇḍitaṁ otāretvā dhammasabhāya dvāre parisamajjheyeva ṭhapetvā irandhatiṁ ādāya devanagarameva gato.",
  "atk-s0514a3:3450_18": "Tamatthaṁ pakāsento satthā āha –",
  "atk-s0514a3:3451_0": "1639.",
  "atk-s0514a3:3452_0": " ‘‘Na puṇṇako kurūnaṁ kattuseṭṭhaṁ, oropiya dhammasabhāya majjhe;",
  "atk-s0514a3:3453_0": "Ājaññamāruyha anomavaṇṇo, pakkāmi vehāyasamantalikkhe.",
  "atk-s0514a3:3454_0": "1640.",
  "atk-s0514a3:3455_0": " ‘‘Taṁ disvā rājā paramappatīto, uṭṭhāya bāhāhi palissajitvā;",
  "atk-s0514a3:3456_0": "Avikampayaṁ dhammasabhāya majjhe, nisīdayī pamukhamāsanasmi’’nti.",
  "atk-s0514a3:3457_0": "Tattha anomavaṇṇoti ahīnavaṇṇo uttamavaṇṇo.",
  "atk-s0514a3:3457_1": "Avikampayanti bhikkhave,",
  "atk-s0514a3:3457_2": "so rājā paṇḍitaṁ palissajitvā mahājanamajjhe avikampanto anolīyantoyeva hatthe gahetvā attano abhimukhaṁ katvā alaṅkatadhammāsane nisīdāpesi.",
  "atk-s0514a3:3458_0": "Atha rājā tena saddhiṁ sammoditvā madhurapaṭisanthāraṁ karonto gāthamāha –",
  "atk-s0514a3:3459_0": "1641.",
  "atk-s0514a3:3460_0": " ‘‘Tvaṁ no vinetāsi rathaṁva naddhaṁ, nandanti taṁ kuruyo dassanena;",
  "atk-s0514a3:3461_0": "Akkhāhi me pucchito etamatthaṁ, kathaṁ pamokkho ahu māṇavassā’’ti.",
  "atk-s0514a3:3462_0": "Tattha naddhanti yathā naddhaṁ rathaṁ sārathi vineti,",
  "atk-s0514a3:3462_1": "evaṁ tvaṁ amhākaṁ kāraṇena nayena hitakiriyāsu vinetā.",
  "atk-s0514a3:3462_2": "Nandanti tanti taṁ disvāva ime kururaṭṭhavāsino tava dassanena nandanti.",
  "atk-s0514a3:3462_3": "Māṇavassāti māṇavassa santikā kathaṁ tava pamokkho ahosi?",
  "atk-s0514a3:3462_4": "Yo vā taṁ muñcantassa māṇavassa pamokkho,",
  "atk-s0514a3:3462_5": "so kena kāraṇena ahosīti attho.",
  "atk-s0514a3:3463_0": "Mahāsatto āha –",
  "atk-s0514a3:3464_0": "1642.",
  "atk-s0514a3:3465_0": " ‘‘Yaṁ māṇavotyābhivadī janinda, na so manusso naravīraseṭṭha;",
  "atk-s0514a3:3466_0": "Yadi te suto puṇṇako nāma yakkho, rañño kuverassa hi so sajibbo.",
  "atk-s0514a3:3467_0": "1643.",
  "atk-s0514a3:3468_0": " ‘‘Bhūmindharo varuṇo nāma nāgo, brahā sucī vaṇṇabalūpapanno;",
  "atk-s0514a3:3469_0": "Tassānujaṁ dhītaraṁ kāmayāno, irandhatī nāma sā nāgakaññā.",
  "atk-s0514a3:3470_0": "1644.",
  "atk-s0514a3:3471_0": " ‘‘Tassā sumajjhāya piyāya hetu, patārayittha maraṇāya mayhaṁ;",
  "atk-s0514a3:3472_0": "So ceva bhariyāya samaṅgibhūto, ahañca anuññāto maṇi ca laddho’’ti.",
  "atk-s0514a3:3473_0": "Tattha yaṁ māṇavotyābhivadīti janinda yaṁ tvaṁ ‘‘māṇavo’’ti abhivadasi.",
  "atk-s0514a3:3473_1": "Bhūmindharoti bhūmindharanāgabhavanavāsī.",
  "atk-s0514a3:3473_2": "Sā nāgakaññāti yaṁ nāgakaññaṁ so patthayamāno mama maraṇāya patārayi cittaṁ pavattesi,",
  "atk-s0514a3:3473_3": "sā nāgakaññā irandhatī nāma.",
  "atk-s0514a3:3473_4": "Piyāya hetūti mahārāja,",
  "atk-s0514a3:3473_5": "so hi nāgarājā catupposathikapañhavissajjane pasanno maṁ maṇinā pūjetvā nāgabhavanaṁ gato vimalāya nāma deviyā taṁ maṇiṁ adisvā ‘‘deva,",
  "atk-s0514a3:3473_6": "kuhiṁ maṇī’’ti pucchito mama dhammakathikabhāvaṁ vaṇṇesi.",
  "atk-s0514a3:3473_7": "Sā mayhaṁ dhammakathaṁ sotukāmā hutvā mama hadaye dohaḷaṁ uppādesi.",
  "atk-s0514a3:3473_8": "Nāgarājā duggahitena pana dhītaraṁ irandhatiṁ āha – ‘‘mātā,",
  "atk-s0514a3:3473_9": "te vidhurassa hadayamaṁse dohaḷinī,",
  "atk-s0514a3:3473_10": "tassa hadayamaṁsaṁ āharituṁ samatthaṁ sāmikaṁ pariyesāhī’’ti.",
  "atk-s0514a3:3473_11": "Sā pariyesantī vessavaṇassa bhāgineyyaṁ puṇṇakaṁ nāma yakkhaṁ disvā taṁ attani paṭibaddhacittaṁ ñatvā pitu santikaṁ nesi.",
  "atk-s0514a3:3473_12": "Atha naṁ so ‘‘vidhurapaṇḍitassa hadayamaṁsaṁ āharituṁ sakkonto irandhatiṁ labhissasī’’ti āha.",
  "atk-s0514a3:3473_13": "Puṇṇako vepullapabbatato cakkavattiparibhogaṁ maṇiratanaṁ āharitvā tumhehi saddhiṁ jūtaṁ kīḷitvā maṁ jinitvā labhi.",
  "atk-s0514a3:3473_14": "Ahañca mama nivesane tīhaṁ vasāpetvā mahantaṁ sakkāraṁ akāsiṁ.",
  "atk-s0514a3:3473_15": "Sopi maṁ assavāladhiṁ gāhāpetvā himavante rukkhesu ca pabbatesu ca pothetvā māretuṁ asakkonto sattame",
  "atk-s0514a3:3473_16": "vātakkhandhe verambhavātamukhe ca pakkhanditvā anupubbena saṭṭhiyojanubbedhe kāḷāgirimatthake ṭhapetvā",
  "atk-s0514a3:3473_17": "sīhavesādivasena idañcidañca rūpaṁ katvāpi māretuṁ asakkonto mayā attano māraṇakāraṇaṁ puṭṭho ācikkhi.",
  "atk-s0514a3:3473_18": "Athassāhaṁ sādhunaradhamme kathesiṁ.",
  "atk-s0514a3:3473_19": "Taṁ sutvā pasannacitto maṁ idha ānetukāmo ahosi.",
  "atk-s0514a3:3474_0": "Athāhaṁ taṁ ādāya nāgabhavanaṁ gantvā nāgarañño ca vimalāya ca dhammaṁ desesiṁ.",
  "atk-s0514a3:3474_1": "Tato nāgarājā ca vimalā ca sabbanāgaparisā ca pasīdiṁsu.",
  "atk-s0514a3:3474_2": "Nāgarājā tattha mayā chāhaṁ vutthakāle irandhatiṁ puṇṇakassa adāsi.",
  "atk-s0514a3:3474_3": "So taṁ labhitvā pasannacitto hutvā maṁ maṇiratanena pūjetvā nāgarājena āṇatto manomayasindhavaṁ āropetvā",
  "atk-s0514a3:3474_4": "sayaṁ majjhimāsane nisīditvā irandhatiṁ pacchimāsane nisīdāpetvā maṁ purimāsane nisīdāpetvā idhāgantvā",
  "atk-s0514a3:3474_5": "parisamajjhe otāretvā irandhatiṁ ādāya attano nagarameva gato. Evaṁ, mahārāja,",
  "atk-s0514a3:3474_6": "so puṇṇako tassā sumajjhāya piyāya hetu patārayittha maraṇāya mayhaṁ.",
  "atk-s0514a3:3474_7": "Athevaṁ maṁ nissāya so ceva bhariyāya samaṅgibhūto,",
  "atk-s0514a3:3474_8": "mama dhammakathaṁ sutvā pasannena nāgarājena ahañca anuññāto,",
  "atk-s0514a3:3474_9": "tassa puṇṇakassa santikā ayaṁ sabbakāmadado cakkavattiparibhogamaṇi ca laddho, gaṇhatha, deva,",
  "atk-s0514a3:3474_10": "imaṁ maṇinti rañño ratanaṁ adāsi.",
  "atk-s0514a3:3475_0": "Tato rājā paccūsakāle attanā diṭṭhasupinaṁ nagaravāsīnaṁ kathetukāmo ‘‘bhonto,",
  "atk-s0514a3:3475_1": "nagaravāsino ajja mayā diṭṭhasupinaṁ suṇāthā’’ti vatvā āha –",
  "atk-s0514a3:3476_0": "1645.",
  "atk-s0514a3:3477_0": " ‘‘Rukkho hi mayhaṁ padvāre sujāto, paññākkhandho sīlamayassa sākhā;",
  "atk-s0514a3:3478_0": "Atthe ca dhamme ca ṭhito nipāko, gavapphalo hatthigavāssachanno.",
  "atk-s0514a3:3479_0": "1646.",
  "atk-s0514a3:3480_0": " ‘‘Naccagītatūriyābhinādite, ucchijja senaṁ puriso ahāsi;",
  "atk-s0514a3:3481_0": "So no ayaṁ āgato sanniketaṁ, rukkhassimassāpacitiṁ karotha.",
  "atk-s0514a3:3482_0": "1647.",
  "atk-s0514a3:3483_0": " ‘‘Ye keci vittā mama paccayena, sabbeva te pātukarontu ajja;",
  "atk-s0514a3:3484_0": "Tibbāni katvāna upāyanāni, rukkhassimassāpacitiṁ karotha.",
  "atk-s0514a3:3485_0": "1648.",
  "atk-s0514a3:3486_0": " ‘‘Ye keci baddhā mama atthi raṭṭhe, sabbeva te bandhanā mocayantu;",
  "atk-s0514a3:3487_0": "Yathevayaṁ bandhanasmā pamutto, evamete muñcare bandhanasmā.",
  "atk-s0514a3:3488_0": "1649.",
  "atk-s0514a3:3489_0": " ‘‘Unnaṅgalā māsamimaṁ karontu, maṁsodanaṁ brāhmaṇā bhakkhayantu;",
  "atk-s0514a3:3490_0": "Amajjapā majjarahā pivantu, puṇṇāhi thālāhi palissutāhi.",
  "atk-s0514a3:3491_0": "1650.",
  "atk-s0514a3:3492_0": " ‘‘Mahāpathaṁ nicca samavhayantu, tibbañca rakkhaṁ vidahantu raṭṭhe;",
  "atk-s0514a3:3493_0": "Yathāññamaññaṁ na viheṭhayeyyuṁ, rukkhassimassāpacitiṁ karothā’’ti.",
  "atk-s0514a3:3494_0": "Tattha sīlamayassa sākhāti etassa rukkhassa sīlamayā sākhā.",
  "atk-s0514a3:3494_1": "Atthe ca dhammecāti vaddhiyañca sabhāve ca.",
  "atk-s0514a3:3494_2": "Ṭhito nipākoti so paññāmayarukkho patiṭṭhito.",
  "atk-s0514a3:3494_3": "Gavapphaloti pañcavidhagorasaphalo.",
  "atk-s0514a3:3494_4": "Hatthigavāssachannoti alaṅkatahatthigavāssehi sañchanno.",
  "atk-s0514a3:3494_5": "Naccagītatūriyābhināditeti atha tassa rukkhassa pūjaṁ karontena mahājanena tasmiṁ rukkhe etehi naccādīhi abhinādite.",
  "atk-s0514a3:3494_6": "Ucchijja senaṁ puriso ahāsīti eko kaṇhapuriso āgantvā taṁ rukkhaṁ ucchijja parivāretvā ṭhitaṁ senaṁ palāpetvā ahāsi gahetvā gato.",
  "atk-s0514a3:3494_7": "Puna so rukkho āgantvā amhākaṁ nivesanadvārayeva ṭhito.",
  "atk-s0514a3:3494_8": "So no ayaṁ rukkhasadiso paṇḍito sanniketaṁ āgato.",
  "atk-s0514a3:3494_9": "Idāni sabbeva tumhe rukkhassa imassa apacitiṁ karotha,",
  "atk-s0514a3:3494_10": "mahāsakkāraṁ pavattetha.",
  "atk-s0514a3:3495_0": "Mama paccayenāti ambho,",
  "atk-s0514a3:3495_1": "amaccā ye keci maṁ nissāya laddhena yasena vittā tuṭṭhacittā,",
  "atk-s0514a3:3495_2": "te sabbe attano vittaṁ pātukarontu.",
  "atk-s0514a3:3495_3": "Tibbānīti bahalāni mahantāni.",
  "atk-s0514a3:3495_4": "Upāyanānīti paṇṇākāre.",
  "atk-s0514a3:3495_5": "Ye kecīti antamaso kīḷanatthāya baddhe migapakkhino upādāya.",
  "atk-s0514a3:3495_6": "Muñcareti muñcantu.",
  "atk-s0514a3:3495_7": "Unnaṅgalā māsamimaṁ karontūti imaṁ māsaṁ kasananaṅgalāni ussāpetvā ekamante ṭhapetvā nagare bheriṁ carāpetvā sabbeva manussā mahāchaṇaṁ karontu.",
  "atk-s0514a3:3495_8": "Bhakkhayantūti bhuñjantu.",
  "atk-s0514a3:3495_9": "Amajjapāti ettha a-kāro nipātamattaṁ,",
  "atk-s0514a3:3495_10": "majjapā purisā majjarahā attano attano āpānaṭṭhānesu nisinnā pivantūti attho.",
  "atk-s0514a3:3495_11": "Puṇṇāhi thālāhīti puṇṇehi thālehi.",
  "atk-s0514a3:3495_12": "Palissutāhīti atipuṇṇattā paggharamānehi.",
  "atk-s0514a3:3495_13": "Mahāpathaṁ nicca samavhayantūti antonagare alaṅkatamahāpathaṁ rājamaggaṁ nissāya ṭhitā vesiyā niccakālaṁ",
  "atk-s0514a3:3495_14": "kilesavasena kilesatthikaṁ janaṁ avhayantūti attho.",
  "atk-s0514a3:3495_15": "Tibbanti gāḷhaṁ.",
  "atk-s0514a3:3495_16": "Yathāti yathā rakkhassa susaṁvihitattā unnaṅgalā hutvā rukkhassimassa apacitiṁ karontā aññamaññaṁ na viheṭhayeyyuṁ,",
  "atk-s0514a3:3495_17": "evaṁ rakkhaṁ saṁvidahantūti attho.",
  "atk-s0514a3:3496_0": "Evaṁ raññā vutte –",
  "atk-s0514a3:3497_0": "1651.",
  "atk-s0514a3:3498_0": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:3499_0": "Bahuṁ annañca pānañca, paṇḍitassābhihārayuṁ.",
  "atk-s0514a3:3500_0": "1652.",
  "atk-s0514a3:3501_0": " ‘‘Hatthārohā anīkaṭṭhā, rathikā pattikārakā;",
  "atk-s0514a3:3502_0": "Bahuṁ annañca pānañca, paṇḍitassābhihārayuṁ.",
  "atk-s0514a3:3503_0": "1653.",
  "atk-s0514a3:3504_0": " ‘‘Samāgatā jānapadā, negamā ca samāgatā;",
  "atk-s0514a3:3505_0": "Bahuṁ annañca pānañca, paṇḍitassābhihārayuṁ.",
  "atk-s0514a3:3506_0": "1654.",
  "atk-s0514a3:3507_0": " ‘‘Bahujano pasannosi, disvā paṇḍitamāgate;",
  "atk-s0514a3:3508_0": "Paṇḍitamhi anuppatte, celukkhepo pavattathā’’ti.",
  "atk-s0514a3:3509_0": "Tattha abhihārayunti evaṁ raññā āṇattā mahāchaṇaṁ paṭiyādetvā sabbe satte bandhanā mocetvā ete sabbe",
  "atk-s0514a3:3509_1": "orodhādayo nānappakāraṁ paṇṇākāraṁ sajjitvā tena saddhiṁ annañca pānañca paṇḍitassa pesesuṁ.",
  "atk-s0514a3:3509_2": "Paṇḍitamāgateti paṇḍite āgate taṁ paṇḍitaṁ disvā bahujano pasanno ahosi.",
  "atk-s0514a3:3510_0": "Chaṇo māsena osānaṁ agamāsi.",
  "atk-s0514a3:3510_1": "Tato mahāsatto buddhakiccaṁ sādhento viya mahājanassa dhammaṁ desento rājānañca anusāsanto dānādīni puññāni",
  "atk-s0514a3:3510_2": "katvā yāvatāyukaṁ ṭhatvā āyupariyosāne saggaparāyaṇo ahosi.",
  "atk-s0514a3:3510_3": "Rājānaṁ ādiṁ katvā sabbepi nagaravāsino paṇḍitassovāde ṭhatvā dānādīni puññāni katvā āyupariyosāne saggapuraṁ pūrayiṁsu.",
  "atk-s0514a3:3511_0": "Satthā imaṁ dhammadesanaṁ āharitvā ‘‘na,",
  "atk-s0514a3:3511_1": "bhikkhave, idāneva,",
  "atk-s0514a3:3511_2": "pubbepi tathāgato paññāsampanno upāyakusaloyevā’’ti vatvā jātakaṁ samodhānesi –",
  "atk-s0514a3:3511_3": "‘‘tadā paṇḍitassa mātāpitaro mahārājakulāni ahesuṁ,",
  "atk-s0514a3:3511_4": "jeṭṭhabhariyā rāhulamātā,",
  "atk-s0514a3:3511_5": "jeṭṭhaputto rāhulo,",
  "atk-s0514a3:3511_6": "vimalā uppalavaṇṇā,",
  "atk-s0514a3:3511_7": "varuṇanāgarājā sāriputto,",
  "atk-s0514a3:3511_8": "supaṇṇarājā moggallāno,",
  "atk-s0514a3:3511_9": "sakko anuruddho,",
  "atk-s0514a3:3511_10": "dhanañcayakorabyarājā ānando,",
  "atk-s0514a3:3511_11": "puṇṇako channo,",
  "atk-s0514a3:3511_12": "parisā buddhaparisā,",
  "atk-s0514a3:3511_13": "vidhurapaṇḍito pana ahameva sammāsambuddho ahosi’’nti.",
  "atk-s0514a3:3512_0": "Vidhurajātakavaṇṇanā navamā.",
  "atk-s0514a3:3514_0": " [547] 10. Vessantarajātakavaṇṇanā",
  "atk-s0514a3:3515_0": "Dasavarakathāvaṇṇanā",
  "atk-s0514a3:3516_0": "Phussatīvaravaṇṇābheti idaṁ satthā kapilavatthuṁ upanissāya nigrodhārāme viharanto pokkharavassaṁ ārabbha kathesi.",
  "atk-s0514a3:3516_1": "Yadā hi satthā pavattitavaradhammacakko anukkamena rājagahaṁ gantvā tattha hemantaṁ vītināmetvā udāyittherena",
  "atk-s0514a3:3516_2": "maggadesakena vīsatisahassakhīṇāsavaparivuto paṭhamagamanena kapilavatthuṁ agamāsi,",
  "atk-s0514a3:3516_3": "tadā sakyarājāno ‘‘mayaṁ amhākaṁ ñātiseṭṭhaṁ passissāmā’’ti sannipatitvā bhagavato vasanaṭṭhānaṁ vīmaṁsamānā",
  "atk-s0514a3:3516_4": "‘‘nigrodhasakkassārāmo ramaṇīyo’’ti sallakkhetvā tattha sabbaṁ paṭijagganavidhiṁ katvā gandhapupphādihatthā",
  "atk-s0514a3:3516_5": "paccuggamanaṁ karontā sabbālaṅkārappaṭimaṇḍite daharadahare nāgaradārake ca nāgaradārikāyo ca paṭhamaṁ",
  "atk-s0514a3:3516_6": "pahiṇiṁsu,",
  "atk-s0514a3:3516_7": "tato rājakumāre ca rājakumārikāyo ca.",
  "atk-s0514a3:3516_8": "Tesaṁ antarā sāmaṁ gandhapupphacuṇṇādīhi satthāraṁ pūjetvā bhagavantaṁ gahetvā nigrodhārāmameva agamiṁsu.",
  "atk-s0514a3:3516_9": "Tattha bhagavā vīsatisahassakhīṇāsavaparivuto paññattavarabuddhāsane nisīdi.",
  "atk-s0514a3:3516_10": "Tadā hi sākiyā mānajātikā mānatthaddhā.",
  "atk-s0514a3:3516_11": "Te ‘‘ayaṁ siddhatthakumāro amhehi daharataro,",
  "atk-s0514a3:3516_12": "amhākaṁ kaniṭṭho bhāgineyyo putto nattā’’ti cintetvā daharadahare rājakumāre ca rājakumārikāyo ca āhaṁsu ‘‘tumhe bhagavantaṁ vandatha,",
  "atk-s0514a3:3516_13": "mayaṁ tumhākaṁ piṭṭhito nisīdissāmā’’ti.",
  "atk-s0514a3:3517_0": "Tesu evaṁ avanditvā nisinnesu bhagavā tesaṁ ajjhāsayaṁ oloketvā ‘‘na maṁ ñātayo vandanti,",
  "atk-s0514a3:3517_1": "handa idāneva vandāpessāmī’’ti abhiññāpādakaṁ catutthajjhānaṁ samāpajjitvā tato vuṭṭhāya ākāsaṁ abbhuggantvā",
  "atk-s0514a3:3517_2": "tesaṁ sīse pādapaṁsuṁ okiramāno viya kaṇḍambarukkhamūle yamakapāṭihāriyasadisaṁ pāṭihāriyaṁ akāsi.",
  "atk-s0514a3:3517_3": "Rājā suddhodano taṁ acchariyaṁ disvā āha ‘‘bhante,",
  "atk-s0514a3:3517_4": "tumhākaṁ jātadivase kāḷadevalassa vandanatthaṁ upanītānaṁ vo pāde parivattitvā brāhmaṇassa matthake ṭhite disvā ahaṁ tumhākaṁ pāde vandiṁ,",
  "atk-s0514a3:3517_5": "ayaṁ me paṭhamavandanā.",
  "atk-s0514a3:3517_6": "Punapi vappamaṅgaladivase jambucchāyāya sirisayane nisinnānaṁ vo jambucchāyāya aparivattanaṁ disvāpi ahaṁ tumhākaṁ pāde vandiṁ,",
  "atk-s0514a3:3517_7": "ayaṁ me dutiyavandanā.",
  "atk-s0514a3:3517_8": "Idāni imaṁ adiṭṭhapubbaṁ pāṭihāriyaṁ disvāpi tumhākaṁ pāde vandāmi,",
  "atk-s0514a3:3517_9": "ayaṁ me tatiyavandanā’’ti.",
  "atk-s0514a3:3517_10": "Raññā pana vandite avanditvā ṭhātuṁ samattho nāma ekasākiyopi nāhosi,",
  "atk-s0514a3:3517_11": "sabbe vandiṁsuyeva.",
  "atk-s0514a3:3518_0": "Iti bhagavā ñātayo vandāpetvā ākāsato otaritvā paññattavarabuddhāsane nisīdi.",
  "atk-s0514a3:3518_1": "Nisinne ca bhagavati sikhāpatto ñātisamāgamo ahosi,",
  "atk-s0514a3:3518_2": "sabbe ekaggacittā hutvā nisīdiṁsu.",
  "atk-s0514a3:3518_3": "Tato mahāmegho uṭṭhahitvā pokkharavassaṁ vassi,",
  "atk-s0514a3:3518_4": "tambavaṇṇaṁ udakaṁ heṭṭhā viravantaṁ gacchati.",
  "atk-s0514a3:3518_5": "Ye temetukāmā,",
  "atk-s0514a3:3518_6": "te tementi.",
  "atk-s0514a3:3518_7": "Atemetukāmassa sarīre ekabindumattampi na patati.",
  "atk-s0514a3:3518_8": "Taṁ disvā sabbe acchariyabbhutacittajātā ahesuṁ.",
  "atk-s0514a3:3518_9": "‘‘Aho acchariyaṁ aho abbhutaṁ aho buddhānaṁ mahānubhāvatā,",
  "atk-s0514a3:3518_10": "yesaṁ ñātisamāgame evarūpaṁ pokkharavassaṁ vassī’’ti bhikkhū kathaṁ samuṭṭhāpesuṁ.",
  "atk-s0514a3:3518_11": "Taṁ sutvā satthā ‘‘na,",
  "atk-s0514a3:3518_12": "bhikkhave, idāneva,",
  "atk-s0514a3:3518_13": "pubbepi mama ñātisamāgame mahāmegho pokkharavassaṁ vassiyevā’’ti vatvā tehi yācito atītaṁ āhari.",
  "atk-s0514a3:3519_0": "Atīte siviraṭṭhe jetuttaranagare sivimahārājā nāma rajjaṁ kārento sañjayaṁ nāma puttaṁ paṭilabhi.",
  "atk-s0514a3:3519_1": "So tassa vayappattassa maddarājadhītaraṁ phussatiṁ nāma rājakaññaṁ ānetvā rajjaṁ niyyādetvā phussatiṁ aggamahesiṁ akāsi.",
  "atk-s0514a3:3519_2": "Tassā ayaṁ pubbayogo –",
  "atk-s0514a3:3519_3": "ito ekanavutikappe vipassī nāma satthā loke udapādi.",
  "atk-s0514a3:3519_4": "Tasmiṁ bandhumatinagaraṁ nissāya kheme migadāye viharante eko rājā rañño bandhumassa anagghena candanasārena",
  "atk-s0514a3:3519_5": "saddhiṁ satasahassagghanikaṁ suvaṇṇamālaṁ pesesi.",
  "atk-s0514a3:3519_6": "Rañño pana dve dhītaro ahesuṁ.",
  "atk-s0514a3:3519_7": "So taṁ paṇṇākāraṁ tāsaṁ dātukāmo hutvā candanasāraṁ jeṭṭhikāya adāsi,",
  "atk-s0514a3:3519_8": "suvaṇṇamālaṁ kaniṭṭhāya adāsi.",
  "atk-s0514a3:3519_9": "Tā ubhopi ‘‘na mayaṁ imaṁ attano sarīre piḷandhissāma,",
  "atk-s0514a3:3519_10": "satthārameva pūjessāmā’’ti cintetvā rājānaṁ āhaṁsu ‘‘tāta,",
  "atk-s0514a3:3519_11": "candanasārena ca suvaṇṇamālāya ca dasabalaṁ pūjessāmā’’ti.",
  "atk-s0514a3:3519_12": "Taṁ sutvā rājā ‘‘sādhū’’ti sampaṭicchi.",
  "atk-s0514a3:3519_13": "Jeṭṭhikā sukhumacandanacuṇṇaṁ kāretvā suvaṇṇasamuggaṁ pūretvā gaṇhāpesi.",
  "atk-s0514a3:3519_14": "Kaniṭṭhabhaginī pana suvaṇṇamālaṁ uracchadamālaṁ kārāpetvā suvaṇṇasamuggena gaṇhāpesi.",
  "atk-s0514a3:3519_15": "Tā ubhopi migadāyavihāraṁ gantvā jeṭṭhikā candanacuṇṇena dasabalassa suvaṇṇavaṇṇaṁ sarīraṁ pūjetvā sesacuṇṇāni gandhakuṭiyaṁ vikiritvā ‘‘bhante,",
  "atk-s0514a3:3519_16": "anāgate tumhādisassa buddhassa mātā bhaveyya’’nti patthanaṁ akāsi.",
  "atk-s0514a3:3519_17": "Kaniṭṭhabhaginīpi tathāgatassa suvaṇṇavaṇaṁ sarīraṁ suvaṇṇamālāya katena uracchadena pūjetvā ‘‘bhante,",
  "atk-s0514a3:3519_18": "yāva arahattappatti,",
  "atk-s0514a3:3519_19": "tāva idaṁ pasādhanaṁ mama sarīrā mā vigataṁ hotū’’ti patthanaṁ akāsi.",
  "atk-s0514a3:3519_20": "Satthāpi tāsaṁ anumodanaṁ akāsi.",
  "atk-s0514a3:3520_0": "Tā ubhopi yāvatāyukaṁ ṭhatvā devaloke nibbattiṁsu.",
  "atk-s0514a3:3520_1": "Tāsu jeṭṭhabhaginī devalokato manussalokaṁ ,",
  "atk-s0514a3:3520_2": "manussalokato devalokaṁ saṁsarantī ekanavutikappāvasāne amhākaṁ buddhuppādakāle buddhamātā mahāmāyādevī nāma ahosi.",
  "atk-s0514a3:3520_3": "Kaniṭṭhabhaginīpi tatheva saṁsarantī kassapadasabalassa kāle kikissa rañño dhītā hutvā nibbatti.",
  "atk-s0514a3:3520_4": "Sā cittakammakatāya viya uracchadamālāya alaṅkatena urena jātattā uracchadā nāma kumārikā hutvā soḷasavassikakāle",
  "atk-s0514a3:3520_5": "satthu bhattānumodanaṁ sutvā sotāpattiphale patiṭṭhāya aparabhāge bhattānumodanaṁ suṇanteneva pitarā",
  "atk-s0514a3:3520_6": "sotāpattiphalaṁ pattadivaseyeva arahattaṁ patvā pabbajitvā parinibbāyi.",
  "atk-s0514a3:3520_7": "Kikirājāpi aññā satta dhītaro labhi.",
  "atk-s0514a3:3520_8": "Tāsaṁ nāmāni –",
  "atk-s0514a3:3521_0": "‘‘Samaṇī samaṇaguttā ca, bhikkhunī bhikkhadāyikā;",
  "atk-s0514a3:3522_0": "Dhammā ceva sudhammā ca, saṅghadāsī ca sattamī’’ti.",
  "atk-s0514a3:3523_0": "Tā imasmiṁ buddhuppāde –",
  "atk-s0514a3:3524_0": "‘‘Khemā uppalavaṇṇā ca, paṭācārā ca gotamī;",
  "atk-s0514a3:3525_0": "Dhammadinnā mahāmāyā, visākhā cāpi sattamī’’ti.",
  "atk-s0514a3:3526_0": "Tāsu phussatī sudhammā nāma hutvā dānādīni puññāni katvā vipassisammāsambuddhassa katāya candanacuṇṇapūjāya",
  "atk-s0514a3:3526_1": "phalena rattacandanarasaparipphositena viya sarīrena jātattā phussatī nāma kumārikā hutvā devesu ca manussesu",
  "atk-s0514a3:3526_2": "ca saṁsarantī aparabhāge sakkassa devarañño aggamahesī hutvā nibbatti.",
  "atk-s0514a3:3526_3": "Athassā yāvatāyukaṁ ṭhatvā pañcasu pubbanimittesu uppannesu sakko devarājā tassā parikkhīṇāyukataṁ ñatvā",
  "atk-s0514a3:3526_4": "mahantena yasena taṁ ādāya nandanavanuyyānaṁ gantvā tattha taṁ alaṅkatasayanapiṭṭhe nisinnaṁ sayaṁ sayanapasse",
  "atk-s0514a3:3526_5": "nisīditvā etadavoca ‘‘bhadde phussati,",
  "atk-s0514a3:3526_6": "te dasa vare dammi,",
  "atk-s0514a3:3526_7": "te gaṇhassū’’ti vadanto imasmiṁ gāthāsahassapaṭimaṇḍite mahāvessantarajātake paṭhamaṁ gāthamāha –",
  "atk-s0514a3:3527_0": "1655.",
  "atk-s0514a3:3528_0": " ‘‘Phussatī varavaṇṇābhe, varassu dasadhā vare;",
  "atk-s0514a3:3529_0": "Pathabyā cārupubbaṅgi, yaṁ tuyhaṁ manaso piya’’nti.",
  "atk-s0514a3:3530_0": "Evamesā mahāvessantaradhammadesanā devaloke patiṭṭhāpitā nāma hoti.",
  "atk-s0514a3:3531_0": "Tattha phussatīti taṁ nāmenālapati.",
  "atk-s0514a3:3531_1": "Varavaṇṇābheti varāya vaṇṇābhāya samannāgate.",
  "atk-s0514a3:3531_2": "Dasadhāti dasavidhe.",
  "atk-s0514a3:3531_3": "Pathabyāti pathaviyaṁ gahetabbe katvā varassu gaṇhassūti vadati.",
  "atk-s0514a3:3531_4": "Cārupubbaṅgīti cārunā pubbaṅgena varalakkhaṇena samannāgate.",
  "atk-s0514a3:3531_5": "Yaṁ tuyhaṁ manaso piyanti yaṁ yaṁ tava manasā piyaṁ,",
  "atk-s0514a3:3531_6": "taṁ taṁ dasahi koṭṭhāsehi gaṇhāhīti vadati.",
  "atk-s0514a3:3532_0": "Sā attano cavanadhammataṁ ajānantī pamattā hutvā dutiyagāthamāha –",
  "atk-s0514a3:3533_0": "1656.",
  "atk-s0514a3:3534_0": " ‘‘Devarāja namo tyatthu, kiṁ pāpaṁ pakataṁ mayā;",
  "atk-s0514a3:3535_0": "Rammā cāvesi maṁ ṭhānā, vātova dharaṇīruha’’nti.",
  "atk-s0514a3:3536_0": "Tattha namo tyatthūti namo te atthu.",
  "atk-s0514a3:3536_1": "Kiṁ pāpanti kiṁ mayā tava santike pāpaṁ pakatanti pucchati.",
  "atk-s0514a3:3536_2": "Dharaṇīruhanti rukkhaṁ.",
  "atk-s0514a3:3537_0": "Athassā pamattabhāvaṁ ñatvā sakko dve gāthā abhāsi –",
  "atk-s0514a3:3538_0": "1657.",
  "atk-s0514a3:3539_0": " ‘‘Na ceva te kataṁ pāpaṁ, na ca me tvamasi appiyā;",
  "atk-s0514a3:3540_0": "Puññañca te parikkhīṇaṁ, yena tevaṁ vadāmahaṁ.",
  "atk-s0514a3:3541_0": "1658.",
  "atk-s0514a3:3542_0": " ‘‘Santike maraṇaṁ tuyhaṁ, vinābhāvo bhavissati;",
  "atk-s0514a3:3543_0": "Paṭiggaṇhāhi me ete, vare dasa pavecchato’’ti.",
  "atk-s0514a3:3544_0": "Tattha yena tevanti yena te evaṁ vadāmi.",
  "atk-s0514a3:3544_1": "Tuyhaṁ vinābhāvoti tava amhehi saddhiṁ viyogo bhavissati.",
  "atk-s0514a3:3544_2": "Pavecchatoti dadamānassa.",
  "atk-s0514a3:3545_0": "Sā sakkassa vacanaṁ sutvā nicchayena attano maraṇaṁ ñatvā varaṁ gaṇhantī āha –",
  "atk-s0514a3:3546_0": "1659.",
  "atk-s0514a3:3547_0": " ‘‘Varaṁ ce me ado sakka, sabbabhūtānamissara;",
  "atk-s0514a3:3548_0": "Sivirājassa bhaddante, tattha assaṁ nivesane.",
  "atk-s0514a3:3549_0": "1660.",
  "atk-s0514a3:3550_0": " ‘‘Nīlanettā nīlabhamu, nīlakkhī ca yathā migī;",
  "atk-s0514a3:3551_0": "Phussatī nāma nāmena, tatthapassaṁ purindana.",
  "atk-s0514a3:3552_0": "1661.",
  "atk-s0514a3:3553_0": " ‘‘Puttaṁ labhetha varadaṁ, yācayogaṁ amacchariṁ;",
  "atk-s0514a3:3554_0": "Pūjitaṁ paṭirājūhi, kittimantaṁ yasassinaṁ.",
  "atk-s0514a3:3555_0": "1662.",
  "atk-s0514a3:3556_0": " ‘‘Gabbhaṁ me dhārayantiyā, majjhimaṅgaṁ anunnataṁ;",
  "atk-s0514a3:3557_0": "Kucchi anunnato assa, cāpaṁva likhitaṁ samaṁ.",
  "atk-s0514a3:3558_0": "1663.",
  "atk-s0514a3:3559_0": " ‘‘Thanā me nappapateyyuṁ, palitā na santu vāsava;",
  "atk-s0514a3:3560_0": "Kāye rajo na limpetha, vajjhañcāpi pamocaye.",
  "atk-s0514a3:3561_0": "1664.",
  "atk-s0514a3:3562_0": " ‘‘Mayūrakoñcābhirude, nārivaragaṇāyute;",
  "atk-s0514a3:3563_0": "Khujjacelāpakākiṇṇe, sūtamāgadhavaṇṇite.",
  "atk-s0514a3:3564_0": "1665.",
  "atk-s0514a3:3565_0": " ‘‘Citraggaḷerughusite, surāmaṁsapabodhane;",
  "atk-s0514a3:3566_0": "Sivirājassa bhaddante, tatthassaṁ mahesī piyā’’ti.",
  "atk-s0514a3:3567_0": "Tattha sivirājassāti sā sakalajambudīpatalaṁ olokentī attano anucchavikaṁ sivirañño nivesanaṁ disvā tattha aggamahesibhāvaṁ patthentī evamāha.",
  "atk-s0514a3:3567_1": "Yathā migīti ekavassikā hi migapotikā nīlanettā hoti,",
  "atk-s0514a3:3567_2": "tenevamāha.",
  "atk-s0514a3:3567_3": "Tatthapassanti tatthapi imināva nāmena assaṁ.",
  "atk-s0514a3:3567_4": "Labhethāti labheyyaṁ.",
  "atk-s0514a3:3567_5": "Varadanti alaṅkatasīsaakkhiyugalahadayamaṁsarudhirasetacchattaputtadāresu yācitayācitassa varabhaṇḍassa dāyakaṁ.",
  "atk-s0514a3:3567_6": "Kucchīti ‘‘majjhimaṅga’’nti vuttaṁ sarūpato dasseti.",
  "atk-s0514a3:3567_7": "Likhitanti yathā chekena dhanukārena sammā likhitaṁ dhanu anunnatamajjhaṁ tulāvaṭṭaṁ samaṁ hoti,",
  "atk-s0514a3:3567_8": "evarūpo me kucchi bhaveyya.",
  "atk-s0514a3:3568_0": "Nappapateyyunti patitvā lambā na bhaveyyuṁ.",
  "atk-s0514a3:3568_1": "Palitā na santu vāsavāti vāsava devaseṭṭha,",
  "atk-s0514a3:3568_2": "palitānipi me sirasmiṁ na santu mā paññāyiṁsu.",
  "atk-s0514a3:3568_3": "‘‘Palitāni siroruhā’’tipi pāṭho.",
  "atk-s0514a3:3568_4": "Vajjhañcāpīti kibbisakārakaṁ rājāparādhikaṁ vajjhappattacoraṁ attano balena mocetuṁ samatthā bhaveyyaṁ.",
  "atk-s0514a3:3568_5": "Iminā attano issariyabhāvaṁ dīpeti.",
  "atk-s0514a3:3568_6": "Bhūtamāgadhavaṇṇiteti bhojanakālādīsu thutivasena kālaṁ ārocentehi sūtehi ceva māgadhakehi ca vaṇṇite.",
  "atk-s0514a3:3568_7": "Citraggaḷerughusiteti pañcaṅgikatūriyasaddasadisaṁ manoramaṁ ravaṁ ravantehi sattaratanavicittehi dvārakavāṭehi ugghosite.",
  "atk-s0514a3:3568_8": "Surāmaṁsapabodhaneti ‘‘pivatha,",
  "atk-s0514a3:3568_9": "khādathā’’ti surāmaṁsehi pabodhiyamānajane evarūpe sivirājassa nivesane tassa aggamahesī bhaveyyanti ime dasa vare gaṇhi.",
  "atk-s0514a3:3569_0": "Tattha sivirājassa aggamahesibhāvo paṭhamo varo,",
  "atk-s0514a3:3569_1": "nīlanettatā dutiyo,",
  "atk-s0514a3:3569_2": "nīlabhamukatā tatiyo,",
  "atk-s0514a3:3569_3": "phussatīti nāmaṁ catuttho,",
  "atk-s0514a3:3569_4": "puttapaṭilābho pañcamo,",
  "atk-s0514a3:3569_5": "anunnatakucchitā chaṭṭho,",
  "atk-s0514a3:3569_6": "alambatthanatā sattamo,",
  "atk-s0514a3:3569_7": "apalitabhāvo aṭṭhamo,",
  "atk-s0514a3:3569_8": "sukhumacchavibhāvo navamo,",
  "atk-s0514a3:3569_9": "vajjhappamocanasamatthatā dasamo varoti.",
  "atk-s0514a3:3570_0": "Sakko āha –",
  "atk-s0514a3:3571_0": "1666.",
  "atk-s0514a3:3572_0": " ‘‘Ye te dasa varā dinnā, mayā sabbaṅgasobhane;",
  "atk-s0514a3:3573_0": "Sivirājassa vijite, sabbe te lacchasī vare’’ti.",
  "atk-s0514a3:3574_0": "Athassā sakko devarājā phussatiyā dasa vare adāsi,",
  "atk-s0514a3:3574_1": "datvā ca pana ‘‘bhadde phussati,",
  "atk-s0514a3:3574_2": "tava sabbe te samijjhantū’’ti vatvā anumodi.",
  "atk-s0514a3:3574_3": "Tamatthaṁ pakāsento satthā āha –",
  "atk-s0514a3:3575_0": "1667.",
  "atk-s0514a3:3576_0": " ‘‘Idaṁ vatvāna maghavā, devarājā sujampati;",
  "atk-s0514a3:3577_0": "Phussatiyā varaṁ datvā, anumodittha vāsavo’’ti.",
  "atk-s0514a3:3578_0": "Tattha anumoditthāti ‘‘sabbe te lacchasi vare’’ti evaṁ vare datvā pamuddito tuṭṭhamānaso ahosīti attho.",
  "atk-s0514a3:3579_0": "Dasavarakathā niṭṭhitā.",
  "atk-s0514a3:3580_0": "Himavantavaṇṇanā",
  "atk-s0514a3:3581_0": "Iti sā vare gahetvā tato cutā maddarañño aggamahesiyā kucchimhi nibbatti.",
  "atk-s0514a3:3581_1": "Jāyamānā ca candanacuṇṇaparikiṇṇena viya sarīrena jātā.",
  "atk-s0514a3:3581_2": "Tenassā nāmaggahaṇadivase ‘‘phussatī’’tveva nāmaṁ kariṁsu.",
  "atk-s0514a3:3581_3": "Sā mahantena parivārena vaḍḍhitvā soḷasavassakāle uttamarūpadharā ahosi.",
  "atk-s0514a3:3581_4": "Atha naṁ sivimahārājā puttassa sañjayakumārassa atthāya ānetvā tassa chattaṁ ussāpetvā soḷasannaṁ itthisahassānaṁ",
  "atk-s0514a3:3581_5": "jeṭṭhikaṁ katvā aggamahesiṭṭhāne ṭhapesi.",
  "atk-s0514a3:3581_6": "Tena vuttaṁ –",
  "atk-s0514a3:3582_0": "‘‘Tato cutā sā phussatī, chattiye upapajjatha;",
  "atk-s0514a3:3583_0": "Jetuttaramhi nagare, sañjayena samāgamī’’ti.",
  "atk-s0514a3:3584_0": "Sā sañjayassa piyā manāpā ahosi.",
  "atk-s0514a3:3584_1": "Atha naṁ sakko āvajjamāno ‘‘mayā phussatiyā dinnavaresu nava varā samiddhā’’ti disvā ‘‘eko pana puttavaro na tāva samijjhati,",
  "atk-s0514a3:3584_2": "tampissā samijjhāpessāmī’’ti cintesi.",
  "atk-s0514a3:3584_3": "Tadā mahāsatto tāvatiṁsadevaloke vasati,",
  "atk-s0514a3:3584_4": "āyu cassa parikkhīṇaṁ ahosi.",
  "atk-s0514a3:3584_5": "Taṁ ñatvā sakko tassa santikaṁ gantvā ‘‘mārisa,",
  "atk-s0514a3:3584_6": "tayā manussalokaṁ gantuṁ vaṭṭati,",
  "atk-s0514a3:3584_7": "tattha sivirañño aggamahesiyā kucchimhi paṭisandhiṁ gaṇhituṁ vaṭṭatī’’ti vatvā tassa ceva aññesañca cavanadhammānaṁ",
  "atk-s0514a3:3584_8": "saṭṭhisahassānaṁ devaputtānaṁ paṭiññaṁ gahetvā sakaṭṭhānameva gato.",
  "atk-s0514a3:3584_9": "Mahāsattopi tato cavitvā tatthupapanno,",
  "atk-s0514a3:3584_10": "sesadevaputtāpi saṭṭhisahassānaṁ amaccānaṁ gehesu nibbattiṁsu.",
  "atk-s0514a3:3584_11": "Mahāsatte kucchigate phussatī dohaḷinī hutvā catūsu nagaradvāresu nagaramajjhe rājanivesanadvāre cāti",
  "atk-s0514a3:3584_12": "chasu ṭhānesu cha dānasālāyo kārāpetvā devasikaṁ cha satasahassāni vissajjetvā mahādānaṁ dātukāmā ahosi.",
  "atk-s0514a3:3585_0": "Rājā tassā dohaḷaṁ sutvā nemittake brāhmaṇe pakkosāpetvā pucchi.",
  "atk-s0514a3:3585_1": "Nemittakā –",
  "atk-s0514a3:3585_2": "‘‘mahārāja,",
  "atk-s0514a3:3585_3": "deviyā kucchimhi dānābhirato satto uppanno,",
  "atk-s0514a3:3585_4": "dānena tittiṁ na gamissatī’’ti vadiṁsu.",
  "atk-s0514a3:3585_5": "Taṁ sutvā rājā tuṭṭhamānaso hutvā cha dānasālāyo kārāpetvā vuttappakāraṁ dānaṁ paṭṭhapesi.",
  "atk-s0514a3:3585_6": "Bodhisattassa paṭisandhiggahaṇakālato paṭṭhāya rañño āyassa pamāṇaṁ nāma nāhosi.",
  "atk-s0514a3:3585_7": "Tassa puññānubhāvena sakalajambudīparājāno paṇṇākāraṁ pahiṇiṁsu.",
  "atk-s0514a3:3585_8": "Devī mahantena parivārena gabbhaṁ dhārentī dasamāse paripuṇṇe nagaraṁ daṭṭhukāmā hutvā rañño ārocesi.",
  "atk-s0514a3:3585_9": "Rājā nagaraṁ devanagaraṁ viya alaṅkārāpetvā deviṁ rathavaraṁ āropetvā nagaraṁ padakkhiṇaṁ kāresi.",
  "atk-s0514a3:3585_10": "Tassā vessānaṁ vīthiyā vemajjhaṁ sampattakāle kammajavātā caliṁsu.",
  "atk-s0514a3:3585_11": "Atha amaccā rañño ārocesuṁ.",
  "atk-s0514a3:3585_12": "Taṁ sutvā vessavīthiyaṁyeva tassā sūtigharaṁ kārāpetvā vāsaṁ gaṇhāpesi.",
  "atk-s0514a3:3585_13": "Sā tattha puttaṁ vijāyi.",
  "atk-s0514a3:3585_14": "Tena vuttaṁ –",
  "atk-s0514a3:3586_0": "‘‘Dasa māse dhārayitvāna, karontī puraṁ padakkhiṇaṁ;",
  "atk-s0514a3:3587_0": "Vessānaṁ vīthiyā majjhe, janesi phussatī mama’’nti. (cariyā. 1.76);",
  "atk-s0514a3:3588_0": "Mahāsatto mātu kucchito nikkhantoyeva visado hutvā akkhīni ummīletvā nikkhami.",
  "atk-s0514a3:3588_1": "Nikkhantoyeva ca mātu hatthaṁ pasāretvā ‘‘amma,",
  "atk-s0514a3:3588_2": "dānaṁ dassāmi,",
  "atk-s0514a3:3588_3": "atthi kiñci te dhana’’nti āha.",
  "atk-s0514a3:3588_4": "Athassa mātā ‘‘tāta,",
  "atk-s0514a3:3588_5": "yathāajjhāsayena dānaṁ dehī’’ti pasāritahatthe sahassatthavikaṁ ṭhapesi.",
  "atk-s0514a3:3588_6": "Mahāsatto hi umaṅgajātake imasmiṁ jātake pacchimattabhāveti tīsu ṭhānesu jātamatteyeva mātarā saddhiṁ kathesi.",
  "atk-s0514a3:3588_7": "Athassa nāmaggahaṇadivase vessavīthiyaṁ jātattā ‘‘vessantaro’’ti nāmaṁ kariṁsu.",
  "atk-s0514a3:3589_0": "Tena vuttaṁ –",
  "atk-s0514a3:3590_0": "‘‘Na mayhaṁ mattikaṁ nāmaṁ, napi pettikasambhavaṁ;",
  "atk-s0514a3:3591_0": "Jātomhi vessavīthiyaṁ, tasmā vessantaro ahu’’nti. (cariyā. 1.77);",
  "atk-s0514a3:3592_0": "Jātadivaseyeva panassa ekā ākāsacārinī kareṇukā abhimaṅgalasammataṁ sabbasetaṁ hatthipotakaṁ ānetvā maṅgalahatthiṭṭhāne ṭhapetvā pakkāmi.",
  "atk-s0514a3:3592_1": "Tassa mahāsattaṁ paccayaṁ katvā uppannattā ‘‘paccayo’’tveva nāmaṁ kariṁsu.",
  "atk-s0514a3:3592_2": "Taṁ divasameva amaccagehesu saṭṭhisahassakumārakā jāyiṁsu.",
  "atk-s0514a3:3592_3": "Rājā mahāsattassa atidīghādidose vivajjetvā alambathaniyo madhurakhīrāyo catusaṭṭhi dhātiyo upaṭṭhāpesi.",
  "atk-s0514a3:3592_4": "Tena saddhiṁ jātānañca saṭṭhidārakasahassānaṁ ekekā dhātiyo upaṭṭhāpesi.",
  "atk-s0514a3:3592_5": "So saṭṭhisahassehi dārakehi saddhiṁ mahantena parivārena vaḍḍhati.",
  "atk-s0514a3:3592_6": "Athassa rājā satasahassagghanakaṁ kumārapiḷandhanaṁ kārāpesi.",
  "atk-s0514a3:3592_7": "So catuppañcavassikakāle taṁ omuñcitvā dhātīnaṁ datvā puna tāhi dīyamānampi na gaṇhi.",
  "atk-s0514a3:3592_8": "Tā rañño ārocayiṁsu.",
  "atk-s0514a3:3592_9": "Rājā taṁ sutvā ‘‘mama puttena dinnaṁ brahmadeyyameva hotū’’ti aparampi kāresi.",
  "atk-s0514a3:3592_10": "Kumāro tampi adāsiyeva.",
  "atk-s0514a3:3592_11": "Iti dārakakāleyeva dhātīnaṁ nava vāre piḷandhanaṁ adāsi.",
  "atk-s0514a3:3593_0": "Aṭṭhavassikakāle pana pāsādavaragato sirisayanapiṭṭhe nisinnova cintesi ‘‘ahaṁ bāhirakadānameva demi,",
  "atk-s0514a3:3593_1": "taṁ maṁ na paritoseti,",
  "atk-s0514a3:3593_2": "ajjhattikadānaṁ dātukāmomhi,",
  "atk-s0514a3:3593_3": "sace maṁ koci sīsaṁ yāceyya,",
  "atk-s0514a3:3593_4": "sīsaṁ chinditvā tassa dadeyyaṁ.",
  "atk-s0514a3:3593_5": "Sacepi maṁ koci hadayaṁ yāceyya,",
  "atk-s0514a3:3593_6": "uraṁ bhinditvā hadayaṁ nīharitvā dadeyyaṁ.",
  "atk-s0514a3:3593_7": "Sace akkhīni yāceyya,",
  "atk-s0514a3:3593_8": "akkhīni uppāṭetvā dadeyyaṁ.",
  "atk-s0514a3:3593_9": "Sace sarīramaṁsaṁ yāceyya,",
  "atk-s0514a3:3593_10": "sakalasarīrato maṁsaṁ chinditvā dadeyyaṁ.",
  "atk-s0514a3:3593_11": "Sacepi maṁ koci rudhiraṁ yāceyya,",
  "atk-s0514a3:3593_12": "rudhiraṁ gahetvā dadeyyaṁ.",
  "atk-s0514a3:3593_13": "Atha vāpi koci ‘dāso me hohī’ti vadeyya,",
  "atk-s0514a3:3593_14": "attānamassa sāvetvā dāsaṁ katvā dadeyya’’nti.",
  "atk-s0514a3:3593_15": "Tassevaṁ sabhāvaṁ cintentassa catunahutādhikadviyojanasatasahassabahalā ayaṁ mahāpathavī mattavaravāraṇo viya gajjamānā kampi.",
  "atk-s0514a3:3593_16": "Sinerupabbatarājā suseditavettaṅkuro viya onamitvā jetuttaranagarābhimukho aṭṭhāsi.",
  "atk-s0514a3:3593_17": "Pathavisaddena devā gajjanto khaṇikavassaṁ vassi,",
  "atk-s0514a3:3593_18": "akālavijjulatā nicchariṁsu,",
  "atk-s0514a3:3593_19": "sāgaro saṅkhubhi.",
  "atk-s0514a3:3593_20": "Sakko devarājā apphoṭesi,",
  "atk-s0514a3:3593_21": "mahābrahmā sādhukāramadāsi.",
  "atk-s0514a3:3593_22": "Pathavitalato paṭṭhāya yāva brahmalokā ekakolāhalaṁ ahosi.",
  "atk-s0514a3:3594_0": "Vuttampi cetaṁ –",
  "atk-s0514a3:3595_0": "‘‘Yadāhaṁ dārako homi, jātiyā aṭṭhavassiko;",
  "atk-s0514a3:3596_0": "Tadā nisajja pāsāde, dānaṁ dātuṁ vicintayiṁ.",
  "atk-s0514a3:3597_0": "‘‘Hadayaṁ dadeyyaṁ cakkhuṁ, maṁsampi rudhirampi ca;",
  "atk-s0514a3:3598_0": "Dadeyyaṁ kāyaṁ sāvetvā, yadi koci yācaye mamaṁ.",
  "atk-s0514a3:3599_0": "‘‘Sabhāvaṁ cintayantassa, akampitamasaṇṭhitaṁ;",
  "atk-s0514a3:3600_0": "Akampi tattha pathavī, sineruvanavaṭaṁsakā’’ti. (cariyā. 1.78-80);",
  "atk-s0514a3:3601_0": "Bodhisatto soḷasavassikakāleyeva sabbasippesu nipphattiṁ pāpuṇi.",
  "atk-s0514a3:3601_1": "Athassa pitā rajjaṁ dātukāmo mātarā saddhiṁ mantetvā maddarājakulato mātuladhītaraṁ maddiṁ nāma rājakaññaṁ",
  "atk-s0514a3:3601_2": "ānetvā soḷasannaṁ itthisahassānaṁ jeṭṭhikaṁ aggamahesiṁ katvā mahāsattaṁ rajje abhisiñci.",
  "atk-s0514a3:3601_3": "Mahāsatto rajje patiṭṭhitakālato paṭṭhāya devasikaṁ cha satasahassāni vissajjento mahādānaṁ pavattesi.",
  "atk-s0514a3:3601_4": "Aparabhāge maddidevī puttaṁ vijāyi.",
  "atk-s0514a3:3601_5": "Taṁ kañcanajālena sampaṭicchiṁsu,",
  "atk-s0514a3:3601_6": "tenassa ‘‘jālīkumāro’’tveva nāmaṁ kariṁsu.",
  "atk-s0514a3:3601_7": "Tassa padasā gamanakāle dhītaraṁ vijāyi.",
  "atk-s0514a3:3601_8": "Taṁ kaṇhājinena sampaṭicchiṁsu,",
  "atk-s0514a3:3601_9": "tenassā ‘‘kaṇhājinā’’tveva nāmaṁ kariṁsu.",
  "atk-s0514a3:3601_10": "Mahāsatto māsassa chakkhattuṁ alaṅkatahatthikkhandhavaragato cha dānasālāyo olokesi.",
  "atk-s0514a3:3601_11": "Tadā kāliṅgaraṭṭhe dubbuṭṭhikā ahosi,",
  "atk-s0514a3:3601_12": "sassāni na sampajjiṁsu,",
  "atk-s0514a3:3601_13": "manussānaṁ mahantaṁ chātabhayaṁ pavatti.",
  "atk-s0514a3:3601_14": "Manussā jīvituṁ asakkontācorakammaṁ karonti.",
  "atk-s0514a3:3601_15": "Dubbhikkhapīḷitā jānapadā rājaṅgaṇe sannipatitvā rājānaṁ upakkosiṁsu .",
  "atk-s0514a3:3601_16": "Taṁ sutvā raññā ‘‘kiṁ,",
  "atk-s0514a3:3601_17": "tātā’’ti vutte tamatthaṁ ārocayiṁsu.",
  "atk-s0514a3:3601_18": "Rājā ‘‘sādhu, tātā,",
  "atk-s0514a3:3601_19": "devaṁ vassāpessāmī’’ti te uyyojetvā samādinnasīlo uposathavāsaṁ vasantopi devaṁ vassāpetuṁ nāsakkhi.",
  "atk-s0514a3:3601_20": "So nāgare sannipātetvā ‘‘ahaṁ samādinnasīlo sattāhaṁ uposathavāsaṁ vasantopi devaṁ vassāpetuṁ nāsakkhiṁ,",
  "atk-s0514a3:3601_21": "kiṁ nu kho kātabba’’nti pucchi. Sace, deva,",
  "atk-s0514a3:3601_22": "devaṁ vassāpetuṁ na sakkosi,",
  "atk-s0514a3:3601_23": "esa jetuttaranagare sañjayassa rañño putto vessantaro nāma dānābhirato.",
  "atk-s0514a3:3601_24": "Tassaṁ kira sabbaseto maṅgalahatthī atthi,",
  "atk-s0514a3:3601_25": "tassa gatagataṭṭhāne devo vassi.",
  "atk-s0514a3:3601_26": "Brāhmaṇe pesetvā taṁ hatthiṁ yācāpetuṁ vaṭṭati,",
  "atk-s0514a3:3601_27": "āṇāpethāti.",
  "atk-s0514a3:3602_0": "So ‘‘sādhū’’ti sampaṭicchitvā brāhmaṇe sannipātetvā tesu guṇavaṇṇasampanne aṭṭha jane vicinitvā tesaṁ paribbayaṁ datvā ‘‘gacchatha,",
  "atk-s0514a3:3602_1": "tumhe vessantaraṁ hatthiṁ yācitvā ānethā’’ti pesesi.",
  "atk-s0514a3:3602_2": "Brāhmaṇā anupubbena jetuttaranagaraṁ gantvā dānagge bhattaṁ paribhuñjitvā attano sarīraṁ rajoparikiṇṇaṁ",
  "atk-s0514a3:3602_3": "paṁsumakkhitaṁ katvā puṇṇamadivase rājānaṁ hatthiṁ yācitukāmā hutvā rañño dānaggaṁ āgamanakāle pācīnadvāraṁ agamaṁsu.",
  "atk-s0514a3:3602_4": "Rājāpi ‘‘dānaggaṁ olokessāmī’’ti pātova nhatvā nānaggarasabhojanaṁ bhuñjitvā alaṅkaritvā alaṅkatahatthikkhandhavaragato pācīnadvāraṁ agamāsi.",
  "atk-s0514a3:3602_5": "Brāhmaṇā tatthokāsaṁ alabhitvā dakkhiṇadvāraṁ gantvā unnatapadese ṭhatvā rañño pācīnadvāre dānaggaṁ oloketvā",
  "atk-s0514a3:3602_6": "dakkhiṇadvārāgamanakāle hatthe pasāretvā ‘‘jayatu bhavaṁ vessantaro’’ti tikkhattuṁ āhaṁsu.",
  "atk-s0514a3:3602_7": "Mahāsatto te brāhmaṇe disvā hatthiṁ tesaṁ ṭhitaṭṭhānaṁ pesetvā hatthikkhandhe nisinno paṭhamaṁ gāthamāha –",
  "atk-s0514a3:3603_0": "1668.",
  "atk-s0514a3:3604_0": " ‘‘Parūḷhakacchanakhalomā , paṅkadantā rajassirā;",
  "atk-s0514a3:3605_0": "Paggayha dakkhiṇaṁ bāhuṁ, kiṁ maṁ yācanti brāhmaṇā’’ti.",
  "atk-s0514a3:3606_0": "Brāhmaṇā āhaṁsu –",
  "atk-s0514a3:3607_0": "1669.",
  "atk-s0514a3:3608_0": " ‘‘Ratanaṁ deva yācāma, sivīnaṁ raṭṭhavaḍḍhana;",
  "atk-s0514a3:3609_0": "Dadāhi pavaraṁ nāgaṁ, īsādantaṁ urūḷhava’’nti.",
  "atk-s0514a3:3610_0": "Tattha urūḷhavanti ubbāhanasamatthaṁ.",
  "atk-s0514a3:3611_0": "Taṁ sutvā mahāsatto ‘‘ahaṁ sīsaṁ ādiṁ katvā ajjhattikadānaṁ dātukāmomhi,",
  "atk-s0514a3:3611_1": "ime pana maṁ bāhirakadānameva yācanti,",
  "atk-s0514a3:3611_2": "pūressāmi tesaṁ manoratha’’nti cintetvā hatthikkhandhavaragato tatiyaṁ gāthamāha –",
  "atk-s0514a3:3612_0": "1670.",
  "atk-s0514a3:3613_0": " ‘‘Dadāmi na vikampāmi, yaṁ maṁ yācanti brāhmaṇā;",
  "atk-s0514a3:3614_0": "Pabhinnaṁ kuñjaraṁ dantiṁ, opavayhaṁ gajuttama’’nti.",
  "atk-s0514a3:3615_0": "Paṭijānitvā ca pana –",
  "atk-s0514a3:3616_0": "1671.",
  "atk-s0514a3:3617_0": " ‘‘Hatthikkhandhato oruyha, rājā cāgādhimānaso;",
  "atk-s0514a3:3618_0": "Brāhmaṇānaṁ adā dānaṁ, sivīnaṁ raṭṭhavaḍḍhano’’ti.",
  "atk-s0514a3:3619_0": "Tattha opavayhanti rājavāhanaṁ.",
  "atk-s0514a3:3619_1": "Cāgādhimānasoti cāgena adhikamānaso rājā.",
  "atk-s0514a3:3619_2": "Brāhmaṇānaṁ adā dānanti so vāraṇassa analaṅkataṭṭhānaṁ olokanatthaṁ tikkhattuṁ padakkhiṇaṁ katvā analaṅkataṭṭhānaṁ",
  "atk-s0514a3:3619_3": "adisvā kusumamissakasugandhodakapūritaṁ suvaṇṇabhiṅgāraṁ gahetvā ‘‘ito ethā’’ti vatvā alaṅkatarajatadāmasadisaṁ",
  "atk-s0514a3:3619_4": "hatthisoṇḍaṁ gahetvā tesaṁ hatthe ṭhapetvā udakaṁ pātetvā alaṅkatavāraṇaṁ brāhmaṇānaṁ adāsi.",
  "atk-s0514a3:3620_0": "Tassa catūsu pādesu alaṅkāro cattāri satasahassāni agghati,",
  "atk-s0514a3:3620_1": "ubhosu passesu alaṅkāro dve satasahassāni,",
  "atk-s0514a3:3620_2": "heṭṭhā udare kambalaṁ satasahassaṁ,",
  "atk-s0514a3:3620_3": "piṭṭhiyaṁ muttajālaṁ maṇijālaṁ kañcanajālanti tīṇi jālāni tīṇi satasahassāni,",
  "atk-s0514a3:3620_4": "ubhosu kaṇṇesu alaṅkāro dve satasahassāni,",
  "atk-s0514a3:3620_5": "piṭṭhiyaṁ attharaṇakambalaṁ satasahassaṁ,",
  "atk-s0514a3:3620_6": "kumbhālaṅkāro satasahassaṁ,",
  "atk-s0514a3:3620_7": "tayo vaṭaṁsakā tīṇi satasahassāni,",
  "atk-s0514a3:3620_8": "kaṇṇacūḷālaṅkāro dve satasahassāni,",
  "atk-s0514a3:3620_9": "dvinnaṁ dantānaṁ alaṅkāro dve satasahassāni,",
  "atk-s0514a3:3620_10": "soṇḍāya sovatthikālaṅkāro satasahassaṁ,",
  "atk-s0514a3:3620_11": "naṅguṭṭhālaṅkāro satasahassaṁ,",
  "atk-s0514a3:3620_12": "ārohaṇanisseṇi satasahassaṁ,",
  "atk-s0514a3:3620_13": "bhuñjanakaṭāhaṁ satasahassaṁ,",
  "atk-s0514a3:3620_14": "ṭhapetvā anagghaṁ bhaṇḍaṁ kāyāruḷhapasādhanaṁ dvāvīsati satasahassāni .",
  "atk-s0514a3:3620_15": "Evaṁ tāva ettakaṁ dhanaṁ catuvīsatisatasahassāni agghati.",
  "atk-s0514a3:3620_16": "Chattapiṇḍiyaṁ pana maṇi, cūḷāmaṇi,",
  "atk-s0514a3:3620_17": "muttāhāre maṇi,",
  "atk-s0514a3:3620_18": "aṅkuse maṇi,",
  "atk-s0514a3:3620_19": "hatthikaṇṭhe veṭhanamuttāhāre maṇi,",
  "atk-s0514a3:3620_20": "hatthikumbhe maṇīti imāni cha anagghāni,",
  "atk-s0514a3:3620_21": "hatthīpi anagghoyevāti hatthinā saddhiṁ satta anagghānīti sabbāni tāni brāhmaṇānaṁ adāsi.",
  "atk-s0514a3:3620_22": "Tathā hatthino paricārakāni pañca kulasatāni hatthimeṇḍahatthigopakehi saddhiṁ adāsi.",
  "atk-s0514a3:3620_23": "Saha dānenevassa heṭṭhā vuttanayeneva bhūmikampādayo ahesuṁ.",
  "atk-s0514a3:3620_24": "Tamatthaṁ pakāsento satthā āha –",
  "atk-s0514a3:3621_0": "1672.",
  "atk-s0514a3:3622_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:3623_0": "Hatthināge padinnamhi, medanī sampakampatha.",
  "atk-s0514a3:3624_0": "1673.",
  "atk-s0514a3:3625_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:3626_0": "Hatthināge padinnamhi, khubhittha nagaraṁ tadā.",
  "atk-s0514a3:3627_0": "1674.",
  "atk-s0514a3:3628_0": " ‘‘Samākulaṁ puraṁ āsi, ghoso ca vipulo mahā;",
  "atk-s0514a3:3629_0": "Hatthināge padinnamhi, sivīnaṁ raṭṭhavaḍḍhane’’ti.",
  "atk-s0514a3:3630_0": "Tattha tadāsīti tadā āsi.",
  "atk-s0514a3:3630_1": "Hatthināgeti hatthisaṅkhāte nāge.",
  "atk-s0514a3:3630_2": "Khubhittha nagaraṁ tadāti tadā jetuttaranagaraṁ saṅkhubhitaṁ ahosi.",
  "atk-s0514a3:3631_0": "Brāhmaṇā kira dakkhiṇadvāre hatthiṁ labhitvā hatthipiṭṭhe nisīditvā mahājanaparivārā nagaramajjhena pāyiṁsu.",
  "atk-s0514a3:3631_1": "Mahājano te disvā ‘‘ambho brāhmaṇā,",
  "atk-s0514a3:3631_2": "amhākaṁ hatthiṁ āruḷhā kuto vo hatthī laddhā’’ti āha.",
  "atk-s0514a3:3631_3": "Brāhmaṇā ‘‘vessantaramahārājena no hatthī dinno,",
  "atk-s0514a3:3631_4": "ke tumhe’’ti mahājanaṁ hatthavikārādīhi ghaṭṭentā nagaramajjhena gantvā uttaradvārena nikkhamiṁsu.",
  "atk-s0514a3:3631_5": "Nāgarā devatāvaṭṭanena bodhisattassa kuddhā rājadvāre sannipatitvā mahantaṁ upakkosamakaṁsu.",
  "atk-s0514a3:3631_6": "Tena vuttaṁ –",
  "atk-s0514a3:3632_0": "‘‘Samākulaṁ puraṁ āsi, ghoso ca vipulo mahā;",
  "atk-s0514a3:3633_0": "Hatthināge padinnamhi, sivīnaṁ raṭṭhavaḍḍhane.",
  "atk-s0514a3:3634_0": "‘‘Athettha vattati saddo, tumulo bheravo mahā;",
  "atk-s0514a3:3635_0": "Hatthināge padinnamhi, khubhittha nagaraṁ tadā.",
  "atk-s0514a3:3636_0": "‘‘Athettha vattati saddo, tumulo bheravo mahā;",
  "atk-s0514a3:3637_0": "Hatthināge padinnamhi, sivīnaṁ raṭṭhavaḍḍhane’’ti.",
  "atk-s0514a3:3638_0": "Tattha ghosoti upakkosanasaddo patthaṭattā vipulo,",
  "atk-s0514a3:3638_1": "uddhaṁ gatattā mahā.",
  "atk-s0514a3:3638_2": "Sivīnaṁ raṭṭhavaḍḍhaneti siviraṭṭhassa vuddhikare.",
  "atk-s0514a3:3639_0": "Athassa dānena saṅkhubhitacittā hutvā nagaravāsino rañño ārocesuṁ. Tena vuttaṁ –",
  "atk-s0514a3:3640_0": "1675.",
  "atk-s0514a3:3641_0": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3642_0": "Hatthārohā anīkaṭṭhā, rathikā pattikārakā.",
  "atk-s0514a3:3643_0": "1676.",
  "atk-s0514a3:3644_0": " ‘‘Kevalo cāpi nigamo, sivayo ca samāgatā;",
  "atk-s0514a3:3645_0": "Disvā nāgaṁ nīyamānaṁ, te rañño paṭivedayuṁ.",
  "atk-s0514a3:3646_0": "1677.",
  "atk-s0514a3:3647_0": " ‘‘Vidhamaṁ deva te raṭṭhaṁ, putto vessantaro tava;",
  "atk-s0514a3:3648_0": "Kathaṁ no hatthinaṁ dajjā, nāgaṁ raṭṭhassa pūjitaṁ.",
  "atk-s0514a3:3649_0": "1678.",
  "atk-s0514a3:3650_0": " ‘‘Kathaṁ no kuñjaraṁ dajjā, īsādantaṁ urūḷhavaṁ;",
  "atk-s0514a3:3651_0": "Khettaññuṁ sabbayuddhānaṁ, sabbasetaṁ gajuttamaṁ.",
  "atk-s0514a3:3652_0": "1679.",
  "atk-s0514a3:3653_0": " ‘‘Paṇḍukambalasañchannaṁ, pabhinnaṁ sattumaddanaṁ;",
  "atk-s0514a3:3654_0": "Dantiṁ savālabījaniṁ, setaṁ kelāsasādisaṁ.",
  "atk-s0514a3:3655_0": "1680.",
  "atk-s0514a3:3656_0": " ‘‘Sasetacchattaṁ saupādheyyaṁ, sāthabbanaṁ sahatthipaṁ;",
  "atk-s0514a3:3657_0": "Aggayānaṁ rājavāhiṁ, brāhmaṇānaṁ adā gaja’’nti.",
  "atk-s0514a3:3658_0": "Tattha uggāti uggatā paññātā.",
  "atk-s0514a3:3658_1": "Nigamoti negamakuṭumbikajano.",
  "atk-s0514a3:3658_2": "Vidhamaṁ deva te raṭṭhanti deva,",
  "atk-s0514a3:3658_3": "tava raṭṭhaṁ vidhamaṁ.",
  "atk-s0514a3:3658_4": "Kathaṁ no hatthinaṁ dajjāti kena kāraṇena amhākaṁ hatthinaṁ abhimaṅgalasammataṁ kāliṅgaraṭṭhavāsīnaṁ brāhmaṇānaṁ dadeyya.",
  "atk-s0514a3:3658_5": "Khettaññuṁ sabbayuddhānanti sabbayuddhānaṁ khettabhūmisīsajānanasamatthaṁ.",
  "atk-s0514a3:3658_6": "Dantinti manoramadantayuttaṁ.",
  "atk-s0514a3:3658_7": "Savālabījaninti sahavālabījaniṁ.",
  "atk-s0514a3:3658_8": "Saupādheyyanti saattharaṇaṁ.",
  "atk-s0514a3:3658_9": "Sāthabbananti sahatthivejjaṁ.",
  "atk-s0514a3:3658_10": "Sahatthipanti hatthiparicārakānaṁ pañcannaṁ kulasatānaṁ hatthimeṇḍahatthigopakānañca vasena sahatthipaṁ.",
  "atk-s0514a3:3659_0": "Evañca pana vatvā punapi āhaṁsu –",
  "atk-s0514a3:3660_0": "1681.",
  "atk-s0514a3:3661_0": " ‘‘Annaṁ pānañca yo dajjā, vatthasenāsanāni ca;",
  "atk-s0514a3:3662_0": "Etaṁ kho dānaṁ patirūpaṁ, etaṁ kho brāhmaṇārahaṁ.",
  "atk-s0514a3:3663_0": "1682.",
  "atk-s0514a3:3664_0": " ‘‘Ayaṁ te vaṁsarājā no, sivīnaṁ raṭṭhavaḍḍhano;",
  "atk-s0514a3:3665_0": "Kathaṁ vessantaro putto, gajaṁ bhājeti sañjaya.",
  "atk-s0514a3:3666_0": "1683.",
  "atk-s0514a3:3667_0": " ‘‘Sace tvaṁ na karissasi, sivīnaṁ vacanaṁ idaṁ;",
  "atk-s0514a3:3668_0": "Maññe taṁ saha puttena, sivī hatthe karissare’’ti.",
  "atk-s0514a3:3669_0": "Tattha vaṁsarājāti paveṇiyā āgato mahārājā.",
  "atk-s0514a3:3669_1": "Bhājetīti deti.",
  "atk-s0514a3:3669_2": "Sivī hatthe karissareti siviraṭṭhavāsino saha puttena taṁ attano hatthe karissantīti.",
  "atk-s0514a3:3670_0": "Taṁ sutvā rājā ‘‘ete vessantaraṁ mārāpetuṁ icchantī’’ti saññāya āha –",
  "atk-s0514a3:3671_0": "1684.",
  "atk-s0514a3:3672_0": " ‘‘Kāmaṁ janapado māsi, raṭṭhañcāpi vinassatu;",
  "atk-s0514a3:3673_0": "Nāhaṁ sivīnaṁ vacanā, rājaputtaṁ adūsakaṁ;",
  "atk-s0514a3:3674_0": "Pabbājeyyaṁ sakā raṭṭhā, putto hi mama oraso.",
  "atk-s0514a3:3675_0": "1685.",
  "atk-s0514a3:3676_0": " ‘‘Kāmaṁ janapado māsi, raṭṭhañcāpi vinassatu;",
  "atk-s0514a3:3677_0": "Nāhaṁ sivīnaṁ vacanā, rājaputtaṁ adūsakaṁ;",
  "atk-s0514a3:3678_0": "Pabbājeyyaṁ sakā raṭṭhā, putto hi mama atrajo.",
  "atk-s0514a3:3679_0": "1686.",
  "atk-s0514a3:3680_0": " ‘‘Na cāhaṁ tasmiṁ dubbheyyaṁ, ariyasīlavato hi so;",
  "atk-s0514a3:3681_0": "Asilokopi me assa, pāpañca pasave bahuṁ;",
  "atk-s0514a3:3682_0": "Kathaṁ vessantaraṁ puttaṁ, satthena ghātayāmase’’ti.",
  "atk-s0514a3:3683_0": "Tattha māsīti mā āsi,",
  "atk-s0514a3:3683_1": "mā hotūti attho.",
  "atk-s0514a3:3683_2": "Ariyasīlavatoti ariyena sīlavatena ariyāya ca ācārasampattiyā samannāgato.",
  "atk-s0514a3:3683_3": "Ghātayāmaseti ghātayissāma.",
  "atk-s0514a3:3684_0": "Taṁ sutvā sivayo avocuṁ –",
  "atk-s0514a3:3685_0": "1687.",
  "atk-s0514a3:3686_0": " ‘‘Mā naṁ daṇḍena satthena, na hi so bandhanāraho;",
  "atk-s0514a3:3687_0": "Pabbājehi ca naṁ raṭṭhā, vaṅke vasatu pabbate’’ti.",
  "atk-s0514a3:3688_0": "Tattha mā naṁ daṇḍena satthenāti deva,",
  "atk-s0514a3:3688_1": "tumhe taṁ daṇḍena vā satthena vā mā ghātayittha.",
  "atk-s0514a3:3688_2": "Na hi so bandhanārahoti so bandhanārahopi na hotiyeva.",
  "atk-s0514a3:3689_0": "Rājā āha –",
  "atk-s0514a3:3690_0": "1688.",
  "atk-s0514a3:3691_0": " ‘‘Eso ce sivīnaṁ chando, chandaṁ na panudāmase;",
  "atk-s0514a3:3692_0": "Imaṁ so vasatu rattiṁ, kāme ca paribhuñjatu.",
  "atk-s0514a3:3693_0": "1689.",
  "atk-s0514a3:3694_0": " ‘‘Tato ratyā vivasāne, sūriyassuggamanaṁ pati;",
  "atk-s0514a3:3695_0": "Samaggā sivayo hutvā, raṭṭhā pabbājayantu na’’nti.",
  "atk-s0514a3:3696_0": "Tattha vasatūti puttadārassa ovādaṁ dadamāno vasatu, ekarattiñcassa okāsaṁ dethāti vadati.",
  "atk-s0514a3:3697_0": "Te ‘‘ekarattimattaṁ vasatū’’ti rañño vacanaṁ sampaṭicchiṁsu.",
  "atk-s0514a3:3697_1": "Atha rājā ne uyyojetvā puttassa sāsanaṁ pesento kattāraṁ āmantetvā tassa santikaṁ pesesi.",
  "atk-s0514a3:3697_2": "So ‘‘sādhū’’ti sampaṭicchitvā vessantarassa nivesanaṁ gantvā taṁ pavattiṁ ārocesi.",
  "atk-s0514a3:3697_3": "Tamatthaṁ pakāsento satthā āha –",
  "atk-s0514a3:3698_0": "1690.",
  "atk-s0514a3:3699_0": " ‘‘Uṭṭhehi katte taramāno, gantvā vessantaraṁ vada;",
  "atk-s0514a3:3700_0": "‘Sivayo deva te kuddhā, negamā ca samāgatā.",
  "atk-s0514a3:3701_0": "1691.",
  "atk-s0514a3:3702_0": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3703_0": "Hatthārohā anīkaṭṭhā, rathikā pattikārakā;",
  "atk-s0514a3:3704_0": "Kevalo cāpi nigamo, sivayo ca samāgatā.",
  "atk-s0514a3:3705_0": "1692.",
  "atk-s0514a3:3706_0": " ‘‘Asmā ratyā vivasāne, sūriyassuggamanaṁ pati;",
  "atk-s0514a3:3707_0": "Samaggā sivayo hutvā, raṭṭhā pabbājayanti taṁ’.",
  "atk-s0514a3:3708_0": "1693.",
  "atk-s0514a3:3709_0": " ‘‘Sa kattā taramānova, sivirājena pesito;",
  "atk-s0514a3:3710_0": "Āmuttahatthābharaṇo, suvattho candanabhūsito.",
  "atk-s0514a3:3711_0": "1694.",
  "atk-s0514a3:3712_0": " ‘‘Sīsaṁ nhāto udake so, āmuttamaṇikuṇḍalo;",
  "atk-s0514a3:3713_0": "Upāgami puraṁ rammaṁ, vessantaranivesanaṁ.",
  "atk-s0514a3:3714_0": "1695.",
  "atk-s0514a3:3715_0": " ‘‘Tatthaddasa kumāraṁ so, ramamānaṁ sake pure;",
  "atk-s0514a3:3716_0": "Parikiṇṇaṁ amaccehi, tidasānaṁva vāsavaṁ.",
  "atk-s0514a3:3717_0": "1696.",
  "atk-s0514a3:3718_0": " ‘‘So tattha gantvā taramāno, kattā vessantaraṁbravi;",
  "atk-s0514a3:3719_0": "‘Dukkhaṁ te vedayissāmi, mā me kujjhi rathesabha’.",
  "atk-s0514a3:3720_0": "1697.",
  "atk-s0514a3:3721_0": " ‘‘Vanditvā rodamāno so, kattā rājānamabravi;",
  "atk-s0514a3:3722_0": "Bhattā mesi mahārāja, sabbakāmarasāharo.",
  "atk-s0514a3:3723_0": "1698.",
  "atk-s0514a3:3724_0": " ‘‘Dukkhaṁ te vedayissāmi, tattha assāsayantu maṁ;",
  "atk-s0514a3:3725_0": "Sivayo deva te kuddhā, negamā ca samāgatā.",
  "atk-s0514a3:3726_0": "1699.",
  "atk-s0514a3:3727_0": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3728_0": "Hatthārohā anīkaṭṭhā, rathikā pattikārakā;",
  "atk-s0514a3:3729_0": "Kevalo cāpi nigamo, sivayo ca samāgatā.",
  "atk-s0514a3:3730_0": "1700.",
  "atk-s0514a3:3731_0": " ‘‘Asmā ratyā vivasāne, sūriyassuggamanaṁ pati;",
  "atk-s0514a3:3732_0": "Samaggā sivayo hutvā, raṭṭhā pabbājayanti ta’’nti.",
  "atk-s0514a3:3733_0": "Tattha kumāranti mātāpitūnaṁ atthitāya ‘‘kumāro’’tveva saṅkhaṁ gataṁ rājānaṁ.",
  "atk-s0514a3:3733_1": "Ramamānanti attanā dinnadānassa vaṇṇaṁ kathayamānaṁ somanassappattaṁ hutvā nisinnaṁ.",
  "atk-s0514a3:3733_2": "Parikiṇṇaṁ amaccehīti attanā sahajātehi saṭṭhisahassehi amaccehi parivutaṁ samussitasetacchatte rājāsane nisinnaṁ.",
  "atk-s0514a3:3733_3": "Vedayissāmīti kathayissāmi.",
  "atk-s0514a3:3733_4": "Tattha assāsayantu manti tasmiṁ dukkhassāsanārocane kathetuṁ avisahavasena kilantaṁ maṁ, deva,",
  "atk-s0514a3:3733_5": "te pādā assāsayantu,",
  "atk-s0514a3:3733_6": "vissattho kathehīti maṁ vadathāti adhippāyenevamāha.",
  "atk-s0514a3:3734_0": "Mahāsatto āha –",
  "atk-s0514a3:3735_0": "1701.",
  "atk-s0514a3:3736_0": " ‘‘Kismiṁ me sivayo kuddhā, nāhaṁ passāmi dukkaṭaṁ;",
  "atk-s0514a3:3737_0": "Taṁ me katte viyācikkha, kasmā pabbājayanti ma’’nti.",
  "atk-s0514a3:3738_0": "Tattha kisminti katarasmiṁ kāraṇe. Viyācikkhāti vitthārato kathehi.",
  "atk-s0514a3:3739_0": "Kattā āha –",
  "atk-s0514a3:3740_0": "1702.",
  "atk-s0514a3:3741_0": " ‘‘Uggā ca rājaputtā ca, vesiyānā ca brāhmaṇā;",
  "atk-s0514a3:3742_0": "Hatthārohā anīkaṭṭhā, rathikā pattikārakā;",
  "atk-s0514a3:3743_0": "Nāgadānena khiyyanti, tasmā pabbājayanti ta’’nti.",
  "atk-s0514a3:3744_0": "Tattha khiyyantīti kujjhanti.",
  "atk-s0514a3:3745_0": "Taṁ sutvā mahāsatto somanassappatto hutvā āha –",
  "atk-s0514a3:3746_0": "1703.",
  "atk-s0514a3:3747_0": " ‘‘Hadayaṁ cakkhumpahaṁ dajjaṁ, kiṁ me bāhirakaṁ dhanaṁ;",
  "atk-s0514a3:3748_0": "Hiraññaṁ vā suvaṇṇaṁ vā, muttā veḷuriyā maṇi.",
  "atk-s0514a3:3749_0": "1704.",
  "atk-s0514a3:3750_0": " ‘‘Dakkhiṇaṁ vāpahaṁ bāhuṁ, disvā yācakamāgate;",
  "atk-s0514a3:3751_0": "Dadeyyaṁ na vikampeyyaṁ, dāne me ramate mano.",
  "atk-s0514a3:3752_0": "1705.",
  "atk-s0514a3:3753_0": " ‘‘Kāmaṁ maṁ sivayo sabbe, pabbājentu hanantu vā;",
  "atk-s0514a3:3754_0": "Neva dānā viramissaṁ, kāmaṁ chindantu sattadhā’’ti.",
  "atk-s0514a3:3755_0": "Tattha yācakamāgateti yācake āgate taṁ yācakaṁ disvā. Neva dānā viramissanti neva dānā viramissāmi.",
  "atk-s0514a3:3756_0": "Taṁ sutvā kattā neva raññā dinnaṁ na nāgarehi dinnaṁ attano matiyā eva aparaṁ sāsanaṁ kathento āha –",
  "atk-s0514a3:3757_0": "1706.",
  "atk-s0514a3:3758_0": " ‘‘Evaṁ taṁ sivayo āhu, negamā ca samāgatā;",
  "atk-s0514a3:3759_0": "Kontimārāya tīrena, girimārañjaraṁ pati;",
  "atk-s0514a3:3760_0": "Yena pabbājitā yanti, tena gacchatu subbato’’ti.",
  "atk-s0514a3:3761_0": "Tattha kontimārāyāti kontimārāya nāma nadiyā tīrena.",
  "atk-s0514a3:3761_1": "Girimārañjaraṁ patīti ārañjaraṁ nāma giriṁ abhimukho hutvā.",
  "atk-s0514a3:3761_2": "Yenāti yena maggena raṭṭhā pabbājitā rājāno gacchanti,",
  "atk-s0514a3:3761_3": "tena subbato vessantaropi gacchatūti evaṁ sivayo kathentīti āha.",
  "atk-s0514a3:3761_4": "Idaṁ kira so devatādhiggahito hutvā kathesi.",
  "atk-s0514a3:3762_0": "Taṁ sutvā bodhisatto ‘‘sādhu dosakārakānaṁ gatamaggena gamissāmi,",
  "atk-s0514a3:3762_1": "maṁ kho pana nāgarā na aññena dosena pabbājenti,",
  "atk-s0514a3:3762_2": "mayā hatthissa dinnattā pabbājenti.",
  "atk-s0514a3:3762_3": "Evaṁ santepi ahaṁ sattasatakaṁ mahādānaṁ dassāmi,",
  "atk-s0514a3:3762_4": "nāgarā me ekadivasaṁ dānaṁ dātuṁ okāsaṁ dentu,",
  "atk-s0514a3:3762_5": "sve dānaṁ datvā tatiyadivase gamissāmī’’ti vatvā āha –",
  "atk-s0514a3:3763_0": "1707.",
  "atk-s0514a3:3764_0": " ‘‘Sohaṁ tena gamissāmi, yena gacchanti dūsakā;",
  "atk-s0514a3:3765_0": "Rattindivaṁ me khamatha, yāva dānaṁ dadāmaha’’nti.",
  "atk-s0514a3:3766_0": "Taṁ sutvā kattā ‘‘sādhu, deva,",
  "atk-s0514a3:3766_1": "nāgarānaṁ vakkhāmī’’ti vatvā pakkāmi.",
  "atk-s0514a3:3766_2": "Mahāsatto taṁ uyyojetvā mahāsenaguttaṁ pakkosāpetvā ‘tāta,",
  "atk-s0514a3:3766_3": "ahaṁ sve sattasatakaṁ nāma mahādānaṁ dassāmi,",
  "atk-s0514a3:3766_4": "satta hatthisatāni,",
  "atk-s0514a3:3766_5": "satta assasatāni,",
  "atk-s0514a3:3766_6": "satta rathasatāni,",
  "atk-s0514a3:3766_7": "satta itthisatāni,",
  "atk-s0514a3:3766_8": "satta dhenusatāni,",
  "atk-s0514a3:3766_9": "satta dāsasatāni,",
  "atk-s0514a3:3766_10": "satta dāsisatāni ca paṭiyādehi,",
  "atk-s0514a3:3766_11": "nānappakārāni ca annapānādīni antamaso surampi sabbaṁ dātabbayuttakaṁ upaṭṭhapehī’’ti sattasatakaṁ mahādānaṁ",
  "atk-s0514a3:3766_12": "vicāretvā amacce uyyojetvā ekakova maddiyā vasanaṭṭhānaṁ gantvā sirisayanapiṭṭhe nisīditvā tāya saddhiṁ",
  "atk-s0514a3:3766_13": "kathaṁ pavattesi.",
  "atk-s0514a3:3766_14": "Tamatthaṁ pakāsento satthā āha –",
  "atk-s0514a3:3767_0": "1708.",
  "atk-s0514a3:3768_0": " ‘‘Āmantayittha rājānaṁ, maddiṁ sabbaṅgasobhanaṁ;",
  "atk-s0514a3:3769_0": "Yaṁ te kiñci mayā dinnaṁ, dhanaṁ dhaññañca vijjati.",
  "atk-s0514a3:3770_0": "1709.",
  "atk-s0514a3:3771_0": " ‘‘Hiraññaṁ vā suvaṇṇaṁ vā, muttā veḷuriyā bahū;",
  "atk-s0514a3:3772_0": "Sabbaṁ taṁ nidaheyyāsi, yañca te pettikaṁ dhana’’nti.",
  "atk-s0514a3:3773_0": "Tattha nidaheyyāsīti nidhiṁ katvā ṭhapeyyāsi. Pettikanti pitito āgataṁ.",
  "atk-s0514a3:3774_0": "1710.",
  "atk-s0514a3:3775_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:3776_0": "Kuhiṁ deva nidahāmi, taṁ me akkhāhi pucchito’’ti.",
  "atk-s0514a3:3777_0": "Tattha tamabravīti ‘‘mayhaṁ sāmikena vessantarena ettakaṁ kālaṁ ‘dhanaṁ nidhehī’ti na vuttapubbaṁ,",
  "atk-s0514a3:3777_1": "idāneva vadati,",
  "atk-s0514a3:3777_2": "kuhiṁ nu kho nidhetabbaṁ,",
  "atk-s0514a3:3777_3": "pucchissāmi na’’nti cintetvā taṁ abravi.",
  "atk-s0514a3:3778_0": "Vessantaro āha –",
  "atk-s0514a3:3779_0": "1711.",
  "atk-s0514a3:3780_0": " ‘‘Sīlavantesu dajjāsi, dānaṁ maddi yathārahaṁ;",
  "atk-s0514a3:3781_0": "Na hi dānā paraṁ atthi, patiṭṭhā sabbapāṇina’’nti.",
  "atk-s0514a3:3782_0": "Tattha dajjāsīti bhadde,",
  "atk-s0514a3:3782_1": "maddi koṭṭhādīsu anidahitvā anugāmikanidhiṁ nidahamānā sīlavantesu dadeyyāsi.",
  "atk-s0514a3:3782_2": "Na hi dānā paranti dānato uttaritaraṁ patiṭṭhā nāma na hi atthi.",
  "atk-s0514a3:3783_0": "Sā ‘‘sādhū’’ti tassa vacanaṁ sampaṭicchi. Atha naṁ uttaripi ovadanto āha –",
  "atk-s0514a3:3784_0": "1712.",
  "atk-s0514a3:3785_0": " ‘‘Puttesu maddi dayesi, sassuyā sasuramhi ca;",
  "atk-s0514a3:3786_0": "Yo ca taṁ bhattā maññeyya, sakkaccaṁ taṁ upaṭṭhahe.",
  "atk-s0514a3:3787_0": "1713.",
  "atk-s0514a3:3788_0": " ‘‘No ce taṁ bhattā maññeyya, mayā vippavasena te;",
  "atk-s0514a3:3789_0": "Aññaṁ bhattāraṁ pariyesa, mā kisittho mayā vinā’’ti.",
  "atk-s0514a3:3790_0": "Tattha dayesīti dayaṁ mettaṁ kareyyāsi.",
  "atk-s0514a3:3790_1": "Yo ca taṁ bhattā maññeyyāti bhadde,",
  "atk-s0514a3:3790_2": "yo ca mayi gate ‘‘ahaṁ te bhattā bhavissāmī’’ti taṁ maññissati,",
  "atk-s0514a3:3790_3": "tampi sakkaccaṁ upaṭṭhaheyyāsi.",
  "atk-s0514a3:3790_4": "Mayā vippavasena teti mayā saddhiṁ tava vippavāsena sace koci ‘‘ahaṁ te bhattā bhavissāmī’’ti taṁ na maññeyya,",
  "atk-s0514a3:3790_5": "atha sayameva aññaṁ bhattāraṁ pariyesa.",
  "atk-s0514a3:3790_6": "Mā kisittho mayā vināti mayā vinā hutvā mā kisā bhavi,",
  "atk-s0514a3:3790_7": "mā kilamīti attho.",
  "atk-s0514a3:3791_0": "Atha naṁ maddī ‘‘kiṁ nu kho esa evarūpaṁ vacanaṁ maṁ bhaṇatī’’ti cintetvā ‘‘kasmā, deva,",
  "atk-s0514a3:3791_1": "imaṁ ayuttaṁ kathaṁ kathesī’’ti pucchi.",
  "atk-s0514a3:3791_2": "Mahāsatto ‘‘bhadde,",
  "atk-s0514a3:3791_3": "mayā hatthissa dinnattā sivayo kuddhā maṁ raṭṭhā pabbājenti,",
  "atk-s0514a3:3791_4": "sve ahaṁ sattasatakaṁ mahādānaṁ datvā tatiyadivase nagarā nikkhamissāmī’’ti vatvā āha –",
  "atk-s0514a3:3792_0": "1714.",
  "atk-s0514a3:3793_0": " ‘‘Ahañhi vanaṁ gacchāmi, ghoraṁ vāḷamigāyutaṁ;",
  "atk-s0514a3:3794_0": "Saṁsayo jīvitaṁ mayhaṁ, ekakassa brahāvane’’ti.",
  "atk-s0514a3:3795_0": "Tattha saṁsayoti anekapaccatthike ekakassa sukhumālassa mama vane vasato kuto jīvitaṁ,",
  "atk-s0514a3:3795_1": "nicchayena marissāmīti adhippāyenevaṁ āha.",
  "atk-s0514a3:3796_0": "1715.",
  "atk-s0514a3:3797_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:3798_0": "Abhumme kathaṁ nu bhaṇasi, pāpakaṁ vata bhāsasi.",
  "atk-s0514a3:3799_0": "1716.",
  "atk-s0514a3:3800_0": " ‘‘Nesa dhammo mahārāja, yaṁ tvaṁ gaccheyya ekako;",
  "atk-s0514a3:3801_0": "Ahampi tena gacchāmi, yena gacchasi khattiya.",
  "atk-s0514a3:3802_0": "1717.",
  "atk-s0514a3:3803_0": " ‘‘Maraṇaṁ vā tayā saddhiṁ, jīvitaṁ vā tayā vinā;",
  "atk-s0514a3:3804_0": "Tadeva maraṇaṁ seyyo, yaṁ ce jīve tayā vinā.",
  "atk-s0514a3:3805_0": "1718.",
  "atk-s0514a3:3806_0": " ‘‘Aggiṁ ujjālayitvāna, ekajālasamāhitaṁ;",
  "atk-s0514a3:3807_0": "Tattha me maraṇaṁ seyyo, yaṁ ce jīve tayā vinā.",
  "atk-s0514a3:3808_0": "1719.",
  "atk-s0514a3:3809_0": " ‘‘Yathā āraññakaṁ nāgaṁ, dantiṁ anveti hatthinī;",
  "atk-s0514a3:3810_0": "Jessantaṁ giriduggesu, samesu visamesu ca.",
  "atk-s0514a3:3811_0": "1720.",
  "atk-s0514a3:3812_0": " ‘‘Evaṁ taṁ anugacchāmi, putte ādāya pacchato;",
  "atk-s0514a3:3813_0": "Subharā te bhavissāmi, na te hessāmi dubbharā’’ti.",
  "atk-s0514a3:3814_0": "Tattha abhummeti abhūtaṁ vata me katheyyāsi.",
  "atk-s0514a3:3814_1": "Nesa dhammoti na eso sabhāvo,",
  "atk-s0514a3:3814_2": "netaṁ kāraṇaṁ.",
  "atk-s0514a3:3814_3": "Tadevāti tayā saddhiṁ yaṁ maraṇaṁ atthi,",
  "atk-s0514a3:3814_4": "tadeva maraṇaṁ seyyo.",
  "atk-s0514a3:3814_5": "Tatthāti tasmiṁ ekajālabhūte dārucitake.",
  "atk-s0514a3:3814_6": "Jessantanti vicarantaṁ.",
  "atk-s0514a3:3815_0": "Evañca pana vatvā sā puna diṭṭhapubbaṁ viya himavantappadesaṁ vaṇṇentī āha –",
  "atk-s0514a3:3816_0": "1721.",
  "atk-s0514a3:3817_0": " ‘‘Ime kumāre passanto, mañjuke piyabhāṇine;",
  "atk-s0514a3:3818_0": "Āsīne vanagumbasmiṁ, na rajjassa sarissasi.",
  "atk-s0514a3:3819_0": "1722.",
  "atk-s0514a3:3820_0": " ‘‘Ime kumāre passanto, mañjuke piyabhāṇine;",
  "atk-s0514a3:3821_0": "Kīḷante vanagumbasmiṁ, na rajjassa sarissasi.",
  "atk-s0514a3:3822_0": "1723.",
  "atk-s0514a3:3823_0": " ‘‘Ime kumāre passanto, mañjuke piyabhāṇine;",
  "atk-s0514a3:3824_0": "Assame ramaṇīyamhi, na rajjassa sarissasi.",
  "atk-s0514a3:3825_0": "1724.",
  "atk-s0514a3:3826_0": " ‘‘Ime kumāre passanto, mañjuke piyabhāṇine;",
  "atk-s0514a3:3827_0": "Kīḷante assame ramme, na rajjassa sarissasi.",
  "atk-s0514a3:3828_0": "1725.",
  "atk-s0514a3:3829_0": " ‘‘Ime kumāre passanto, māladhārī alaṅkate;",
  "atk-s0514a3:3830_0": "Assame ramaṇīyamhi, na rajjassa sarissasi.",
  "atk-s0514a3:3831_0": "1726.",
  "atk-s0514a3:3832_0": " ‘‘Ime kumāre passanto, māladhārī alaṅkate;",
  "atk-s0514a3:3833_0": "Kīḷante assame ramme, na rajjassa sarissasi.",
  "atk-s0514a3:3834_0": "1727.",
  "atk-s0514a3:3835_0": " ‘‘Yadā dakkhisi naccante, kumāre māladhārine;",
  "atk-s0514a3:3836_0": "Assame ramaṇīyamhi, na rajjassa sarissasi.",
  "atk-s0514a3:3837_0": "1728.",
  "atk-s0514a3:3838_0": " ‘‘Yadā dakkhisi naccante, kumāre māladhārine;",
  "atk-s0514a3:3839_0": "Kīḷante assame ramme, na rajjassa sarissasi.",
  "atk-s0514a3:3840_0": "1729.",
  "atk-s0514a3:3841_0": " ‘‘Yadā dakkhisi mātaṅgaṁ, kuñjaraṁ saṭṭhihāyanaṁ;",
  "atk-s0514a3:3842_0": "Ekaṁ araññe carantaṁ, na rajjassa sarissasi.",
  "atk-s0514a3:3843_0": "1730.",
  "atk-s0514a3:3844_0": " ‘‘Yadā dakkhisi mātaṅgaṁ, kuñjaraṁ saṭṭhihāyanaṁ;",
  "atk-s0514a3:3845_0": "Sāyaṁ pāto vicarantaṁ, na rajjassa sarissasi.",
  "atk-s0514a3:3846_0": "1731.",
  "atk-s0514a3:3847_0": " ‘‘Yadā kareṇusaṅghassa, yūthassa purato vajaṁ;",
  "atk-s0514a3:3848_0": "Koñcaṁ kāhati mātaṅgo, kuñjaro saṭṭhihāyano;",
  "atk-s0514a3:3849_0": "Tassa taṁ nadato sutvā, na rajjassa sarissasi.",
  "atk-s0514a3:3850_0": "1732.",
  "atk-s0514a3:3851_0": " ‘‘Dubhato vanavikāse, yadā dakkhisi kāmado;",
  "atk-s0514a3:3852_0": "Vane vāḷamigākiṇṇe, na rajjassa sarissasi.",
  "atk-s0514a3:3853_0": "1733.",
  "atk-s0514a3:3854_0": " ‘‘Migaṁ disvāna sāyanhaṁ, pañcamālinamāgataṁ;",
  "atk-s0514a3:3855_0": "Kimpurise ca naccante, na rajjassa sarissasi.",
  "atk-s0514a3:3856_0": "1734.",
  "atk-s0514a3:3857_0": " ‘‘Yadā sossasi nigghosaṁ, sandamānāya sindhuyā;",
  "atk-s0514a3:3858_0": "Gītaṁ kimpurisānañca, na rajjassa sarissasi.",
  "atk-s0514a3:3859_0": "1735.",
  "atk-s0514a3:3860_0": " ‘‘Yadā sossasi nigghosaṁ, girigabbharacārino;",
  "atk-s0514a3:3861_0": "Vassamānassulūkassa, na rajjassa sarissasi.",
  "atk-s0514a3:3862_0": "1736.",
  "atk-s0514a3:3863_0": " ‘‘Yadā sīhassa byagghassa, khaggassa gavayassa ca;",
  "atk-s0514a3:3864_0": "Vane sossasi vāḷānaṁ, na rajjassa sarissasi.",
  "atk-s0514a3:3865_0": "1737.",
  "atk-s0514a3:3866_0": " ‘‘Yadā morīhi parikiṇṇaṁ, barihīnaṁ matthakāsinaṁ;",
  "atk-s0514a3:3867_0": "Moraṁ dakkhisi naccantaṁ, na rajjassa sarissasi.",
  "atk-s0514a3:3868_0": "1738.",
  "atk-s0514a3:3869_0": " ‘‘Yadā morīhi parikiṇṇaṁ, aṇḍajaṁ citrapakkhinaṁ;",
  "atk-s0514a3:3870_0": "Moraṁ dakkhisi naccantaṁ, na rajjassa sarissasi.",
  "atk-s0514a3:3871_0": "1739.",
  "atk-s0514a3:3872_0": " ‘‘Yadā morīhi parikiṇṇaṁ, nīlagīvaṁ sikhaṇḍinaṁ;",
  "atk-s0514a3:3873_0": "Moraṁ dakkhisi naccantaṁ, na rajjassa sarissasi.",
  "atk-s0514a3:3874_0": "1740.",
  "atk-s0514a3:3875_0": " ‘‘Yadā dakkhisi hemante, pupphite dharaṇīruhe;",
  "atk-s0514a3:3876_0": "Surabhiṁ sampavāyante, na rajjassa sarissasi.",
  "atk-s0514a3:3877_0": "1741.",
  "atk-s0514a3:3878_0": " ‘‘Yadā hemantike māse, haritaṁ dakkhisi medaniṁ;",
  "atk-s0514a3:3879_0": "Indagopakasañchannaṁ, na rajjassa sarissasi.",
  "atk-s0514a3:3880_0": "1742.",
  "atk-s0514a3:3881_0": " ‘‘Yadā dakkhisi hemante, pupphite dharaṇīruhe;",
  "atk-s0514a3:3882_0": "Kuṭajaṁ bimbajālañca, pupphitaṁ loddapaddhakaṁ;",
  "atk-s0514a3:3883_0": "Suratiṁ sampavāyante, na rajjassa sarissasi.",
  "atk-s0514a3:3884_0": "1743.",
  "atk-s0514a3:3885_0": " ‘‘Yadā hemantike māse, vanaṁ dakkhisi pupphitaṁ;",
  "atk-s0514a3:3886_0": "Opupphāni ca paddhāni, na rajjassa sarissasī’’ti.",
  "atk-s0514a3:3887_0": "Tattha mañjuketi madhurakathe.",
  "atk-s0514a3:3887_1": "Kareṇusaṅghassāti hatthinighaṭāya.",
  "atk-s0514a3:3887_2": "Yūthassāti hatthiyūthassa purato vajanto gacchanto.",
  "atk-s0514a3:3887_3": "Dubhatoti ubhayapassesu.",
  "atk-s0514a3:3887_4": "Vanavikāseti vanaghaṭāyo.",
  "atk-s0514a3:3887_5": "Kāmadoti mayhaṁ sabbakāmado.",
  "atk-s0514a3:3887_6": "Sindhuyāti nadiyā.",
  "atk-s0514a3:3887_7": "Vassamānassulūkassāti ulūkasakuṇassa vassamānassa.",
  "atk-s0514a3:3887_8": "Vāḷānanti vāḷamigānaṁ.",
  "atk-s0514a3:3887_9": "Tesañhi sāyanhasamaye so saddo pañcaṅgikatūriyasaddo viya bhavissati,",
  "atk-s0514a3:3887_10": "tasmā tesaṁ saddaṁ sutvā rajjassa na sarissasīti vadati,",
  "atk-s0514a3:3887_11": "barihīnanti kalāpasañchannaṁ .",
  "atk-s0514a3:3887_12": "Matthakāsinanti niccaṁ pabbatamatthake nisinnaṁ.",
  "atk-s0514a3:3887_13": "‘‘Mattakāsina’’ntipi pāṭho,",
  "atk-s0514a3:3887_14": "kāmamadamattaṁ hutvā āsīnanti attho.",
  "atk-s0514a3:3887_15": "Bimbajālanti rattaṅkurarukkhaṁ.",
  "atk-s0514a3:3887_16": "Opupphānīti olambakapupphāni patitapupphāni.",
  "atk-s0514a3:3888_0": "Evaṁ maddī himavantavāsinī viya ettakāhi gāthāhi himavantaṁ vaṇṇesīti.",
  "atk-s0514a3:3889_0": "Hīmavantavaṇṇanā niṭṭhitā.",
  "atk-s0514a3:3890_0": "Dānakaṇḍavaṇṇanā",
  "atk-s0514a3:3891_0": "Phussatīpi kho devī ‘‘puttassa me kaṭukasāsanaṁ gataṁ,",
  "atk-s0514a3:3891_1": "kiṁ nu kho karoti,",
  "atk-s0514a3:3891_2": "gantvā jānissāmī’’ti paṭicchannayoggena gantvā sirigabbhadvāre ṭhitā tesaṁ taṁ sallāpaṁ sutvā kalunaṁ paridevi.",
  "atk-s0514a3:3891_3": "Tamatthaṁ pakāsento satthā āha –",
  "atk-s0514a3:3892_0": "1744.",
  "atk-s0514a3:3893_0": " ‘‘Tesaṁ lālappitaṁ sutvā, puttassa suṇisāya ca;",
  "atk-s0514a3:3894_0": "Kalunaṁ paridevesi, rājaputtī yasassinī.",
  "atk-s0514a3:3895_0": "1745.",
  "atk-s0514a3:3896_0": " ‘‘Seyyo visaṁ me khāyitaṁ, papātā papateyyahaṁ;",
  "atk-s0514a3:3897_0": "Rajjuyā bajjha miyyāhaṁ, kasmā vessantaraṁ puttaṁ;",
  "atk-s0514a3:3898_0": "Pabbājenti adūsakaṁ.",
  "atk-s0514a3:3899_0": "1746.",
  "atk-s0514a3:3900_0": " ‘‘Ajjhāyakaṁ dānapatiṁ, yācayogaṁ amacchariṁ;",
  "atk-s0514a3:3901_0": "Pūjitaṁ paṭirājūhi, kittimantaṁ yasassinaṁ;",
  "atk-s0514a3:3902_0": "Kasmā vessantaraṁ puttaṁ, pabbājenti adūsakaṁ.",
  "atk-s0514a3:3903_0": "1747.",
  "atk-s0514a3:3904_0": " ‘‘Mātāpettibharaṁ jantuṁ, kule jeṭṭhāpacāyikaṁ;",
  "atk-s0514a3:3905_0": "Kasmā vessantaraṁ puttaṁ, pabbājenti adūsakaṁ.",
  "atk-s0514a3:3906_0": "1748.",
  "atk-s0514a3:3907_0": " ‘‘Rañño hitaṁ devihitaṁ, ñātīnaṁ sakhinaṁ hitaṁ;",
  "atk-s0514a3:3908_0": "Hitaṁ sabbassa raṭṭhassa, kasmā vessantaraṁ puttaṁ;",
  "atk-s0514a3:3909_0": "Pabbājenti adūsaka’’nti.",
  "atk-s0514a3:3910_0": "Tattha rājaputtīti phussatī maddarājadhītā.",
  "atk-s0514a3:3910_1": "Papateyyahanti papateyyaṁ ahaṁ.",
  "atk-s0514a3:3910_2": "Rajjuyā bajjha miyyāhanti rajjuyā gīvaṁ bandhitvā mareyyaṁ ahaṁ.",
  "atk-s0514a3:3910_3": "Kasmāti evaṁ amatāyameva mayi kena kāraṇena mama puttaṁ adūsakaṁ raṭṭhā pabbājenti.",
  "atk-s0514a3:3910_4": "Ajjhāyakanti tiṇṇaṁ vedānaṁ pāraṅgataṁ,",
  "atk-s0514a3:3910_5": "nānāsippesu ca nipphattiṁ pattaṁ.",
  "atk-s0514a3:3911_0": "Iti sā kalunaṁ paridevitvā puttañca suṇisañca assāsetvā rañño santikaṁ gantvā āha –",
  "atk-s0514a3:3912_0": "1749.",
  "atk-s0514a3:3913_0": " ‘‘Madhūniva palātāni, ambāva patitā chamā;",
  "atk-s0514a3:3914_0": "Evaṁ hessati te raṭṭhaṁ, pabbājenti adūsakaṁ.",
  "atk-s0514a3:3915_0": "1750.",
  "atk-s0514a3:3916_0": " ‘‘Haṁso nikhīṇapattova, pallalasmiṁ anūdake;",
  "atk-s0514a3:3917_0": "Apaviddho amaccehi, eko rājā vihiyyasi.",
  "atk-s0514a3:3918_0": "1751.",
  "atk-s0514a3:3919_0": " ‘‘Taṁ taṁ brūmi mahārāja, attho te mā upaccagā;",
  "atk-s0514a3:3920_0": "Mā naṁ sivīnaṁ vacanā, pabbājesi adūsaka’’nti.",
  "atk-s0514a3:3921_0": "Tattha palātānīti palātamakkhikāni madhūni viya.",
  "atk-s0514a3:3921_1": "Ambāva patitā chamāti bhūmiyaṁ patitaambapakkāni viya.",
  "atk-s0514a3:3921_2": "Evaṁ mama putte pabbājite tava raṭṭhaṁ sabbasādhāraṇaṁ bhavissatīti dīpeti.",
  "atk-s0514a3:3921_3": "Nikhīṇapattovāti paggharitapatto viya.",
  "atk-s0514a3:3921_4": "Apaviddho amaccehīti mama puttena sahajātehi saṭṭhisahassehi amaccehi chaḍḍito hutvā.",
  "atk-s0514a3:3921_5": "Vihiyyasīti kilamissasi.",
  "atk-s0514a3:3921_6": "Sivīnaṁ vacanāti sivīnaṁ vacanena mā naṁ adūsakaṁ mama puttaṁ pabbājesīti.",
  "atk-s0514a3:3922_0": "Taṁ sutvā rājā āha –",
  "atk-s0514a3:3923_0": "1752.",
  "atk-s0514a3:3924_0": " ‘‘Dhammassāpacitiṁ kummi, sivīnaṁ vinayaṁ dhajaṁ;",
  "atk-s0514a3:3925_0": "Pabbājemi sakaṁ puttaṁ, pāṇā piyataro hi me’’ti.",
  "atk-s0514a3:3926_0": "Tassattho – bhadde,",
  "atk-s0514a3:3926_1": "ahaṁ sivīnaṁ dhajaṁ vessantaraṁ kumāraṁ vinayanto pabbājento siviraṭṭhe porāṇakarājūnaṁ paveṇidhammassa apacitiṁ kummi karomi,",
  "atk-s0514a3:3926_2": "tasmā sacepi me pāṇā piyataro so,",
  "atk-s0514a3:3926_3": "tathāpi naṁ pabbājemīti.",
  "atk-s0514a3:3927_0": "Taṁ sutvā sā paridevamānā āha –",
  "atk-s0514a3:3928_0": "1753.",
  "atk-s0514a3:3929_0": " ‘‘Yassa pubbe dhajaggāni, kaṇikārāva pupphitā;",
  "atk-s0514a3:3930_0": "Yāyantamanuyāyanti, svajjekova gamissati.",
  "atk-s0514a3:3931_0": "1754.",
  "atk-s0514a3:3932_0": " ‘‘Yassa pubbe dhajaggāni, kaṇikāravanāniva;",
  "atk-s0514a3:3933_0": "Yāyantamanuyāyanti, svajjekova gamissati.",
  "atk-s0514a3:3934_0": "1755.",
  "atk-s0514a3:3935_0": " ‘‘Yassa pubbe anīkāni, kaṇikārāva pupphitā;",
  "atk-s0514a3:3936_0": "Yāyantamanuyāyanti, svajjekova gamissati.",
  "atk-s0514a3:3937_0": "1756.",
  "atk-s0514a3:3938_0": " ‘‘Yassa pubbe anīkāni, kaṇikāravanāniva;",
  "atk-s0514a3:3939_0": "Yāyantamanuyāyanti, svajjekova gamissati.",
  "atk-s0514a3:3940_0": "1757.",
  "atk-s0514a3:3941_0": " ‘‘Indagopakavaṇṇābhā , gandhārā paṇḍukambalā;",
  "atk-s0514a3:3942_0": "Yāyantamanuyāyanti, svajjekova gamissati.",
  "atk-s0514a3:3943_0": "1758.",
  "atk-s0514a3:3944_0": " ‘‘Yo pubbe hatthinā yāti, sivikāya rathena ca;",
  "atk-s0514a3:3945_0": "Svajja vessantaro rājā, kathaṁ gacchati pattiko.",
  "atk-s0514a3:3946_0": "1759.",
  "atk-s0514a3:3947_0": " ‘‘Kathaṁ candanalittaṅgo, naccagītappabodhano;",
  "atk-s0514a3:3948_0": "Khurājinaṁ pharasuñca, khārikājañca hāhiti.",
  "atk-s0514a3:3949_0": "1760.",
  "atk-s0514a3:3950_0": " ‘‘Kasmā nābhiharissanti, kāsāvā ajināni ca;",
  "atk-s0514a3:3951_0": "Pavisantaṁ brahāraññaṁ, kasmā cīraṁ na bajjhare.",
  "atk-s0514a3:3952_0": "1761.",
  "atk-s0514a3:3953_0": " ‘‘Kathaṁ nu cīraṁ dhārenti, rājapabbajitā janā;",
  "atk-s0514a3:3954_0": "Kathaṁ kusamayaṁ cīraṁ, maddī paridahissati.",
  "atk-s0514a3:3955_0": "1762.",
  "atk-s0514a3:3956_0": " ‘‘Kāsiyāni ca dhāretvā, khomakoṭumbarāni ca;",
  "atk-s0514a3:3957_0": "Kusacīrāni dhārentī, kathaṁ maddī karissati.",
  "atk-s0514a3:3958_0": "1763.",
  "atk-s0514a3:3959_0": " ‘‘Vayhāhi pariyāyitvā, sivikāya rathena ca;",
  "atk-s0514a3:3960_0": "Sā kathajja anujjhaṅgī, pathaṁ gacchati pattikā.",
  "atk-s0514a3:3961_0": "1764.",
  "atk-s0514a3:3962_0": " ‘‘Yassā mudutalā hatthā, caraṇā ca sukhedhitā;",
  "atk-s0514a3:3963_0": "Sā kathajja anujjhaṅgī, pathaṁ gacchati pattikā.",
  "atk-s0514a3:3964_0": "1765.",
  "atk-s0514a3:3965_0": " ‘‘Yassā mudutalā pādā, caraṇā ca sukhedhitā;",
  "atk-s0514a3:3966_0": "Pādukāhi suvaṇṇāhi, pīḷamānāva gacchati;",
  "atk-s0514a3:3967_0": "Sā kathajja anujjhaṅgī, pathaṁ gacchati pattikā.",
  "atk-s0514a3:3968_0": "1766.",
  "atk-s0514a3:3969_0": " ‘‘Yāssu itthisahassānaṁ, purato gacchati mālinī;",
  "atk-s0514a3:3970_0": "Sā kathajja anujjhaṅgī, vanaṁ gacchati ekikā.",
  "atk-s0514a3:3971_0": "1767.",
  "atk-s0514a3:3972_0": " ‘‘Yāssu sivāya sutvāna, muhuṁ uttasate pure;",
  "atk-s0514a3:3973_0": "Sā kathajja anujjhaṅgī, vanaṁ gacchati bhīrukā.",
  "atk-s0514a3:3974_0": "1768.",
  "atk-s0514a3:3975_0": " ‘‘Yāssu indasagottassa, ulūkassa pavassato;",
  "atk-s0514a3:3976_0": "Sutvāna nadato bhītā, vāruṇīva pavedhati;",
  "atk-s0514a3:3977_0": "Sā kathajja anujjhaṅgī, vanaṁ gacchati bhīrukā.",
  "atk-s0514a3:3978_0": "1769.",
  "atk-s0514a3:3979_0": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3980_0": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3981_0": "1770.",
  "atk-s0514a3:3982_0": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3983_0": "Kisā paṇḍu bhavissāmi, piye putte apassatī.",
  "atk-s0514a3:3984_0": "1771.",
  "atk-s0514a3:3985_0": " ‘‘Sakuṇī hataputtāva, suññaṁ disvā kulāvakaṁ;",
  "atk-s0514a3:3986_0": "Tena tena padhāvissaṁ, piye putte apassatī.",
  "atk-s0514a3:3987_0": "1772.",
  "atk-s0514a3:3988_0": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3989_0": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3990_0": "1773.",
  "atk-s0514a3:3991_0": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3992_0": "Kisā paṇḍu bhavissāmi, piye putte apassatī.",
  "atk-s0514a3:3993_0": "1774.",
  "atk-s0514a3:3994_0": " ‘‘Kurarī hatachāpāva, suññaṁ disvā kulāvakaṁ;",
  "atk-s0514a3:3995_0": "Tena tena padhāvissaṁ, piye putte apassatī.",
  "atk-s0514a3:3996_0": "1775.",
  "atk-s0514a3:3997_0": " ‘‘Sā nūna cakkavākīva, pallalasmiṁ anūdake;",
  "atk-s0514a3:3998_0": "Ciraṁ dukkhena jhāyissaṁ, suññaṁ āgammimaṁ puraṁ.",
  "atk-s0514a3:3999_0": "1776.",
  "atk-s0514a3:4000_0": " ‘‘Sā nūna cakkavākīva, pallalasmiṁ anūdake;",
  "atk-s0514a3:4001_0": "Kisā paṇḍu bhavissāmi, piye putte apassatī.",
  "atk-s0514a3:4002_0": "1777.",
  "atk-s0514a3:4003_0": " ‘‘Sā nūna cakkavākīva, pallalasmiṁ anūdake;",
  "atk-s0514a3:4004_0": "Tena tena padhāvissaṁ, piye putte apassatī.",
  "atk-s0514a3:4005_0": "1778.",
  "atk-s0514a3:4006_0": " ‘‘Evaṁ me vilapantiyā, rājā puttaṁ adūsakaṁ;",
  "atk-s0514a3:4007_0": "Pabbājesi vanaṁ raṭṭhā, maññe hissāmi jīvita’’nti.",
  "atk-s0514a3:4008_0": "Tattha kaṇikārāvāti suvaṇṇābharaṇasuvaṇṇavatthapaṭimaṇḍitattā supupphitā kaṇikārā viya.",
  "atk-s0514a3:4008_1": "Yāyantamanuyāyantīti uyyānavanakīḷādīnaṁ atthāya gacchantaṁ vessantaraṁ anugacchanti.",
  "atk-s0514a3:4008_2": "Svajjekovāti so ajja ekova hutvā gamissati.",
  "atk-s0514a3:4008_3": "Anīkānīti hatthānīkādīni.",
  "atk-s0514a3:4008_4": "Gandhārā paṇḍukambalāti gandhāraraṭṭhe uppannā satasahassagghanakā senāya pārutā rattakambalā.",
  "atk-s0514a3:4008_5": "Hāhitīti khandhe katvā harissati.",
  "atk-s0514a3:4008_6": "Pavisantanti pavisantassa.",
  "atk-s0514a3:4008_7": "Kasmā cīraṁ na bajjhareti kasmā bandhituṁ jānantā vākacīraṁ na bandhanti.",
  "atk-s0514a3:4008_8": "Rājapabbajitāti rājāno hutvā pabbajitā.",
  "atk-s0514a3:4008_9": "Khomakoṭumbarānīti khomaraṭṭhe koṭumbararaṭṭhe uppannāni sāṭakāni.",
  "atk-s0514a3:4009_0": "Sā kathajjāti sā kathaṁ ajja.",
  "atk-s0514a3:4009_1": "Anujjhaṅgīti agarahitaaṅgī.",
  "atk-s0514a3:4009_2": "Pīḷamānāva gacchatīti kampitvā kampitvā tiṭṭhantī viya gacchati.",
  "atk-s0514a3:4009_3": "Yāssu itthisahassānantiādīsu assūti nipāto,",
  "atk-s0514a3:4009_4": "yāti attho.",
  "atk-s0514a3:4009_5": "‘‘Yā sā’’tipi pāṭho.",
  "atk-s0514a3:4009_6": "Sivāyāti siṅgāliyā.",
  "atk-s0514a3:4009_7": "Pureti pubbe nagare vasantī.",
  "atk-s0514a3:4009_8": "Indasagottassāti kosiyagottassa.",
  "atk-s0514a3:4009_9": "Vāruṇīvāti devatāpaviṭṭhā yakkhadāsī viya.",
  "atk-s0514a3:4009_10": "Dukkhenāti puttaviyogasokadukkhena.",
  "atk-s0514a3:4009_11": "Āgammi maṁ puranti imaṁ mama putte gate puttanivesanaṁ āgantvā.",
  "atk-s0514a3:4009_12": "Piye putteti vessantarañceva maddiñca sandhāyāha.",
  "atk-s0514a3:4009_13": "Hatachāpāti hatapotakā.",
  "atk-s0514a3:4009_14": "Pabbājesi vanaṁ raṭṭhāti yadi naṁ raṭṭhā pabbājesīti.",
  "atk-s0514a3:4010_0": "Deviyā paridevitasaddaṁ sutvā sabbā sañjayassa sivikaññā samāgatā pakkandiṁsu.",
  "atk-s0514a3:4010_1": "Tāsaṁ pakkanditasaddaṁ sutvā mahāsattassapi nivesane tatheva pakkandiṁsu.",
  "atk-s0514a3:4010_2": "Iti dvīsu rājakulesu keci sakabhāvena saṇṭhātuṁ asakkontā vātavegena pamadditā sālā viya patitvā parivattamānā parideviṁsu.",
  "atk-s0514a3:4010_3": "Tamatthaṁ pakāsento satthā āha –",
  "atk-s0514a3:4011_0": "1779.",
  "atk-s0514a3:4012_0": " ‘‘Tassā lālappitaṁ sutvā, sabbā antepure bahū;",
  "atk-s0514a3:4013_0": "Bāhā paggayha pakkanduṁ, sivikaññā samāgatā.",
  "atk-s0514a3:4014_0": "1780.",
  "atk-s0514a3:4015_0": " ‘‘Sālāva sampamathitā, mālutena pamadditā;",
  "atk-s0514a3:4016_0": "Senti puttā ca dārā ca, vessantaranivesane.",
  "atk-s0514a3:4017_0": "1781.",
  "atk-s0514a3:4018_0": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:4019_0": "Bāhā paggayha pakkanduṁ, vessantaranivesane.",
  "atk-s0514a3:4020_0": "1782.",
  "atk-s0514a3:4021_0": " ‘‘Hatthārohā anīkaṭṭhā, rathikā pattikārakā;",
  "atk-s0514a3:4022_0": "Bāhā paggayha pakkanduṁ, vessantaranivesane.",
  "atk-s0514a3:4023_0": "1783.",
  "atk-s0514a3:4024_0": " ‘‘Tato ratyā vivasāne, sūriyassuggamanaṁ pati;",
  "atk-s0514a3:4025_0": "Atha vessantaro rājā, dānaṁ dātuṁ upāgami.",
  "atk-s0514a3:4026_0": "1784.",
  "atk-s0514a3:4027_0": " ‘‘Vatthāni vatthakāmānaṁ, soṇḍānaṁ detha vāruṇiṁ;",
  "atk-s0514a3:4028_0": "Bhojanaṁ bhojanatthīnaṁ, sammadeva pavecchatha.",
  "atk-s0514a3:4029_0": "1785.",
  "atk-s0514a3:4030_0": " ‘‘Mā ca kañci vanibbake, heṭṭhayittha idhāgate;",
  "atk-s0514a3:4031_0": "Tappetha annapānena, gacchantu paṭipūjitā.",
  "atk-s0514a3:4032_0": "1786.",
  "atk-s0514a3:4033_0": " ‘‘Athettha vattatī saddo, tumulo bheravo mahā;",
  "atk-s0514a3:4034_0": "Dānena taṁ nīharanti, puna dānaṁ adā tuvaṁ.",
  "atk-s0514a3:4035_0": "1787.",
  "atk-s0514a3:4036_0": " ‘‘Te su mattā kilantāva, sampatanti vanibbakā;",
  "atk-s0514a3:4037_0": "Nikkhamante mahārāje, sivīnaṁ raṭṭhavaḍḍhane.",
  "atk-s0514a3:4038_0": "1788.",
  "atk-s0514a3:4039_0": " ‘‘Acchecchuṁ vata bho rukkhaṁ, nānāphaladharaṁ dumaṁ;",
  "atk-s0514a3:4040_0": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4041_0": "1789.",
  "atk-s0514a3:4042_0": " ‘‘Acchecchuṁ vata bho rukkhaṁ, sabbakāmadadaṁ dumaṁ;",
  "atk-s0514a3:4043_0": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4044_0": "1790.",
  "atk-s0514a3:4045_0": " ‘‘Acchecchuṁ vata bho rukkhaṁ, sabbakāmarasāharaṁ;",
  "atk-s0514a3:4046_0": "Yathā vessantaraṁ raṭṭhā, pabbājenti adūsakaṁ.",
  "atk-s0514a3:4047_0": "1791.",
  "atk-s0514a3:4048_0": " ‘‘Ye vuḍḍhā ye ca daharā, ye ca majjhimaporisā;",
  "atk-s0514a3:4049_0": "Bāhā paggayha pakkanduṁ, nikkhamante mahārāje;",
  "atk-s0514a3:4050_0": "Sivīnaṁ raṭṭhavaḍḍhane.",
  "atk-s0514a3:4051_0": "1792.",
  "atk-s0514a3:4052_0": " ‘‘Atiyakkhā vassavarā, itthāgārā ca rājino;",
  "atk-s0514a3:4053_0": "Bāhā paggayha pakkanduṁ, nikkhamante mahārāje;",
  "atk-s0514a3:4054_0": "Sivīnaṁ raṭṭhavaḍḍhane.",
  "atk-s0514a3:4055_0": "1793.",
  "atk-s0514a3:4056_0": " ‘‘Thiyopi tattha pakkanduṁ, yā tamhi nagare ahu;",
  "atk-s0514a3:4057_0": "Nikkhamante mahārāje, sivīnaṁ raṭṭhavaḍḍhane.",
  "atk-s0514a3:4058_0": "1794.",
  "atk-s0514a3:4059_0": " ‘‘Ye brāhmaṇā ye ca samaṇā, aññe vāpi vanibbakā;",
  "atk-s0514a3:4060_0": "Bāhā paggayha pakkanduṁ, ‘adhammo kira bho’ iti.",
  "atk-s0514a3:4061_0": "1795.",
  "atk-s0514a3:4062_0": " ‘‘Yathā vessantaro rājā, yajamāno sake pure;",
  "atk-s0514a3:4063_0": "Sivīnaṁ vacanatthena, samhā raṭṭhā nirajjati.",
  "atk-s0514a3:4064_0": "1796.",
  "atk-s0514a3:4065_0": " ‘‘Satta hatthisate datvā, sabbālaṅkārabhūsite;",
  "atk-s0514a3:4066_0": "Suvaṇṇakacche mātaṅge, hemakappanavāsase;",
  "atk-s0514a3:4067_0": "1797.",
  "atk-s0514a3:4068_0": " ‘‘Ārūḷhe gāmaṇīyehi, tomaraṅkusapāṇibhi;",
  "atk-s0514a3:4069_0": "Esa vessantaro rājā, samhā raṭṭhā nirajjati.",
  "atk-s0514a3:4070_0": "1798.",
  "atk-s0514a3:4071_0": " ‘‘Satta assasate datvā, sabbālaṅkārabhūsite;",
  "atk-s0514a3:4072_0": "Ājānīyeva jātiyā, sindhave sīghavāhane.",
  "atk-s0514a3:4073_0": "1799.",
  "atk-s0514a3:4074_0": " ‘‘Ārūḷhe gāmaṇīyehi, illiyācāpadhāribhi;",
  "atk-s0514a3:4075_0": "Esa vessantaro rājā, samhā raṭṭhā nirajjati.",
  "atk-s0514a3:4076_0": "1800.",
  "atk-s0514a3:4077_0": " ‘‘Satta rathasate datvā, sannaddhe ussitaddhaje;",
  "atk-s0514a3:4078_0": "Dīpe athopi veyagghe, sabbālaṅkārabhūsite.",
  "atk-s0514a3:4079_0": "1801.",
  "atk-s0514a3:4080_0": " ‘‘Ārūḷhe gāmaṇīyehi, cāpahatthehi vammibhi;",
  "atk-s0514a3:4081_0": "Esa vessantaro rājā, samhā raṭṭhā nirajjati.",
  "atk-s0514a3:4082_0": "1802.",
  "atk-s0514a3:4083_0": " ‘‘Satta itthisate datvā, ekamekā rathe ṭhitā;",
  "atk-s0514a3:4084_0": "Sannaddhā nikkharajjūhi, suvaṇṇehi alaṅkatā.",
  "atk-s0514a3:4085_0": "1803.",
  "atk-s0514a3:4086_0": " ‘‘Pītālaṅkārā pītavasanā, pītābharaṇabhūsitā;",
  "atk-s0514a3:4087_0": "Āḷārapamhā hasulā, susaññā tanumajjhimā;",
  "atk-s0514a3:4088_0": "Esa vessantarā rājā, samhā raṭṭhā nirajjati.",
  "atk-s0514a3:4089_0": "1804.",
  "atk-s0514a3:4090_0": " ‘‘Satta dhenusate datvā, sabbā kaṁsupadhāraṇā;",
  "atk-s0514a3:4091_0": "Esa vessantaro rājā, samhā raṭṭhā nirajjati.",
  "atk-s0514a3:4092_0": "1805.",
  "atk-s0514a3:4093_0": " ‘‘Satta dāsisate datvā, satta dāsasatāni ca;",
  "atk-s0514a3:4094_0": "Esa vessantaro rājā, samhā raṭṭhā nirajjati.",
  "atk-s0514a3:4095_0": "1806.",
  "atk-s0514a3:4096_0": " ‘‘Hatthī assarathe datvā, nāriyo ca alaṅkatā;",
  "atk-s0514a3:4097_0": "Esa vessantaro rājā, samhā raṭṭhā nirajjati.",
  "atk-s0514a3:4098_0": "1807.",
  "atk-s0514a3:4099_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:4100_0": "Mahādāne padinnamhi, medanī sampakampatha.",
  "atk-s0514a3:4101_0": "1808.",
  "atk-s0514a3:4102_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:4103_0": "Yaṁ pañjalikato rājā, samhā raṭṭhā nirajjatī’’ti.",
  "atk-s0514a3:4104_0": "Tattha sivikaññāti bhikkhave,",
  "atk-s0514a3:4104_1": "phussatiyā paridevitasaddaṁ sutvā sabbāpi sañjayassa sivirañño itthiyo samāgatā hutvā pakkanduṁ parideviṁsu.",
  "atk-s0514a3:4104_2": "Vessantaranivesaneti tattha itthīnaṁ pakkanditasaddaṁ sutvā vessantarassapi nivesane tatheva pakkanditvā",
  "atk-s0514a3:4104_3": "dvīsu rājakulesu keci sakabhāvena saṇṭhātuṁ asakkontā vātavegena sampamathitā sālā viya patitvā parivattantā",
  "atk-s0514a3:4104_4": "parideviṁsu.",
  "atk-s0514a3:4104_5": "Tato ratyā vivasāneti bhikkhave,",
  "atk-s0514a3:4104_6": "tato tassā rattiyā accayena sūriye uggate dānaveyyāvatikā ‘‘dānaṁ paṭiyādita’’nti rañño ārocayiṁsu.",
  "atk-s0514a3:4104_7": "Atha vessantaro rājā pātova nhatvā sabbālaṅkārappaṭimaṇḍito sādurasabhojanaṁ bhuñjitvā mahājanaparivuto sattasatakaṁ mahādānaṁ dātuṁ dānaggaṁ upāgami.",
  "atk-s0514a3:4105_0": "Dethāti tattha gantvā saṭṭhisahassaamacce āṇāpento evamāha.",
  "atk-s0514a3:4105_1": "Vāruṇinti ‘‘majjadānaṁ nāma nipphala’’nti jānāti,",
  "atk-s0514a3:4105_2": "evaṁ santepi ‘‘surāsoṇḍā dānaggaṁ patvā ‘vessantarassa dānagge suraṁ na labhimhā’ti vattuṁ mā labhantū’’ti dāpesi.",
  "atk-s0514a3:4105_3": "Vanibbaketi vanibbakajanesu kañci ekampi mā viheṭhayittha.",
  "atk-s0514a3:4105_4": "Paṭipūjitāti mayā pūjitā hutvā yathā maṁ thomayamānā gacchanti ,",
  "atk-s0514a3:4105_5": "tathā tumhe karothāti vadati.",
  "atk-s0514a3:4106_0": "Iti so suvaṇṇālaṅkārānaṁ suvaṇṇadhajānaṁ hemajālappaṭicchannānaṁ hatthīnaṁ sattasatāni ca,",
  "atk-s0514a3:4106_1": "tathārūpānaññeva assānaṁ sattasatāni ca,",
  "atk-s0514a3:4106_2": "sīhacammādīhi parikkhittānaṁ nānāratanavicitrānaṁ suvaṇṇadhajānaṁ rathānaṁ sattasatāni,",
  "atk-s0514a3:4106_3": "sabbālaṅkārappaṭimaṇḍitānaṁ uttamarūpadharānaṁ khattiyakaññādīnaṁ itthīnaṁ sattasatāni,",
  "atk-s0514a3:4106_4": "suvinītānaṁ susikkhitānaṁ dāsānaṁ sattasatāni,",
  "atk-s0514a3:4106_5": "tathā dāsīnaṁ sattasatāni,",
  "atk-s0514a3:4106_6": "varausabhajeṭṭhakānaṁ kuṇḍopadohinīnaṁ dhenūnaṁ sattasatāni,",
  "atk-s0514a3:4106_7": "aparimāṇāni pānabhojanānīti sattasatakaṁ mahādānaṁ adāsi.",
  "atk-s0514a3:4106_8": "Tasmiṁ evaṁ dānaṁ dadamāne jetuttaranagaravāsino khattiyabrāhmaṇavessasuddādayo ‘‘sāmi,",
  "atk-s0514a3:4106_9": "vessantara siviraṭṭhavāsino taṁ ‘dānaṁ detī’ti pabbājenti,",
  "atk-s0514a3:4106_10": "tvaṁ puna dānameva desī’’ti parideviṁsu.",
  "atk-s0514a3:4106_11": "Tena vuttaṁ –",
  "atk-s0514a3:4107_0": "1809.",
  "atk-s0514a3:4108_0": " ‘‘Athettha vattatī saddo, tumulo bheravo mahā;",
  "atk-s0514a3:4109_0": "Dānena taṁ nīharanti, puna dānaṁ adā tuva’’nti.",
  "atk-s0514a3:4110_0": "Dānapaṭiggāhakā pana dānaṁ gahetvā ‘‘idāni kira vessantaro rājā amhe anāthe katvā araññaṁ pavisissati,",
  "atk-s0514a3:4110_1": "ito paṭṭhāya kassa santikaṁ gamissāmā’’ti chinnapādā viya patantā āvattantā parivattantā mahāsaddena parideviṁsu.",
  "atk-s0514a3:4110_2": "Tamatthaṁ pakāsento satthā āha –",
  "atk-s0514a3:4111_0": "1810.",
  "atk-s0514a3:4112_0": " ‘‘Te su mattā kilantāva, sampatanti vanibbakā;",
  "atk-s0514a3:4113_0": "Nikkhamante mahārāje, sivīnaṁ raṭṭhavaḍḍhane’’ti.",
  "atk-s0514a3:4114_0": "Tattha te su mattāti su-kāro nipātamatto,",
  "atk-s0514a3:4114_1": "te vanibbakāti attho.",
  "atk-s0514a3:4114_2": "Mattā kilantāvāti mattā viya kilantā viya ca hutvā.",
  "atk-s0514a3:4114_3": "Sampatantīti parivattitvā bhūmiyaṁ patanti.",
  "atk-s0514a3:4114_4": "Acchecchuṁ vatāti chindiṁsu,",
  "atk-s0514a3:4114_5": "vatāti nipātamattaṁ.",
  "atk-s0514a3:4114_6": "Yathāti yena kāraṇena.",
  "atk-s0514a3:4114_7": "Atiyakkhāti bhūtavijjā ikkhaṇikāpi.",
  "atk-s0514a3:4114_8": "Vassavarāti uddhaṭabījā orodhapālakā.",
  "atk-s0514a3:4114_9": "Vacanatthenāti vacanakāraṇena.",
  "atk-s0514a3:4114_10": "Samhā raṭṭhā nirajjatīti attano raṭṭhā niggacchati.",
  "atk-s0514a3:4114_11": "Gāmaṇīyehīti hatthācariyehi.",
  "atk-s0514a3:4114_12": "Ājānīyevāti jātisampanne .",
  "atk-s0514a3:4114_13": "Gāmaṇīyehīti assācariyehi.",
  "atk-s0514a3:4114_14": "Illiyācāpadhāribhīti illiyañca cāpañca dhārentehi.",
  "atk-s0514a3:4114_15": "Dīpe athopi veyyaggheti dīpicammabyagghacammaparikkhitte.",
  "atk-s0514a3:4114_16": "Ekamekā rathe ṭhitāti so kira ekamekaṁ itthiratanaṁ rathe ṭhapetvā aṭṭhaaṭṭhavaṇṇadāsīhi parivutaṁ katvā adāsi.",
  "atk-s0514a3:4115_0": "Nikkharajjūhīti suvaṇṇasuttamayehi pāmaṅgehi.",
  "atk-s0514a3:4115_1": "Āḷārapamhāti visālakkhigaṇḍā.",
  "atk-s0514a3:4115_2": "Hasulāti mhitapubbaṅgamakathā.",
  "atk-s0514a3:4115_3": "Susaññāti sussoṇiyo.",
  "atk-s0514a3:4115_4": "Tanumajjhimāti karatalamiva tanumajjhimabhāgā.",
  "atk-s0514a3:4115_5": "Tadā pana devatāyo jambudīpatale rājūnaṁ ‘‘vessantaro rājā mahādānaṁ detī’’ti ārocayiṁsu,",
  "atk-s0514a3:4115_6": "tasmā te khattiyā devatānubhāvenāgantvā tā gaṇhitvā pakkamiṁsu.",
  "atk-s0514a3:4115_7": "Kaṁsupadhāraṇāti idha kaṁsanti rajatassa nāmaṁ,",
  "atk-s0514a3:4115_8": "rajatamayena khīrapaṭicchanabhājanena saddhiññeva adāsīti attho.",
  "atk-s0514a3:4115_9": "Padinnamhīti dīyamāne.",
  "atk-s0514a3:4115_10": "Sampakampathāti dānatejena kampittha.",
  "atk-s0514a3:4115_11": "Yaṁ pañjalikatoti yaṁ so vessantaro rājā mahādānaṁ datvā añjaliṁ paggayha attano dānaṁ namassamāno ‘‘sabbaññutaññāṇassa",
  "atk-s0514a3:4115_12": "me idaṁ paccayo hotū’’ti pañjalikato ahosi,",
  "atk-s0514a3:4115_13": "tadāpi bhīsanakameva ahosi,",
  "atk-s0514a3:4115_14": "tasmiṁ khaṇe pathavī kampitthāti attho.",
  "atk-s0514a3:4115_15": "Nirajjatīti evaṁ katvā niggacchatiyeva,",
  "atk-s0514a3:4115_16": "na koci naṁ nivāretīti attho.",
  "atk-s0514a3:4116_0": "Apica kho tassa dānaṁ dadantasseva sāyaṁ ahosi.",
  "atk-s0514a3:4116_1": "So attano nivesanameva gantvā ‘‘mātāpitaro vanditvā sve gamissāmī’’ti cintetvā alaṅkatarathena mātāpitūnaṁ vasanaṭṭhānaṁ gato.",
  "atk-s0514a3:4116_2": "Maddīdevīpi ‘‘ahaṁ sāminā saddhiṁ gantvā mātāpitaro anujānāpessāmī’’ti teneva saddhiṁ gatā.",
  "atk-s0514a3:4116_3": "Mahāsatto pitaraṁ vanditvā attano gamanabhāvaṁ kathesi.",
  "atk-s0514a3:4116_4": "Tamatthaṁ pakāsento satthā āha –",
  "atk-s0514a3:4117_0": "1811.",
  "atk-s0514a3:4118_0": " ‘‘Āmantayittha rājānaṁ, sañjayaṁ dhamminaṁ varaṁ;",
  "atk-s0514a3:4119_0": "Avaruddhasi maṁ deva, vaṅkaṁ gacchāmi pabbataṁ.",
  "atk-s0514a3:4120_0": "1812.",
  "atk-s0514a3:4121_0": " ‘‘Ye hi keci mahārāja, bhūtā ye ca bhavissare;",
  "atk-s0514a3:4122_0": "Atittāyeva kāmehi, gacchanti yamasādhanaṁ.",
  "atk-s0514a3:4123_0": "1813.",
  "atk-s0514a3:4124_0": " ‘‘Svāhaṁ sake abhissasiṁ, yajamāno sake pure;",
  "atk-s0514a3:4125_0": "Sivīnaṁ vacanatthena, samhā raṭṭhā nirajjahaṁ.",
  "atk-s0514a3:4126_0": "1814.",
  "atk-s0514a3:4127_0": " ‘‘Aghaṁ taṁ paṭisevissaṁ, vane vāḷamigākiṇṇe;",
  "atk-s0514a3:4128_0": "Khaggadīpinisevite, ahaṁ puññāni karomi;",
  "atk-s0514a3:4129_0": "Tumhe paṅkamhi sīdathā’’ti.",
  "atk-s0514a3:4130_0": "Tattha dhamminaṁ varanti dhammikarājūnaṁ antare uttamaṁ.",
  "atk-s0514a3:4130_1": "Avaruddhasīti raṭṭhā nīharasi.",
  "atk-s0514a3:4130_2": "Bhūtāti atītā.",
  "atk-s0514a3:4130_3": "Bhavissareti ye ca anāgate bhavissanti ,",
  "atk-s0514a3:4130_4": "paccuppanne ca nibbattā.",
  "atk-s0514a3:4130_5": "Yamasādhananti yamarañño āṇāpavattiṭṭhānaṁ.",
  "atk-s0514a3:4130_6": "Svāhaṁ sake abhissasinti so ahaṁ attano nagaravāsinoyeva pīḷesiṁ.",
  "atk-s0514a3:4130_7": "Kiṁ karonto?",
  "atk-s0514a3:4130_8": "Yajamāno sake pureti.",
  "atk-s0514a3:4130_9": "Pāḷiyaṁ pana ‘‘so aha’’nti likhitaṁ.",
  "atk-s0514a3:4130_10": "Nirajjahanti nikkhanto ahaṁ.",
  "atk-s0514a3:4130_11": "Aghaṁ tanti yaṁ araññe vasantena paṭisevitabbaṁ dukkhaṁ,",
  "atk-s0514a3:4130_12": "taṁ paṭisevissāmi.",
  "atk-s0514a3:4130_13": "Paṅkamhīti tumhe pana kāmapaṅkamhi sīdathāti vadati.",
  "atk-s0514a3:4131_0": "Iti mahāsatto imāhi catūhi gāthāhi pitarā saddhiṁ kathetvā mātu santikaṁ gantvā vanditvā pabbajjaṁ anujānāpento evamāha –",
  "atk-s0514a3:4132_0": "1815.",
  "atk-s0514a3:4133_0": " ‘‘Anujānāhi maṁ amma, pabbajjā mama ruccati;",
  "atk-s0514a3:4134_0": "Svāhaṁ sake abhissasiṁ, yajamāno sake pure;",
  "atk-s0514a3:4135_0": "Sivīnaṁ vacanatthena, samhā raṭṭhā nirajjahaṁ.",
  "atk-s0514a3:4136_0": "1816.",
  "atk-s0514a3:4137_0": " ‘‘Aghaṁ taṁ paṭisevissaṁ, vane vāḷamigākiṇṇe;",
  "atk-s0514a3:4138_0": "Khaggadīpinisevite, ahaṁ puññāni karomi;",
  "atk-s0514a3:4139_0": "Tumhe paṅkamhi sīdathā’’ti.",
  "atk-s0514a3:4140_0": "Taṁ sutvā phussatī āha –",
  "atk-s0514a3:4141_0": "1817.",
  "atk-s0514a3:4142_0": " ‘‘Anujānāmi taṁ putta, pabbajjā te samijjhatu;",
  "atk-s0514a3:4143_0": "Ayañca maddī kalyāṇī, susaññā tanumajjhimā;",
  "atk-s0514a3:4144_0": "Acchataṁ saha puttehi, kiṁ araññe karissatī’’ti.",
  "atk-s0514a3:4145_0": "Tattha samijjhatūti jhānena samiddhā hotu. Acchatanti acchatu, idheva hotūti vadati.",
  "atk-s0514a3:4146_0": "Vessantaro āha –",
  "atk-s0514a3:4147_0": "1818.",
  "atk-s0514a3:4148_0": " ‘‘Nāhaṁ akāmā dāsimpi, araññaṁ netumussahe;",
  "atk-s0514a3:4149_0": "Sace icchati anvetu, sace nicchati acchatū’’ti.",
  "atk-s0514a3:4150_0": "Tattha akāmāti amma, kiṁ nāmetaṁ kathetha, ahaṁ anicchāya dāsimpi netuṁ na ussahāmīti.",
  "atk-s0514a3:4151_0": "Tato puttassa kathaṁ sutvā rājā suṇhaṁ yācituṁ paṭipajji. Tamatthaṁ pakāsento satthā āha –",
  "atk-s0514a3:4152_0": "1819.",
  "atk-s0514a3:4153_0": " ‘‘Tato suṇhaṁ mahārājā, yācituṁ paṭipajjatha;",
  "atk-s0514a3:4154_0": "Mā candanasamācāre, rajojallaṁ adhārayi.",
  "atk-s0514a3:4155_0": "1820.",
  "atk-s0514a3:4156_0": " ‘‘Mā kāsiyāni dhāretvā, kusacīraṁ adhārayi;",
  "atk-s0514a3:4157_0": "Dukkho vāso araññasmiṁ, mā hi tvaṁ lakkhaṇe gamī’’ti.",
  "atk-s0514a3:4158_0": "Tattha paṭipajjathāti bhikkhave,",
  "atk-s0514a3:4158_1": "puttassa kathaṁ sutvā rājā suṇhaṁ yācituṁ paṭipajji.",
  "atk-s0514a3:4158_2": "Candanasamācāreti lohitacandanena parikiṇṇasarīre.",
  "atk-s0514a3:4158_3": "Mā hi tvaṁ lakkhaṇe gamīti subhalakkhaṇena samannāgate mā tvaṁ araññaṁ gamīti.",
  "atk-s0514a3:4159_0": "1821.",
  "atk-s0514a3:4160_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4161_0": "Nāhaṁ taṁ sukhamiccheyyaṁ, yaṁ me vessantaraṁ vinā’’ti.",
  "atk-s0514a3:4162_0": "Tattha tamabravīti taṁ sasuraṁ abravi.",
  "atk-s0514a3:4163_0": "1822.",
  "atk-s0514a3:4164_0": " ‘‘Tamabravi mahārājā, sivīnaṁ raṭṭhavaḍḍhano;",
  "atk-s0514a3:4165_0": "Iṅgha maddi nisāmehi, vane ye honti dussahā.",
  "atk-s0514a3:4166_0": "1823.",
  "atk-s0514a3:4167_0": " ‘‘Bahū kīṭā paṭaṅgā ca, makasā madhumakkhikā;",
  "atk-s0514a3:4168_0": "Tepi taṁ tattha hiṁ seyyuṁ, taṁ te dukkhataraṁ siyā.",
  "atk-s0514a3:4169_0": "1824.",
  "atk-s0514a3:4170_0": " ‘‘Apare passa santāpe, nadīnupanisevite;",
  "atk-s0514a3:4171_0": "Sappā ajagarā nāma, avisā te mahabbalā.",
  "atk-s0514a3:4172_0": "1825.",
  "atk-s0514a3:4173_0": " ‘‘Te manussaṁ migaṁ vāpi, api māsannamāgataṁ;",
  "atk-s0514a3:4174_0": "Parikkhipitvā bhogehi, vasamānenti attano.",
  "atk-s0514a3:4175_0": "1826.",
  "atk-s0514a3:4176_0": " ‘‘Aññepi kaṇhajaṭino, acchā nāma aghammigā;",
  "atk-s0514a3:4177_0": "Na tehi puriso diṭṭho, rukkhamāruyha muccati.",
  "atk-s0514a3:4178_0": "1827.",
  "atk-s0514a3:4179_0": " ‘‘Saṅghaṭṭayantā siṅgāni, tikkhaggātippahārino;",
  "atk-s0514a3:4180_0": "Mahiṁsā vicarantettha, nadiṁ sotumbaraṁ pati.",
  "atk-s0514a3:4181_0": "1828.",
  "atk-s0514a3:4182_0": " ‘‘Disvā migānaṁ yūthānaṁ, gavaṁ sañcarataṁ vane;",
  "atk-s0514a3:4183_0": "Dhenuva vacchagiddhāva, kathaṁ maddi karissasi.",
  "atk-s0514a3:4184_0": "1829.",
  "atk-s0514a3:4185_0": " ‘‘Disvā sampatite ghore, dumaggesu plavaṅgame;",
  "atk-s0514a3:4186_0": "Akhettaññāya te maddi, bhavissate mahabbhayaṁ.",
  "atk-s0514a3:4187_0": "1830.",
  "atk-s0514a3:4188_0": " ‘‘Yā tvaṁ sivāya sutvāna, muhuṁ uttasayī pure;",
  "atk-s0514a3:4189_0": "Sā tvaṁ vaṅkamanuppattā, kathaṁ maddi karissasi.",
  "atk-s0514a3:4190_0": "1831.",
  "atk-s0514a3:4191_0": " ‘‘Ṭhite majjhanhike kāle, sannisinnesu pakkhisu;",
  "atk-s0514a3:4192_0": "Saṇateva brahāraññaṁ, tattha kiṁ gantumicchasī’’ti.",
  "atk-s0514a3:4193_0": "Tattha tamabravīti taṁ suṇhaṁ abravi.",
  "atk-s0514a3:4193_1": "Apare passa santāpeti aññepi santāpe bhayajanake pekkha.",
  "atk-s0514a3:4193_2": "Nadīnupaniseviteti nadīnaṁ upanisevite āsannaṭṭhāne,",
  "atk-s0514a3:4193_3": "nadīkūle vasanteti attho.",
  "atk-s0514a3:4193_4": "Avisāti nibbisā.",
  "atk-s0514a3:4193_5": "Api māsannanti āsannaṁ attano sarīrasamphassaṁ āgatanti attho.",
  "atk-s0514a3:4193_6": "Aghammigāti aghakarā migā,",
  "atk-s0514a3:4193_7": "dukkhāvahā migāti attho.",
  "atk-s0514a3:4193_8": "Nadiṁ sotumbaraṁ patīti sotumbarāya nāma nadiyā tīre.",
  "atk-s0514a3:4193_9": "Yūthānanti yūthāni,",
  "atk-s0514a3:4193_10": "ayameva vā pāṭho.",
  "atk-s0514a3:4193_11": "Dhenuva vacchagiddhāvāti tava dārake apassantī vacchagiddhā dhenu viya kathaṁ karissasi.",
  "atk-s0514a3:4193_12": "Va-kāro panettha nipātamattova.",
  "atk-s0514a3:4193_13": "Sampatiteti sampatante.",
  "atk-s0514a3:4193_14": "Ghoreti bhīsanake virūpe.",
  "atk-s0514a3:4193_15": "Plavaṅgameti makkaṭe.",
  "atk-s0514a3:4193_16": "Akhettaññāyāti araññabhūmiakusalatāya.",
  "atk-s0514a3:4193_17": "Bhavissateti bhavissati.",
  "atk-s0514a3:4193_18": "Sivāya sutvānāti siṅgāliyā saddaṁ sutvā.",
  "atk-s0514a3:4193_19": "Muhunti punappunaṁ.",
  "atk-s0514a3:4193_20": "Uttasayīti uttasasi.",
  "atk-s0514a3:4193_21": "Saṇatevāti nadati viya saṇantaṁ viya bhavissati.",
  "atk-s0514a3:4194_0": "1832.",
  "atk-s0514a3:4195_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4196_0": "Yāni etāni akkhāsi, vane paṭibhayāni me;",
  "atk-s0514a3:4197_0": "Sabbāni abhisambhossaṁ, gacchaññeva rathesabha.",
  "atk-s0514a3:4198_0": "1833.",
  "atk-s0514a3:4199_0": " ‘‘Kāsaṁ kusaṁ poṭakilaṁ, usiraṁ muñcapabbajaṁ;",
  "atk-s0514a3:4200_0": "Urasā panudahissāmi, nassa hessāmi dunnayā.",
  "atk-s0514a3:4201_0": "1834.",
  "atk-s0514a3:4202_0": " ‘‘Bahūhi vata cariyāhi, kumārī vindate patiṁ;",
  "atk-s0514a3:4203_0": "Udarassuparodhena, gohanuveṭhanena ca.",
  "atk-s0514a3:4204_0": "1835.",
  "atk-s0514a3:4205_0": " ‘‘Aggissa pāricariyāya, udakummujjanena ca;",
  "atk-s0514a3:4206_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4207_0": "1836.",
  "atk-s0514a3:4208_0": " ‘‘Apissā hoti appatto, ucchiṭṭhamapi bhuñjituṁ;",
  "atk-s0514a3:4209_0": "Yo naṁ hatthe gahetvāna, akāmaṁ parikaḍḍhati;",
  "atk-s0514a3:4210_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4211_0": "1837.",
  "atk-s0514a3:4212_0": " ‘‘Kesaggahaṇamukkhepā, bhūmyā ca parisumbhanā;",
  "atk-s0514a3:4213_0": "Datvā ca no pakkamati, bahuṁ dukkhaṁ anappakaṁ;",
  "atk-s0514a3:4214_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4215_0": "1838.",
  "atk-s0514a3:4216_0": " ‘‘Sukkacchavī vedhaverā, datvā subhagamānino;",
  "atk-s0514a3:4217_0": "Akāmaṁ parikaḍḍhanti, ulūkaññeva vāyasā;",
  "atk-s0514a3:4218_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4219_0": "1839.",
  "atk-s0514a3:4220_0": " ‘‘Api ñātikule phīte, kaṁsapajjotane vasaṁ;",
  "atk-s0514a3:4221_0": "Nevātivākyaṁ na labhe, bhātūhi sakhinīhipi;",
  "atk-s0514a3:4222_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4223_0": "1840.",
  "atk-s0514a3:4224_0": " ‘‘Naggā nadī anudakā, naggaṁ raṭṭhaṁ arājakaṁ;",
  "atk-s0514a3:4225_0": "Itthīpi vidhavā naggā, yassāpi dasa bhātaro;",
  "atk-s0514a3:4226_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4227_0": "1841.",
  "atk-s0514a3:4228_0": " ‘‘Dhajo rathassa paññāṇaṁ, dhūmo paññāṇamaggino;",
  "atk-s0514a3:4229_0": "Rājā raṭṭhassa paññāṇaṁ, bhattā paññāṇamitthiyā;",
  "atk-s0514a3:4230_0": "Vedhabyaṁ kaṭukaṁ loke, gacchaññeva rathesabha.",
  "atk-s0514a3:4231_0": "1842.",
  "atk-s0514a3:4232_0": " ‘‘Yā daliddī daliddassa, aḍḍhā aḍḍhassa kittimā;",
  "atk-s0514a3:4233_0": "Taṁ ve devā pasaṁsanti, dukkarañhi karoti sā.",
  "atk-s0514a3:4234_0": "1843.",
  "atk-s0514a3:4235_0": " ‘‘Sāmikaṁ anubandhissaṁ, sadā kāsāyavāsinī;",
  "atk-s0514a3:4236_0": "Pathabyāpi abhijjantyā, vedhabyaṁ kaṭukitthiyā.",
  "atk-s0514a3:4237_0": "1844.",
  "atk-s0514a3:4238_0": " ‘‘Api sāgarapariyantaṁ, bahuvittadharaṁ mahiṁ;",
  "atk-s0514a3:4239_0": "Nānāratanaparipūraṁ, nicche vessantaraṁ vinā.",
  "atk-s0514a3:4240_0": "1845.",
  "atk-s0514a3:4241_0": " ‘‘Kathaṁ nu tāsaṁ hadayaṁ, sukharā vata itthiyo;",
  "atk-s0514a3:4242_0": "Yā sāmike dukkhitamhi, sukhamicchanti attano.",
  "atk-s0514a3:4243_0": "1846.",
  "atk-s0514a3:4244_0": " ‘‘Nikkhamante mahārāje, sivīnaṁ raṭṭhavaḍḍhane;",
  "atk-s0514a3:4245_0": "Tamahaṁ anubandhissaṁ, sabbakāmadado hi me’’ti.",
  "atk-s0514a3:4246_0": "Tattha tamabravīti bhikkhave,",
  "atk-s0514a3:4246_1": "maddī rañño vacanaṁ sutvā taṁ rājānaṁ abravi.",
  "atk-s0514a3:4246_2": "Abhisambhossanti sahissāmi adhivāsessāmi.",
  "atk-s0514a3:4246_3": "Poṭakilanti poṭakilatiṇaṁ.",
  "atk-s0514a3:4246_4": "Panudahissāmīti dvedhā katvā vessantarassa purato gamissāmi.",
  "atk-s0514a3:4246_5": "Udarassuparodhenāti upavāsena khudādhivāsena.",
  "atk-s0514a3:4246_6": "Gohanuveṭhanena cāti visālakaṭiyo onatapassā ca itthiyo sāmikaṁ labhantīti katvā gohanunā kaṭiphalakaṁ",
  "atk-s0514a3:4246_7": "koṭṭāpetvā veṭhanena ca passāni onāmetvā kumārikā patiṁ labhati.",
  "atk-s0514a3:4246_8": "Kaṭukanti asātaṁ.",
  "atk-s0514a3:4246_9": "Gacchaññevāti gamissāmiyeva.",
  "atk-s0514a3:4247_0": "Apissā hoti appattoti tassā vidhavāya ucchiṭṭhakampi bhuñjituṁ ananucchavikova.",
  "atk-s0514a3:4247_1": "Yo nanti yo nīcajacco taṁ vidhavaṁ anicchamānaññeva hatthe gahetvā kaḍḍhati.",
  "atk-s0514a3:4247_2": "Kesaggahaṇamukkhepā,",
  "atk-s0514a3:4247_3": "bhūmyā ca parisumbhanāti asāmikaṁ itthiṁ hatthapādehi kesaggahaṇaṁ, ukkhepā,",
  "atk-s0514a3:4247_4": "bhūmiyaṁ pātananti etāni avamaññanāni katvā atikkamanti.",
  "atk-s0514a3:4247_5": "Datvā cāti asāmikāya itthiyā evarūpaṁ bahuṁ anappakaṁ dukkhaṁ parapuriso datvā ca no pakkamati nirāsaṅko olokentova tiṭṭhati.",
  "atk-s0514a3:4248_0": "Sukkacchavīti nhānīyacuṇṇena uṭṭhāpitacchavivaṇṇā.",
  "atk-s0514a3:4248_1": "Vedhaverāti vidhavitthikāmā purisā.",
  "atk-s0514a3:4248_2": "Datvāti kiñcideva appamattakaṁ dhanaṁ datvā.",
  "atk-s0514a3:4248_3": "Subhagamāninoti mayaṁ subhagāti maññamānā.",
  "atk-s0514a3:4248_4": "Akāmanti taṁ vidhavaṁ asāmikaṁ akāmaṁ.",
  "atk-s0514a3:4248_5": "Ulūkaññeva vāyasāti kākā viyaulūkaṁ parikaḍḍhanti.",
  "atk-s0514a3:4248_6": "Kaṁsapajjotaneti suvaṇṇabhājanābhāya pajjotante.",
  "atk-s0514a3:4248_7": "Vasanti evarūpepi ñātikule vasamānā.",
  "atk-s0514a3:4248_8": "Nevātivākyaṁ na labheti ‘‘ayaṁ itthī nissāmikā,",
  "atk-s0514a3:4248_9": "yāvajīvaṁ amhākaññeva bhāro jāto’’tiādīni vacanāni vadantehi bhātūhipi sakhinīhipi ativākyaṁ garahavacanaṁ neva na labhati.",
  "atk-s0514a3:4248_10": "Paññāṇanti pākaṭabhāvakāraṇaṁ.",
  "atk-s0514a3:4249_0": "Yādaliddī daliddassāti deva,",
  "atk-s0514a3:4249_1": "kittisampannā yā itthī attano sāmikassa daliddassa dukkhappattakāle sayampi daliddī samānā dukkhāva hoti,",
  "atk-s0514a3:4249_2": "tassa aḍḍhakāle teneva saddhiṁ aḍḍhā sukhappattā hoti,",
  "atk-s0514a3:4249_3": "taṁ ve devā pasaṁsanti.",
  "atk-s0514a3:4249_4": "Abhijjantyāti abhijjantiyā.",
  "atk-s0514a3:4249_5": "Sacepi hi itthiyā sakalapathavī na bhijjati,",
  "atk-s0514a3:4249_6": "tāya sakalāya pathaviyā sāva issarā hoti,",
  "atk-s0514a3:4249_7": "tathāpi vedhabyaṁ kaṭukamevāti attho.",
  "atk-s0514a3:4249_8": "Sukharā vata itthiyoti suṭṭhu kharā vata itthiyo.",
  "atk-s0514a3:4250_0": "1847.",
  "atk-s0514a3:4251_0": " ‘‘Tamabravi mahārājā, maddiṁ sabbaṅgasobhanaṁ;",
  "atk-s0514a3:4252_0": "Ime te daharā puttā, jālī kaṇhājinā cubho;",
  "atk-s0514a3:4253_0": "Nikkhippa lakkhaṇe gaccha, mayaṁ te posayāmase’’ti.",
  "atk-s0514a3:4254_0": "Tattha jālī kaṇhājinā cubhoti jālī ca kaṇhājinā cāti ubho. Nikkhippāti ime nikkhipitvā gacchāhīti.",
  "atk-s0514a3:4255_0": "1848.",
  "atk-s0514a3:4256_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4257_0": "Piyā me puttakā deva, jālī kaṇhājinā cubho;",
  "atk-s0514a3:4258_0": "Tyamhaṁ tattha ramessanti, araññe jīvasokina’’nti.",
  "atk-s0514a3:4259_0": "Tattha tyamhanti te dārakā amhākaṁ tattha araññe.",
  "atk-s0514a3:4259_1": "Jīvasokinanti avigatasokānaṁ hadayaṁ ramayissantīti attho.",
  "atk-s0514a3:4260_0": "1849.",
  "atk-s0514a3:4261_0": " ‘‘Tamabravi mahārājā, sivīnaṁ raṭṭhavaḍḍhano;",
  "atk-s0514a3:4262_0": "Sālīnaṁ odanaṁ bhutvā, suciṁ maṁsūpasecanaṁ;",
  "atk-s0514a3:4263_0": "Rukkhaphalāni bhuñjantā, kathaṁ kāhanti dārakā.",
  "atk-s0514a3:4264_0": "1850.",
  "atk-s0514a3:4265_0": " ‘‘Bhutvā satapale kaṁse, sovaṇṇe satarājike;",
  "atk-s0514a3:4266_0": "Rukkhapattesu bhuñjantā, kathaṁ kāhanti dārakā.",
  "atk-s0514a3:4267_0": "1851.",
  "atk-s0514a3:4268_0": " ‘‘Kāsiyāni ca dhāretvā, khomakoṭumbarāni ca;",
  "atk-s0514a3:4269_0": "Kusacīrāni dhārentā, kathaṁ kāhanti dārakā.",
  "atk-s0514a3:4270_0": "1852.",
  "atk-s0514a3:4271_0": " ‘‘Vayhāhi pariyāyitvā, sivikāya rathena ca;",
  "atk-s0514a3:4272_0": "Pattikā paridhāvantā, kathaṁ kāhanti dārakā.",
  "atk-s0514a3:4273_0": "1853.",
  "atk-s0514a3:4274_0": " ‘‘Kūṭāgāre sayitvāna, nivāte phusitaggaḷe;",
  "atk-s0514a3:4275_0": "Sayantā rukkhamūlasmiṁ, kathaṁ kāhanti dārakā.",
  "atk-s0514a3:4276_0": "1854.",
  "atk-s0514a3:4277_0": " ‘‘Pallaṅkesu sayitvāna, gonake cittasanthate;",
  "atk-s0514a3:4278_0": "Sayantā tiṇasanthāre, kathaṁ kāhanti dārakā.",
  "atk-s0514a3:4279_0": "1855.",
  "atk-s0514a3:4280_0": " ‘‘Gandhakena vilimpitvā, agarucandanena ca;",
  "atk-s0514a3:4281_0": "Rajojallāni dhārentā, kathaṁ kāhanti dārakā.",
  "atk-s0514a3:4282_0": "1856.",
  "atk-s0514a3:4283_0": " ‘‘Cāmaramorahatthehi, bījitaṅgā sukhedhitā;",
  "atk-s0514a3:4284_0": "Phuṭṭhā ḍaṁsehi makasehi, kathaṁ kāhanti dārakā’’ti.",
  "atk-s0514a3:4285_0": "Tattha palasate kaṁseti palasatena katāya kañcanapātiyā.",
  "atk-s0514a3:4285_1": "Gonake cittasanthateti mahāpiṭṭhiyaṁ kāḷakojave ceva vicittake santhare ca.",
  "atk-s0514a3:4285_2": "Cāmaramorahatthehīti cāmarehi ceva morahatthehi ca bījitaṅgā.",
  "atk-s0514a3:4286_0": "Evaṁ tesaṁ sallapantānaññeva ratti vibhāyi,",
  "atk-s0514a3:4286_1": "sūriyo uggañchi.",
  "atk-s0514a3:4286_2": "Mahāsattassa catusindhavayuttaṁ alaṅkatarathaṁ ānetvā rājadvāre ṭhapayiṁsu.",
  "atk-s0514a3:4286_3": "Maddīpi sassusasure vanditvā sesitthiyo apaloketvā dve putte ādāya vessantarato paṭhamataraṁ gantvā rathe aṭṭhāsi.",
  "atk-s0514a3:4286_4": "Tamatthaṁ pakāsento satthā āha –",
  "atk-s0514a3:4287_0": "1857.",
  "atk-s0514a3:4288_0": " ‘‘Tamabravi rājaputtī, maddī sabbaṅgasobhanā;",
  "atk-s0514a3:4289_0": "Mā deva paridevesi, mā ca tvaṁ vimano ahu;",
  "atk-s0514a3:4290_0": "Yathā mayaṁ bhavissāma, tathā hessanti dārakā.",
  "atk-s0514a3:4291_0": "1858.",
  "atk-s0514a3:4292_0": " ‘‘Idaṁ vatvāna pakkāmi, maddī sabbaṅgasobhanā;",
  "atk-s0514a3:4293_0": "Sivimaggena anvesi, putte ādāya lakkhaṇā’’ti.",
  "atk-s0514a3:4294_0": "Tattha sivimaggenāti sivirañño gantabbamaggena.",
  "atk-s0514a3:4294_1": "Anvesīti taṁ agamāsi,",
  "atk-s0514a3:4294_2": "pāsādā otaritvā rathaṁ abhiruhīti attho.",
  "atk-s0514a3:4295_0": "1859.",
  "atk-s0514a3:4296_0": " ‘‘Tato vessantaro rājā, dānaṁ datvāna khattiyo;",
  "atk-s0514a3:4297_0": "Pitu mātu ca vanditvā, katvā ca naṁ padakkhiṇaṁ.",
  "atk-s0514a3:4298_0": "1860.",
  "atk-s0514a3:4299_0": " ‘‘Catuvāhiṁ rathaṁ yuttaṁ, sīghamāruyha sandanaṁ;",
  "atk-s0514a3:4300_0": "Ādāya puttadārañca, vaṅkaṁ pāyāsi pabbata’’nti.",
  "atk-s0514a3:4301_0": "Tattha tatoti bhikkhave,",
  "atk-s0514a3:4301_1": "tassā maddiyā rathaṁ abhiruhitvā ṭhitakāle.",
  "atk-s0514a3:4301_2": "Datvāti hiyyo dānaṁ datvā.",
  "atk-s0514a3:4301_3": "Katvā ca naṁ padakkhiṇanti padakkhiṇañca katvā.",
  "atk-s0514a3:4301_4": "Nanti nipātamattaṁ.",
  "atk-s0514a3:4302_0": "1861.",
  "atk-s0514a3:4303_0": " ‘‘Tato vessantaro rājā, yenāsi bahuko jano;",
  "atk-s0514a3:4304_0": "Āmanta kho taṁ gacchāma, arogā hontu ñātayo’’ti.",
  "atk-s0514a3:4305_0": "Tassattho –",
  "atk-s0514a3:4305_1": "bhikkhave,",
  "atk-s0514a3:4305_2": "tato vessantaro rājā yattha ‘‘vessantaraṁ rājānaṁ passissāmā’’ti bahuko jano ṭhito āsi,",
  "atk-s0514a3:4305_3": "tattha rathaṁ pesetvā mahājanaṁ āpucchanto ‘‘āmanta kho taṁ gacchāma,",
  "atk-s0514a3:4305_4": "arogā hontu ñātayo’’ti āha.",
  "atk-s0514a3:4305_5": "Tattha tanti nipātamattaṁ.",
  "atk-s0514a3:4305_6": "Bhikkhave,",
  "atk-s0514a3:4305_7": "tato vessantaro rājā ñātake āha –",
  "atk-s0514a3:4305_8": "‘‘tumhe āmantetvā mayaṁ gacchāma,",
  "atk-s0514a3:4305_9": "tumhe sukhitā hotha nidukkhā’’ti.",
  "atk-s0514a3:4306_0": "Evaṁ mahāsatto mahājanaṁ āmantetvā ‘‘appamattā hotha,",
  "atk-s0514a3:4306_1": "dānādīni puññāni karothā’’ti tesaṁ ovaditvā pakkāmi.",
  "atk-s0514a3:4306_2": "Gacchante pana bodhisatte mātā ‘‘putto me dānavittako dānaṁ detū’’ti ābharaṇehi saddhiṁ sattaratanapūrāni sakaṭāni ubhosu passesu pesesi.",
  "atk-s0514a3:4306_3": "Sopi attano kāyāruḷhameva ābharaṇabhaṇḍaṁ omuñcitvā sampattayācakānaṁ aṭṭhārasa vāre datvā avasesaṁ sabbaṁ adāsi.",
  "atk-s0514a3:4306_4": "So nagarā nikkhamitvā ca nivattitvā oloketukāmo ahosi.",
  "atk-s0514a3:4306_5": "Athassa manaṁ paṭicca rathappamāṇaṭṭhāne mahāpathavī bhijjitvā kulālacakkaṁ viya parivattitvā rathaṁ nagarābhimukhaṁ akāsi.",
  "atk-s0514a3:4306_6": "So mātāpitūnaṁ vasanaṭṭhānaṁ olokesi.",
  "atk-s0514a3:4306_7": "Tena kāraṇena pathavīkampo ahosi.",
  "atk-s0514a3:4306_8": "Tena vuttaṁ –",
  "atk-s0514a3:4307_0": "‘‘Nikkhamitvāna nagarā, nivattitvā vilokite;",
  "atk-s0514a3:4308_0": "Tadāpi pathavī kampi, sineruvanavaṭaṁsakā’’ti. (cariyā. 1.93);",
  "atk-s0514a3:4309_0": "Sayaṁ pana oloketvā maddimpi olokāpetuṁ gāthamāha –",
  "atk-s0514a3:4310_0": "1862.",
  "atk-s0514a3:4311_0": " ‘‘Iṅgha maddi nisāmehi, rammarūpaṁva dissati;",
  "atk-s0514a3:4312_0": "Āvāsaṁ siviseṭṭhassa, pettikaṁ bhavanaṁ mamā’’ti.",
  "atk-s0514a3:4313_0": "Tattha nisāmehīti olokehi.",
  "atk-s0514a3:4314_0": "Atha mahāsatto sahajāte saṭṭhisahassaamacce ca sesajanañca nivattāpetvā rathaṁ pājento maddiṁ āha – ‘‘bhadde,",
  "atk-s0514a3:4314_1": "sace pacchato yācakā āgacchanti,",
  "atk-s0514a3:4314_2": "upadhāreyyāsī’’ti.",
  "atk-s0514a3:4314_3": "Sāpi olokentī nisīdi.",
  "atk-s0514a3:4314_4": "Athassa sattasatakaṁ mahādānaṁ sampāpuṇituṁ asakkontā cattāro brāhmaṇā nagaraṁ āgantvā ‘‘kuhiṁ vessantaro",
  "atk-s0514a3:4314_5": "rājā’’ti pucchitvā ‘‘dānaṁ datvā gato’’ti vutte ‘‘kiñci gahetvā gato’’ti pucchitvā ‘‘rathena gato’’ti",
  "atk-s0514a3:4314_6": "sutvā ‘‘asse naṁ yācissāmā’’ti anubandhiṁsu.",
  "atk-s0514a3:4314_7": "Atha maddī te āgacchante disvā ‘‘yācakā āgacchanti,",
  "atk-s0514a3:4314_8": "devā’’ti ārocesi.",
  "atk-s0514a3:4314_9": "Mahāsatto rathaṁ ṭhapesi.",
  "atk-s0514a3:4314_10": "Te āgantvā asse yāciṁsu.",
  "atk-s0514a3:4314_11": "Mahāsatto asse adāsi.",
  "atk-s0514a3:4314_12": "Tamatthaṁ pakāsento satthā āha –",
  "atk-s0514a3:4315_0": "1863.",
  "atk-s0514a3:4316_0": " ‘‘Taṁ brāhmaṇā anvagamuṁ, te naṁ asse ayācisuṁ;",
  "atk-s0514a3:4317_0": "Yācito paṭipādesi, catunnaṁ caturo haye’’ti.",
  "atk-s0514a3:4318_0": "Assesu pana dinnesu rathadhuraṁ ākāseyeva aṭṭhāsi.",
  "atk-s0514a3:4318_1": "Atha brāhmaṇesu gatamattesuyeva cattāro devaputtā rohiccamigavaṇṇena āgantvā rathadhuraṁ sampaṭicchitvā agamaṁsu.",
  "atk-s0514a3:4318_2": "Mahāsatto tesaṁ devaputtabhāvaṁ ñatvā imaṁ gāthamāha –",
  "atk-s0514a3:4319_0": "1864.",
  "atk-s0514a3:4320_0": " ‘‘Iṅgha maddi nisāmehi, cittarūpaṁva dissati;",
  "atk-s0514a3:4321_0": "Migarohiccavaṇṇena, dakkhiṇassā vahanti ma’’nti.",
  "atk-s0514a3:4322_0": "Tattha dakkhiṇassāti susikkhitā assā viya maṁ vahanti.",
  "atk-s0514a3:4323_0": "Atha naṁ evaṁ gacchantaṁ aparo brāhmaṇo āgantvā rathaṁ yāci.",
  "atk-s0514a3:4323_1": "Mahāsatto puttadāraṁ otāretvā tassa rathaṁ adāsi.",
  "atk-s0514a3:4323_2": "Rathe pana dinne devaputtā antaradhāyiṁsu.",
  "atk-s0514a3:4323_3": "Rathassa dinnabhāvaṁ pakāsento satthā āha –",
  "atk-s0514a3:4324_0": "1865.",
  "atk-s0514a3:4325_0": " ‘‘Athettha pañcamo āgā, so taṁ rathamayācatha;",
  "atk-s0514a3:4326_0": "Tassa taṁ yācitodāsi, na cassupahato mano.",
  "atk-s0514a3:4327_0": "1866.",
  "atk-s0514a3:4328_0": " ‘‘Tato vessantaro rājā, oropetvā sakaṁ janaṁ;",
  "atk-s0514a3:4329_0": "Assāsayi assarathaṁ, brāhmaṇassa dhanesino’’ti.",
  "atk-s0514a3:4330_0": "Tattha athetthāti atha tasmiṁ vane.",
  "atk-s0514a3:4330_1": "Na cassupahato manoti na cassa mano olīno.",
  "atk-s0514a3:4330_2": "Assāsayīti paritosento niyyādesi.",
  "atk-s0514a3:4331_0": "Tato paṭṭhāya pana te sabbepi pattikāva ahesuṁ. Atha mahāsatto maddiṁ avoca –",
  "atk-s0514a3:4332_0": "1867.",
  "atk-s0514a3:4333_0": " ‘‘Tvaṁ maddi kaṇhaṁ gaṇhāhi, lahu esā kaniṭṭhikā;",
  "atk-s0514a3:4334_0": "Ahaṁ jāliṁ gahessāmi, garuko bhātiko hi so’’ti.",
  "atk-s0514a3:4335_0": "Evañca pana vatvā ubhopi khattiyā dve dārake aṅkenādāya pakkamiṁsu. Tamatthaṁ pakāsento satthā āha –",
  "atk-s0514a3:4336_0": "1868.",
  "atk-s0514a3:4337_0": " ‘‘Rājā kumāramādāya, rājaputtī ca dārikaṁ;",
  "atk-s0514a3:4338_0": "Sammodamānā pakkāmuṁ, aññamaññaṁ piyaṁvadā’’ti.",
  "atk-s0514a3:4339_0": "Dānakaṇḍavaṇṇanā niṭṭhitā.",
  "atk-s0514a3:4340_0": "Vanapavesanakaṇḍavaṇṇanā",
  "atk-s0514a3:4341_0": "Te paṭipathaṁ āgacchante manusse disvā ‘‘kuhiṁ vaṅkapabbato’’ti pucchanti.",
  "atk-s0514a3:4341_1": "Manussā ‘‘dūre’’ti vadanti.",
  "atk-s0514a3:4341_2": "Tena vuttaṁ –",
  "atk-s0514a3:4342_0": "1869.",
  "atk-s0514a3:4343_0": " ‘‘Yadi keci manujā enti, anumagge paṭipathe;",
  "atk-s0514a3:4344_0": "Maggaṁ te paṭipucchāma, ‘kuhiṁ vaṅkatapabbato’.",
  "atk-s0514a3:4345_0": "1870.",
  "atk-s0514a3:4346_0": " ‘‘Te tattha amhe passitvā, kalunaṁ paridevayuṁ;",
  "atk-s0514a3:4347_0": "Dukkhaṁ te paṭivedenti, dūre vaṅkatapabbato’’ti.",
  "atk-s0514a3:4348_0": "Maggassa ubhosu passesu vividhaphaladhārino rukkhe disvā dārakā kandanti.",
  "atk-s0514a3:4348_1": "Mahāsattassānubhāvena phaladhārino rukkhā onamitvā hatthasamphassaṁ āgacchanti.",
  "atk-s0514a3:4348_2": "Tato supakkaphalāphalāni uccinitvā tesaṁ deti.",
  "atk-s0514a3:4348_3": "Taṁ disvā maddī acchariyaṁ pavedesi.",
  "atk-s0514a3:4348_4": "Tena vuttaṁ –",
  "atk-s0514a3:4349_0": "1871.",
  "atk-s0514a3:4350_0": " ‘‘Yadi passanti pavane, dārakā phaline dume;",
  "atk-s0514a3:4351_0": "Tesaṁ phalānaṁ hetumhi, uparodanti dārakā.",
  "atk-s0514a3:4352_0": "1872.",
  "atk-s0514a3:4353_0": " ‘‘Rodante dārake disvā, ubbiddhā vipulā dumā;",
  "atk-s0514a3:4354_0": "Sayamevonamitvāna, upagacchanti dārake.",
  "atk-s0514a3:4355_0": "1873.",
  "atk-s0514a3:4356_0": " ‘‘Idaṁ accherakaṁ disvā, abbhutaṁ lomahaṁsanaṁ;",
  "atk-s0514a3:4357_0": "Sādhukāraṁ pavattesi, maddī sabbaṅgasobhanā.",
  "atk-s0514a3:4358_0": "1874.",
  "atk-s0514a3:4359_0": " ‘‘Accheraṁ vata lokasmiṁ, abbhutaṁ lomahaṁsanaṁ;",
  "atk-s0514a3:4360_0": "Vessantarassa tejena, sayamevonatā dumā’’ti.",
  "atk-s0514a3:4361_0": "Jetuttaranagarato suvaṇṇagiritālo nāma pabbato pañca yojanāni,",
  "atk-s0514a3:4361_1": "tato kontimārā nāma nadī pañca yojanāni,",
  "atk-s0514a3:4361_2": "tato añcaragiri nāma pabbato pañca yojanāni,",
  "atk-s0514a3:4361_3": "tato dunniviṭṭhabrāhmaṇagāmo nāma pañca yojanāni,",
  "atk-s0514a3:4361_4": "tato mātulanagaraṁ dasa yojanāni.",
  "atk-s0514a3:4361_5": "Iti taṁ maggaṁ jetuttaranagarato tiṁsayojanaṁ hoti.",
  "atk-s0514a3:4361_6": "Devatā taṁ maggaṁ saṁkhipiṁsu.",
  "atk-s0514a3:4361_7": "Te ekadivaseneva mātulanagaraṁ pāpuṇiṁsu.",
  "atk-s0514a3:4361_8": "Tena vuttaṁ –",
  "atk-s0514a3:4362_0": "1875.",
  "atk-s0514a3:4363_0": " ‘‘Saṅkhipiṁsu pathaṁ yakkhā, anukampāya dārake;",
  "atk-s0514a3:4364_0": "Nikkhantadivaseneva, cetaraṭṭhaṁ upāgamu’’nti.",
  "atk-s0514a3:4365_0": "Upagacchantā ca pana jetuttaranagarato pātarāsasamaye nikkhamitvā sāyanhasamaye cetaraṭṭhe mātulanagaraṁ pattā.",
  "atk-s0514a3:4365_1": "Tamatthaṁ pakāsento satthā āha –",
  "atk-s0514a3:4366_0": "1876.",
  "atk-s0514a3:4367_0": " ‘‘Te gantvā dīghamaddhānaṁ, cetaraṭṭhaṁ upāgamuṁ;",
  "atk-s0514a3:4368_0": "Iddhaṁ phītaṁ janapadaṁ, bahumaṁsasurodana’’nti.",
  "atk-s0514a3:4369_0": "Tadā mātulanagare saṭṭhi khattiyasahassāni vasanti.",
  "atk-s0514a3:4369_1": "Mahāsatto antonagaraṁ apavisitvā nagaradvāreyeva sālāyaṁ nisīdi.",
  "atk-s0514a3:4369_2": "Athassa maddī bodhisattassa pādesu rajaṁ puñchitvā pāde sambāhitvā ‘‘vessantarassa āgatabhāvaṁ jānāpessāmī’’ti",
  "atk-s0514a3:4369_3": "sālāto nikkhamitvā tassa cakkhupathe sālādvāre aṭṭhāsi.",
  "atk-s0514a3:4369_4": "Nagaraṁ pavisantiyo ca nikkhamantiyo ca itthiyo taṁ disvā parivāresuṁ.",
  "atk-s0514a3:4369_5": "Tamatthaṁ pakāsento satthā āha –",
  "atk-s0514a3:4370_0": "1877.",
  "atk-s0514a3:4371_0": " ‘‘Cetiyo parivāriṁsu, disvā lakkhaṇamāgataṁ;",
  "atk-s0514a3:4372_0": "Sukhumālī vata ayyā, pattikā paridhāvati.",
  "atk-s0514a3:4373_0": "1878.",
  "atk-s0514a3:4374_0": " ‘‘Vayhāhi pariyāyitvā, sivikāya rathena ca;",
  "atk-s0514a3:4375_0": "Sājja maddī araññasmiṁ, pattikā paridhāvatī’’ti.",
  "atk-s0514a3:4376_0": "Tattha lakkhaṇamāgatanti lakkhaṇasampannaṁ maddiṁ āgataṁ.",
  "atk-s0514a3:4376_1": "Paridhāvatīti evaṁ sukhumālī hutvā pattikāva vicarati.",
  "atk-s0514a3:4376_2": "Pariyāyitvāti jetuttaranagare vicaritvā.",
  "atk-s0514a3:4376_3": "Sivikāyāti suvaṇṇasivikāya.",
  "atk-s0514a3:4377_0": "Mahājano maddiñca vessantarañca dve putte cassa anāthāgamanena āgate disvā gantvā rājūnaṁ ācikkhi.",
  "atk-s0514a3:4377_1": "Saṭṭhisahassā rājāno rodantā paridevantā tassa santikaṁ āgamaṁsu.",
  "atk-s0514a3:4377_2": "Tamatthaṁ pakāsento satthā āha –",
  "atk-s0514a3:4378_0": "1879.",
  "atk-s0514a3:4379_0": " ‘‘Taṁ disvā cetapāmokkhā, rodamānā upāgamuṁ;",
  "atk-s0514a3:4380_0": "Kacci nu deva kusalaṁ, kacci deva anāmayaṁ;",
  "atk-s0514a3:4381_0": "Kacci pitā arogo te, sivīnañca anāmayaṁ.",
  "atk-s0514a3:4382_0": "1880.",
  "atk-s0514a3:4383_0": " ‘‘Ko te balaṁ mahārāja, ko nu te rathamaṇḍalaṁ;",
  "atk-s0514a3:4384_0": "Anassako arathako, dīghamaddhānamāgato;",
  "atk-s0514a3:4385_0": "Kaccāmittehi pakato, anuppattosimaṁ disa’’nti.",
  "atk-s0514a3:4386_0": "Tattha disvāti dūratova passitvā.",
  "atk-s0514a3:4386_1": "Cetapāmokkhāti cetarājāno.",
  "atk-s0514a3:4386_2": "Upāgamunti upasaṅkamiṁsu.",
  "atk-s0514a3:4386_3": "Kusalanti ārogyaṁ.",
  "atk-s0514a3:4386_4": "Anāmayanti niddukkhabhāvaṁ.",
  "atk-s0514a3:4386_5": "Ko te balanti kuhiṁ tava balakāyo.",
  "atk-s0514a3:4386_6": "Rathamaṇḍalanti yenāsi rathena āgato,",
  "atk-s0514a3:4386_7": "so kuhinti pucchanti.",
  "atk-s0514a3:4386_8": "Anassakoti assavirahito.",
  "atk-s0514a3:4386_9": "Arathakoti ayānako.",
  "atk-s0514a3:4386_10": "Dīghamaddhānamāgatoti dīghamaggaṁ āgato.",
  "atk-s0514a3:4386_11": "Pakatoti abhibhūto.",
  "atk-s0514a3:4387_0": "Atha nesaṁ mahāsatto attano āgatakāraṇaṁ kathento āha –",
  "atk-s0514a3:4388_0": "1881.",
  "atk-s0514a3:4389_0": " ‘‘Kusalañceva me sammā, atho sammā anāmayaṁ;",
  "atk-s0514a3:4390_0": "Atho pitā arogo me, sivīnañca anāmayaṁ.",
  "atk-s0514a3:4391_0": "1882.",
  "atk-s0514a3:4392_0": " ‘‘Ahañhi kuñjaraṁ dajjaṁ, īsādantaṁ urūḷhavaṁ;",
  "atk-s0514a3:4393_0": "Khettaññuṁ sabbayuddhānaṁ, sabbasetaṁ gajuttamaṁ.",
  "atk-s0514a3:4394_0": "1883.",
  "atk-s0514a3:4395_0": " ‘‘Paṇḍukambalasañchannaṁ, pabhinnaṁ sattumaddanaṁ;",
  "atk-s0514a3:4396_0": "Dantiṁ savālabījaniṁ, setaṁ kelāsasādisaṁ.",
  "atk-s0514a3:4397_0": "1884.",
  "atk-s0514a3:4398_0": " ‘‘Sasetacchattaṁ saupādheyyaṁ, sāthabbanaṁ sahatthipaṁ;",
  "atk-s0514a3:4399_0": "Aggayānaṁ rājavāhiṁ, brāhmaṇānaṁ adāsahaṁ.",
  "atk-s0514a3:4400_0": "1885.",
  "atk-s0514a3:4401_0": " ‘‘Tasmiṁ me sivayo kuddhā, pitā cupahatomano;",
  "atk-s0514a3:4402_0": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4403_0": "Okāsaṁ sammā jānātha, vane yattha vasāmase’’ti.",
  "atk-s0514a3:4404_0": "Tattha tasmiṁ meti tasmiṁ kāraṇe mayhaṁ sivayo kuddhā.",
  "atk-s0514a3:4404_1": "Upahatomanoti upahatacitto kuddhova maṁ raṭṭhā pabbājesi.",
  "atk-s0514a3:4404_2": "Yatthāti yasmiṁ vane mayaṁ vaseyyāma,",
  "atk-s0514a3:4404_3": "tattha vasanokāsaṁ jānāthāti.",
  "atk-s0514a3:4405_0": "Te rājāno āhaṁsu –",
  "atk-s0514a3:4406_0": "1886.",
  "atk-s0514a3:4407_0": " ‘‘Svāgataṁ te mahārāja, atho te adurāgataṁ;",
  "atk-s0514a3:4408_0": "Issarosi anuppatto, yaṁ idhatthi pavedaya.",
  "atk-s0514a3:4409_0": "1887.",
  "atk-s0514a3:4410_0": " ‘‘Sākaṁ bhisaṁ madhuṁ maṁsaṁ, suddhaṁ sālīnamodanaṁ;",
  "atk-s0514a3:4411_0": "Paribhuñja mahārāja, pāhuno nosi āgato’’ti.",
  "atk-s0514a3:4412_0": "Tattha pavedayāti kathehi, sabbaṁ paṭiyādetvā dassāma. Bhisanti bhisamūlaṁ, yaṁkiñci kandajātaṁ vā.",
  "atk-s0514a3:4413_0": "Vessantaro āha –",
  "atk-s0514a3:4414_0": "1888.",
  "atk-s0514a3:4415_0": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4416_0": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4417_0": "Okāsaṁ sammā jānātha, vane yattha vasāmase’’ti.",
  "atk-s0514a3:4418_0": "Tattha paṭiggahitanti sabbametaṁ tumhehi dinnaṁ mayā ca paṭiggahitameva hotu,",
  "atk-s0514a3:4418_1": "sabbassa tumhehi mayhaṁ agghiyaṁ nivedanaṁ kataṁ.",
  "atk-s0514a3:4418_2": "Rājā pana maṁ avaruddhasi raṭṭhā pabbājesi,",
  "atk-s0514a3:4418_3": "tasmā vaṅkameva gamissāmi,",
  "atk-s0514a3:4418_4": "tasmiṁ me araññe vasanaṭṭhānaṁ jānāthāti.",
  "atk-s0514a3:4419_0": "Te rājāno āhaṁsu –",
  "atk-s0514a3:4420_0": "1889.",
  "atk-s0514a3:4421_0": " ‘‘Idheva tāva acchassu, cetaraṭṭhe rathesabha;",
  "atk-s0514a3:4422_0": "Yāva cetā gamissanti, rañño santika yācituṁ.",
  "atk-s0514a3:4423_0": "1890.",
  "atk-s0514a3:4424_0": " ‘‘Nijjhāpetuṁ mahārājaṁ, sivīnaṁ raṭṭhavaḍḍhanaṁ;",
  "atk-s0514a3:4425_0": "Taṁ taṁ cetā purakkhatvā, patītā laddhapaccayā;",
  "atk-s0514a3:4426_0": "Parivāretvāna gacchanti, evaṁ jānāhi khattiyā’’ti.",
  "atk-s0514a3:4427_0": "Tattha rañño santika yācitunti rañño santikaṁ yācanatthāya gamissanti.",
  "atk-s0514a3:4427_1": "Nijjhāpetunti tumhākaṁ niddosabhāvaṁ jānāpetuṁ.",
  "atk-s0514a3:4427_2": "Laddhapaccayāti laddhapatiṭṭhā.",
  "atk-s0514a3:4427_3": "Gacchantīti gamissanti.",
  "atk-s0514a3:4428_0": "Mahāsatto āha –",
  "atk-s0514a3:4429_0": "1891.",
  "atk-s0514a3:4430_0": " ‘‘Mā vo ruccittha gamanaṁ, rañño santika yācituṁ;",
  "atk-s0514a3:4431_0": "Nijjhāpetuṁ mahārājaṁ, rājāpi tattha nissaro.",
  "atk-s0514a3:4432_0": "1892.",
  "atk-s0514a3:4433_0": " ‘‘Accuggatā hi sivayo, balaggā negamā ca ye;",
  "atk-s0514a3:4434_0": "Te vidhaṁsetumicchanti, rājānaṁ mama kāraṇā’’ti.",
  "atk-s0514a3:4435_0": "Tattha tatthāti tasmiṁ mama niddosabhāvaṁ nijjhāpane rājāpi anissaro.",
  "atk-s0514a3:4435_1": "Accuggatāti atikuddhā.",
  "atk-s0514a3:4435_2": "Balaggāti balakāyā.",
  "atk-s0514a3:4435_3": "Vidhaṁsetunti rajjato nīharituṁ.",
  "atk-s0514a3:4435_4": "Rājānanti rājānampi.",
  "atk-s0514a3:4436_0": "Te rājāno āhaṁsu –",
  "atk-s0514a3:4437_0": "1893.",
  "atk-s0514a3:4438_0": " ‘‘Sace esā pavattettha, raṭṭhasmiṁ raṭṭhavaḍḍhana;",
  "atk-s0514a3:4439_0": "Idheva rajjaṁ kārehi, cetehi parivārito.",
  "atk-s0514a3:4440_0": "1894.",
  "atk-s0514a3:4441_0": " ‘‘Iddhaṁ phītañcidaṁ raṭṭhaṁ, iddho janapado mahā;",
  "atk-s0514a3:4442_0": "Matiṁ karohi tvaṁ deva, rajjassa manusāsitu’’nti.",
  "atk-s0514a3:4443_0": "Tattha sace esā pavattetthāti sace etasmiṁ raṭṭhe esā pavatti.",
  "atk-s0514a3:4443_1": "Rajjassa manusāsitunti rajjaṁ samanusāsituṁ,",
  "atk-s0514a3:4443_2": "ayameva vā pāṭho.",
  "atk-s0514a3:4444_0": "Vessantaro āha –",
  "atk-s0514a3:4445_0": "1895.",
  "atk-s0514a3:4446_0": " ‘‘Na me chando mati atthi, rajjassa anusāsituṁ;",
  "atk-s0514a3:4447_0": "Pabbājitassa raṭṭhasmā, cetaputtā suṇātha me.",
  "atk-s0514a3:4448_0": "1896.",
  "atk-s0514a3:4449_0": " ‘‘Atuṭṭhā sivayo āsuṁ, balaggā negamā ca ye;",
  "atk-s0514a3:4450_0": "Pabbājitassa raṭṭhasmā, cetā rajjebhisecayuṁ.",
  "atk-s0514a3:4451_0": "1897.",
  "atk-s0514a3:4452_0": " ‘‘Asammodiyampi vo assa, accantaṁ mama kāraṇā;",
  "atk-s0514a3:4453_0": "Sivīhi bhaṇḍanaṁ cāpi, viggaho me na ruccati.",
  "atk-s0514a3:4454_0": "1898.",
  "atk-s0514a3:4455_0": " ‘‘Athassa bhaṇḍanaṁ ghoraṁ, sampahāro anappako;",
  "atk-s0514a3:4456_0": "Ekassa kāraṇā mayhaṁ, hiṁseyya bahuko jano.",
  "atk-s0514a3:4457_0": "1899.",
  "atk-s0514a3:4458_0": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4459_0": "Avaruddhasi maṁ rājā, vaṅkaṁ gacchāmi pabbataṁ;",
  "atk-s0514a3:4460_0": "Okāsaṁ sammā jānātha, vane yattha vasāmase’’ti.",
  "atk-s0514a3:4461_0": "Tattha cetā rajjebhisecayunti cetaraṭṭhavāsino kira vessantaraṁ rajje abhisiñciṁsūti tumhākampi te atuṭṭhā āsuṁ.",
  "atk-s0514a3:4461_1": "Asammodiyanti asāmaggiyaṁ.",
  "atk-s0514a3:4461_2": "Assāti bhaveyya.",
  "atk-s0514a3:4461_3": "Athassāti atha mayhaṁ ekassa kāraṇā tumhākaṁ bhaṇḍanaṁ bhavissatīti.",
  "atk-s0514a3:4462_0": "Evaṁ mahāsatto anekapariyāyena yācitopi rajjaṁ na icchi.",
  "atk-s0514a3:4462_1": "Athassa te cetarājāno mahantaṁ sakkāraṁ kariṁsu.",
  "atk-s0514a3:4462_2": "So nagaraṁ pavisituṁ na icchi.",
  "atk-s0514a3:4462_3": "Atha naṁ sālameva alaṅkaritvā sāṇiyā parikkhepaṁ katvā mahāsayanaṁ paññāpetvā sabbe ārakkhaṁ kariṁsu.",
  "atk-s0514a3:4462_4": "So ekarattiṁ tehi saṅgahitārakkho sālāyaṁ sayitvā punadivase pātova nhatvā nānaggarasabhojanaṁ bhuñjitvā tehi parivuto nikkhami.",
  "atk-s0514a3:4462_5": "Saṭṭhisahassā khattiyā tena saddhiṁ pannarasayojanamaggaṁ gantvā vanadvāre ṭhatvā purato pannarasayojanamaggaṁ ācikkhantā āhaṁsu –",
  "atk-s0514a3:4463_0": "1900.",
  "atk-s0514a3:4464_0": " ‘‘Taggha te mayamakkhāma, yathāpi kusalā tathā;",
  "atk-s0514a3:4465_0": "Rājisī yattha sammanti, āhutaggī samāhitā.",
  "atk-s0514a3:4466_0": "1901.",
  "atk-s0514a3:4467_0": " ‘‘Esa selo mahārāja, pabbato gandhamādano;",
  "atk-s0514a3:4468_0": "Yattha tvaṁ saha puttehi, saha bhariyāya cacchasi.",
  "atk-s0514a3:4469_0": "1902.",
  "atk-s0514a3:4470_0": " ‘‘Taṁ cetā anusāsiṁsu, assunettā rudaṁmukhā;",
  "atk-s0514a3:4471_0": "Ito gaccha mahārāja, ujuṁ yenuttarāmukho.",
  "atk-s0514a3:4472_0": "1903.",
  "atk-s0514a3:4473_0": " ‘‘Atha dakkhisi bhaddante, vepullaṁ nāma pabbataṁ;",
  "atk-s0514a3:4474_0": "Nānādumagaṇākiṇṇaṁ, sītacchāyaṁ manoramaṁ.",
  "atk-s0514a3:4475_0": "1904.",
  "atk-s0514a3:4476_0": " ‘‘Tamatikkamma bhaddante, atha dakkhisi āpagaṁ;",
  "atk-s0514a3:4477_0": "Nadiṁ ketumatiṁ nāma, gambhīraṁ girigabbharaṁ.",
  "atk-s0514a3:4478_0": "1905.",
  "atk-s0514a3:4479_0": " ‘‘Puthulomamacchākiṇṇaṁ, supatitthaṁ mahodakaṁ;",
  "atk-s0514a3:4480_0": "Tattha nhatvā pivitvā ca, assāsetvā saputtake.",
  "atk-s0514a3:4481_0": "1906.",
  "atk-s0514a3:4482_0": " ‘‘Atha dakkhisi bhaddante, nigrodhaṁ madhupipphalaṁ;",
  "atk-s0514a3:4483_0": "Rammake sikhare jātaṁ, sītacchāyaṁ manoramaṁ.",
  "atk-s0514a3:4484_0": "1907.",
  "atk-s0514a3:4485_0": " ‘‘Atha dakkhisi bhaddante, nāḷikaṁ nāma pabbataṁ;",
  "atk-s0514a3:4486_0": "Nānādijagaṇākiṇṇaṁ, selaṁ kimpurisāyutaṁ.",
  "atk-s0514a3:4487_0": "1908.",
  "atk-s0514a3:4488_0": " ‘‘Tassa uttarapubbena, mucalindo nāma so saro;",
  "atk-s0514a3:4489_0": "Puṇḍarīkehi sañchanno, setasogandhikehi ca.",
  "atk-s0514a3:4490_0": "1909.",
  "atk-s0514a3:4491_0": " ‘‘So vanaṁ meghasaṅkāsaṁ, dhuvaṁ haritasaddalaṁ;",
  "atk-s0514a3:4492_0": "Sīhovāmisapekkhīva, vanasaṇḍaṁ vigāhaya;",
  "atk-s0514a3:4493_0": "Puppharukkhehi sañchannaṁ, phalarukkhehi cūbhayaṁ.",
  "atk-s0514a3:4494_0": "1910.",
  "atk-s0514a3:4495_0": " ‘‘Tattha bindussarā vaggū, nānāvaṇṇā bahū dijā;",
  "atk-s0514a3:4496_0": "Kūjantamupakūjanti, utusaṁpupphite dume.",
  "atk-s0514a3:4497_0": "1911.",
  "atk-s0514a3:4498_0": " ‘‘Gantvā girividuggānaṁ, nadīnaṁ pabhavāni ca;",
  "atk-s0514a3:4499_0": "So dakkhisi pokkharaṇiṁ, karañjakakudhāyutaṁ.",
  "atk-s0514a3:4500_0": "1912.",
  "atk-s0514a3:4501_0": " ‘‘Puthulomamacchākiṇṇaṁ , supatitthaṁ mahodakaṁ;",
  "atk-s0514a3:4502_0": "Samañca caturaṁsañca, sāduṁ appaṭigandhiyaṁ.",
  "atk-s0514a3:4503_0": "1913.",
  "atk-s0514a3:4504_0": " ‘‘Tassā uttarapubbena, paṇṇasālaṁ amāpaya;",
  "atk-s0514a3:4505_0": "Paṇṇasālaṁ amāpetvā, uñchācariyāya īhathā’’ti.",
  "atk-s0514a3:4506_0": "Tattha rājisīti rājāno hutvā pabbajitā.",
  "atk-s0514a3:4506_1": "Samāhitāti ekaggacittā.",
  "atk-s0514a3:4506_2": "Esāti dakkhiṇahatthaṁ ukkhipitvā iminā pabbatapādena gacchathāti ācikkhantā vadanti.",
  "atk-s0514a3:4506_3": "Acchasīti vasissasi.",
  "atk-s0514a3:4506_4": "Āpaganti udakavāhanadiāvaṭṭaṁ.",
  "atk-s0514a3:4506_5": "Girigabbharanti girīnaṁ kucchito pavattaṁ.",
  "atk-s0514a3:4506_6": "Madhupipphalanti madhuraphalaṁ.",
  "atk-s0514a3:4506_7": "Rammaketi ramaṇīye.",
  "atk-s0514a3:4506_8": "Kimpurisāyutanti kimpurisehi āyutaṁ parikiṇṇaṁ.",
  "atk-s0514a3:4506_9": "Setasogandhīkehi cāti nānappakārehi setuppalehi ceva sogandhikehi ca sañchanno.",
  "atk-s0514a3:4506_10": "Sīhovāmisapekkhīvāti āmisaṁ pekkhanto sīho viya.",
  "atk-s0514a3:4507_0": "Bindussarāti sampiṇḍitassarā.",
  "atk-s0514a3:4507_1": "Vaggūti madhurassarā.",
  "atk-s0514a3:4507_2": "Kūjantamupakūjantīti paṭhamaṁ kūjamānaṁ pakkhiṁ pacchā upakūjanti.",
  "atk-s0514a3:4507_3": "Utusaṁpupphite dumeti utusamaye pupphite dume nilīyitvā kūjantaṁ upakūjanti.",
  "atk-s0514a3:4507_4": "So dakkhisīti so tvaṁ passissasīti attho.",
  "atk-s0514a3:4507_5": "Karañjakakudhāyutanti karañjarukkhehi ca kakudharukkhehi ca samparikiṇṇaṁ.",
  "atk-s0514a3:4507_6": "Appaṭigandhiyanti paṭikūlagandhavirahitaṁ madhurodakaparikiṇṇaṁnānappakārapadumuppalādīhi sañchannaṁ.",
  "atk-s0514a3:4507_7": "Paṇṇasālaṁ amāpayāti paṇṇasālaṁ māpeyyāsi.",
  "atk-s0514a3:4507_8": "Amāpetvāti māpetvā.",
  "atk-s0514a3:4507_9": "Uñchācariyāya īhathāti atha tumhe, deva,",
  "atk-s0514a3:4507_10": "uñchācariyāya yāpentā appamattā īhatha,",
  "atk-s0514a3:4507_11": "āraddhavīriyā hutvā vihareyyāthāti attho.",
  "atk-s0514a3:4508_0": "Evaṁ te rājāno tassa pannarasayojanamaggaṁ ācikkhitvā taṁ uyyojetvā vessantarassa antarāyabhayassa vinodanatthaṁ",
  "atk-s0514a3:4508_1": "‘‘mā kocideva paccāmitto okāsaṁ labheyyā’’ti cintetvā ekaṁ byattaṁ susikkhitaṁ cetaputtaṁ āmantetvā ‘‘tvaṁ",
  "atk-s0514a3:4508_2": "gacchante ca āgacchante ca pariggaṇhāhī’’ti vanadvāre ārakkhaṇatthāya ṭhapetvā sakanagaraṁ gamiṁsu.",
  "atk-s0514a3:4508_3": "Vessantaropi saputtadāro gandhamādanapabbataṁ patvā,",
  "atk-s0514a3:4508_4": "taṁ divasaṁ tattha vasitvā tato uttarābhimukho vepullapabbatapādena gantvā,",
  "atk-s0514a3:4508_5": "ketumatiyā nāma nadiyā tīre nisīditvā vanacarakena dinnaṁ madhumaṁsaṁ khāditvā tassa suvaṇṇasūciṁ datvā",
  "atk-s0514a3:4508_6": "tattha nhatvā pivitvā paṭippassaddhadaratho nadito uttaritvā sānupabbatasikhare ṭhitassa nigrodhassa",
  "atk-s0514a3:4508_7": "mūle thokaṁ nisīditvā nigrodhaphalāni khāditvā uṭṭhāya gacchanto nāḷikaṁ nāma pabbataṁ patvā taṁ pariharanto",
  "atk-s0514a3:4508_8": "mucalindasaraṁ gantvā sarassa tīrena pubbuttarakaṇṇaṁ patvā,",
  "atk-s0514a3:4508_9": "ekapadikamaggena vanaghaṭaṁ pavisitvā taṁ atikkamma girividuggānaṁ nadippabhavānaṁ purato caturaṁsapokkharaṇiṁ pāpuṇi.",
  "atk-s0514a3:4509_0": "Tasmiṁ khaṇe sakko āvajjento ‘‘mahāsatto himavantaṁ paviṭṭho’’ti ñatvā ‘‘tassa vasanaṭṭhānaṁ laddhuṁ",
  "atk-s0514a3:4509_1": "vaṭṭatī’’ti cintetvā vissakammaṁ pakkosāpetvā ‘‘gaccha, tāta,",
  "atk-s0514a3:4509_2": "tvaṁ vaṅkapabbatakujhacchimhi ramaṇīye ṭhāne assamapadaṁ māpetvā ehī’’ti pesesi.",
  "atk-s0514a3:4509_3": "So ‘‘sādhu,",
  "atk-s0514a3:4509_4": "devā’’ti devalokato otaritvā tattha dve paṇṇasālāyo dve caṅkame rattiṭṭhānadivāṭṭhānāni ca māpetvā caṅkamakoṭiyaṁ",
  "atk-s0514a3:4509_5": "tesu tesu ṭhānesu nānāphaladhare rukkhe ca kadalivanāni ca dassetvā sabbe pabbajitaparikkhāre paṭiyādetvā",
  "atk-s0514a3:4509_6": "‘‘ye keci pabbajitukāmā,",
  "atk-s0514a3:4509_7": "te ime gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0514a3:4510_0": "Mahāsatto ekapadikamaggaṁ disvā ‘‘pabbajitānaṁ vasanaṭṭhānaṁ bhavissatī’’ti maddiñca putte ca assamapadadvāre",
  "atk-s0514a3:4510_1": "ṭhapetvā assamapadaṁ pavisitvā akkharāni oloketvā ‘‘sakkenamhi diṭṭho’’ti ñatvā paṇṇasālaṁ pavisitvā",
  "atk-s0514a3:4510_2": "khaggañca dhanuñca apanetvā sāṭake omuñcitvā rattavākacīraṁ nivāsetvā ajinacammaṁ aṁse katvā jaṭāmaṇḍalaṁ",
  "atk-s0514a3:4510_3": "bandhitvā isivesaṁ gahetvā kattaradaṇḍaṁ ādāya paṇṇasālato nikkhamitvā pabbajitasiriṁ samubbahanto ‘‘aho sukhaṁ,",
  "atk-s0514a3:4510_4": "aho sukhaṁ,",
  "atk-s0514a3:4510_5": "pabbajjā me adhigatā’’ti udānaṁ udānetvā caṅkamaṁ āruyha aparāparaṁ caṅkamitvā paccekabuddhasadisena upasamena puttadārānaṁ santikaṁ agamāsi.",
  "atk-s0514a3:4510_6": "Maddīpi mahāsattassa pādesu patitvā roditvā teneva saddhiṁ assamapadaṁ pavisitvā attano paṇṇasālaṁ gantvā isivesaṁ gaṇhi.",
  "atk-s0514a3:4510_7": "Pacchā puttepi tāpasakumārake kariṁsu.",
  "atk-s0514a3:4510_8": "Cattāro khattiyā vaṅkapabbatakucchimhi vasiṁsu.",
  "atk-s0514a3:4510_9": "Atha maddī mahāsattaṁ varaṁ yāci ‘‘deva,",
  "atk-s0514a3:4510_10": "tumhe phalāphalatthāya vanaṁ agantvā putte gahetvā idheva hotha,",
  "atk-s0514a3:4510_11": "ahaṁ phalāphalaṁ āharissāmī’’ti.",
  "atk-s0514a3:4510_12": "Tato paṭṭhāya sā araññato phalāphalāni āharitvā tayo jane paṭijaggati.",
  "atk-s0514a3:4511_0": "Bodhisattopi taṁ varaṁ yāci ‘‘bhadde,",
  "atk-s0514a3:4511_1": "maddi mayaṁ ito paṭṭhāya pabbajitā nāma,",
  "atk-s0514a3:4511_2": "itthī ca nāma brahmacariyassa malaṁ,",
  "atk-s0514a3:4511_3": "ito paṭṭhāya akāle mama santikaṁ mā āgacchāhī’’ti.",
  "atk-s0514a3:4511_4": "Sā ‘‘sādhū’’ti sampaṭicchi.",
  "atk-s0514a3:4511_5": "Mahāsattassa mettānubhāvena samantā tiyojane sabbe tiracchānāpi aññamaññaṁ mettacittaṁ paṭilabhiṁsu.",
  "atk-s0514a3:4511_6": "Maddīdevīpi pātova uṭṭhāya pānīyaparibhojanīyaṁ upaṭṭhāpetvā mukhodakaṁ āharitvā dantakaṭṭhaṁ datvā assamapadaṁ",
  "atk-s0514a3:4511_7": "sammajjitvā dve putte pitu santike ṭhapetvā pacchikhaṇittiaṅkusahatthā araññaṁ pavisitvā vanamūlaphalāphalāni",
  "atk-s0514a3:4511_8": "ādāya pacchiṁ pūretvā sāyanhasamaye araññato āgantvā paṇṇasālāya phalāphalaṁ ṭhapetvā nhatvā putte nhāpesi.",
  "atk-s0514a3:4511_9": "Atha cattāropi janā paṇṇasālādvāre nisīditvā phalāphalaṁ paribhuñjanti.",
  "atk-s0514a3:4511_10": "Tato maddī putte gahetvā attano paṇṇasālaṁ pāvisi.",
  "atk-s0514a3:4511_11": "Iminā niyāmena te pabbatakucchimhi satta māse vasiṁsūti.",
  "atk-s0514a3:4512_0": "Vanapavesanakaṇḍavaṇṇanā niṭṭhitā.",
  "atk-s0514a3:4513_0": "Jūjakapabbavaṇṇanā",
  "atk-s0514a3:4514_0": "Tadā kāliṅgaraṭṭhe dunniviṭṭhabrāhmaṇagāmavāsī jūjako nāma brāhmaṇo bhikkhācariyāya kahāpaṇasataṁ labhitvā",
  "atk-s0514a3:4514_1": "ekasmiṁ brāhmaṇakule ṭhapetvā puna dhanapariyesanatthāya gato.",
  "atk-s0514a3:4514_2": "Tasmiṁ cirāyante brāhmaṇakulā kahāpaṇasataṁ valañjetvā pacchā itarena āgantvā codiyamānā kahāpaṇe dātuṁ",
  "atk-s0514a3:4514_3": "asakkontā amittatāpanaṁ nāma dhītaraṁ tassa adaṁsu.",
  "atk-s0514a3:4514_4": "So taṁ ādāya kāliṅgaraṭṭhe dunniviṭṭhabrāhmaṇagāmaṁ gantvā vasi.",
  "atk-s0514a3:4514_5": "Amittatāpanā sammā brāhmaṇaṁ paricarati.",
  "atk-s0514a3:4514_6": "Atha aññe taruṇabrāhmaṇā tassā ācārasampattiṁ disvā ‘‘ayaṁ mahallakabrāhmaṇaṁ sammā paṭijaggati,",
  "atk-s0514a3:4514_7": "tumhe pana amhesu kiṁ pamajjathā’’ti attano attano bhariyāyo tajjenti.",
  "atk-s0514a3:4514_8": "Tā ‘‘imaṁ amittatāpanaṁ imamhā gāmā palāpessāmā’’ti nadītitthādīsu sannipatitvā taṁ paribhāsiṁsu.",
  "atk-s0514a3:4514_9": "Tamatthaṁ pakāsento satthā āha –",
  "atk-s0514a3:4515_0": "1914.",
  "atk-s0514a3:4516_0": " ‘‘Ahu vāsī kaliṅgesu, jūjako nāma brāhmaṇo;",
  "atk-s0514a3:4517_0": "Tassāsi daharā bhariyā, nāmenāmittatāpanā.",
  "atk-s0514a3:4518_0": "1915.",
  "atk-s0514a3:4519_0": " ‘‘Tā naṁ tattha gatāvocuṁ, nadiṁ udakahāriyā;",
  "atk-s0514a3:4520_0": "Thiyo naṁ paribhāsiṁsu, samāgantvā kutūhalā.",
  "atk-s0514a3:4521_0": "1916.",
  "atk-s0514a3:4522_0": " ‘‘Amittā nūna te mātā, amitto nūna te pitā;",
  "atk-s0514a3:4523_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4524_0": "1917.",
  "atk-s0514a3:4525_0": " ‘‘Ahitaṁ vata te ñātī, mantayiṁsu rahogatā;",
  "atk-s0514a3:4526_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4527_0": "1918.",
  "atk-s0514a3:4528_0": " ‘‘Amittā vata te ñātī, mantayiṁsu rahogatā;",
  "atk-s0514a3:4529_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4530_0": "1919.",
  "atk-s0514a3:4531_0": " ‘‘Dukkaṭaṁ vata te ñātī, mantayiṁsu rahogatā;",
  "atk-s0514a3:4532_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4533_0": "1920.",
  "atk-s0514a3:4534_0": " ‘‘Pāpakaṁ vata te ñātī, mantayiṁsu rahogatā;",
  "atk-s0514a3:4535_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4536_0": "1921.",
  "atk-s0514a3:4537_0": " ‘‘Amanāpaṁ vata te ñātī, mantayiṁsu rahogatā;",
  "atk-s0514a3:4538_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4539_0": "1922.",
  "atk-s0514a3:4540_0": " ‘‘Amanāpavāsaṁ vasi, jiṇṇena patinā saha;",
  "atk-s0514a3:4541_0": "Yā tvaṁ vasasi jiṇṇassa, mataṁ te jīvitā varaṁ.",
  "atk-s0514a3:4542_0": "1923.",
  "atk-s0514a3:4543_0": " ‘‘Na hi nūna tuyhaṁ kalyāṇi, pitā mātā ca sobhane;",
  "atk-s0514a3:4544_0": "Aññaṁ bhattāraṁ vindiṁsu, ye taṁ jiṇṇassa pādaṁsu;",
  "atk-s0514a3:4545_0": "Evaṁ dahariyaṁ satiṁ.",
  "atk-s0514a3:4546_0": "1924.",
  "atk-s0514a3:4547_0": " ‘‘Duyiṭṭhaṁ te navamiyaṁ, akataṁ aggihuttakaṁ;",
  "atk-s0514a3:4548_0": "Ye taṁ jiṇṇassa pādaṁsu, evaṁ dahariyaṁ satiṁ.",
  "atk-s0514a3:4549_0": "1925.",
  "atk-s0514a3:4550_0": " ‘‘Samaṇe brāhmaṇe nūna, brahmacariyaparāyaṇe;",
  "atk-s0514a3:4551_0": "Sā tvaṁ loke abhisapi, sīlavante bahussute;",
  "atk-s0514a3:4552_0": "Yā tvaṁ vasasi jiṇṇassa, evaṁ dahariyā satī.",
  "atk-s0514a3:4553_0": "1926.",
  "atk-s0514a3:4554_0": " ‘‘Na dukkhaṁ ahinā daṭṭhaṁ, na dukkhaṁ sattiyā hataṁ;",
  "atk-s0514a3:4555_0": "Tañca dukkhañca tibbañca, yaṁ passe jiṇṇakaṁ patiṁ.",
  "atk-s0514a3:4556_0": "1927.",
  "atk-s0514a3:4557_0": " ‘‘Natthi khiḍḍā natthi rati, jiṇṇena patinā saha;",
  "atk-s0514a3:4558_0": "Natthi ālāpasallāpo, jagghitampi na sobhati.",
  "atk-s0514a3:4559_0": "1928.",
  "atk-s0514a3:4560_0": " ‘‘Yadā ca daharo daharā, mantayanti rahogatā;",
  "atk-s0514a3:4561_0": "Sabbesaṁ sokā nassanti, ye keci hadayassitā.",
  "atk-s0514a3:4562_0": "1929.",
  "atk-s0514a3:4563_0": " ‘‘Daharā tvaṁ rūpavatī, purisānaṁbhipatthitā;",
  "atk-s0514a3:4564_0": "Gaccha ñātikule accha, kiṁ jiṇṇo ramayissatī’’ti.",
  "atk-s0514a3:4565_0": "Tattha ahūti ahosi.",
  "atk-s0514a3:4565_1": "Vāsī kaliṅgesūti kāliṅgaraṭṭhesu dunniviṭṭhabrāhmaṇagāmavāsī.",
  "atk-s0514a3:4565_2": "Tā naṁ tattha gatāvocunti tattha gāme tā itthiyo nadītitthe udakahārikā hutvā gatā naṁ avocuṁ.",
  "atk-s0514a3:4565_3": "Thiyo naṁ paribhāsiṁsūti itthiyo na aññaṁ kiñci avocuṁ,",
  "atk-s0514a3:4565_4": "atha kho naṁ paribhāsiṁsu.",
  "atk-s0514a3:4565_5": "Kutūhalāti kotūhalajātā viya hutvā.",
  "atk-s0514a3:4565_6": "Samāgantvāti samantā parikkhipitvā.",
  "atk-s0514a3:4565_7": "Dahariyaṁ satinti dahariṁ taruṇiṁ sobhaggappattaṁ samānaṁ.",
  "atk-s0514a3:4565_8": "Jiṇṇassāti jarājiṇṇassa gehe.",
  "atk-s0514a3:4565_9": "Duyiṭṭhaṁ te navamiyanti tava navamiyaṁ yāgaṁ duyiṭṭhaṁ bhavissati,",
  "atk-s0514a3:4565_10": "so te yāgapiṇḍo paṭhamaṁ mahallakakākena gahito bhavissati.",
  "atk-s0514a3:4565_11": "‘‘Duyiṭṭhā te navamiyā’’tipi pāṭho,",
  "atk-s0514a3:4565_12": "navamiyā tayā duyiṭṭhā bhavissatīti attho.",
  "atk-s0514a3:4565_13": "Akataṁ aggihuttakanti aggijuhanampi tayā akataṁ bhavissati.",
  "atk-s0514a3:4565_14": "Abhisapīti samaṇabrāhmaṇe samitapāpe vā bāhitapāpe vā akkosi.",
  "atk-s0514a3:4565_15": "Tassa te pāpassa idaṁ phalanti adhippāyeneva āhaṁsu.",
  "atk-s0514a3:4565_16": "Jagghitampi na sobhatīti khaṇḍadante vivaritvā hasantassa mahallakassa hasitampi na sobhati.",
  "atk-s0514a3:4565_17": "Sabbesaṁ sokā nassantīti sabbe etesaṁ sokā vinassanti.",
  "atk-s0514a3:4565_18": "Kiṁ jiṇṇoti ayaṁ jiṇṇo taṁ pañcahi kāmaguṇehi kathaṁ ramayissatīti.",
  "atk-s0514a3:4566_0": "Sā tāsaṁ santikā paribhāsaṁ labhitvā udakaghaṭaṁ ādāya rodamānā gharaṁ gantvā ‘‘kiṁ bhoti rodasī’’ti brāhmaṇena puṭṭhā tassa ārocentī imaṁ gāthamāha –",
  "atk-s0514a3:4567_0": "1930.",
  "atk-s0514a3:4568_0": " ‘‘Na te brāhmaṇa gacchāmi, nadiṁ udakahāriyā;",
  "atk-s0514a3:4569_0": "Thiyo maṁ paribhāsanti, tayā jiṇṇena brāhmaṇā’’ti.",
  "atk-s0514a3:4570_0": "Tassattho – brāhmaṇa,",
  "atk-s0514a3:4570_1": "tayā jiṇṇena maṁ itthiyo paribhāsanti,",
  "atk-s0514a3:4570_2": "tasmā ito paṭṭhāya tava udakahārikā hutvā nadiṁ na gacchāmīti.",
  "atk-s0514a3:4571_0": "Jūjako āha –",
  "atk-s0514a3:4572_0": "1931.",
  "atk-s0514a3:4573_0": " ‘‘Mā me tvaṁ akarā kammaṁ, mā me udakamāhari;",
  "atk-s0514a3:4574_0": "Ahaṁ udakamāhissaṁ, mā bhoti kupitā ahū’’ti.",
  "atk-s0514a3:4575_0": "Tattha udakamāhissanti bhoti ahaṁ udakaṁ āharissāmi.",
  "atk-s0514a3:4576_0": "Brāhmaṇī āha –",
  "atk-s0514a3:4577_0": "1932.",
  "atk-s0514a3:4578_0": " ‘‘Nāhaṁ tamhi kule jātā, yaṁ tvaṁ udakamāhare;",
  "atk-s0514a3:4579_0": "Evaṁ brāhmaṇa jānāhi, na te vacchāmahaṁ ghare.",
  "atk-s0514a3:4580_0": "1933.",
  "atk-s0514a3:4581_0": " ‘‘Sace me dāsaṁ dāsiṁ vā, nānayissasi brāhmaṇa;",
  "atk-s0514a3:4582_0": "Evaṁ brāhmaṇa jānāhi, na te vacchāmi santike’’ti.",
  "atk-s0514a3:4583_0": "Tattha nāhanti brāhmaṇa,",
  "atk-s0514a3:4583_1": "yamhi kule sāmiko kammaṁ karoti,",
  "atk-s0514a3:4583_2": "nāhaṁ tattha jātā.",
  "atk-s0514a3:4583_3": "Yaṁ tvanti tasmā yaṁ udakaṁ tvaṁ āharissasi,",
  "atk-s0514a3:4583_4": "na mayhaṁ tena attho.",
  "atk-s0514a3:4584_0": "Jūjako āha –",
  "atk-s0514a3:4585_0": "1934.",
  "atk-s0514a3:4586_0": " ‘‘Natthi me sippaṭhānaṁ vā, dhanaṁ dhaññañca brāhmaṇi;",
  "atk-s0514a3:4587_0": "Kutohaṁ dāsaṁ dāsiṁ vā, ānayissāmi bhotiyā;",
  "atk-s0514a3:4588_0": "Ahaṁ bhotiṁ upaṭṭhissaṁ, mā bhoti kupitā ahū’’ti.",
  "atk-s0514a3:4589_0": "Brāhmaṇī āha –",
  "atk-s0514a3:4590_0": "1935.",
  "atk-s0514a3:4591_0": " ‘‘Ehi te ahamakkhissaṁ, yathā me vacanaṁ sutaṁ;",
  "atk-s0514a3:4592_0": "Esa vessantaro rājā, vaṅke vasati pabbate.",
  "atk-s0514a3:4593_0": "1936.",
  "atk-s0514a3:4594_0": " ‘‘Taṁ tvaṁ gantvāna yācassu, dāsaṁ dāsiñca brāhmaṇa;",
  "atk-s0514a3:4595_0": "So te dassati yācito, dāsaṁ dāsiñca khattiyo’’ti.",
  "atk-s0514a3:4596_0": "Tattha ehi te ahamakkhissanti ahaṁ te ācikkhissāmi. Idaṁ sā devatādhiggahitā hutvā āha.",
  "atk-s0514a3:4597_0": "Jūjako āha –",
  "atk-s0514a3:4598_0": "1937.",
  "atk-s0514a3:4599_0": " ‘‘Jiṇṇohamasmi dubbalo, dīgho caddhā suduggamo;",
  "atk-s0514a3:4600_0": "Mā bhoti paridevesi, mā ca tvaṁ vimanā ahu;",
  "atk-s0514a3:4601_0": "Ahaṁ bhotiṁ upaṭṭhissaṁ, mā bhoti kupitā ahū’’ti.",
  "atk-s0514a3:4602_0": "Tattha jiṇṇohamasmīti bhadde, ahaṁ jiṇṇo amhi, kathaṁ gamissāmīti.",
  "atk-s0514a3:4603_0": "Brāhmaṇī āha –",
  "atk-s0514a3:4604_0": "1938.",
  "atk-s0514a3:4605_0": " ‘‘Yathā agantvā saṅgāmaṁ, ayuddhova parājito;",
  "atk-s0514a3:4606_0": "Evameva tuvaṁ brahme, agantvāva parājito.",
  "atk-s0514a3:4607_0": "1939.",
  "atk-s0514a3:4608_0": " ‘‘Sace me dāsaṁ dāsiṁ vā, nānayissasi brāhmaṇa;",
  "atk-s0514a3:4609_0": "Evaṁ brāhmaṇa jānāhi, na te vacchāmahaṁ ghare;",
  "atk-s0514a3:4610_0": "Amanāpaṁ te karissāmi, taṁ te dukkhaṁ bhavissati.",
  "atk-s0514a3:4611_0": "1940.",
  "atk-s0514a3:4612_0": " ‘‘Nakkhatte utupubbesu, yadā maṁ dakkhisilaṅkataṁ;",
  "atk-s0514a3:4613_0": "Aññehi saddhiṁ ramamānaṁ, taṁ te dukkhaṁ bhavissati.",
  "atk-s0514a3:4614_0": "1941.",
  "atk-s0514a3:4615_0": " ‘‘Adassanena mayhaṁ te, jiṇṇassa paridevato;",
  "atk-s0514a3:4616_0": "Bhiyyo vaṅkā ca palitā, bahū hessanti brāhmaṇā’’ti.",
  "atk-s0514a3:4617_0": "Tattha amanāpaṁ teti vessantarassa santikaṁ gantvā dāsaṁ vā dāsiṁ vā anāharantassa tava aruccanakaṁ kammaṁ karissāmi.",
  "atk-s0514a3:4617_1": "Nakkhatte utupubbesūti nakkhattayogavasena vā channaṁ utūnaṁ tassa tassa pubbavasena vā pavattesu chaṇesu.",
  "atk-s0514a3:4618_0": "Taṁ sutvā brāhmaṇo bhīto ahosi. Tamatthaṁ pakāsento satthā āha –",
  "atk-s0514a3:4619_0": "1942.",
  "atk-s0514a3:4620_0": " ‘‘Tato so brāhmaṇo bhīto, brāhmaṇiyā vasānugo;",
  "atk-s0514a3:4621_0": "Aṭṭito kāmarāgena, brāhmaṇiṁ etadabravi.",
  "atk-s0514a3:4622_0": "1943.",
  "atk-s0514a3:4623_0": " ‘‘Pātheyyaṁ me karohi tvaṁ, saṁkulyā saguḷāni ca;",
  "atk-s0514a3:4624_0": "Madhupiṇḍikā ca sukatāyo, sattubhattañca brāhmaṇi.",
  "atk-s0514a3:4625_0": "1944.",
  "atk-s0514a3:4626_0": " ‘‘Ānayissaṁ methunake, ubho dāsakumārake;",
  "atk-s0514a3:4627_0": "Te taṁ paricarissanti, rattindivamatanditā’’ti.",
  "atk-s0514a3:4628_0": "Tattha aṭṭitoti upadduto pīḷito.",
  "atk-s0514a3:4628_1": "Saguḷāni cāti saguḷapūve ca.",
  "atk-s0514a3:4628_2": "Sattubhattanti baddhasattuabaddhasattuñceva puṭabhattañca.",
  "atk-s0514a3:4628_3": "Methunaketi jātigottakulapadesehi sadise.",
  "atk-s0514a3:4628_4": "Dāsakumāraketi tava dāsatthāya kumārake.",
  "atk-s0514a3:4629_0": "Sā khippaṁ pātheyyaṁ paṭiyādetvā brāhmaṇassa ārocesi.",
  "atk-s0514a3:4629_1": "So gehe dubbalaṭṭhānaṁ thiraṁ katvā dvāraṁ saṅkharitvā araññā dārūni āharitvā ghaṭena udakaṁ āharitvā",
  "atk-s0514a3:4629_2": "gehe sabbabhājanāni pūretvā tattheva tāpasavesaṁ gahetvā ‘‘bhadde,",
  "atk-s0514a3:4629_3": "ito paṭṭhāya vikāle mā nikkhami,",
  "atk-s0514a3:4629_4": "yāva mamāgamanā appamattā hohī’’ti ovaditvā upāhanaṁ āruyha pātheyyapasibbakaṁ aṁse laggetvā amittatāpanaṁ",
  "atk-s0514a3:4629_5": "padakkhiṇaṁ katvā assupuṇṇehi nettehi roditvā pakkāmi.",
  "atk-s0514a3:4629_6": "Tamatthaṁ pakāsento satthā āha –",
  "atk-s0514a3:4630_0": "1945.",
  "atk-s0514a3:4631_0": " ‘‘Idaṁ vatvā brahmabandhu, paṭimuñci upāhanā;",
  "atk-s0514a3:4632_0": "Tato so mantayitvāna, bhariyaṁ katvā padakkhiṇaṁ.",
  "atk-s0514a3:4633_0": "1946.",
  "atk-s0514a3:4634_0": " ‘‘Pakkāmi so ruṇṇamukho, brāhmaṇo sahitabbato;",
  "atk-s0514a3:4635_0": "Sivīnaṁ nagaraṁ phītaṁ, dāsapariyesanaṁ cara’’nti.",
  "atk-s0514a3:4636_0": "Tattha ruṇṇamukhoti rudaṁmukho.",
  "atk-s0514a3:4636_1": "Sahitabbatoti samādinnavato,",
  "atk-s0514a3:4636_2": "gahitatāpasavesoti attho.",
  "atk-s0514a3:4636_3": "Caranti dāsapariyesanaṁ caranto sivīnaṁ nagaraṁ ārabbha pakkāmi.",
  "atk-s0514a3:4637_0": "So taṁ nagaraṁ gantvā sannipatitaṁ janaṁ ‘‘vessantaro kuhi’’nti pucchati.",
  "atk-s0514a3:4637_1": "Tamatthaṁ pakāsento satthā āha –",
  "atk-s0514a3:4638_0": "1947.",
  "atk-s0514a3:4639_0": " ‘‘So tattha gantvā avaca, ye tatthāsuṁ samāgatā;",
  "atk-s0514a3:4640_0": "Kuhiṁ vessantaro rājā, kattha passemu khattiyaṁ.",
  "atk-s0514a3:4641_0": "1948.",
  "atk-s0514a3:4642_0": " ‘‘Te janā taṁ avaciṁsu, ye tatthāsuṁ samāgatā;",
  "atk-s0514a3:4643_0": "Tumhehi brahme pakato, atidānena khattiyo;",
  "atk-s0514a3:4644_0": "Pabbājito sakā raṭṭhā, vaṅke vasati pabbate.",
  "atk-s0514a3:4645_0": "1949.",
  "atk-s0514a3:4646_0": " ‘‘Tumhehi brahme pakato, atidānena khattiyo;",
  "atk-s0514a3:4647_0": "Ādāya puttadārañca, vaṅke vasati pabbate’’ti.",
  "atk-s0514a3:4648_0": "Tattha pakatoti upadduto pīḷito attano nagare vasituṁ alabhitvā idāni vaṅkapabbate vasati.",
  "atk-s0514a3:4649_0": "Evaṁ ‘‘tumhe amhākaṁ rājānaṁ nāsetvā punapi āgatā idha tiṭṭhathā’’ti te leḍḍudaṇḍādihatthā brāhmaṇaṁ anubandhiṁsu.",
  "atk-s0514a3:4649_1": "So devatādhiggahito hutvā vaṅkapabbatamaggameva gaṇhi.",
  "atk-s0514a3:4649_2": "Tamatthaṁ pakāsento satthā āha –",
  "atk-s0514a3:4650_0": "1950.",
  "atk-s0514a3:4651_0": " ‘‘So codito brāhmaṇiyā, brāhmaṇo kāmagiddhimā;",
  "atk-s0514a3:4652_0": "Aghaṁ taṁ paṭisevittha, vane vāḷamigākiṇṇe;",
  "atk-s0514a3:4653_0": "Khaggadīpinisevite.",
  "atk-s0514a3:4654_0": "1951.",
  "atk-s0514a3:4655_0": " ‘‘Ādāya beḷuvaṁ daṇḍaṁ, aggihuttaṁ kamaṇḍaluṁ;",
  "atk-s0514a3:4656_0": "So pāvisi brahāraññaṁ, yattha assosi kāmadaṁ.",
  "atk-s0514a3:4657_0": "1952.",
  "atk-s0514a3:4658_0": " ‘‘Taṁ paviṭṭhaṁ brahāraññaṁ, kokā naṁ parivārayuṁ;",
  "atk-s0514a3:4659_0": "Vikkandi so vippanaṭṭho, dūre panthā apakkami.",
  "atk-s0514a3:4660_0": "1953.",
  "atk-s0514a3:4661_0": " ‘‘Tato so brāhmaṇo gantvā, bhogaluddho asaññato;",
  "atk-s0514a3:4662_0": "Vaṅkassorohaṇe naṭṭhe, imā gāthā abhāsathā’’ti.",
  "atk-s0514a3:4663_0": "Tattha aghaṁ tanti taṁ mahājanena anubandhanadukkhañceva vanapariyogāhanadukkhañca.",
  "atk-s0514a3:4663_1": "Aggihuttanti aggijuhanakaṭacchuṁ.",
  "atk-s0514a3:4663_2": "Kokā naṁ parivārayunti so hi araññaṁ pavisitvā vaṅkapabbatagāmimaggaṁ ajānanto maggamūḷho hutvā araññe vicari.",
  "atk-s0514a3:4663_3": "Atha naṁ ārakkhaṇatthāya nisinnassa cetaputtassa sunakhā parivārayiṁsūti attho.",
  "atk-s0514a3:4663_4": "Vikkandi soti so ekarukkhaṁ āruyha mahantena ravena kandi.",
  "atk-s0514a3:4663_5": "Vippanaṭṭhoti vinaṭṭhamaggo.",
  "atk-s0514a3:4663_6": "Dūre panthāti vaṅkapabbatagāmipanthato dūre pakkāmi.",
  "atk-s0514a3:4663_7": "Bhogaluddhoti bhogaratto.",
  "atk-s0514a3:4663_8": "Asaññatoti dussīlo.",
  "atk-s0514a3:4663_9": "Vaṅkassorohaṇe naṭṭheti vaṅkapabbatassa gamanamagge vinaṭṭhe.",
  "atk-s0514a3:4664_0": "So sunakhehi parivārito rukkhe nisinnova imā gāthā abhāsatha –",
  "atk-s0514a3:4665_0": "1954.",
  "atk-s0514a3:4666_0": " ‘‘Ko rājaputtaṁ nisabhaṁ, jayantamaparājitaṁ;",
  "atk-s0514a3:4667_0": "Bhaye khemassa dātāraṁ, ko me vessantaraṁ vidū.",
  "atk-s0514a3:4668_0": "1955.",
  "atk-s0514a3:4669_0": " ‘‘Yo yācataṁ patiṭṭhāsi, bhūtānaṁ dharaṇīriva;",
  "atk-s0514a3:4670_0": "Dharaṇūpamaṁ mahārājaṁ, ko me vessantaraṁ vidū.",
  "atk-s0514a3:4671_0": "1956.",
  "atk-s0514a3:4672_0": " ‘‘Yo yācataṁ gatī āsi, savantīnaṁva sāgaro;",
  "atk-s0514a3:4673_0": "Sāgarūpamaṁ mahārājaṁ, ko me vessantaraṁ vidū.",
  "atk-s0514a3:4674_0": "1957.",
  "atk-s0514a3:4675_0": " ‘‘Kalyāṇatitthaṁ sucimaṁ, sītūdakaṁ manoramaṁ;",
  "atk-s0514a3:4676_0": "Puṇḍarīkehi sañchannaṁ, yuttaṁ kiñjakkhareṇunā;",
  "atk-s0514a3:4677_0": "Rahadūpamaṁ mahārājaṁ, ko me vessantaraṁ vidū.",
  "atk-s0514a3:4678_0": "1958.",
  "atk-s0514a3:4679_0": " ‘‘Assatthaṁva pathe jātaṁ, sītacchāyaṁ manoramaṁ;",
  "atk-s0514a3:4680_0": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4681_0": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4682_0": "1959.",
  "atk-s0514a3:4683_0": " ‘‘Nigrodhaṁva pathe jātaṁ, sītacchāyaṁ manoramaṁ;",
  "atk-s0514a3:4684_0": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4685_0": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4686_0": "1960.",
  "atk-s0514a3:4687_0": " ‘‘Ambaṁ iva pathe jātaṁ, sītacchāyaṁ manoramaṁ;",
  "atk-s0514a3:4688_0": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4689_0": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4690_0": "1961.",
  "atk-s0514a3:4691_0": " ‘‘Sālaṁ iva pathe jātaṁ, sītacchāyaṁ manoramaṁ;",
  "atk-s0514a3:4692_0": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4693_0": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4694_0": "1962.",
  "atk-s0514a3:4695_0": " ‘‘Dumaṁ iva pathe jātaṁ, sītacchāyaṁ manoramaṁ;",
  "atk-s0514a3:4696_0": "Santānaṁ visametāraṁ, kilantānaṁ paṭiggahaṁ;",
  "atk-s0514a3:4697_0": "Tathūpamaṁ mahārājaṁ, ko me vessantaraṁ vidū.",
  "atk-s0514a3:4698_0": "1963.",
  "atk-s0514a3:4699_0": " ‘‘Evañca me vilapato, paviṭṭhassa brahāvane;",
  "atk-s0514a3:4700_0": "Ahaṁ jānanti yo vajjā, nandiṁ so janaye mama.",
  "atk-s0514a3:4701_0": "1964.",
  "atk-s0514a3:4702_0": " ‘‘Evañca me vilapato, paviṭṭhassa brahāvane;",
  "atk-s0514a3:4703_0": "Ahaṁ jānanti yo vajjā, tāya so ekavācāya;",
  "atk-s0514a3:4704_0": "Pasave puññaṁ anappaka’’nti.",
  "atk-s0514a3:4705_0": "Tattha jayantanti maccheracittaṁ vijayantaṁ.",
  "atk-s0514a3:4705_1": "Ko me vessantaraṁ vidūti ko mayhaṁ vessantaraṁ ācikkheyyāti vadati.",
  "atk-s0514a3:4705_2": "Patiṭṭhāsīti patiṭṭhā āsi.",
  "atk-s0514a3:4705_3": "Santānanti parissantānaṁ.",
  "atk-s0514a3:4705_4": "Kilantānanti maggakilantānaṁ.",
  "atk-s0514a3:4705_5": "Paṭiggahanti paṭiggāhakaṁ patiṭṭhābhūtaṁ.",
  "atk-s0514a3:4705_6": "Ahaṁ jānanti yo vajjāti ahaṁ vessantarassa vasanaṭṭhānaṁ jānāmīti yo vadeyyāti attho.",
  "atk-s0514a3:4706_0": "Tassa taṁ paridevasaddaṁ sutvā ārakkhaṇatthāya ṭhapito cetaputto migaluddako hutvā araññe vicaranto ‘‘ayaṁ",
  "atk-s0514a3:4706_1": "brāhmaṇo vessantarassa vasanaṭṭhānatthāya paridevati,",
  "atk-s0514a3:4706_2": "na kho panesa dhammatāya āgato,",
  "atk-s0514a3:4706_3": "maddiṁ vā dārake vā yācissati,",
  "atk-s0514a3:4706_4": "idheva naṁ māressāmī’’ti tassa santikaṁ gantvā ‘‘brāhmaṇa,",
  "atk-s0514a3:4706_5": "na te jīvitaṁ dassāmī’’ti dhanuṁ āropetvā ākaḍḍhitvā tajjesi.",
  "atk-s0514a3:4706_6": "Tamatthaṁ pakāsento satthā āha –",
  "atk-s0514a3:4707_0": "1965.",
  "atk-s0514a3:4708_0": " ‘‘Tassa ceto paṭissosi, araññe luddako caraṁ;",
  "atk-s0514a3:4709_0": "Tumhehi brahme pakato, atidānena khattiyo;",
  "atk-s0514a3:4710_0": "Pabbājito sakā raṭṭhā, vaṅke vasati pabbate.",
  "atk-s0514a3:4711_0": "1966.",
  "atk-s0514a3:4712_0": " ‘‘Tumhehi brahme pakato, atidānena khattiyo;",
  "atk-s0514a3:4713_0": "Ādāya puttadārañca, vaṅke vasati pabbate.",
  "atk-s0514a3:4714_0": "1967.",
  "atk-s0514a3:4715_0": " ‘‘Akiccakārī dummedho, raṭṭhā pavanamāgato;",
  "atk-s0514a3:4716_0": "Rājaputtaṁ gavesanto, bako macchamivodake.",
  "atk-s0514a3:4717_0": "1968.",
  "atk-s0514a3:4718_0": " ‘‘Tassa tyāhaṁ na dassāmi, jīvitaṁ idha brāhmaṇa;",
  "atk-s0514a3:4719_0": "Ayañhi te mayā nunno, saro pissati lohitaṁ.",
  "atk-s0514a3:4720_0": "1969.",
  "atk-s0514a3:4721_0": " ‘‘Siro te vajjhayitvāna, hadayaṁ chetvā sabandhanaṁ;",
  "atk-s0514a3:4722_0": "Panthasakuṇaṁ yajissāmi, tuyhaṁ maṁsena brāhmaṇa.",
  "atk-s0514a3:4723_0": "1970.",
  "atk-s0514a3:4724_0": " ‘‘Tuyhaṁ maṁsena medena, matthakena ca brāhmaṇa;",
  "atk-s0514a3:4725_0": "Āhutiṁ paggahessāmi, chetvāna hadayaṁ tava.",
  "atk-s0514a3:4726_0": "1971.",
  "atk-s0514a3:4727_0": " ‘‘Taṁ me suyiṭṭhaṁ suhutaṁ, tuyhaṁ maṁsena brāhmaṇa;",
  "atk-s0514a3:4728_0": "Na ca tvaṁ rājaputtassa, bhariyaṁ putte ca nessasī’’ti.",
  "atk-s0514a3:4729_0": "Tattha akiccakārīti tvaṁ akiccakārako.",
  "atk-s0514a3:4729_1": "Dummedhoti nippañño.",
  "atk-s0514a3:4729_2": "Raṭṭhā pavanamāgatoti raṭṭhato mahāraññaṁ āgato.",
  "atk-s0514a3:4729_3": "Saro pissatīti ayaṁ saro tava lohitaṁ pivissati.",
  "atk-s0514a3:4729_4": "Vajjhayitvānāti taṁ māretvā rukkhā patitassa te sīsaṁ tālaphalaṁ viya luñcitvā sabandhanaṁ hadayamaṁsaṁ",
  "atk-s0514a3:4729_5": "chinditvā panthadevatāya panthasakuṇaṁ nāma yajissāmi.",
  "atk-s0514a3:4729_6": "Na ca tvanti evaṁ sante na tvaṁ rājaputtassa bhariyaṁ vā putte vā nessasīti.",
  "atk-s0514a3:4730_0": "So tassa vacanaṁ sutvā maraṇabhayatajjito musāvādaṁ kathento āha –",
  "atk-s0514a3:4731_0": "1972.",
  "atk-s0514a3:4732_0": " ‘‘Avajjho brāhmaṇo dūto, cetaputta suṇohi me;",
  "atk-s0514a3:4733_0": "Tasmā hi dūtaṁ na hanti, esa dhammo sanantano.",
  "atk-s0514a3:4734_0": "1973.",
  "atk-s0514a3:4735_0": " ‘‘Nijjhattā sivayo sabbe, pitā naṁ daṭṭhumicchati;",
  "atk-s0514a3:4736_0": "Mātā ca dubbalā tassa, acirā cakkhūni jīyare.",
  "atk-s0514a3:4737_0": "1974.",
  "atk-s0514a3:4738_0": " ‘‘Tesāhaṁ pahito dūto, cetaputta suṇohi me;",
  "atk-s0514a3:4739_0": "Rājaputtaṁ nayissāmi, yadi jānāsi saṁsa me’’ti.",
  "atk-s0514a3:4740_0": "Tattha nijjhattāti saññattā. Acirā cakkhūni jīyareti niccarodanena na cirasseva cakkhūni jīyissanti.",
  "atk-s0514a3:4741_0": "Tadā cetaputto ‘‘vessantaraṁ kira ānetuṁ āgato’’ti somanassappatto hutvā sunakhe bandhitvā ṭhapetvā brāhmaṇaṁ",
  "atk-s0514a3:4741_1": "otāretvā sākhāsanthare nisīdāpetvā bhojanaṁ datvā imaṁ gāthamāha –",
  "atk-s0514a3:4742_0": "1975.",
  "atk-s0514a3:4743_0": " ‘‘Piyassa me piyo dūto, puṇṇapattaṁ dadāmi te;",
  "atk-s0514a3:4744_0": "Imañca madhuno tumbaṁ, migasatthiñca brāhmaṇa;",
  "atk-s0514a3:4745_0": "Tañca te desamakkhissaṁ, yattha sammati kāmado’’ti.",
  "atk-s0514a3:4746_0": "Tattha piyassa meti mama piyassa vessantarassa tvaṁ piyo dūto.",
  "atk-s0514a3:4746_1": "Puṇṇapattanti tava ajjhāsayapūraṇaṁ puṇṇapattaṁ dadāmīti.",
  "atk-s0514a3:4747_0": "Jūjakapabbavaṇṇanā niṭṭhitā.",
  "atk-s0514a3:4748_0": "Cūḷavanavaṇṇanā",
  "atk-s0514a3:4749_0": "Evaṁ cetaputto brāhmaṇaṁ bhojetvā pātheyyatthāya tassa madhuno tumbañceva pakkamigasatthiñca datvā magge",
  "atk-s0514a3:4749_1": "ṭhatvā dakkhiṇahatthaṁ ukkhipitvā mahāsattassa vasanokāsaṁ ācikkhanto āha –",
  "atk-s0514a3:4750_0": "1976.",
  "atk-s0514a3:4751_0": " ‘‘Esa selo mahābrahme, pabbato gandhamādano;",
  "atk-s0514a3:4752_0": "Yattha vessantaro rājā, saha puttehi sammati.",
  "atk-s0514a3:4753_0": "1977.",
  "atk-s0514a3:4754_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4755_0": "Cammavāsī chamā seti, jātavedaṁ namassati.",
  "atk-s0514a3:4756_0": "1978.",
  "atk-s0514a3:4757_0": " ‘‘Ete nīlā padissanti, nānāphaladharā dumā;",
  "atk-s0514a3:4758_0": "Uggatā abbhakūṭāva, nīlā añjanapabbatā.",
  "atk-s0514a3:4759_0": "1979.",
  "atk-s0514a3:4760_0": " ‘‘Dhavassakaṇṇā khadirā, sālā phandanamāluvā;",
  "atk-s0514a3:4761_0": "Sampavedhanti vātena, sakiṁ pītāva māṇavā.",
  "atk-s0514a3:4762_0": "1980.",
  "atk-s0514a3:4763_0": " ‘‘Upari dumapariyāyesu, saṅgītiyova suyyare;",
  "atk-s0514a3:4764_0": "Najjuhā kokilasaṅghā, sampatanti dumā dumaṁ.",
  "atk-s0514a3:4765_0": "1981.",
  "atk-s0514a3:4766_0": " ‘‘Avhayanteva gacchantaṁ, sākhāpattasamīritā;",
  "atk-s0514a3:4767_0": "Ramayanteva āgantaṁ, modayanti nivāsinaṁ;",
  "atk-s0514a3:4768_0": "Yattha vessantaro rājā, saha puttehi sammati.",
  "atk-s0514a3:4769_0": "1982.",
  "atk-s0514a3:4770_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4771_0": "Cammavāsī chamā seti, jātavedaṁ namassatī’’ti.",
  "atk-s0514a3:4772_0": "Tattha gandhamādanoti esa gandhamādanapabbato,",
  "atk-s0514a3:4772_1": "etassa pādena uttarābhimukho gacchanto yattha sakkadattiye assamapade vessantaro rājā saha puttadārehi vasati,",
  "atk-s0514a3:4772_2": "taṁ passissasīti attho.",
  "atk-s0514a3:4772_3": "Brāhmaṇavaṇṇanti seṭṭhapabbajitavesaṁ.",
  "atk-s0514a3:4772_4": "Āsadañca masaṁ jaṭanti ākaḍḍhitvā phalānaṁ gahaṇatthaṁ aṅkusañca aggijuhanakaṭacchuñca jaṭāmaṇḍalañca dhārento.",
  "atk-s0514a3:4772_5": "Cammavāsīti ajinacammadharo.",
  "atk-s0514a3:4772_6": "Chamā setīti pathaviyaṁ paṇṇasanthare sayati.",
  "atk-s0514a3:4772_7": "Dhavassakaṇṇā khadirāti dhavā ca assakaṇṇā ca khadirā ca.",
  "atk-s0514a3:4772_8": "Sakiṁ pītāva māṇavāti ekavārameva pītā surāsoṇḍā viya.",
  "atk-s0514a3:4772_9": "Upari dumapariyāyesūti rukkhasākhāsu.",
  "atk-s0514a3:4772_10": "Saṅgītiyova suyyareti nānāsakuṇānaṁ vassantānaṁ saddā dibbasaṅgītiyo viya suyyare.",
  "atk-s0514a3:4772_11": "Najjuhāti najjuhasakuṇā.",
  "atk-s0514a3:4772_12": "Sampatantīti vikūjantā vicaranti.",
  "atk-s0514a3:4772_13": "Sākhāpattasamīritāti sākhānaṁ pattehi saṅghaṭṭitā hutvā vikūjantā sakuṇā,",
  "atk-s0514a3:4772_14": "vātena samīritā pattasākhāyeva vā.",
  "atk-s0514a3:4772_15": "Āgantanti āgacchantaṁ janaṁ.",
  "atk-s0514a3:4772_16": "Yatthāti yasmiṁ assame vessantaro vasati,",
  "atk-s0514a3:4772_17": "tattha gantvā imaṁ assamapadasampattiṁ passissasīti.",
  "atk-s0514a3:4773_0": "Tato uttaripi assamapadaṁ vaṇṇento āha –",
  "atk-s0514a3:4774_0": "1983.",
  "atk-s0514a3:4775_0": " ‘‘Ambā kapitthā panasā, sālā jambū vibhītakā;",
  "atk-s0514a3:4776_0": "Harītakī āmalakā, assatthā badarāni ca.",
  "atk-s0514a3:4777_0": "1984.",
  "atk-s0514a3:4778_0": " ‘‘Cārutimbarukkhā cettha, nigrodhā ca kapitthanā;",
  "atk-s0514a3:4779_0": "Madhumadhukā thevanti, nīce pakkā cudumbarā.",
  "atk-s0514a3:4780_0": "1985.",
  "atk-s0514a3:4781_0": " ‘‘Pārevatā bhaveyyā ca, muddikā ca madhutthikā;",
  "atk-s0514a3:4782_0": "Madhuṁ anelakaṁ tattha, sakamādāya bhuñjare.",
  "atk-s0514a3:4783_0": "1986.",
  "atk-s0514a3:4784_0": " ‘‘Aññettha pupphitā ambā, aññe tiṭṭhanti dovilā;",
  "atk-s0514a3:4785_0": "Aññe āmā ca pakkā ca, bhekavaṇṇā tadūbhayaṁ.",
  "atk-s0514a3:4786_0": "1987.",
  "atk-s0514a3:4787_0": " ‘‘Athettha heṭṭhā puriso, ambapakkāni gaṇhati;",
  "atk-s0514a3:4788_0": "Āmāni ceva pakkāni, vaṇṇagandharasuttame.",
  "atk-s0514a3:4789_0": "1988.",
  "atk-s0514a3:4790_0": " ‘‘Ateva me acchariyaṁ, hīṅkāro paṭibhāti maṁ;",
  "atk-s0514a3:4791_0": "Devānamiva āvāso, sobhati nandanūpamo.",
  "atk-s0514a3:4792_0": "1989.",
  "atk-s0514a3:4793_0": " ‘‘Vibhedikā nāḷikerā, khajjurīnaṁ brahāvane;",
  "atk-s0514a3:4794_0": "Mālāva ganthitā ṭhanti, dhajaggāneva dissare;",
  "atk-s0514a3:4795_0": "Nānāvaṇṇehi pupphehi, nabhaṁ tārācitāmiva.",
  "atk-s0514a3:4796_0": "1990.",
  "atk-s0514a3:4797_0": " ‘‘Kuṭajī kuṭṭhatagarā, pāṭaliyo ca pupphitā;",
  "atk-s0514a3:4798_0": "Punnāgā giripunnāgā, koviḷārā ca pupphitā.",
  "atk-s0514a3:4799_0": "1991.",
  "atk-s0514a3:4800_0": " ‘‘Uddālakā somarukkhā, agaruphalliyā bahū;",
  "atk-s0514a3:4801_0": "Puttajīvā ca kakudhā, asanā cettha pupphitā.",
  "atk-s0514a3:4802_0": "1992.",
  "atk-s0514a3:4803_0": " ‘‘Kuṭajā salaḷā nīpā, kosambā labujā dhavā;",
  "atk-s0514a3:4804_0": "Sālā ca pupphitā tattha, palālakhalasannibhā.",
  "atk-s0514a3:4805_0": "1993.",
  "atk-s0514a3:4806_0": " ‘‘Tassāvidūre pokkharaṇī, bhūmibhāge manorame;",
  "atk-s0514a3:4807_0": "Padumuppalasañchannā, devānamiva nandane.",
  "atk-s0514a3:4808_0": "1994.",
  "atk-s0514a3:4809_0": " ‘‘Athettha puppharasamattā, kokilā mañjubhāṇikā;",
  "atk-s0514a3:4810_0": "Abhinādenti pavanaṁ, utusampupphite dume.",
  "atk-s0514a3:4811_0": "1995.",
  "atk-s0514a3:4812_0": " ‘‘Bhassanti makarandehi, pokkhare pokkhare madhū;",
  "atk-s0514a3:4813_0": "Athettha vātā vāyanti, dakkhiṇā atha pacchimā;",
  "atk-s0514a3:4814_0": "Padumakiñjakkhareṇūhi, okiṇṇo hoti assamo.",
  "atk-s0514a3:4815_0": "1996.",
  "atk-s0514a3:4816_0": " ‘‘Thūlā siṅghāṭakā cettha, saṁsādiyā pasādiyā;",
  "atk-s0514a3:4817_0": "Macchakacchapabyāviddhā, bahū cettha mupayānakā;",
  "atk-s0514a3:4818_0": "Madhuṁ bhisehi savati, khīrasappi muḷālibhi.",
  "atk-s0514a3:4819_0": "1997.",
  "atk-s0514a3:4820_0": " ‘‘Surabhī taṁ vanaṁ vāti, nānāgandhasamoditaṁ;",
  "atk-s0514a3:4821_0": "Sammaddateva gandhena, pupphasākhāhi taṁ vanaṁ;",
  "atk-s0514a3:4822_0": "Bhamarā pupphagandhena, samantā mabhināditā.",
  "atk-s0514a3:4823_0": "1998.",
  "atk-s0514a3:4824_0": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:4825_0": "Modanti saha bhariyāhi, aññamaññaṁ pakūjino.",
  "atk-s0514a3:4826_0": "1999.",
  "atk-s0514a3:4827_0": " ‘‘Nandikā jīvaputtā ca, jīvaputtā piyā ca no;",
  "atk-s0514a3:4828_0": "Piyā puttā piyā nandā, dijā pokkharaṇīgharā.",
  "atk-s0514a3:4829_0": "2000.",
  "atk-s0514a3:4830_0": " ‘‘Mālāva ganthitā ṭhanti, dhajaggāneva dissare;",
  "atk-s0514a3:4831_0": "Nānāvaṇṇehi pupphehi, kusaleheva suganthitā;",
  "atk-s0514a3:4832_0": "Yattha vessantaro rājā, saha puttehi sammati.",
  "atk-s0514a3:4833_0": "2001.",
  "atk-s0514a3:4834_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4835_0": "Cammavāsī chamā seti, jātavedaṁ namassatī’’ti.",
  "atk-s0514a3:4836_0": "Tattha cārutimbarukkhāti suvaṇṇatimbarukkhā.",
  "atk-s0514a3:4836_1": "Madhumadhukāti madhurasā madhukā.",
  "atk-s0514a3:4836_2": "Thevantīti virocanti.",
  "atk-s0514a3:4836_3": "Pārevatāti pārevatapādasadisā rukkhā.",
  "atk-s0514a3:4836_4": "Bhaveyyāti dīghaphalā kadaliyo.",
  "atk-s0514a3:4836_5": "Madhutthikāti madhuttheve paggharantiyo,",
  "atk-s0514a3:4836_6": "madhuratāya vā madhutthevasadisā.",
  "atk-s0514a3:4836_7": "Sakamādāyāti taṁ sayameva gahetvā paribhuñjanti.",
  "atk-s0514a3:4836_8": "Dovilāti patitapupphapattā sañjāyamānaphalā.",
  "atk-s0514a3:4836_9": "Bhekavaṇṇā tadūbhayanti te ubhopi āmā ca pakkā ca maṇḍūkapiṭṭhivaṇṇāyeva.",
  "atk-s0514a3:4836_10": "Athettha heṭṭhā purisoti atha ettha assame tesaṁ ambānaṁ heṭṭhā ṭhitakova puriso ambaphalāni gaṇhāti,",
  "atk-s0514a3:4836_11": "ārohaṇakiccaṁ natthi.",
  "atk-s0514a3:4836_12": "Vaṇṇagandharasuttameti etehi vaṇṇādīhi uttamāni.",
  "atk-s0514a3:4837_0": "Ateva me acchariyanti ativiya me acchariyaṁ.",
  "atk-s0514a3:4837_1": "Hiṅkāroti hinti karaṇaṁ.",
  "atk-s0514a3:4837_2": "Vibhedikāti tālā.",
  "atk-s0514a3:4837_3": "Mālāva ganthitāti supupphitarukkhānaṁ upari ganthitā mālā viya pupphāni tiṭṭhanti.",
  "atk-s0514a3:4837_4": "Dhajaggāneva dissareti tāni rukkhāni alaṅkatadhajaggāni viya dissanti.",
  "atk-s0514a3:4837_5": "Kuṭajī kuṭṭhatagarāti kuṭaji nāmekā rukkhajāti kuṭṭhagacchā ca tagaragacchā ca.",
  "atk-s0514a3:4837_6": "Giripunnāgāti mahāpunnāgā.",
  "atk-s0514a3:4837_7": "Koviḷārāti koviḷārarukkhā nāma.",
  "atk-s0514a3:4837_8": "Uddālakāti uddālarukkhā.",
  "atk-s0514a3:4837_9": "Somarukkhāti pītapupphavaṇṇā rājarukkhā.",
  "atk-s0514a3:4837_10": "Phalliyāti phalliyarukkhā nāma.",
  "atk-s0514a3:4837_11": "Puttajīvāti mahānigrodhā.",
  "atk-s0514a3:4837_12": "Labujāti labujarukkhā nāma.",
  "atk-s0514a3:4837_13": "Palālakhalasannibhāti tesaṁ heṭṭhā paggharitapupphapuñjā palālakhalasannibhāti vadati.",
  "atk-s0514a3:4838_0": "Pokkharaṇīti caturassapokkharaṇī.",
  "atk-s0514a3:4838_1": "Nandaneti nandanavane nandāpokkharaṇī viya.",
  "atk-s0514a3:4838_2": "Puppharasamattāti puppharasena mattā calitā.",
  "atk-s0514a3:4838_3": "Makarandehīti kiñjakkhehi.",
  "atk-s0514a3:4838_4": "Pokkharepokkhareti paduminipaṇṇe paduminipaṇṇe.",
  "atk-s0514a3:4838_5": "Tesu hi kiñjakkhato reṇu bhassitvā pokkharamadhu nāma hoti.",
  "atk-s0514a3:4838_6": "Dakkhiṇā atha pacchimāti ettāvatā sabbā disā vidisāpi vātā dassitā honti.",
  "atk-s0514a3:4838_7": "Thūlāsiṅghāṭakāti mahantā siṅghāṭakā ca.",
  "atk-s0514a3:4838_8": "Saṁsādiyāti sayaṁ jātasālī,",
  "atk-s0514a3:4838_9": "sukasālītipi vuccanti.",
  "atk-s0514a3:4838_10": "Pasādiyāti teyeva bhūmiyaṁ patitā.",
  "atk-s0514a3:4838_11": "Byāviddhāti pasanne udake byāviddhā paṭipāṭiyā gacchantā dissanti.",
  "atk-s0514a3:4838_12": "Mupayānakāti kakkaṭakā.",
  "atk-s0514a3:4838_13": "Madhaunti bhisakoṭiyā bhinnāya paggharaṇaraso madhusadiso hoti.",
  "atk-s0514a3:4838_14": "Khīrasappi muḷālibhīti muḷālehi paggharaṇaraso khīramissakanavanītasappi viya hoti.",
  "atk-s0514a3:4839_0": "Sammaddatevāti sampattajanaṁ madayati viya.",
  "atk-s0514a3:4839_1": "Samantā mabhināditāti samantā abhinadantā vicaranti.",
  "atk-s0514a3:4839_2": "‘‘Nandikā’’tiādīni tesaṁ nāmāni.",
  "atk-s0514a3:4839_3": "Tesu hi paṭhamā ‘‘sāmi vessantara,",
  "atk-s0514a3:4839_4": "imasmiṁ vane vasanto nandā’’ti vadanti.",
  "atk-s0514a3:4839_5": "Dutiyā ‘‘tvañca sukhena jīva,",
  "atk-s0514a3:4839_6": "puttā ca te’’ti vadanti.",
  "atk-s0514a3:4839_7": "Tatiyā ‘‘tvañca jīva,",
  "atk-s0514a3:4839_8": "piyā puttā ca te’’ti vadanti.",
  "atk-s0514a3:4839_9": "Catutthā ‘‘tvañca nanda,",
  "atk-s0514a3:4839_10": "piyā puttā ca te’’ti vadanti.",
  "atk-s0514a3:4839_11": "Tena tesaṁ etāneva nāmāni ahesuṁ.",
  "atk-s0514a3:4839_12": "Pokkharaṇīgharāti pokkharaṇivāsino.",
  "atk-s0514a3:4840_0": "Evaṁ cetaputtena vessantarassa vasanaṭṭhāne akkhāte jūjako tussitvā paṭisanthāraṁ karonto imaṁ gāthamāha –",
  "atk-s0514a3:4841_0": "2002.",
  "atk-s0514a3:4842_0": " ‘‘Idañca me sattubhattaṁ, madhunā paṭisaṁyutaṁ;",
  "atk-s0514a3:4843_0": "Madhupiṇḍikā ca sukatāyo, sattubhattaṁ dadāmi te’’ti.",
  "atk-s0514a3:4844_0": "Tattha sattubhattanti pakkamadhusannibhaṁ sattusaṅkhātaṁ bhattaṁ.",
  "atk-s0514a3:4844_1": "Idaṁ vuttaṁ hoti –",
  "atk-s0514a3:4844_2": "idaṁ mama atthi,",
  "atk-s0514a3:4844_3": "taṁ te dammi,",
  "atk-s0514a3:4844_4": "gaṇhāhi nanti.",
  "atk-s0514a3:4845_0": "Taṁ sutvā cetaputto āha –",
  "atk-s0514a3:4846_0": "2003.",
  "atk-s0514a3:4847_0": " ‘‘Tuyheva sambalaṁ hotu, nāhaṁ icchāmi sambalaṁ;",
  "atk-s0514a3:4848_0": "Itopi brahme gaṇhāhi, gaccha brahme yathāsukhaṁ.",
  "atk-s0514a3:4849_0": "2004.",
  "atk-s0514a3:4850_0": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:4851_0": "Isīpi accuto tattha, paṅkadanto rajassiro;",
  "atk-s0514a3:4852_0": "Dhārento brāhmaṇavaṇṇaṁ, āsadañca masaṁ jaṭaṁ.",
  "atk-s0514a3:4853_0": "2005.",
  "atk-s0514a3:4854_0": " ‘‘Cammavāsī chamā seti, jātavedaṁ namassati;",
  "atk-s0514a3:4855_0": "Taṁ tvaṁ gantvāna pucchassu, so te maggaṁ pavakkhatī’’ti.",
  "atk-s0514a3:4856_0": "Tattha sambalanti pātheyyaṁ.",
  "atk-s0514a3:4856_1": "Etīti yo ekapadikamaggo amhākaṁ abhimukho eti,",
  "atk-s0514a3:4856_2": "esa assamaṁ ujuṁ gacchati.",
  "atk-s0514a3:4856_3": "Accutoti evaṁnāmako isi tattha vasati.",
  "atk-s0514a3:4857_0": "2006.",
  "atk-s0514a3:4858_0": " ‘‘Idaṁ sutvā brahmabandhu, cetaṁ katvā padakkhiṇaṁ;",
  "atk-s0514a3:4859_0": "Udaggacitto pakkāmi, yenāsi accuto isī’’ti.",
  "atk-s0514a3:4860_0": "Tattha yenāsīti yasmiṁ ṭhāne accuto isi ahosi, tattha gatoti.",
  "atk-s0514a3:4861_0": "Cūḷavanavaṇṇanā niṭṭhitā.",
  "atk-s0514a3:4862_0": "Mahāvanavaṇṇanā",
  "atk-s0514a3:4863_0": "2007.",
  "atk-s0514a3:4864_0": " ‘‘Gacchanto so bhāradvājo, addassa accutaṁ isiṁ;",
  "atk-s0514a3:4865_0": "Disvāna taṁ bhāradvājo, sammodi isinā saha.",
  "atk-s0514a3:4866_0": "2008.",
  "atk-s0514a3:4867_0": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:4868_0": "Kacci uñchena yāpesi, kacci mūlaphalā bahū.",
  "atk-s0514a3:4869_0": "2009.",
  "atk-s0514a3:4870_0": " ‘‘Kacci ḍaṁsā makasā ca, appameva sarīsapā;",
  "atk-s0514a3:4871_0": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:4872_0": "Tattha bhāradvājoti jūjako. Appamevāti appāyeva. Hiṁsāti tesaṁ vasena tumhākaṁ vihiṁsā.",
  "atk-s0514a3:4873_0": "Tāpaso āha –",
  "atk-s0514a3:4874_0": "2010.",
  "atk-s0514a3:4875_0": " ‘‘Kusalañceva me brahme, atho brahme anāmayaṁ;",
  "atk-s0514a3:4876_0": "Atho uñchena yāpemi, atho mūlaphalā bahū.",
  "atk-s0514a3:4877_0": "2011.",
  "atk-s0514a3:4878_0": " ‘‘Atho ḍaṁsā makasā ca, appameva sarīsapā;",
  "atk-s0514a3:4879_0": "Vane vāḷamigākiṇṇe, hiṁsā mayhaṁ na vijjati.",
  "atk-s0514a3:4880_0": "2012.",
  "atk-s0514a3:4881_0": " ‘‘Bahūni vassapūgāni, assame vasato mama;",
  "atk-s0514a3:4882_0": "Nābhijānāmi uppannaṁ, ābādhaṁ amanoramaṁ.",
  "atk-s0514a3:4883_0": "2013.",
  "atk-s0514a3:4884_0": " ‘‘Svāgataṁ te mahābrahme, atho te adurāgataṁ;",
  "atk-s0514a3:4885_0": "Anto pavisa bhaddante, pāde pakkhālayassu te.",
  "atk-s0514a3:4886_0": "2014.",
  "atk-s0514a3:4887_0": " ‘‘Tindukāni piyālāni, madhuke kāsumāriyo;",
  "atk-s0514a3:4888_0": "Phalāni khuddakappāni, bhuñja brahme varaṁ varaṁ.",
  "atk-s0514a3:4889_0": "2015.",
  "atk-s0514a3:4890_0": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:4891_0": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:4892_0": "Jūjako āha –",
  "atk-s0514a3:4893_0": "2016.",
  "atk-s0514a3:4894_0": " ‘‘Paṭiggahitaṁ yaṁ dinnaṁ, sabbassa agghiyaṁ kataṁ;",
  "atk-s0514a3:4895_0": "Sañjayassa sakaṁ puttaṁ, sivīhi vippavāsitaṁ;",
  "atk-s0514a3:4896_0": "Tamahaṁ dassanamāgato, yadi jānāsi saṁsa me’’ti.",
  "atk-s0514a3:4897_0": "Tattha tamahaṁ dassanamāgatoti taṁ ahaṁ dassanāya āgato. Tāpaso āha –",
  "atk-s0514a3:4898_0": "2017.",
  "atk-s0514a3:4899_0": " ‘‘Na bhavaṁ eti puññatthaṁ, sivirājassa dassanaṁ;",
  "atk-s0514a3:4900_0": "Maññe bhavaṁ patthayati, rañño bhariyaṁ patibbataṁ;",
  "atk-s0514a3:4901_0": "Maññe kaṇhājinaṁ dāsiṁ, jāliṁ dāsañca icchasi.",
  "atk-s0514a3:4902_0": "2018.",
  "atk-s0514a3:4903_0": " ‘‘Atha vā tayo mātāputte, araññā netumāgato;",
  "atk-s0514a3:4904_0": "Na tassa bhogā vijjanti, dhanaṁ dhaññañca brāhmaṇā’’ti.",
  "atk-s0514a3:4905_0": "Tattha na tassa bhogāti bho brāhmaṇa,",
  "atk-s0514a3:4905_1": "tassa vessantarassa araññe viharantassa neva bhogā vijjanti,",
  "atk-s0514a3:4905_2": "dhanadhaññañca na vijjati,",
  "atk-s0514a3:4905_3": "duggato hutvā vasati,",
  "atk-s0514a3:4905_4": "tassa santikaṁ gantvā kiṁ karissasīti?",
  "atk-s0514a3:4906_0": "Taṁ sutvā jūjako āha –",
  "atk-s0514a3:4907_0": "2019.",
  "atk-s0514a3:4908_0": " ‘‘Akuddharūpohaṁ bhoto, nāhaṁ yācitumāgato;",
  "atk-s0514a3:4909_0": "Sādhu dassanamariyānaṁ, sannivāso sadā sukho.",
  "atk-s0514a3:4910_0": "2020.",
  "atk-s0514a3:4911_0": " ‘‘Adiṭṭhapubbo sivirājā, sivīhi vippavāsito;",
  "atk-s0514a3:4912_0": "Tamahaṁ dassanamāgato, yadi jānāsi saṁsa me’’ti.",
  "atk-s0514a3:4913_0": "Tassattho – ahaṁ,",
  "atk-s0514a3:4913_1": "bho tāpasa,",
  "atk-s0514a3:4913_2": "akuddharūpo,",
  "atk-s0514a3:4913_3": "alaṁ ettāvatā,",
  "atk-s0514a3:4913_4": "ahaṁ pana na kiñci vessantaraṁ yācitumāgato,",
  "atk-s0514a3:4913_5": "ariyānaṁ pana dassanaṁ sādhu,",
  "atk-s0514a3:4913_6": "sannivāso ca tehi saddhiṁ sukho.",
  "atk-s0514a3:4913_7": "Ahaṁ tassa ācariyabrāhmaṇo,",
  "atk-s0514a3:4913_8": "mayā ca so yato sivīhi vippavāsito,",
  "atk-s0514a3:4913_9": "tato paṭṭhāya adiṭṭhapubbo,",
  "atk-s0514a3:4913_10": "tenāhaṁ taṁ dassanatthāya āgato.",
  "atk-s0514a3:4913_11": "Yadi tassa vasanaṭṭhānaṁ jānāsi,",
  "atk-s0514a3:4913_12": "saṁsa meti.",
  "atk-s0514a3:4914_0": "So tassa vacanaṁ sutvā saddahitvā ‘‘hotu sve saṁsissāmi te,",
  "atk-s0514a3:4914_1": "ajja tāva idheva vasāhī’’ti taṁ phalāphalehi santappetvā punadivase maggaṁ dassento dakkhiṇahatthaṁ pasāretvā āha –",
  "atk-s0514a3:4915_0": "2021.",
  "atk-s0514a3:4916_0": " ‘‘Esa selo mahābrahme, pabbato gandhamādano;",
  "atk-s0514a3:4917_0": "Yattha vessantaro rājā, saha puttehi sammati.",
  "atk-s0514a3:4918_0": "2022.",
  "atk-s0514a3:4919_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4920_0": "Cammavāsī chamā seti, jātavedaṁ namassati.",
  "atk-s0514a3:4921_0": "2023.",
  "atk-s0514a3:4922_0": " ‘‘Ete nīlā padissanti, nānāphaladharā dumā;",
  "atk-s0514a3:4923_0": "Uggatā abbhakūṭāva, nīlā añjanapabbatā.",
  "atk-s0514a3:4924_0": "2024.",
  "atk-s0514a3:4925_0": " ‘‘Dhavassakaṇṇā khadirā, sālā phandanamāluvā;",
  "atk-s0514a3:4926_0": "Sampavedhanti vātena, sakiṁ pītāva māṇavā.",
  "atk-s0514a3:4927_0": "2025.",
  "atk-s0514a3:4928_0": " ‘‘Upari dumapariyāyesu, saṁgītiyova suyyare;",
  "atk-s0514a3:4929_0": "Najjuhā kokilasaṅghā, sampatanti dumā dumaṁ.",
  "atk-s0514a3:4930_0": "2026.",
  "atk-s0514a3:4931_0": " ‘‘Avhayanteva gacchantaṁ, sākhāpattasamīritā;",
  "atk-s0514a3:4932_0": "Ramayanteva āgantaṁ, modayanti nivāsinaṁ;",
  "atk-s0514a3:4933_0": "Yattha vessantaro rājā, saha puttehi sammati.",
  "atk-s0514a3:4934_0": "2027.",
  "atk-s0514a3:4935_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:4936_0": "Cammavāsī chamā seti, jātavedaṁ namassati.",
  "atk-s0514a3:4937_0": "2028.",
  "atk-s0514a3:4938_0": " ‘‘Karerimālā vitatā, bhūmibhāge manorame;",
  "atk-s0514a3:4939_0": "Saddalāharitā bhūmi, na tatthuddhaṁsate rajo.",
  "atk-s0514a3:4940_0": "2029.",
  "atk-s0514a3:4941_0": " ‘‘Mayūragīvasaṅkāsā, tūlaphassasamūpamā;",
  "atk-s0514a3:4942_0": "Tiṇāni nātivattanti, samantā caturaṅgulā.",
  "atk-s0514a3:4943_0": "2030.",
  "atk-s0514a3:4944_0": " ‘‘Ambā jambū kapitthā ca, nīce pakkā cudumbarā;",
  "atk-s0514a3:4945_0": "Paribhogehi rukkhehi, vanaṁ taṁ rativaḍḍhanaṁ.",
  "atk-s0514a3:4946_0": "2031.",
  "atk-s0514a3:4947_0": " ‘‘Veḷuriyavaṇṇasannibhaṁ, macchagumbanisevitaṁ;",
  "atk-s0514a3:4948_0": "Suciṁ sugandhaṁ salilaṁ, āpo tatthapi sandati.",
  "atk-s0514a3:4949_0": "2032.",
  "atk-s0514a3:4950_0": " ‘‘Tassāvidūre pokkharaṇī, bhūmibhāge manorame;",
  "atk-s0514a3:4951_0": "Padumuppalasañchannā, devānamiva nandane.",
  "atk-s0514a3:4952_0": "2033.",
  "atk-s0514a3:4953_0": " ‘‘Tīṇi uppalajātāni, tasmiṁ sarasi brāhmaṇa;",
  "atk-s0514a3:4954_0": "Vicittaṁ nīlānekāni, setā lohitakāni cā’’ti.",
  "atk-s0514a3:4955_0": "Tassattho heṭṭhā vuttasadisoyeva.",
  "atk-s0514a3:4955_1": "Karerimālā vitatāti kareripupphehi vitatā.",
  "atk-s0514a3:4955_2": "Saddalāharitāti dhuvasaddalena haritā.",
  "atk-s0514a3:4955_3": "Na tatthuddhaṁsate rajoti tasmiṁ vane appamattakopi rajo na uddhaṁsate.",
  "atk-s0514a3:4955_4": "Tūlaphassasamūpamāti mudusamphassatāya tūlaphassasadisā.",
  "atk-s0514a3:4955_5": "Tiṇāni nātivattantīti tāni tassā bhūmiyā mayūragīvavaṇṇāni tiṇāni samantato caturaṅgulappamāṇāneva vattanti,",
  "atk-s0514a3:4955_6": "tato pana uttari na vaḍḍhanti.",
  "atk-s0514a3:4955_7": "Ambā jambū kapitthā cāti ambā ca jambū ca kapitthā ca.",
  "atk-s0514a3:4955_8": "Paribhogehīti nānāvidhehi pupphūpagaphalūpagehi paribhogarukkhehi.",
  "atk-s0514a3:4955_9": "Sandatīti tasmiṁ vanasaṇḍe vaṅkapabbate kunnadīhi otarantaṁ udakaṁ sandati,",
  "atk-s0514a3:4955_10": "pavattatīti attho.",
  "atk-s0514a3:4955_11": "Vicittaṁ nīlānekāni,",
  "atk-s0514a3:4955_12": "setā lohitakāni cāti ekāni nīlāni,",
  "atk-s0514a3:4955_13": "ekāni setāni,",
  "atk-s0514a3:4955_14": "ekāni lohitakānīti imehi tīhi uppalajātehi taṁ saraṁ vicittaṁ.",
  "atk-s0514a3:4955_15": "Susajjitapupphacaṅkoṭakaṁ viya sobhatīti dasseti.",
  "atk-s0514a3:4956_0": "Evaṁ caturassapokkharaṇiṁ vaṇṇetvā puna mucalindasaraṁ vaṇṇento āha –",
  "atk-s0514a3:4957_0": "2034.",
  "atk-s0514a3:4958_0": " ‘‘Khomāva tattha padumā, setasogandhikehi ca;",
  "atk-s0514a3:4959_0": "Kalambakehi sañchanno, mucalindo nāma so saro.",
  "atk-s0514a3:4960_0": "2035.",
  "atk-s0514a3:4961_0": " ‘‘Athettha padumā phullā, apariyantāva dissare;",
  "atk-s0514a3:4962_0": "Gimhā hemantikā phullā, jaṇṇutagghā upattharā.",
  "atk-s0514a3:4963_0": "2036.",
  "atk-s0514a3:4964_0": " ‘‘Surabhī sampavāyanti, vicittapupphasanthatā;",
  "atk-s0514a3:4965_0": "Bhamarā pupphagandhena, samantā mabhināditā’’ti.",
  "atk-s0514a3:4966_0": "Tattha khomāvāti khomamayā viya paṇḍarā.",
  "atk-s0514a3:4966_1": "Setasogandhikehi cāti setuppalehi ca sogandhikehi ca kalambakehi ca so saro sañchanno.",
  "atk-s0514a3:4966_2": "Apariyantāva dissareti aparimāṇā viya dissanti.",
  "atk-s0514a3:4966_3": "Gimhā hemantikāti gimhe ca hemantike ca pupphitapadumā.",
  "atk-s0514a3:4966_4": "Jaṇṇutagghā upattharāti jaṇṇupamāṇe udake upattharā phullā honti,",
  "atk-s0514a3:4966_5": "santhatā viya khāyanti.",
  "atk-s0514a3:4966_6": "Vicittapupphasanthatāti vicittā hutvā pupphehi santhatā sadā surabhī sampavāyanti.",
  "atk-s0514a3:4967_0": "2037.",
  "atk-s0514a3:4968_0": " ‘‘Athettha udakantasmiṁ, rukkhā tiṭṭhanti brāhmaṇa;",
  "atk-s0514a3:4969_0": "Kadambā pāṭalī phullā, koviḷārā ca pupphitā.",
  "atk-s0514a3:4970_0": "2038.",
  "atk-s0514a3:4971_0": " ‘‘Aṅkolā kacchikārā ca, pārijaññā ca pupphitā;",
  "atk-s0514a3:4972_0": "Vāraṇā vayanā rukkhā, mucalindamubhato saraṁ.",
  "atk-s0514a3:4973_0": "2039.",
  "atk-s0514a3:4974_0": " ‘‘Sirīsā setapārisā, sādhu vāyanti paddhakā;",
  "atk-s0514a3:4975_0": "Nigguṇḍī sirīnigguṇḍī, asanā cettha pupphitā.",
  "atk-s0514a3:4976_0": "2040.",
  "atk-s0514a3:4977_0": " ‘‘Paṅgurā bahulā selā, sobhañjanā ca pupphitā;",
  "atk-s0514a3:4978_0": "Ketakā kaṇikārā ca, kaṇaverā ca pupphitā.",
  "atk-s0514a3:4979_0": "2041.",
  "atk-s0514a3:4980_0": " ‘‘Ajjunā ajjukaṇṇā ca, mahānāmā ca pupphitā;",
  "atk-s0514a3:4981_0": "Supupphitaggā tiṭṭhanti, pajjalanteva kiṁsukā.",
  "atk-s0514a3:4982_0": "2042.",
  "atk-s0514a3:4983_0": " ‘‘Setapaṇṇī sattapaṇṇā, kadaliyo kusumbharā;",
  "atk-s0514a3:4984_0": "Dhanutakkārī pupphehi, sīsapāvaraṇāni ca.",
  "atk-s0514a3:4985_0": "2043.",
  "atk-s0514a3:4986_0": " ‘‘Acchivā sallavā rukkhā, sallakiyo ca pupphitā;",
  "atk-s0514a3:4987_0": "Setageru ca tagarā, maṁsikuṭṭhā kulāvarā.",
  "atk-s0514a3:4988_0": "2044.",
  "atk-s0514a3:4989_0": " ‘‘Daharā rukkhā ca vuddhā ca, akuṭilā cettha pupphitā;",
  "atk-s0514a3:4990_0": "Assamaṁ ubhato ṭhanti, agyāgāraṁ samantato’’ti.",
  "atk-s0514a3:4991_0": "Tattha tiṭṭhantīti saraṁ parikkhipitvā tiṭṭhanti.",
  "atk-s0514a3:4991_1": "Kadambāti kadambarukkhā.",
  "atk-s0514a3:4991_2": "Kacchikārā cāti evaṁnāmakā rukkhā.",
  "atk-s0514a3:4991_3": "Pārijaññāti rattamālā.",
  "atk-s0514a3:4991_4": "Vāraṇā vayanāti vāraṇarukkhā ca vayanarukkhā ca.",
  "atk-s0514a3:4991_5": "Mucalindamubhato saranti mucalindassa sarassa ubhayapassesu.",
  "atk-s0514a3:4991_6": "Setapārisāti setagaccharukkhā .",
  "atk-s0514a3:4991_7": "Te kira setakkhandhā mahāpaṇṇā kaṇikārasadisapupphā honti.",
  "atk-s0514a3:4991_8": "Nigguṇḍī sirīnigguṇḍīti pakatinigguṇḍī ceva kāḷanigguṇḍī ca.",
  "atk-s0514a3:4991_9": "Paṅgurāti paṅgurarukkhā.",
  "atk-s0514a3:4991_10": "Kusumbharāti ekagacchā.",
  "atk-s0514a3:4991_11": "Dhanutakkārī pupphehīti dhanūnañca takkārīnañca pupphehi sobhitā.",
  "atk-s0514a3:4991_12": "Sīsapāvaraṇāni cāti sīsapehi ca varaṇehi ca sobhitā.",
  "atk-s0514a3:4991_13": "Acchivātiādayopi rukkhāyeva.",
  "atk-s0514a3:4991_14": "Setageru ca tagarāti setageru ca tagarā ca.",
  "atk-s0514a3:4991_15": "Maṁsikuṭṭhā kulāvarāti maṁsigacchā ca kuṭṭhagacchā ca kulāvarā ca.",
  "atk-s0514a3:4991_16": "Akuṭilāti ujukā.",
  "atk-s0514a3:4991_17": "Agyāgāraṁ samantatoti agyāgāraṁ parikkhipitvā ṭhitāti attho.",
  "atk-s0514a3:4992_0": "2045.",
  "atk-s0514a3:4993_0": " ‘‘Athettha udakantasmiṁ, bahujāto phaṇijjako;",
  "atk-s0514a3:4994_0": "Muggatiyo karatiyo, sevālasīsakā bahū.",
  "atk-s0514a3:4995_0": "2046.",
  "atk-s0514a3:4996_0": " ‘‘Uddāpavattaṁ ulluḷitaṁ, makkhikā hiṅgujālikā;",
  "atk-s0514a3:4997_0": "Dāsimakañjako cettha, bahū nīcekalambakā.",
  "atk-s0514a3:4998_0": "2047.",
  "atk-s0514a3:4999_0": " ‘‘Elamphurakasañchannā, rukkhā tiṭṭhanti brāhmaṇa;",
  "atk-s0514a3:5000_0": "Sattāhaṁ dhāriyamānānaṁ, gandho tesaṁ na chijjati.",
  "atk-s0514a3:5001_0": "2048.",
  "atk-s0514a3:5002_0": " ‘‘Ubhato saraṁ mucalindaṁ, pupphā tiṭṭhanti sobhanā;",
  "atk-s0514a3:5003_0": "Indīvarehi sañchannaṁ, vanaṁ taṁ upasobhati.",
  "atk-s0514a3:5004_0": "2049.",
  "atk-s0514a3:5005_0": " ‘‘Aḍḍhamāsaṁ dhāriyamānānaṁ, gandho tesaṁ na chijjati;",
  "atk-s0514a3:5006_0": "Nīlapupphī setavārī, pupphitā girikaṇṇikā;",
  "atk-s0514a3:5007_0": "Kalerukkhehi sañchannaṁ, vanaṁ taṁ tulasīhi ca.",
  "atk-s0514a3:5008_0": "2050.",
  "atk-s0514a3:5009_0": " ‘‘Sammaddateva gandhena, pupphasākhāhi taṁ vanaṁ;",
  "atk-s0514a3:5010_0": "Bhamarā pupphagandhena, samantā mabhināditā.",
  "atk-s0514a3:5011_0": "2051.",
  "atk-s0514a3:5012_0": " ‘‘Tīṇi kakkārujātāni, tasmiṁ sarasi brāhmaṇa;",
  "atk-s0514a3:5013_0": "Kumbhamattāni cekāni, murajamattāni tā ubho’’ti.",
  "atk-s0514a3:5014_0": "Tattha phaṇijjakoti bhūtanako.",
  "atk-s0514a3:5014_1": "Muggatiyoti ekā muggajāti.",
  "atk-s0514a3:5014_2": "Karatiyoti rājamāso.",
  "atk-s0514a3:5014_3": "Sevālasīsakāti imepi gacchāyeva,",
  "atk-s0514a3:5014_4": "api ca sīsakāti rattacandanaṁ vuttaṁ.",
  "atk-s0514a3:5014_5": "Uddāpavattaṁ ulluḷitanti taṁ udakaṁ tīramariyādabandhaṁ vātāpahataṁ ulluḷitaṁ hutvā tiṭṭhati.",
  "atk-s0514a3:5014_6": "Makkhikā hiṅgujālikāti hiṅgujālasaṅkhāte vikasitapupphagacche pañcavaṇṇā madhumakkhikā madhurassarena viravantiyo tattha vicarantīti attho.",
  "atk-s0514a3:5014_7": "Dāsimakañjako cetthāti imāni dve rukkhajātiyo ca ettha.",
  "atk-s0514a3:5014_8": "Nīcekalambakāti nīcakalambakā.",
  "atk-s0514a3:5014_9": "Elamphurakasañchannāti evaṁnāmikāya valliyā sañchannā.",
  "atk-s0514a3:5014_10": "Tesanti tesaṁ tassā valliyā pupphānaṁ sabbesampi vā etesaṁ dāsimakañjakādīnaṁ pupphānaṁ sattāhaṁ gandho na chijjati.",
  "atk-s0514a3:5014_11": "Evaṁ gandhasampannāni pupphāni,",
  "atk-s0514a3:5014_12": "rajatapaṭṭasadisavālukapuṇṇā bhūmibhāgā.",
  "atk-s0514a3:5014_13": "Gandho tesanti tesaṁ indīvarapupphādīnaṁ gandho aḍḍhamāsaṁ na chijjati.",
  "atk-s0514a3:5014_14": "Nīlapupphītiādikā pupphavalliyo.",
  "atk-s0514a3:5014_15": "Tulasīhi cāti tulasigacchehi ca.",
  "atk-s0514a3:5014_16": "Kakkārujātānīti valliphalāni.",
  "atk-s0514a3:5014_17": "Tattha ekissā valliyā phalāni mahāghaṭamattāni,",
  "atk-s0514a3:5014_18": "dvinnaṁ mudiṅgamattāni.",
  "atk-s0514a3:5014_19": "Tena vuttaṁ ‘‘murajamattāni tā ubho’’ti.",
  "atk-s0514a3:5015_0": "2052.",
  "atk-s0514a3:5016_0": " ‘‘Athettha sāsapo bahuko, nādiyo haritāyuto;",
  "atk-s0514a3:5017_0": "Asī tālāva tiṭṭhanti, chejjā indīvarā bahū.",
  "atk-s0514a3:5018_0": "2053.",
  "atk-s0514a3:5019_0": " ‘‘Apphoṭā sūriyavallī ca, kāḷīyā madhugandhiyā;",
  "atk-s0514a3:5020_0": "Asokā mudayantī ca, vallibho khuddapupphiyo.",
  "atk-s0514a3:5021_0": "2054.",
  "atk-s0514a3:5022_0": " ‘‘Koraṇḍakā anojā ca, pupphitā nāgamallikā;",
  "atk-s0514a3:5023_0": "Rukkhamāruyha tiṭṭhanti, phullā kiṁsukavalliyo.",
  "atk-s0514a3:5024_0": "2055.",
  "atk-s0514a3:5025_0": " ‘‘Kaṭeruhā ca vāsantī, yūthikā madhugandhiyā;",
  "atk-s0514a3:5026_0": "Niliyā sumanā bhaṇḍī, sobhati padumuttaro.",
  "atk-s0514a3:5027_0": "2056.",
  "atk-s0514a3:5028_0": " ‘‘Pāṭalī samuddakappāsī, kaṇikārā ca pupphitā;",
  "atk-s0514a3:5029_0": "Hemajālāva dissanti, ruciraggi sikhūpamā.",
  "atk-s0514a3:5030_0": "2057.",
  "atk-s0514a3:5031_0": " ‘‘Yāni tāni ca pupphāni, thalajānudakāni ca;",
  "atk-s0514a3:5032_0": "Sabbāni tattha dissanti, evaṁ rammo mahodadhī’’ti.",
  "atk-s0514a3:5033_0": "Tattha sāsapoti siddhatthako.",
  "atk-s0514a3:5033_1": "Bahukoti bahu.",
  "atk-s0514a3:5033_2": "Nādiyo haritāyutoti haritena āyuto nādiyo.",
  "atk-s0514a3:5033_3": "Imā dvepi lasuṇajātiyo,",
  "atk-s0514a3:5033_4": "sopi lasuṇo tattha bahukoti attho.",
  "atk-s0514a3:5033_5": "Asī tālāva tiṭṭhantīti asīti evaṁnāmakā rukkhā siniddhāya bhūmiyā ṭhitā tālā viya tiṭṭhanti.",
  "atk-s0514a3:5033_6": "Chejjā indīvarā bahūti udakapariyante bahū suvaṇṇaindīvarā muṭṭhinā chinditabbā hutvā ṭhitā.",
  "atk-s0514a3:5033_7": "Apphoṭāti apphoṭavalliyo.",
  "atk-s0514a3:5033_8": "Vallibho khuddapupphiyoti vallibho ca khuddapupphiyo ca.",
  "atk-s0514a3:5033_9": "Nāgamallikāti vallināgā ca mallikā ca.",
  "atk-s0514a3:5033_10": "Kiṁsukavalliyoti sugandhapattā vallijātī.",
  "atk-s0514a3:5033_11": "Kaṭeruhā ca vāsantīti ime ca dve pupphagacchā.",
  "atk-s0514a3:5033_12": "Madhugandhiyāti madhusamānagandhā.",
  "atk-s0514a3:5033_13": "Niliyā sumanā bhaṇḍīti nīlavallisumanā ca pakatisumanā ca bhaṇḍī ca.",
  "atk-s0514a3:5033_14": "Padumuttaroti evaṁnāmako rukkho.",
  "atk-s0514a3:5033_15": "Kaṇikārāti vallikaṇikārā rukkhakaṇikārā.",
  "atk-s0514a3:5033_16": "Hemajālāvāti pasāritahemajālā viya dissanti.",
  "atk-s0514a3:5033_17": "Mahodadhīti mahato udakakkhandhassa ādhārabhūto mucalindasaroti.",
  "atk-s0514a3:5034_0": "2058.",
  "atk-s0514a3:5035_0": " ‘‘Athassā pokkharaṇiyā, bahukā vārigocarā;",
  "atk-s0514a3:5036_0": "Rohitā naḷapī siṅgū, kumbhilā makarā susū.",
  "atk-s0514a3:5037_0": "2059.",
  "atk-s0514a3:5038_0": " ‘‘Madhu ca madhulaṭṭhi ca, tālisā ca piyaṅgukā;",
  "atk-s0514a3:5039_0": "Kuṭandajā bhaddamuttā, setapupphā ca lolupā.",
  "atk-s0514a3:5040_0": "2060.",
  "atk-s0514a3:5041_0": " ‘‘Surabhī ca rukkhā tagarā, bahukā tuṅgavaṇṭakā;",
  "atk-s0514a3:5042_0": "Paddhakā naradā kuṭṭhā, jhāmakā ca hareṇukā.",
  "atk-s0514a3:5043_0": "2061.",
  "atk-s0514a3:5044_0": " ‘‘Haliddakā gandhasilā, hiriverā ca guggulā;",
  "atk-s0514a3:5045_0": "Vibhedikā corakā kuṭṭhā, kappūrā ca kaliṅgukā’’ti.",
  "atk-s0514a3:5046_0": "Tattha athassā pokkharaṇiyāti idha pokkharaṇisadisatāya sarameva pokkharaṇīti vadati.",
  "atk-s0514a3:5046_1": "Rohitātiādīni tesaṁ vārigocarānaṁ nāmāni.",
  "atk-s0514a3:5046_2": "Madhu cāti nimmakkhikamadhu ca.",
  "atk-s0514a3:5046_3": "Madhulaṭṭhi cāti laṭṭhimadhukañca.",
  "atk-s0514a3:5046_4": "Tālisā cātiādikā sabbā gandhajātiyo.",
  "atk-s0514a3:5047_0": "2062.",
  "atk-s0514a3:5048_0": " ‘‘Athettha sīhabyagghā ca, purisālū ca hatthiyo;",
  "atk-s0514a3:5049_0": "Eṇeyyā pasadā ceva, rohiccā sarabhā migā.",
  "atk-s0514a3:5050_0": "2063.",
  "atk-s0514a3:5051_0": " ‘‘Koṭṭhasuṇā suṇopi ca, tuliyā naḷasannibhā;",
  "atk-s0514a3:5052_0": "Cāmarī calanī laṅghī, jhāpitā makkaṭā picu.",
  "atk-s0514a3:5053_0": "2064.",
  "atk-s0514a3:5054_0": " ‘‘Kakkaṭā kaṭamāyā ca, ikkā goṇasirā bahū;",
  "atk-s0514a3:5055_0": "Khaggā varāhā nakulā, kāḷakettha bahūtaso.",
  "atk-s0514a3:5056_0": "2065.",
  "atk-s0514a3:5057_0": " ‘‘Mahiṁsā soṇasiṅgālā, pampakā ca samantato;",
  "atk-s0514a3:5058_0": "Ākucchā pacalākā ca, citrakā cāpi dīpiyo.",
  "atk-s0514a3:5059_0": "2066.",
  "atk-s0514a3:5060_0": " ‘‘Pelakā ca vighāsādā, sīhā gogaṇisādakā;",
  "atk-s0514a3:5061_0": "Aṭṭhapādā ca morā ca, bhassarā ca kukutthakā.",
  "atk-s0514a3:5062_0": "2067.",
  "atk-s0514a3:5063_0": " ‘‘Caṅkorā kukkuṭā nāgā, aññamaññaṁ pakūjino;",
  "atk-s0514a3:5064_0": "Bakā balākā najjuhā, dindibhā kuñjavājitā.",
  "atk-s0514a3:5065_0": "2068.",
  "atk-s0514a3:5066_0": " ‘‘Byagghinasā lohapiṭṭhā, pampakā jīvajīvakā;",
  "atk-s0514a3:5067_0": "Kapiñjarā tittirāyo, kulā ca paṭikutthakā.",
  "atk-s0514a3:5068_0": "2069.",
  "atk-s0514a3:5069_0": " ‘‘Mandālakā celakeṭu, bhaṇḍutittiranāmakā;",
  "atk-s0514a3:5070_0": "Celāvakā piṅgalāyo, goṭakā aṅgahetukā.",
  "atk-s0514a3:5071_0": "2070.",
  "atk-s0514a3:5072_0": " ‘‘Karaviyā ca saggā ca, uhuṅkārā ca kukkuhā;",
  "atk-s0514a3:5073_0": "Nānādijagaṇākiṇṇaṁ, nānāsaranikūjita’’nti.",
  "atk-s0514a3:5074_0": "Tattha purisālūti vaḷavāmukhayakkhiniyo.",
  "atk-s0514a3:5074_1": "Rohiccā sarabhā migāti rohitā ceva sarabhā migā ca.",
  "atk-s0514a3:5074_2": "Koṭṭhasukāti siṅgālasunakhā.",
  "atk-s0514a3:5074_3": "‘‘Kotthusuṇā’’tipi pāṭho.",
  "atk-s0514a3:5074_4": "Suṇopi cāti esāpekā khuddakamigajāti.",
  "atk-s0514a3:5074_5": "Tuliyāti pakkhibiḷārā.",
  "atk-s0514a3:5074_6": "Naḷasannibhāti naḷapupphavaṇṇā rukkhasunakhā.",
  "atk-s0514a3:5074_7": "Cāmarī calanī laṅghīti cāmarīmigā ca calanīmigā ca laṅghīmigā ca.",
  "atk-s0514a3:5074_8": "Jhāpitā makkaṭāti dve makkaṭajātiyova.",
  "atk-s0514a3:5074_9": "Picūti sarapariyante gocaraggāhī eko makkaṭo.",
  "atk-s0514a3:5074_10": "Kakkaṭā kaṭamāyā cāti dve mahāmigā.",
  "atk-s0514a3:5074_11": "Ikkāti acchā.",
  "atk-s0514a3:5074_12": "Goṇasirāti araññagoṇā.",
  "atk-s0514a3:5074_13": "Kāḷakettha bahūtasoti kāḷamigā nāmettha bahūtaso.",
  "atk-s0514a3:5074_14": "Soṇasiṅgālāti rukkhasunakhā ca siṅgālā ca.",
  "atk-s0514a3:5074_15": "Pampakāti assamapadaṁ parikkhipitvā ṭhitā mahāveḷupampakā.",
  "atk-s0514a3:5074_16": "Ākucchāti godhā.",
  "atk-s0514a3:5074_17": "Pacalākā cāti gajakumbhamigā.",
  "atk-s0514a3:5074_18": "Citrakā cāpi dīpiyoti citrakamigā ca dīpimigā ca.",
  "atk-s0514a3:5075_0": "Pelakā cāti sasā.",
  "atk-s0514a3:5075_1": "Vighāsādāti ete gijjhā sakuṇā.",
  "atk-s0514a3:5075_2": "Sīhāti kesarasīhā.",
  "atk-s0514a3:5075_3": "Gogaṇisādakāti gogaṇe gahetvā khādanasīlā duṭṭhamigā.",
  "atk-s0514a3:5075_4": "Aṭṭhapādāti sarabhā migā.",
  "atk-s0514a3:5075_5": "Bhassarāti setahaṁsā.",
  "atk-s0514a3:5075_6": "Kukutthakāti kukutthakasakuṇā.",
  "atk-s0514a3:5075_7": "Caṅkorāti caṅkorasakuṇā.",
  "atk-s0514a3:5075_8": "Kukkuṭāti vanakukkuṭā.",
  "atk-s0514a3:5075_9": "Dindibhā kuñjavājitāti ime tayopi sakuṇāyeva.",
  "atk-s0514a3:5075_10": "Byagghinasāti senā.",
  "atk-s0514a3:5075_11": "Lohapiṭṭhāti lohitavaṇṇasakuṇā.",
  "atk-s0514a3:5075_12": "Pampakāti pampaṭakā.",
  "atk-s0514a3:5075_13": "Kapiñjarā tittirāyoti kapiñjarā ca tittirā ca.",
  "atk-s0514a3:5075_14": "Kulā ca paṭikutthakāti imepi dve sakuṇā.",
  "atk-s0514a3:5075_15": "Mandālakā celakeṭūti mandālakā ceva celakeṭu ca.",
  "atk-s0514a3:5075_16": "Bhaṇḍutittiranāmakāti bhaṇḍū ca tittirā ca nāmakā ca.",
  "atk-s0514a3:5075_17": "Celāvakāpiṅgalāyoti dve sakuṇajātiyo ca,",
  "atk-s0514a3:5075_18": "tathā goṭakā aṅgahetukā.",
  "atk-s0514a3:5075_19": "Saggāti cātakasakuṇā.",
  "atk-s0514a3:5075_20": "Uhuṅkārāti ulūkā.",
  "atk-s0514a3:5076_0": "2071.",
  "atk-s0514a3:5077_0": " ‘‘Athettha sakuṇā santi, nīlakā mañjubhāṇakā;",
  "atk-s0514a3:5078_0": "Modanti saha bhariyāhi, aññamaññaṁ pakūjino.",
  "atk-s0514a3:5079_0": "2072.",
  "atk-s0514a3:5080_0": " ‘‘Athettha sakuṇā santi, dijā mañjussarā sitā;",
  "atk-s0514a3:5081_0": "Setacchikūṭā bhadrakkhā, aṇḍajā citrapekhuṇā.",
  "atk-s0514a3:5082_0": "2073.",
  "atk-s0514a3:5083_0": " ‘‘Athettha sakuṇā santi, dijā mañjussarā sitā;",
  "atk-s0514a3:5084_0": "Sikhaṇḍī nīlagīvāhi, aññamaññaṁ pakūjino.",
  "atk-s0514a3:5085_0": "2074.",
  "atk-s0514a3:5086_0": " ‘‘Kukutthakā kuḷīrakā, koṭṭhā pokkharasātakā;",
  "atk-s0514a3:5087_0": "Kālāmeyyā balīyakkhā, kadambā suvasāḷikā.",
  "atk-s0514a3:5088_0": "2075.",
  "atk-s0514a3:5089_0": " ‘‘Haliddā lohitā setā, athettha nalakā bahū;",
  "atk-s0514a3:5090_0": "Vāraṇā bhiṅgarājā ca, kadambā suvakokilā.",
  "atk-s0514a3:5091_0": "2076.",
  "atk-s0514a3:5092_0": " ‘‘Ukkusā kurarā haṁsā, āṭā parivadentikā;",
  "atk-s0514a3:5093_0": "Pākahaṁsā atibalā, najjuhā jīvajīvakā.",
  "atk-s0514a3:5094_0": "2077.",
  "atk-s0514a3:5095_0": " ‘‘Pārevatā ravihaṁsā, cakkavākā nadīcarā;",
  "atk-s0514a3:5096_0": "Vāraṇābhirudā rammā, ubho kālūpakūjino.",
  "atk-s0514a3:5097_0": "2078.",
  "atk-s0514a3:5098_0": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:5099_0": "Modanti saha bhariyāhi, aññamaññaṁ pakūjino.",
  "atk-s0514a3:5100_0": "2079.",
  "atk-s0514a3:5101_0": " ‘‘Athettha sakuṇā santi, nānāvaṇṇā bahū dijā;",
  "atk-s0514a3:5102_0": "Sabbe mañjū nikūjanti, mucalindamubhato saraṁ.",
  "atk-s0514a3:5103_0": "2080.",
  "atk-s0514a3:5104_0": " ‘‘Athettha sakuṇā santi, karaviyā nāma te dijā;",
  "atk-s0514a3:5105_0": "Modanti saha bhariyāhi, aññamaññaṁ pakūjino.",
  "atk-s0514a3:5106_0": "2081.",
  "atk-s0514a3:5107_0": " ‘‘Athettha sakuṇā santi, karaviyā nāma te dijā;",
  "atk-s0514a3:5108_0": "Sabbe mañjū nikūjanti, mucalindamubhato saraṁ.",
  "atk-s0514a3:5109_0": "2082.",
  "atk-s0514a3:5110_0": " ‘‘Eṇeyyapasadākiṇṇaṁ, nāgasaṁsevitaṁ vanaṁ;",
  "atk-s0514a3:5111_0": "Nānālatāhi sañchannaṁ, kadalīmigasevitaṁ.",
  "atk-s0514a3:5112_0": "2083.",
  "atk-s0514a3:5113_0": " ‘‘Athettha sāsapo bahuko, nīvāro varako bahu;",
  "atk-s0514a3:5114_0": "Sāli akaṭṭhapāko ca, ucchu tattha anappako.",
  "atk-s0514a3:5115_0": "2084.",
  "atk-s0514a3:5116_0": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:5117_0": "Khudaṁ pipāsaṁ aratiṁ, tattha patto na vindati;",
  "atk-s0514a3:5118_0": "Yattha vessantaro rājā, saha puttehi sammati.",
  "atk-s0514a3:5119_0": "2085.",
  "atk-s0514a3:5120_0": " ‘‘Dhārento brāhmaṇavaṇṇaṁ, āsadañca masaṁ jaṭaṁ;",
  "atk-s0514a3:5121_0": "Cammavāsī chamā seti, jātavedaṁ namassatī’’ti.",
  "atk-s0514a3:5122_0": "Tattha nīlakāti citrarājipattā.",
  "atk-s0514a3:5122_1": "Mañjūssarā sitāti nibaddhamadhurassarā.",
  "atk-s0514a3:5122_2": "Setacchikūṭā bhadrakkhāti ubhayapassesu setehi akkhikūṭehi samannāgatā sundarakkhā.",
  "atk-s0514a3:5122_3": "Citrapekhuṇāti vicitrapattā.",
  "atk-s0514a3:5122_4": "Kuḷīrakāti kakkaṭakā.",
  "atk-s0514a3:5122_5": "Koṭṭhātiādayo sakuṇāva.",
  "atk-s0514a3:5122_6": "Vāraṇāti hatthiliṅgasakuṇā.",
  "atk-s0514a3:5122_7": "Kadambāti mahākadambā gahitā.",
  "atk-s0514a3:5122_8": "Suvakokilāti kokilehi saddhiṁ vicaraṇasuvakā ceva kokilā ca.",
  "atk-s0514a3:5122_9": "Ukkusāti kāḷakurarā.",
  "atk-s0514a3:5122_10": "Kurarāti setakurarā.",
  "atk-s0514a3:5122_11": "Haṁsāti sakuṇahaṁsā.",
  "atk-s0514a3:5122_12": "Āṭāti dabbisaṇṭhānamukhasakuṇā.",
  "atk-s0514a3:5122_13": "Parivadentikāti ekā sakuṇajāti.",
  "atk-s0514a3:5122_14": "Vāraṇābhirudā rammāti rammābhirudā vāraṇā.",
  "atk-s0514a3:5122_15": "Ubho kālūpakūjinoti sāyaṁ pāto pabbatapādaṁ ekaninnādaṁ karontā nikūjanti.",
  "atk-s0514a3:5122_16": "Eṇeyyapasadākiṇṇanti eṇeyyamigehi ca pasadamigehi ca ākiṇṇaṁ.",
  "atk-s0514a3:5122_17": "Tattha patto na vindatīti brāhmaṇa,",
  "atk-s0514a3:5122_18": "vessantarassa assamapadaṁ patto puriso tattha assame chātakaṁ vā pānīyapipāsaṁ vā ukkaṇṭhitaṁ vā na paṭilabhati.",
  "atk-s0514a3:5123_0": "2086.",
  "atk-s0514a3:5124_0": " ‘‘Idaṁ sutvā brahmabandhu, isiṁ katvā padakkhiṇaṁ;",
  "atk-s0514a3:5125_0": "Udaggacitto pakkāmi, yattha vessantaro ahū’’ti.",
  "atk-s0514a3:5126_0": "Tattha yattha vessantaro ahūti yasmiṁ ṭhāne vessantaro ahosi, taṁ ṭhānaṁ gatoti.",
  "atk-s0514a3:5127_0": "Mahāvanavaṇṇanā niṭṭhitā.",
  "atk-s0514a3:5128_0": "Dārakapabbavaṇṇanā",
  "atk-s0514a3:5129_0": "Jūjakopi accutatāpasena kathitamaggena gacchanto caturassapokkharaṇiṁ patvā cintesi ‘‘ajja atisāyanho,",
  "atk-s0514a3:5129_1": "idāni maddī araññato āgamissati.",
  "atk-s0514a3:5129_2": "Mātugāmo hi nāma dānassa antarāyakaro hoti,",
  "atk-s0514a3:5129_3": "sve tassā araññaṁ gatakāle assamaṁ gantvā vessantaraṁ upasaṅkamitvā dārake yācitvā tāya anāgatāya te gahetvā pakkamissāmī’’ti.",
  "atk-s0514a3:5129_4": "Athassa avidūre ekaṁ sānupabbataṁ āruyha ekasmiṁ phāsukaṭṭhāne nipajji.",
  "atk-s0514a3:5129_5": "Taṁ pana rattiṁ paccūsakāle maddī supinaṁ addasa.",
  "atk-s0514a3:5129_6": "Evarūpo supino ahosi –",
  "atk-s0514a3:5129_7": "eko puriso kaṇho dve kāsāyāni paridahitvā dvīsu kaṇṇesu rattamālaṁ piḷandhitvā āvudhahattho tajjento",
  "atk-s0514a3:5129_8": "āgantvā paṇṇasālaṁ pavisitvā maddiṁ jaṭāsu gahetvā ākaḍḍhitvā bhūmiyaṁ uttānakaṁ pātetvā viravantiyā",
  "atk-s0514a3:5129_9": "tassā dve akkhīni uppāṭetvā bāhāni chinditvā uraṁ bhinditvā paggharantalohitabinduṁ hadayamaṁsaṁ ādāya",
  "atk-s0514a3:5129_10": "pakkāmīti.",
  "atk-s0514a3:5129_11": "Sā pabujjhitvā bhītatasitā ‘‘pāpako supino me diṭṭho,",
  "atk-s0514a3:5129_12": "supinapāṭhako pana vessantarena sadiso nāma natthi,",
  "atk-s0514a3:5129_13": "pucchissāmi na’’nti cintetvā paṇṇasālaṁ gantvā mahāsattassa paṇṇasāladvāraṁ ākoṭesi.",
  "atk-s0514a3:5129_14": "Mahāsatto ‘‘ko eso’’ti āha.",
  "atk-s0514a3:5129_15": "‘‘Ahaṁ deva,",
  "atk-s0514a3:5129_16": "maddī’’ti. ‘‘Bhadde,",
  "atk-s0514a3:5129_17": "amhākaṁ katikavattaṁ bhinditvā kasmā akāle āgatāsī’’ti. ‘‘Deva,",
  "atk-s0514a3:5129_18": "nāhaṁ kilesavasena āgacchāmi,",
  "atk-s0514a3:5129_19": "apica kho pana me pāpako supino diṭṭho’’ti.",
  "atk-s0514a3:5129_20": "‘‘Tena hi kathehi,",
  "atk-s0514a3:5129_21": "maddī’’ti.",
  "atk-s0514a3:5129_22": "Sā attanā diṭṭhaniyāmeneva kathesi.",
  "atk-s0514a3:5130_0": "Mahāsattopi supinaṁ pariggaṇhitvā ‘‘mayhaṁ dānapāramī pūrissati,",
  "atk-s0514a3:5130_1": "sve maṁ yācako āgantvā putte yācissati,",
  "atk-s0514a3:5130_2": "maddiṁ assāsetvā uyyojessāmī’’ti cintetvā ‘‘maddi,",
  "atk-s0514a3:5130_3": "tava dussayanadubbhojanehi cittaṁ āluḷitaṁ bhavissati,",
  "atk-s0514a3:5130_4": "mā bhāyī’’ti saṁmohetvā assāsetvā uyyojesi.",
  "atk-s0514a3:5130_5": "Sā vibhātāya rattiyā sabbaṁ kattabbakiccaṁ katvā dve putte āliṅgitvā sīse cumbitvā ‘‘tātā,",
  "atk-s0514a3:5130_6": "ajja me dussupino diṭṭho,",
  "atk-s0514a3:5130_7": "appamattā bhaveyyāthā’’ti ovaditvā ‘‘deva,",
  "atk-s0514a3:5130_8": "tumhe dvīsu kumāresu appamattā hothā’’ti mahāsattaṁ putte paṭicchāpetvā pacchikhaṇittiādīni ādāya assūni puñchantī mūlaphalāphalatthāya vanaṁ pāvisi.",
  "atk-s0514a3:5130_9": "Tadā jūjakopi ‘‘idāni maddī araññaṁ gatā bhavissatī’’ti sānupabbatā oruyha ekapadikamaggena assamābhimukho pāyāsi.",
  "atk-s0514a3:5130_10": "Mahāsattopi paṇṇasālato nikkhamitvā paṇṇasāladvāre pāsāṇaphalake suvaṇṇapaṭimā viya nisinno ‘‘idāni yācako",
  "atk-s0514a3:5130_11": "āgamissatī’’ti pipāsito viya surāsoṇḍo tassāgamanamaggaṁ olokentova nisīdi.",
  "atk-s0514a3:5130_12": "Puttāpissa pādamūle kīḷanti.",
  "atk-s0514a3:5130_13": "So maggaṁ olokento brāhmaṇaṁ āgacchantaṁ disvā satta māse nikkhittaṁ dānadhuraṁ ukkhipanto viya ‘ehi,",
  "atk-s0514a3:5130_14": "tvaṁ bho brāhmaṇā’’ti somanassajāto jālikumāraṁ āmantento imaṁ gāthamāha –",
  "atk-s0514a3:5131_0": "2087.",
  "atk-s0514a3:5132_0": " ‘‘Uṭṭhehi jāli patiṭṭha, porāṇaṁ viya dissati;",
  "atk-s0514a3:5133_0": "Brāhmaṇaṁ viya passāmi, nandiyo mābhikīrare’’ti.",
  "atk-s0514a3:5134_0": "Tattha porāṇaṁ viya dissatīti pubbe jetuttaranagare nānādisāhi yācakānaṁ āgamanaṁ viya ajja yācakānaṁ āgamanaṁ dissati.",
  "atk-s0514a3:5134_1": "Nandiyo mābhikīrareti etassa brāhmaṇassa diṭṭhakālato paṭṭhāya maṁ somanassāni abhikīranti,",
  "atk-s0514a3:5134_2": "ghammābhitattassa purisassa sīse sītūdakaghaṭasahassehi abhisecanakālo viya jātoti.",
  "atk-s0514a3:5135_0": "Taṁ sutvā kumāro āha –",
  "atk-s0514a3:5136_0": "2088.",
  "atk-s0514a3:5137_0": " ‘‘Ahampi tāta passāmi, yo so brahmāva dissati;",
  "atk-s0514a3:5138_0": "Addhiko viya āyāti, atithī no bhavissatī’’ti.",
  "atk-s0514a3:5139_0": "Vatvā ca pana kumāro mahāsattassa apacitiṁ karonto uṭṭhāyāsanā brāhmaṇaṁ paccuggantvā parikkhāraggahaṇaṁ āpucchi.",
  "atk-s0514a3:5139_1": "Brāhmaṇo taṁ olokento ‘‘ayaṁ vessantarassa putto jālikumāro nāma bhavissati,",
  "atk-s0514a3:5139_2": "ādito paṭṭhāyeva pharusavacanaṁ kathessāmī’’ti cintetvā ‘‘apehi apehī’’ti accharaṁ pahari.",
  "atk-s0514a3:5139_3": "Kumāro apagantvā ‘‘ayaṁ brāhmaṇo atipharuso,",
  "atk-s0514a3:5139_4": "kiṁ nu kho’’ti tassa sarīraṁ olokento aṭṭhārasa purisadose passi.",
  "atk-s0514a3:5139_5": "Brāhmaṇopi bodhisattaṁ upasaṅkamitvā paṭisanthāraṁ karonto āha –",
  "atk-s0514a3:5140_0": "2089.",
  "atk-s0514a3:5141_0": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:5142_0": "Kacci uñchena yāpetha, kacci mūlaphalā bahū.",
  "atk-s0514a3:5143_0": "2090.",
  "atk-s0514a3:5144_0": " ‘‘Kacci ḍaṁsā makasā ca, appameva sarīsapā;",
  "atk-s0514a3:5145_0": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:5146_0": "Bodhisattopi tena saddhiṁ paṭisanthāraṁ karonto āha –",
  "atk-s0514a3:5147_0": "2091.",
  "atk-s0514a3:5148_0": " ‘‘Kusalañceva no brahme, atho brahme anāmayaṁ;",
  "atk-s0514a3:5149_0": "Atho uñchena yāpema, atho mūlaphalā bahū.",
  "atk-s0514a3:5150_0": "2092.",
  "atk-s0514a3:5151_0": " ‘‘Atho ḍaṁsā makasā ca, appameva sarīsavā;",
  "atk-s0514a3:5152_0": "Vane vāḷamigākiṇṇe, hiṁsā amhaṁ na vijjati.",
  "atk-s0514a3:5153_0": "2093.",
  "atk-s0514a3:5154_0": " ‘‘Satta no māse vasataṁ, araññe jīvasokinaṁ;",
  "atk-s0514a3:5155_0": "Imampi paṭhamaṁ passāma, brāhmaṇaṁ devavaṇṇinaṁ;",
  "atk-s0514a3:5156_0": "Ādāya veḷuvaṁ daṇḍaṁ, aggihuttaṁ kamaṇḍaluṁ.",
  "atk-s0514a3:5157_0": "2094.",
  "atk-s0514a3:5158_0": " ‘‘Svāgataṁ te mahābrahme, atho te adurāgataṁ;",
  "atk-s0514a3:5159_0": "Anto pavisa bhaddante, pāde pakkhālayassu te.",
  "atk-s0514a3:5160_0": "2095.",
  "atk-s0514a3:5161_0": " ‘‘Tiṇḍukāni piyālāni, madhuke kāsumāriyo;",
  "atk-s0514a3:5162_0": "Phalāni khuddakappāni, bhuñja brahme varaṁ varaṁ.",
  "atk-s0514a3:5163_0": "2096.",
  "atk-s0514a3:5164_0": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:5165_0": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:5166_0": "Evañca pana vatvā mahāsatto ‘‘ayaṁ brāhmaṇo na akāraṇena imaṁ brahāraññaṁ āgato,",
  "atk-s0514a3:5166_1": "āgamanakāraṇaṁ papañcaṁ akatvā pucchissāmi na’’nti cintetvā imaṁ gāthamāha –",
  "atk-s0514a3:5167_0": "2097.",
  "atk-s0514a3:5168_0": " ‘‘Atha tvaṁ kena vaṇṇena, kena vā pana hetunā;",
  "atk-s0514a3:5169_0": "Anuppatto brahāraññaṁ, taṁ me akkhāhi pucchito’’ti.",
  "atk-s0514a3:5170_0": "Tattha vaṇṇenāti kāraṇena. Hetunāti paccayena.",
  "atk-s0514a3:5171_0": "Jūjako āha –",
  "atk-s0514a3:5172_0": "2098.",
  "atk-s0514a3:5173_0": " ‘‘Yathā vārivaho pūro, sabbakālaṁ na khīyati;",
  "atk-s0514a3:5174_0": "Evaṁ taṁ yācitāgacchiṁ, putte me dehi yācito’’ti.",
  "atk-s0514a3:5175_0": "Tattha vārivahoti pañcasu mahānadīsu udakavāho.",
  "atk-s0514a3:5175_1": "Na khīyatīti pipāsitehi āgantvā hatthehipi bhājanehipi ussiñcitvā piviyamāno na khīyati.",
  "atk-s0514a3:5175_2": "Evaṁ taṁ yācitāgacchinti tvampi saddhāya pūritattā evarūpoyevāti maññamāno ahaṁ taṁ yācituṁ āgacchiṁ.",
  "atk-s0514a3:5175_3": "Putte me dehi yācitoti mayā yācito tava putte mayhaṁ dāsatthāya dehīti.",
  "atk-s0514a3:5176_0": "Taṁ sutvā mahāsatto somanassajāto pasāritahatthe sahassatthavikaṁ ṭhapento viya pabbatapādaṁ unnādento imā gāthā āha –",
  "atk-s0514a3:5177_0": "2099.",
  "atk-s0514a3:5178_0": " ‘‘Dadāmi na vikampāmi, issaro naya brāhmaṇa;",
  "atk-s0514a3:5179_0": "Pāto gatā rājaputtī, sāyaṁ uñchāto ehiti.",
  "atk-s0514a3:5180_0": "2100.",
  "atk-s0514a3:5181_0": " ‘‘Ekarattiṁ vasitvāna, pāto gacchasi brāhmaṇa;",
  "atk-s0514a3:5182_0": "Tassā nhāte upaghāte, atha ne māladhārine.",
  "atk-s0514a3:5183_0": "2101.",
  "atk-s0514a3:5184_0": " ‘‘Ekarattiṁ vasitvāna, pāto gacchasi brāhmaṇa;",
  "atk-s0514a3:5185_0": "Nānāpupphehi sañchanne, nānāgandhehi bhūsite;",
  "atk-s0514a3:5186_0": "Nānāmūlaphalākiṇṇe, gaccha svādāya brāhmaṇā’’ti.",
  "atk-s0514a3:5187_0": "Tattha issaroti tvaṁ mama puttānaṁ issaro sāmiko hutvā ete naya,",
  "atk-s0514a3:5187_1": "apica kho panekaṁ kāraṇaṁ atthi.",
  "atk-s0514a3:5187_2": "Etesaṁ mātā rājaputtī phalāphalatthāya pāto gatā sāyaṁ araññato āgamissati,",
  "atk-s0514a3:5187_3": "tāya ānītāni madhuraphalāphalāni bhuñjitvā idheva ṭhāne ajjekarattiṁ vasitvā pātova dārake gahetvā gamissasi.",
  "atk-s0514a3:5187_4": "Tassā nhāteti tāya nhāpite.",
  "atk-s0514a3:5187_5": "Upaghāteti sīsamhi upasiṅghite.",
  "atk-s0514a3:5187_6": "Atha ne māladhārineti atha ne vicitrāya mālāya alaṅkate taṁ mālaṁ vahamāne.",
  "atk-s0514a3:5187_7": "Pāḷipotthakesu pana ‘‘atha ne māladhārino’’ti likhitaṁ,",
  "atk-s0514a3:5187_8": "tassattho na vicārito.",
  "atk-s0514a3:5187_9": "Nānāmūlaphalākiṇṇeti magge pātheyyatthāya dinnehi nānāmūlaphalāphalehi ākiṇṇe.",
  "atk-s0514a3:5188_0": "Jūjako āha –",
  "atk-s0514a3:5189_0": "2102.",
  "atk-s0514a3:5190_0": " ‘‘Na vāsamabhirocāmi, gamanaṁ mayha ruccati;",
  "atk-s0514a3:5191_0": "Antarāyopi me assa, gacchaññeva rathesabha.",
  "atk-s0514a3:5192_0": "2103.",
  "atk-s0514a3:5193_0": " ‘‘Na hetā yācayogī naṁ, antarāyassa kāriyā;",
  "atk-s0514a3:5194_0": "Itthiyo mantaṁ jānanti, sabbaṁ gaṇhanti vāmato.",
  "atk-s0514a3:5195_0": "2104.",
  "atk-s0514a3:5196_0": " ‘‘Saddhāya dānaṁ dadato, māsaṁ adakkhi mātaraṁ;",
  "atk-s0514a3:5197_0": "Antarāyampi sā kayirā, gacchaññeva rathesabha.",
  "atk-s0514a3:5198_0": "2105.",
  "atk-s0514a3:5199_0": " ‘‘Āmantayassu te putte, mā te mātaramaddasuṁ;",
  "atk-s0514a3:5200_0": "Saddhāya dānaṁ dadato, evaṁ puññaṁ pavaḍḍhati.",
  "atk-s0514a3:5201_0": "2106.",
  "atk-s0514a3:5202_0": " ‘‘Āmantayassu te putte, mā te mātaramaddasuṁ;",
  "atk-s0514a3:5203_0": "Mādisassa dhanaṁ datvā, rāja saggaṁ gamissasī’’ti.",
  "atk-s0514a3:5204_0": "Tattha na hetā yācayogī nanti ettha nanti nipātamattaṁ.",
  "atk-s0514a3:5204_1": "Idaṁ vuttaṁ hoti – mahārāja,",
  "atk-s0514a3:5204_2": "etā itthiyo ca nāma na hi yācayogī,",
  "atk-s0514a3:5204_3": "na yācanāya anucchavikā honti,",
  "atk-s0514a3:5204_4": "kevalaṁ antarāyassa kāriyā dāyakānaṁ puññantarāyaṁ,",
  "atk-s0514a3:5204_5": "yācakānañca lābhantarāyaṁ karontīti.",
  "atk-s0514a3:5204_6": "Itthiyo mantanti itthī māyaṁ nāma jānanti.",
  "atk-s0514a3:5204_7": "Vāmatoti sabbaṁ vāmato gaṇhanti,",
  "atk-s0514a3:5204_8": "na dakkhiṇato.",
  "atk-s0514a3:5204_9": "Saddhāya dānaṁ dadatoti kammañca phalañca saddahitvā dānaṁ dadato.",
  "atk-s0514a3:5204_10": "Māsanti mā etesaṁ mātaraṁ adakkhi.",
  "atk-s0514a3:5204_11": "Kayirāti kareyya.",
  "atk-s0514a3:5204_12": "Āmantayassūti jānāpehi,",
  "atk-s0514a3:5204_13": "mayā saddhiṁ pesehīti vadati.",
  "atk-s0514a3:5204_14": "Dadatoti dadantassa.",
  "atk-s0514a3:5205_0": "Vessantaro āha –",
  "atk-s0514a3:5206_0": "2107.",
  "atk-s0514a3:5207_0": " ‘‘Sace tvaṁ nicchase daṭṭhuṁ, mama bhariyaṁ patibbataṁ;",
  "atk-s0514a3:5208_0": "Ayyakassapi dassehi, jāliṁ kaṇhājinaṁ cubho.",
  "atk-s0514a3:5209_0": "2108.",
  "atk-s0514a3:5210_0": " ‘‘Ime kumāre disvāna, mañjuke piyabhāṇine;",
  "atk-s0514a3:5211_0": "Patīto sumano vitto, bahuṁ dassati te dhana’’nti.",
  "atk-s0514a3:5212_0": "Tattha ayyakassāti mayhaṁ pituno sañjayamahārājassa dvinnaṁ kumārānaṁ ayyakassa.",
  "atk-s0514a3:5212_1": "Dassati te dhananti so rājā tuyhaṁ bahuṁ dhanaṁ dassati.",
  "atk-s0514a3:5213_0": "Jūjako āha –",
  "atk-s0514a3:5214_0": "2109.",
  "atk-s0514a3:5215_0": " ‘‘Acchedanassa bhāyāmi, rājaputta suṇohi me;",
  "atk-s0514a3:5216_0": "Rājadaṇḍāya maṁ dajjā, vikkiṇeyya haneyya vā;",
  "atk-s0514a3:5217_0": "Jino dhanañca dāse ca, gārayhassa brahmabandhuyā’’ti.",
  "atk-s0514a3:5218_0": "Tattha acchedanassāti acchinditvā gahaṇassa bhāyāmi.",
  "atk-s0514a3:5218_1": "Rājadaṇḍāya maṁ dajjāti ‘‘ayaṁ brāhmaṇo dārakacoro,",
  "atk-s0514a3:5218_2": "daṇḍamassa dethā’’ti evaṁ daṇḍatthāya maṁ amaccānaṁ dadeyya.",
  "atk-s0514a3:5218_3": "Gārayhassa brahmabandhuyāti kevalaṁ brāhmaṇiyāva garahitabbo bhavissāmīti.",
  "atk-s0514a3:5219_0": "Vessantaro āha –",
  "atk-s0514a3:5220_0": "2110.",
  "atk-s0514a3:5221_0": " ‘‘Ime kumāre disvāna, mañjuke piyabhāṇine;",
  "atk-s0514a3:5222_0": "Dhamme ṭhito mahārājā, sivīnaṁ raṭṭhavaḍḍhano;",
  "atk-s0514a3:5223_0": "Laddhā pītisomanassaṁ, bahuṁ dassati te dhana’’nti.",
  "atk-s0514a3:5224_0": "Jūjako āha –",
  "atk-s0514a3:5225_0": "2111.",
  "atk-s0514a3:5226_0": " ‘‘Nāhaṁ tampi karissāmi, yaṁ maṁ tvaṁ anusāsasi;",
  "atk-s0514a3:5227_0": "Dārakeva ahaṁ nessaṁ, brāhmaṇyā paricārake’’ti.",
  "atk-s0514a3:5228_0": "Tattha dārakevāti alaṁ mayhaṁ aññena dhanena,",
  "atk-s0514a3:5228_1": "ahaṁ ime dārakeva attano brāhmaṇiyā paricārake nessāmīti.",
  "atk-s0514a3:5229_0": "Taṁ tassa pharusavacanaṁ sutvā dārakā bhītā palāyitvā piṭṭhipaṇṇasālaṁ gantvā tatopi palāyitvā gumbagahane",
  "atk-s0514a3:5229_1": "nilīyitvā tatrāpi jūjakenāgantvā gahitā viya attānaṁ sampassamānā kampantā katthaci ṭhātuṁ asamatthā",
  "atk-s0514a3:5229_2": "ito cito ca dhāvitvā caturassapokkharaṇitīraṁ gantvā daḷhaṁ vākacīraṁ nivāsetvā udakaṁ oruyha pokkharapattaṁ",
  "atk-s0514a3:5229_3": "sīse ṭhapetvā udakena paṭicchannā hutvā aṭṭhaṁsu.",
  "atk-s0514a3:5229_4": "Tamatthaṁ pakāsento satthā āha –",
  "atk-s0514a3:5230_0": "2112.",
  "atk-s0514a3:5231_0": " ‘‘Tato kumārā byathitā, sutvā luddassa bhāsitaṁ;",
  "atk-s0514a3:5232_0": "Tena tena padhāviṁsu, jālī kaṇhājinā cubho’’ti.",
  "atk-s0514a3:5233_0": "Jūjakopi kumāre adisvā bodhisattaṁ apasādesi ‘‘bho vessantara,",
  "atk-s0514a3:5233_1": "idāneva tvaṁ mayhaṁ dārake datvā mayā ‘nāhaṁ jetuttaranagaraṁ gamissāmi,",
  "atk-s0514a3:5233_2": "dārake mama brāhmaṇiyā paricārake nessāmī’ti vutte iṅghitasaññaṁ datvā putte palāpetvā ajānanto viya nisinno,",
  "atk-s0514a3:5233_3": "natthi maññe lokasmiṁ tayā sadiso musāvādī’’ti.",
  "atk-s0514a3:5233_4": "Taṁ sutvā mahāsatto pakampitacitto hutvā ‘‘dārakā palātā bhavissantī’’ti cintetvā ‘‘bho brāhmaṇa,",
  "atk-s0514a3:5233_5": "mā cintayi,",
  "atk-s0514a3:5233_6": "ānessāmi te kumāre’’ti uṭṭhāya piṭṭhipaṇṇasālaṁ gantvā tesaṁ vanagahanaṁ paviṭṭhabhāvaṁ ñatvā padavalañjānusārena",
  "atk-s0514a3:5233_7": "pokkharaṇitīraṁ gantvā udake otiṇṇapadaṁ disvā ‘‘kumārā udakaṁ oruyha ṭhitā bhavissantī’’ti ñatvā ‘‘tāta,",
  "atk-s0514a3:5233_8": "jālī’’ti pakkosanto imaṁ gāthādvayamāha –",
  "atk-s0514a3:5234_0": "2113.",
  "atk-s0514a3:5235_0": " ‘‘Ehi tāta piyaputta, pūretha mama pāramiṁ;",
  "atk-s0514a3:5236_0": "Hadayaṁ mebhisiñcetha, karotha vacanaṁ mama.",
  "atk-s0514a3:5237_0": "2114.",
  "atk-s0514a3:5238_0": " ‘‘Yānā nāvā ca me hotha, acalā bhavasāgare;",
  "atk-s0514a3:5239_0": "Jātipāraṁ tarissāmi, santāressaṁ sadevaka’’nti.",
  "atk-s0514a3:5240_0": "Kumāro pitu vacanaṁ sutvā ‘‘brāhmaṇo maṁ yathāruci karotu,",
  "atk-s0514a3:5240_1": "pitarā saddhiṁ dve kathā na kathessāmī’’ti sīsaṁ nīharitvā pokkharapattāni viyūhitvā udakā uttaritvā",
  "atk-s0514a3:5240_2": "mahāsattassa dakkhiṇapāde nipatitvā gopphakasandhiṁ daḷhaṁ gahetvā parodi.",
  "atk-s0514a3:5240_3": "Atha naṁ mahāsatto āha ‘‘tāta,",
  "atk-s0514a3:5240_4": "bhaginī te kuhi’’nti. ‘‘Tāta,",
  "atk-s0514a3:5240_5": "ime sattā nāma bhaye uppanne attānameva rakkhantī’’ti.",
  "atk-s0514a3:5240_6": "Atha mahāsatto ‘‘puttehi me katikā katā bhavissatī’’ti ñatvā ‘‘ehi amma kaṇhe’’ti pakkosanto gāthādvayamāha –",
  "atk-s0514a3:5241_0": "2115.",
  "atk-s0514a3:5242_0": " ‘‘Ehi amma piyadhīti, pūretha mama pāramiṁ;",
  "atk-s0514a3:5243_0": "Hadayaṁ mebhisiñcetha, karotha vacanaṁ mama.",
  "atk-s0514a3:5244_0": "2116.",
  "atk-s0514a3:5245_0": " ‘‘Yānā nāvā ca me hotha, acalā bhavasāgare;",
  "atk-s0514a3:5246_0": "Jātipāraṁ tarissāmi, uddharissaṁ sadevaka’’nti.",
  "atk-s0514a3:5247_0": "Sāpi ‘‘pitarā saddhiṁ dve kathā na kathessāmī’’ti tatheva udakā uttaritvā mahāsattassa vāmapāde nipatitvā gopphakasandhiṁ daḷhaṁ gahetvā parodi.",
  "atk-s0514a3:5247_1": "Tesaṁ assūni mahāsattassa phullapadumavaṇṇe pādapiṭṭhe patanti.",
  "atk-s0514a3:5247_2": "Tassa assūni tesaṁ suvaṇṇaphalakasadisāya piṭṭhiyā patanti.",
  "atk-s0514a3:5247_3": "Atha mahāsatto kumāre uṭṭhāpetvā assāsetvā ‘‘tāta,",
  "atk-s0514a3:5247_4": "jāli kiṁ tvaṁ mama dānavittakabhāvaṁ na jānāsi,",
  "atk-s0514a3:5247_5": "ajjhāsayaṁ me, tāta,",
  "atk-s0514a3:5247_6": "matthakaṁ pāpehī’’ti vatvā goṇe agghāpento viya tattheva ṭhito kumāre agghāpesi.",
  "atk-s0514a3:5247_7": "So kira puttaṁ āmantetvā āha ‘‘tāta,",
  "atk-s0514a3:5247_8": "jāli tvaṁ bhujisso hotukāmo brāhmaṇassa nikkhasahassaṁ datvā bhujisso bhaveyyāsi,",
  "atk-s0514a3:5247_9": "bhaginī kho pana te uttamarūpadharā,",
  "atk-s0514a3:5247_10": "koci nīcajātiko brāhmaṇassa kiñcideva dhanaṁ datvā tava bhaginiṁ bhujissaṁ katvā jātisambhedaṁ kareyya,",
  "atk-s0514a3:5247_11": "aññatraraññā sabbasatadāyako nāma natthi,",
  "atk-s0514a3:5247_12": "tasmā bhaginī te bhujissā hotukāmā brāhmaṇassa dāsasataṁ dāsīsataṁ hatthisataṁ assasataṁ usabhasataṁ",
  "atk-s0514a3:5247_13": "nikkhasatanti evaṁ sabbasatāni datvā bhujissā hotū’’ti evaṁ kumāre agghāpetvā samassāsetvā assamapadaṁ",
  "atk-s0514a3:5247_14": "gantvā kamaṇḍalunā udakaṁ gahetvā ‘‘ehi vata,",
  "atk-s0514a3:5247_15": "bho brāhmaṇā’’ti āmantetvā sabbaññutaññāṇassa paccayo hotūti patthanaṁ katvā udakaṁ pātetvā ‘‘ambho brāhmaṇa,",
  "atk-s0514a3:5247_16": "puttehi me sataguṇena sahassaguṇena satasahassaguṇena sabbaññutaññāṇameva piyatara’’nti pathaviṁ unnādento brāhmaṇassa piyaputtadānaṁ adāsi.",
  "atk-s0514a3:5247_17": "Tamatthaṁ pakāsento satthā āha –",
  "atk-s0514a3:5248_0": "2117.",
  "atk-s0514a3:5249_0": " ‘‘Tato kumāre ādāya, jāliṁ kaṇhājinaṁ cubho;",
  "atk-s0514a3:5250_0": "Brāhmaṇassa adā dānaṁ, sivīnaṁ raṭṭhavaḍḍhano.",
  "atk-s0514a3:5251_0": "2118.",
  "atk-s0514a3:5252_0": " ‘‘Tato kumāre ādāya, jāliṁ kaṇhājinaṁ cubho;",
  "atk-s0514a3:5253_0": "Brāhmaṇassa adā vitto, puttake dānamuttamaṁ.",
  "atk-s0514a3:5254_0": "2119.",
  "atk-s0514a3:5255_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5256_0": "Yaṁ kumāre padinnamhi, medanī sampakampatha.",
  "atk-s0514a3:5257_0": "2120.",
  "atk-s0514a3:5258_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5259_0": "Yaṁ pañjalikato rājā, kumāre sukhavacchite;",
  "atk-s0514a3:5260_0": "Brāhmaṇassa adā dānaṁ, sivīnaṁ raṭṭhavaḍḍhano’’ti.",
  "atk-s0514a3:5261_0": "Tattha vittoti pītisomanassajāto hutvā.",
  "atk-s0514a3:5261_1": "Tadāsi yaṁ bhiṁsanakanti tadā dānatejena unnadantī mahāpathavī catunahutādhikadviyojanasatasahassabahalā mattavāraṇo viya gajjamānā kampi,",
  "atk-s0514a3:5261_2": "sāgaro saṅkhubhi.",
  "atk-s0514a3:5261_3": "Sinerupabbatarājā suseditavettaṅkuro viya onamitvā vaṅkapabbatābhimukho aṭṭhāsi.",
  "atk-s0514a3:5261_4": "Sakko devarājā apphoṭesi,",
  "atk-s0514a3:5261_5": "mahābrahmā sādhukāramadāsi.",
  "atk-s0514a3:5261_6": "Yāva brahmalokā ekakolāhalaṁ ahosi.",
  "atk-s0514a3:5261_7": "Pathavisaddena devo gajjanto khaṇikavassaṁ vassi,",
  "atk-s0514a3:5261_8": "akālavijjulatā nicchariṁsu.",
  "atk-s0514a3:5261_9": "Himavantavāsino sīhādayo sakalahimavantaṁ ekaninnādaṁ kariṁsūti evarūpaṁ bhiṁsanakaṁ ahosi.",
  "atk-s0514a3:5261_10": "Pāḷiyaṁ pana ‘‘medanī sampakampathā’’ti ettakameva vuttaṁ .",
  "atk-s0514a3:5261_11": "Yanti yadā.",
  "atk-s0514a3:5261_12": "Sukhavacchiteti sukhavasite sukhasaṁvaḍḍhite.",
  "atk-s0514a3:5261_13": "Adā dānanti ambho brāhmaṇa,",
  "atk-s0514a3:5261_14": "puttehi me sataguṇena sahassaguṇena satasahassaguṇena sabbaññutaññāṇameva piyataranti tassatthāya adāsi.",
  "atk-s0514a3:5262_0": "Mahāsatto dānaṁ datvā ‘‘sudinnaṁ vata me dāna’’nti pītiṁ uppādetvā kumāre olokentova aṭṭhāsi.",
  "atk-s0514a3:5262_1": "Jūjakopi vanagumbaṁ pavisitvā valliṁ dantehi chinditvā ādāya kumārassa dakkhiṇahatthaṁ kumārikāya vāmahatthena",
  "atk-s0514a3:5262_2": "saddhiṁ ekato bandhitvā tameva vallikoṭiṁ gahetvā pothayamāno pāyāsi.",
  "atk-s0514a3:5262_3": "Tamatthaṁ pakāsento satthā āha –",
  "atk-s0514a3:5263_0": "2121.",
  "atk-s0514a3:5264_0": " ‘‘Tato so brāhmaṇo luddo, lataṁ dantehi chindiya;",
  "atk-s0514a3:5265_0": "Latāya hatthe bandhitvā, latāya anumajjatha.",
  "atk-s0514a3:5266_0": "2122.",
  "atk-s0514a3:5267_0": " ‘‘Tato so rajjumādāya, daṇḍañcādāya brāhmaṇo;",
  "atk-s0514a3:5268_0": "Ākoṭayanto te neti, sivirājassa pekkhato’’ti.",
  "atk-s0514a3:5269_0": "Tattha sivirājassāti vessantarassa.",
  "atk-s0514a3:5270_0": "Tesaṁ pahaṭapahaṭaṭṭhāne chavi chijjati,",
  "atk-s0514a3:5270_1": "lohitaṁ paggharati.",
  "atk-s0514a3:5270_2": "Paharaṇakāle aññamaññassa piṭṭhiṁ dadanti.",
  "atk-s0514a3:5270_3": "Athekasmiṁ visamaṭṭhāne brāhmaṇo pakkhalitvā pati.",
  "atk-s0514a3:5270_4": "Kumārānaṁ muduhatthehi baddhavalli gaḷitvā gatā.",
  "atk-s0514a3:5270_5": "Te rodamānā palāyitvā mahāsattassa santikaṁ āgamaṁsu.",
  "atk-s0514a3:5270_6": "Tamatthaṁ pakāsento satthā āha –",
  "atk-s0514a3:5271_0": "2123.",
  "atk-s0514a3:5272_0": " ‘‘Tato kumārā pakkāmuṁ, brāhmaṇassa pamuñciya;",
  "atk-s0514a3:5273_0": "Assupuṇṇehi nettehi, pitaraṁ so udikkhati.",
  "atk-s0514a3:5274_0": "2124.",
  "atk-s0514a3:5275_0": " ‘‘Vedhamassatthapattaṁva, pitu pādāni vandati;",
  "atk-s0514a3:5276_0": "Pitu pādāni vanditvā, idaṁ vacanamabravi.",
  "atk-s0514a3:5277_0": "2125.",
  "atk-s0514a3:5278_0": " ‘‘Ammā ca tāta nikkhantā, tvañca no tāta dassasi;",
  "atk-s0514a3:5279_0": "Yāva ammampi passemu, atha no tāta dassasi.",
  "atk-s0514a3:5280_0": "2126.",
  "atk-s0514a3:5281_0": " ‘‘Ammā ca tāta nikkhantā, tvañca no tāta dassasi;",
  "atk-s0514a3:5282_0": "Mā no tvaṁ tāta adadā, yāva ammāpi etu no;",
  "atk-s0514a3:5283_0": "Tadāyaṁ brāhmaṇo kāmaṁ, vikkiṇātu hanātu vā.",
  "atk-s0514a3:5284_0": "2127.",
  "atk-s0514a3:5285_0": " ‘‘Balaṅkapādo andhanakho, atho ovaddhapiṇḍiko;",
  "atk-s0514a3:5286_0": "Dīghuttaroṭṭho capalo, kaḷāro bhagganāsako.",
  "atk-s0514a3:5287_0": "2128.",
  "atk-s0514a3:5288_0": " ‘‘Kumbhodaro bhaggapiṭṭhi, atho visamacakkhuko;",
  "atk-s0514a3:5289_0": "Lohamassu haritakeso, valīnaṁ tilakāhato.",
  "atk-s0514a3:5290_0": "2129.",
  "atk-s0514a3:5291_0": " ‘‘Piṅgalo ca vinato ca, vikaṭo ca brahā kharo;",
  "atk-s0514a3:5292_0": "Ajināni ca sannaddho, amanusso bhayānako.",
  "atk-s0514a3:5293_0": "2130.",
  "atk-s0514a3:5294_0": " ‘‘Manusso udāhu yakkho, maṁsalohitabhojano;",
  "atk-s0514a3:5295_0": "Gāmā araññamāgamma, dhanaṁ taṁ tāta yācati.",
  "atk-s0514a3:5296_0": "2131.",
  "atk-s0514a3:5297_0": " ‘‘Nīyamāne pisācena, kiṁ nu tāta udikkhasi;",
  "atk-s0514a3:5298_0": "Asmā nūna te hadayaṁ, āyasaṁ daḷhabandhanaṁ.",
  "atk-s0514a3:5299_0": "2132.",
  "atk-s0514a3:5300_0": " ‘‘Yo no baddhe na jānāsi, brāhmaṇena dhanesinā;",
  "atk-s0514a3:5301_0": "Accāyikena luddena, yo no gāvova sumbhati.",
  "atk-s0514a3:5302_0": "2133.",
  "atk-s0514a3:5303_0": " ‘‘Idheva acchataṁ kaṇhā, na sā jānāti kismiñci;",
  "atk-s0514a3:5304_0": "Migīva khirasammattā, yūthā hīnā pakandatī’’ti.",
  "atk-s0514a3:5305_0": "Tattha udikkhatīti so pitu santikaṁ gantvā kampamāno oloketi.",
  "atk-s0514a3:5305_1": "Vedhanti vedhamāno.",
  "atk-s0514a3:5305_2": "Tvañca no tāta,",
  "atk-s0514a3:5305_3": "dassasīti tvañca amhe tāya anāgatāya eva brāhmaṇassa dadāsi,",
  "atk-s0514a3:5305_4": "evaṁ mā kari,",
  "atk-s0514a3:5305_5": "adhivāsehi tvaṁ tāva.",
  "atk-s0514a3:5305_6": "Yāva ammaṁ passemu,",
  "atk-s0514a3:5305_7": "atha no tāya diṭṭhakāle tvaṁ puna dassasi.",
  "atk-s0514a3:5305_8": "Vikkiṇātu hanātu vāti tāta,",
  "atk-s0514a3:5305_9": "ammāya āgatakāle esa amhe vikkiṇātu vā hanatu vā.",
  "atk-s0514a3:5305_10": "Yaṁ icchati,",
  "atk-s0514a3:5305_11": "taṁ karotu.",
  "atk-s0514a3:5305_12": "Apica kho panesa kakkhaḷo pharuso,",
  "atk-s0514a3:5305_13": "aṭṭhārasahi purisadosehi samannāgatoti aṭṭhārasa purisadose kathesi.",
  "atk-s0514a3:5306_0": "Tattha balaṅkapādoti patthaṭapādo.",
  "atk-s0514a3:5306_1": "Andhanakhoti pūtinakho.",
  "atk-s0514a3:5306_2": "Ovaddhapiṇḍikoti heṭṭhāgalitapiṇḍikamaṁso.",
  "atk-s0514a3:5306_3": "Dīghuttaroṭṭhoti mukhaṁ pidahitvā ṭhitena dīghena uttaroṭṭhena samannāgato.",
  "atk-s0514a3:5306_4": "Capaloti paggharitalālo.",
  "atk-s0514a3:5306_5": "Kaḷāroti sūkaradāṭhāhi viya nikkhantadantehi samannāgato .",
  "atk-s0514a3:5306_6": "Bhagganāsakoti bhaggāya visamāya nāsāya samannāgato.",
  "atk-s0514a3:5306_7": "Lohamassūti tambalohavaṇṇamassu.",
  "atk-s0514a3:5306_8": "Haritakesoti suvaṇṇavaṇṇavirūḷhakeso.",
  "atk-s0514a3:5306_9": "Valīnanti sarīracammamassa valiggahitaṁ.",
  "atk-s0514a3:5306_10": "Tilakāhatoti kāḷatilakehi parikiṇṇo.",
  "atk-s0514a3:5306_11": "Piṅgaloti nibbiddhapiṅgalo biḷārakkhisadisehi akkhīhi samannāgato.",
  "atk-s0514a3:5306_12": "Vinatoti kaṭiyaṁ piṭṭhiyaṁ khandheti tīsu ṭhānesu vaṅko.",
  "atk-s0514a3:5306_13": "Vikaṭoti vikaṭapādo.",
  "atk-s0514a3:5306_14": "‘‘Abaddhasandhī’’tipi vuttaṁ,",
  "atk-s0514a3:5306_15": "‘‘kaṭakaṭā’’ti viravantehi aṭṭhisandhīhi samannāgato.",
  "atk-s0514a3:5306_16": "Brahāti dīgho.",
  "atk-s0514a3:5306_17": "Amanussoti na manusso,",
  "atk-s0514a3:5306_18": "manussavesena vicarantopi yakkho esa.",
  "atk-s0514a3:5306_19": "Bhayānakoti ativiya bhiṁsanako.",
  "atk-s0514a3:5307_0": "Manusso udāhu yakkhoti tāta,",
  "atk-s0514a3:5307_1": "sace koci imaṁ brāhmaṇaṁ disvā evaṁ puccheyya ‘‘manussoyaṁ brāhmaṇo,",
  "atk-s0514a3:5307_2": "udāhu yakkho’’ti.",
  "atk-s0514a3:5307_3": "‘‘Na manusso,",
  "atk-s0514a3:5307_4": "atha kho maṁsalohitabhojano yakkho’’ti vattuṁ yuttaṁ.",
  "atk-s0514a3:5307_5": "Dhanaṁ taṁ tāta yācatīti tāta,",
  "atk-s0514a3:5307_6": "esa amhākaṁ maṁsaṁ khāditukāmo tumhe puttadhanaṁ yācati.",
  "atk-s0514a3:5307_7": "Udikkhasīti ajjhupekkhasi.",
  "atk-s0514a3:5307_8": "Asmā nūna te hadayanti tāta,",
  "atk-s0514a3:5307_9": "mātāpitūnaṁ hadayaṁ nāma puttesu mudukaṁ hoti,",
  "atk-s0514a3:5307_10": "puttānaṁ dukkhaṁ na sahati,",
  "atk-s0514a3:5307_11": "tvaṁ ajānanto viya acchasi,",
  "atk-s0514a3:5307_12": "tava pana hadayaṁ pāsāṇo viya maññe,",
  "atk-s0514a3:5307_13": "atha vā āyasaṁ daḷhabandhanaṁ.",
  "atk-s0514a3:5307_14": "Tena amhākaṁ evarūpe dukkhe uppanne na rujati.",
  "atk-s0514a3:5308_0": "Na jānāsīti ajānanto viya acchasi.",
  "atk-s0514a3:5308_1": "Accāyikena luddenāti ativiya luddena pamāṇātikkantena.",
  "atk-s0514a3:5308_2": "Yo noti brāhmaṇena no amhe kaniṭṭhabhātike baddhe bandhite yo tvaṁ na jānāsi.",
  "atk-s0514a3:5308_3": "Sumbhatīti potheti.",
  "atk-s0514a3:5308_4": "Idheva acchatanti tāta,",
  "atk-s0514a3:5308_5": "ayaṁ kaṇhājinā kiñci dukkhaṁ na jānāti.",
  "atk-s0514a3:5308_6": "Yathā nāma khīrasammattā migapotikā yūthā parihīnā mātaraṁ apassantī khīratthāya kandati,",
  "atk-s0514a3:5308_7": "evaṁ ammaṁ apassantī kanditvā sussitvā marissati,",
  "atk-s0514a3:5308_8": "tasmā maṁyeva brāhmaṇassa dehi,",
  "atk-s0514a3:5308_9": "ahaṁ gamissāmi,",
  "atk-s0514a3:5308_10": "ayaṁ kaṇhājinā idheva hotūti.",
  "atk-s0514a3:5309_0": "Evaṁ vuttepi mahāsatto na kiñci katheti. Tato kumāro mātāpitaro ārabbha paridevanto āha –",
  "atk-s0514a3:5310_0": "2134.",
  "atk-s0514a3:5311_0": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a3:5312_0": "Yañca ammaṁ na passāmi, taṁ me dukkhataraṁ ito.",
  "atk-s0514a3:5313_0": "2135.",
  "atk-s0514a3:5314_0": " ‘‘Na me idaṁ tathā dukkhaṁ, labbhā hi pumunā idaṁ;",
  "atk-s0514a3:5315_0": "Yañca tātaṁ na passāmi, taṁ me dukkhataraṁ ito.",
  "atk-s0514a3:5316_0": "2136.",
  "atk-s0514a3:5317_0": " ‘‘Sā nūna kapaṇā ammā, cirarattāya rucchati;",
  "atk-s0514a3:5318_0": "Kaṇhājinaṁ apassantī, kumāriṁ cārudassaniṁ.",
  "atk-s0514a3:5319_0": "2137.",
  "atk-s0514a3:5320_0": " ‘‘So nūna kapaṇo tāto, cirarattāya rucchati;",
  "atk-s0514a3:5321_0": "Kaṇhājinaṁ apassanto, kumāriṁ cārudassaniṁ.",
  "atk-s0514a3:5322_0": "2138.",
  "atk-s0514a3:5323_0": " ‘‘Sā nūna kapaṇā ammā, ciraṁ rucchati assame;",
  "atk-s0514a3:5324_0": "Kaṇhājinaṁ apassantī, kumāriṁ cārudassaniṁ.",
  "atk-s0514a3:5325_0": "2139.",
  "atk-s0514a3:5326_0": " ‘‘So nūna kapaṇo tāto, ciraṁ rucchati assame;",
  "atk-s0514a3:5327_0": "Kaṇhājinaṁ apassanto, kumāriṁ cārudassaniṁ.",
  "atk-s0514a3:5328_0": "2140.",
  "atk-s0514a3:5329_0": " ‘‘Sā nūna kapaṇā ammā, cirarattāya rucchati;",
  "atk-s0514a3:5330_0": "Aḍḍharatte va ratte vā, nadīva avasucchati.",
  "atk-s0514a3:5331_0": "2141.",
  "atk-s0514a3:5332_0": " ‘‘So nūna kapaṇo tāto, cirarattāya rucchati;",
  "atk-s0514a3:5333_0": "Aḍḍharatte va ratte vā, nadīva avasucchati.",
  "atk-s0514a3:5334_0": "2142.",
  "atk-s0514a3:5335_0": " ‘‘Ime te jambukā rukkhā, vedisā sinduvārakā;",
  "atk-s0514a3:5336_0": "Vividhāni rukkhajātāni, tāni ajja jahāmase.",
  "atk-s0514a3:5337_0": "2143.",
  "atk-s0514a3:5338_0": " ‘‘Assatthā panasā ceme, nigrodhā ca kapitthanā;",
  "atk-s0514a3:5339_0": "Vividhāni phalajātāni, tāni ajja jahāmase.",
  "atk-s0514a3:5340_0": "2144.",
  "atk-s0514a3:5341_0": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5342_0": "Yatthassu pubbe kīḷāma, tāni ajja jahāmase.",
  "atk-s0514a3:5343_0": "2145.",
  "atk-s0514a3:5344_0": " ‘‘Vividhāni pupphajātāni, asmiṁ uparipabbate;",
  "atk-s0514a3:5345_0": "Yānassu pubbe dhārema, tāni ajja jahāmase.",
  "atk-s0514a3:5346_0": "2146.",
  "atk-s0514a3:5347_0": " ‘‘Vividhāni phalajātāni, asmiṁ uparipabbate;",
  "atk-s0514a3:5348_0": "Yānassu pubbe bhuñjāma, tāni ajja jahāmase.",
  "atk-s0514a3:5349_0": "2147.",
  "atk-s0514a3:5350_0": " ‘‘Ime no hatthikā assā, balibaddā ca no ime;",
  "atk-s0514a3:5351_0": "Yehissu pubbe kīḷāma, tāni ajja jahāmase’’ti.",
  "atk-s0514a3:5352_0": "Tattha pumunāti bhave vicarantena purisena.",
  "atk-s0514a3:5352_1": "Labbhāti labhitabbaṁ.",
  "atk-s0514a3:5352_2": "Taṁ me dukkhataraṁ itoti yaṁ me ammaṁ passituṁ alabhantassa dukkhaṁ,",
  "atk-s0514a3:5352_3": "taṁ ito pothanadukkhato sataguṇena sahassaguṇena satasahassaguṇena dukkhataraṁ.",
  "atk-s0514a3:5352_4": "Rucchatīti rodissati.",
  "atk-s0514a3:5352_5": "Aḍḍharatte va ratte vāti aḍḍharatte vā sakalaratte vā amhe saritvā ciraṁ rodissati.",
  "atk-s0514a3:5352_6": "Avasucchatīti appodakā kunnadī avasussati.",
  "atk-s0514a3:5352_7": "Yathā sā khippameva sussati,",
  "atk-s0514a3:5352_8": "evaṁ aruṇe uggacchanteyeva sussitvā marissatīti adhippāyenevamāha.",
  "atk-s0514a3:5352_9": "Vedisāti olambanasākhā.",
  "atk-s0514a3:5352_10": "Tānīti yesaṁ no mūlapupphaphalāni gaṇhantehi ciraṁ kīḷitaṁ,",
  "atk-s0514a3:5352_11": "tāni ajja ubhopi mayaṁ jahāma.",
  "atk-s0514a3:5352_12": "Hatthikāti tātena amhākaṁ kīḷanatthāya katā hatthikā.",
  "atk-s0514a3:5353_0": "Taṁ evaṁ paridevamānameva saddhiṁ bhaginiyā jūjako āgantvā pothento gahetvā pakkāmi.",
  "atk-s0514a3:5353_1": "Tamatthaṁ pakāsento satthā āha –",
  "atk-s0514a3:5354_0": "2148.",
  "atk-s0514a3:5355_0": " ‘‘Nīyamānā kumārā te, pitaraṁ etadabravuṁ;",
  "atk-s0514a3:5356_0": "Ammaṁ ārogyaṁ vajjāsi, tvañca tāta sukhī bhava.",
  "atk-s0514a3:5357_0": "2149.",
  "atk-s0514a3:5358_0": " ‘‘Ime no hatthikā assā, balibaddā ca no ime;",
  "atk-s0514a3:5359_0": "Tāni ammāya dajjesi, sokaṁ tehi vinessati.",
  "atk-s0514a3:5360_0": "2150.",
  "atk-s0514a3:5361_0": " ‘‘Ime no hatthikā assā, balibaddā ca no ime;",
  "atk-s0514a3:5362_0": "Tāni ammā udikkhantī, sokaṁ paṭivinessatī’’ti.",
  "atk-s0514a3:5363_0": "Tadā bodhisattassa putte ārabbha balavasoko uppajji,",
  "atk-s0514a3:5363_1": "hadayamaṁsaṁ uṇhaṁ ahosi.",
  "atk-s0514a3:5363_2": "So kesarasīhena gahitamattavāraṇo viya rāhumukhaṁ paviṭṭhacando viya ca kampamāno sakabhāvena saṇṭhātuṁ",
  "atk-s0514a3:5363_3": "asakkonto assupuṇṇehi nettehi paṇṇasālaṁ pavisitvā kalunaṁ paridevi.",
  "atk-s0514a3:5363_4": "Tamatthaṁ pakāsento satthā āha –",
  "atk-s0514a3:5364_0": "2151.",
  "atk-s0514a3:5365_0": " ‘‘Tato vessantaro rājā, dānaṁ datvāna khattiyo;",
  "atk-s0514a3:5366_0": "Paṇṇasālaṁ pavisitvā, kalunaṁ paridevayī’’ti.",
  "atk-s0514a3:5367_0": "Tato parā mahāsattassa vilāpagāthā honti –",
  "atk-s0514a3:5368_0": "2152.",
  "atk-s0514a3:5369_0": " ‘‘Kaṁ nvajja chātā tasitā, uparucchanti dārakā;",
  "atk-s0514a3:5370_0": "Sāyaṁ saṁvesanākāle, ko ne dassati bhojanaṁ.",
  "atk-s0514a3:5371_0": "2153.",
  "atk-s0514a3:5372_0": " ‘‘Kaṁ nvajja chātā tasitā, uparucchanti dārakā;",
  "atk-s0514a3:5373_0": "Sāyaṁ saṁvesanākāle, ‘ammā chātamha detha no’.",
  "atk-s0514a3:5374_0": "2154.",
  "atk-s0514a3:5375_0": " ‘‘Kathaṁ nu pathaṁ gacchanti, pattikā anupāhanā;",
  "atk-s0514a3:5376_0": "Santā sūnehi pādehi, ko ne hatthe gahessati.",
  "atk-s0514a3:5377_0": "2155.",
  "atk-s0514a3:5378_0": " ‘‘Kathaṁ nu so na lajjeyya, sammukhā paharaṁ mama;",
  "atk-s0514a3:5379_0": "Adūsakānaṁ puttānaṁ, alajjī vata brāhmaṇo.",
  "atk-s0514a3:5380_0": "2156.",
  "atk-s0514a3:5381_0": " ‘‘Yopi me dāsidāsassa, añño vā pana pesiyo;",
  "atk-s0514a3:5382_0": "Tassāpi suvihīnassa, ko lajjī paharissati.",
  "atk-s0514a3:5383_0": "2157.",
  "atk-s0514a3:5384_0": " ‘‘Vārijasseva me sato, baddhassa kumināmukhe;",
  "atk-s0514a3:5385_0": "Akkosati paharati, piye putte apassato’’ti.",
  "atk-s0514a3:5386_0": "Tattha kaṁ nvajjāti kaṁ nu ajja.",
  "atk-s0514a3:5386_1": "Uparucchantīti saṭṭhiyojanamaggaṁ gantvā uparodissanti.",
  "atk-s0514a3:5386_2": "Saṁvesanākāleti mahājanassa parivesanākāle.",
  "atk-s0514a3:5386_3": "Kone dassatīti ko nesaṁ bhojanaṁ dassati.",
  "atk-s0514a3:5386_4": "Kathaṁ nu pathaṁ gacchantīti kathaṁ nu saṭṭhiyojanamaggaṁ gamissanti.",
  "atk-s0514a3:5386_5": "Pattikāti hatthiyānādīhi virahitā.",
  "atk-s0514a3:5386_6": "Anupāhanāti upāhanamattenapi viyuttā sukhumālapādā.",
  "atk-s0514a3:5386_7": "Gahessatīti kilamathavinodanatthāya ko gaṇhissati.",
  "atk-s0514a3:5386_8": "Dāsidāsassāti dāsiyā dāso assa.",
  "atk-s0514a3:5386_9": "Añño vā pana pesiyoti tassapi dāso,",
  "atk-s0514a3:5386_10": "tassapi dāsoti evaṁ dāsapatidāsaparamparāya ‘‘yo mayhaṁ catuttho pesiyo pesanakārako assa,",
  "atk-s0514a3:5386_11": "tassa evaṁ suvihīnassapi ayaṁ vessantarassa dāsapatidāso’’ti ñatvā.",
  "atk-s0514a3:5386_12": "Ko lajjīti ko lajjāsampanno pahareyya,",
  "atk-s0514a3:5386_13": "yuttaṁ nu kho tassa nillajjassa mama putte paharitunti.",
  "atk-s0514a3:5386_14": "Vārijassevāti kumināmukhe baddhassa macchasseva sato mama.",
  "atk-s0514a3:5386_15": "Apassatoti a-kāro nipātamatto,",
  "atk-s0514a3:5386_16": "passantasseva piyaputte akkosati ceva paharati ca,",
  "atk-s0514a3:5386_17": "aho vata dāruṇoti.",
  "atk-s0514a3:5387_0": "Athassa kumāresu sinehena evaṁ parivitakko udapādi ‘‘ayaṁ brāhmaṇo mama putte ativiya viheṭheti,",
  "atk-s0514a3:5387_1": "sokaṁ sandhāretuṁ na sakkomi,",
  "atk-s0514a3:5387_2": "brāhmaṇaṁ anubandhitvā jīvitakkhayaṁ pāpetvā ānessāmi te kumāre’’ti .",
  "atk-s0514a3:5387_3": "Tato ‘‘aṭṭhānametaṁ kumārānaṁ pīḷanaṁ atidukkhanti dānaṁ datvā pacchānutappaṁ nāma sataṁ dhammo na hotī’’ti cintesi.",
  "atk-s0514a3:5387_4": "Tadatthajotanā imā dve parivitakkagāthā nāma honti –",
  "atk-s0514a3:5388_0": "2158.",
  "atk-s0514a3:5389_0": " ‘‘Adu cāpaṁ gahetvāna, khaggaṁ bandhiya vāmato;",
  "atk-s0514a3:5390_0": "Ānessāmi sake putte, puttānañhi vadho dukho.",
  "atk-s0514a3:5391_0": "2159.",
  "atk-s0514a3:5392_0": " ‘‘Aṭṭhānametaṁ dukkharūpaṁ, yaṁ kumārā vihaññare;",
  "atk-s0514a3:5393_0": "Satañca dhammamaññāya, ko datvā anutappatī’’ti.",
  "atk-s0514a3:5394_0": "Tattha satanti pubbabodhisattānaṁ paveṇidhammaṁ.",
  "atk-s0514a3:5395_0": "So kira tasmiṁ khaṇe bodhisattānaṁ paveṇiṁ anussari.",
  "atk-s0514a3:5395_1": "Tato ‘‘sabbabodhisattānaṁ dhanapariccāgaṁ ,",
  "atk-s0514a3:5395_2": "aṅgapariccāgaṁ ,",
  "atk-s0514a3:5395_3": "puttapariccāgaṁ,",
  "atk-s0514a3:5395_4": "bhariyapariccāgaṁ,",
  "atk-s0514a3:5395_5": "jīvitapariccāganti ime pañca mahāpariccāge apariccajitvā buddhabhūtapubbo nāma natthi.",
  "atk-s0514a3:5395_6": "Ahampi tesaṁ abbhantaro homi,",
  "atk-s0514a3:5395_7": "mayāpi piyaputtadhītaro adatvā na sakkā buddhena bhavitu’’nti cintetvā ‘‘kiṁ tvaṁ vessantara paresaṁ dāsatthāya dinnaputtānaṁ dukkhabhāvaṁ na jānāsi,",
  "atk-s0514a3:5395_8": "yena brāhmaṇaṁ anubandhitvā jīvitakkhayaṁ pāpessāmīti saññaṁ uppādesi,",
  "atk-s0514a3:5395_9": "dānaṁ datvā pacchānutappo nāma tava nānurūpo’’ti evaṁ attānaṁ paribhāsitvā ‘‘sacepi eso kumāre māressati,",
  "atk-s0514a3:5395_10": "dinnakālato paṭṭhāya mama na kiñci hotī’’ti daḷhasamādānaṁ adhiṭṭhāya paṇṇasālato nikkhamitvā paṇṇasāladvāre pāsāṇaphalake kañcanapaṭimā viya nisīdi.",
  "atk-s0514a3:5395_11": "Jūjakopi bodhisattassa sammukhe kumāre pothetvā neti.",
  "atk-s0514a3:5395_12": "Tato kumāro vilapanto āha –",
  "atk-s0514a3:5396_0": "2160.",
  "atk-s0514a3:5397_0": " ‘‘Saccaṁ kirevamāhaṁsu, narā ekacciyā idha;",
  "atk-s0514a3:5398_0": "Yassa natthi sakā mātā, yathā natthi tatheva so.",
  "atk-s0514a3:5399_0": "2161.",
  "atk-s0514a3:5400_0": " ‘‘Ehi kaṇhe marissāma, natthattho jīvitena no;",
  "atk-s0514a3:5401_0": "Dinnamhāti janindena, brāhmaṇassa dhanesino;",
  "atk-s0514a3:5402_0": "Accāyikassa luddassa, yo no gāvova sumbhati.",
  "atk-s0514a3:5403_0": "2162.",
  "atk-s0514a3:5404_0": " ‘‘Ime te jambukā rukkhā, vedisā sinduvārakā;",
  "atk-s0514a3:5405_0": "Vividhāni rukkhajātāni, tāni kaṇhe jahāmase.",
  "atk-s0514a3:5406_0": "2163.",
  "atk-s0514a3:5407_0": " ‘‘Assatthā panasā ceme, nigrodhā ca kapitthanā;",
  "atk-s0514a3:5408_0": "Vividhāni phalajātāni, tāni kaṇhe jahāmase.",
  "atk-s0514a3:5409_0": "2164.",
  "atk-s0514a3:5410_0": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5411_0": "Yatthassu pubbe kīḷāma, tāni kaṇhe jahāmase.",
  "atk-s0514a3:5412_0": "2165.",
  "atk-s0514a3:5413_0": " ‘‘Vividhāni pupphajātāni, asmiṁ uparipabbate;",
  "atk-s0514a3:5414_0": "Yānassu pubbe dhārema, tāni kaṇhe jahāmase.",
  "atk-s0514a3:5415_0": "2166.",
  "atk-s0514a3:5416_0": " ‘‘Vividhāni phalajātāni, asmiṁ uparipabbate;",
  "atk-s0514a3:5417_0": "Yānassu pubbe bhuñjāma, tāni kaṇhe jahāmase.",
  "atk-s0514a3:5418_0": "2167.",
  "atk-s0514a3:5419_0": " ‘‘Ime no hatthikā assā, balibaddā ca no ime;",
  "atk-s0514a3:5420_0": "Yehissu pubbe kīḷāma, tāni kaṇhe jahāmase’’ti.",
  "atk-s0514a3:5421_0": "Tattha yassāti yassa santike sakā mātā natthi. Pitā atthi, yathā natthiyeva.",
  "atk-s0514a3:5422_0": "Puna brāhmaṇo ekasmiṁ visamaṭṭhāne pakkhalitvā pati.",
  "atk-s0514a3:5422_1": "Tesaṁ hatthato bandhanavalli muccitvā gatā.",
  "atk-s0514a3:5422_2": "Te pahaṭakukkuṭā viya kampantā palāyitvā ekavegeneva pitu santikaṁ āgamiṁsu.",
  "atk-s0514a3:5422_3": "Tamatthaṁ pakāsento satthā āha –",
  "atk-s0514a3:5423_0": "2168.",
  "atk-s0514a3:5424_0": " ‘‘Nīyamānā kumārā te, brāhmaṇassa pamuñciya;",
  "atk-s0514a3:5425_0": "Tena tena padhāviṁsu, jālī kaṇhājinā cubho’’ti.",
  "atk-s0514a3:5426_0": "Tattha tena tenāti tena muttakhaṇena yena disābhāgena tesaṁ pitā atthi,",
  "atk-s0514a3:5426_1": "tena padhāviṁsu,",
  "atk-s0514a3:5426_2": "padhāvitvā pitu santikaññeva āgamiṁsūti attho.",
  "atk-s0514a3:5427_0": "Jūjako vegenuṭṭhāya vallidaṇḍahattho kappuṭṭhānaggi viya avattharanto āgantvā ‘‘ativiya palāyituṁ chekā tumhe’’ti hatthe bandhitvā puna nesi.",
  "atk-s0514a3:5427_1": "Tamatthaṁ pakāsento satthā āha –",
  "atk-s0514a3:5428_0": "2169.",
  "atk-s0514a3:5429_0": " ‘‘Tato so rajjumādāya, daṇḍañcādāya brāhmaṇo;",
  "atk-s0514a3:5430_0": "Ākoṭayanto te neti, sivirājassa pekkhato’’ti.",
  "atk-s0514a3:5431_0": "Evaṁ nīyamānesu kaṇhājinā nivattitvā olokentī pitarā saddhiṁ sallapi.",
  "atk-s0514a3:5431_1": "Tamatthaṁ pakāsento satthā āha –",
  "atk-s0514a3:5432_0": "2170.",
  "atk-s0514a3:5433_0": " ‘‘Taṁ taṁ kaṇhājināvoca, ayaṁ maṁ tāta brāhmaṇo;",
  "atk-s0514a3:5434_0": "Laṭṭhiyā paṭikoṭeti, ghare jātaṁva dāsiyaṁ.",
  "atk-s0514a3:5435_0": "2171.",
  "atk-s0514a3:5436_0": " ‘‘Na cāyaṁ brāhmaṇo tāta, dhammikā honti brāhmaṇā;",
  "atk-s0514a3:5437_0": "Yakkho brāhmaṇavaṇṇena, khādituṁ tāta neti no;",
  "atk-s0514a3:5438_0": "Nīyamāne pisācena, kiṁ nu tāta udikkhasī’’ti.",
  "atk-s0514a3:5439_0": "Tattha tanti taṁ passamānaṁ nisinnaṁ pitaraṁ sivirājānaṁ.",
  "atk-s0514a3:5439_1": "Dāsiyanti dāsikaṁ.",
  "atk-s0514a3:5439_2": "Khāditunti khādanatthāya ayaṁ no giridvāraṁ asampatteyeva ubhohi cakkhūhi rattalohitabinduṁ paggharantehi khādissāmīti neti,",
  "atk-s0514a3:5439_3": "tvañca khādituṁ vā pacituṁ vā nīyamāne kiṁ amhe udikkhasi,",
  "atk-s0514a3:5439_4": "sabbadā sukhito hohīti paridevi.",
  "atk-s0514a3:5440_0": "Daharakumārikāya vilapantiyā kampamānāya gacchantiyā mahāsattassa balavasoko uppajji,",
  "atk-s0514a3:5440_1": "hadayavatthu uṇhaṁ ahosi.",
  "atk-s0514a3:5440_2": "Nāsikāya appahontiyā mukhena uṇhe assāsapassāse vissajjesi.",
  "atk-s0514a3:5440_3": "Assūni lohitabindūni hutvā nettehi nikkhamiṁsu.",
  "atk-s0514a3:5440_4": "So ‘‘idaṁ evarūpaṁ dukkhaṁ sinehadosena jātaṁ,",
  "atk-s0514a3:5440_5": "na aññena kāraṇena.",
  "atk-s0514a3:5440_6": "Sinehaṁ akatvā majjhatteneva bhavitabba’’nti tathārūpaṁ sokaṁ attano ñāṇabalena vinodetvā pakatinisinnākāreneva nisīdi.",
  "atk-s0514a3:5440_7": "Giridvāraṁ asampattāyeva kumārikā vilapantī agamāsi.",
  "atk-s0514a3:5441_0": "2172.",
  "atk-s0514a3:5442_0": " ‘‘Ime no pādakā dukkhā, dīgho caddhā suduggamo;",
  "atk-s0514a3:5443_0": "Nīce colambate sūriyo, brāhmaṇo ca dhāreti no.",
  "atk-s0514a3:5444_0": "2173.",
  "atk-s0514a3:5445_0": " ‘‘Okandāmase bhūtāni, pabbatāni vanāni ca;",
  "atk-s0514a3:5446_0": "Sarassa sirasā vandāma, supatitthe ca āpake.",
  "atk-s0514a3:5447_0": "2174.",
  "atk-s0514a3:5448_0": " ‘‘Tiṇalatāni osadhyo, pabbatāni vanāni ca;",
  "atk-s0514a3:5449_0": "Ammaṁ ārogyaṁ vajjātha, ayaṁ no neti brāhmaṇo.",
  "atk-s0514a3:5450_0": "2175.",
  "atk-s0514a3:5451_0": " ‘‘Vajjantu bhonto ammañca, maddiṁ asmāka mātaraṁ;",
  "atk-s0514a3:5452_0": "Sace anupatitukāmāsi, khippaṁ anupatiyāsi no.",
  "atk-s0514a3:5453_0": "2176.",
  "atk-s0514a3:5454_0": " ‘‘Ayaṁ ekapadī eti, ujuṁ gacchati assamaṁ;",
  "atk-s0514a3:5455_0": "Tamevānupateyyāsi, api passesi ne lahuṁ.",
  "atk-s0514a3:5456_0": "2177.",
  "atk-s0514a3:5457_0": " ‘‘Aho vata re jaṭinī, vanamūlaphalahārike;",
  "atk-s0514a3:5458_0": "Suññaṁ disvāna assamaṁ, taṁ te dukkhaṁ bhavissati.",
  "atk-s0514a3:5459_0": "2178.",
  "atk-s0514a3:5460_0": " ‘‘Ativelaṁ nu ammāya, uñchā laddho anappako;",
  "atk-s0514a3:5461_0": "Yā no baddhe na jānāsi, brāhmaṇena dhanesinā.",
  "atk-s0514a3:5462_0": "2179.",
  "atk-s0514a3:5463_0": " ‘‘Accāyikena luddena, yo no gāvova sumbhati;",
  "atk-s0514a3:5464_0": "Apajja ammaṁ passemu, sāyaṁ uñchāto āgataṁ.",
  "atk-s0514a3:5465_0": "2180.",
  "atk-s0514a3:5466_0": " ‘‘Dajjā ammā brāhmaṇassa, phalaṁ khuddena missitaṁ;",
  "atk-s0514a3:5467_0": "Tadāyaṁ asito dhāto, na bāḷhaṁ dhārayeyya no.",
  "atk-s0514a3:5468_0": "2181.",
  "atk-s0514a3:5469_0": " ‘‘Sūnā ca vata no pādā, bāḷhaṁ dhāreti brāhmaṇo;",
  "atk-s0514a3:5470_0": "Iti tattha vilapiṁsu, kumārā mātugiddhino’’ti.",
  "atk-s0514a3:5471_0": "Tattha pādakāti khuddakapādā.",
  "atk-s0514a3:5471_1": "Okandāmaseti avakandāma,",
  "atk-s0514a3:5471_2": "apacitiṁ nīcavuttiṁ dassentā jānāpema.",
  "atk-s0514a3:5471_3": "Sarassāti imassa padumasarassa pariggāhakāneva nāgakulāni sirasā vandāma.",
  "atk-s0514a3:5471_4": "Supatitthe ca āpaketi supatitthāya nadiyā adhivatthā devatāpi vandāma.",
  "atk-s0514a3:5471_5": "Tiṇalatānīti tiṇāni ca olambakalatāyo ca.",
  "atk-s0514a3:5471_6": "Osadhyoti osadhiyo.",
  "atk-s0514a3:5471_7": "Sabbattha adhivatthā devatā sandhāyevamāha.",
  "atk-s0514a3:5471_8": "Anupatitukāmāsīti sacepi sā amhākaṁ padānupadaṁ āgantukāmāsi.",
  "atk-s0514a3:5471_9": "Api passesi ne lahunti api nāma etāya ekapadiyā anupatamānā puttake te lahuṁ passeyyāsīti evaṁ taṁ vadeyyāthāti.",
  "atk-s0514a3:5471_10": "Jaṭinīti baddhajaṭaṁ ārabbha mātaraṁ parammukhālapanena ālapantī āha.",
  "atk-s0514a3:5471_11": "Ativelanti pamāṇātikkantaṁ katvā.",
  "atk-s0514a3:5471_12": "Uñchāti uñchācariyāya .",
  "atk-s0514a3:5471_13": "Phalanti vanamūlaphalāphalaṁ.",
  "atk-s0514a3:5471_14": "Khuddena missitanti khuddakamadhunā missitaṁ.",
  "atk-s0514a3:5471_15": "Asitoti asitāsano paribhuttaphalo.",
  "atk-s0514a3:5471_16": "Dhātoti suhito.",
  "atk-s0514a3:5471_17": "Na bāḷhaṁ dhārayeyya noti na no bāḷhaṁ vegena nayeyya.",
  "atk-s0514a3:5471_18": "Mātugiddhinoti mātari giddhena samannāgatā balavasinehā evaṁ vilaviṁsūti.",
  "atk-s0514a3:5472_0": "Dārakapabbavaṇṇanā niṭṭhitā.",
  "atk-s0514a3:5473_0": "Maddīpabbavaṇṇanā",
  "atk-s0514a3:5474_0": "Yaṁ pana taṁ raññā pathaviṁ unnādetvā brāhmaṇassa piyaputtesu dinnesu yāva brahmalokā ekakolāhalaṁ jātaṁ,",
  "atk-s0514a3:5474_1": "tenapi bhijjamānahadayā viya himavantavāsino devā tesaṁ brāhmaṇena niyamānānaṁ taṁ vilāpaṁ sutvā mantayiṁsu",
  "atk-s0514a3:5474_2": "‘‘sace maddī kālasseva assamaṁ āgamissati,",
  "atk-s0514a3:5474_3": "tattha puttake adisvā vessantaraṁ pucchitvā brāhmaṇassa dinnabhāvaṁ sutvā balavasinehena padānupadaṁ dhāvitvā mahantaṁ dukkhaṁ anubhaveyyā’’ti.",
  "atk-s0514a3:5474_4": "Atha te tayo devaputte ‘‘tumhe sīhabyagghadīpivese nimminitvā deviyā āgamanamaggaṁ sannirumbhitvā yāciyamānāpi",
  "atk-s0514a3:5474_5": "yāva sūriyatthaṅgamanā maggaṁ adatvā yathā candālokena assamaṁ pavisissati,",
  "atk-s0514a3:5474_6": "evamassā sīhādīnampi aviheṭhanatthāya ārakkhaṁ susaṁvihitaṁ kareyyāthā’’ti āṇāpesuṁ.",
  "atk-s0514a3:5474_7": "Tamatthaṁ pakāsento satthā āha –",
  "atk-s0514a3:5475_0": "2182.",
  "atk-s0514a3:5476_0": " ‘‘Tesaṁ lālappitaṁ sutvā, tayo vāḷā vane migā;",
  "atk-s0514a3:5477_0": "Sīho byaggho ca dīpi ca, idaṁ vacanamabravuṁ.",
  "atk-s0514a3:5478_0": "2183.",
  "atk-s0514a3:5479_0": " ‘‘Mā heva no rājaputtī, sāyaṁ uñchāto āgamā;",
  "atk-s0514a3:5480_0": "Mā hevamhāka nibbhoge, heṭhayittha vane migā.",
  "atk-s0514a3:5481_0": "2184.",
  "atk-s0514a3:5482_0": " ‘‘Sīho ce naṁ viheṭheyya, byaggho dīpi ca lakkhaṇaṁ;",
  "atk-s0514a3:5483_0": "Neva jālīkumārassa, kuto kaṇhājinā siyā;",
  "atk-s0514a3:5484_0": "Ubhayeneva jīyetha, patiṁ putte ca lakkhaṇā’’ti.",
  "atk-s0514a3:5485_0": "Tattha idaṁ vacanamabravunti ‘‘tumhe tayo janā sīho ca byaggho ca dīpi cāti evaṁ tayo vāḷā vane migā",
  "atk-s0514a3:5485_1": "hothā’’ti idaṁ tā devatā tayo devaputte vacanamabravuṁ.",
  "atk-s0514a3:5485_2": "Mā heva noti maddī rājaputtī uñchāto sāyaṁ mā āgami,",
  "atk-s0514a3:5485_3": "candālokena sāyaṁ āgacchatūti vadanti.",
  "atk-s0514a3:5485_4": "Mā hevamhāka nibbhogeti amhākaṁ nibbhoge vijite vanaghaṭāyaṁ mā naṁ kocipi vane vāḷamigo viheṭhesi.",
  "atk-s0514a3:5485_5": "Na yathā viheṭheti,",
  "atk-s0514a3:5485_6": "evamassā ārakkhaṁ gaṇhathāti vadanti.",
  "atk-s0514a3:5485_7": "Sīho ce nanti sace hi taṁ anārakkhaṁ sīhādīsu koci viheṭheyya,",
  "atk-s0514a3:5485_8": "athassā jīvitakkhayaṁ pattāya neva jālikumāro assa,",
  "atk-s0514a3:5485_9": "kuto kaṇhājinā siyā.",
  "atk-s0514a3:5485_10": "Evaṁ sā lakkhaṇasampannā ubhayeneva jīyetha patiṁ putte cāti dvīhi koṭṭhāsehi jīyetheva,",
  "atk-s0514a3:5485_11": "tasmā susaṁvihitamassā ārakkhaṁ karothāti.",
  "atk-s0514a3:5486_0": "Atha te tayo devaputtā ‘‘sādhū’’ti tāsaṁ devatānaṁ taṁ vacanaṁ paṭissuṇitvā sīhabyagghadīpino hutvā āgantvā tassā āgamanamagge paṭipāṭiyā nipajjiṁsu.",
  "atk-s0514a3:5486_1": "Maddīpi kho ‘‘ajja mayā dussupino diṭṭho,",
  "atk-s0514a3:5486_2": "kālasseva mūlaphalāphalaṁ gahetvā assamaṁ gamissāmī’’ti kampamānā mūlaphalāphalāni upadhāresi.",
  "atk-s0514a3:5486_3": "Athassā hatthato khaṇitti pati,",
  "atk-s0514a3:5486_4": "tathā aṁsato uggīvañca pati,",
  "atk-s0514a3:5486_5": "dakkhiṇakkhica phandati,",
  "atk-s0514a3:5486_6": "phalino rukkhā aphalā viya aphalā ca phalino viya khāyiṁsu,",
  "atk-s0514a3:5486_7": "dasa disā na paññāyiṁsu.",
  "atk-s0514a3:5486_8": "Sā ‘‘kiṁ nu kho idaṁ,",
  "atk-s0514a3:5486_9": "pubbe abhūtapubbaṁ ajja me hoti,",
  "atk-s0514a3:5486_10": "kiṁ bhavissati,",
  "atk-s0514a3:5486_11": "mayhaṁ vā antarāyo bhavissati,",
  "atk-s0514a3:5486_12": "mama puttānaṁ vā,",
  "atk-s0514a3:5486_13": "udāhu vessantarassā’’ti cintetvā āha –",
  "atk-s0514a3:5487_0": "2185.",
  "atk-s0514a3:5488_0": " ‘‘Khaṇittikaṁ me patitaṁ, dakkhiṇakkhi ca phandati;",
  "atk-s0514a3:5489_0": "Aphalā phalino rukkhā, sabbā muyhanti me disā’’ti.",
  "atk-s0514a3:5490_0": "Evaṁ sā paridevantī pakkāmi.",
  "atk-s0514a3:5491_0": "2186.",
  "atk-s0514a3:5492_0": " ‘‘Tassā sāyanhakālasmiṁ, assamāgamanaṁ pati;",
  "atk-s0514a3:5493_0": "Atthaṅgatamhi sūriye, vāḷā panthe upaṭṭhahuṁ.",
  "atk-s0514a3:5494_0": "2187.",
  "atk-s0514a3:5495_0": " ‘‘Nīce colambate sūriyo, dūre ca vata assamo;",
  "atk-s0514a3:5496_0": "Yañca nesaṁ ito hassaṁ, taṁ te bhuñjeyyu bhojanaṁ.",
  "atk-s0514a3:5497_0": "2188.",
  "atk-s0514a3:5498_0": " ‘‘So nūna khattiyo eko, paṇṇasālāya acchati;",
  "atk-s0514a3:5499_0": "Tosento dārake chāte, mamaṁ disvā anāyatiṁ.",
  "atk-s0514a3:5500_0": "2189.",
  "atk-s0514a3:5501_0": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5502_0": "Sāyaṁ saṁvesanākāle, khīrapītāva acchare.",
  "atk-s0514a3:5503_0": "2190.",
  "atk-s0514a3:5504_0": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5505_0": "Sāyaṁ saṁvesanākāle, vāripītāva acchare.",
  "atk-s0514a3:5506_0": "2191.",
  "atk-s0514a3:5507_0": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5508_0": "Paccuggatā maṁ tiṭṭhanti, vacchā bālāva mātaraṁ.",
  "atk-s0514a3:5509_0": "2192.",
  "atk-s0514a3:5510_0": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5511_0": "Paccuggatā maṁ tiṭṭhanti, haṁsāvuparipallale.",
  "atk-s0514a3:5512_0": "2193.",
  "atk-s0514a3:5513_0": " ‘‘Te nūna puttakā mayhaṁ, kapaṇāya varākiyā;",
  "atk-s0514a3:5514_0": "Paccuggatā maṁ tiṭṭhanti, assamassāvidūrato.",
  "atk-s0514a3:5515_0": "2194.",
  "atk-s0514a3:5516_0": " ‘‘Ekāyano ekapatho, sarā sobbhā ca passato;",
  "atk-s0514a3:5517_0": "Aññaṁ maggaṁ na passāmi, yena gaccheyya assamaṁ.",
  "atk-s0514a3:5518_0": "2195.",
  "atk-s0514a3:5519_0": " ‘‘Migā namatthu rājāno, kānanasmiṁ mahabbalā;",
  "atk-s0514a3:5520_0": "Dhammena bhātaro hotha, maggaṁ me detha yācitā.",
  "atk-s0514a3:5521_0": "2196.",
  "atk-s0514a3:5522_0": " ‘‘Avaruddhassāhaṁ bhariyā, rājaputtassa sirīmato;",
  "atk-s0514a3:5523_0": "Taṁ cāhaṁ nātimaññāmi, rāmaṁ sītāvanubbatā.",
  "atk-s0514a3:5524_0": "2197.",
  "atk-s0514a3:5525_0": " ‘‘Tumhe ca putte passatha, sāyaṁ saṁvesanaṁ pati;",
  "atk-s0514a3:5526_0": "Ahañca putte passeyyaṁ, jāliṁ kaṇhājinaṁ cubho.",
  "atk-s0514a3:5527_0": "2198.",
  "atk-s0514a3:5528_0": " ‘‘Bahuṁ cidaṁ mūlaphalaṁ, bhakkho cāyaṁ anappako;",
  "atk-s0514a3:5529_0": "Tato upaḍḍhaṁ dassāmi, maggaṁ me detha yācitā.",
  "atk-s0514a3:5530_0": "2199.",
  "atk-s0514a3:5531_0": " ‘‘Rājaputtī ca no mātā, rājaputto ca no pitā;",
  "atk-s0514a3:5532_0": "Dhammena bhātaro hotha, maggaṁ me detha yācitā’’ti.",
  "atk-s0514a3:5533_0": "Tattha tassāti tassā mama.",
  "atk-s0514a3:5533_1": "Assamāgamanaṁ patīti assamaṁ paṭicca sandhāya āgacchantiyā.",
  "atk-s0514a3:5533_2": "Upaṭṭhahunti uṭṭhāya ṭhitā.",
  "atk-s0514a3:5533_3": "Te kira paṭhamaṁ paṭipāṭiyā nipajjitvā tāya āgamanakāle uṭṭhāya vijambhitvā maggaṁ rumbhantā paṭipāṭiyā tiriyaṁ aṭṭhaṁsu.",
  "atk-s0514a3:5533_4": "Yañca tesanti ahañca yaṁ ito mūlaphalāphalaṁ tesaṁ harissaṁ,",
  "atk-s0514a3:5533_5": "tameva vessantaro ca ubho puttakā cāti te tayopi janā bhuñjeyyuṁ,",
  "atk-s0514a3:5533_6": "aññaṁ tesaṁ bhojanaṁ natthi.",
  "atk-s0514a3:5533_7": "Anāyatinti anāgacchantiṁ maṁ ñatvā ekakova nūna dārake tosento nisinno.",
  "atk-s0514a3:5533_8": "Saṁvesanākāleti aññesu divasesu attano khādāpanapivāpanakāle khīrapītāvāti yathā khīrapītā migapotakā",
  "atk-s0514a3:5533_9": "khīratthāya kanditvā taṁ alabhitvā kandantāva niddaṁ okkamanti,",
  "atk-s0514a3:5533_10": "evaṁ me puttakā phalāphalatthāya kanditvā taṁ alabhitvā kandantāva niddaṁ upagatā bhavissantīti vadati.",
  "atk-s0514a3:5534_0": "Vāripītāvāti yathā pipāsitā migapotakā pānīyatthāya kanditvā taṁ alabhitvā kandantāva niddaṁ okkamantīti imināva nayena attho veditabbo.",
  "atk-s0514a3:5534_1": "Acchareti acchanti.",
  "atk-s0514a3:5534_2": "Paccuggatā maṁ tiṭṭhantīti maṁ paccuggatā hutvā tiṭṭhanti.",
  "atk-s0514a3:5534_3": "‘‘Paccuggantunā’’tipi pāṭho,",
  "atk-s0514a3:5534_4": "paccuggantvāti attho.",
  "atk-s0514a3:5534_5": "Ekāyanoti ekasseva ayano ekapadikamaggo.",
  "atk-s0514a3:5534_6": "Ekapathoti so ca ekova,",
  "atk-s0514a3:5534_7": "dutiyo natthi,",
  "atk-s0514a3:5534_8": "okkamitvā gantuṁ na sakkā. Kasmā?",
  "atk-s0514a3:5534_9": "Yasmā sarā sobbhā ca passato.",
  "atk-s0514a3:5534_10": "Migā namatthūti sā aññaṁ maggaṁ adisvā ‘‘ete yācitvā paṭikkamāpessāmī’’ti phalapacchiṁ sīsato otāretvā añjaliṁ paggayha namassamānā evamāha.",
  "atk-s0514a3:5534_11": "Bhātaroti ahampi manussarājaputtī,",
  "atk-s0514a3:5534_12": "tumhīpi migarājaputtā,",
  "atk-s0514a3:5534_13": "iti me dhammena bhātaro hotha.",
  "atk-s0514a3:5535_0": "Avaruddhassāti raṭṭhato pabbājitassa.",
  "atk-s0514a3:5535_1": "Rāmaṁ sītāvanubbatāti yathā dasaratharājaputtaṁ rāmaṁ tassa kaniṭṭhabhaginī sītādevī tasseva aggamahesī",
  "atk-s0514a3:5535_2": "hutvā taṁ anubbatā patidevatā hutvā appamattā upaṭṭhāsi,",
  "atk-s0514a3:5535_3": "tathā ahampi vessantaraṁ upaṭṭhahāmi,",
  "atk-s0514a3:5535_4": "nātimaññāmīti vadati.",
  "atk-s0514a3:5535_5": "Tumhe cāti tumhe ca mayhaṁ maggaṁ datvā sāyaṁ gocaraggahaṇakāle putte passatha,",
  "atk-s0514a3:5535_6": "ahañca attano putte passeyyaṁ,",
  "atk-s0514a3:5535_7": "detha me magganthi yācati.",
  "atk-s0514a3:5536_0": "Atha te tayo devaputtā velaṁ oloketvā ‘‘idānissā maggaṁ dātuṁ velā’’ti ñatvā uṭṭhāya apagacchiṁsu.",
  "atk-s0514a3:5536_1": "Tamatthaṁ pakāsento satthā āha –",
  "atk-s0514a3:5537_0": "2200.",
  "atk-s0514a3:5538_0": " ‘‘Tassā lālappamānāya, bahuṁ kāruññasañhitaṁ;",
  "atk-s0514a3:5539_0": "Sutvā nelapatiṁ vācaṁ, vāḷā panthā apakkamu’’nti.",
  "atk-s0514a3:5540_0": "Tattha nelapatinti na elapatiṁ elapātavirahitaṁ visaṭṭhaṁ madhuravācaṁ.",
  "atk-s0514a3:5541_0": "Sāpi vāḷesu apagatesu assamaṁ agamāsi.",
  "atk-s0514a3:5541_1": "Tadā ca puṇṇamuposatho hoti.",
  "atk-s0514a3:5541_2": "Sā caṅkamanakoṭiṁ patvā yesu yesu ṭhānesu pubbe putte passati,",
  "atk-s0514a3:5541_3": "tesu tesu ṭhānesu apassantī āha –",
  "atk-s0514a3:5542_0": "2201.",
  "atk-s0514a3:5543_0": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5544_0": "Paccuggatā maṁ tiṭṭhanti, vacchā bālāva mātaraṁ.",
  "atk-s0514a3:5545_0": "2202.",
  "atk-s0514a3:5546_0": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5547_0": "Paccuggatā maṁ tiṭṭhanti, haṁsāvuparipallale.",
  "atk-s0514a3:5548_0": "2203.",
  "atk-s0514a3:5549_0": " ‘‘Imamhi naṁ padesamhi, puttakā paṁsukuṇṭhitā;",
  "atk-s0514a3:5550_0": "Paccuggatā maṁ tiṭṭhanti, assamassāvidūrato.",
  "atk-s0514a3:5551_0": "2204.",
  "atk-s0514a3:5552_0": " ‘‘Dve migā viya ukkaṇṇā, samantā mabhidhāvino;",
  "atk-s0514a3:5553_0": "Ānandino pamuditā, vaggamānāva kampare;",
  "atk-s0514a3:5554_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5555_0": "2205.",
  "atk-s0514a3:5556_0": " ‘‘Chakalīva migī chāpaṁ, pakkhī muttāva pañjarā;",
  "atk-s0514a3:5557_0": "Ohāya putte nikkhamiṁ, sīhīvāmisagiddhinī;",
  "atk-s0514a3:5558_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5559_0": "2206.",
  "atk-s0514a3:5560_0": " ‘‘Idaṁ nesaṁ padakkantaṁ, nāgānamiva pabbate;",
  "atk-s0514a3:5561_0": "Citakā parikiṇṇāyo, assamassāvidūrato;",
  "atk-s0514a3:5562_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5563_0": "2207.",
  "atk-s0514a3:5564_0": " ‘‘Vālikāyapi okiṇṇā, puttakā paṁsukuṇṭhitā;",
  "atk-s0514a3:5565_0": "Samantā abhidhāvanti, te na passāmi dārake.",
  "atk-s0514a3:5566_0": "2208.",
  "atk-s0514a3:5567_0": " ‘‘Ye maṁ pure paccuṭṭhenti, araññā dūramāyatiṁ;",
  "atk-s0514a3:5568_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5569_0": "2209.",
  "atk-s0514a3:5570_0": " ‘‘Chakaliṁva migiṁ chāpā, paccuggantuna mātaraṁ;",
  "atk-s0514a3:5571_0": "Dūre maṁ pavilokenti, te na passāmi dārake.",
  "atk-s0514a3:5572_0": "2210.",
  "atk-s0514a3:5573_0": " ‘‘Idaṁ nesaṁ kīḷanakaṁ, patitaṁ paṇḍubeluvaṁ;",
  "atk-s0514a3:5574_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5575_0": "2211.",
  "atk-s0514a3:5576_0": " ‘‘Thanā ca mayhime pūrā, uro ca sampadālati;",
  "atk-s0514a3:5577_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5578_0": "2212.",
  "atk-s0514a3:5579_0": " ‘‘Ucchaṅgeko vicināti, thanamekāvalambati;",
  "atk-s0514a3:5580_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5581_0": "2213.",
  "atk-s0514a3:5582_0": " ‘‘Yassu sāyanhasamayaṁ, puttakā paṁsukuṇṭhitā;",
  "atk-s0514a3:5583_0": "Ucchaṅge me vivattanti, te na passāmi dārake.",
  "atk-s0514a3:5584_0": "2214.",
  "atk-s0514a3:5585_0": " ‘‘Ayaṁ so assamo pubbe, samajjo paṭibhāti maṁ;",
  "atk-s0514a3:5586_0": "Tyajja putte apassantyā, bhamate viya assamo.",
  "atk-s0514a3:5587_0": "2215.",
  "atk-s0514a3:5588_0": " ‘‘Kimidaṁ appasaddova, assamo paṭibhāti maṁ;",
  "atk-s0514a3:5589_0": "Kākolāpi na vassanti, matā me nūna dārakā.",
  "atk-s0514a3:5590_0": "2216.",
  "atk-s0514a3:5591_0": " ‘‘Kimidaṁ appasaddova, assamo paṭibhāti maṁ;",
  "atk-s0514a3:5592_0": "Sakuṇāpi na vassanti, matā me nūna dārakā’’ti.",
  "atk-s0514a3:5593_0": "Tattha nanti nipātamattaṁ.",
  "atk-s0514a3:5593_1": "Paṁsukuṇṭhitāti paṁsumakkhitā.",
  "atk-s0514a3:5593_2": "Paccuggatā manti maṁ paccuggatā hutvā.",
  "atk-s0514a3:5593_3": "‘‘Paccuggantunā’’tipi pāṭho,",
  "atk-s0514a3:5593_4": "paccuggantvāicceva attho.",
  "atk-s0514a3:5593_5": "Ukkaṇṇāti yathā migapotakā mātaraṁ disvā kaṇṇe ukkhipitvā gīvaṁ pasāretvā mātaraṁ upagantvā haṭṭhatuṭṭhā samantā abhidhāvino.",
  "atk-s0514a3:5593_6": "Vaggamānāvakamparetivajjamānāyeva mātu hadayamaṁsaṁ kampenti viya evaṁ pubbe mama puttā.",
  "atk-s0514a3:5593_7": "Tyajjāti te ajja na passāmi.",
  "atk-s0514a3:5593_8": "Chakalīva migī chāpanti yathā chakalī ca migī ca pañjarasaṅkhātā kulāvakā muttā pakkhī ca āmisagiddhinī",
  "atk-s0514a3:5593_9": "sīhī ca attano chāpaṁ ohāya gocarāya pakkamanti,",
  "atk-s0514a3:5593_10": "tathāhampi ohāya putte gocarāya nikkhaminti vadati.",
  "atk-s0514a3:5593_11": "Idaṁ nesaṁ padakkantanti vassāratte sānupabbate nāgānaṁ padavalañjaṁ viya idaṁ nesaṁ kīḷanaṭṭhāne ādhāvanaparidhāvanapadakkantaṁ paññāyati.",
  "atk-s0514a3:5593_12": "Citakāti sañcitanicitā kavālukapuñjā.",
  "atk-s0514a3:5593_13": "Parikiṇṇāyoti vippakiṇṇāyo.",
  "atk-s0514a3:5593_14": "Samantā mabhidhāvantīti aññesu divasesu samantā abhidhāvanti.",
  "atk-s0514a3:5594_0": "Paccuṭṭhentīti paccuggacchanti.",
  "atk-s0514a3:5594_1": "Dūramāyatinti dūrato āgacchantiṁ.",
  "atk-s0514a3:5594_2": "Chakaliṁva migiṁ chāpāti attano mātaraṁ chakaliṁ viya migiṁ viya ca chāpā.",
  "atk-s0514a3:5594_3": "Idaṁ nesaṁ kīḷanakanti hatthirūpakādīhi kīḷantānaṁ idañca tesaṁ hatthato suvaṇṇavaṇṇaṁ kīḷanabeluvaṁ parigaḷitvā patitaṁ.",
  "atk-s0514a3:5594_4": "Mayhimeti mayhaṁ ime thanā ca khīrassa pūrā.",
  "atk-s0514a3:5594_5": "Uro ca sampadālatīti hadayañca phalati.",
  "atk-s0514a3:5594_6": "Ucchaṅge me vivattantīti mama ucchaṅge āvattanti vivattanti.",
  "atk-s0514a3:5594_7": "Samajjo paṭibhāti manti samajjaṭṭhānaṁ viya mayhaṁ upaṭṭhāti.",
  "atk-s0514a3:5594_8": "Tyajjāti te ajja.",
  "atk-s0514a3:5594_9": "Apassantyāti apassantiyā mama.",
  "atk-s0514a3:5594_10": "Bhamate viyāti kulālacakkaṁ viya bhamati.",
  "atk-s0514a3:5594_11": "Kākolāti vanakākā.",
  "atk-s0514a3:5594_12": "Matā nūnāti addhā matā vā kenaci nītā vā bhavissanti.",
  "atk-s0514a3:5594_13": "Sakuṇāti avasesasakuṇā.",
  "atk-s0514a3:5595_0": "Iti sā vilapantī mahāsattassa santikaṁ gantvā phalapacchiṁ otāretvā mahāsattaṁ tuṇhimāsīnaṁ disvā dārake cassa santike apassantī āha –",
  "atk-s0514a3:5596_0": "2217.",
  "atk-s0514a3:5597_0": " ‘‘Kimidaṁ tuṇhibhūtosi, api ratteva me mano;",
  "atk-s0514a3:5598_0": "Kākolāpi na vassanti, matā me nūna dārakā.",
  "atk-s0514a3:5599_0": "2218.",
  "atk-s0514a3:5600_0": " ‘‘Kimidaṁ tuṇhibhūtosi, api ratteva me mano;",
  "atk-s0514a3:5601_0": "Sakuṇāpi na vassanti, matā me nūna dārakā.",
  "atk-s0514a3:5602_0": "2219.",
  "atk-s0514a3:5603_0": " ‘‘Kacci nu me ayyaputta, migā khādiṁsu dārake;",
  "atk-s0514a3:5604_0": "Araññe iriṇe vivane, kena nītā me dārakā.",
  "atk-s0514a3:5605_0": "2220.",
  "atk-s0514a3:5606_0": " ‘‘Adu te pahitā dūtā, adu suttā piyaṁvadā;",
  "atk-s0514a3:5607_0": "Adu bahi no nikkhantā, khiḍḍāsu pasutā nu te.",
  "atk-s0514a3:5608_0": "2221.",
  "atk-s0514a3:5609_0": " ‘‘Nevāsaṁ kesā dissanti, hatthapādā ca jālino;",
  "atk-s0514a3:5610_0": "Sakuṇānañca opāto, kena nītā me dārakā’’ti.",
  "atk-s0514a3:5611_0": "Tattha api ratteva me manoti api balavapaccūse supinaṁ passantiyā viya me mano.",
  "atk-s0514a3:5611_1": "Migāti sīhādayo vāḷamigā.",
  "atk-s0514a3:5611_2": "Iriṇeti niroje.",
  "atk-s0514a3:5611_3": "Vivaneti vivitte.",
  "atk-s0514a3:5611_4": "Dūtāti adu jetuttaranagare sivirañño santikaṁ tayā dūtā katvā pesitā.",
  "atk-s0514a3:5611_5": "Suttāti antopaṇṇasālaṁ pavisitvā sayitā.",
  "atk-s0514a3:5611_6": "Adu bahi noti adu te dārakā khiḍḍāpasutā hutvā bahi nikkhantāti pucchati.",
  "atk-s0514a3:5611_7": "Nevāsaṁ kesā dissantīti sāmi vessantara,",
  "atk-s0514a3:5611_8": "neva tesaṁ kāḷañjanavaṇṇā kesā dissanti.",
  "atk-s0514a3:5611_9": "Jālinoti kañcanajālavicittā hatthapādā.",
  "atk-s0514a3:5611_10": "Sakuṇānañca opātoti himavantapadese hatthiliṅgasakuṇā nāma atthi,",
  "atk-s0514a3:5611_11": "te opatitvā ādāya ākāseneva gacchanti.",
  "atk-s0514a3:5611_12": "Tena taṁ pucchāmi ‘‘kiṁ tehi sakuṇehi nītā,",
  "atk-s0514a3:5611_13": "ito aññesampi kesañci tesaṁ sakuṇānaṁ viya opāto jāto, akkhāhi,",
  "atk-s0514a3:5611_14": "kena nītā me dārakā’’ti?",
  "atk-s0514a3:5612_0": "Evaṁ vuttepi mahāsatto na kiñci āha.",
  "atk-s0514a3:5612_1": "Atha naṁ sā ‘‘deva,",
  "atk-s0514a3:5612_2": "kasmā mayā saddhiṁ na kathesi,",
  "atk-s0514a3:5612_3": "ko mama doso’’ti vatvā āha –",
  "atk-s0514a3:5613_0": "2222.",
  "atk-s0514a3:5614_0": " ‘‘Idaṁ tato dukkhataraṁ, sallaviddho yathā vaṇo;",
  "atk-s0514a3:5615_0": "Tyajja putte na passāmi, jāliṁ kaṇhājinaṁ cubho.",
  "atk-s0514a3:5616_0": "2223.",
  "atk-s0514a3:5617_0": " ‘‘Idampi dutiyaṁ sallaṁ, kampeti hadayaṁ mama;",
  "atk-s0514a3:5618_0": "Yañca putte na passāmi, tvañca maṁ nābhibhāsasi.",
  "atk-s0514a3:5619_0": "2224.",
  "atk-s0514a3:5620_0": " ‘‘Ajjeva me imaṁ rattiṁ, rājaputta na saṁsati;",
  "atk-s0514a3:5621_0": "Maññe okkantasantaṁ maṁ, pāto dakkhisi no mata’’nti.",
  "atk-s0514a3:5622_0": "Tattha idaṁ tato dukkhataranti sāmi vessantara,",
  "atk-s0514a3:5622_1": "yaṁ mama raṭṭhā pabbājitāya araññe vasantiyā putte ca apassantiyā dukkhaṁ,",
  "atk-s0514a3:5622_2": "idaṁ tava mayā saddhiṁ akathanaṁ mayhaṁ tato dukkhataraṁ.",
  "atk-s0514a3:5622_3": "Tvañhi maṁ aggidaḍḍhaṁ paṭidahanto viya papātā patitaṁ daṇḍena pothento viya sallena vaṇaṁ vijjhanto viya tuṇhībhāvena kilamesi.",
  "atk-s0514a3:5622_4": "Idañhi me hadayaṁ sallaviddho yathā vaṇo tatheva kampati ceva rujati ca.",
  "atk-s0514a3:5622_5": "‘‘Sampaviddho’’tipi pāṭho,",
  "atk-s0514a3:5622_6": "sampatividdhoti attho.",
  "atk-s0514a3:5622_7": "Okkantasantaṁmanti apagatajīvitaṁ maṁ.",
  "atk-s0514a3:5622_8": "Dakkhisi no matanti ettha no-kāro nipātamatto,",
  "atk-s0514a3:5622_9": "mataṁ maṁ kālasseva tvaṁ passissasīti attho.",
  "atk-s0514a3:5623_0": "Atha mahāsatto ‘‘kakkhaḷakathāya naṁ puttasokaṁ jahāpessāmī’’ti cintetvā imaṁ gāthamāha –",
  "atk-s0514a3:5624_0": "2225.",
  "atk-s0514a3:5625_0": " ‘‘Nūna maddī varārohā, rājaputtī yasassinī;",
  "atk-s0514a3:5626_0": "Pāto gatāsi uñchāya, kimidaṁ sāyamāgatā’’ti.",
  "atk-s0514a3:5627_0": "Tattha kimidaṁ sāyamāgatāti ‘‘maddi,",
  "atk-s0514a3:5627_1": "tvaṁ abhirūpā pāsādikā,",
  "atk-s0514a3:5627_2": "himavante ca nāma bahū vanacarakā tāpasavijjādharādayo vicaranti.",
  "atk-s0514a3:5627_3": "Ko jānāti,",
  "atk-s0514a3:5627_4": "kiṁ bhavissati,",
  "atk-s0514a3:5627_5": "kiñci tayā kataṁ,",
  "atk-s0514a3:5627_6": "tvaṁ pātova gantvā kimidaṁ sāyamāgacchasi,",
  "atk-s0514a3:5627_7": "daharakumārake ohāya araññagatitthiyo nāma sasāmikitthiyo evarūpā na honti,",
  "atk-s0514a3:5627_8": "‘kā nu kho me dārakānaṁ pavatti,",
  "atk-s0514a3:5627_9": "kiṁ vā me sāmiko cintessatī’ti ettakampi te nāhosi.",
  "atk-s0514a3:5627_10": "Tvaṁ pātova gantvā candālokena āgacchasi,",
  "atk-s0514a3:5627_11": "mama duggatabhāvassevesa doso’’ti tajjetvā vañcetvā kathesi.",
  "atk-s0514a3:5628_0": "Sā tassa kathaṁ sutvā āha –",
  "atk-s0514a3:5629_0": "2226.",
  "atk-s0514a3:5630_0": " ‘‘Nanu tvaṁ saddamassosi, ye saraṁ pātumāgatā;",
  "atk-s0514a3:5631_0": "Sīhassapi nadantassa, byagghassa ca nikujjitaṁ.",
  "atk-s0514a3:5632_0": "2227.",
  "atk-s0514a3:5633_0": " ‘‘Ahu pubbanimittaṁ me, vicarantyā brahāvane;",
  "atk-s0514a3:5634_0": "Khaṇitto me hatthā patito, uggīvañcāpi aṁsato.",
  "atk-s0514a3:5635_0": "2228.",
  "atk-s0514a3:5636_0": " ‘‘Tadāhaṁ byathitā bhītā, puthu katvāna añjaliṁ;",
  "atk-s0514a3:5637_0": "Sabbadisā namassissaṁ, api sotthi ito siyā.",
  "atk-s0514a3:5638_0": "2229.",
  "atk-s0514a3:5639_0": " ‘‘Mā heva no rājaputto, hato sīhena dīpinā;",
  "atk-s0514a3:5640_0": "Dārakā vā parāmaṭṭhā, acchakokataracchihi.",
  "atk-s0514a3:5641_0": "2230.",
  "atk-s0514a3:5642_0": " ‘‘Sīho byaggho ca dīpi ca, tayo vāḷā vane migā;",
  "atk-s0514a3:5643_0": "Te maṁ pariyāvaruṁ maggaṁ, tena sāyamhi āgatā’’ti.",
  "atk-s0514a3:5644_0": "Tattha ye saraṁ pātumāgatāti ye pānīyaṁ pātuṁ imaṁ saraṁ āgatā.",
  "atk-s0514a3:5644_1": "Byagghassa cāti byagghassa ca aññesaṁ hatthiādīnaṁ catuppadānañceva sakuṇasaṅghassa ca nikūjitaṁ ekaninnādasaddaṁ kiṁ tvaṁ na assosīti pucchati.",
  "atk-s0514a3:5644_2": "So pana mahāsattena puttānaṁ dinnavelāya saddo ahosi.",
  "atk-s0514a3:5644_3": "Ahu pubbanimittaṁ meti deva,",
  "atk-s0514a3:5644_4": "imassa me dukkhassa anubhavanatthāya pubbanimittaṁ ahosi.",
  "atk-s0514a3:5644_5": "Uggīvanti aṁsakūṭe pacchilagganakaṁ.",
  "atk-s0514a3:5644_6": "Puthūti visuṁ visuṁ.",
  "atk-s0514a3:5644_7": "Sabbadisā namassissanti sabbā dasa disā namassiṁ.",
  "atk-s0514a3:5644_8": "Mā heva noti amhākaṁ rājaputto sīhādīhi hato mā hotu,",
  "atk-s0514a3:5644_9": "dārakāpi acchādīhi parāmaṭṭhā mā hontūti patthayantī namassissaṁ.",
  "atk-s0514a3:5644_10": "Te maṁ pariyāvaruṁ magganti sāmi vessantara,",
  "atk-s0514a3:5644_11": "ahaṁ ‘‘imāni ca bhīsanakāni mahantāni,",
  "atk-s0514a3:5644_12": "dussupino ca me diṭṭho,",
  "atk-s0514a3:5644_13": "ajja sakālasseva gamissāmī’’ti kampamānā mūlaphalāphalāni upadhāresiṁ,",
  "atk-s0514a3:5644_14": "atha me phalitarukkhāpi aphalā viya aphalā ca phalino viya dissanti,",
  "atk-s0514a3:5644_15": "kicchena phalāphalāni gahetvā giridvāraṁ sampāpuṇiṁ.",
  "atk-s0514a3:5644_16": "Atha te sīhādayo maṁ disvā maggaṁ paṭipāṭiyā rumbhitvā aṭṭhaṁsu.",
  "atk-s0514a3:5644_17": "Tena sāyaṁ āgatāmhi,",
  "atk-s0514a3:5644_18": "khamāhi me, sāmīti.",
  "atk-s0514a3:5645_0": "Mahāsatto tāya saddhiṁ ettakameva kathaṁ vatvā yāva aruṇuggamanā na kiñci kathesi.",
  "atk-s0514a3:5645_1": "Tato paṭṭhāya maddī nānappakārakaṁ vilapantī āha –",
  "atk-s0514a3:5646_0": "2231.",
  "atk-s0514a3:5647_0": " ‘‘Ahaṁ patiñca putte ca, āceramiva māṇavo;",
  "atk-s0514a3:5648_0": "Anuṭṭhitā divārattiṁ, jaṭinī brahmacārinī.",
  "atk-s0514a3:5649_0": "2232.",
  "atk-s0514a3:5650_0": " ‘‘Ajināni paridahitvā, vanamūlaphalahāriyā;",
  "atk-s0514a3:5651_0": "Vicarāmi divārattiṁ, tumhaṁ kāmā hi puttakā.",
  "atk-s0514a3:5652_0": "2233.",
  "atk-s0514a3:5653_0": " ‘‘Ahaṁ suvaṇṇahaliddiṁ, ābhataṁ paṇḍubeluvaṁ;",
  "atk-s0514a3:5654_0": "Rukkhapakkāni cāhāsiṁ, ime vo putta kīḷanā.",
  "atk-s0514a3:5655_0": "2234.",
  "atk-s0514a3:5656_0": " ‘‘Imaṁ mūḷālivattakaṁ, sālukaṁ ciñcabhedakaṁ;",
  "atk-s0514a3:5657_0": "Bhuñja khuddehi saṁyuttaṁ, saha puttehi khattiya.",
  "atk-s0514a3:5658_0": "2235.",
  "atk-s0514a3:5659_0": " ‘‘Padumaṁ jālino dehi, kumudañca kumāriyā;",
  "atk-s0514a3:5660_0": "Māline passa naccante, sivi puttāni avhaya.",
  "atk-s0514a3:5661_0": "2236.",
  "atk-s0514a3:5662_0": " ‘‘Tato kaṇhājināyapi, nisāmehi rathesabha;",
  "atk-s0514a3:5663_0": "Mañjussarāya vagguyā, assamaṁ upayantiyā.",
  "atk-s0514a3:5664_0": "2237.",
  "atk-s0514a3:5665_0": " ‘‘Samānasukhadukkhamhā, raṭṭhā pabbājitā ubho;",
  "atk-s0514a3:5666_0": "Api sivi putte passesi, jāliṁ kaṇhājinaṁ cubho.",
  "atk-s0514a3:5667_0": "2238.",
  "atk-s0514a3:5668_0": " ‘‘Samaṇe brāhmaṇe nūna, brahmacariyaparāyaṇe;",
  "atk-s0514a3:5669_0": "Ahaṁ loke abhissapiṁ, sīlavante bahussute;",
  "atk-s0514a3:5670_0": "Tyajja putte na passāmi, jāliṁ kaṇhājinaṁ cubho’’ti.",
  "atk-s0514a3:5671_0": "Tattha āceramiva māṇavoti vattasampanno antevāsiko ācariyaṁ viya paṭijaggati.",
  "atk-s0514a3:5671_1": "Anuṭṭhitāti pāricariyānuṭṭhānena anuṭṭhitā appamattā hutvā paṭijaggāmi.",
  "atk-s0514a3:5671_2": "Tumhaṁ kāmāti tumhākaṁ kāmena tumhe patthayantī.",
  "atk-s0514a3:5671_3": "Puttakāti kumāre ālapantī paridevati.",
  "atk-s0514a3:5671_4": "Suvaṇṇahaliddinti puttakā ahaṁ tumhākaṁ nhāpanatthāya suvaṇṇavaṇṇaṁ haliddiṁ ghaṁsitvā ādāya āgatā.",
  "atk-s0514a3:5671_5": "Paṇḍubeluvanti kīḷanatthāya ca vo idaṁ suvaṇṇavaṇṇaṁ beluvapakkaṁ mayā ābhataṁ.",
  "atk-s0514a3:5671_6": "Rukkhapakkānīti tumhākaṁ kīḷanatthāya aññānipi manāpāni rukkhaphalāni āhāsiṁ.",
  "atk-s0514a3:5671_7": "Ime voti puttakā ime vo kīḷanāti vadati.",
  "atk-s0514a3:5671_8": "Mūḷālivattakanti mūḷālakuṇḍalakaṁ.",
  "atk-s0514a3:5671_9": "Sālukanti idaṁ uppalādisālukampi me bahu ābhataṁ.",
  "atk-s0514a3:5671_10": "Ciñcabhedakanti siṅghāṭakaṁ.",
  "atk-s0514a3:5671_11": "Bhuñjāti idaṁ sabbaṁ khuddamadhunā saṁyuttaṁ puttehi saddhiṁ bhuñjāhīti paridevati.",
  "atk-s0514a3:5671_12": "Sivi puttāni avhayāti sāmi sivirāja,",
  "atk-s0514a3:5671_13": "paṇṇasālāya sayāpitaṭṭhānato sīghaṁ puttake pakkosāhi.",
  "atk-s0514a3:5671_14": "Api sivi putte passesīti sāmi sivirāja,",
  "atk-s0514a3:5671_15": "api putte passasi,",
  "atk-s0514a3:5671_16": "sace passasi,",
  "atk-s0514a3:5671_17": "mama dassehi,",
  "atk-s0514a3:5671_18": "kiṁ maṁ ativiya kilamesi.",
  "atk-s0514a3:5671_19": "Abhissapinti tumhākaṁ puttadhītaro mā passitthāti evaṁ nūna akkosinti.",
  "atk-s0514a3:5672_0": "Evaṁ vilapamānāyapi tāya saddhiṁ mahāsatto na kiñci kathesi.",
  "atk-s0514a3:5672_1": "Sā tasmiṁ akathente kampamānā candālokena putte vicinantī yesu yesu jamburukkhādīsu pubbe kīḷiṁsu,",
  "atk-s0514a3:5672_2": "tāni tāni patvā paridevantī āha –",
  "atk-s0514a3:5673_0": "2239.",
  "atk-s0514a3:5674_0": " ‘‘Ime te jambukā rukkhā, vedisā sinduvārakā;",
  "atk-s0514a3:5675_0": "Vividhāni rukkhajātāni, te kumārā na dissare.",
  "atk-s0514a3:5676_0": "2240.",
  "atk-s0514a3:5677_0": " ‘‘Assatthā panasā ceme, nigrodhā ca kapitthanā;",
  "atk-s0514a3:5678_0": "Vividhāni phalajātāni, te kumārā na dissare.",
  "atk-s0514a3:5679_0": "2241.",
  "atk-s0514a3:5680_0": " ‘‘Ime tiṭṭhanti ārāmā, ayaṁ sītūdakā nadī;",
  "atk-s0514a3:5681_0": "Yatthassu pubbe kīḷiṁsu, te kumārā na dissare.",
  "atk-s0514a3:5682_0": "2242.",
  "atk-s0514a3:5683_0": " ‘‘Vividhāni pupphajātāni, asmiṁ uparipabbate;",
  "atk-s0514a3:5684_0": "Yānassu pubbe dhāriṁsu, te kumārā na dissare.",
  "atk-s0514a3:5685_0": "2243.",
  "atk-s0514a3:5686_0": " ‘‘Vividhāni phalajātāni, asmiṁ uparipabbate;",
  "atk-s0514a3:5687_0": "Yānassu pubbe bhuñjiṁsu, te kumārā na dissare.",
  "atk-s0514a3:5688_0": "2244.",
  "atk-s0514a3:5689_0": " ‘‘Ime te hatthikā assā, balibaddā ca te ime;",
  "atk-s0514a3:5690_0": "Yehissu pubbe kīḷiṁsu, te kumārā na dissare’’ti.",
  "atk-s0514a3:5691_0": "Tattha ime te hatthikāti sā pabbatūpari dārake adisvā paridevamānā tato oruyha puna assamapadaṁ āgantvā",
  "atk-s0514a3:5691_1": "tattha te upadhārentī tesaṁ kīḷanabhaṇḍakāni disvā evamāha.",
  "atk-s0514a3:5692_0": "Athassā paridevanasaddena ceva padasaddena ca migapakkhino caliṁsu. Sā te disvā āha –",
  "atk-s0514a3:5693_0": "2245.",
  "atk-s0514a3:5694_0": " ‘‘Ime sāmā sasolūkā, bahukā kadalīmigā;",
  "atk-s0514a3:5695_0": "Yehissu pubbe kīḷiṁsu, te kumārā na dissare.",
  "atk-s0514a3:5696_0": "2246.",
  "atk-s0514a3:5697_0": " ‘‘Ime haṁsā ca koñcā ca, mayūrā citrapekhuṇā;",
  "atk-s0514a3:5698_0": "Yehissu pubbe kīḷiṁsu, te kumārā na dissare’’ti.",
  "atk-s0514a3:5699_0": "Tattha sāmāti khuddakā sāmā suvaṇṇamigā. Sasolūkāti sasā ca ulūkā ca.",
  "atk-s0514a3:5700_0": "Sā assamapade piyaputte adisvā nikkhamitvā pupphitavanaghaṭaṁ pavisitvā taṁ taṁ ṭhānaṁ olokentī āha –",
  "atk-s0514a3:5701_0": "2247.",
  "atk-s0514a3:5702_0": " ‘‘Imā tā vanagumbāyo, pupphitā sabbakālikā;",
  "atk-s0514a3:5703_0": "Yatthassu pubbe kīḷiṁsu, te kumārā na dissare.",
  "atk-s0514a3:5704_0": "2248.",
  "atk-s0514a3:5705_0": " ‘‘Imā tā pokkharaṇī rammā, cakkavākūpakūjitā;",
  "atk-s0514a3:5706_0": "Mandālakehi sañchannā, padumuppalakehi ca;",
  "atk-s0514a3:5707_0": "Yatthassu pubbe kīḷiṁsu, te kumārā na dissare’’ti.",
  "atk-s0514a3:5708_0": "Tattha vanagumbāyoti vanaghaṭāyo.",
  "atk-s0514a3:5709_0": "Sā katthaci piyaputte adisvā puna mahāsattassa santikaṁ āgantvā taṁ dummukhaṁ nisinnaṁ disvā āha –",
  "atk-s0514a3:5710_0": "2249.",
  "atk-s0514a3:5711_0": " ‘‘Na te kaṭṭhāni bhinnāni, na te udakamāhaṭaṁ;",
  "atk-s0514a3:5712_0": "Aggipi te na hāpito, kiṁ nu mandova jhāyasi.",
  "atk-s0514a3:5713_0": "2250.",
  "atk-s0514a3:5714_0": " ‘‘Piyo piyena saṅgamma, samo me byapahaññati;",
  "atk-s0514a3:5715_0": "Tyajja putte na passāmi, jāliṁ kaṇhājinaṁ cubho’’ti.",
  "atk-s0514a3:5716_0": "Tattha na hāpitoti na jalito.",
  "atk-s0514a3:5716_1": "Idaṁ vuttaṁ hoti – sāmi,",
  "atk-s0514a3:5716_2": "tvaṁ pubbe kaṭṭhāni bhindasi,",
  "atk-s0514a3:5716_3": "udakaṁ āharitvā ṭhapesi,",
  "atk-s0514a3:5716_4": "aṅgārakapalle aggiṁ karosi,",
  "atk-s0514a3:5716_5": "ajja tesu ekampi akatvā kiṁ nu mandova jhāyasi,",
  "atk-s0514a3:5716_6": "tava kiriyā mayhaṁ na ruccatīti.",
  "atk-s0514a3:5716_7": "Piyo piyenāti vessantaro mayhaṁ piyo,",
  "atk-s0514a3:5716_8": "ito me piyataro natthi,",
  "atk-s0514a3:5716_9": "iminā me piyena saṅgamma samāgantvā pubbe samo me byapahaññati dukkhaṁ vigacchati,",
  "atk-s0514a3:5716_10": "ajja pana me imaṁ passantiyāpi soko na vigacchati,",
  "atk-s0514a3:5716_11": "kiṁ nu kho kāraṇanti.",
  "atk-s0514a3:5716_12": "Tyajjāti hotu,",
  "atk-s0514a3:5716_13": "diṭṭhaṁ me kāraṇaṁ,",
  "atk-s0514a3:5716_14": "te ajja putte na passāmi,",
  "atk-s0514a3:5716_15": "tena me imaṁ passantiyāpi soko na vigacchatīti.",
  "atk-s0514a3:5717_0": "Tāya evaṁ vuttepi mahāsatto tuṇhībhūtova nisīdi.",
  "atk-s0514a3:5717_1": "Sā tasmiṁ akathente sokasamappitā pahaṭakukkuṭī viya kampamānā puna paṭhamaṁ vicaritaṭṭhānāni vicaritvā mahāsattassa santikaṁ paccāgantvā āha –",
  "atk-s0514a3:5718_0": "2251.",
  "atk-s0514a3:5719_0": " ‘‘Na kho no deva passāmi, yena te nīhatā matā;",
  "atk-s0514a3:5720_0": "Kākolāpi na vassanti, matā me nūna dārakā.",
  "atk-s0514a3:5721_0": "2252.",
  "atk-s0514a3:5722_0": " ‘‘Na kho no deva passāmi, yena te nīhatā matā;",
  "atk-s0514a3:5723_0": "Sakuṇāpi na vassanti, matā me nūna dārakā’’ti.",
  "atk-s0514a3:5724_0": "Tattha na kho noti deva,",
  "atk-s0514a3:5724_1": "na kho amhākaṁ putte passāmi.",
  "atk-s0514a3:5724_2": "Yena te nīhatāti kenaci tesaṁ nīhatabhāvampi na jānāmīti adhippāyenevamāha.",
  "atk-s0514a3:5725_0": "Evaṁ vuttepi mahāsatto na kiñci kathesiyeva.",
  "atk-s0514a3:5725_1": "Sā puttasokena phuṭṭhā putte upadhārentī tatiyampi tāni tāni ṭhānāni vātavegena vicari.",
  "atk-s0514a3:5725_2": "Tāya ekarattiṁ vicaritaṭṭhānaṁ pariggayhamānaṁ pannarasayojanamattaṁ ahosi.",
  "atk-s0514a3:5725_3": "Atha ratti vibhāsi,",
  "atk-s0514a3:5725_4": "aruṇodayo jāto.",
  "atk-s0514a3:5725_5": "Sā puna gantvā mahāsattassa santike ṭhitā paridevi.",
  "atk-s0514a3:5725_6": "Tamatthaṁ pakāsento satthā āha –",
  "atk-s0514a3:5726_0": "2253.",
  "atk-s0514a3:5727_0": " ‘‘Sā tattha paridevitvā, pabbatāni vanāni ca;",
  "atk-s0514a3:5728_0": "Punadevassamaṁ gantvā, rodi sāmikasantike.",
  "atk-s0514a3:5729_0": "2254.",
  "atk-s0514a3:5730_0": " ‘‘Na kho no deva passāmi, yena te nīhatā matā;",
  "atk-s0514a3:5731_0": "Kākolāpi na vassanti, matā me nūna dārakā.",
  "atk-s0514a3:5732_0": "2255.",
  "atk-s0514a3:5733_0": " ‘‘Na kho no deva passāmi, yena te nīhatā matā;",
  "atk-s0514a3:5734_0": "Sakuṇāpi na vassanti, matā me nūna dārakā.",
  "atk-s0514a3:5735_0": "2256.",
  "atk-s0514a3:5736_0": " ‘‘Nu kho no deva passāmi, yena te nīhatā matā;",
  "atk-s0514a3:5737_0": "Vicarantī rukkhamūlesu, pabbatesu guhāsu ca.",
  "atk-s0514a3:5738_0": "2257.",
  "atk-s0514a3:5739_0": " ‘‘Iti maddī varārohā, rājaputtī yasassinī;",
  "atk-s0514a3:5740_0": "Bāhā paggayha kanditvā, tattheva patitā chamā’’ti.",
  "atk-s0514a3:5741_0": "Tattha sāmikasantiketi bhikkhave,",
  "atk-s0514a3:5741_1": "sā maddī tattha vaṅkapabbatakucchiyaṁ sānupabbatāni vanāni ca vicarantī paridevitvā puna gantvā sāmikaṁ",
  "atk-s0514a3:5741_2": "nissāya tassa santike ṭhitā puttānaṁ atthāya rodi,",
  "atk-s0514a3:5741_3": "‘‘na kho no’’tiādīni vadantī paridevīti attho.",
  "atk-s0514a3:5741_4": "Iti maddī varārohāti bhikkhave,",
  "atk-s0514a3:5741_5": "evaṁ sā uttamarūpadharā varārohā maddī rukkhamūlādīsu vicarantī dārake adisvā ‘‘nissaṁsayaṁ matā bhavissantī’’ti",
  "atk-s0514a3:5741_6": "bāhā paggayha kanditvā tattheva vessantarassa pādamūle chinnasuvaṇṇakadalī viya chamāyaṁ pati.",
  "atk-s0514a3:5742_0": "Atha mahāsatto ‘‘matā maddī’’ti saññāya kampamāno ‘‘aṭṭhāne padese matā maddī.",
  "atk-s0514a3:5742_1": "Sace hissā jetuttaranagare kālakiriyā abhavissa,",
  "atk-s0514a3:5742_2": "mahanto parivāro abhavissa,",
  "atk-s0514a3:5742_3": "dve raṭṭhāni caleyyuṁ.",
  "atk-s0514a3:5742_4": "Ahaṁ pana araññe ekakova,",
  "atk-s0514a3:5742_5": "kiṁ nu kho karissāmī’’ti uppannabalavasokopi satiṁ paccupaṭṭhāpetvā ‘‘jānissāmi tāvā’’ti uṭṭhāya tassā",
  "atk-s0514a3:5742_6": "hadaye hatthaṁ ṭhapetvā santāpapavattiṁ ñatvā kamaṇḍalunā udakaṁ āharitvā satta māse kāyasaṁsaggaṁ anāpannapubbopi",
  "atk-s0514a3:5742_7": "balavasokena pabbajitabhāvaṁ sallakkhetuṁ asakkonto assupuṇṇehi nettehi tassā sīsaṁ ukkhipitvā ūrūsu",
  "atk-s0514a3:5742_8": "ṭhapetvā udakena paripphositvā mukhañca hadayañca parimajjanto nisīdi.",
  "atk-s0514a3:5742_9": "Maddīpi kho thokaṁ vītināmetvā satiṁ paṭilabhitvā hirottappaṁ paccupaṭṭhāpetvā uṭṭhāya mahāsattaṁ vanditvā ‘‘sāmi vessantara,",
  "atk-s0514a3:5742_10": "dārakā te kuhiṁ gatā’’ti āha. ‘‘Devi,",
  "atk-s0514a3:5742_11": "ekassa brāhmaṇassa dāsatthāya dinnā’’ti.",
  "atk-s0514a3:5742_12": "Tamatthaṁ pakāsento satthā āha –",
  "atk-s0514a3:5743_0": "2258.",
  "atk-s0514a3:5744_0": " ‘‘Tamajjhapattaṁ rājaputtiṁ, udakenābhisiñcatha;",
  "atk-s0514a3:5745_0": "Assatthaṁ naṁ viditvāna, atha naṁ etadabravī’’ti.",
  "atk-s0514a3:5746_0": "Tattha ajjhapattanti attano santikaṁ pattaṁ,",
  "atk-s0514a3:5746_1": "pādamūle patitvā visaññibhūtanti attho.",
  "atk-s0514a3:5746_2": "Etadabravīti etaṁ ‘‘ekassa me brāhmaṇassa dāsatthāya dinnā’’ti vacanaṁ abravi.",
  "atk-s0514a3:5747_0": "Tato tāya ‘‘deva,",
  "atk-s0514a3:5747_1": "putte brāhmaṇassa datvā mama sabbarattiṁ paridevitvā vicarantiyā kiṁ nācikkhasī’’ti vutte mahāsatto āha –",
  "atk-s0514a3:5748_0": "2259.",
  "atk-s0514a3:5749_0": " ‘‘Ādiyeneva te maddi, dukkhaṁ nakkhātumicchisaṁ;",
  "atk-s0514a3:5750_0": "Daliddo yācako vuḍḍho, brāhmaṇo gharamāgato.",
  "atk-s0514a3:5751_0": "2260.",
  "atk-s0514a3:5752_0": " ‘‘Tassa dinnā mayā puttā, maddi mā bhāyi assasa;",
  "atk-s0514a3:5753_0": "Maṁ passa maddi mā putte, mā bāḷhaṁ paridevasi;",
  "atk-s0514a3:5754_0": "Lacchāma putte jīvantā, arogā ca bhavāmase.",
  "atk-s0514a3:5755_0": "2261.",
  "atk-s0514a3:5756_0": " ‘‘Putte pasuñca dhaññañca, yañca aññaṁ ghare dhanaṁ;",
  "atk-s0514a3:5757_0": "Dajjā sappuriso dānaṁ, disvā yācakamāgataṁ;",
  "atk-s0514a3:5758_0": "Anumodāhi me maddi, puttake dānamuttama’’nti.",
  "atk-s0514a3:5759_0": "Tattha ādiyenevāti ādikeneva.",
  "atk-s0514a3:5759_1": "Idaṁ vuttaṁ hoti –",
  "atk-s0514a3:5759_2": "sace te ahaṁ āditova tamatthaṁ ācikkhissaṁ,",
  "atk-s0514a3:5759_3": "tato tava sokaṁ sandhāretuṁ asakkontiyā hadayaṁ phaleyya,",
  "atk-s0514a3:5759_4": "tasmā ādikeneva te maddi dukkhaṁ na akkhātuṁ icchissanti.",
  "atk-s0514a3:5759_5": "Gharamāgatoti imaṁ amhākaṁ vasanaṭṭhānaṁ āgato.",
  "atk-s0514a3:5759_6": "Arogā ca bhavāmaseti yathā tathā mayaṁ arogā homa,",
  "atk-s0514a3:5759_7": "jīvamānā avassaṁ putte brāhmaṇena nītepi passissāma.",
  "atk-s0514a3:5759_8": "Yañca aññanti yañca aññaṁ ghare saviññāṇakaṁ dhanaṁ.",
  "atk-s0514a3:5759_9": "Dajjā sappuriso dānanti sappuriso uttamatthaṁ patthento uraṁ bhinditvā hadayamaṁsampi gahetvā dānaṁ dadeyyāti.",
  "atk-s0514a3:5760_0": "Maddī āha –",
  "atk-s0514a3:5761_0": "2262.",
  "atk-s0514a3:5762_0": " ‘‘Anumodāmi te deva, puttake dānamuttamaṁ;",
  "atk-s0514a3:5763_0": "Datvā cittaṁ pasādehi, bhiyyo dānaṁ dado bhava.",
  "atk-s0514a3:5764_0": "2263.",
  "atk-s0514a3:5765_0": " ‘‘Yo tvaṁ maccherabhūtesu, manussesu janādhipa;",
  "atk-s0514a3:5766_0": "Brāhmaṇassa adā dānaṁ, sivīnaṁ raṭṭhavaḍḍhano’’ti.",
  "atk-s0514a3:5767_0": "Tattha anumodāmi teti dasa māse kucchiyā dhāretvā divasassa dvattikkhattuṁ nhāpetvā pāyetvā bhojetvā",
  "atk-s0514a3:5767_1": "ure nipajjāpetvā paṭijaggitaputtakesu bodhisattena dinnesu sayaṁ puttadānaṁ anumodantī evamāha.",
  "atk-s0514a3:5767_2": "Iminā kāraṇena jānitabbaṁ ‘‘pitāva puttānaṁ sāmiko’’ti.",
  "atk-s0514a3:5767_3": "Bhiyyo dānaṁdado bhavāti mahārāja,",
  "atk-s0514a3:5767_4": "uttaripi punappunaṁ dānaṁ dāyakova hohi,",
  "atk-s0514a3:5767_5": "‘‘sudinnaṁ me dāna’’nti cittaṁ pasādehi,",
  "atk-s0514a3:5767_6": "yo tvaṁ maccherabhūtesu sattesu piyaputte adāsīti.",
  "atk-s0514a3:5768_0": "Evaṁ vutte mahāsatto ‘‘maddi,",
  "atk-s0514a3:5768_1": "kinnāmetaṁ kathesi,",
  "atk-s0514a3:5768_2": "sace hi mayā putte datvā cittaṁ pasādetuṁ nābhavissa,",
  "atk-s0514a3:5768_3": "imāni pana me acchariyāni na pavatteyyu’’nti vatvā sabbāni pathavininnādādīni kathesi.",
  "atk-s0514a3:5768_4": "Tato maddī tāni acchariyāni kittetvā dānaṁ anumodantī āha –",
  "atk-s0514a3:5769_0": "2264.",
  "atk-s0514a3:5770_0": " ‘‘Ninnāditā te pathavī, saddo te tidivaṅgato;",
  "atk-s0514a3:5771_0": "Samantā vijjutā āguṁ, girīnaṁva patissutā’’ti.",
  "atk-s0514a3:5772_0": "Tattha vijjutā āgunti akālavijjulatā himavantapadese samantā nicchariṁsu.",
  "atk-s0514a3:5772_1": "Girīnaṁva patissutāti girīnaṁ patissutasaddā viya viravā uṭṭhahiṁsu.",
  "atk-s0514a3:5773_0": "2265.",
  "atk-s0514a3:5774_0": " ‘‘Tassa te anumodanti, ubho nāradapabbatā;",
  "atk-s0514a3:5775_0": "Indo ca brahmā pajāpati, somo yamo vessavaṇo;",
  "atk-s0514a3:5776_0": "Sabbe devānumodanti, tāvatiṁsā saindakā.",
  "atk-s0514a3:5777_0": "2266.",
  "atk-s0514a3:5778_0": " ‘‘Iti maddī varārohā, rājaputtī yasassinī;",
  "atk-s0514a3:5779_0": "Vessantarassa anumodi, puttake dānamuttama’’nti.",
  "atk-s0514a3:5780_0": "Tattha ubho nāradapabbatāti imepi dve devanikāyā attano vimānadvāre ṭhitāva ‘‘sudinnaṁ te dāna’’nti anumodanti.",
  "atk-s0514a3:5780_1": "Tāvatiṁsā saindakāti indajeṭṭhakā tāvatiṁsāpi devā te dānaṁ anumodantīti.",
  "atk-s0514a3:5781_0": "Evaṁ mahāsattena attano dāne vaṇṇite tamevatthaṁ parivattetvā ‘‘mahārāja vessantara,",
  "atk-s0514a3:5781_1": "sudinnaṁ nāma te dāna’’nti maddīpi tatheva dānaṁ vaṇṇayitvā anumodamānā nisīdi.",
  "atk-s0514a3:5781_2": "Tena satthā ‘‘iti maddī varārohā’’ti gāthamāha.",
  "atk-s0514a3:5782_0": "Maddīpabbavaṇṇanā niṭṭhitā.",
  "atk-s0514a3:5783_0": "Sakkapabbavaṇṇanā",
  "atk-s0514a3:5784_0": "Evaṁ tesu aññamaññaṁ sammodanīyaṁ kathaṁ kathentesu sakko cintesi ‘‘ayaṁ vessantaro rājā hiyyo jūjakassa pathaviṁ unnādetvā dārake adāsi,",
  "atk-s0514a3:5784_1": "idāni taṁ koci hīnapuriso upasaṅkamitvā sabbalakkhaṇasampannaṁ maddiṁ yācitvā rājānaṁ ekakaṁ katvā maddiṁ gahetvā gaccheyya,",
  "atk-s0514a3:5784_2": "tato esa anātho nippaccayo bhaveyya.",
  "atk-s0514a3:5784_3": "Ahaṁ brāhmaṇavaṇṇena naṁ upasaṅkamitvā maddiṁ yācitvā pāramikūṭaṁ gāhāpetvā kassaci avissajjiyaṁ katvā puna naṁ tasseva datvā āgamissāmī’’ti.",
  "atk-s0514a3:5784_4": "So sūriyuggamanavelāya tassa santikaṁ agamāsi.",
  "atk-s0514a3:5784_5": "Tamatthaṁ pakāsento satthā āha –",
  "atk-s0514a3:5785_0": "2267.",
  "atk-s0514a3:5786_0": " ‘‘Tato ratyā vivasāne, sūriyassuggamanaṁ pati;",
  "atk-s0514a3:5787_0": "Sakko brāhmaṇavaṇṇena, pāto tesaṁ adissathā’’ti.",
  "atk-s0514a3:5788_0": "Tattha pāto tesaṁ adissathāti pātova nesaṁ dvinnampi janānaṁ paññāyamānarūpo purato aṭṭhāsi,",
  "atk-s0514a3:5788_1": "ṭhatvā ca pana paṭisanthāraṁ karonto āha –",
  "atk-s0514a3:5789_0": "2268.",
  "atk-s0514a3:5790_0": " ‘‘Kacci nu bhoto kusalaṁ, kacci bhoto anāmayaṁ;",
  "atk-s0514a3:5791_0": "Kacci uñchena yāpetha, kacci mūlaphalā bahū.",
  "atk-s0514a3:5792_0": "2269.",
  "atk-s0514a3:5793_0": " ‘‘Kacci ḍaṁsā makasā ca, appameva sarīsapā;",
  "atk-s0514a3:5794_0": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:5795_0": "Mahāsatto āha –",
  "atk-s0514a3:5796_0": "2270.",
  "atk-s0514a3:5797_0": " ‘‘Kusalañceva no brahme, atho brahme anāmayaṁ;",
  "atk-s0514a3:5798_0": "Atho uñchena yāpema, atho mūlaphalā bahū.",
  "atk-s0514a3:5799_0": "2271.",
  "atk-s0514a3:5800_0": " ‘‘Atho ḍaṁsā makasā ca, appameva sarīsapā;",
  "atk-s0514a3:5801_0": "Vane vāḷamigākiṇṇe, hiṁsā mayhaṁ na vijjati.",
  "atk-s0514a3:5802_0": "2272.",
  "atk-s0514a3:5803_0": " ‘‘Satta no māse vasataṁ, araññe jīvasokinaṁ;",
  "atk-s0514a3:5804_0": "Idaṁ dutiyaṁ passāma, brāhmaṇaṁ devavaṇṇinaṁ;",
  "atk-s0514a3:5805_0": "Ādāya veḷuvaṁ daṇḍaṁ, dhārentaṁ ajinakkhipaṁ.",
  "atk-s0514a3:5806_0": "2273.",
  "atk-s0514a3:5807_0": " ‘‘Svāgataṁ te mahābrahme, atho te adurāgataṁ;",
  "atk-s0514a3:5808_0": "Anto pavisa bhaddante, pāde pakkhālayassu te.",
  "atk-s0514a3:5809_0": "2274.",
  "atk-s0514a3:5810_0": " ‘‘Tindukāni piyālāni, madhuke kāsumāriyo;",
  "atk-s0514a3:5811_0": "Phalāni khuddakappāni, bhuñja brahme varaṁ varaṁ.",
  "atk-s0514a3:5812_0": "2275.",
  "atk-s0514a3:5813_0": " ‘‘Idampi pānīyaṁ sītaṁ, ābhataṁ girigabbharā;",
  "atk-s0514a3:5814_0": "Tato piva mahābrahme, sace tvaṁ abhikaṅkhasī’’ti.",
  "atk-s0514a3:5815_0": "Evaṁ tena saddhiṁ paṭisanthāraṁ katvā mahāsatto –",
  "atk-s0514a3:5816_0": "2276.",
  "atk-s0514a3:5817_0": " ‘‘Atha tvaṁ kena vaṇṇena, kena vā pana hetunā;",
  "atk-s0514a3:5818_0": "Anuppatto brahāraññaṁ, taṁ me akkhāhi pucchito’’ti. –",
  "atk-s0514a3:5819_0": "Āgamanakāraṇaṁ pucchi.",
  "atk-s0514a3:5819_1": "Atha naṁ sakko ‘‘mahārāja,",
  "atk-s0514a3:5819_2": "ahaṁ mahallako,",
  "atk-s0514a3:5819_3": "idhāgacchanto tava bhariyaṁ maddiṁ yācituṁ āgato,",
  "atk-s0514a3:5819_4": "taṁ me dehī’’ti vatvā imaṁ gāthamāha –",
  "atk-s0514a3:5820_0": "2277.",
  "atk-s0514a3:5821_0": " ‘‘Yathā vārivaho pūro, sabbakālaṁ na khīyati;",
  "atk-s0514a3:5822_0": "Evaṁ taṁ yācitāgacchiṁ, bhariyaṁ me dehi yācito’’ti.",
  "atk-s0514a3:5823_0": "Evaṁ vutte mahāsatto ‘‘hiyyo me brāhmaṇassa dārakā dinnā,",
  "atk-s0514a3:5823_1": "araññe ekako hutvā kathaṁ te maddiṁ dassāmī’’ti avatvā pasāritahatthe sahassatthavikaṁ ṭhapento viya",
  "atk-s0514a3:5823_2": "asajjitvā abajjhitvā anolīnamānaso hutvā giriṁ unnādento imaṁ gāthamāha –",
  "atk-s0514a3:5824_0": "2278.",
  "atk-s0514a3:5825_0": " ‘‘Dadāmi na vikampāmi, yaṁ maṁ yācasi brāhmaṇa;",
  "atk-s0514a3:5826_0": "Santaṁ nappaṭiguyhāmi, dāne me ramatī mano’’ti.",
  "atk-s0514a3:5827_0": "Tattha santaṁ nappaṭiguyhāmīti saṁvijjamānaṁ na guyhāmi.",
  "atk-s0514a3:5828_0": "Evañca pana vatvā sīghameva kamaṇḍalunā udakaṁ āharitvā udakaṁ hatthe pātetvā piyabhariyaṁ brāhmaṇassa adāsi.",
  "atk-s0514a3:5828_1": "Taṅkhaṇeyeva heṭṭhā vuttappakārāni sabbāni acchariyāni pāturahesuṁ.",
  "atk-s0514a3:5828_2": "Tamatthaṁ pakāsento satthā āha –",
  "atk-s0514a3:5829_0": "2279.",
  "atk-s0514a3:5830_0": " ‘‘Maddiṁ hatthe gahetvāna, udakassa kamaṇḍaluṁ;",
  "atk-s0514a3:5831_0": "Brāhmaṇassa adā dānaṁ, sivīnaṁ raṭṭhavaḍḍhano.",
  "atk-s0514a3:5832_0": "2280.",
  "atk-s0514a3:5833_0": " ‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0514a3:5834_0": "Maddiṁ pariccajantassa, medanī sampakampatha.",
  "atk-s0514a3:5835_0": "2281.",
  "atk-s0514a3:5836_0": " ‘‘Nevassa maddī bhākuṭi, na sandhīyati na rodati;",
  "atk-s0514a3:5837_0": "Pekkhatevassa tuṇhī sā, eso jānāti yaṁ vara’’nti.",
  "atk-s0514a3:5838_0": "Tattha adā dānanti ‘‘ambho brāhmaṇa,",
  "atk-s0514a3:5838_1": "maddito me sataguṇena sahassaguṇena satasahassaguṇena sabbaññutaññāṇameva piyataraṁ,",
  "atk-s0514a3:5838_2": "idaṁ me dānaṁ sabbaññutaññāṇappaṭivedhassa paccayo hotū’’ti vatvā dānaṁ adāsi vuttampi cetaṁ –",
  "atk-s0514a3:5839_0": "‘‘Jāliṁ kaṇhājinaṁ dhītaṁ, maddiṁ deviṁ patibbataṁ;",
  "atk-s0514a3:5840_0": "Cajamāno na cintesiṁ, bodhiyāyeva kāraṇā.",
  "atk-s0514a3:5841_0": "‘‘Na me dessā ubho puttā, maddī devī na dessiyā;",
  "atk-s0514a3:5842_0": "Sabbaññutaṁ piyaṁ mayhaṁ, tasmā piye adāsaha’’nti. (cariyā. 1.118-119);",
  "atk-s0514a3:5843_0": "Tattha sampakampathāti pathavī udakapariyantaṁ katvā kampittha.",
  "atk-s0514a3:5843_1": "Nevassa maddī bhākuṭīti bhikkhave,",
  "atk-s0514a3:5843_2": "tasmiṁ khaṇe maddī ‘‘maṁ mahallakassa brāhmaṇassa rājā detī’’ti kodhavasena bhākuṭipi nāhosi.",
  "atk-s0514a3:5843_3": "Na sandhīyati na rodatīti neva maṅku ahosi,",
  "atk-s0514a3:5843_4": "na akkhīni pūretvā rodati,",
  "atk-s0514a3:5843_5": "atha kho tuṇhī sā hutvā ‘‘mādisaṁ itthiratanaṁ dadamāno na nikkāraṇā dassati,",
  "atk-s0514a3:5843_6": "eso yaṁ varaṁ,",
  "atk-s0514a3:5843_7": "taṁ jānātī’’ti phullapadumavaṇṇaṁ assa mukhaṁ pekkhateva,",
  "atk-s0514a3:5843_8": "olokayamānāva ṭhitāti attho.",
  "atk-s0514a3:5844_0": "Atha mahāsatto ‘‘kīdisā maddī’’ti tassā mukhaṁ olokesi.",
  "atk-s0514a3:5844_1": "Sāpi ‘‘sāmi kiṁ maṁ olokesī’’ti vatvā sīhanādaṁ nadantī imaṁ gāthamāha –",
  "atk-s0514a3:5845_0": "2282.",
  "atk-s0514a3:5846_0": " ‘‘Komārī yassāhaṁ bhariyā, sāmiko mama issaro;",
  "atk-s0514a3:5847_0": "Yassicche tassa maṁ dajjā, vikkiṇeyya haneyya vā’’ti.",
  "atk-s0514a3:5848_0": "Tattha komārī yassāhaṁ bhariyāti ahaṁ yassa tava daharikā bhariyā,",
  "atk-s0514a3:5848_1": "so tvaññeva mama issaro sāmiko.",
  "atk-s0514a3:5848_2": "Yassicche tassāti issaro ca nāma dāsiṁ maṁ yassa dātuṁ iccheyya,",
  "atk-s0514a3:5848_3": "tassa dadeyya.",
  "atk-s0514a3:5848_4": "Vikkiṇeyya vāti dhanena vā atthe sati vikkiṇeyya,",
  "atk-s0514a3:5848_5": "maṁsena vā atthe sati haneyya,",
  "atk-s0514a3:5848_6": "tasmā yaṁ vo ruccati,",
  "atk-s0514a3:5848_7": "taṁ karotha,",
  "atk-s0514a3:5848_8": "nāhaṁ kujjhāmīti.",
  "atk-s0514a3:5849_0": "Sakko tesaṁ paṇītajjhāsayataṁ viditvā thutiṁ akāsi. Tamatthaṁ pakāsento satthā āha –",
  "atk-s0514a3:5850_0": "2283.",
  "atk-s0514a3:5851_0": " ‘‘Tesaṁ saṅkappamaññāya, devindo etadabravi;",
  "atk-s0514a3:5852_0": "Sabbe jitā te paccūhā, ye dibbā ye ca mānusā.",
  "atk-s0514a3:5853_0": "2284.",
  "atk-s0514a3:5854_0": " ‘‘Ninnāditā te pathavī, saddo te tidivaṅgato;",
  "atk-s0514a3:5855_0": "Samantā vijjutā āguṁ, girīnaṁva patissutā.",
  "atk-s0514a3:5856_0": "2285.",
  "atk-s0514a3:5857_0": " ‘‘Tassa te anumodanti, ubho nāradapabbatā;",
  "atk-s0514a3:5858_0": "Indo ca brahmā pajāpati, somo yamo vessavaṇo;",
  "atk-s0514a3:5859_0": "Sabbe devānumodanti, dukkarañhi karoti so.",
  "atk-s0514a3:5860_0": "2286.",
  "atk-s0514a3:5861_0": " ‘‘Duddadaṁ dadamānānaṁ, dukkaraṁ kamma kubbataṁ;",
  "atk-s0514a3:5862_0": "Asanto nānukubbanti, sataṁ dhammo durannayo.",
  "atk-s0514a3:5863_0": "2287.",
  "atk-s0514a3:5864_0": " ‘‘Tasmā satañca asataṁ, nānā hoti ito gati;",
  "atk-s0514a3:5865_0": "Asanto nirayaṁ yanti, santo saggaparāyaṇā.",
  "atk-s0514a3:5866_0": "2288.",
  "atk-s0514a3:5867_0": " ‘‘Yametaṁ kumāre adā, bhariyaṁ adā vane vasaṁ;",
  "atk-s0514a3:5868_0": "Brahmayānamanokkamma, sagge te taṁ vipaccatū’’ti.",
  "atk-s0514a3:5869_0": "Tattha paccūhāti paccatthikā.",
  "atk-s0514a3:5869_1": "Dibbāti dibbasampattipaṭibāhakā.",
  "atk-s0514a3:5869_2": "Mānusāti manussasampattipaṭibāhakā.",
  "atk-s0514a3:5869_3": "Ke pana teti?",
  "atk-s0514a3:5869_4": "Macchariyadhammā.",
  "atk-s0514a3:5869_5": "Te sabbe puttadāraṁ dentena mahāsattena jitā.",
  "atk-s0514a3:5869_6": "Tenāha ‘‘sabbe jitā te paccūhā’’ti.",
  "atk-s0514a3:5869_7": "Dukkarañhi karoti soti so vessantaro rājā ekakova araññe vasanto bhariyaṁ brāhmaṇassa dento dukkaraṁ karotīti evaṁ sabbe devā anumodantīti vadati.",
  "atk-s0514a3:5869_8": "‘‘Yameta’’nti gāthaṁ anumodanaṁ karonto āha.",
  "atk-s0514a3:5869_9": "Vane vasanti vane vasanto.",
  "atk-s0514a3:5869_10": "Brahmayānanti seṭṭhayānaṁ.",
  "atk-s0514a3:5869_11": "Tividho hi sucaritadhammo evarūpo ca dānadhammo ariyamaggassa paccayo hotīti ‘‘brahmayāna’’nti vuccati.",
  "atk-s0514a3:5869_12": "Tasmā yaṁ taṁ idaṁ ajja dānaṁ dadatopi nipphannaṁ brahmayānaṁ apāyabhūmiṁ anokkamitvā sagge te taṁ vipaccatu,",
  "atk-s0514a3:5869_13": "vipākapariyosāne ca sabbaññutaññāṇadāyakaṁ hotūti.",
  "atk-s0514a3:5870_0": "Evamassa sakko anumodanaṁ katvā ‘‘idāni mayā idha papañcaṁ akatvā imaṁ imasseva datvā gantuṁ vaṭṭatī’’ti cintetvā āha –",
  "atk-s0514a3:5871_0": "2289.",
  "atk-s0514a3:5872_0": " ‘‘Dadāmi bhoto bhariyaṁ, maddiṁ sabbaṅgasobhanaṁ;",
  "atk-s0514a3:5873_0": "Tvañceva maddiyā channo, maddī ca patinā saha.",
  "atk-s0514a3:5874_0": "2290.",
  "atk-s0514a3:5875_0": " ‘‘Yathā payo ca saṅkho ca, ubho samānavaṇṇino;",
  "atk-s0514a3:5876_0": "Evaṁ tuvañca maddī ca, samānamanacetasā.",
  "atk-s0514a3:5877_0": "2291.",
  "atk-s0514a3:5878_0": " ‘‘Avaruddhettha araññasmiṁ, ubho sammatha assame;",
  "atk-s0514a3:5879_0": "Khattiyā gottasampannā, sujātā mātupettito;",
  "atk-s0514a3:5880_0": "Yathā puññāni kayirātha, dadantā aparāpara’’nti.",
  "atk-s0514a3:5882_0": "Tattha channoti anurūpo.",
  "atk-s0514a3:5882_1": "Ubho samānavaṇṇinoti samānavaṇṇā ubhopi parisuddhāyeva.",
  "atk-s0514a3:5882_2": "Samānamanacetasāti ācārādīhi kammehi samānena manasaṅkhātena cetasā samannāgatā.",
  "atk-s0514a3:5882_3": "Avaruddhetthāti raṭṭhato pabbājitā hutvā ettha araññe vasatha.",
  "atk-s0514a3:5882_4": "Yathā puññānīti yathā jetuttaranagare vo bahūni puññāni katāni,",
  "atk-s0514a3:5882_5": "hiyyo puttānaṁ ajja bhariyāya dānavasenapi katānīti ettakeneva paritosaṁ akatvā ito uttaripi aparāparaṁ dadantā yathānurūpāni puññāni kareyyāthāti.",
  "atk-s0514a3:5883_0": "Evañca pana vatvā sakko mahāsattassa maddiṁ paṭicchāpetvā varaṁ dātuṁ attānaṁ ācikkhanto āha –",
  "atk-s0514a3:5884_0": "2292.",
  "atk-s0514a3:5885_0": " ‘‘Sakkohamasmi devindo, āgatosmi tavantike;",
  "atk-s0514a3:5886_0": "Varaṁ varassu rājisi, vare aṭṭha dadāmi te’’ti.",
  "atk-s0514a3:5887_0": "Kathentoyeva ca dibbattabhāvena jalanto taruṇasūriyo viya ākāse aṭṭhāsi.",
  "atk-s0514a3:5887_1": "Tato bodhisatto varaṁ gaṇhanto āha –",
  "atk-s0514a3:5888_0": "2293.",
  "atk-s0514a3:5889_0": " ‘‘Varaṁ ce me ado sakka, sabbabhūtānamissara;",
  "atk-s0514a3:5890_0": "Pitā maṁ anumodeyya, ito pattaṁ sakaṁ gharaṁ;",
  "atk-s0514a3:5891_0": "Āsanena nimanteyya, paṭhametaṁ varaṁ vare.",
  "atk-s0514a3:5892_0": "2294.",
  "atk-s0514a3:5893_0": " ‘‘Purisassa vadhaṁ na roceyyaṁ, api kibbisakārakaṁ;",
  "atk-s0514a3:5894_0": "Vajjhaṁ vadhamhā moceyyaṁ, dutiyetaṁ varaṁ vare.",
  "atk-s0514a3:5895_0": "2295.",
  "atk-s0514a3:5896_0": " ‘‘Ye vuḍḍhā ye ca daharā, ye ca majjhimaporisā;",
  "atk-s0514a3:5897_0": "Mameva upajīveyyuṁ, tatiyetaṁ varaṁ vare.",
  "atk-s0514a3:5898_0": "2296.",
  "atk-s0514a3:5899_0": " ‘‘Paradāraṁ na gaccheyyaṁ, sadārapasuto siyaṁ;",
  "atk-s0514a3:5900_0": "Thīnaṁ vasaṁ na gaccheyyaṁ, catutthetaṁ varaṁ vare.",
  "atk-s0514a3:5901_0": "2297.",
  "atk-s0514a3:5902_0": " ‘‘Putto me sakka jāyetha, so ca dīghāyuko siyā;",
  "atk-s0514a3:5903_0": "Dhammena jine pathaviṁ, pañcametaṁ varaṁ vare.",
  "atk-s0514a3:5904_0": "2298.",
  "atk-s0514a3:5905_0": " ‘‘Tato ratyā vivasāne, sūriyassuggamanaṁ pati;",
  "atk-s0514a3:5906_0": "Dibbā bhakkhā pātubhaveyyuṁ, chaṭṭhametaṁ varaṁ vare.",
  "atk-s0514a3:5907_0": "2299.",
  "atk-s0514a3:5908_0": " ‘‘Dadato me na khīyetha, datvā nānutapeyyahaṁ;",
  "atk-s0514a3:5909_0": "Dadaṁ cittaṁ pasādeyyaṁ, sattametaṁ varaṁ vare.",
  "atk-s0514a3:5910_0": "2300.",
  "atk-s0514a3:5911_0": " ‘‘Ito vimuccamānāhaṁ, saggagāmī visesagū;",
  "atk-s0514a3:5912_0": "Anivatti tato assaṁ, aṭṭhametaṁ varaṁ vare’’ti.",
  "atk-s0514a3:5913_0": "Tattha anumodeyyāti sampaṭiccheyya na kujjheyya.",
  "atk-s0514a3:5913_1": "Ito pattanti imamhā araññā sakaṁ gharaṁ anuppattaṁ.",
  "atk-s0514a3:5913_2": "Āsanenāti rājāsanena.",
  "atk-s0514a3:5913_3": "Rajjaṁ me detūti vadati.",
  "atk-s0514a3:5913_4": "Api kibbisakārakanti rājā hutvā rājāparādhikampi vajjhaṁ vadhamhā moceyyaṁ,",
  "atk-s0514a3:5913_5": "evarūpassapi me vadho nāma na ruccatu.",
  "atk-s0514a3:5913_6": "Mameva upajīveyyunti sabbete maññeva nissāya upajīveyyuṁ.",
  "atk-s0514a3:5913_7": "Dhammena jineti dhammena jinātu,",
  "atk-s0514a3:5913_8": "dhammena rajjaṁ kāretūti attho.",
  "atk-s0514a3:5913_9": "Visesagūti visesagamano hutvā tusitapure nibbatto homīti vadati.",
  "atk-s0514a3:5913_10": "Anivattitato assanti tusitabhavanato cavitvā manussattaṁ āgato punabhave anivatti assaṁ,",
  "atk-s0514a3:5913_11": "sabbaññutaṁ sampāpuṇeyyanti vadati.",
  "atk-s0514a3:5914_0": "2301.",
  "atk-s0514a3:5915_0": " ‘‘Tassa taṁ vacanaṁ sutvā, devindo etadabravi;",
  "atk-s0514a3:5916_0": "‘Aciraṁ vata te tato, pitā taṁ daṭṭhumessatī’’’ti.",
  "atk-s0514a3:5917_0": "Tattha daṭṭhumessatīti mahārāja,",
  "atk-s0514a3:5917_1": "tava mātā ca pitā ca acireneva taṁ passitukāmo hutvā idhāgamissati,",
  "atk-s0514a3:5917_2": "āgantvā ca pana setacchattaṁ datvā rajjaṁ niyyādetvā jetuttaranagarameva nessati,",
  "atk-s0514a3:5917_3": "sabbe te manorathā matthakaṁ pāpuṇissanti,",
  "atk-s0514a3:5917_4": "mā cintayi,",
  "atk-s0514a3:5917_5": "appamatto hohi,",
  "atk-s0514a3:5917_6": "mahārājāti.",
  "atk-s0514a3:5918_0": "Evaṁ mahāsattassa ovādaṁ datvā sakko sakaṭṭhānameva gato. Tamatthaṁ pakāsento satthā āha –",
  "atk-s0514a3:5919_0": "2302.",
  "atk-s0514a3:5920_0": " ‘‘Idaṁ vatvāna maghavā, devarājā sujampati;",
  "atk-s0514a3:5921_0": "Vessantare varaṁ datvā, saggakāyaṁ apakkamī’’ti.",
  "atk-s0514a3:5922_0": "Tattha vessantareti vessantarassa. Apakkamīti gato anuppattoyevāti.",
  "atk-s0514a3:5923_0": "Sakkapabbavaṇṇanā niṭṭhitā.",
  "atk-s0514a3:5924_0": "Mahārājapabbavaṇṇanā",
  "atk-s0514a3:5925_0": "Bodhisatto ca maddī ca sammodamānā sakkadattiye assame vasiṁsu.",
  "atk-s0514a3:5925_1": "Jūjakopi kumāre gahetvā saṭṭhiyojanamaggaṁ paṭipajji.",
  "atk-s0514a3:5925_2": "Devatā kumārānaṁ ārakkhamakaṁsu.",
  "atk-s0514a3:5925_3": "Jūjakopi sūriye atthaṅgate kumāre gacche bandhitvā bhūmiyaṁ nipajjāpetvā sayaṁ caṇḍavāḷamigabhayena rukkhaṁ āruyha viṭapantare sayati.",
  "atk-s0514a3:5925_4": "Tasmiṁ khaṇe eko devaputto vessantaravaṇṇena,",
  "atk-s0514a3:5925_5": "ekā devadhītā maddivaṇṇena āgantvā kumāre mocetvā hatthapāde sambāhitvā nhāpetvā maṇḍetvā dibbabhojanaṁ",
  "atk-s0514a3:5925_6": "bhojetvā dibbasayane sayāpetvā aruṇuggamanakāle baddhākāreneva nipajjāpetvā antaradhāyi.",
  "atk-s0514a3:5925_7": "Evaṁ te devatāsaṅgahena arogā hutvā gacchanti.",
  "atk-s0514a3:5925_8": "Jūjakopi devatādhiggahito hutvā ‘‘kāliṅgaraṭṭhaṁ gacchāmī’’ti gacchanto aḍḍhamāsena jetuttaranagaraṁ patto.",
  "atk-s0514a3:5925_9": "Taṁ divasaṁ paccūsakāle sañjayo mahārājā supinaṁ passi.",
  "atk-s0514a3:5925_10": "Evarūpo supino ahosi –",
  "atk-s0514a3:5925_11": "rañño mahāvinicchaye nisinnassa eko puriso kaṇho dve padumāni āharitvā rañño hatthe ṭhapesi.",
  "atk-s0514a3:5925_12": "Rājā tāni dvīsu kaṇṇesu piḷandhi.",
  "atk-s0514a3:5925_13": "Tesaṁ reṇu bhassitvā rañño ure patati.",
  "atk-s0514a3:5925_14": "So pabujjhitvā pātova brāhmaṇe pucchi.",
  "atk-s0514a3:5925_15": "Te ‘‘cirapavutthā vo, deva,",
  "atk-s0514a3:5925_16": "bandhavā āgamissantī’’ti byākariṁsu.",
  "atk-s0514a3:5925_17": "So pātova sīsaṁ nhāyitvā nānaggarasabhojanaṁ bhuñjitvā alaṅkaritvā vinicchaye nisīdi.",
  "atk-s0514a3:5925_18": "Devatā brāhmaṇaṁ dvīhi kumārehi saddhiṁ ānetvā rājaṅgaṇe ṭhapayiṁsu.",
  "atk-s0514a3:5925_19": "Tasmiṁ khaṇe rājā maggaṁ olokento kumāre disvā āha –",
  "atk-s0514a3:5926_0": "2303.",
  "atk-s0514a3:5927_0": " ‘‘Kassetaṁ mukhamābhāti, hemaṁ-vuttattamagginā;",
  "atk-s0514a3:5928_0": "Nikkhaṁva jātarūpassa, ukkāmukhapahaṁsitaṁ.",
  "atk-s0514a3:5929_0": "2304.",
  "atk-s0514a3:5930_0": " ‘‘Ubho sadisapaccaṅgā, ubho sadisalakkhaṇā;",
  "atk-s0514a3:5931_0": "Jālissa sadiso eko, ekā kaṇhājinā yathā.",
  "atk-s0514a3:5932_0": "2305.",
  "atk-s0514a3:5933_0": " ‘‘Sīhā bilāva nikkhantā, ubho sampatirūpakā;",
  "atk-s0514a3:5934_0": "Jātarūpamayāyeva, ime dissanti dārakā’’ti.",
  "atk-s0514a3:5935_0": "Tattha hemaṁvuttattamaggināti hemaṁ iva uttattaṁ agginā.",
  "atk-s0514a3:5935_1": "Sīhā bilāva nikkhantāti kañcanaguhato nikkhantā sīhā viya.",
  "atk-s0514a3:5936_0": "Evaṁ rājā tīhi gāthāhi kumāre vaṇṇetvā ekaṁ amaccaṁ āṇāpesi ‘‘gacchetaṁ brāhmaṇaṁ dārakehi saddhiṁ ānehī’’ti.",
  "atk-s0514a3:5936_1": "So vegena gantvā brāhmaṇaṁ ānesi.",
  "atk-s0514a3:5936_2": "Atha rājā brāhmaṇaṁ āha –",
  "atk-s0514a3:5937_0": "2306.",
  "atk-s0514a3:5938_0": " ‘‘Kuto nu bhavaṁ bhāradvāja, ime ānesi dārake;",
  "atk-s0514a3:5939_0": "Ajja raṭṭhaṁ anuppatto, kuhiṁ gacchasi brāhmaṇā’’ti.",
  "atk-s0514a3:5940_0": "Jūjako āha –",
  "atk-s0514a3:5941_0": "2307.",
  "atk-s0514a3:5942_0": " ‘‘Mayhaṁ te dārakā deva, dinnā vittena sañjaya;",
  "atk-s0514a3:5943_0": "Ajja pannarasā ratti, yato laddhā me dārakā’’ti.",
  "atk-s0514a3:5944_0": "Tattha vittenāti tuṭṭhena pasannena.",
  "atk-s0514a3:5944_1": "Ajja pannarasā rattīti imesaṁ laddhadivasato paṭṭhāya ajja pannarasā rattīti vadati.",
  "atk-s0514a3:5945_0": "Rājā āha –",
  "atk-s0514a3:5946_0": "2308.",
  "atk-s0514a3:5947_0": " ‘‘Kena vā vācapeyyena, sammāñāyena saddahe;",
  "atk-s0514a3:5948_0": "Ko tetaṁ dānamadadā, puttake dānamuttama’’nti.",
  "atk-s0514a3:5949_0": "Tattha kena vā vācapeyyenāti brāhmaṇa,",
  "atk-s0514a3:5949_1": "kena piyavacanena te tayā laddhā.",
  "atk-s0514a3:5949_2": "Sammāñāyena saddaheti musāvādaṁ akatvā sammāñāyena kāraṇena amhe saddahāpeyyāsi.",
  "atk-s0514a3:5949_3": "Puttaketi attano piyaputtake uttamaṁ dānaṁ katvā ko te etaṁ dānaṁ adadāti.",
  "atk-s0514a3:5950_0": "Jūjako āha –",
  "atk-s0514a3:5951_0": "2309.",
  "atk-s0514a3:5952_0": " ‘‘Yo yācataṁ patiṭṭhāsi, bhūtānaṁ dharaṇīriva;",
  "atk-s0514a3:5953_0": "So me vessantaro rājā, puttedāsi vane vasaṁ.",
  "atk-s0514a3:5954_0": "2310.",
  "atk-s0514a3:5955_0": " ‘‘Yo yācataṁ gatī āsi, savantīnaṁva sāgaro;",
  "atk-s0514a3:5956_0": "So me vessantaro rājā, puttedāsi vane vasa’’nti.",
  "atk-s0514a3:5957_0": "Tattha patiṭṭhāsīti patiṭṭhā āsi.",
  "atk-s0514a3:5958_0": "Taṁ sutvā amaccā vessantaraṁ garahamānā āhaṁsu –",
  "atk-s0514a3:5959_0": "2311.",
  "atk-s0514a3:5960_0": " ‘‘Dukkaṭaṁ vata bho raññā, saddhena gharamesinā;",
  "atk-s0514a3:5961_0": "Kathaṁ nu puttake dajjā, araññe avaruddhako.",
  "atk-s0514a3:5962_0": "2312.",
  "atk-s0514a3:5963_0": " ‘‘Imaṁ bhonto nisāmetha, yāvantettha samāgatā;",
  "atk-s0514a3:5964_0": "Kathaṁ vessantaro rājā, puttedāsi vane vasaṁ.",
  "atk-s0514a3:5965_0": "2313.",
  "atk-s0514a3:5966_0": " ‘‘Dāsiṁ dāsañca so dajjā, assaṁ cassatarīrathaṁ;",
  "atk-s0514a3:5967_0": "Hatthiñca kuñjaraṁ dajjā, kathaṁ so dajja dārake’’ti.",
  "atk-s0514a3:5968_0": "Tattha saddhenāti saddhāya sampannenapi satā gharaṁ āvasantena raññā idaṁ dukkaṭaṁ vata,",
  "atk-s0514a3:5968_1": "ayuttaṁ vata kataṁ.",
  "atk-s0514a3:5968_2": "Avaruddhakoti raṭṭhā pabbājito araññe vasanto.",
  "atk-s0514a3:5968_3": "Imaṁ bhontoti bhonto nagaravāsino yāvanto ettha samāgatā,",
  "atk-s0514a3:5968_4": "sabbe imaṁ nisāmetha upadhāretha,",
  "atk-s0514a3:5968_5": "kathaṁ nāmeso puttake dāse katvā adāsi,",
  "atk-s0514a3:5968_6": "kena nāma evarūpaṁ katapubbanti adhippāyenevamāhaṁsu.",
  "atk-s0514a3:5968_7": "Dajjāti dāsādīsu yaṁ kiñci dhanaṁ detu.",
  "atk-s0514a3:5968_8": "Kathaṁ so dajja dāraketi ime pana dārake kena kāraṇena adāsīti.",
  "atk-s0514a3:5969_0": "Taṁ sutvā kumāro pitu garahaṁ asahanto vātābhihatassa sineruno bāhaṁ oḍḍento viya imaṁ gāthamāha –",
  "atk-s0514a3:5970_0": "2314.",
  "atk-s0514a3:5971_0": " ‘‘Yassa nassa ghare dāso, asso cassatarīratho;",
  "atk-s0514a3:5972_0": "Hatthī ca kuñjaro nāgo, kiṁ so dajjā pitāmahā’’ti.",
  "atk-s0514a3:5973_0": "Rājā āha –",
  "atk-s0514a3:5974_0": "2315.",
  "atk-s0514a3:5975_0": " ‘‘Dānamassa pasaṁsāma, na ca nindāma puttakā;",
  "atk-s0514a3:5976_0": "Kathaṁ nu hadayaṁ āsi, tumhe datvā vanibbake’’ti.",
  "atk-s0514a3:5977_0": "Tattha dānamassa pasaṁsāmāti puttakā mayaṁ tava pitu dānaṁ pasaṁsāma na nindāma.",
  "atk-s0514a3:5978_0": "Taṁ sutvā kumāro āha –",
  "atk-s0514a3:5979_0": "2316.",
  "atk-s0514a3:5980_0": " ‘‘Dukkhassa hadayaṁ āsi, atho uṇhampi passasi;",
  "atk-s0514a3:5981_0": "Rohinīheva tambakkhī, pitā assūni vattayī’’ti.",
  "atk-s0514a3:5982_0": "Tattha dukkhassa hadayaṁ āsīti pitāmaha kaṇhājināya vuttaṁ etaṁ vacanaṁ sutvā tassa hadayaṁ dukkhaṁ āsi.",
  "atk-s0514a3:5982_1": "Rohinīheva tambakkhīti tambavaṇṇehi viya rattaakkhīhi mama pitā tasmiṁ khaṇe assūni pavattayi.",
  "atk-s0514a3:5983_0": "Idānissā taṁ vacanaṁ dassento āha –",
  "atk-s0514a3:5984_0": "2317.",
  "atk-s0514a3:5985_0": " ‘‘Yaṁ taṁ kaṇhājināvoca, ayaṁ maṁ tāta brāhmaṇo;",
  "atk-s0514a3:5986_0": "Laṭṭhiyā paṭikoṭeti, ghare jātaṁva dāsiyaṁ.",
  "atk-s0514a3:5987_0": "2318.",
  "atk-s0514a3:5988_0": " ‘‘Na cāyaṁ brāhmaṇo tāta, dhammikā honti brāhmaṇā;",
  "atk-s0514a3:5989_0": "Yakkho brāhmaṇavaṇṇena, khādituṁ tāta neti no;",
  "atk-s0514a3:5990_0": "Nīyamāne pisācena, kiṁ nu tāta udikkhasī’’ti.",
  "atk-s0514a3:5991_0": "Atha ne kumāre brāhmaṇaṁ amuñcante disvā rājā gāthamāha –",
  "atk-s0514a3:5992_0": "2319.",
  "atk-s0514a3:5993_0": " ‘‘Rājaputtī ca vo mātā, rājaputto ca vo pitā;",
  "atk-s0514a3:5994_0": "Pubbe me aṅkamāruyha, kiṁ nu tiṭṭhatha ārakā’’ti.",
  "atk-s0514a3:5995_0": "Tattha pubbe meti tumhe ito pubbe maṁ disvā vegenāgantvā mama aṅkamāruyha,",
  "atk-s0514a3:5995_1": "idāni kiṁ nu ārakā tiṭṭhathāti?",
  "atk-s0514a3:5996_0": "Kumāro āha –",
  "atk-s0514a3:5997_0": "2320.",
  "atk-s0514a3:5998_0": " ‘‘Rājaputtī ca no mātā, rājaputto ca no pitā;",
  "atk-s0514a3:5999_0": "Dāsā mayaṁ brāhmaṇassa, tasmā tiṭṭhāma ārakā’’ti.",
  "atk-s0514a3:6000_0": "Tattha dāsā mayanti idāni pana mayaṁ brāhmaṇassa dāsā bhavāma.",
  "atk-s0514a3:6001_0": "Rājā āha –",
  "atk-s0514a3:6002_0": "2321.",
  "atk-s0514a3:6003_0": " ‘‘Mā sammevaṁ avacuttha, ḍayhate hadayaṁ mama;",
  "atk-s0514a3:6004_0": "Citakāyaṁva me kāyo, āsane na sukhaṁ labhe.",
  "atk-s0514a3:6005_0": "2322.",
  "atk-s0514a3:6006_0": " ‘‘Mā sammevaṁ avacuttha, bhiyyo sokaṁ janetha maṁ;",
  "atk-s0514a3:6007_0": "Nikkiṇissāmi dabbena, na vo dāsā bhavissatha.",
  "atk-s0514a3:6008_0": "2323.",
  "atk-s0514a3:6009_0": " ‘‘Kimagghiyañhi vo tāta, brāhmaṇassa pitā adā;",
  "atk-s0514a3:6010_0": "Yathābhūtaṁ me akkhātha, paṭipādentu brāhmaṇa’’nti.",
  "atk-s0514a3:6011_0": "Tattha sammāti piyavacanaṁ.",
  "atk-s0514a3:6011_1": "Citakāyaṁva me kāyoti idāni mama kāyo aṅgāracitakāyaṁ āropito viya jāto.",
  "atk-s0514a3:6011_2": "Janetha manti janetha me,",
  "atk-s0514a3:6011_3": "ayameva vā pāṭho.",
  "atk-s0514a3:6011_4": "Nikkiṇissāmi dabbenāti dhanaṁ datvā mocessāmi.",
  "atk-s0514a3:6011_5": "Kimagghiyanti kiṁ agghaṁ katvā.",
  "atk-s0514a3:6011_6": "Paṭipādentūti dhanaṁ paṭicchāpentu.",
  "atk-s0514a3:6012_0": "Kumāro āha –",
  "atk-s0514a3:6013_0": "2324.",
  "atk-s0514a3:6014_0": " ‘‘Sahassagghañhi maṁ tāta, brāhmaṇassa pitā adā;",
  "atk-s0514a3:6015_0": "Atha kaṇhājinaṁ kaññaṁ, hatthinā ca satena cā’’ti.",
  "atk-s0514a3:6016_0": "Tattha sahassagghaṁ hīti deva,",
  "atk-s0514a3:6016_1": "maṁ pitā tadā nikkhasahassaṁ agghāpetvā adāsi.",
  "atk-s0514a3:6016_2": "Atha kaṇhājinanti kaniṭṭhaṁ pana me kaṇhājinaṁ.",
  "atk-s0514a3:6016_3": "Hatthinā ca satena cāti hatthīnañca assānañca usabhānañca nikkhānañcāti sabbesaṁ etesaṁ satena antamaso",
  "atk-s0514a3:6016_4": "mañcapīṭhapāduke upādāya sabbasatena agghāpesīti.",
  "atk-s0514a3:6017_0": "Rājā kumārānaṁ nikkayaṁ dāpento āha –",
  "atk-s0514a3:6018_0": "2325.",
  "atk-s0514a3:6019_0": " ‘‘Uṭṭhehi katte taramāno, brāhmaṇassa avākara;",
  "atk-s0514a3:6020_0": "Dāsisataṁ dāsasataṁ, gavaṁ hatthusabhaṁ sataṁ;",
  "atk-s0514a3:6021_0": "Jātarūpasahassañca, puttānaṁ dehi nikkaya’’nti.",
  "atk-s0514a3:6022_0": "Tattha avākarāti dehi.",
  "atk-s0514a3:6023_0": "2326.",
  "atk-s0514a3:6024_0": " ‘‘Tato kattā taramāno, brāhmaṇassa avākari;",
  "atk-s0514a3:6025_0": "Dāsisataṁ dāsasataṁ, gavaṁ hatthusabhaṁ sataṁ;",
  "atk-s0514a3:6026_0": "Jātarūpasahassañca, puttānaṁdāsi nikkaya’’nti.",
  "atk-s0514a3:6027_0": "Tattha avākarīti adāsi. Nikkayanti agghassa mūlaṁ.",
  "atk-s0514a3:6028_0": "Evaṁ brāhmaṇassa sabbasatañca nikkhasahassañca kumārānaṁ nikkayaṁ adāsi,",
  "atk-s0514a3:6028_1": "sattabhūmikañca pāsādaṁ,",
  "atk-s0514a3:6028_2": "brāhmaṇassa parivāro mahā ahosi.",
  "atk-s0514a3:6028_3": "So dhanaṁ paṭisāmetvā pāsādaṁ abhiruyha sādurasabhojanaṁ bhuñjitvā mahāsayane nipajji.",
  "atk-s0514a3:6028_4": "Kumāre sīsaṁ nahāpetvā bhojetvā alaṅkaritvā ekaṁ ayyako,",
  "atk-s0514a3:6028_5": "ekaṁ ayyikāti dvepi ucchaṅge upavesesuṁ.",
  "atk-s0514a3:6028_6": "Tamatthaṁ pakāsento satthā āha –",
  "atk-s0514a3:6029_0": "2327.",
  "atk-s0514a3:6030_0": " ‘‘Nikkiṇitvā nahāpetvā, bhojayitvāna dārake;",
  "atk-s0514a3:6031_0": "Samalaṅkaritvā bhaṇḍena, ucchaṅge upavesayuṁ.",
  "atk-s0514a3:6032_0": "2328.",
  "atk-s0514a3:6033_0": " ‘‘Sīsaṁ nhāte sucivatthe, sabbābharaṇabhūsite;",
  "atk-s0514a3:6034_0": "Rājā aṅke karitvāna, ayyako paripucchatha.",
  "atk-s0514a3:6035_0": "2329.",
  "atk-s0514a3:6036_0": " ‘‘Kuṇḍale ghusite māle, sabbābharaṇabhūsite;",
  "atk-s0514a3:6037_0": "Rājā aṅke karitvāna, idaṁ vacanamabravi.",
  "atk-s0514a3:6038_0": "2330.",
  "atk-s0514a3:6039_0": " ‘‘Kacci ubho arogā te, jāli mātāpitā tava;",
  "atk-s0514a3:6040_0": "Kacci uñchena yāpenti, kacci mūlaphalā bahū.",
  "atk-s0514a3:6041_0": "2331.",
  "atk-s0514a3:6042_0": " ‘‘Kacci ḍaṁsā makasā ca, appameva sarīsapā;",
  "atk-s0514a3:6043_0": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:6044_0": "Tattha kuṇḍaleti kuṇḍalāni pilandhāpetvā.",
  "atk-s0514a3:6044_1": "Ghusiteti ugghosite manoramaṁ ravaṁ ravante.",
  "atk-s0514a3:6044_2": "Māleti pupphāni pilandhāpetvā.",
  "atk-s0514a3:6044_3": "Aṅke karitvānāti jālikumāraṁ aṅke nisīdāpetvā.",
  "atk-s0514a3:6045_0": "Kumāro āha –",
  "atk-s0514a3:6046_0": "2332.",
  "atk-s0514a3:6047_0": " ‘‘Atho ubho arogā me, deva mātāpitā mama;",
  "atk-s0514a3:6048_0": "Atho uñchena yāpenti, atho mūlaphalā bahū.",
  "atk-s0514a3:6049_0": "2333.",
  "atk-s0514a3:6050_0": " ‘‘Atho ḍaṁsā makasā ca, appameva sarīsapā;",
  "atk-s0514a3:6051_0": "Vane vāḷamigākiṇṇe, hiṁsā nesaṁ na vijjati.",
  "atk-s0514a3:6052_0": "2334.",
  "atk-s0514a3:6053_0": " ‘‘Khaṇantālukalambāni, bilāni takkalāni ca;",
  "atk-s0514a3:6054_0": "Kolaṁ bhallātakaṁ bellaṁ, sā no āhatva posati.",
  "atk-s0514a3:6055_0": "2335.",
  "atk-s0514a3:6056_0": " ‘‘Yañceva sā āharati, vanamūlaphalahāriyā;",
  "atk-s0514a3:6057_0": "Taṁ no sabbe samāgantvā, rattiṁ bhuñjāma no divā.",
  "atk-s0514a3:6058_0": "2336.",
  "atk-s0514a3:6059_0": " ‘‘Ammāva no kisā paṇḍu, āharantī dumapphalaṁ;",
  "atk-s0514a3:6060_0": "Vātātapena sukhumālī, padumaṁ hatthagatāmiva.",
  "atk-s0514a3:6061_0": "2337.",
  "atk-s0514a3:6062_0": " ‘‘Ammāya patanū kesā, vicarantyā brahāvane;",
  "atk-s0514a3:6063_0": "Vane vāḷamigākiṇṇe, khaggadīpinisevite.",
  "atk-s0514a3:6064_0": "2338.",
  "atk-s0514a3:6065_0": " ‘‘Kesesu jaṭaṁ bandhitvā, kacche jallamadhārayi;",
  "atk-s0514a3:6066_0": "Cammavāsī chamā seti, jātavedaṁ namassatī’’ti.",
  "atk-s0514a3:6067_0": "Tattha khaṇantālukalambānīti khaṇantī ālūni ca kalambāni ca.",
  "atk-s0514a3:6067_1": "Iminā mātāpitūnaṁ kicchajīvikaṁ vaṇṇeti.",
  "atk-s0514a3:6067_2": "Taṁ noti ettha noti nipātamattaṁ.",
  "atk-s0514a3:6067_3": "Padumaṁ hatthagatāmivāti hatthena parimadditaṁ padumaṁ viya jātā.",
  "atk-s0514a3:6067_4": "Patanū kesāti deva,",
  "atk-s0514a3:6067_5": "ammāya me mahāvane vicarantiyā te bhamarapattavaṇṇā kāḷakesā rukkhasākhādīhi viluttā patanū jātā.",
  "atk-s0514a3:6067_6": "Jallamadhārayīti ubhohi kacchehi jallaṁ dhāreti,",
  "atk-s0514a3:6067_7": "kiliṭṭhavesena vicaratīti.",
  "atk-s0514a3:6068_0": "So evaṁ mātu dukkhitabhāvaṁ kathetvā ayyakaṁ codento imaṁ gāthamāha –",
  "atk-s0514a3:6069_0": "2339.",
  "atk-s0514a3:6070_0": " ‘‘Puttā piyā manussānaṁ, lokasmiṁ udapajjisuṁ;",
  "atk-s0514a3:6071_0": "Na hi nūnamhākaṁ ayyassa, putte sneho ajāyathā’’ti.",
  "atk-s0514a3:6072_0": "Tattha udapajjisunti uppajjiṁsu.",
  "atk-s0514a3:6073_0": "Tato rājā attano dosaṁ āvikaronto āha –",
  "atk-s0514a3:6074_0": "2340.",
  "atk-s0514a3:6075_0": " ‘‘Dukkaṭañca hi no putta, bhūnahaccaṁ kataṁ mayā;",
  "atk-s0514a3:6076_0": "Yohaṁ sivīnaṁ vacanā, pabbājesimadūsakaṁ.",
  "atk-s0514a3:6077_0": "2341.",
  "atk-s0514a3:6078_0": " ‘‘Yaṁ me kiñci idha atthi, dhanaṁ dhaññañca vijjati;",
  "atk-s0514a3:6079_0": "Etu vessantaro rājā, siviraṭṭhe pasāsatū’’ti.",
  "atk-s0514a3:6080_0": "Tattha puttāti putta jāli etaṁ amhākaṁ dukkaṭaṁ.",
  "atk-s0514a3:6080_1": "Bhūnahaccanti vuḍḍhighātakammaṁ.",
  "atk-s0514a3:6080_2": "Yaṁ me kiñcīti tāta,",
  "atk-s0514a3:6080_3": "yaṁ me kiñci idha atthi,",
  "atk-s0514a3:6080_4": "sabbaṁ te pitu demi.",
  "atk-s0514a3:6080_5": "Siviraṭṭhe pasāsatūti imasmiṁ nagare so rājā hutvā pasāsatūti.",
  "atk-s0514a3:6081_0": "Kumāro āha –",
  "atk-s0514a3:6082_0": "2342.",
  "atk-s0514a3:6083_0": " ‘‘Na deva mayhaṁ vacanā, ehiti sivisuttamo;",
  "atk-s0514a3:6084_0": "Sayameva devo gantvā, siñca bhogehi atraja’’nti.",
  "atk-s0514a3:6085_0": "Tattha sivisuttamoti siviseṭṭho vessantaro. Siñcāti mahāmegho viya vuṭṭhiyā bhogehi abhisiñca.",
  "atk-s0514a3:6086_0": "2343.",
  "atk-s0514a3:6087_0": " ‘‘Tato senāpatiṁ rājā, sañjayo ajjhabhāsatha;",
  "atk-s0514a3:6088_0": "Hatthī assā rathā pattī, senā sannāhayantu naṁ;",
  "atk-s0514a3:6089_0": "Negamā ca maṁ anventu, brāhmaṇā ca purohitā.",
  "atk-s0514a3:6090_0": "2344.",
  "atk-s0514a3:6091_0": " ‘‘Tato saṭṭhisahassāni, yodhino cārudassanā;",
  "atk-s0514a3:6092_0": "Khippamāyantu sannaddhā, nānāvaṇṇehilaṅkatā.",
  "atk-s0514a3:6093_0": "2345.",
  "atk-s0514a3:6094_0": " ‘‘Nīlavatthadharā neke, pītāneke nivāsitā;",
  "atk-s0514a3:6095_0": "Aññe lohitauṇhīsā, suddhāneke nivāsitā;",
  "atk-s0514a3:6096_0": "Khippamāyantu sannaddhā, nānāvaṇṇehilaṅkatā.",
  "atk-s0514a3:6097_0": "2346.",
  "atk-s0514a3:6098_0": " ‘‘Himavā yathā gandhadharo, pabbato gandhamādano;",
  "atk-s0514a3:6099_0": "Nānārukkhehi sañchanno, mahābhūtagaṇālayo.",
  "atk-s0514a3:6100_0": "2347.",
  "atk-s0514a3:6101_0": " ‘‘Osadhehi ca dibbehi, disā bhāti pavāti ca;",
  "atk-s0514a3:6102_0": "Khippamāyantu sannaddhā, disā bhantu pavantu ca.",
  "atk-s0514a3:6103_0": "2348.",
  "atk-s0514a3:6104_0": " ‘‘Tato nāgasahassāni, yojayantu catuddasa;",
  "atk-s0514a3:6105_0": "Suvaṇṇakacchā mātaṅgā, hemakappanavāsasā.",
  "atk-s0514a3:6106_0": "2349.",
  "atk-s0514a3:6107_0": " ‘‘Ārūḷhā gāmaṇīyehi, tomaraṅkusapāṇibhi;",
  "atk-s0514a3:6108_0": "Khippamāyantu sannaddhā, hatthikkhandhehi dassitā.",
  "atk-s0514a3:6109_0": "2350.",
  "atk-s0514a3:6110_0": " ‘‘Tato assasahassāni, yojayantu catuddasa;",
  "atk-s0514a3:6111_0": "Ājānīyāva jātiyā, sindhavā sīghavāhanā.",
  "atk-s0514a3:6112_0": "2351.",
  "atk-s0514a3:6113_0": " ‘‘Ārūḷhā gāmaṇīyehi, illiyācāpadhāribhi;",
  "atk-s0514a3:6114_0": "Khippamāyantu sannaddhā, assapiṭṭhehīlaṅkatā.",
  "atk-s0514a3:6115_0": "2352.",
  "atk-s0514a3:6116_0": " ‘‘Tato rathasahassāni, yojayantu catuddasa;",
  "atk-s0514a3:6117_0": "Ayosukatanemiyo, suvaṇṇacitapakkhare.",
  "atk-s0514a3:6118_0": "2353.",
  "atk-s0514a3:6119_0": " ‘‘Āropentu dhaje tattha, cammāni kavacāni ca;",
  "atk-s0514a3:6120_0": "Vippālentu ca cāpāni, daḷhadhammā pahārino;",
  "atk-s0514a3:6121_0": "Khippamāyantu sannaddhā, rathesu rathajīvino’’ti.",
  "atk-s0514a3:6122_0": "Tattha sannāhayantunanti sannayhantu.",
  "atk-s0514a3:6122_1": "Saṭṭhisahassānīti mama puttena sahajātā saṭṭhisahassā amaccā.",
  "atk-s0514a3:6122_2": "Nīlavatthadharā neketi eke nīlavatthanivāsitā hutvā āyantu.",
  "atk-s0514a3:6122_3": "Mahābhūtagaṇālayoti bahuyakkhagaṇānaṁ ālayo.",
  "atk-s0514a3:6122_4": "Disā bhantu pavantu cāti vuttappakāro himavā viya ābharaṇavilepanādīhi obhāsentu ceva pavāyantu ca.",
  "atk-s0514a3:6122_5": "Hatthikkhandhehīti te hatthigāmaṇino hatthikkhandhehi khippamāyantu.",
  "atk-s0514a3:6122_6": "Dassitāti dassitavibhūsanā.",
  "atk-s0514a3:6122_7": "Ayosukatanemiyoti ayena suṭṭhu parikkhittanemiyo.",
  "atk-s0514a3:6122_8": "Suvaṇṇacitapakkhareti suvaṇṇena khacitapakkhare.",
  "atk-s0514a3:6122_9": "Evarūpe cuddasa sahasse rathe yojayantūti vadati.",
  "atk-s0514a3:6122_10": "Vippālentūti āropentu.",
  "atk-s0514a3:6123_0": "Evaṁ rājā senaṅgaṁ vicāretvā ‘‘puttassa me jetuttaranagarato yāva vaṅkapabbatā aṭṭhusabhavitthāraṁ āgamanamaggaṁ",
  "atk-s0514a3:6123_1": "samatalaṁ katvā maggālaṅkāratthāya idañcidañca karothā’’ti āṇāpento āha –",
  "atk-s0514a3:6124_0": "2354.",
  "atk-s0514a3:6125_0": " ‘‘Lājā olopiyā pupphā, mālāgandhavilepanā;",
  "atk-s0514a3:6126_0": "Agghiyāni ca tiṭṭhantu, yena maggena ehiti.",
  "atk-s0514a3:6127_0": "2355.",
  "atk-s0514a3:6128_0": " ‘‘Gāme gāme sataṁ kumbhā, merayassa surāya ca;",
  "atk-s0514a3:6129_0": "Maggamhi patitiṭṭhantu, yena maggena ehiti.",
  "atk-s0514a3:6130_0": "2356.",
  "atk-s0514a3:6131_0": " ‘‘Maṁsā pūvā saṅkuliyo, kummāsā macchasaṁyutā;",
  "atk-s0514a3:6132_0": "Maggamhi patitiṭṭhantu, yena maggena ehiti.",
  "atk-s0514a3:6133_0": "2357.",
  "atk-s0514a3:6134_0": " ‘‘Sappi telaṁ dadhi khīraṁ, kaṅgubījā bahū surā;",
  "atk-s0514a3:6135_0": "Maggamhi patitiṭṭhantu, yena maggena ehiti.",
  "atk-s0514a3:6136_0": "2358.",
  "atk-s0514a3:6137_0": " ‘‘Āḷārikā ca sūdā ca, naṭanaṭṭakagāyino;",
  "atk-s0514a3:6138_0": "Pāṇissarā kumbhathūṇiyo, mandakā sokajjhāyikā.",
  "atk-s0514a3:6139_0": "2359.",
  "atk-s0514a3:6140_0": " ‘‘Āhaññantu sabbavīṇā, bheriyo dindimāni ca;",
  "atk-s0514a3:6141_0": "Kharamukhāni dhamentu, nadantu ekapokkharā.",
  "atk-s0514a3:6142_0": "2360.",
  "atk-s0514a3:6143_0": " ‘‘Mudiṅgā paṇavā saṅkhā, godhā parivadentikā;",
  "atk-s0514a3:6144_0": "Dindimāni ca haññantu, kutumpadindimāni cā’’ti.",
  "atk-s0514a3:6145_0": "Tattha lājā olopiyā pupphāti lājehi saddhiṁ lājapañcamakāni pupphāni okirantānaṁ okiraṇapupphāni paṭiyādethāti āṇāpeti.",
  "atk-s0514a3:6145_1": "Mālāgandhavilepanāti maggavitāne olambakamālā ceva gandhavilepanāni ca.",
  "atk-s0514a3:6145_2": "Agghiyāni cāti pupphaagghiyāni ceva ratanaagghiyāni ca yena maggena mama putto ehiti,",
  "atk-s0514a3:6145_3": "tattha tiṭṭhantu.",
  "atk-s0514a3:6145_4": "Gāme gāmeti gāmadvāre gāmadvāre.",
  "atk-s0514a3:6145_5": "Patitiṭṭhantūti pipāsitānaṁ pivanatthāya paṭiyāditā hutvā surāmerayamajjakumbhā tiṭṭhantu.",
  "atk-s0514a3:6145_6": "Macchasaṁyutāti macchehi saṁyuttā.",
  "atk-s0514a3:6145_7": "Kaṅgubījāti kaṅgupiṭṭhamayā.",
  "atk-s0514a3:6145_8": "Mandakāti mandakagāyino.",
  "atk-s0514a3:6145_9": "Sokajjhāyikāti māyākārā,",
  "atk-s0514a3:6145_10": "aññepi vā ye keci uppannasokaharaṇasamatthā sokajjhāyikāti vuccanti,",
  "atk-s0514a3:6145_11": "socante jane attano vaṁsaghosaparamparānaṁ nacce kate nissoke katvā sayāpakāti attho.",
  "atk-s0514a3:6145_12": "Kharamukhānīti sāmuddikamahāmukhasaṅkhā.",
  "atk-s0514a3:6145_13": "Saṅkhāti dakkhiṇāvaṭṭā muṭṭhisaṅkhā ,",
  "atk-s0514a3:6145_14": "nāḷisaṅkhāti dve saṅkhā.",
  "atk-s0514a3:6145_15": "Godhā parivadentikā dindimāni kutumpadindimānīti imānipi cattāri tūriyāneva.",
  "atk-s0514a3:6146_0": "Evaṁ rājā maggālaṅkārāni vicāresi.",
  "atk-s0514a3:6146_1": "Jūjakopi pamāṇātikkantaṁ bhuñjitvā jīrāpetuṁ asakkonto tattheva kālamakāsi.",
  "atk-s0514a3:6146_2": "Rājā tassa sarīrakiccaṁ kārāpetvā ‘‘nagare koci brāhmaṇassa ñātako atthi,",
  "atk-s0514a3:6146_3": "idaṁ gaṇhātū’’ti bheriṁ carāpesi.",
  "atk-s0514a3:6146_4": "Na kañcissa ñātakaṁ passi,",
  "atk-s0514a3:6146_5": "dhanaṁ puna raññoyeva ahosi.",
  "atk-s0514a3:6146_6": "Atha sattame divase sabbā senā sannipati.",
  "atk-s0514a3:6146_7": "Atha rājā mahantena parivārena jāliṁ magganāyakaṁ katvā nikkhami.",
  "atk-s0514a3:6146_8": "Tamatthaṁ pakāsento satthā āha –",
  "atk-s0514a3:6147_0": "2361.",
  "atk-s0514a3:6148_0": " ‘‘Sā senā mahatī āsi, uyyuttā sivivāhinī;",
  "atk-s0514a3:6149_0": "Jālinā magganāyena, vaṅkaṁ pāyāsi pabbataṁ.",
  "atk-s0514a3:6150_0": "2362.",
  "atk-s0514a3:6151_0": " ‘‘Koñcaṁ nadati mātaṅgo, kuñjaro saṭṭhihāyano;",
  "atk-s0514a3:6152_0": "Kacchāya baddhamānāya, koñcaṁ nadati vāraṇo.",
  "atk-s0514a3:6153_0": "2363.",
  "atk-s0514a3:6154_0": " ‘‘Ājānīyā hasiyanti, nemighoso ajāyatha;",
  "atk-s0514a3:6155_0": "Abbhaṁ rajo acchādesi, uyyuttā sivivāhinī.",
  "atk-s0514a3:6156_0": "2364.",
  "atk-s0514a3:6157_0": " ‘‘Sā senā mahatī āsi, uyyuttā hārahārinī;",
  "atk-s0514a3:6158_0": "Jālinā magganāyena, vaṅkaṁ pāyāsi pabbataṁ.",
  "atk-s0514a3:6159_0": "2365.",
  "atk-s0514a3:6160_0": " ‘‘Te pāviṁsu brahāraññaṁ, bahusākhaṁ mahodakaṁ;",
  "atk-s0514a3:6161_0": "Puppharukkhehi sañchannaṁ, phalarukkhehi cūbhayaṁ.",
  "atk-s0514a3:6162_0": "2366.",
  "atk-s0514a3:6163_0": " ‘‘Tattha bindussarā vaggū, nānāvaṇṇā bahū dijā;",
  "atk-s0514a3:6164_0": "Kūjantamupakūjanti, utusampupphite dume.",
  "atk-s0514a3:6165_0": "2367.",
  "atk-s0514a3:6166_0": " ‘‘Te gantvā dīghamaddhānaṁ, ahorattānamaccaye;",
  "atk-s0514a3:6167_0": "Padesaṁ taṁ upāgacchuṁ, yattha vessantaro ahū’’ti.",
  "atk-s0514a3:6168_0": "Tattha mahatīti dvādasaakkhobhaṇisaṅkhātā senā.",
  "atk-s0514a3:6168_1": "Uyyuttāti payātā.",
  "atk-s0514a3:6168_2": "Koñcaṁ nadatīti tadā kāliṅgaraṭṭhavāsino brāhmaṇā attano raṭṭhe deve vuṭṭhe taṁ nāgaṁ āharitvā sañjayassa adaṁsu.",
  "atk-s0514a3:6168_3": "So hatthī ‘‘sāmikaṁ vata passituṁ labhissāmī’’ti tuṭṭho koñcanādamakāsi.",
  "atk-s0514a3:6168_4": "Taṁ sandhāyetaṁ vuttaṁ.",
  "atk-s0514a3:6168_5": "Kacchāyāti suvaṇṇakacchāya baddhamānāyapi tussitvā koñcaṁ nadati.",
  "atk-s0514a3:6168_6": "Hasiyantīti hasasaddamakaṁsu .",
  "atk-s0514a3:6168_7": "Hārahārinīti haritabbaharaṇasamatthā.",
  "atk-s0514a3:6168_8": "Pāviṁsūti pavisiṁsu.",
  "atk-s0514a3:6168_9": "Bahusākhanti bahurukkhasākhaṁ.",
  "atk-s0514a3:6168_10": "Dīghamaddhānanti saṭṭhiyojanamaggaṁ.",
  "atk-s0514a3:6168_11": "Upāgacchunti yattha vessantaro ahosi,",
  "atk-s0514a3:6168_12": "taṁ padesaṁ upagatāti.",
  "atk-s0514a3:6169_0": "Mahārājapabbavaṇṇanā niṭṭhitā.",
  "atk-s0514a3:6170_0": "Chakhattiyakammavaṇṇanā",
  "atk-s0514a3:6171_0": "Jālikumāro mucalindasaratīre khandhāvāraṁ nivāsāpetvā cuddasa rathasahassāni āgatamaggābhimukhāneva ṭhapāpetvā",
  "atk-s0514a3:6171_1": "tasmiṁ tasmiṁ padese sīhabyagghadīpiādīsu ārakkhaṁ saṁvidahi.",
  "atk-s0514a3:6171_2": "Hatthiādīnaṁ saddo mahā ahosi.",
  "atk-s0514a3:6171_3": "Atha mahāsatto taṁ saddaṁ sutvā ‘‘kiṁ nu kho me paccāmittā mama pitaraṁ ghātetvā mamatthāya āgatā’’ti",
  "atk-s0514a3:6171_4": "maraṇabhayabhīto maddiṁ ādāya pabbataṁ āruyha senaṁ olokesi.",
  "atk-s0514a3:6171_5": "Tamatthaṁ pakāsento satthā āha –",
  "atk-s0514a3:6172_0": "2368.",
  "atk-s0514a3:6173_0": " ‘‘Tesaṁ sutvāna nigghosaṁ, bhīto vessantaro ahu;",
  "atk-s0514a3:6174_0": "Pabbataṁ abhiruhitvā, bhīto senaṁ udikkhati.",
  "atk-s0514a3:6175_0": "2369.",
  "atk-s0514a3:6176_0": " ‘‘Iṅgha maddi nisāmehi, nigghoso yādiso vane;",
  "atk-s0514a3:6177_0": "Ājānīyā hasiyanti, dhajaggāni ca dissare.",
  "atk-s0514a3:6178_0": "2370.",
  "atk-s0514a3:6179_0": " ‘‘Ime nūna araññasmiṁ, migasaṅghāni luddakā;",
  "atk-s0514a3:6180_0": "Vāgurāhi parikkhippa, sobbhaṁ pātetvā tāvade;",
  "atk-s0514a3:6181_0": "Vikkosamānā tibbāhi, hanti nesaṁ varaṁ varaṁ.",
  "atk-s0514a3:6182_0": "2371.",
  "atk-s0514a3:6183_0": " ‘‘Yathā mayaṁ adūsakā, araññe avaruddhakā;",
  "atk-s0514a3:6184_0": "Amittahatthattaṁ gatā, passa dubbalaghātaka’’nti.",
  "atk-s0514a3:6185_0": "Tattha iṅghāti codanatthe nipāto.",
  "atk-s0514a3:6185_1": "Nisāmehīti sakasenā vā parasenā vāti olokehi upadhārehi.",
  "atk-s0514a3:6185_2": "‘‘Ime nūna araññasmi’’ntiādīnaṁ aḍḍhateyyagāthānaṁ evamatthasambandho veditabbo ‘‘maddi yathā araññamhi",
  "atk-s0514a3:6185_3": "migasaṅghāni luddakā vāgurāhi parikkhippa atha vā pana sobbhaṁ pātetvā tāvadeva ‘hanatha, are,",
  "atk-s0514a3:6185_4": "duṭṭhamige’ti vikkosamānā tibbāhi migamāraṇasattīhi nesaṁ migānaṁ varaṁ varaṁ thūlaṁ thūlaṁ hananti,",
  "atk-s0514a3:6185_5": "ime ca nūna tatheva amhe asabbhāhi vācāhi vikkosamānā tibbāti sattīhi hanissanti,",
  "atk-s0514a3:6185_6": "mayañca adūsakā araññe avaruddhakā raṭṭhā pabbājitā vane vasāma,",
  "atk-s0514a3:6185_7": "evaṁ santepi amittānaṁ hatthattaṁ gatā,",
  "atk-s0514a3:6185_8": "passa dubbalaghātaka’’nti.",
  "atk-s0514a3:6185_9": "Evaṁ so maraṇabhayena paridevi.",
  "atk-s0514a3:6186_0": "Sā tassa vacanaṁ sutvā senaṁ oloketvā ‘‘sakasenāya bhavitabba’’nti mahāsattaṁ assāsentī imaṁ gāthamāha –",
  "atk-s0514a3:6187_0": "2372.",
  "atk-s0514a3:6188_0": " ‘‘Amittā nappasāheyyuṁ, aggīva udakaṇṇave;",
  "atk-s0514a3:6189_0": "Tadeva tvaṁ vicintehi, api sotthi ito siyā’’ti.",
  "atk-s0514a3:6190_0": "Tattha aggīva udakaṇṇaveti yathā tiṇukkādīnaṁ vasena upanīto aggi aṇṇavasaṅkhātāni puthulagambhīrāni udakāni nappasahati,",
  "atk-s0514a3:6190_1": "tāpetuṁ na sakkoti ,",
  "atk-s0514a3:6190_2": "tathā taṁ amittā nappasaheyyuṁ nābhibhavissanti.",
  "atk-s0514a3:6190_3": "Tadevāti yaṁ sakkena tuyhaṁ varaṁ datvā ‘‘mahārāja,",
  "atk-s0514a3:6190_4": "na cirasseva te pitā ehitī’’ti vuttaṁ,",
  "atk-s0514a3:6190_5": "tadeva tvaṁ vicintehi,",
  "atk-s0514a3:6190_6": "api nāma ito balakāyato amhākaṁ sotthi siyāti mahāsattaṁ assāsesi.",
  "atk-s0514a3:6191_0": "Atha mahāsatto sokaṁ tanukaṁ katvā tāya saddhiṁ pabbatā oruyha paṇṇasālādvāre nisīdi,",
  "atk-s0514a3:6191_1": "itarāpi attano paṇṇasālādvāre nisīdi.",
  "atk-s0514a3:6191_2": "Tamatthaṁ pakāsento satthā āha –",
  "atk-s0514a3:6192_0": "2373.",
  "atk-s0514a3:6193_0": " ‘‘Tato vessantaro rājā, orohitvāna pabbatā;",
  "atk-s0514a3:6194_0": "Nisīdi paṇṇasālāyaṁ, daḷhaṁ katvāna mānasa’’nti.",
  "atk-s0514a3:6195_0": "Tattha daḷhaṁ katvāna mānasanti mayaṁ pabbajitā nāma,",
  "atk-s0514a3:6195_1": "amhākaṁ ko kiṁ karissatīti thiraṁ hadayaṁ katvā nisīdi.",
  "atk-s0514a3:6196_0": "Tasmiṁ khaṇe sañjayo rājā deviṁ āmantetvā – ‘‘bhadde,",
  "atk-s0514a3:6196_1": "phussati amhesu sabbesu ekato gatesu soko mahā bhavissati,",
  "atk-s0514a3:6196_2": "paṭhamaṁ tāva ahaṁ gacchāmi,",
  "atk-s0514a3:6196_3": "tato ‘idāni sokaṁ vinodetvā nisinnā bhavissantī’ti sallakkhetvā tvaṁ mahantena parivārena āgaccheyyāsi.",
  "atk-s0514a3:6196_4": "Atha thokaṁ kālaṁ vītināmetvā jālikaṇhājinā pacchato āgacchantū’’ti vatvā rathaṁ nivattāpetvā āgatamaggābhimukhaṁ",
  "atk-s0514a3:6196_5": "katvā tattha tattha ārakkhaṁ saṁvidahitvā alaṅkatahatthikkhandhato oruyha puttassa santikaṁ agamāsi.",
  "atk-s0514a3:6196_6": "Tamatthaṁ pakāsento satthā āha –",
  "atk-s0514a3:6197_0": "2374.",
  "atk-s0514a3:6198_0": " ‘‘Nivattayitvāna rathaṁ, vuṭṭhapetvāna seniyo;",
  "atk-s0514a3:6199_0": "Ekaṁ araññe viharantaṁ, pitā puttaṁ upāgami.",
  "atk-s0514a3:6200_0": "2375.",
  "atk-s0514a3:6201_0": " ‘‘Hatthikkhandhato oruyha, ekaṁso pañjalīkato;",
  "atk-s0514a3:6202_0": "Parikiṇṇo amaccehi, puttaṁ siñcitumāgami.",
  "atk-s0514a3:6203_0": "2376.",
  "atk-s0514a3:6204_0": " ‘‘Tatthaddasa kumāraṁ so, rammarūpaṁ samāhitaṁ;",
  "atk-s0514a3:6205_0": "Nisinnaṁ paṇṇasālāyaṁ, jhāyantaṁ akutobhaya’’nti.",
  "atk-s0514a3:6206_0": "Tattha vuṭṭhapetvāna seniyoti ārakkhatthāya balakāye ṭhapetvā.",
  "atk-s0514a3:6206_1": "Ekaṁsoti ekaṁsakatauttarāsaṅgo.",
  "atk-s0514a3:6206_2": "Siñcitumāgamīti rajje abhisiñcituṁ upāgami.",
  "atk-s0514a3:6206_3": "Rammarūpanti anañjitaṁ amaṇḍitaṁ.",
  "atk-s0514a3:6207_0": "2377.",
  "atk-s0514a3:6208_0": " ‘‘Tañca disvāna āyantaṁ, pitaraṁ puttagiddhinaṁ;",
  "atk-s0514a3:6209_0": "Vessantaro ca maddī ca, paccuggantvā avandisuṁ.",
  "atk-s0514a3:6210_0": "2378.",
  "atk-s0514a3:6211_0": " ‘‘Maddī ca sirasā pāde, sasurassābhivādayi;",
  "atk-s0514a3:6212_0": "Maddī ahañhi te deva, pāde vandāmi te suṇhā;",
  "atk-s0514a3:6213_0": "Te su tattha palissajja, pāṇinā parimajjathā’’ti.",
  "atk-s0514a3:6214_0": "Tattha pāde vandāmi te suṇhāti ahaṁ, deva,",
  "atk-s0514a3:6214_1": "tava suṇhā pāde vandāmīti evaṁ vatvā vandi.",
  "atk-s0514a3:6214_2": "Te su tatthāti te ubhopi jane tasmiṁ sakkadattiye assame palissajitvā hadaye nipajjāpetvā sīse paricumbitvā mudukena pāṇinā parimajjatha,",
  "atk-s0514a3:6214_3": "piṭṭhiyo nesaṁ parimajji.",
  "atk-s0514a3:6215_0": "Tato roditvā paridevitvā rājā soke parinibbute tehi saddhiṁ paṭisanthāraṁ karonto āha –",
  "atk-s0514a3:6216_0": "2379.",
  "atk-s0514a3:6217_0": " ‘‘Kacci vo kusalaṁ putta, kacci putta anāmayaṁ;",
  "atk-s0514a3:6218_0": "Kacci uñchena yāpetha, kacci mūlaphalā bahū.",
  "atk-s0514a3:6219_0": "2380.",
  "atk-s0514a3:6220_0": " ‘‘Kacci ḍaṁsā makasā ca, appameva sarīsapā;",
  "atk-s0514a3:6221_0": "Vane vāḷamigākiṇṇe, kacci hiṁsā na vijjatī’’ti.",
  "atk-s0514a3:6222_0": "Pitu vacanaṁ sutvā mahāsatto āha –",
  "atk-s0514a3:6223_0": "2381.",
  "atk-s0514a3:6224_0": " ‘‘Atthi no jīvikā deva, sā ca yādisakīdisā;",
  "atk-s0514a3:6225_0": "Kasirā jīvikā homa, uñchācariyāya jīvitaṁ.",
  "atk-s0514a3:6226_0": "2382.",
  "atk-s0514a3:6227_0": " ‘‘Aniddhinaṁ mahārāja, dametassaṁva sārathi;",
  "atk-s0514a3:6228_0": "Tyamhā aniddhikā dantā, asamiddhi dameti no.",
  "atk-s0514a3:6229_0": "2383.",
  "atk-s0514a3:6230_0": " ‘‘Api no kisāni maṁsāni, pitu mātu adassanā;",
  "atk-s0514a3:6231_0": "Avaruddhānaṁ mahārāja, araññe jīvasokina’’nti.",
  "atk-s0514a3:6232_0": "Tattha yādisakīdisāti yā vā sā vā,",
  "atk-s0514a3:6232_1": "lāmakāti attho.",
  "atk-s0514a3:6232_2": "Kasirā jīvikā homāti tāta,",
  "atk-s0514a3:6232_3": "amhākaṁ uñchācariyāya jīvitaṁ nāma kicchaṁ,",
  "atk-s0514a3:6232_4": "dukkhā no jīvikā ahosi.",
  "atk-s0514a3:6232_5": "Aniddhinanti mahārāja,",
  "atk-s0514a3:6232_6": "aniddhiṁ asamiddhiṁ daliddapurisaṁ nāma sāva aniddhi cheko sārathi assaṁ viya dameti,",
  "atk-s0514a3:6232_7": "nibbisevanaṁ karoti,",
  "atk-s0514a3:6232_8": "te mayaṁ idha vasantā aniddhikā dantā nibbisevanā katā,",
  "atk-s0514a3:6232_9": "asamiddhiyeva no dametīti.",
  "atk-s0514a3:6232_10": "‘‘Dametha no’’tipi pāṭho,",
  "atk-s0514a3:6232_11": "damayittha noti attho.",
  "atk-s0514a3:6232_12": "Jīvasokinanti avigatasokānaṁ araññe vasantānaṁ kiṁ nāma amhākaṁ sukhanti vadati.",
  "atk-s0514a3:6233_0": "Evañca pana vatvā puna puttānaṁ pavattiṁ pucchanto āha –",
  "atk-s0514a3:6234_0": "2384.",
  "atk-s0514a3:6235_0": " ‘‘Yepi te siviseṭṭhassa, dāyādāpattamānasā;",
  "atk-s0514a3:6236_0": "Jālī kaṇhājinā cubho, brāhmaṇassa vasānugā;",
  "atk-s0514a3:6237_0": "Accāyikassa luddassa, yo ne gāvova sumbhati.",
  "atk-s0514a3:6238_0": "2385.",
  "atk-s0514a3:6239_0": " ‘‘Te rājaputtiyā putte, yadi jānātha saṁsatha;",
  "atk-s0514a3:6240_0": "Pariyāpuṇātha no khippaṁ, sappadaṭṭhaṁva māṇava’’nti.",
  "atk-s0514a3:6241_0": "Tattha dāyādāpattamānasāti mahārāja,",
  "atk-s0514a3:6241_1": "yepi te tava siviseṭṭhassa dāyādā apattamānasā asampuṇṇamanorathā hutvā brāhmaṇassa vasānugā jātā,",
  "atk-s0514a3:6241_2": "te dve kumāre yo brāhmaṇo gāvova sumbhati paharati,",
  "atk-s0514a3:6241_3": "te rājaputtiyā putte yadi diṭṭhavasena vā sutavasena vā jānātha saṁsatha.",
  "atk-s0514a3:6241_4": "Sappadaṭṭhaṁva māṇavanti visanimmadanatthāya sappadaṭṭhaṁ māṇavaṁ tikicchantā viya khippaṁ no pariyāpuṇātha kathethāti vadati.",
  "atk-s0514a3:6242_0": "Rājā āha –",
  "atk-s0514a3:6243_0": "2386.",
  "atk-s0514a3:6244_0": " ‘‘Ubho kumārā nikkītā, jālī kaṇhājinā cubho;",
  "atk-s0514a3:6245_0": "Brāhmaṇassa dhanaṁ datvā, putta mā bhāyi assasā’’ti.",
  "atk-s0514a3:6246_0": "Tattha nikkītāti nikkayaṁ datvā gahitā.",
  "atk-s0514a3:6247_0": "Taṁ sutvā mahāsatto paṭiladdhassāso pitarā saddhiṁ paṭisanthāramakāsi –",
  "atk-s0514a3:6248_0": "2387.",
  "atk-s0514a3:6249_0": " ‘‘Kacci nu tāta kusalaṁ, kacci tāta anāmayaṁ;",
  "atk-s0514a3:6250_0": "Kacci nu tāta me mātu, cakkhu na parihāyatī’’ti.",
  "atk-s0514a3:6251_0": "Tattha cakkhu na parihāyatīti puttasokena rodantiyā cakkhu na parihāyatīti.",
  "atk-s0514a3:6252_0": "Rājā āha –",
  "atk-s0514a3:6253_0": "2388.",
  "atk-s0514a3:6254_0": " ‘‘Kusalañceva me putta, atho putta anāmayaṁ;",
  "atk-s0514a3:6255_0": "Atho ca putta te mātu, cakkhu na parihāyatī’’ti.",
  "atk-s0514a3:6256_0": "Bodhisatto āha –",
  "atk-s0514a3:6257_0": "2389.",
  "atk-s0514a3:6258_0": " ‘‘Kacci arogaṁ yoggaṁ te, kacci vahati vāhanaṁ;",
  "atk-s0514a3:6259_0": "Kacci phīto janapado, kacci vuṭṭhi na chijjatī’’ti.",
  "atk-s0514a3:6260_0": "Tattha vuṭṭhīti vuṭṭhidhārā.",
  "atk-s0514a3:6261_0": "Rājā āha –",
  "atk-s0514a3:6262_0": "2390.",
  "atk-s0514a3:6263_0": " ‘‘Atho arogaṁ yoggaṁ me, atho vahati vāhanaṁ;",
  "atk-s0514a3:6264_0": "Atho phīto janapado, atho vuṭṭhi na chijjatī’’ti.",
  "atk-s0514a3:6265_0": "Evaṁ tesaṁ sallapantānaññeva phussatī devī ‘‘idāni sokaṁ tanukaṁ katvā nisinnā bhavissantī’’ti sallakkhetvā",
  "atk-s0514a3:6265_1": "mahāparivārena saddhiṁ puttassa santikaṁ agamāsi.",
  "atk-s0514a3:6265_2": "Tamatthaṁ pakāsento satthā āha –",
  "atk-s0514a3:6266_0": "2391.",
  "atk-s0514a3:6267_0": " ‘‘Iccevaṁ mantayantānaṁ, mātā nesaṁ adissatha;",
  "atk-s0514a3:6268_0": "Rājaputtī giridvāre, pattikā anupāhanā.",
  "atk-s0514a3:6269_0": "2392.",
  "atk-s0514a3:6270_0": " ‘‘Tañca disvāna āyantiṁ, mātaraṁ puttagiddhiniṁ;",
  "atk-s0514a3:6271_0": "Vessantaro ca maddī ca, paccuggantvā avandisuṁ.",
  "atk-s0514a3:6272_0": "2393.",
  "atk-s0514a3:6273_0": " ‘‘Maddī ca sirasā pāde, sassuyā abhivādayi;",
  "atk-s0514a3:6274_0": "Maddī ahañhi te ayye, pāde vandāmi te suṇhā’’ti.",
  "atk-s0514a3:6275_0": "Tesaṁ phussatideviṁ vanditvā ṭhitakāle puttakā kumārakumārikāhi parivutā āgamiṁsu.",
  "atk-s0514a3:6275_1": "Maddī ca tesaṁ āgamanamaggaṁ olokentīyeva aṭṭhāsi.",
  "atk-s0514a3:6275_2": "Sā te sotthinā āgacchante disvā sakabhāvena saṇṭhātuṁ asakkontī taruṇavacchā viya gāvī paridevamānā tato pāyāsi.",
  "atk-s0514a3:6275_3": "Tepi taṁ disvā paridevantā mātarābhimukhāva padhāviṁsu.",
  "atk-s0514a3:6275_4": "Tamatthaṁ pakāsento satthā āha –",
  "atk-s0514a3:6276_0": "2394.",
  "atk-s0514a3:6277_0": " ‘‘Maddiñca puttakā disvā, dūrato sotthimāgatā;",
  "atk-s0514a3:6278_0": "Kandantā mabhidhāviṁsu, vacchabālāva mātaraṁ.",
  "atk-s0514a3:6279_0": "2395.",
  "atk-s0514a3:6280_0": " ‘‘Maddī ca puttake disvā, dūrato sotthimāgate;",
  "atk-s0514a3:6281_0": "Vāruṇīva pavedhentī, thanadhārābhisiñcathā’’ti.",
  "atk-s0514a3:6282_0": "Tattha kandantā mabhidhāviṁsūti kandantā abhidhāviṁsu.",
  "atk-s0514a3:6282_1": "Vāruṇīvāti yakkhāviṭṭhā ikkhaṇikā viya pavedhamānā thanadhārā abhisiñcathāti.",
  "atk-s0514a3:6283_0": "Sā kira mahāsaddena paridevitvā kampamānā visaññī hutvā dīghato pathaviyaṁ pati.",
  "atk-s0514a3:6283_1": "Kumārāpi vegenāgantvā visaññino hutvā mātu upariyeva patiṁsu.",
  "atk-s0514a3:6283_2": "Tasmiṁ khaṇe tassā dvīhi thanehi dve khīradhārā nikkhamitvā tesaṁ mukheyeva pavisiṁsu.",
  "atk-s0514a3:6283_3": "Sace kira ettako assāso nābhavissa,",
  "atk-s0514a3:6283_4": "dve kumārā sukkhahadayā hutvā addhā nassissanti.",
  "atk-s0514a3:6283_5": "Vessantaropi piyaputte disvā sokaṁ sandhāretuṁ asakkonto visaññī hutvā tattheva pati.",
  "atk-s0514a3:6283_6": "Mātāpitaropissa visaññino hutvā tattheva patiṁsu,",
  "atk-s0514a3:6283_7": "tathā sahajātā saṭṭhisahassā amaccā.",
  "atk-s0514a3:6283_8": "Taṁ kāruññaṁ passantesu ekopi sakabhāvena saṇṭhātuṁ nāsakkhi.",
  "atk-s0514a3:6283_9": "Sakalaṁ assamapadaṁ yugantavātena pamadditaṁ viya sālavanaṁ ahosi.",
  "atk-s0514a3:6283_10": "Tasmiṁ khaṇe pabbatā nadiṁsu,",
  "atk-s0514a3:6283_11": "mahāpathavī kampi,",
  "atk-s0514a3:6283_12": "mahāsamuddo saṅkhubhi,",
  "atk-s0514a3:6283_13": "sineru girirājā onami.",
  "atk-s0514a3:6283_14": "Cha kāmāvacaradevalokā ekakolāhalā ahesuṁ.",
  "atk-s0514a3:6284_0": "Sakko devarājā ‘‘cha khattiyā saparisā visaññino jātā,",
  "atk-s0514a3:6284_1": "tesu ekopi uṭṭhāya kassaci sarīre udakaṁ siñcituṁ samattho nāma natthi,",
  "atk-s0514a3:6284_2": "ahaṁ dāni imesaṁ pokkharavassaṁ vassāpessāmī’’ti cintetvā chakhattiyasamāgame pokkharavassaṁ vassāpesi.",
  "atk-s0514a3:6284_3": "Tattha ye temitukāmā,",
  "atk-s0514a3:6284_4": "te tementi,",
  "atk-s0514a3:6284_5": "atemitukāmānaṁ upari ekabindumattampi na patati,",
  "atk-s0514a3:6284_6": "padumapattato udakaṁ viya nivattitvā gacchati.",
  "atk-s0514a3:6284_7": "Iti pokkharavane patitaṁ vassaṁ viya taṁ vassaṁ ahosi.",
  "atk-s0514a3:6284_8": "Cha khattiyā assāsaṁ paṭilabhiṁsu.",
  "atk-s0514a3:6284_9": "Mahājano tampi disvā ‘‘aho acchariyaṁ,",
  "atk-s0514a3:6284_10": "aho abbhutaṁ evarūpe ñātisamāgame pokkharavassaṁ vassi,",
  "atk-s0514a3:6284_11": "mahāpathavī kampī’’ti acchariyaṁ pavedesi.",
  "atk-s0514a3:6284_12": "Tamatthaṁ pakāsento satthā āha –",
  "atk-s0514a3:6285_0": "2396.",
  "atk-s0514a3:6286_0": " ‘‘Samāgatānaṁ ñātīnaṁ, mahāghoso ajāyatha;",
  "atk-s0514a3:6287_0": "Pabbatā samanādiṁsu, mahī pakampitā ahu.",
  "atk-s0514a3:6288_0": "2397.",
  "atk-s0514a3:6289_0": " ‘‘Vuṭṭhidhāraṁ pavattento, devo pāvassi tāvade;",
  "atk-s0514a3:6290_0": "Atha vessantaro rājā, ñātīhi samagacchatha.",
  "atk-s0514a3:6291_0": "2398.",
  "atk-s0514a3:6292_0": " ‘‘Nattāro suṇisā putto, rājā devī ca ekato;",
  "atk-s0514a3:6293_0": "Yadā samāgatā āsuṁ, tadāsi lomahaṁsanaṁ.",
  "atk-s0514a3:6294_0": "2399.",
  "atk-s0514a3:6295_0": " ‘‘Pañjalikā tassa yācanti, rodantā bherave vane;",
  "atk-s0514a3:6296_0": "Vessantarañca maddiñca, sabbe raṭṭhā samāgatā;",
  "atk-s0514a3:6297_0": "Tvaṁ nosi issaro rājā, rajjaṁ kāretha no ubho’’ti.",
  "atk-s0514a3:6298_0": "Tattha ghosoti kāruññaghoso.",
  "atk-s0514a3:6298_1": "Pañjalikāti sabbe nāgarā ceva negamā ca jānapadā ca paggahitañjalikā hutvā.",
  "atk-s0514a3:6298_2": "Tassa yācantīti tassa pādesu patitvā roditvā kanditvā ‘‘deva,",
  "atk-s0514a3:6298_3": "tvaṁ no sāmi issaro,",
  "atk-s0514a3:6298_4": "pitā te idheva abhisiñcitvā nagaraṁ netukāmo,",
  "atk-s0514a3:6298_5": "kulasantakaṁ setacchattaṁ paṭicchathā’’ti yāciṁsu.",
  "atk-s0514a3:6299_0": "Chakhattiyakammavaṇṇanā niṭṭhitā.",
  "atk-s0514a3:6300_0": "Nagarakaṇḍavaṇṇanā",
  "atk-s0514a3:6301_0": "Taṁ sutvā mahāsatto pitarā saddhiṁ sallapanto imaṁ gāthamāha –",
  "atk-s0514a3:6302_0": "2400.",
  "atk-s0514a3:6303_0": " ‘‘Dhammena rajjaṁ kārentaṁ, raṭṭhā pabbājayittha maṁ;",
  "atk-s0514a3:6304_0": "Tvañca jānapadā ceva, negamā ca samāgatā’’ti.",
  "atk-s0514a3:6305_0": "Tato rājā puttaṁ attano dosaṁ khamāpento āha –",
  "atk-s0514a3:6306_0": "2401.",
  "atk-s0514a3:6307_0": " ‘‘Dukkaṭañca hi no putta, bhūnahaccaṁ kataṁ mayā;",
  "atk-s0514a3:6308_0": "Yohaṁ sivīnaṁ vacanā, pabbājesimadūsaka’’nti.",
  "atk-s0514a3:6309_0": "Imaṁ gāthaṁ vatvā attano dukkhaharaṇatthaṁ puttaṁ yācanto itaraṁ gāthamāha –",
  "atk-s0514a3:6310_0": "2402.",
  "atk-s0514a3:6311_0": " ‘‘Yena kenaci vaṇṇena, pitu dukkhaṁ udabbahe;",
  "atk-s0514a3:6312_0": "Mātu bhaginiyā cāpi, api pāṇehi attano’’ti.",
  "atk-s0514a3:6313_0": "Tattha udabbaheti hareyya.",
  "atk-s0514a3:6313_1": "Api pāṇehīti tāta puttena nāma jīvitaṁ pariccajitvāpi mātāpitūnaṁ sokadukkhaṁ haritabbaṁ,",
  "atk-s0514a3:6313_2": "tasmā mama dosaṁ hadaye akatvā mama vacanaṁ karohi,",
  "atk-s0514a3:6313_3": "imaṁ isiliṅgaṁ hāretvā rājavesaṁ gaṇha tātāti iminā kira naṁ adhippāyenevamāha.",
  "atk-s0514a3:6314_0": "Bodhisatto rajjaṁ kāretukāmopi ‘‘ettake pana akathite garukaṁ nāma na hotī’’ti kathesi.",
  "atk-s0514a3:6314_1": "Mahāsatto ‘‘sādhū’’ti sampaṭicchi.",
  "atk-s0514a3:6314_2": "Athassa adhivāsanaṁ viditvā sahajātā saṭṭhisahassā amaccā ‘‘nahānakālo mahārāja,",
  "atk-s0514a3:6314_3": "rajojallaṁ pavāhayā’’ti vadiṁsu.",
  "atk-s0514a3:6314_4": "Atha ne mahāsatto ‘‘thokaṁ adhivāsethā’’ti vatvā paṇṇasālaṁ pavisitvā isibhaṇḍaṁ omuñcitvā paṭisāmetvā",
  "atk-s0514a3:6314_5": "saṅkhavaṇṇasāṭakaṁ nivāsetvā paṇṇasālato nikkhamitvā ‘‘idaṁ mayā nava māse aḍḍhamāsañca vasantena samaṇadhammassa",
  "atk-s0514a3:6314_6": "kataṭṭhānaṁ,",
  "atk-s0514a3:6314_7": "pāramīkūṭaṁ gaṇhantena mayā dānaṁ datvā mahāpathaviyā kampāpitaṭṭhāna’’nti paṇṇasālaṁ tikkhattuṁ padakkhiṇaṁ katvā pañcapatiṭṭhitena vanditvā aṭṭhāsi.",
  "atk-s0514a3:6314_8": "Athassa kappakādayo kesamassukammādīni kariṁsu.",
  "atk-s0514a3:6314_9": "Tamenaṁ sabbābharaṇabhūsitaṁ devarājānamiva virocamānaṁ rajje abhisiñciṁsu.",
  "atk-s0514a3:6314_10": "Tena vuttaṁ –",
  "atk-s0514a3:6315_0": "2403.",
  "atk-s0514a3:6316_0": " ‘‘Tato vessantaro rājā, rajojallaṁ pavāhayi;",
  "atk-s0514a3:6317_0": "Rajojallaṁ pavāhetvā, saṅkhavaṇṇaṁ adhārayī’’ti.",
  "atk-s0514a3:6318_0": "Tattha pavāhayīti hāresi, hāretvā ca pana rājavesaṁ gaṇhīti attho.",
  "atk-s0514a3:6319_0": "Athassa yaso mahā ahosi.",
  "atk-s0514a3:6319_1": "Olokitaolokitaṭṭhānaṁ kampati,",
  "atk-s0514a3:6319_2": "mukhamaṅgalikā mukhamaṅgalāni ghosayiṁsu,",
  "atk-s0514a3:6319_3": "sabbatūriyāni paggaṇhiṁsu,",
  "atk-s0514a3:6319_4": "mahāsamuddakucchiyaṁ meghagajjitaghoso viya tūriyaghoso ahosi.",
  "atk-s0514a3:6319_5": "Hatthiratanaṁ alaṅkaritvā upānayiṁsu.",
  "atk-s0514a3:6319_6": "So khaggaratanaṁ bandhitvā hatthiratanaṁ abhiruhi.",
  "atk-s0514a3:6319_7": "Tāvadeva naṁ sahajātā saṭṭhisahassā amaccā sabbālaṅkārappaṭimaṇḍitā parivārayiṁsu,",
  "atk-s0514a3:6319_8": "sabbakaññāyo maddidevimpi nahāpetvā alaṅkaritvā abhisiñciṁsu.",
  "atk-s0514a3:6319_9": "Sīse ca panassā abhisekaudakaṁ abhisiñcamānā ‘‘vessantaro taṁ pāletū’’tiādīni maṅgalāni vadiṁsu.",
  "atk-s0514a3:6319_10": "Tamatthaṁ pakāsento satthā āha –",
  "atk-s0514a3:6320_0": "2404.",
  "atk-s0514a3:6321_0": " ‘‘Sīsaṁ nhāto sucivattho, sabbābharaṇabhūsito;",
  "atk-s0514a3:6322_0": "Paccayaṁ nāgamāruyha, khaggaṁ bandhi parantapaṁ.",
  "atk-s0514a3:6323_0": "2405.",
  "atk-s0514a3:6324_0": " ‘‘Tato saṭṭhisahassāni, yodhino cārudassanā;",
  "atk-s0514a3:6325_0": "Sahajātā pakiriṁsu, nandayantā rathesabhaṁ.",
  "atk-s0514a3:6326_0": "2406.",
  "atk-s0514a3:6327_0": " ‘‘Tato maddimpi nhāpesuṁ, sivikaññā samāgatā;",
  "atk-s0514a3:6328_0": "Vessantaro taṁ pāletu, jālī kaṇhājinā cubho;",
  "atk-s0514a3:6329_0": "Athopi taṁ mahārājā, sañjayo abhirakkhatū’’ti.",
  "atk-s0514a3:6330_0": "Tattha paccayaṁ nāgamāruyhāti taṁ attano jātadivase uppannaṁ hatthināgaṁ.",
  "atk-s0514a3:6330_1": "Parantapanti amittatāpanaṁ.",
  "atk-s0514a3:6330_2": "Pakiriṁsūti parivārayiṁsu.",
  "atk-s0514a3:6330_3": "Nandayantāti tosentā.",
  "atk-s0514a3:6330_4": "Sivikaññāti sivirañño pajāpatiyo sannipatitvā gandhodakena nhāpesuṁ.",
  "atk-s0514a3:6330_5": "Jālī kaṇhājinā cubhoti ime te puttāpi mātaraṁ rakkhantūti.",
  "atk-s0514a3:6331_0": "2407.",
  "atk-s0514a3:6332_0": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6333_0": "Ānandiyaṁ ācariṁsu, ramaṇīye giribbaje.",
  "atk-s0514a3:6334_0": "2408.",
  "atk-s0514a3:6335_0": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6336_0": "Ānandi vittā sumanā, putte saṅgamma lakkhaṇā.",
  "atk-s0514a3:6337_0": "2409.",
  "atk-s0514a3:6338_0": " ‘‘Idañca paccayaṁ laddhā, pubbe saṁklesamattano;",
  "atk-s0514a3:6339_0": "Ānandi vittā patītā, saha puttehi lakkhaṇā’’ti.",
  "atk-s0514a3:6340_0": "Tattha idañca paccayaṁ laddhāti bhikkhave,",
  "atk-s0514a3:6340_1": "vessantaro maddī ca idañca paccayaṁ laddhā imaṁ patiṭṭhaṁ labhitvā,",
  "atk-s0514a3:6340_2": "rajje patiṭṭhahitvāti attho.",
  "atk-s0514a3:6340_3": "Pubbeti ito pubbe attano vanavāsasaṁklesañca anussaritvā.",
  "atk-s0514a3:6340_4": "Ānandiyaṁ ācariṁsu,",
  "atk-s0514a3:6340_5": "ramaṇīye giribbajeti ramaṇīye vaṅkagirikucchimhi ‘‘vessantarassa rañño āṇā’’ti kañcanalatāvinaddhaṁ ānandabheriṁ carāpetvā ānandachaṇaṁ ācariṁsu.",
  "atk-s0514a3:6340_6": "Ānandi vittā sumanāti lakkhaṇasampannā maddī putte saṅgamma sampāpuṇitvā vittā sumanā hutvā ativiya nandīti attho.",
  "atk-s0514a3:6340_7": "Patītāti somanassā hutvā.",
  "atk-s0514a3:6341_0": "Evaṁ patītā hutvā ca pana putte āha –",
  "atk-s0514a3:6342_0": "2410.",
  "atk-s0514a3:6343_0": " ‘‘Ekabhattā pure āsiṁ, niccaṁ thaṇḍilasāyinī;",
  "atk-s0514a3:6344_0": "Iti metaṁ vataṁ āsi, tumhaṁ kāmā hi puttakā.",
  "atk-s0514a3:6345_0": "2411.",
  "atk-s0514a3:6346_0": " ‘‘Taṁ me vataṁ samiddhajja, tumhe saṅgamma puttakā;",
  "atk-s0514a3:6347_0": "Mātujampi taṁ pāletu, pitujampi ca puttaka;",
  "atk-s0514a3:6348_0": "Athopi taṁ mahārājā, sañjayo abhirakkhatu.",
  "atk-s0514a3:6349_0": "2412.",
  "atk-s0514a3:6350_0": " ‘‘Yaṁ kiñcitthi kataṁ puññaṁ, mayhañceva pitucca te;",
  "atk-s0514a3:6351_0": "Sabbena tena kusalena, ajaro amaro bhavā’’ti.",
  "atk-s0514a3:6352_0": "Tattha tumhaṁ kāmā hi puttakāti puttakā ahaṁ tumhākaṁ kāmā tumhe patthayamānā pure tumhesu brāhmaṇena nītesu ekabhattaṁ bhuñjitvā bhūmiyaṁ sayiṁ,",
  "atk-s0514a3:6352_1": "iti me tumhākaṁ kāmā etaṁ vataṁ āsīti vadati.",
  "atk-s0514a3:6352_2": "Samiddhajjāti taṁ me vataṁ ajja samiddhaṁ.",
  "atk-s0514a3:6352_3": "Mātujampi taṁ pāletu,",
  "atk-s0514a3:6352_4": "pitujampi ca puttakāti puttajāli taṁ mātujātaṁ somanassampi pitujātaṁ somanassampi pāletu,",
  "atk-s0514a3:6352_5": "mātāpitūnaṁ santakaṁ puññaṁ taṁ pāletūti attho.",
  "atk-s0514a3:6352_6": "Tenevāha ‘‘yaṁ kiñcitthi kataṁ puñña’’nti.",
  "atk-s0514a3:6353_0": "Phussatīpi devī ‘‘ito paṭṭhāya mama suṇhā imāneva vatthāni nivāsetu,",
  "atk-s0514a3:6353_1": "imāni ābharaṇāni dhāretū’’ti suvaṇṇasamugge pūretvā pahiṇi.",
  "atk-s0514a3:6353_2": "Tamatthaṁ pakāsento satthā āha –",
  "atk-s0514a3:6354_0": "2413.",
  "atk-s0514a3:6355_0": " ‘‘Kappāsikañca koseyyaṁ, khomakoṭumbarāni ca;",
  "atk-s0514a3:6356_0": "Sassu suṇhāya pāhesi, yehi maddī asobhatha.",
  "atk-s0514a3:6357_0": "2414.",
  "atk-s0514a3:6358_0": " ‘‘Tato hemañca kāyūraṁ, gīveyyaṁ ratanāmayaṁ;",
  "atk-s0514a3:6359_0": "Sassu suṇhāya pāhesi, yehi maddī asobhatha.",
  "atk-s0514a3:6360_0": "2415.",
  "atk-s0514a3:6361_0": " ‘‘Tato hemañca kāyūraṁ, aṅgadaṁ maṇimekhalaṁ;",
  "atk-s0514a3:6362_0": "Sassu suṇhāya pāhesi, yehi maddī asobhatha.",
  "atk-s0514a3:6363_0": "2416.",
  "atk-s0514a3:6364_0": " ‘‘Uṇṇataṁ mukhaphullañca, nānāratte ca māṇike;",
  "atk-s0514a3:6365_0": "Sassu suṇhāya pāhesi, yehi maddī asobhatha.",
  "atk-s0514a3:6366_0": "2417.",
  "atk-s0514a3:6367_0": " ‘‘Uggatthanaṁ giṅgamakaṁ, mekhalaṁ pāṭipādakaṁ;",
  "atk-s0514a3:6368_0": "Sassu suṇhāya pāhesi, yehi maddī asobhatha.",
  "atk-s0514a3:6369_0": "2418.",
  "atk-s0514a3:6370_0": " ‘‘Suttañca suttavajjañca, upanijjhāya seyyasi;",
  "atk-s0514a3:6371_0": "Asobhatha rājaputtī, devakaññāva nandane.",
  "atk-s0514a3:6372_0": "2419.",
  "atk-s0514a3:6373_0": " ‘‘Sīsaṁ nhātā sucivatthā, sabbālaṅkārabhūsitā;",
  "atk-s0514a3:6374_0": "Asobhatha rājaputtī, tāvatiṁseva accharā.",
  "atk-s0514a3:6375_0": "2420.",
  "atk-s0514a3:6376_0": " ‘‘Kadalīva vātacchupitā, jātā cittalatāvane;",
  "atk-s0514a3:6377_0": "Antāvaraṇasampannā, rājaputtī asobhatha.",
  "atk-s0514a3:6378_0": "2421.",
  "atk-s0514a3:6379_0": " ‘‘Sakuṇī mānusinīva, jātā cittapattā patī;",
  "atk-s0514a3:6380_0": "Nigrodhapakkabimboṭṭhī, rājaputtī asobhathā’’ti.",
  "atk-s0514a3:6381_0": "Tattha hemañca kāyūranti suvaṇṇamayaṁ vanakhajjūriphalasaṇṭhānaṁ gīvāpasādhanameva.",
  "atk-s0514a3:6381_1": "Ratanamayanti aparampi ratanamayaṁ gīveyyaṁ.",
  "atk-s0514a3:6381_2": "Aṅgadaṁ maṇimekhalanti aṅgadābharaṇañca maṇimayamekhalañca.",
  "atk-s0514a3:6381_3": "Uṇṇatanti ekaṁ nalāṭapasādhanaṁ.",
  "atk-s0514a3:6381_4": "Mukhaphullanti nalāṭante tilakamālābharaṇaṁ.",
  "atk-s0514a3:6381_5": "Nānāratteti nānāvaṇṇe.",
  "atk-s0514a3:6381_6": "Māṇiketi maṇimaye.",
  "atk-s0514a3:6381_7": "Uggatthanaṁ giṅgamakanti etānipi dve ābharaṇāni.",
  "atk-s0514a3:6381_8": "Mekhalanti suvaṇṇarajatamayaṁ mekhalaṁ.",
  "atk-s0514a3:6381_9": "Pāṭipādakanti pādapasādhanaṁ.",
  "atk-s0514a3:6381_10": "Suttañca suttavajjaṁ cāti suttārūḷhañca asuttārūḷhañca pasādhanaṁ.",
  "atk-s0514a3:6381_11": "Pāḷiyaṁ pana ‘‘suppañca suppavajjañcā’’ti likhitaṁ.",
  "atk-s0514a3:6381_12": "Upanijjhāya seyyasīti etaṁ suttārūḷhañca asuttārūḷhañca ābharaṇaṁ taṁ taṁ ūnaṭṭhānaṁ oloketvā alaṅkaritvā",
  "atk-s0514a3:6381_13": "ṭhitā seyyasī uttamarūpadharā maddī devakaññāva nandane asobhatha.",
  "atk-s0514a3:6381_14": "Vātacchupitāti cittalatāvane jātā vātasamphuṭṭhā suvaṇṇakadalī viya taṁ divasaṁ sā vijambhamānā asobhatha .",
  "atk-s0514a3:6381_15": "Dantāvaraṇasampannāti bimbaphalasadisehi rattadantāvaraṇehi samannāgatā.",
  "atk-s0514a3:6381_16": "Sakuṇī mānusinīva,",
  "atk-s0514a3:6381_17": "jātā cittapattā patīti yathā mānusiyā sarīrena jātā mānusinī nāma sakuṇī cittapattā ākāse uppatamānā pakkhe pasāretvā gacchantī sobhati,",
  "atk-s0514a3:6381_18": "evaṁ sā rattoṭṭhatāya nigrodhapakkabimbaphalasadisaoṭṭhehi asobhatha.",
  "atk-s0514a3:6382_0": "Saṭṭhisahassā amaccā maddiṁ abhiruhanatthāya sabbālaṅkārappaṭimaṇḍitaṁ nātivaddhaṁ sattisarapahārakkhamaṁ ekaṁ taruṇahatthiṁ upanāmesuṁ.",
  "atk-s0514a3:6382_1": "Tena vuttaṁ –",
  "atk-s0514a3:6383_0": "2422.",
  "atk-s0514a3:6384_0": " ‘‘Tassā ca nāgamānesuṁ, nātivaddhaṁva kuñjaraṁ;",
  "atk-s0514a3:6385_0": "Sattikkhamaṁ sarakkhamaṁ, īsādantaṁ urūḷhavaṁ.",
  "atk-s0514a3:6386_0": "2423.",
  "atk-s0514a3:6387_0": " ‘‘Sā maddī nāgamāruhi, nātivaddhaṁva kuñjaraṁ;",
  "atk-s0514a3:6388_0": "Sattikkhamaṁ sarakkhamaṁ, īsādantaṁ urūḷhava’’nti.",
  "atk-s0514a3:6389_0": "Tattha tassā cāti bhikkhave,",
  "atk-s0514a3:6389_1": "tassāpi maddiyā sabbālaṅkārappaṭimaṇḍitaṁ katvā nātivaddhaṁ sattisarapahārakkhamaṁ ekaṁ taruṇahatthiṁ upanesuṁ.",
  "atk-s0514a3:6389_2": "Nāgamāruhīti varahatthipiṭṭhiṁ abhiruhi.",
  "atk-s0514a3:6390_0": "Iti te ubhopi mahantena yasena khandhāvāraṁ agamaṁsu.",
  "atk-s0514a3:6390_1": "Sañjayarājā dvādasahi akkhobhiṇīhi saddhiṁ māsamattaṁ pabbatakīḷaṁ vanakīḷaṁ kīḷi.",
  "atk-s0514a3:6390_2": "Mahāsattassa tejena tāvamahante araññe koci vāḷamigo vā pakkhī vā kañci na viheṭhesi.",
  "atk-s0514a3:6390_3": "Tamatthaṁ pakāsento satthā āha –",
  "atk-s0514a3:6391_0": "2424.",
  "atk-s0514a3:6392_0": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6393_0": "Vessantarassa tejena, naññamaññaṁ viheṭhayuṁ.",
  "atk-s0514a3:6394_0": "2425.",
  "atk-s0514a3:6395_0": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6396_0": "Vessantarassa tejena, naññamaññaṁ viheṭheyuṁ.",
  "atk-s0514a3:6397_0": "2426.",
  "atk-s0514a3:6398_0": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6399_0": "Ekajjhaṁ sannipātiṁsu, vessantare payātamhi;",
  "atk-s0514a3:6400_0": "Sivīnaṁ raṭṭhavaḍḍhane.",
  "atk-s0514a3:6401_0": "2427.",
  "atk-s0514a3:6402_0": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6403_0": "Ekajjhaṁ sannipātiṁsu, vessantare payātamhi;",
  "atk-s0514a3:6404_0": "Sivīnaṁ raṭṭhavaḍḍhane.",
  "atk-s0514a3:6405_0": "2428.",
  "atk-s0514a3:6406_0": " ‘‘Sabbamhi taṁ araññamhi, yāvantettha migā ahuṁ;",
  "atk-s0514a3:6407_0": "Nāssu mañjū nikūjiṁsu, vessantare payātamhi;",
  "atk-s0514a3:6408_0": "Sivīnaṁ raṭṭhavaḍḍhane.",
  "atk-s0514a3:6409_0": "2429.",
  "atk-s0514a3:6410_0": " ‘‘Sabbamhi taṁ araññamhi, yāvantettha dijā ahuṁ;",
  "atk-s0514a3:6411_0": "Nāssu mañjū nikūjiṁsu, vessantare payātamhi;",
  "atk-s0514a3:6412_0": "Sivīnaṁ raṭṭhavaḍḍhane’’ti.",
  "atk-s0514a3:6413_0": "Tattha yāvantetthāti yāvanto ettha.",
  "atk-s0514a3:6413_1": "Ekajjhaṁ sannipātiṁsūti ekasmiṁ ṭhāne sannipatiṁsu,",
  "atk-s0514a3:6413_2": "sannipatitvā ca pana ‘‘ito paṭṭhāya idāni amhākaṁ aññamaññaṁ lajjā vā hirottappaṁ vā saṁvaro vā na bhavissatī’’ti domanassapattā ahesuṁ.",
  "atk-s0514a3:6413_3": "Nāssu mañjū nikūjiṁsūti mahāsattassa viyogadukkhitā madhuraṁ ravaṁ pubbe viya na raviṁsu.",
  "atk-s0514a3:6414_0": "Sañjayanarindo māsamattaṁ pabbatakīḷaṁ,",
  "atk-s0514a3:6414_1": "vanakīḷaṁ kīḷitvā senāpatiṁ pakkosāpetvā ‘‘tāta,",
  "atk-s0514a3:6414_2": "ciraṁ no araññe vuttaṁ,",
  "atk-s0514a3:6414_3": "kiṁ te mama puttassa gamanamaggo alaṅkato’’ti pucchitvā ‘‘āma, deva,",
  "atk-s0514a3:6414_4": "kālo vo gamanāyā’’ti vutte vessantarassa ārocāpetvā senaṁ ādāya nikkhami.",
  "atk-s0514a3:6414_5": "Vaṅkagirikucchito yāva jetuttaranagarā saṭṭhiyojanaṁ alaṅkatamaggaṁ mahāsatto mahantena parivārena saddhiṁ paṭipajji.",
  "atk-s0514a3:6414_6": "Tamatthaṁ pakāsento satthā āha –",
  "atk-s0514a3:6415_0": "2430.",
  "atk-s0514a3:6416_0": " ‘‘Paṭiyatto rājamaggo, vicitto pupphasanthato;",
  "atk-s0514a3:6417_0": "Vasi vessantaro yattha, yāvatāva jetuttarā.",
  "atk-s0514a3:6418_0": "2431.",
  "atk-s0514a3:6419_0": " ‘‘Tato saṭṭhisahassāni, yodhino cārudassanā;",
  "atk-s0514a3:6420_0": "Samantā parikiriṁsu, vessantare payātamhi;",
  "atk-s0514a3:6421_0": "Sivīnaṁ raṭṭhavaḍḍhane.",
  "atk-s0514a3:6422_0": "2432.",
  "atk-s0514a3:6423_0": " ‘‘Orodhā ca kumārā ca, vesiyānā ca brāhmaṇā;",
  "atk-s0514a3:6424_0": "Samantā parikiriṁsu, vessantare payātamhi;",
  "atk-s0514a3:6425_0": "Sivīnaṁ raṭṭhavaḍḍhane.",
  "atk-s0514a3:6426_0": "2433.",
  "atk-s0514a3:6427_0": " ‘‘Hatthārohā anīkaṭṭhā, rathikā pattikārakā;",
  "atk-s0514a3:6428_0": "Samantā parikiriṁsu, vessantare payātamhi;",
  "atk-s0514a3:6429_0": "Sivīnaṁ raṭṭhavaḍḍhane.",
  "atk-s0514a3:6430_0": "2434.",
  "atk-s0514a3:6431_0": " ‘‘Samāgatā jānapadā, negamā ca samāgatā;",
  "atk-s0514a3:6432_0": "Samantā parikiriṁsu, vessantare payātamhi;",
  "atk-s0514a3:6433_0": "Sivīnaṁ raṭṭhavaḍḍhane.",
  "atk-s0514a3:6434_0": "2435.",
  "atk-s0514a3:6435_0": " ‘‘Karoṭiyā cammadharā, illīhatthā suvammino;",
  "atk-s0514a3:6436_0": "Purato paṭipajjiṁsu, vessantare payātamhi;",
  "atk-s0514a3:6437_0": "Sivīnaṁ raṭṭhavaḍḍhane’’ti.",
  "atk-s0514a3:6438_0": "Tattha paṭiyattoti visākhāpuṇṇamapūjākāle viya alaṅkato.",
  "atk-s0514a3:6438_1": "Vicittoti kadalipuṇṇaghaṭadhajapaṭākādīhi vicitto.",
  "atk-s0514a3:6438_2": "Pupphasanthatoti lājāpañcamakehi pupphehi santhato.",
  "atk-s0514a3:6438_3": "Yatthāti yasmiṁ vaṅkapabbate vessantaro vasati,",
  "atk-s0514a3:6438_4": "tato paṭṭhāya yāva jetuttaranagarā nirantaraṁ alaṅkatappaṭiyattova.",
  "atk-s0514a3:6438_5": "Karoṭiyāti sīsakaroṭīti laddhanāmāya sīse paṭimukkakaroṭikā yodhā.",
  "atk-s0514a3:6438_6": "Cammadharāti kaṇḍavāraṇacammadharā.",
  "atk-s0514a3:6438_7": "Suvamminoti vicitrāhi jālikāhi suṭṭhu vammikā.",
  "atk-s0514a3:6438_8": "Purato paṭipajjiṁsūti mattahatthīsupi āgacchantesu anivattino sūrayodhā rañño vessantarassa purato paṭipajjiṁsu.",
  "atk-s0514a3:6439_0": "Rājā saṭṭhiyojanamaggaṁ dvīhi māsehi atikkamma jetuttaranagaraṁ patto alaṅkatappaṭiyattanagaraṁ pavisitvā pāsādaṁ abhiruhi.",
  "atk-s0514a3:6439_1": "Tamatthaṁ pakāsento satthā āha –",
  "atk-s0514a3:6440_0": "2436.",
  "atk-s0514a3:6441_0": " ‘‘Te pāvisuṁ puraṁ rammaṁ, mahāpākāratoraṇaṁ;",
  "atk-s0514a3:6442_0": "Upetaṁ annapānehi, naccagītehi cūbhayaṁ.",
  "atk-s0514a3:6443_0": "2437.",
  "atk-s0514a3:6444_0": " ‘‘Vittā jānapadā āsuṁ, negamā ca samāgatā;",
  "atk-s0514a3:6445_0": "Anuppatte kumāramhi, sivīnaṁ raṭṭhavaḍḍhane.",
  "atk-s0514a3:6446_0": "2438.",
  "atk-s0514a3:6447_0": " ‘‘Celukkhepo avattittha, āgate dhanadāyake;",
  "atk-s0514a3:6448_0": "Nandiṁ pavesi nagare, bandhanā mokkho aghosathā’’ti.",
  "atk-s0514a3:6449_0": "Tattha mahāpākāratoraṇanti mahantehi pākārehi ca toraṇehi ca samannāgataṁ.",
  "atk-s0514a3:6449_1": "Naccagītehi cūbhayanti naccehi ca gītehi ca ubhayehi samannāgataṁ.",
  "atk-s0514a3:6449_2": "Vittāti tuṭṭhā somanassappattā.",
  "atk-s0514a3:6449_3": "Āgate dhanadāyaketi mahājanassa dhanadāyake mahāsatte āgate.",
  "atk-s0514a3:6449_4": "Nandiṁ pavesīti ‘‘vessantarassa mahārājassa āṇā’’ti nagare nandibherī cari.",
  "atk-s0514a3:6449_5": "Bandhanā mokkho aghosathāti sabbasattānaṁ bandhanā mokkho ghosito.",
  "atk-s0514a3:6449_6": "Antamaso biḷāraṁ upādāya vessantaramahārājā sabbasatte bandhanā vissajjāpesi.",
  "atk-s0514a3:6450_0": "So nagaraṁ paviṭṭhadivaseyeva paccūsakāle cintesi ‘‘ye vibhātāya rattiyā mama āgatabhāvaṁ sutvā yācakā āgamissanti,",
  "atk-s0514a3:6450_1": "tesāhaṁ kiṁ dassāmī’’ti?",
  "atk-s0514a3:6450_2": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0514a3:6450_3": "So āvajjento taṁ kāraṇaṁ ñatvā tāvadeva rājanivesanassa purimavatthuñca pacchimavatthuñca kaṭippamāṇaṁ",
  "atk-s0514a3:6450_4": "pūrento ghanamegho viya sattaratanavassaṁ vassāpesi,",
  "atk-s0514a3:6450_5": "sakalanagare jāṇuppamāṇaṁ vassāpesi.",
  "atk-s0514a3:6450_6": "Punadivase mahāsatto ‘‘tesaṁ tesaṁ kulānaṁ purimapacchimavatthūsu vuṭṭhadhanaṁ tesaṁ tesaññeva hotū’’ti",
  "atk-s0514a3:6450_7": "dāpetvā avasesaṁ āharāpetvā attano gehavatthusmiṁ saddhiṁ dhanena koṭṭhāgāresu okirāpetvā dānamukhe ṭhapesi.",
  "atk-s0514a3:6450_8": "Tamatthaṁ pakāsento satthā āha –",
  "atk-s0514a3:6451_0": "2439.",
  "atk-s0514a3:6452_0": " ‘‘Jātarūpamayaṁ vassaṁ, devo pāvassi tāvade;",
  "atk-s0514a3:6453_0": "Vessantare paviṭṭhamhi, sivīnaṁ raṭṭhavaḍḍhane.",
  "atk-s0514a3:6454_0": "2440.",
  "atk-s0514a3:6455_0": " ‘‘Tato vessantaro rājā, dānaṁ datvāna khattiyo;",
  "atk-s0514a3:6456_0": "Kāyassa bhedā sappañño, saggaṁ so upapajjathā’’ti.",
  "atk-s0514a3:6457_0": "Tattha saggaṁ so upapajjathāti tato cuto dutiyacittena tusitapure uppajjīti.",
  "atk-s0514a3:6458_0": "Nagarakaṇḍavaṇṇanā niṭṭhitā.",
  "atk-s0514a3:6459_0": "Satthā imaṁ gāthāsahassappaṭimaṇḍitaṁ mahāvessantaradhammadesanaṁ āharitvā jātakaṁ samodhānesi –",
  "atk-s0514a3:6459_1": "‘‘tadā jūjako devadatto ahosi,",
  "atk-s0514a3:6459_2": "amittatāpanā ciñcamāṇavikā,",
  "atk-s0514a3:6459_3": "cetaputto channo,",
  "atk-s0514a3:6459_4": "accutatāpaso sāriputto,",
  "atk-s0514a3:6459_5": "sakko anuruddho,",
  "atk-s0514a3:6459_6": "sañcayanarindo suddhodanamahārājā,",
  "atk-s0514a3:6459_7": "phussatī devī sirimahāmāyā,",
  "atk-s0514a3:6459_8": "maddī devī rāhulamātā,",
  "atk-s0514a3:6459_9": "jālikumāro rāhulo,",
  "atk-s0514a3:6459_10": "kaṇhājinā uppalavaṇṇā,",
  "atk-s0514a3:6459_11": "sesaparisā buddhaparisā,",
  "atk-s0514a3:6459_12": "mahāvessantaro rājā pana ahameva sammāsambuddho ahosi’’nti.",
  "atk-s0514a3:6460_0": "Vessantarajātakavaṇṇanā dasamā.",
  "atk-s0514a3:6461_0": "Mahānipātavaṇṇanā niṭṭhitā.",
  "atk-s0514a3:6462_0": "Jātaka-aṭṭhakathā samattā."
}