{
  "atk-s0508a13:0_0": "3. Tikanipāto",
  "atk-s0508a13:1_0": "1. Aṅgaṇikabhāradvājattheragāthāvaṇṇanā",
  "atk-s0508a13:2_0": "Tikanipāte ayoni suddhimanvesanti āyasmato aṅgaṇikabhāradvājattherassa gāthā.",
  "atk-s0508a13:2_1": "Kā uppatti?",
  "atk-s0508a13:2_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto ito ekatiṁse",
  "atk-s0508a13:2_3": "kappe sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ piṇḍāya carantaṁ",
  "atk-s0508a13:2_4": "disvā pasannamānaso pañcapatiṭṭhitena vanditvā añjaliṁ paggaṇhi.",
  "atk-s0508a13:2_5": "So tena puññakammena devamanussesu saṁsaranto imasmiṁ buddhuppāde himavantasamīpe ukkaṭṭhe nāma nagare",
  "atk-s0508a13:2_6": "vibhavasampannassa brāhmaṇassa gehe nibbattitvā aṅgaṇikabhāradvājoti laddhanāmo vayappatto vijjāsippesu",
  "atk-s0508a13:2_7": "nipphattiṁ gato nekkhammajjhāsayatāya paribbājakapabbajjaṁ pabbajitvā amaraṁ tapaṁ caranto tattha tattha",
  "atk-s0508a13:2_8": "vicaranto sammāsambuddhaṁ janapadacārikaṁ carantaṁ disvā pasannamānaso satthu santike dhammaṁ sutvā taṁ",
  "atk-s0508a13:2_9": "micchātapaṁ pahāya sāsane pabbajitvā vipassanāya kammaṁ karonto nacirasseva chaḷabhiñño ahosi.",
  "atk-s0508a13:2_10": "Tena vuttaṁ apadāne (apa.",
  "atk-s0508a13:2_11": "thera 1.23.48-51) –",
  "atk-s0508a13:3_0": "‘‘Usabhaṁ pavaraṁ vīraṁ, vessabhuṁ vijitāvinaṁ;",
  "atk-s0508a13:4_0": "Pasannacitto sumano, buddhaseṭṭhamavandahaṁ.",
  "atk-s0508a13:5_0": "‘‘Ekatiṁse ito kappe, yaṁ kammamakariṁ tadā;",
  "atk-s0508a13:6_0": "Duggatiṁ nābhijānāmi, vandanāya idaṁ phalaṁ.",
  "atk-s0508a13:7_0": "‘‘Catuvīsatikappamhi, vikatānandanāmako;",
  "atk-s0508a13:8_0": "Sattaratanasampanno, cakkavattī mahabbalo.",
  "atk-s0508a13:9_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:10_0": "Chaḷabhiñño pana hutvā vimuttisukhena viharanto ñātīnaṁ anukampāya attano jātibhūmiṁ gantvā bahū ñātake",
  "atk-s0508a13:10_1": "saraṇesu ca sīlesu ca patiṭṭhāpetvā tato nivattitvā kururaṭṭhe kuṇḍiyassa nāma nigamassa avidūre araññe",
  "atk-s0508a13:10_2": "vasanto kenacideva karaṇīyena uggārāmaṁ gato uttarāpathato āgatehi sandiṭṭhehi brāhmaṇehi samāgato tehi,",
  "atk-s0508a13:10_3": "‘‘bho bhāradvāja,",
  "atk-s0508a13:10_4": "kiṁ disvā brāhmaṇānaṁ samayaṁ pahāya imaṁ samayaṁ gaṇhī’’ti pucchito tesaṁ ito buddhasāsanato bahiddhā suddhi natthīti dassento –",
  "atk-s0508a13:11_0": "219.",
  "atk-s0508a13:12_0": " ‘‘Ayoni suddhimanvesaṁ, aggiṁ paricariṁ vane;",
  "atk-s0508a13:13_0": "Suddhimaggaṁ ajānanto, akāsiṁ amaraṁ tapa’’nti. – paṭhamaṁ gāthamāha;",
  "atk-s0508a13:14_0": "Tattha ayonīti ayoniso anupāyena.",
  "atk-s0508a13:14_1": "Suddhinti saṁsārasuddhiṁ bhavanissaraṇaṁ.",
  "atk-s0508a13:14_2": "Anvesanti gavesanto.",
  "atk-s0508a13:14_3": "Aggiṁ paricariṁ vaneti ‘‘ayaṁ suddhimaggo’’ti adhippāyena araññāyatane aggihutasālāyaṁ agyāgāraṁ katvā",
  "atk-s0508a13:14_4": "āhutiṁ paggaṇhanto aggidevaṁ paricariṁ vede vuttavidhinā pūjesiṁ.",
  "atk-s0508a13:14_5": "Suddhimaggaṁ ajānanto,",
  "atk-s0508a13:14_6": "akāsiṁ amaraṁ tapanti suddhiyā nibbānassa maggaṁ ajānanto aggiparicaraṇaṁ viya pañcatapatappanādiattakilamathānuyogaṁ",
  "atk-s0508a13:14_7": "‘‘suddhimaggo’’ti maññāya akāsiṁ acariṁ paṭipajjiṁ.",
  "atk-s0508a13:15_0": "Evaṁ thero assamato assamaṁ gacchanto viya vede vuttavidhinā aggiparicaraṇādinā anuṭṭhāya suddhiyā appattabhāvena",
  "atk-s0508a13:15_1": "bahiddhā suddhiyā abhāvaṁ dassetvā idāni imasmiṁyeva sāsane suddhi ca mayā adhigatāti dassento –",
  "atk-s0508a13:16_0": "220.",
  "atk-s0508a13:17_0": " ‘‘Taṁ sukhena sukhaṁ laddhaṁ, passa dhammasudhammataṁ;",
  "atk-s0508a13:18_0": "Tisso vijjā anuppattā, kataṁ buddhassa sāsana’’nti. – dutiyagāthamāha;",
  "atk-s0508a13:19_0": "Tattha tanti yassatthāya suddhiṁ anvesanto tassa maggaṁ ajānanto aggiṁ paricariṁ amaraṁ tapaṁ acariṁ,",
  "atk-s0508a13:19_1": "taṁ nibbānasukhaṁ sukhena samathavipassanāya sukhāya paṭipadāya attakilamathānuyogaṁ anupagamma mayā laddhaṁ pattaṁ adhigataṁ.",
  "atk-s0508a13:19_2": "Passa dhammasudhammatanti satthu sāsanadhammassa sudhammataṁ aviparītaniyyānikadhammasabhāvaṁ passa jānāhīti dhammālapanavasena vadati,",
  "atk-s0508a13:19_3": "attānaṁ vā ālapati.",
  "atk-s0508a13:19_4": "Tassa laddhabhāvaṁ pana dassento –",
  "atk-s0508a13:20_0": "‘‘Tisso vijjā anuppattā, kataṁ buddhassa sāsana’’nti. –",
  "atk-s0508a13:21_0": "Āha ,",
  "atk-s0508a13:21_1": "taṁ vuttatthameva.",
  "atk-s0508a13:21_2": "Evaṁ suddhiyā adhigatattā ‘‘ito paṭṭhāyāhaṁ paramatthato brāhmaṇo’’ti dassento –",
  "atk-s0508a13:22_0": "221.",
  "atk-s0508a13:23_0": " ‘‘Brahmabandhu pure āsiṁ, idāni khomhi brāhmaṇo;",
  "atk-s0508a13:24_0": "Tevijjo nhātakocamhi, sottiyo camhi vedagū’’ti. – tatiyaṁ gāthamāha;",
  "atk-s0508a13:25_0": "Tassattho –",
  "atk-s0508a13:25_1": "ito pubbe jātimattena brāhmaṇabhāvato brāhmaṇānaṁ samaññāya brahmabandhu nāma āsiṁ.",
  "atk-s0508a13:25_2": "Bāhitapāpattā pana idāni kho arahattādhigamena paramatthato brāhmaṇo ca amhi.",
  "atk-s0508a13:25_3": "Ito pubbe bhavasañcayakarānaṁ tissannaṁ vedasaṅkhātānaṁ vijjānaṁ ajjhayanena samaññāmattena tevijjo nāma",
  "atk-s0508a13:25_4": "hutvā idāni bhavakkhayakarāya vijjāya vasena tissannaṁ vijjānaṁ adhigatattā paramatthato tevijjo ca amhi.",
  "atk-s0508a13:25_5": "Tathā ito pubbe bhavassādagadhitāya nhātakavatanipphattiyā samaññāmattena nhātako nāma hutvā idāni aṭṭhaṅgikamaggajalena",
  "atk-s0508a13:25_6": "suvikkhālitakilesamalatāya paramatthato nhātako camhi.",
  "atk-s0508a13:25_7": "Ito pubbe avimuttabhavassādamantajjhānena vohāramattato sottiyo nāma hutvā idāni suvimuttabhavassādadhammajjhānena paramatthato sottiyo camhi.",
  "atk-s0508a13:25_8": "Ito pubbe appaṭinissaṭṭhapāpadhammānaṁ vedānaṁ gatamattena vedagū nāma hutvā idāni vedasaṅkhātena maggañāṇena",
  "atk-s0508a13:25_9": "saṁsāramahoghassa vedassa catusaccassa ca pāraṁ gatattā adhigatattā ñātattā paramatthato vedagū jātoti.",
  "atk-s0508a13:25_10": "Taṁ sutvā brāhmaṇā sāsane uḷāraṁ pasādaṁ pavedesuṁ.",
  "atk-s0508a13:26_0": "Aṅgaṇikabhāradvājattheragāthāvaṇṇanā niṭṭhitā.",
  "atk-s0508a13:27_0": "2. Paccayattheragāthāvaṇṇanā",
  "atk-s0508a13:28_0": "Pañcāhāhaṁpabbajitoti āyasmato paccayattherassa gāthā.",
  "atk-s0508a13:28_1": "Kā uppatti?",
  "atk-s0508a13:28_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe vipassissa",
  "atk-s0508a13:28_3": "bhagavato kāle kulagehe nibbattitvā viññutaṁ patto ekadivasaṁ satthāraṁ vinatāya nāma nadiyā tīre gacchantaṁ",
  "atk-s0508a13:28_4": "disvā pasannamānaso manuññadassanāni mahantāni udumbaraphalāni ocinitvā upanāmesi.",
  "atk-s0508a13:28_5": "So tena puññakammena sugatīsuyeva saṁsaranto imasmiṁ bhaddakappe kassape bhagavati loke uppajjitvā pavattavaradhammacakke",
  "atk-s0508a13:28_6": "veneyyajanānuggahaṁ karonte tassa sāsane pabbajitvā vipassanaṁ paṭṭhapetvā bhāvanamanuyuñjanto ekadivasaṁ",
  "atk-s0508a13:28_7": "saṁsāradukkhaṁ cintetvā",
  "atk-s0508a13:29_0": "Ativiya sañjātasaṁvego vihāre nisinno ‘‘arahattaṁ appatvā ito na nikkhamissāmī’’ti cittaṁ adhiṭṭhāya",
  "atk-s0508a13:29_1": "vāyamanto ñāṇassa aparipakkattā vipassanaṁ ussukkāpetuṁ nāsakkhi.",
  "atk-s0508a13:29_2": "So kālaṅkatvā devamanussesu saṁsaranto imasmiṁ buddhuppāde rohitanagare khattiyakule nibbattitvā paccayoti",
  "atk-s0508a13:29_3": "laddhanāmo vayappatto pitu accayena rajje patiṭṭhito ekadivasaṁ mahārājabaliṁ kātuṁ ārabhi.",
  "atk-s0508a13:29_4": "Tattha mahājano sannipati.",
  "atk-s0508a13:29_5": "Tasmiṁ samāgame tassa pasādañjananatthaṁ satthā mahājanassa pekkhantasseva ākāse vessavaṇena nimmite",
  "atk-s0508a13:29_6": "ratanamayakūṭāgāre ratanamayasīhāsane nisīditvā dhammaṁ desesi.",
  "atk-s0508a13:29_7": "Mahato janakāyassa dhammābhisamayo ahosi.",
  "atk-s0508a13:29_8": "Taṁ dhammaṁ sutvā paccayarājāpi rajjaṁ pahāya purimahetusañcodito pabbaji.",
  "atk-s0508a13:29_9": "So yathā kassapassa bhagavato kāle paṭiññaṁ akāsi,",
  "atk-s0508a13:29_10": "evaṁ paṭiññaṁ katvā vihāraṁ pavisitvā vipassanaṁ vaḍḍhento ñāṇassa paripākaṁ gatattā tāvadeva arahattaṁ pāpuṇi.",
  "atk-s0508a13:29_11": "Tena vuttaṁ apadāne (apa.",
  "atk-s0508a13:29_12": "thera 1.39.15-20) –",
  "atk-s0508a13:30_0": "‘‘Vinatānadiyā tīre, vihāsi purisuttamo;",
  "atk-s0508a13:31_0": "Addasaṁ virajaṁ buddhaṁ, ekaggaṁ susamāhitaṁ.",
  "atk-s0508a13:32_0": "‘‘Tasmiṁ pasannamānaso, kilesamaladhovane;",
  "atk-s0508a13:33_0": "Udumbaraphalaṁ gayha, buddhaseṭṭhassadāsahaṁ.",
  "atk-s0508a13:34_0": "‘‘Ekanavutito kappe, yaṁ phalamadadiṁ tadā;",
  "atk-s0508a13:35_0": "Duggatiṁ nābhijānāmi, phaladānassidaṁ phalaṁ.",
  "atk-s0508a13:36_0": "‘‘Imamhi bhaddake kappe, saṁviggamānamānaso;",
  "atk-s0508a13:37_0": "Kassapassa bhagavato, sāsane pabbajiṁ ahaṁ.",
  "atk-s0508a13:38_0": "‘‘Tathā pabbajito santo, bhāvanaṁ anuyuñjisaṁ;",
  "atk-s0508a13:39_0": "Na vihārā nikkhamissaṁ, iti katvāna mānasaṁ.",
  "atk-s0508a13:40_0": "‘‘Uttamatthaṁ asampatto, na ca pattomhi tāvade;",
  "atk-s0508a13:41_0": "Idāni pana ñāṇassa, paripākena nibbuto;",
  "atk-s0508a13:42_0": "Pattomhi acalaṁ ṭhānaṁ, phusitvā accutaṁ padaṁ.",
  "atk-s0508a13:43_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:44_0": "Arahattaṁ pana patvā attano paṭipattikittanamukhena aññaṁ byākaronto –",
  "atk-s0508a13:45_0": "222.",
  "atk-s0508a13:46_0": " ‘‘Pañcāhāhaṁ pabbajito, sekho appattamānaso;",
  "atk-s0508a13:47_0": "Vihāraṁ me paviṭṭhassa, cetaso paṇidhī ahu.",
  "atk-s0508a13:48_0": "223.",
  "atk-s0508a13:49_0": " ‘‘Nāsissaṁ na pivissāmi, vihārato na nikkhame;",
  "atk-s0508a13:50_0": "Napi passaṁ nipātessaṁ, taṇhāsalle anūhate.",
  "atk-s0508a13:51_0": "224.",
  "atk-s0508a13:52_0": " ‘‘Tassa mevaṁ viharato, passa vīriyaparakkamaṁ;",
  "atk-s0508a13:53_0": "Tisso vijjā anuppattā, kataṁ buddhassa sāsana’’nti. –",
  "atk-s0508a13:54_0": "Imā tisso gāthā abhāsi.",
  "atk-s0508a13:55_0": "Tattha pañcāhāhaṁ pabbajitoti pañcāho ahaṁ,",
  "atk-s0508a13:55_1": "pabbajito hutvā pañcāho,",
  "atk-s0508a13:55_2": "pabbajitadivasato pañcamo aho niṭṭhitoti attho.",
  "atk-s0508a13:55_3": "Sekho appattamānasoti adhisīlasikkhādīnaṁ sikkhanato sekho.",
  "atk-s0508a13:55_4": "Anavasesato mānaṁ siyati samucchindatīti mānaso,",
  "atk-s0508a13:55_5": "aggamaggo,",
  "atk-s0508a13:55_6": "taṁnibbattito mānasato āgataṁ mānasaṁ,",
  "atk-s0508a13:55_7": "arahattaṁ, taṁ,",
  "atk-s0508a13:55_8": "so vā appatto etenāti appattamānaso.",
  "atk-s0508a13:55_9": "Vihāraṁ me paviṭṭhassa,",
  "atk-s0508a13:55_10": "cetaso paṇidhī ahūti evaṁ sekhassa me vasanakavihāraṁ ovarakaṁ paviṭṭhassa sato evarūpo idāni vuccamānākāro cetopaṇidhi ahosi,",
  "atk-s0508a13:55_11": "evaṁ mayā cittaṁ paṇihitanti attho.",
  "atk-s0508a13:56_0": "Nāsissantiādinā cittapaṇidhiṁ dasseti.",
  "atk-s0508a13:56_1": "Tattha nāsissanti yaṁkiñci bhojanaṁ na bhuñjissaṁ na bhuñjissāmi taṇhāsalle mama hadayagate anūhate anuddhateti evaṁ sabbapadesu yojetabbaṁ.",
  "atk-s0508a13:56_2": "Na pivissāmīti yaṁkiñci pātabbaṁ na pivissāmi.",
  "atk-s0508a13:56_3": "Vihārato na nikkhameti imasmā idāni mayā nisinnagabbhato na nikkhameyyaṁ.",
  "atk-s0508a13:56_4": "Napi passaṁ nipātessanti mama sarīrassa dvīsu passesu ekampi passaṁ kāyakilamathavinodanatthaṁ na nipātessaṁ,",
  "atk-s0508a13:56_5": "ekapassenapi na nipajjissāmīti attho.",
  "atk-s0508a13:57_0": "Tassa mevaṁ viharatoti tassa me evaṁ cittaṁ paṇidhāya daḷhavīriyādhiṭṭhānaṁ katvā vipassanānuyogavasena viharato.",
  "atk-s0508a13:57_1": "Passa vīriyaparakkamanti vidhinā īrayitabbato ‘‘vīriyaṁ’’ paraṁ ṭhānaṁ akkamanato ‘‘parakkamo’’ti ca laddhanāmaṁ ussoḷhībhūtaṁ vāyāmaṁ passa jānāhi.",
  "atk-s0508a13:57_2": "Yassa panānubhāvena mayā tisso vijjā anuppattā,",
  "atk-s0508a13:57_3": "kataṁ buddhassa sāsananti vuttatthameva.",
  "atk-s0508a13:58_0": "Paccayattheragāthāvaṇṇanā niṭṭhitā.",
  "atk-s0508a13:59_0": "3. Bākulattheragāthāvaṇṇanā",
  "atk-s0508a13:60_0": "Yopubbe karaṇīyānīti āyasmato bākulattherassa gāthā.",
  "atk-s0508a13:60_1": "Kā uppatti?",
  "atk-s0508a13:60_2": "Ayampi kira atīte ito kappasatasahassādhikassa asaṅkhyeyyassa matthake anomadassissa bhagavato uppattito",
  "atk-s0508a13:60_3": "puretarameva brāhmaṇakule nibbattitvā vayappatto tayo vede uggahetvā tattha sāraṁ apassanto ‘‘samparāyikatthaṁ",
  "atk-s0508a13:60_4": "gavesissāmī’’ti isipabbajjaṁ pabbajitvā pabbatapāde viharanto pañcābhiññāaṭṭhasamāpattilābhī hutvā viharanto",
  "atk-s0508a13:60_5": "buddhuppādaṁ sutvā satthu santikaṁ gantvā dhammaṁ sutvā saraṇesu patiṭṭhito satthu udarābādhe uppanne",
  "atk-s0508a13:60_6": "araññato bhesajjāni āharitvā taṁ vūpasametvā tattha puññaṁ ārogyatthāya pariṇāmetvā tato cuto brahmaloke",
  "atk-s0508a13:60_7": "nibbattitvā ekaṁ asaṅkhyeyyaṁ devamanussesu saṁsaranto padumuttarabuddhakāle haṁsavatīnagare kulagehe",
  "atk-s0508a13:60_8": "nibbatto satthāraṁ ekaṁ bhikkhuṁ appābādhānaṁ aggaṭṭhāne ṭhapentaṁ disvā sayaṁ taṁ ṭhānantaraṁ ākaṅkhanto",
  "atk-s0508a13:60_9": "paṇidhānaṁ katvā yāvajīvaṁ kusalaṁ upacinitvā sugatīsuyeva saṁsaranto vipassissa bhagavato nibbattito",
  "atk-s0508a13:60_10": "puretarameva bandhumatīnagare brāhmaṇakule nibbatto purimanayeneva isipabbajjaṁ pabbajitvā jhānābhiññālābhī",
  "atk-s0508a13:60_11": "hutvā pabbatapāde vasanto buddhuppādaṁ sutvā satthu santikaṁ gantvā dhammaṁ sutvā saraṇesu patiṭṭhito",
  "atk-s0508a13:60_12": "bhikkhūnaṁ tiṇapupphakaroge uppanne taṁ vūpasametvā tattha yāvatāyukaṁ ṭhatvā tato cuto brahmaloke nibbattitvā",
  "atk-s0508a13:60_13": "ekanavutikappe devamanussesu saṁsaranto kassapassa bhagavato kāle bārāṇasiyaṁ kulagehe nibbattitvā gharāvāsaṁ",
  "atk-s0508a13:60_14": "vasanto ekaṁ jiṇṇaṁ vinassamānaṁ mahāvihāraṁ disvā tattha uposathāgārādikaṁ sabbaṁ āvasathaṁ kāretvā",
  "atk-s0508a13:60_15": "tattha bhikkhusaṅghassa sabbaṁ bhesajjaṁ paṭiyādetvā yāvajīvaṁ kusalaṁ katvā ekaṁ buddhantaraṁ devamanussesu",
  "atk-s0508a13:60_16": "saṁsaranto amhākaṁ bhagavato uppattito puretarameva kosambiyaṁ seṭṭhigehe nibbatti.",
  "atk-s0508a13:60_17": "So arogabhāvāya mahāyamunāya nhāpiyamāno dhātiyā hatthato macchena gilito macche kevaṭṭahatthagate bārāṇasiseṭṭhibhariyāya",
  "atk-s0508a13:60_18": "vikkiṇitvā gahite phāliyamānepi puññabalena arogoyeva hutvā tāya puttoti gahetvā posiyamāno taṁ pavattiṁ",
  "atk-s0508a13:60_19": "sutvā janakehi mātāpitūhi ‘‘ayaṁ amhākaṁ putto,",
  "atk-s0508a13:60_20": "detha no putta’’nti anuyoge kate raññā ‘‘ubhayesampi sādhāraṇo hotū’’ti dvinnaṁ kulānaṁ dāyādabhāvena",
  "atk-s0508a13:60_21": "vinicchayaṁ katvā ṭhapitattā bākuloti laddhanāmo vayappatto hutvā mahatiṁ sampattiṁ anubhavanto āsītiko",
  "atk-s0508a13:60_22": "hutvā satthu santike dhammaṁ sutvā paṭiladdhasaddho pabbajitvā sattāhameva puthujjano ahosi,",
  "atk-s0508a13:60_23": "aṭṭhame aruṇe saha paṭisambhidāhi arahattaṁ pāpuṇi.",
  "atk-s0508a13:60_24": "Tena vuttaṁ apadāne (apa.",
  "atk-s0508a13:60_25": "thera 1.40.386-411) –",
  "atk-s0508a13:61_0": "‘‘Himavantassāvidūre , sobhito nāma pabbato;",
  "atk-s0508a13:62_0": "Assamo sukato mayhaṁ, sakasissehi māpito.",
  "atk-s0508a13:63_0": "‘‘Maṇḍapā ca bahū tattha, pupphitā sindhuvārakā;",
  "atk-s0508a13:64_0": "Kapitthā ca bahū tattha, pupphitā jīvajīvakā.",
  "atk-s0508a13:65_0": "‘‘Nigguṇḍiyo bahū tattha, badarāmalakāni ca;",
  "atk-s0508a13:66_0": "Phārusakā alābū ca, puṇḍarīkā ca pupphitā.",
  "atk-s0508a13:67_0": "‘‘Āḷakā beluvā tattha, kadalī mātuluṅgakā;",
  "atk-s0508a13:68_0": "Mahānāmā bahū tattha, ajjunā ca piyaṅgukā.",
  "atk-s0508a13:69_0": "‘‘Kosambā saḷalā nimbā, nigrodhā ca kapitthanā;",
  "atk-s0508a13:70_0": "Ediso assamo mayhaṁ, sasissohaṁ tahiṁ vasiṁ.",
  "atk-s0508a13:71_0": "‘‘Anomadassī bhagavā, sayambhū lokanāyako;",
  "atk-s0508a13:72_0": "Gavesaṁ paṭisallānaṁ, mamassamamupāgami.",
  "atk-s0508a13:73_0": "‘‘Upetamhi mahāvīre, anomadassimahāyase;",
  "atk-s0508a13:74_0": "Khaṇena lokanāthassa, vātābādho samuṭṭhahi.",
  "atk-s0508a13:75_0": "‘‘Vicaranto araññamhi, addasaṁ lokanāyakaṁ;",
  "atk-s0508a13:76_0": "Upagantvāna sambuddhaṁ, cakkhumantaṁ mahāyasaṁ.",
  "atk-s0508a13:77_0": "‘‘Iriyañcāpi disvāna, upalakkhesahaṁ tadā;",
  "atk-s0508a13:78_0": "Asaṁsayañhi buddhassa, byādhi no udapajjatha.",
  "atk-s0508a13:79_0": "‘‘Khippaṁ assamamāgañchiṁ, mama sissāna santike;",
  "atk-s0508a13:80_0": "Bhesajjaṁ kattukāmohaṁ, sisse āmantayiṁ tadā.",
  "atk-s0508a13:81_0": "‘‘Paṭissuṇitvāna me vākyaṁ, sissā sabbe sagāravā;",
  "atk-s0508a13:82_0": "Ekajjhaṁ sannipatiṁsu, satthugāravatā mama.",
  "atk-s0508a13:83_0": "‘‘Khippaṁ pabbatamāruyha, sabbosadhamahāsahaṁ;",
  "atk-s0508a13:84_0": "Pānīyayogaṁ katvāna, buddhaseṭṭhassadāsahaṁ.",
  "atk-s0508a13:85_0": "‘‘Paribhutte mahāvīre, sabbaññulokanāyake;",
  "atk-s0508a13:86_0": "Khippaṁ vāto vūpasami, sugatassa mahesino.",
  "atk-s0508a13:87_0": "‘‘Passaddhaṁ darathaṁ disvā, anomadassī mahāyaso;",
  "atk-s0508a13:88_0": "Sakāsane nisīditvā, imā gāthā abhāsatha.",
  "atk-s0508a13:89_0": "‘‘Yo me pādāsi bhesajjaṁ, byādhiñca samayī mama;",
  "atk-s0508a13:90_0": "Tamahaṁ kittayissāmi, suṇātha mama bhāsato.",
  "atk-s0508a13:91_0": "‘‘Kappasatasahassāni, devaloke ramissati;",
  "atk-s0508a13:92_0": "Vādite tūriye tattha, modissati sadā ayaṁ.",
  "atk-s0508a13:93_0": "‘‘Manussalokamāgantvā , sukkamūlena codito;",
  "atk-s0508a13:94_0": "Sahassakkhattuṁ rājā ca, cakkavattī bhavissati.",
  "atk-s0508a13:95_0": "‘‘Pañcapaññāsakappamhi, anomo nāma khattiyo;",
  "atk-s0508a13:96_0": "Cāturanto vijitāvī, jambumaṇḍassa issaro.",
  "atk-s0508a13:97_0": "‘‘Sattaratanasampanno, cakkavattī mahabbalo;",
  "atk-s0508a13:98_0": "Tāvatiṁsepi khobhetvā, issaraṁ kārayissati.",
  "atk-s0508a13:99_0": "‘‘Devabhūto manusso vā, appābādho bhavissati;",
  "atk-s0508a13:100_0": "Pariggahaṁ vivajjetvā, byādhiṁ loke tarissati.",
  "atk-s0508a13:101_0": "‘‘Aparimeyye ito kappe, okkākakulasambhavo;",
  "atk-s0508a13:102_0": "Gotamo nāma gottena, satthā loke bhavissati.",
  "atk-s0508a13:103_0": "‘‘Tassa dhammesu dāyādo, oraso dhammanimmito;",
  "atk-s0508a13:104_0": "Sabbāsave pariññāya, nibbāyissatināsavo.",
  "atk-s0508a13:105_0": "‘‘Kilese jhāpayitvāna, taṇhāsotaṁ tarissati;",
  "atk-s0508a13:106_0": "Bākulo nāma nāmena, hessati satthu sāvako.",
  "atk-s0508a13:107_0": "‘‘Idaṁ sabbaṁ abhiññāya, gotamo sakyapuṅgavo;",
  "atk-s0508a13:108_0": "Bhikkhusaṅghe nisīditvā, etadagge ṭhapessati.",
  "atk-s0508a13:109_0": "‘‘Anomadassī bhagavā, sayambhū lokanāyako;",
  "atk-s0508a13:110_0": "Vivekānuvilokento, mamassamamupāgami.",
  "atk-s0508a13:111_0": "‘‘Upāgataṁ mahāvīraṁ, sabbaññuṁ lokanāyakaṁ;",
  "atk-s0508a13:112_0": "Sabbosadhena tappesiṁ, pasanno sehi pāṇibhi.",
  "atk-s0508a13:113_0": "‘‘Tassa me sukataṁ kammaṁ, sukhette bījasampadā;",
  "atk-s0508a13:114_0": "Khepetuṁ neva sakkomi, tadā hi sukataṁ mama.",
  "atk-s0508a13:115_0": "‘‘Lābhā mama suladdhaṁ me, yohaṁ addakkhi nāyakaṁ;",
  "atk-s0508a13:116_0": "Tena kammāvasesena, pattomhi acalaṁ padaṁ.",
  "atk-s0508a13:117_0": "‘‘Sabbametaṁ abhiññāya, gotamo sakyapuṅgavo;",
  "atk-s0508a13:118_0": "Bhikkhusaṅghe nisīditvā, etadagge ṭhapesi maṁ.",
  "atk-s0508a13:119_0": "‘‘Aparimeyye ito kappe, yaṁ kammamakariṁ tadā;",
  "atk-s0508a13:120_0": "Duggatiṁ nābhijānāmi, bhesajjassa idaṁ phalaṁ.",
  "atk-s0508a13:121_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:122_0": "Arahattaṁ pana patvā ekadivasaṁ satthārā attano sāvake paṭipāṭiyā ṭhānantare ṭhapentena appābādhānaṁ",
  "atk-s0508a13:122_1": "aggaṭṭhāne ṭhapito so parinibbānasamaye saṅghamajjhe bhikkhūnaṁ ovādamukhena aññaṁ byākaronto –",
  "atk-s0508a13:123_0": "225.",
  "atk-s0508a13:124_0": " ‘‘Yo pubbe karaṇīyāni, pacchā so kātumicchati;",
  "atk-s0508a13:125_0": "Sukhā so dhaṁsate ṭhānā, pacchā ca manutappati.",
  "atk-s0508a13:126_0": "226.",
  "atk-s0508a13:127_0": " ‘‘Yañhi kayirā tañhi vade, yaṁ na kayirā na taṁ vade;",
  "atk-s0508a13:128_0": "Akarontaṁ bhāsamānaṁ, parijānanti paṇḍitā.",
  "atk-s0508a13:129_0": "227.",
  "atk-s0508a13:130_0": " ‘‘Susukhaṁ vata nibbānaṁ, sammāsambuddhadesitaṁ;",
  "atk-s0508a13:131_0": "Asokaṁ virajaṁ khemaṁ, yattha dukkhaṁ nirujjhatī’’ti. – gāthāttayamabhāsi;",
  "atk-s0508a13:132_0": "Tattha yo pubbe karaṇīyāni,",
  "atk-s0508a13:132_1": "pacchā so kātumicchatīti yo puggalo pubbe puretaraṁ jarārogādīhi anabhibhūtakāleyeva kātabbāni attano",
  "atk-s0508a13:132_2": "hitasukhāvahāni kammāni pamādavasena akatvā pacchā so kātabbakālaṁ atikkamitvā kātuṁ icchati.",
  "atk-s0508a13:132_3": "Soti ca nipātamattaṁ.",
  "atk-s0508a13:132_4": "Tadā pana jarārogādīhi abhibhūtattā kātuṁ na sakkoti,",
  "atk-s0508a13:132_5": "asakkonto ca sukhā so dhaṁsate ṭhānā,",
  "atk-s0508a13:132_6": "pacchā ca manutappatīti so puggalo sukhā ṭhānā saggato nibbānato ca tadupāyassa anuppāditattā parihāyanto ‘‘akataṁ me kalyāṇa’’ntiādinā (ma. ni. 3.248; netti.",
  "atk-s0508a13:132_7": "120) pacchā ca anutappati vippaṭisāraṁ āpajjati.",
  "atk-s0508a13:132_8": "Ma-kāro padasandhikaro.",
  "atk-s0508a13:132_9": "Ahaṁ pana karaṇīyaṁ katvā eva tumhe evaṁ vadāmīti dassento ‘‘yañhi kayirā’’ti dutiyaṁ gāthamāha.",
  "atk-s0508a13:133_0": "Tattha parijānantīti ‘‘ettako aya’’nti paricchijja jānanti na bahuṁ maññantīti attho.",
  "atk-s0508a13:133_1": "Sammāpaṭipattivasena hi yathāvādī tathākārī eva sobhati,",
  "atk-s0508a13:133_2": "na tato aññathā.",
  "atk-s0508a13:133_3": "Karaṇīyapariyāyena sādhāraṇato vuttamatthaṁ idāni sarūpato dassetuṁ ‘‘susukhaṁ vatā’’tiādinā tatiyaṁ gāthamāha.",
  "atk-s0508a13:133_4": "Tassattho –",
  "atk-s0508a13:133_5": "sammā sāmaṁ sabbadhammānaṁ buddhattā sammāsambuddhena bhagavatā desitaṁ sabbaso sokahetūnaṁ abhāvato",
  "atk-s0508a13:133_6": "asokaṁ vigatarāgādirajattā virajaṁ catūhi yogehi anupaddutattā khemaṁ nibbānaṁ suṭṭhu sukhaṁ vata, kasmā?",
  "atk-s0508a13:133_7": "Yattha yasmiṁ nibbāne sakalaṁ vaṭṭadukkhaṁ nirujjhati accantameva vūpasamatīti.",
  "atk-s0508a13:134_0": "Bākulattheragāthāvaṇṇanā niṭṭhitā.",
  "atk-s0508a13:135_0": "4. Dhaniyattheragāthāvaṇṇanā",
  "atk-s0508a13:136_0": "Sukhañcejīvituṁ iccheti āyasmato dhaniyattherassa gāthā.",
  "atk-s0508a13:136_1": "Kā uppatti?",
  "atk-s0508a13:136_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a13:136_3": "nibbattitvā viññutaṁ patto ekadivasaṁ satthāraṁ disvā pasannamānaso naḷamālāya pūjaṁ akāsi.",
  "atk-s0508a13:136_4": "So tena puññakammena devamanussesu saṁsaranto imasmiṁ buddhuppāde rājagahe kumbhakārakule nibbattitvā",
  "atk-s0508a13:136_5": "dhaniyoti laddhanāmo vayappatto kumbhakārakammena jīvati.",
  "atk-s0508a13:136_6": "Tena ca samayena satthā dhaniyassa kumbhakārassa sālāyaṁ nisīditvā pukkusātissa kulaputtassa chadhātuvibhaṅgasuttaṁ (ma. ni.",
  "atk-s0508a13:136_7": "3.342 ādayo) desesi.",
  "atk-s0508a13:136_8": "So taṁ sutvā katakicco ahosi.",
  "atk-s0508a13:136_9": "Dhaniyo tassa parinibbutabhāvaṁ sutvā ‘‘niyyānikaṁ vata buddhasāsanaṁ,",
  "atk-s0508a13:136_10": "yattha ekarattiparicayenāpi vaṭṭadukkhato muñcituṁ sakkā’’ti paṭiladdhasaddho pabbajitvā kuṭimaṇḍanānuyutto",
  "atk-s0508a13:136_11": "viharanto kuṭikaraṇaṁ paṭicca bhagavatā garahito saṅghike senāsane vasanto vipassanaṁ vaḍḍhetvā arahattaṁ pāpuṇi.",
  "atk-s0508a13:136_12": "Tena vuttaṁ apadāne (apa.",
  "atk-s0508a13:136_13": "thera 2.48.1-7) –",
  "atk-s0508a13:137_0": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a13:138_0": "Vipinaggena gacchantaṁ, addasaṁ lokanāyakaṁ.",
  "atk-s0508a13:139_0": "‘‘Naḷamālaṁ gahetvāna, nikkhamanto ca tāvade;",
  "atk-s0508a13:140_0": "Tatthaddasāsiṁ sambuddhaṁ, oghatiṇṇamanāsavaṁ.",
  "atk-s0508a13:141_0": "‘‘Pasannacitto sumano, naḷamālamapūjayiṁ;",
  "atk-s0508a13:142_0": "Dakkhiṇeyyaṁ mahāvīraṁ, sabbalokānukampakaṁ.",
  "atk-s0508a13:143_0": "‘‘Ekatiṁse ito kappe, yaṁ mālamabhiropayiṁ;",
  "atk-s0508a13:144_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a13:145_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:146_0": "Arahattaṁ pana patvā ye bhikkhū dhutaṅgasamādhānena attānaṁ ukkaṁsetvā saṅghabhattādiṁ sādiyante aññe bhikkhū avajānanti,",
  "atk-s0508a13:146_1": "tesaṁ ovādadānamukhena aññaṁ byākaronto –",
  "atk-s0508a13:147_0": "228.",
  "atk-s0508a13:148_0": " ‘‘Sukhañce jīvituṁ icche, sāmaññasmiṁ apekkhavā;",
  "atk-s0508a13:149_0": "Saṅghikaṁ nātimaññeyya, cīvaraṁ pānabhojanaṁ.",
  "atk-s0508a13:150_0": "229.",
  "atk-s0508a13:151_0": " Sukhañce jīvituṁ icche, sāmaññasmiṁ apekkhavā;",
  "atk-s0508a13:152_0": "Ahi mūsikasobbhaṁva, sevetha sayanāsanaṁ.",
  "atk-s0508a13:153_0": "230.",
  "atk-s0508a13:154_0": " Sukhañce jīvituṁ icche, sāmaññasmiṁ apekkhavā;",
  "atk-s0508a13:155_0": "Itarītarena tusseyya, ekadhammañca bhāvaye’’ti. – tisso gāthā abhāsi;",
  "atk-s0508a13:156_0": "Tattha sukhañce jīvituṁ icche,",
  "atk-s0508a13:156_1": "sāmaññasmiṁ apekkhavāti sāmaññasmiṁ samaṇabhāve apekkhavā sikkhāya tibbagāravo hutvā sukhaṁ jīvituṁ iccheyya ce,",
  "atk-s0508a13:156_2": "anesanaṁ pahāya sāmaññasukhena sace jīvitukāmoti attho .",
  "atk-s0508a13:156_3": "Saṅghikaṁ nātimaññeyya,",
  "atk-s0508a13:156_4": "cīvaraṁ pānabhojananti saṅghato ābhataṁ cīvaraṁ āhāraṁ na avamaññeyya,",
  "atk-s0508a13:156_5": "saṅghassa uppajjanakalābho nāma parisuddhuppādo hotīti taṁ paribhuñjantassa ājīvapārisuddhisambhavena sāmaññasukhaṁ hatthagatamevāti adhippāyo.",
  "atk-s0508a13:156_6": "Ahi mūsikasobbhaṁvāti ahi viya mūsikāya khatabilaṁ sevetha seveyya senāsanaṁ.",
  "atk-s0508a13:156_7": "Yathā nāma sappo sayamattano āsayaṁ akatvā mūsikāya aññena vā kate āsaye vasitvā yena kāmaṁ pakkamati,",
  "atk-s0508a13:156_8": "evamevaṁ bhikkhu sayaṁ senāsanakaraṇā saṁkilesaṁ anāpajjitvā yattha katthaci vasitvā pakkameyyāti attho.",
  "atk-s0508a13:157_0": "Idāni vutte avutte ca paccaye yathālābhasantoseneva sāmaññasukhaṁ hoti,",
  "atk-s0508a13:157_1": "na aññathāti dassento āha ‘‘itarītarena tusseyyā’’ti,",
  "atk-s0508a13:157_2": "yena kenaci hīnena vā paṇītena vā yathāladdhena paccayena santosaṁ āpajjeyyāti attho.",
  "atk-s0508a13:157_3": "Ekadhammanti appamādabhāvaṁ,",
  "atk-s0508a13:157_4": "tañhi anuyuñjantassa anavajjaṁ sabbaṁ lokiyasukhaṁ lokuttarasukhañca hatthagatameva hoti.",
  "atk-s0508a13:157_5": "Tenāha bhagavā –",
  "atk-s0508a13:157_6": "‘‘appamatto hi jhāyanto,",
  "atk-s0508a13:157_7": "pappoti vipulaṁ sukha’’nti (ma. ni. 2.352; dha. pa. 27).",
  "atk-s0508a13:158_0": "Dhaniyattheragāthāvaṇṇanā niṭṭhitā.",
  "atk-s0508a13:159_0": "5. Mātaṅgaputtattheragāthāvaṇṇanā",
  "atk-s0508a13:160_0": "Atisītanti āyasmato mātaṅgaputtattherassa gāthā.",
  "atk-s0508a13:160_1": "Kā uppatti?",
  "atk-s0508a13:160_2": "Ayaṁ kira padumuttarassa bhagavato kāle himavantasamīpe mahato jātassarassa heṭṭhā mahati nāgabhavane",
  "atk-s0508a13:160_3": "mahānubhāvo nāgarājā hutvā nibbatto ekadivasaṁ nāgabhavanato nikkhamitvā vicaranto satthāraṁ ākāsena",
  "atk-s0508a13:160_4": "gacchantaṁ disvā pasannamānaso attano sīsamaṇinā pūjaṁ akāsi.",
  "atk-s0508a13:160_5": "So tena puññakammena devamanussesu saṁsaranto imasmiṁ buddhuppāde kosalaraṭṭhe mātaṅgassa nāma kuṭumbikassa",
  "atk-s0508a13:160_6": "putto hutvā nibbatto mātaṅgaputtotveva paññāyittha.",
  "atk-s0508a13:160_7": "So viññutaṁ patto alasajātiko hutvā kiñci kammaṁ akaronto ñātakehi aññehi ca garahito ‘‘sukhajīvino ime",
  "atk-s0508a13:160_8": "samaṇā sakyaputtiyā’’ti sukhajīvitaṁ ākaṅkhanto bhikkhūhi kataparicayo hutvā satthāraṁ upasaṅkamitvā",
  "atk-s0508a13:160_9": "dhammaṁ sutvā paṭiladdhasaddho pabbajitvā aññe bhikkhū iddhimante disvā iddhibalaṁ patthetvā satthu santike",
  "atk-s0508a13:160_10": "kammaṭṭhānaṁ gahetvā bhāvanaṁ anuyuñjanto chaḷabhiñño ahosi.",
  "atk-s0508a13:160_11": "Tena vuttaṁ apadāne (apa.",
  "atk-s0508a13:160_12": "thera 2.48.8-29) –",
  "atk-s0508a13:161_0": "‘‘Padumuttaro nāma jino, sabbadhammāna pāragū;",
  "atk-s0508a13:162_0": "Vivekakāmo sambuddho, gacchate anilañjase.",
  "atk-s0508a13:163_0": "‘‘Avidūre himavantassa, mahājātassaro ahu;",
  "atk-s0508a13:164_0": "Tattha me bhavanaṁ āsi, puññakammena saṁyutaṁ.",
  "atk-s0508a13:165_0": "‘‘Bhavanā abhinikkhamma, addasaṁ lokanāyakaṁ;",
  "atk-s0508a13:166_0": "Indīvaraṁva jalitaṁ, ādittaṁva hutāsanaṁ.",
  "atk-s0508a13:167_0": "‘‘Vicinaṁ naddasaṁ pupphaṁ, pūjayissanti nāyakaṁ;",
  "atk-s0508a13:168_0": "Sakaṁ cittaṁ pasādetvā, avandiṁ satthuno ahaṁ.",
  "atk-s0508a13:169_0": "‘‘Mama sīse maṇiṁ gayha, pūjayiṁ lokanāyakaṁ;",
  "atk-s0508a13:170_0": "Imāya maṇipūjāya, vipāko hotu bhaddako.",
  "atk-s0508a13:171_0": "‘‘Padumuttaro lokavidū, āhutīnaṁ paṭiggaho;",
  "atk-s0508a13:172_0": "Antalikkhe ṭhito satthā, imaṁ gāthaṁ abhāsatha.",
  "atk-s0508a13:173_0": "‘‘So te ijjhatu saṅkappo, labhassu vipulaṁ sukhaṁ;",
  "atk-s0508a13:174_0": "Imāya maṇipūjāya, anubhohi mahāyasaṁ.",
  "atk-s0508a13:175_0": "‘‘Idaṁ vatvāna bhagavā, jalajuttamanāmako;",
  "atk-s0508a13:176_0": "Agamāsi buddhaseṭṭho, yattha cittaṁ paṇīhitaṁ.",
  "atk-s0508a13:177_0": "‘‘Saṭṭhikappāni devindo, devarajjamakārayiṁ;",
  "atk-s0508a13:178_0": "Anekasatakkhattuñca, cakkavattī ahosahaṁ.",
  "atk-s0508a13:179_0": "‘‘Pubbakammaṁ sarantassa, devabhūtassa me sato;",
  "atk-s0508a13:180_0": "Maṇi nibbattate mayhaṁ, ālokakaraṇo mamaṁ.",
  "atk-s0508a13:181_0": "‘‘Chaḷasītisahassāni , nāriyo me pariggahā;",
  "atk-s0508a13:182_0": "Vicittavatthābharaṇā, āmukkamaṇikuṇḍalā.",
  "atk-s0508a13:183_0": "‘‘Aḷārapamhā hasulā, susaññā tanumajjhimā;",
  "atk-s0508a13:184_0": "Parivārenti maṁ niccaṁ, maṇipūjāyidaṁ phalaṁ.",
  "atk-s0508a13:185_0": "‘‘Soṇṇamayā maṇimayā, lohitaṅkamayā tathā;",
  "atk-s0508a13:186_0": "Bhaṇḍā me sukatā honti, yadicchasi piḷandhanā.",
  "atk-s0508a13:187_0": "‘‘Kūṭāgārā gahā rammā, sayanañca mahārahaṁ;",
  "atk-s0508a13:188_0": "Mama saṅkappamaññāya, nibbattanti yadicchakaṁ.",
  "atk-s0508a13:189_0": "‘‘Lābhā tesaṁ suladdhañca, ye labhanti upassutiṁ;",
  "atk-s0508a13:190_0": "Puññakkhettaṁ manussānaṁ, osadhaṁ sabbapāṇinaṁ.",
  "atk-s0508a13:191_0": "‘‘Mayhampi sukataṁ kammaṁ, yohaṁ adakkhi nāyakaṁ;",
  "atk-s0508a13:192_0": "Vinipātā pamuttomhi, pattomhi acalaṁ padaṁ.",
  "atk-s0508a13:193_0": "‘‘Yaṁ yaṁ yonūpapajjāmi, devattaṁ atha mānusaṁ;",
  "atk-s0508a13:194_0": "Divasañceva rattiñca, āloko hoti me sadā.",
  "atk-s0508a13:195_0": "‘‘Tāyeva maṇipūjāya, anubhotvāna sampadā;",
  "atk-s0508a13:196_0": "Ñāṇāloko mayā diṭṭho, pattomhi acalaṁ padaṁ.",
  "atk-s0508a13:197_0": "‘‘Satasahassito kappe, yaṁ maṇiṁ abhipūjayiṁ;",
  "atk-s0508a13:198_0": "Duggatiṁ nābhijānāmi, maṇipūjāyidaṁ phalaṁ.",
  "atk-s0508a13:199_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:200_0": "Chaḷabhiñño pana hutvā puggalādhiṭṭhānavasena kosajjaṁ garahanto attano ca vīriyārambhaṁ kittento –",
  "atk-s0508a13:201_0": "231.",
  "atk-s0508a13:202_0": " ‘‘Atisītaṁ atiuṇhaṁ, atisāyamidaṁ ahu;",
  "atk-s0508a13:203_0": "Iti vissaṭṭhakammante, khaṇā accenti māṇave.",
  "atk-s0508a13:204_0": "232.",
  "atk-s0508a13:205_0": " ‘‘Yo ca sītañca uṇhañca, tiṇā bhiyyo na maññati;",
  "atk-s0508a13:206_0": "Karaṁ purisakiccāni, so sukhā na vihāyati.",
  "atk-s0508a13:207_0": "233.",
  "atk-s0508a13:208_0": " ‘‘Dabbaṁ kusaṁ poṭakilaṁ, usīraṁ muñjapabbajaṁ;",
  "atk-s0508a13:209_0": "Urasā panudissāmi, vivekamanubrūhaya’’nti. – gāthāttayamāha;",
  "atk-s0508a13:210_0": "Tattha atisītanti himapātavaddalādinā ativiya sītaṁ,",
  "atk-s0508a13:210_1": "idaṁ ahūti ānetvā sambandho.",
  "atk-s0508a13:210_2": "Atiuṇhanti dhammaparitāpādinā ativiya uṇhaṁ,",
  "atk-s0508a13:210_3": "ubhayenapi utuvasena kosajjavatthumāha.",
  "atk-s0508a13:210_4": "Atisāyanti divasassa pariṇatiyā atisāyaṁ,",
  "atk-s0508a13:210_5": "sāyaggahaṇeneva cettha pātopi saṅgayhati ,",
  "atk-s0508a13:210_6": "tadubhayena kālavasena kosajjavatthumāha.",
  "atk-s0508a13:210_7": "Itīti iminā pakārena.",
  "atk-s0508a13:210_8": "Etena ‘‘idha,",
  "atk-s0508a13:210_9": "bhikkhave,",
  "atk-s0508a13:210_10": "bhikkhunā kammaṁ kattabbaṁ hotī’’tiādinā (a. ni. 8.80; dī. ni.",
  "atk-s0508a13:210_11": "3.334) vuttaṁ kosajjavatthuṁ saṅgaṇhāti.",
  "atk-s0508a13:210_12": "Vissaṭṭhakammanteti pariccattayogakammante.",
  "atk-s0508a13:210_13": "Khaṇāti buddhuppādādayo brahmacariyavāsassa okāsā.",
  "atk-s0508a13:210_14": "Accentīti atikkamanti.",
  "atk-s0508a13:210_15": "Māṇaveti satte.",
  "atk-s0508a13:210_16": "Tiṇā bhiyyo na maññatīti tiṇato upari na maññati,",
  "atk-s0508a13:210_17": "tiṇaṁ viya maññati,",
  "atk-s0508a13:210_18": "sītuṇhāni abhibhavitvā attanā kattabbaṁ karoti.",
  "atk-s0508a13:210_19": "Karanti karonto.",
  "atk-s0508a13:210_20": "Purisakiccānīti vīrapurisena kattabbāni attahitaparahitāni.",
  "atk-s0508a13:210_21": "Sukhāti sukhato,",
  "atk-s0508a13:210_22": "nibbānasukhatoti adhippāyo.",
  "atk-s0508a13:210_23": "Tatiyagāthāya attho heṭṭhā vuttoyeva.",
  "atk-s0508a13:211_0": "Mātaṅgaputtattheragāthāvaṇṇanā niṭṭhitā.",
  "atk-s0508a13:212_0": "6. Khujjasobhitattheragāthāvaṇṇanā",
  "atk-s0508a13:213_0": "Ye cittakathī bahussutāti āyasmato khujjasobhitattherassa gāthā.",
  "atk-s0508a13:213_1": "Kā uppatti?",
  "atk-s0508a13:213_2": "Ayaṁ kira padumuttarassa bhagavato kāle kulagehe nibbattitvā viññutaṁ patto ekadivasaṁ bhagavantaṁ mahatā",
  "atk-s0508a13:213_3": "bhikkhusaṅghena saddhiṁ gacchantaṁ disvā pasannamānaso dasahi gāthāhi abhitthavi.",
  "atk-s0508a13:213_4": "So tena puññakammena devamanussesu saṁsaranto imasmiṁ buddhuppāde pāṭaliputtanagare brāhmaṇakule nibbatti,",
  "atk-s0508a13:213_5": "‘‘sobhito’’tissa nāmaṁ ahosi.",
  "atk-s0508a13:213_6": "Thokaṁ khujjadhātukatāya pana khujjasobhitotveva paññāyittha.",
  "atk-s0508a13:213_7": "So vayappatto satthari parinibbute ānandattherassa santike pabbajitvā chaḷabhiñño ahosi.",
  "atk-s0508a13:213_8": "Tena vuttaṁ apadāne (apa.",
  "atk-s0508a13:213_9": "thera 2.47.49-58) –",
  "atk-s0508a13:214_0": "‘‘Kakudhaṁ vilasantaṁva, devadevaṁ narāsabhaṁ;",
  "atk-s0508a13:215_0": "Rathiyaṁ paṭipajjantaṁ, ko disvā na pasīdati.",
  "atk-s0508a13:216_0": "‘‘Tamandhakāraṁ nāsetvā, santāretvā bahuṁ janaṁ;",
  "atk-s0508a13:217_0": "Ñāṇālokena jotantaṁ, ko disvā na pasīdati.",
  "atk-s0508a13:218_0": "‘‘Vasīsatasahassehi, nīyantaṁ lokanāyakaṁ;",
  "atk-s0508a13:219_0": "Uddharantaṁ bahū satte, ko disvā na pasīdati.",
  "atk-s0508a13:220_0": "‘‘Āhanantaṁ dhammabheriṁ, maddantaṁ titthiye gaṇe;",
  "atk-s0508a13:221_0": "Sīhanādaṁ vinadantaṁ, ko disvā na pasīdati.",
  "atk-s0508a13:222_0": "‘‘Yāvatā brahmalokato, āgantvāna sabrahmakā;",
  "atk-s0508a13:223_0": "Pucchanti nipuṇe pañhe, ko disvā na pasīdati.",
  "atk-s0508a13:224_0": "‘‘Yassañjaliṁ karitvāna, āyācanti sadevakā;",
  "atk-s0508a13:225_0": "Tena puññaṁ anubhonti, ko disvā na pasīdati.",
  "atk-s0508a13:226_0": "‘‘Sabbe janā samāgantvā, sampavārenti cakkhumaṁ;",
  "atk-s0508a13:227_0": "Na vikampati ajjhiṭṭho, ko disvā na pasīdati.",
  "atk-s0508a13:228_0": "‘‘Nagaraṁ pavisato yassa, ravanti bheriyo bahū;",
  "atk-s0508a13:229_0": "Vinadanti gajā mattā, ko disvā na pasīdati.",
  "atk-s0508a13:230_0": "‘‘Vīthiyā gacchato yassa, sabbābhā jotate sadā;",
  "atk-s0508a13:231_0": "Abbhunnatā samā honti, ko disvā na pasīdati.",
  "atk-s0508a13:232_0": "‘‘Byāharantassa buddhassa, cakkavāḷampi suyyati;",
  "atk-s0508a13:233_0": "Sabbe satte viññāpeti, ko disvā na pasīdati.",
  "atk-s0508a13:234_0": "‘‘Satasahassito kappe, yaṁ buddhamabhikittayiṁ;",
  "atk-s0508a13:235_0": "Duggatiṁ nābhijānāmi, kittanāya idaṁ phalaṁ.",
  "atk-s0508a13:236_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:237_0": "Chaḷabhiñño pana hutvā paṭhamamahāsaṅgītikāle rājagahe sattapaṇṇiguhāyaṁ sannipatitena saṅghena ‘‘āyasmantaṁ",
  "atk-s0508a13:237_1": "ānandaṁ āmantehī’’ti āṇatto pathaviyaṁ nimujjitvā therassa purato uṭṭhahitvā saṅghassa sāsanaṁ ārocetvā",
  "atk-s0508a13:237_2": "sayaṁ puretaraṁ ākāsena gantvā sattapaṇṇiguhādvāraṁ sampāpuṇi.",
  "atk-s0508a13:237_3": "Tena ca samayena mārassa mārakāyikānañca paṭisedhanatthaṁ devasaṅghena pesitā aññatarā devatā sattapaṇṇiguhādvāre ṭhitā hoti,",
  "atk-s0508a13:237_4": "tassā khujjasobhito thero attano āgamanaṁ kathento –",
  "atk-s0508a13:238_0": "234.",
  "atk-s0508a13:239_0": " ‘‘Ye cittakathī bahussutā, samaṇā pāṭaliputtavāsino;",
  "atk-s0508a13:240_0": "Tesaññataroyamāyuvā, dvāre tiṭṭhati khujjasobhito’’ti. – paṭhamaṁ gāthamāha;",
  "atk-s0508a13:241_0": "Tattha cittakathīti vicittadhammakathikā,",
  "atk-s0508a13:241_1": "saṅkhipanaṁ,",
  "atk-s0508a13:241_2": "vitthāraṇaṁ gambhīrakaraṇaṁ uttānīkaraṇaṁ kaṅkhāvinodanaṁ dhammapatiṭṭhāpananti evamādīhi nānānayehi",
  "atk-s0508a13:241_3": "paresaṁ ajjhāsayānurūpaṁ dhammassa kathanasīlāti attho.",
  "atk-s0508a13:241_4": "Bahussutāti pariyattipaṭivedhabāhusaccapāripūriyā bahussutā.",
  "atk-s0508a13:241_5": "Sabbaso samitapāpatāya samaṇā.",
  "atk-s0508a13:241_6": "Pāṭaliputtavāsino,",
  "atk-s0508a13:241_7": "tesaññataroti pāṭaliputtanagaravāsitāya pāṭaliputtavāsino,",
  "atk-s0508a13:241_8": "tesaṁ aññataro,",
  "atk-s0508a13:241_9": "ayaṁ āyuvā dīghāyu āyasmā.",
  "atk-s0508a13:241_10": "Dvāre tiṭṭhatīti sattapaṇṇiguhāya dvāre tiṭṭhati,",
  "atk-s0508a13:241_11": "saṅghassa anumatiyā pavisitunti attho.",
  "atk-s0508a13:241_12": "Taṁ sutvā sā devatā therassa āgamanaṁ saṅghassa nivedentī –",
  "atk-s0508a13:242_0": "235.",
  "atk-s0508a13:243_0": " ‘‘Ye cittakathī…pe… dvāre tiṭṭhati māluterito’’ti. – dutiyaṁ gāthamāha;",
  "atk-s0508a13:244_0": "Tattha māluteritoti iddhicittajanitena vāyunā erito, iddhibalena āgatoti attho.",
  "atk-s0508a13:245_0": "Evaṁ tāya devatāya niveditena saṅghena katokāso thero saṅghassa santikaṁ gacchanto –",
  "atk-s0508a13:246_0": "236.",
  "atk-s0508a13:247_0": " ‘‘Suyuddhena suyiṭṭhena, saṅgāmavijayena ca;",
  "atk-s0508a13:248_0": "Brahmacariyānuciṇṇena, evāyaṁ sukhamedhatī’’ti. –",
  "atk-s0508a13:249_0": "Imāya tatiyagāthāya aññaṁ byākāsi.",
  "atk-s0508a13:250_0": "Tattha suyuddhenāti pubbabhāge tadaṅgavikkhambhanappahānavasena kilesehi suṭṭhu yujjhanena.",
  "atk-s0508a13:250_1": "Suyiṭṭhenāti antarantarā kalyāṇamittehi dinnasappāyadhammadānena.",
  "atk-s0508a13:250_2": "Saṅgāmavijayena cāti samucchedappahānavasena sabbaso kilesābhisaṅkhāranimmathanena laddhasaṅgāmavijayena ca.",
  "atk-s0508a13:250_3": "Brahmacariyānuciṇṇenāti anuciṇṇena aggamaggabrahmacariyena.",
  "atk-s0508a13:250_4": "Evāyaṁ sukhamedhatīti evaṁ vuttappakārena ayaṁ khujjasobhito nibbānasukhaṁ phalasamāpattisukhañca edhati,",
  "atk-s0508a13:250_5": "anubhavatīti attho.",
  "atk-s0508a13:251_0": "Khujjasobhitattheragāthāvaṇṇanā niṭṭhitā.",
  "atk-s0508a13:252_0": "7. Vāraṇattheragāthāvaṇṇanā",
  "atk-s0508a13:253_0": "Yodha koci manussesūti āyasmato vāraṇattherassa gāthā.",
  "atk-s0508a13:253_1": "Kā uppatti?",
  "atk-s0508a13:253_2": "Ayampi purimabuddhesu katādhikāro tattha tattha bhave puññāni karonto ito dvānavute kappe tissassa bhagavato",
  "atk-s0508a13:253_3": "uppattito puretarameva brāhmaṇakule nibbattitvā brāhmaṇānaṁ vijjāsippesu pāragū hutvā isipabbajjaṁ pabbajitvā",
  "atk-s0508a13:253_4": "catupaṇṇāsasahassānaṁ antevāsikānaṁ mante vācento vasati.",
  "atk-s0508a13:253_5": "Tena ca samayena tissassa bhagavato bodhisattabhūtassa tusitā kāyā cavitvā carimabhave mātukucchiṁ okkamanena mahāpathavikampo ahosi.",
  "atk-s0508a13:253_6": "Taṁ disvā mahājano bhīto saṁviggo naṁ isiṁ upasaṅkamitvā pathavikampanakāraṇaṁ pucchi.",
  "atk-s0508a13:253_7": "So ‘‘mahābodhisatto mātukucchiṁ okkami,",
  "atk-s0508a13:253_8": "tenāyaṁ pathavikampo,",
  "atk-s0508a13:253_9": "tasmā mā bhāyathā’’ti buddhuppādassa pubbanimittabhāvaṁ kathetvā samassāsesi,",
  "atk-s0508a13:253_10": "buddhārammaṇañca pītiṁ paṭivedesi.",
  "atk-s0508a13:253_11": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule nibbattitvā",
  "atk-s0508a13:253_12": "vāraṇoti laddhanāmo vayappatto aññatarassa āraññakassa therassa santike dhammaṁ sutvā laddhappasādo pabbajitvā",
  "atk-s0508a13:253_13": "samaṇadhammaṁ karoti.",
  "atk-s0508a13:253_14": "So ekadivasaṁ buddhupaṭṭhānaṁ gacchanto antarāmagge ahinakule aññamaññaṁ kalahaṁ katvā kālaṅkate disvā",
  "atk-s0508a13:253_15": "‘‘ime sattā aññamaññavirodhena jīvitakkhayaṁ pattā’’ti saṁviggamānaso hutvā bhagavato santikaṁ gato,",
  "atk-s0508a13:253_16": "tassa bhagavā cittācāraṁ ñatvā tadanurūpameva ovādaṁ dento –",
  "atk-s0508a13:254_0": "237.",
  "atk-s0508a13:255_0": " ‘‘Yodha koci manussesu, parapāṇāni hiṁsati;",
  "atk-s0508a13:256_0": "Asmā lokā paramhā ca, ubhayā dhaṁsate naro.",
  "atk-s0508a13:257_0": "238.",
  "atk-s0508a13:258_0": " ‘‘Yo ca mettena cittena, sabbapāṇānukampati;",
  "atk-s0508a13:259_0": "Bahuñhi so pasavati, puññaṁ tādisako naro.",
  "atk-s0508a13:260_0": "239.",
  "atk-s0508a13:261_0": " ‘‘Subhāsitassa sikkhetha, samaṇūpāsanassa ca;",
  "atk-s0508a13:262_0": "Ekāsanassa ca raho, cittavūpasamassā cā’’ti. – tisso gāthā abhāsi;",
  "atk-s0508a13:263_0": "Tattha yodha koci manussesūti idha manussesu yo koci khattiyo vā brāhmaṇo vā vesso vā suddo vā gahaṭṭho vā pabbajito vā.",
  "atk-s0508a13:263_1": "Manussaggahaṇañcettha ukkaṭṭhasattanidassananti daṭṭhabbaṁ.",
  "atk-s0508a13:263_2": "Parapāṇāni hiṁsatīti parasatte māreti vibādhati ca.",
  "atk-s0508a13:263_3": "Asmā lokāti idha lokato.",
  "atk-s0508a13:263_4": "Paramhāti paralokato.",
  "atk-s0508a13:263_5": "Ubhayā dhaṁsateti ubhayato dhaṁsati,",
  "atk-s0508a13:263_6": "ubhayalokapariyāpannahitasukhato parihāyatīti attho.",
  "atk-s0508a13:263_7": "Naroti satto.",
  "atk-s0508a13:264_0": "Evaṁ parapīḷālakkhaṇaṁ pāpadhammaṁ dassetvā idāni parapīḷānivattilakkhaṇaṁ kusalaṁ dhammaṁ dassento ‘‘yo ca mettenā’’tiādinā dutiyaṁ gāthamāha.",
  "atk-s0508a13:264_1": "Tattha mettena cittenāti mettāsampayuttena cittena appanāpattena itarītarena vā.",
  "atk-s0508a13:264_2": "Sabbapāṇānukampatīti sabbe pāṇe attano orasaputte viya mettāyati.",
  "atk-s0508a13:264_3": "Bahuñhi so pasavati,",
  "atk-s0508a13:264_4": "puññaṁ tādisako naroti so tathārūpo mettāvihārī puggalo bahuṁ mahantaṁ anappakaṁ kusalaṁ pasavati paṭilabhati adhigacchati.",
  "atk-s0508a13:265_0": "Idāni taṁ sasambhāre samathavipassanādhamme niyojento ‘‘subhāsitassā’’tiādinā tatiyaṁ gāthamāha.",
  "atk-s0508a13:265_1": "Tattha subhāsitassa sikkhethāti appicchakathādibhedaṁ subhāsitaṁ pariyattidhammaṁ savanadhāraṇaparipucchādivasena sikkheyya.",
  "atk-s0508a13:265_2": "Samaṇūpāsanassa cāti samitapāpānaṁ samaṇānaṁ kalyāṇamittānaṁ upāsakānaṁ kālena kālaṁ upasaṅkamitvā payirupāsanañceva",
  "atk-s0508a13:265_3": "paṭipattiyā tesaṁ samīpacariyañca sikkheyya.",
  "atk-s0508a13:265_4": "Ekāsanassa ca raho cittavūpasamassa cāti ekassa asahāyassa kāyavivekaṁ anubrūhantassa raho kammaṭṭhānānuyogavasena āsanaṁ nisajjaṁ sikkheyya.",
  "atk-s0508a13:265_5": "Evaṁ kammaṭṭhānaṁ anuyuñjanto bhāvanañca matthakaṁ pāpento samucchedavasena kilesānaṁ cittassa vūpasamañca sikkheyya.",
  "atk-s0508a13:265_6": "Yāhi adhisīlasikkhādīhi kilesā accantameva vūpasantā pahīnā honti,",
  "atk-s0508a13:265_7": "tā maggaphalasikkhā sikkhantassa accantameva cittaṁ vūpasantaṁ nāma hotīti.",
  "atk-s0508a13:265_8": "Gāthāpariyosāne vipassanaṁ vaḍḍhetvā arahattaṁ pāpuṇi.",
  "atk-s0508a13:265_9": "Tena vuttaṁ apadāne (apa.",
  "atk-s0508a13:265_10": "thera 2.47.59-72) –",
  "atk-s0508a13:266_0": "‘‘Ajjhogāhetvā himavaṁ, mante vācemahaṁ tadā;",
  "atk-s0508a13:267_0": "Catupaññāsasahassāni, sissā mayhaṁ upaṭṭhahuṁ.",
  "atk-s0508a13:268_0": "‘‘Adhitā vedagū sabbe, chaḷaṅge pāramiṁ gatā;",
  "atk-s0508a13:269_0": "Sakavijjāhupatthaddhā, himavante vasanti te.",
  "atk-s0508a13:270_0": "‘‘Cavitvā tusitā kāyā, devaputto mahāyaso;",
  "atk-s0508a13:271_0": "Uppajji mātukucchismiṁ, sampajāno patissato.",
  "atk-s0508a13:272_0": "‘‘Sambuddhe upapajjante, dasasahassi kampatha;",
  "atk-s0508a13:273_0": "Andhā cakkhuṁ alabhiṁsu, uppajjantamhi nāyake.",
  "atk-s0508a13:274_0": "‘‘Sabbākāraṁ pakampittha, kevalā vasudhā ayaṁ;",
  "atk-s0508a13:275_0": "Nigghosasaddaṁ sutvāna, ubbijjiṁsu mahājanā.",
  "atk-s0508a13:276_0": "‘‘Sabbe janā samāgamma, āgacchuṁ mama santikaṁ;",
  "atk-s0508a13:277_0": "Vasudhāyaṁ pakampittha, kiṁ vipāko bhavissati.",
  "atk-s0508a13:278_0": "‘‘Avacāsiṁ tadā tesaṁ, mā bhetha natthi vo bhayaṁ;",
  "atk-s0508a13:279_0": "Visaṭṭhā hotha sabbepi, uppādoyaṁ suvatthiko.",
  "atk-s0508a13:280_0": "‘‘Aṭṭhahetūhi samphussa, vasudhāyaṁ pakampati;",
  "atk-s0508a13:281_0": "Tathā nimittā dissanti, obhāso vipulo mahā.",
  "atk-s0508a13:282_0": "‘‘Asaṁsayaṁ buddhaseṭṭho, uppajjissati cakkhumā;",
  "atk-s0508a13:283_0": "Saññāpetvāna janataṁ, pañcasīle kathesahaṁ.",
  "atk-s0508a13:284_0": "‘‘Sutvāna pañcasīlāni, buddhuppādañca dullabhaṁ;",
  "atk-s0508a13:285_0": "Ubbegajātā sumanā, tuṭṭhahaṭṭhā ahaṁsu te.",
  "atk-s0508a13:286_0": "‘‘Dvenavute ito kappe, yaṁ nimittaṁ viyākariṁ;",
  "atk-s0508a13:287_0": "Duggatiṁ nābhijānāmi, byākaraṇassidaṁ phalaṁ.",
  "atk-s0508a13:288_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:289_0": "Vāraṇattheragāthāvaṇṇanā niṭṭhitā.",
  "atk-s0508a13:290_0": "8. Vassikattheragāthāvaṇṇanā",
  "atk-s0508a13:291_0": "Ekopisaddho medhāvīti āyasmato vassikattherassa gāthā.",
  "atk-s0508a13:291_1": "Kā uppatti?",
  "atk-s0508a13:291_2": "Ayampi purimabuddhesu katādhikāro tattha tattha bhave puññāni karonto atthadassissa bhagavato kāle kulagehe",
  "atk-s0508a13:291_3": "nibbattitvā viññutaṁ patto ekadivasaṁ satthāraṁ disvā pasannacitto pilakkhaphalāni adāsi.",
  "atk-s0508a13:291_4": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule nibbattitvā",
  "atk-s0508a13:291_5": "vassikoti laddhanāmo vayappatto satthu yamakapāṭihāriyaṁ disvā paṭiladdhasaddho pabbajitvā samaṇadhammaṁ",
  "atk-s0508a13:291_6": "karonto ābādhiko ahosi.",
  "atk-s0508a13:291_7": "Atha naṁ ñātakā vejjaparidiṭṭhena bhesajjavidhinā upaṭṭhahitvā arogamakaṁsu.",
  "atk-s0508a13:291_8": "So tamhā ābādhā vuṭṭhito saṁvegajāto bhāvanaṁ ussukkāpetvā chaḷabhiñño ahosi.",
  "atk-s0508a13:291_9": "Tena vuttaṁ apadāne (apa.",
  "atk-s0508a13:291_10": "thera 2.47.40-44) –",
  "atk-s0508a13:292_0": "‘‘Vanantare buddhaṁ disvā, atthadassiṁ mahāyasaṁ;",
  "atk-s0508a13:293_0": "Pasannacitto sumano, pilakkhassa phalaṁ adā.",
  "atk-s0508a13:294_0": "‘‘Aṭṭhārase kappasate, yaṁ phalaṁ adadiṁ tadā;",
  "atk-s0508a13:295_0": "Duggatiṁ nābhijānāmi, phaladānassidaṁ phalaṁ.",
  "atk-s0508a13:296_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:297_0": "Chaḷabhiñño pana hutvā ākāsena ñātakānaṁ santike gantvā ākāse ṭhito dhammaṁ desetvā te saraṇesu sīlesu ca patiṭṭhāpesi.",
  "atk-s0508a13:297_1": "Tesu keci kālaṅkatā saraṇesu sīlesu ca patiṭṭhitattā sagge nibbattiṁsu.",
  "atk-s0508a13:297_2": "Atha naṁ satthā buddhupaṭṭhānaṁ upagataṁ ‘‘kiṁ te, vassika,",
  "atk-s0508a13:297_3": "ñātīnaṁ ārogya’’nti pucchi.",
  "atk-s0508a13:297_4": "So ñātīnaṁ attanā kataṁ upakāraṁ satthu kathento –",
  "atk-s0508a13:298_0": "240.",
  "atk-s0508a13:299_0": " ‘‘Ekopi saddho medhāvī, assaddhānīdha ñātinaṁ;",
  "atk-s0508a13:300_0": "Dhammaṭṭho sīlasampanno, hoti atthāya bandhunaṁ.",
  "atk-s0508a13:301_0": "241.",
  "atk-s0508a13:302_0": " ‘‘Niggayha anukampāya, coditā ñātayo mayā;",
  "atk-s0508a13:303_0": "Ñātibandhavapemena, kāraṁ katvāna bhikkhusu.",
  "atk-s0508a13:304_0": "242.",
  "atk-s0508a13:305_0": " ‘‘Te abbhatītā kālaṅkatā, pattā te tidivaṁ sukhaṁ;",
  "atk-s0508a13:306_0": "Bhātaro mayhaṁ mātā ca, modanti kāmakāmino’’ti. –",
  "atk-s0508a13:307_0": "Tisso gāthā abhāsi.",
  "atk-s0508a13:308_0": "Tatthāyaṁ paṭhamagāthāya attho –",
  "atk-s0508a13:308_1": "yo kammaphalasaddhāya ca ratanattayasaddhāya ca vasena saddho,",
  "atk-s0508a13:308_2": "tato eva kammassakatañāṇādiyogato medhāvī,",
  "atk-s0508a13:308_3": "satthu ovādadhamme navalokuttaradhamme ca ṭhitattā dhammaṭṭho,",
  "atk-s0508a13:308_4": "ācārasīlassa maggasīlassa phalasīlassa ca vasena sīlasampanno,",
  "atk-s0508a13:308_5": "so ekopi yathāvuttāya saddhāya abhāvena assaddhānaṁ idha imasmiṁ loke ‘‘amhākaṁ ime’’ti ñātabbaṭṭhena ñātīnaṁ,",
  "atk-s0508a13:308_6": "tathā pemabandhanena bandhanaṭṭhena ‘‘bandhū’’ti ca laddhanāmānaṁ bandhavānaṁ atthāya hitāya hotīti.",
  "atk-s0508a13:309_0": "Evaṁ sādhāraṇato vuttamatthaṁ attūpanāyikaṁ katvā dassetuṁ ‘‘niggayhā’’tiādinā itaragāthā vuttā.",
  "atk-s0508a13:309_1": "Tattha niggayha anukampāya,",
  "atk-s0508a13:309_2": "coditā ñātayo mayāti idānipi duggatā kusalaṁ akatvā āyatiṁ parikkilesaṁ puna mānubhavitthāti niggahetvā ñātayo mayā ovaditā.",
  "atk-s0508a13:309_3": "Ñātibandhavapemena ‘‘amhākaṁ ayaṁ bandhavo’’ti evaṁ pavattena pemena mama ovādaṁ atikkamituṁ asakkontā",
  "atk-s0508a13:309_4": "kāraṁ katvāna bhikkhūsu pasannacittā hutvā cīvarādipaccayadānena ceva upaṭṭhānena ca bhikkhūsu sakkārasammānaṁ",
  "atk-s0508a13:309_5": "katvā te abbhatītā kālaṅkatā hutvā imaṁ lokaṁ atikkantā.",
  "atk-s0508a13:309_6": "Puna teti nipātamattaṁ.",
  "atk-s0508a13:309_7": "Tidivaṁ sukhanti devalokapariyāpannasukhaṁ,",
  "atk-s0508a13:309_8": "sukhaṁ vā iṭṭhaṁ tidivaṁ adhigatā.",
  "atk-s0508a13:309_9": "‘‘Ke pana te’’ti āha.",
  "atk-s0508a13:309_10": "‘‘Bhātaro mayhaṁ mātā ca,",
  "atk-s0508a13:309_11": "modanti kāmakāmino’’ti.",
  "atk-s0508a13:309_12": "Attanā yathākāmitavatthukāmasamaṅgino hutvā abhiramantīti attho.",
  "atk-s0508a13:310_0": "Vassikattheragāthāvaṇṇanā niṭṭhitā.",
  "atk-s0508a13:311_0": "9. Yasojattheragāthāvaṇṇanā",
  "atk-s0508a13:312_0": "Kālapabbaṅgasaṅkāsoti āyasmato yasojattherassa gāthā.",
  "atk-s0508a13:312_1": "Kā uppatti?",
  "atk-s0508a13:312_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle ārāmagopakakule",
  "atk-s0508a13:312_3": "nibbattitvā viññutaṁ patto ekadivasaṁ vipassiṁ bhagavantaṁ ākāsena gacchantaṁ disvā pasannamānaso labujaphalaṁ adāsi.",
  "atk-s0508a13:313_0": "So tena puññakammena devamanussesu saṁsaranto imasmiṁ buddhuppāde sāvatthinagaradvāre kevaṭṭagāme pañcakulasatajeṭṭhakassa",
  "atk-s0508a13:313_1": "kevaṭṭassa putto hutvā nibbatti,",
  "atk-s0508a13:313_2": "yasojotissa nāmaṁ akaṁsu.",
  "atk-s0508a13:313_3": "So vayappatto attano sahāyehi kevaṭṭaputtehi saddhiṁ macchagahaṇatthaṁ aciravatiyaṁ nadiyaṁ jālaṁ khipi.",
  "atk-s0508a13:313_4": "Tattheko suvaṇṇavaṇṇo mahāmaccho antojālaṁ pāvisi.",
  "atk-s0508a13:313_5": "Taṁ te rañño pasenadissa dassesuṁ .",
  "atk-s0508a13:313_6": "Rājā ‘‘imassa suvaṇṇavaṇṇassa macchassa vaṇṇakāraṇaṁ bhagavā jānātī’’ti macchaṁ gāhāpetvā bhagavato dassesi.",
  "atk-s0508a13:313_7": "Bhagavā ‘‘ayaṁ kassapassa sammāsambuddhassa sāsane osakkamāne pabbajitvā micchā paṭipajjanto sāsanaṁ",
  "atk-s0508a13:313_8": "osakkāpetvā niraye nibbatto ekaṁ buddhantaraṁ niraye paccitvā tato cuto aciravatiyaṁ maccho hutvā nibbatto’’ti",
  "atk-s0508a13:313_9": "vatvā tassa bhaginīnañca niraye nibbattabhāvaṁ,",
  "atk-s0508a13:313_10": "tassa bhātikattherassa parinibbutabhāvañca teneva kathāpetvā imissā aṭṭhuppattiyā kapilasuttaṁ desesi.",
  "atk-s0508a13:314_0": "Satthu desanaṁ sutvā yasojo saṁvegajāto saddhiṁ attano sahāyehi bhagavato santike pabbajitvā patirūpe",
  "atk-s0508a13:314_1": "ṭhāne vasanto ekadivasaṁ sapariso bhagavantaṁ vandituṁ jetavanaṁ agamāsi.",
  "atk-s0508a13:314_2": "Tassa āgamane senāsanapaññāpanādinā vihāre uccāsaddamahāsaddo ahosi.",
  "atk-s0508a13:314_3": "Taṁ sutvā ‘‘bhagavā saparisaṁ yasojaṁ paṇāmesī’’ti (udā.",
  "atk-s0508a13:314_4": "23) sabbaṁ udāne āgatanayena veditabbaṁ.",
  "atk-s0508a13:314_5": "Paṇāmito pana āyasmā yasojo kasābhihato bhaddo assājānīyo viya saṁviggamānaso saddhiṁ parisāya vaggumudāya",
  "atk-s0508a13:314_6": "nadiyā tīre vasanto ghaṭento vāyamanto vipassanaṁ vaḍḍhetvā antovasseyeva chaḷabhiñño ahosi.",
  "atk-s0508a13:314_7": "Tena vuttaṁ apadāne (apa.",
  "atk-s0508a13:314_8": "thera 2.47.32-39) –",
  "atk-s0508a13:315_0": "‘‘Nagare bandhumatiyā, ārāmiko ahaṁ tadā;",
  "atk-s0508a13:316_0": "Addasaṁ virajaṁ buddhaṁ, gacchantaṁ anilañjase.",
  "atk-s0508a13:317_0": "‘‘Labujaṁ phalamādāya, buddhaseṭṭhassadāsahaṁ;",
  "atk-s0508a13:318_0": "Ākāseva ṭhito santo, paṭiggaṇhi mahāyaso.",
  "atk-s0508a13:319_0": "‘‘Vittisañjānano mayhaṁ, diṭṭhadhammasukhāvaho;",
  "atk-s0508a13:320_0": "Phalaṁ buddhassa datvāna, vippasannena cetasā.",
  "atk-s0508a13:321_0": "‘‘Adhigañchiṁ tadā pītiṁ, vipulaṁ sukhamuttamaṁ;",
  "atk-s0508a13:322_0": "Uppajjateva ratanaṁ, nibbattassa tahiṁ tahiṁ.",
  "atk-s0508a13:323_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a13:324_0": "Duggatiṁ nābhijānāmi, phaladānassidaṁ phalaṁ.",
  "atk-s0508a13:325_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:326_0": "Chaḷabhiññaṁ pana samānaṁ saparisaṁ āyasmantaṁ yasojaṁ satthā pakkositvā āneñjasamāpattinā paṭisanthāramakāsi.",
  "atk-s0508a13:326_1": "So sabbepi dhutaṅgadhamme samādāya vattati.",
  "atk-s0508a13:326_2": "Tenassa sarīraṁ kisaṁ ahosi lūkhaṁ dubbaṇṇaṁ,",
  "atk-s0508a13:326_3": "taṁ bhagavā paramappicchatāya pasaṁsanto –",
  "atk-s0508a13:327_0": "243.",
  "atk-s0508a13:328_0": " ‘‘Kālapabbaṅgasaṅkāso , kiso dhamanisanthato;",
  "atk-s0508a13:329_0": "Mattaññū annapānamhi, adīnamānaso naro’’ti. – paṭhamaṁ gāthamāha;",
  "atk-s0508a13:330_0": "Tattha kālapabbaṅgasaṅkāsoti maṁsūpacayavigamena kisadusaṇṭhitasarīrāvayavatāya dantilatāpabbasadisaṅgo,",
  "atk-s0508a13:330_1": "tenāha ‘‘kiso dhamanisanthato’’ti.",
  "atk-s0508a13:330_2": "Kisoti moneyyapaṭipadāpūraṇena kisasarīro.",
  "atk-s0508a13:330_3": "Dhamanisanthatoti dhamanīhi santhatagatto appamaṁsalohitatāya pākaṭīhi kaṇḍarasirāhi vitatasarīro.",
  "atk-s0508a13:330_4": "Mattaññūti pariyesanapaṭiggahaṇaparibhogavissajjanesu pamāṇaññū.",
  "atk-s0508a13:330_5": "Adīnamānasoti kosajjādīhi anabhibhūtattā alīnacitto akusītavutti.",
  "atk-s0508a13:330_6": "Naroti puriso,",
  "atk-s0508a13:330_7": "porisassa dhurassa vahanato porisalakkhaṇasampanno purisadhorayhoti adhippāyo.",
  "atk-s0508a13:331_0": "Evaṁ thero satthārā pasaṭṭho pasaṭṭhabhāvānurūpaṁ attano adhivāsanakhantivīriyārambhavivekābhiratikittanamukhena bhikkhūnaṁ dhammaṁ kathento –",
  "atk-s0508a13:332_0": "244.",
  "atk-s0508a13:333_0": " ‘‘Phuṭṭho ḍaṁsehi makasehi, araññasmiṁ brahāvane;",
  "atk-s0508a13:334_0": "Nāgo saṅgāmasīseva, sato tatrādhivāsaye.",
  "atk-s0508a13:335_0": "245.",
  "atk-s0508a13:336_0": " ‘‘Yathā brahmā tathā eko, yathā devo tathā duve;",
  "atk-s0508a13:337_0": "Yathā gāmo tathā tayo, kolāhalaṁ tatuttari’’nti. –",
  "atk-s0508a13:338_0": "Imā dve gāthā abhāsi.",
  "atk-s0508a13:339_0": "Tattha nāgo saṅgāmasīsevāti yathā nāma ājāneyyo hatthināgo yuddhamaṇḍale asisattitomarādippahāre adhivāsetvā parasenaṁ viddhaṁseti,",
  "atk-s0508a13:339_1": "evaṁ bhikkhu araññasmiṁ brahāvane araññāniyaṁ ḍaṁsādiparissaye sato sampajāno adhivāseyya,",
  "atk-s0508a13:339_2": "adhivāsetvā ca bhāvanābalena mārabalaṁ vidhameyya.",
  "atk-s0508a13:340_0": "Yathā brahmāti yathā brahmā ekako cittappakoparahito jhānasukhena niccameva sukhito viharati tathā ekoti",
  "atk-s0508a13:340_1": "bhikkhupi eko adutiyo vivekasukhamanubrūhento sukhaṁ viharati.",
  "atk-s0508a13:340_2": "Ekassa sāmaññasukhaṁ paṇītanti hi vuttaṁ.",
  "atk-s0508a13:340_3": "Etena ekavihārī bhikkhu ‘‘brahmasamo’’ti ovādaṁ deti.",
  "atk-s0508a13:340_4": "Yathā devo tathā duveti yathā devānaṁ antarantarā cittappakopopi siyā,",
  "atk-s0508a13:340_5": "tathā dvinnaṁ bhikkhūnaṁ sahavāse ghaṭṭanāpi bhaveyyāti sadutiyavāsena bhikkhu ‘‘devasamo’’ti vutto.",
  "atk-s0508a13:340_6": "Yathā gāmo tathā tayoti asmimeva pāṭhe tiṇṇaṁ bhikkhūnaṁ sahavāso gāmavāsasadiso vivekavāso na hotīti adhippāyo .",
  "atk-s0508a13:340_7": "Kolāhalaṁ tatuttarinti tato tayato upari ca bahūnaṁ saṁvāso kolāhalaṁ uccāsaddamahāsaddamahājanasannipātasadiso,",
  "atk-s0508a13:340_8": "tasmā ekavihārinā bhavitabbanti adhippāyoti.",
  "atk-s0508a13:341_0": "Yasojattheragāthāvaṇṇanā niṭṭhitā.",
  "atk-s0508a13:342_0": "10. Sāṭimattiyattheragāthāvaṇṇanā",
  "atk-s0508a13:343_0": "Ahu tuyhaṁ pure saddhāti āyasmato sāṭimattiyattherassa gāthā.",
  "atk-s0508a13:343_1": "Kā uppatti?",
  "atk-s0508a13:343_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a13:343_3": "kulagehe nibbattitvā viññutaṁ patto ekadivasaṁ satthāraṁ disvā pasannamānaso tālavaṇṭaṁ adāsi.",
  "atk-s0508a13:343_4": "So tena puññakammena devamanussesu saṁsaranto imasmiṁ buddhuppāde magadharaṭṭhe brāhmaṇakule nibbattitvā",
  "atk-s0508a13:343_5": "sāṭimattiyoti laddhanāmo vayappatto hetusampannatāya āraññakabhikkhūnaṁ santike pabbajitvā vipassanāya",
  "atk-s0508a13:343_6": "kammaṁ karonto chaḷabhiñño ahosi.",
  "atk-s0508a13:343_7": "Tena vuttaṁ apadāne (apa.",
  "atk-s0508a13:343_8": "thera 1.38.43-47) –",
  "atk-s0508a13:344_0": "‘‘Siddhatthassa bhagavato, tālavaṇṭamadāsahaṁ;",
  "atk-s0508a13:345_0": "Sumanehi paṭicchannaṁ, dhārayāmi mahārahaṁ.",
  "atk-s0508a13:346_0": "‘‘Catunnavutito kappe, tālavaṇṭamadāsahaṁ;",
  "atk-s0508a13:347_0": "Duggatiṁ nābhijānāmi, tālavaṇṭassidaṁ phalaṁ.",
  "atk-s0508a13:348_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:349_0": "Chaḷabhiñño pana hutvā bhikkhū ovadati anusāsati bahū ca satte dhammaṁ kathetvā saraṇesu ca sīlesu ca patiṭṭhāpesi.",
  "atk-s0508a13:349_1": "Aññatarañca kulaṁ assaddhaṁ appasannaṁ saddhaṁ pasannaṁ akāsi.",
  "atk-s0508a13:349_2": "Tena tasmiṁ kule manussā there abhippasannā ahesuṁ.",
  "atk-s0508a13:349_3": "Tatthekā dārikā abhirūpā dassanīyā theraṁ piṇḍāya paviṭṭhaṁ sakkaccaṁ bhojanena parivisati.",
  "atk-s0508a13:349_4": "Athekadivasaṁ māro ‘‘evaṁ imassa ayaso vaḍḍhissati,",
  "atk-s0508a13:349_5": "appatiṭṭho bhavissatī’’ti cintetvā therassa rūpena gantvā taṁ dārikaṁ hatthe aggahesi.",
  "atk-s0508a13:349_6": "Dārikā ‘‘nāyaṁ manussasamphasso’’ti ca aññāsi,",
  "atk-s0508a13:349_7": "hatthañca muñcāpesi.",
  "atk-s0508a13:349_8": "Taṁ disvā gharajano there appasādaṁ janesi.",
  "atk-s0508a13:349_9": "Punadivase thero taṁ kāraṇaṁ anāvajjento taṁ gharaṁ agamāsi.",
  "atk-s0508a13:349_10": "Tattha manussā anādaraṁ akaṁsu.",
  "atk-s0508a13:349_11": "Thero taṁ kāraṇaṁ āvajjento mārassa kiriyaṁ disvā ‘‘tassa gīvāyaṁ kukkurakuṇapaṁ paṭimuñcatū’’ti adhiṭṭhahitvā",
  "atk-s0508a13:349_12": "tassa mocanatthaṁ upagatena mārena atītadivase katakiriyaṁ kathāpetvā taṁ tajjetvā vissajjesi.",
  "atk-s0508a13:349_13": "Taṁ disvā gharasāmiko ‘‘khamatha, bhante,",
  "atk-s0508a13:349_14": "accaya’’nti khamāpetvā ‘‘ajjatagge ahameva, bhante,",
  "atk-s0508a13:349_15": "tumhe upaṭṭhahāmī’’ti āha.",
  "atk-s0508a13:349_16": "Thero tassa dhammaṁ kathento –",
  "atk-s0508a13:350_0": "246.",
  "atk-s0508a13:351_0": " ‘‘Ahu tuyhaṁ pure saddhā, sā te ajja na vijjati;",
  "atk-s0508a13:352_0": "Yaṁ tuyhaṁ tuyhamevetaṁ, natthi duccaritaṁ mama.",
  "atk-s0508a13:353_0": "247.",
  "atk-s0508a13:354_0": " ‘‘Aniccā hi calā saddhā, evaṁ diṭṭhā hi sā mayā;",
  "atk-s0508a13:355_0": "Rajjantipi virajjanti, tattha kiṁ jiyyate muni.",
  "atk-s0508a13:356_0": "248.",
  "atk-s0508a13:357_0": " ‘‘Paccati munino bhattaṁ, thokaṁ thokaṁ kule kule;",
  "atk-s0508a13:358_0": "Piṇḍikāya carissāmi, atthi jaṅghabalaṁ mamā’’ti. –",
  "atk-s0508a13:359_0": "Tisso gāthā abhāsi.",
  "atk-s0508a13:360_0": "Tattha ahu tuyhaṁ pure saddhā,",
  "atk-s0508a13:360_1": "sā te ajja na vijjatīti, upāsaka,",
  "atk-s0508a13:360_2": "ito pubbe tava mayi ‘‘ayyo dhammacārī samacārī’’tiādinā saddhā ahosi,",
  "atk-s0508a13:360_3": "sā saddhā te tava ajja idāni na upalabbhati.",
  "atk-s0508a13:360_4": "Tasmā yaṁ tuyhaṁ tuyhamevetanti catupaccayadānaṁ,",
  "atk-s0508a13:360_5": "tuyhameva etaṁ hotu,",
  "atk-s0508a13:360_6": "na tena mayhaṁ attho,",
  "atk-s0508a13:360_7": "sammā pasannacittena hi dānaṁ nāma dātabbanti adhippāyo.",
  "atk-s0508a13:360_8": "Atha vā yaṁ tuyhaṁ tuyhamevetanti yaṁ tava mayi ajja agāravaṁ pavattaṁ,",
  "atk-s0508a13:360_9": "taṁ tuyhameva,",
  "atk-s0508a13:360_10": "tassa phalaṁ tayā eva paccanubhavitabbaṁ,",
  "atk-s0508a13:360_11": "na mayāti attho.",
  "atk-s0508a13:360_12": "Natthi duccaritaṁ mamāti mama pana duccaritaṁ nāma natthi maggeneva duccaritahetūnaṁ kilesānaṁ samucchinnattā.",
  "atk-s0508a13:361_0": "Aniccā hi calā saddhāti yasmā pothujjanikā saddhā aniccā ekantikā na hoti,",
  "atk-s0508a13:361_1": "tato eva calā assapiṭṭhe ṭhapitakumbhaṇḍaṁ viya,",
  "atk-s0508a13:361_2": "thusarāsimhi nikhātakhāṇukaṁ viya ca anavaṭṭhitā.",
  "atk-s0508a13:361_3": "Evaṁ diṭṭhā hi sā mayāti evaṁ bhūtā ca sā saddhā mayā tayi diṭṭhā paccakkhato viditā.",
  "atk-s0508a13:361_4": "Rajjantipi virajjantīti evaṁ tassā anavaṭṭhitattā eva ime sattā kadāci katthaci mittasanthavavasena rajjanti sinehampi karonti,",
  "atk-s0508a13:361_5": "kadāci virajjanti virattacittā honti.",
  "atk-s0508a13:361_6": "Tattha kiṁ jiyyate munīti tasmiṁ puthujjanānaṁ rajjane virajjane ca muni pabbajito kiṁ jiyyati,",
  "atk-s0508a13:361_7": "kā tassa hānīti attho.",
  "atk-s0508a13:362_0": "‘‘Sace mama paccaye na gaṇhatha,",
  "atk-s0508a13:362_1": "kathaṁ tumhe yāpethā’’ti evaṁ mā cintayīti dassento ‘‘paccatī’’ti gāthamāha.",
  "atk-s0508a13:362_2": "Tassattho munino pabbajitassa bhattaṁ nāma kule kule anugharaṁ divase divase thokaṁ thokaṁ paccate,",
  "atk-s0508a13:362_3": "na ca tuyhaṁ eva gehe.",
  "atk-s0508a13:362_4": "Piṇḍikāya carissāmi,",
  "atk-s0508a13:362_5": "atthi jaṅghabalaṁ mamāti atthi me jaṅghabalaṁ,",
  "atk-s0508a13:362_6": "nāhaṁ obhaggajaṅgho na khañjo na ca pādarogī,",
  "atk-s0508a13:362_7": "tasmā piṇḍikāya missakabhikkhāya carissāmi,",
  "atk-s0508a13:362_8": "‘‘yathāpi bhamaro puppha’’ntiādinā (dha. pa. 49; netti.",
  "atk-s0508a13:362_9": "123) satthārā vuttanayena piṇḍāya caritvā yāpessāmīti dasseti.",
  "atk-s0508a13:363_0": "Sāṭimattiyattheragāthāvaṇṇanā niṭṭhitā.",
  "atk-s0508a13:364_0": "11. Upālittheragāthāvaṇṇanā",
  "atk-s0508a13:365_0": "Saddhāyaabhinikkhammāti āyasmato upālittherassa gāthā.",
  "atk-s0508a13:365_1": "Kā uppatti?",
  "atk-s0508a13:365_2": "Ayampi padumuttarassa bhagavato kāle haṁsavatīnagare kulaghare nibbatto ekadivasaṁ satthu dhammaṁ suṇanto",
  "atk-s0508a13:365_3": "satthāraṁ ekaṁ bhikkhuṁ vinayadharānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi.",
  "atk-s0508a13:365_4": "So yāvajīvaṁ kusalaṁ katvā devamanussesu saṁsaranto imasmiṁ buddhuppāde kappakagehe paṭisandhiṁ gaṇhi,",
  "atk-s0508a13:365_5": "upālītissa nāmaṁ akaṁsu.",
  "atk-s0508a13:365_6": "So vayappatto anuruddhādīnaṁ channaṁ khattiyānaṁ pasādako hutvā tathāgate anupiyambavane viharante pabbajanatthāya",
  "atk-s0508a13:365_7": "nikkhamantehi chahi khattiyehi saddhiṁ nikkhamitvā pabbaji.",
  "atk-s0508a13:365_8": "Tassa pabbajjāvidhānaṁ pāḷiyaṁ āgatameva (cūḷava. 330).",
  "atk-s0508a13:366_0": "So pabbajitvā upasampanno satthu santike kammaṭṭhānaṁ gahetvā ‘‘mayhaṁ, bhante,",
  "atk-s0508a13:366_1": "araññavāsaṁ anujānāthā’’ti āha.",
  "atk-s0508a13:366_2": "Bhikkhu tava araññe vasantassa ekameva dhuraṁ vaḍḍhissati,",
  "atk-s0508a13:366_3": "amhākaṁ pana santike vasantassa ganthadhurañca vipassanādhurañca paripūressatīti.",
  "atk-s0508a13:366_4": "Thero satthu vacanaṁ sampaṭicchitvā vipassanāya kammaṁ karonto nacirasseva arahattaṁ pāpuṇi.",
  "atk-s0508a13:366_5": "Tena vuttaṁ apadāne (apa.",
  "atk-s0508a13:366_6": "thera 1.1.441-595) –",
  "atk-s0508a13:367_0": "‘‘Nagare haṁsavatiyā, sujāto nāma brāhmaṇo;",
  "atk-s0508a13:368_0": "Asītikoṭinicayo, pahūtadhanadhaññavā.",
  "atk-s0508a13:369_0": "‘‘Ajjhāyako mantadharo, tiṇṇaṁ vedāna pāragū;",
  "atk-s0508a13:370_0": "Lakkhaṇe itihāse ca, sadhamme pāramiṁ gato.",
  "atk-s0508a13:371_0": "‘‘Paribbājā ekasikhā, gotamā buddhasāvakā;",
  "atk-s0508a13:372_0": "Carakā tāpasā ceva, caranti mahiyā tadā.",
  "atk-s0508a13:373_0": "‘‘Tepi maṁ parivārenti, brāhmaṇo vissuto iti;",
  "atk-s0508a13:374_0": "Bahujjano maṁ pūjeti, nāhaṁ pūjemi kiñcanaṁ.",
  "atk-s0508a13:375_0": "‘‘Pūjārahaṁ na passāmi, mānatthaddho ahaṁ tadā;",
  "atk-s0508a13:376_0": "Buddhoti vacanaṁ natthi, tāva nuppajjate jino.",
  "atk-s0508a13:377_0": "‘‘Accayena ahorattaṁ, padumuttaranāmako;",
  "atk-s0508a13:378_0": "Sabbaṁ tamaṁ vinodetvā, loke uppajji cakkhumā.",
  "atk-s0508a13:379_0": "‘‘Vitthārike bāhujaññe, puthubhūte ca sāsane;",
  "atk-s0508a13:380_0": "Upāgami tadā buddho, nagaraṁ haṁsasavhayaṁ.",
  "atk-s0508a13:381_0": "‘‘Pitu atthāya so buddho, dhammaṁ desesi cakkhumā;",
  "atk-s0508a13:382_0": "Tena kālena parisā, samantā yojanaṁ tadā.",
  "atk-s0508a13:383_0": "‘‘Sammato manujānaṁ so, sunando nāma tāpaso;",
  "atk-s0508a13:384_0": "Yāvatā buddhaparisā, pupphehacchādayī tadā.",
  "atk-s0508a13:385_0": "‘‘Catusaccaṁ pakāsente, seṭṭhe ca pupphamaṇḍape;",
  "atk-s0508a13:386_0": "Koṭisatasahassānaṁ, dhammābhisamayo ahu.",
  "atk-s0508a13:387_0": "‘‘Sattarattindivaṁ buddho, vassetvā dhammavuṭṭhiyo;",
  "atk-s0508a13:388_0": "Aṭṭhame divase patte, sunandaṁ kittayī jino.",
  "atk-s0508a13:389_0": "‘‘Devaloke manusse vā, saṁsaranto ayaṁ bhave;",
  "atk-s0508a13:390_0": "Sabbesaṁ pavaro hutvā, bhavesu saṁsarissati.",
  "atk-s0508a13:391_0": "‘‘Kappasatasahassamhi, okkākakulasambhavo;",
  "atk-s0508a13:392_0": "Gotamo nāma gottena, satthā loke bhavissati.",
  "atk-s0508a13:393_0": "‘‘Tassa dhammesu dāyādo, oraso dhammanimmito;",
  "atk-s0508a13:394_0": "Mantāṇiputto puṇṇoti, hessati satthu sāvako.",
  "atk-s0508a13:395_0": "‘‘Evaṁ kittayi sambuddho, sunandaṁ tāpasaṁ tadā;",
  "atk-s0508a13:396_0": "Hāsayanto janaṁ sabbaṁ, dassayanto sakaṁ balaṁ.",
  "atk-s0508a13:397_0": "‘‘Katañjalī namassanti, sunandaṁ tāpasaṁ janā;",
  "atk-s0508a13:398_0": "Buddhe kāraṁ karitvāna, sodhesi gatimattano.",
  "atk-s0508a13:399_0": "‘‘Tattha me ahu saṅkappo, sutvāna munino vacaṁ;",
  "atk-s0508a13:400_0": "Ahampi kāraṁ kassāmi, yathā passāmi gotamaṁ.",
  "atk-s0508a13:401_0": "‘‘Evāhaṁ cintayitvāna, kiriyaṁ cintayiṁ mama;",
  "atk-s0508a13:402_0": "Kyāhaṁ kammaṁ ācarāmi, puññakkhette anuttare.",
  "atk-s0508a13:403_0": "‘‘Ayañca pāṭhiko bhikkhu, sabbapāṭhissa sāsane;",
  "atk-s0508a13:404_0": "Vinaye agganikkhitto, taṁ ṭhānaṁ patthaye ahaṁ.",
  "atk-s0508a13:405_0": "‘‘Idaṁ me amitaṁ bhogaṁ, akkhobhaṁ sāgarūpamaṁ;",
  "atk-s0508a13:406_0": "Tena bhogena buddhassa, ārāmaṁ māpaye ahaṁ.",
  "atk-s0508a13:407_0": "‘‘Sobhanaṁ nāma ārāmaṁ, nagarassa puratthato;",
  "atk-s0508a13:408_0": "Kiṇitvā satasahassena, saṅghārāmaṁ amāpayiṁ.",
  "atk-s0508a13:409_0": "‘‘Kūṭāgāre ca pāsāde, maṇḍape hammiye guhā;",
  "atk-s0508a13:410_0": "Caṅkame sukate katvā, saṅghārāmaṁ amāpayiṁ.",
  "atk-s0508a13:411_0": "‘‘Jantāgharaṁ aggisālaṁ, atho udakamāḷakaṁ;",
  "atk-s0508a13:412_0": "Nhānagharaṁ māpayitvā, bhikkhusaṅghassadāsahaṁ.",
  "atk-s0508a13:413_0": "‘‘Āsandiyo pīṭhake ca, paribhoge ca bhājane;",
  "atk-s0508a13:414_0": "Ārāmikañca bhesajjaṁ, sabbametaṁ adāsahaṁ.",
  "atk-s0508a13:415_0": "‘‘Ārakkhaṁ paṭṭhapetvāna, pākāraṁ kārayiṁ daḷhaṁ;",
  "atk-s0508a13:416_0": "Mā naṁ koci viheṭhesi, santacittāna tādinaṁ.",
  "atk-s0508a13:417_0": "‘‘Satasahassenāvāsaṁ, saṅghārāme amāpayiṁ;",
  "atk-s0508a13:418_0": "Vepullaṁ taṁ māpayitvā, sambuddhaṁ upanāmayiṁ.",
  "atk-s0508a13:419_0": "‘‘Niṭṭhāpito mayārāmo, sampaṭiccha tuvaṁ muni;",
  "atk-s0508a13:420_0": "Niyyādessāmi taṁ vīra, adhivāsehi cakkhuma.",
  "atk-s0508a13:421_0": "‘‘Padumuttaro lokavidū, āhutīnaṁ paṭiggaho;",
  "atk-s0508a13:422_0": "Mama saṅkappamaññāya, adhivāsesi nāyako.",
  "atk-s0508a13:423_0": "‘‘Adhivāsanamaññāya, sabbaññussa mahesino;",
  "atk-s0508a13:424_0": "Bhojanaṁ paṭiyādetvā, kālamārocayiṁ ahaṁ.",
  "atk-s0508a13:425_0": "‘‘Ārocitamhi kālamhi, padumuttaranāyako;",
  "atk-s0508a13:426_0": "Khīṇāsavasahassehi, ārāmaṁ me upāgami.",
  "atk-s0508a13:427_0": "‘‘Nisinnaṁ kālamaññāya, annapānena tappayiṁ;",
  "atk-s0508a13:428_0": "Bhuttāviṁ kālamaññāya, idaṁ vacanamabraviṁ.",
  "atk-s0508a13:429_0": "‘‘Kīto satasahassena, tattakeneva kārito;",
  "atk-s0508a13:430_0": "Sobhano nāma ārāmo, sampaṭiccha tuvaṁ muni.",
  "atk-s0508a13:431_0": "‘‘Iminārāmadānena , cetanāpaṇidhīhi ca;",
  "atk-s0508a13:432_0": "Bhave nibbattamānohaṁ, labhāmi mama patthitaṁ.",
  "atk-s0508a13:433_0": "‘‘Paṭiggahetvā sambuddho, saṅghārāmaṁ sumāpitaṁ;",
  "atk-s0508a13:434_0": "Bhikkhusaṅghe nisīditvā, idaṁ vacanamabravi.",
  "atk-s0508a13:435_0": "‘‘Yo so buddhassa pādāsi, saṅghārāmaṁ sumāpitaṁ;",
  "atk-s0508a13:436_0": "Tamahaṁ kittayissāmi, suṇātha mama bhāsato.",
  "atk-s0508a13:437_0": "‘‘Hatthī assā rathā pattī, senā ca caturaṅginī;",
  "atk-s0508a13:438_0": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:439_0": "‘‘Saṭṭhi tūrasahassāni, bheriyo samalaṅkatā;",
  "atk-s0508a13:440_0": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:441_0": "‘‘Chaḷasītisahassāni, nāriyo samalaṅkatā;",
  "atk-s0508a13:442_0": "Vicittavatthābharaṇā, āmuttamaṇikuṇḍalā.",
  "atk-s0508a13:443_0": "‘‘Aḷārapamhā hasulā, susaññā tanumajjhimā;",
  "atk-s0508a13:444_0": "Parivāressantimaṁ niccaṁ, saṅghārāmassidaṁ phalaṁ.",
  "atk-s0508a13:445_0": "‘‘Tiṁsakappasahassāni, devaloke ramissati;",
  "atk-s0508a13:446_0": "Sahassakkhattuṁ devindo, devarajjaṁ karissati.",
  "atk-s0508a13:447_0": "‘‘Devarājena pattabbaṁ, sabbaṁ paṭilabhissati;",
  "atk-s0508a13:448_0": "Anūnabhogo hutvāna, devarajjaṁ karissati.",
  "atk-s0508a13:449_0": "‘‘Sahassakkhattuṁ cakkavattī, rājā raṭṭhe bhavissati.",
  "atk-s0508a13:450_0": "Pathabyā rajjaṁ vipulaṁ, gaṇanāto asaṅkhiyaṁ.",
  "atk-s0508a13:451_0": "‘‘Kappasatasahassamhi, okkākakulasambhavo;",
  "atk-s0508a13:452_0": "Gotamo nāma gottena, satthā loke bhavissati.",
  "atk-s0508a13:453_0": "‘‘Tassa dhammesu dāyādo, oraso dhammanimmito;",
  "atk-s0508a13:454_0": "Upāli nāma nāmena, hessati satthu sāvako.",
  "atk-s0508a13:455_0": "‘‘Vinaye pāramiṁ patvā, ṭhānāṭhāne ca kovido;",
  "atk-s0508a13:456_0": "Jinasāsanaṁ dhārento, viharissatināsavo.",
  "atk-s0508a13:457_0": "‘‘Sabbametaṁ abhiññāya, gotamo sakyapuṅgavo;",
  "atk-s0508a13:458_0": "Bhikkhusaṅghe nisīditvā, etadagge ṭhapessati.",
  "atk-s0508a13:459_0": "‘‘Aparimeyyupādāya, patthemi tava sāsanaṁ;",
  "atk-s0508a13:460_0": "So me attho anuppatto, sabbasaṁyojanakkhayo.",
  "atk-s0508a13:461_0": "‘‘Yathā sūlāvuto poso, rājadaṇḍena tajjito;",
  "atk-s0508a13:462_0": "Sūle sātaṁ avindanto, parimuttiṁva icchati.",
  "atk-s0508a13:463_0": "‘‘Tathevāhaṁ mahāvīra, bhavadaṇḍena tajjito;",
  "atk-s0508a13:464_0": "Kammasūlāvuto santo, pipāsāvedanaṭṭito.",
  "atk-s0508a13:465_0": "‘‘Bhave sātaṁ na vindāmi, ḍayhanto tīhi aggibhi;",
  "atk-s0508a13:466_0": "Parimuttiṁ gavesāmi, yathāpi rājadaṇḍito.",
  "atk-s0508a13:467_0": "‘‘Yathā visādo puriso, visena paripīḷito;",
  "atk-s0508a13:468_0": "Agadaṁ so gaveseyya, visaghātāyupālanaṁ.",
  "atk-s0508a13:469_0": "‘‘Gavesamāno passeyya, agadaṁ visaghātakaṁ;",
  "atk-s0508a13:470_0": "Taṁ pivitvā sukhī assa, visamhā parimuttiyā.",
  "atk-s0508a13:471_0": "‘‘Tathevāhaṁ mahāvīra, yathā visahato naro;",
  "atk-s0508a13:472_0": "Sampīḷito avijjāya, saddhammāgadamesahaṁ.",
  "atk-s0508a13:473_0": "‘‘Dhammāgadaṁ gavesanto, addakkhiṁ sakyasāsanaṁ;",
  "atk-s0508a13:474_0": "Aggaṁ sabbosadhānaṁ taṁ, sabbasallavinodanaṁ.",
  "atk-s0508a13:475_0": "‘‘Dhammosadhaṁ pivitvāna, visaṁ sabbaṁ samūhaniṁ;",
  "atk-s0508a13:476_0": "Ajarāmaraṁ sītibhāvaṁ, nibbānaṁ phassayiṁ ahaṁ.",
  "atk-s0508a13:477_0": "‘‘Yathā bhūtaṭṭito poso, bhūtaggāhena pīḷito;",
  "atk-s0508a13:478_0": "Bhūtavejjaṁ gaveseyya, bhūtasmā parimuttiyā.",
  "atk-s0508a13:479_0": "‘‘Gavesamāno passeyya, bhūtavijjāsu kovidaṁ;",
  "atk-s0508a13:480_0": "Tassa so vihane bhūtaṁ, samūlañca vināsaye.",
  "atk-s0508a13:481_0": "‘‘Tathevāhaṁ mahāvīra, tamaggāhena pīḷito;",
  "atk-s0508a13:482_0": "Ñāṇālokaṁ gavesāmi, tamato parimuttiyā.",
  "atk-s0508a13:483_0": "‘‘Athaddasaṁ sakyamuniṁ, kilesatamasodhanaṁ;",
  "atk-s0508a13:484_0": "So me tamaṁ vinodesi, bhūtavejjova bhūtakaṁ.",
  "atk-s0508a13:485_0": "‘‘Saṁsārasotaṁ sañchindiṁ, taṇhāsotaṁ nivārayiṁ;",
  "atk-s0508a13:486_0": "Bhavaṁ ugghāṭayiṁ sabbaṁ, bhūtavejjova mūlato.",
  "atk-s0508a13:487_0": "‘‘Garuḷo yathā opatati, pannagaṁ bhakkhamattano;",
  "atk-s0508a13:488_0": "Samantā yojanasataṁ, vikkhobheti mahāsaraṁ.",
  "atk-s0508a13:489_0": "‘‘Pannagaṁ so gahetvāna, adhosīsaṁ viheṭhayaṁ;",
  "atk-s0508a13:490_0": "Ādāya so pakkamati, yenakāmaṁ vihaṅgamo.",
  "atk-s0508a13:491_0": "‘‘Tathevāhaṁ mahāvīra, yathāpi garuḷo balī;",
  "atk-s0508a13:492_0": "Asaṅkhataṁ gavesanto, dose vikkhālayiṁ ahaṁ.",
  "atk-s0508a13:493_0": "‘‘Diṭṭho ahaṁ dhammavaraṁ, santipadamanuttaraṁ;",
  "atk-s0508a13:494_0": "Ādāya viharāmetaṁ, garuḷo pannagaṁ yathā.",
  "atk-s0508a13:495_0": "‘‘Āsāvatī nāma latā, jātā cittalatāvane;",
  "atk-s0508a13:496_0": "Tassā vassasahassena, ekaṁ nibbattate phalaṁ.",
  "atk-s0508a13:497_0": "‘‘Taṁ devā payirupāsanti, tāvadūraphale sati;",
  "atk-s0508a13:498_0": "Devānaṁ sā piyā evaṁ, āsāvatī latuttamā.",
  "atk-s0508a13:499_0": "‘‘Satasahassupādāya, tāhaṁ paricare muni;",
  "atk-s0508a13:500_0": "Sāyaṁ pātaṁ namassāmi, devā āsāvatiṁ yathā.",
  "atk-s0508a13:501_0": "‘‘Avañjhā pāricariyā, amoghā ca namassanā;",
  "atk-s0508a13:502_0": "Dūrāgatampi maṁ santaṁ, khaṇoyaṁ na virādhayi.",
  "atk-s0508a13:503_0": "‘‘Paṭisandhiṁ na passāmi, vicinanto bhave ahaṁ;",
  "atk-s0508a13:504_0": "Nirūpadhi vippamutto, upasanto carāmahaṁ.",
  "atk-s0508a13:505_0": "‘‘Yathāpi padumaṁ nāma, sūriyaraṁsena pupphati;",
  "atk-s0508a13:506_0": "Tathevāhaṁ mahāvīra, buddharaṁsena pupphito.",
  "atk-s0508a13:507_0": "‘‘Yathā balākayonimhi, na vijjati pumo sadā;",
  "atk-s0508a13:508_0": "Meghesu gajjamānesu, gabbhaṁ gaṇhanti tā sadā.",
  "atk-s0508a13:509_0": "‘‘Cirampi gabbhaṁ dhārenti, yāva megho na gajjati;",
  "atk-s0508a13:510_0": "Bhārato parimuccanti, yadā megho pavassati.",
  "atk-s0508a13:511_0": "‘‘Padumuttarabuddhassa, dhammameghena gajjato;",
  "atk-s0508a13:512_0": "Saddena dhammameghassa, dhammagabbhaṁ agaṇhahaṁ.",
  "atk-s0508a13:513_0": "‘‘Satasahassupādāya, puññagabbhaṁ dharemahaṁ;",
  "atk-s0508a13:514_0": "Nappamuccāmi bhārato, dhammamegho na gajjati.",
  "atk-s0508a13:515_0": "‘‘Yadā tuvaṁ sakyamuni, ramme kapilavatthave;",
  "atk-s0508a13:516_0": "Gajjasi dhammameghena, bhārato parimuccahaṁ.",
  "atk-s0508a13:517_0": "‘‘Suññataṁ animittañca, tathāppaṇihitampi ca;",
  "atk-s0508a13:518_0": "Caturo ca phale sabbe, dhammevaṁ vijanayiṁ ahaṁ.",
  "atk-s0508a13:519_0": "‘‘Aparimeyyupādāya, patthemi tava sāsanaṁ;",
  "atk-s0508a13:520_0": "So me attho anuppatto, santipadamanuttaraṁ.",
  "atk-s0508a13:521_0": "‘‘Vinaye pāramiṁ patto, yathāpi pāṭhiko isi;",
  "atk-s0508a13:522_0": "Na me samasamo atthi, dhāremi sāsanaṁ ahaṁ.",
  "atk-s0508a13:523_0": "‘‘Vinaye khandhake cāpi, tikacchede ca pañcake;",
  "atk-s0508a13:524_0": "Ettha me vimati natthi, akkhare byañjanepi vā.",
  "atk-s0508a13:525_0": "‘‘Niggahe paṭikamme ca, ṭhānāṭhāne ca kovido;",
  "atk-s0508a13:526_0": "Osāraṇe vuṭṭhāpane, sabbattha pāramiṁ gato.",
  "atk-s0508a13:527_0": "‘‘Vinaye khandhake vāpi, nikkhipitvā padaṁ ahaṁ;",
  "atk-s0508a13:528_0": "Ubhato viniveṭhetvā, rasato osareyyahaṁ.",
  "atk-s0508a13:529_0": "‘‘Niruttiyā sukusalo, atthānatthe ca kovido;",
  "atk-s0508a13:530_0": "Anaññātaṁ mayā natthi, ekaggo satthu sāsane.",
  "atk-s0508a13:531_0": "‘‘Rūpadakkho ahaṁ ajja, sakyaputtassa sāsane;",
  "atk-s0508a13:532_0": "Kaṅkhaṁ sabbaṁ vinodemi, chindāmi sabbasaṁsayaṁ.",
  "atk-s0508a13:533_0": "‘‘Padaṁ anupadañcāpi, akkharañcāpi byañjanaṁ;",
  "atk-s0508a13:534_0": "Nidāne pariyosāne, sabbattha kovido ahaṁ.",
  "atk-s0508a13:535_0": "‘‘Yathāpi rājā balavā, niggaṇhitvā parantape;",
  "atk-s0508a13:536_0": "Vijinitvāna saṅgāmaṁ, nagaraṁ tattha māpaye.",
  "atk-s0508a13:537_0": "‘‘Pākāraṁ parikhañcāpi, esikaṁ dvārakoṭṭhakaṁ;",
  "atk-s0508a13:538_0": "Aṭṭālake ca vividhe, kāraye nagare bahū.",
  "atk-s0508a13:539_0": "‘‘Siṅghāṭakaṁ caccarañca, suvibhattantarāpaṇaṁ;",
  "atk-s0508a13:540_0": "Kārayeyya sabhaṁ tattha, atthānatthavinicchayaṁ.",
  "atk-s0508a13:541_0": "‘‘Nigghātatthaṁ amittānaṁ, chiddāchiddañca jānituṁ;",
  "atk-s0508a13:542_0": "Balakāyassa rakkhāya, senāpaccaṁ ṭhapeti so.",
  "atk-s0508a13:543_0": "‘‘Ārakkhatthāya bhaṇḍassa, nidhānakusalaṁ naraṁ;",
  "atk-s0508a13:544_0": "Mā me bhaṇḍaṁ vinassīti, bhaṇḍarakkhaṁ ṭhapeti so.",
  "atk-s0508a13:545_0": "‘‘Mamatto hoti yo rañño, vuddhiṁ yassa ca icchati;",
  "atk-s0508a13:546_0": "Tassādhikaraṇaṁ deti, mittassa paṭipajjituṁ.",
  "atk-s0508a13:547_0": "‘‘Uppātesu nimittesu, lakkhaṇesu ca kovidaṁ;",
  "atk-s0508a13:548_0": "Ajjhāyakaṁ mantadharaṁ, porohicce ṭhapeti so.",
  "atk-s0508a13:549_0": "‘‘Etehaṅgehi sampanno, khattiyoti pavuccati;",
  "atk-s0508a13:550_0": "Sadā rakkhanti rājānaṁ, cakkavākova dukkhitaṁ.",
  "atk-s0508a13:551_0": "‘‘Tatheva tvaṁ mahāvīra, hatāmittova khattiyo;",
  "atk-s0508a13:552_0": "Sadevakassa lokassa, dhammarājāti vuccati.",
  "atk-s0508a13:553_0": "‘‘Titthiye nihanitvāna, mārañcāpi sasenakaṁ;",
  "atk-s0508a13:554_0": "Tamandhakāraṁ vidhamitvā, dhammanagaraṁ amāpayi.",
  "atk-s0508a13:555_0": "‘‘Sīlaṁ pākārakaṁ tattha, ñāṇaṁ te dvārakoṭṭhakaṁ;",
  "atk-s0508a13:556_0": "Saddhā te esikā vīra, dvārapālo ca saṁvaro.",
  "atk-s0508a13:557_0": "‘‘Satipaṭṭhānamaṭṭālaṁ, paññā te caccaraṁ mune;",
  "atk-s0508a13:558_0": "Iddhipādañca siṅghāṭaṁ, dhammavīthi sumāpitā.",
  "atk-s0508a13:559_0": "‘‘Suttantaṁ abhidhammañca, vinayañcāpi kevalaṁ;",
  "atk-s0508a13:560_0": "Navaṅgaṁ buddhavacanaṁ, esā dhammasabhā tava.",
  "atk-s0508a13:561_0": "‘‘Suññataṁ animittañca, vihārañcappaṇīhitaṁ;",
  "atk-s0508a13:562_0": "Āneñjañca nirodho ca, esā dhammakuṭī tava.",
  "atk-s0508a13:563_0": "‘‘Paññāya aggo nikkhitto, paṭibhāne ca kovido;",
  "atk-s0508a13:564_0": "Sāriputtoti nāmena, dhammasenāpatī tava.",
  "atk-s0508a13:565_0": "‘‘Cutūpapātakusalo , iddhiyā pāramiṁ gato;",
  "atk-s0508a13:566_0": "Kolito nāma nāmena, porohicco tavaṁ mune.",
  "atk-s0508a13:567_0": "‘‘Porāṇakavaṁsadharo, uggatejo durāsado;",
  "atk-s0508a13:568_0": "Dhutavādīguṇenaggo, akkhadasso tavaṁ mune.",
  "atk-s0508a13:569_0": "‘‘Bahussuto dhammadharo, sabbapāṭhī ca sāsane;",
  "atk-s0508a13:570_0": "Ānando nāma nāmena, dhammārakkho tavaṁ mune.",
  "atk-s0508a13:571_0": "‘‘Ete sabbe atikkamma, pamesi bhagavā mamaṁ;",
  "atk-s0508a13:572_0": "Vinicchayaṁ me pādāsi, vinaye viññudesitaṁ.",
  "atk-s0508a13:573_0": "‘‘Yo koci vinaye pañhaṁ, pucchati buddhasāvako;",
  "atk-s0508a13:574_0": "Tattha me cintanā natthi, taññevatthaṁ kathemahaṁ.",
  "atk-s0508a13:575_0": "‘‘Yāvatā buddhakhettamhi, ṭhapetvā taṁ mahāmuni;",
  "atk-s0508a13:576_0": "Vinaye mādiso natthi, kuto bhiyyo bhavissati.",
  "atk-s0508a13:577_0": "‘‘Bhikkhusaṅghe nisīditvā, evaṁ gajjati gotamo;",
  "atk-s0508a13:578_0": "Upālissa samo natthi, vinaye khandhakesu ca.",
  "atk-s0508a13:579_0": "‘‘Yāvatā buddhabhaṇitaṁ, navaṅgaṁ satthusāsanaṁ;",
  "atk-s0508a13:580_0": "Vinayogadhaṁ taṁ sabbaṁ, vinayamūlapassino.",
  "atk-s0508a13:581_0": "‘‘Mama kammaṁ saritvāna, gotamo sakyapuṅgavo;",
  "atk-s0508a13:582_0": "Bhikkhusaṅghe nisīditvā, etadagge ṭhapesi maṁ.",
  "atk-s0508a13:583_0": "‘‘Satasahassupādāya, imaṁ ṭhānaṁ apatthayiṁ;",
  "atk-s0508a13:584_0": "So me attho anuppatto, vinaye pāramiṁ gato.",
  "atk-s0508a13:585_0": "‘‘Sakyānaṁ nandijanano, kappako āsahaṁ pure;",
  "atk-s0508a13:586_0": "Vijahitvāna taṁ jātiṁ, putto jāto mahesino.",
  "atk-s0508a13:587_0": "‘‘Ito dutiyake kappe, añjaso nāma khattiyo;",
  "atk-s0508a13:588_0": "Anantatejo amitayaso, bhūmipālo mahaddhano.",
  "atk-s0508a13:589_0": "‘‘Tassa rañño ahaṁ putto, candano nāma khattiyo;",
  "atk-s0508a13:590_0": "Jātimadenupatthaddho, yasabhogamadena ca.",
  "atk-s0508a13:591_0": "‘‘Nāgasatasahassāni, sabbālaṅkārabhūsitā;",
  "atk-s0508a13:592_0": "Tidhāpabhinnā mātaṅgā, parivārenti maṁ sadā.",
  "atk-s0508a13:593_0": "‘‘Sabalehi paretohaṁ, uyyānaṁ gantukāmako;",
  "atk-s0508a13:594_0": "Āruyha sirikaṁ nāgaṁ, nagarā nikkhamiṁ tadā.",
  "atk-s0508a13:595_0": "‘‘Caraṇena ca sampanno, guttadvāro susaṁvuto;",
  "atk-s0508a13:596_0": "Devalo nāma sambuddho, āgacchi purato mama.",
  "atk-s0508a13:597_0": "‘‘Pesetvā sirikaṁ nāgaṁ, buddhaṁ āsādayiṁ tadā;",
  "atk-s0508a13:598_0": "Tato sañjātakopo so, nāgo nuddharate padaṁ.",
  "atk-s0508a13:599_0": "‘‘Nāgaṁ ruṇṇamanaṁ disvā, buddhe kodhaṁ akāsahaṁ;",
  "atk-s0508a13:600_0": "Vihesayitvā sambuddhaṁ, uyyānaṁ agamāsahaṁ.",
  "atk-s0508a13:601_0": "‘‘Sātaṁ tattha na vindāmi, siro pajjalito yathā;",
  "atk-s0508a13:602_0": "Pariḷāhena ḍayhāmi, macchova baḷisādako.",
  "atk-s0508a13:603_0": "‘‘Sasāgarantā pathavī, ādittā viya hoti me;",
  "atk-s0508a13:604_0": "Pitu santikupāgamma, idaṁ vacanamabraviṁ.",
  "atk-s0508a13:605_0": "‘‘Āsīvisaṁva kupitaṁ, aggikkhandhaṁva āgataṁ;",
  "atk-s0508a13:606_0": "Mattaṁva kuñjaraṁ dantiṁ, yaṁ sayambhumasādayiṁ.",
  "atk-s0508a13:607_0": "‘‘Āsādito mayā buddho, ghoro uggatapo jino;",
  "atk-s0508a13:608_0": "Purā sabbe vinassāma, khamāpessāma taṁ muniṁ.",
  "atk-s0508a13:609_0": "‘‘No ce taṁ nijjhāpessāma, attadantaṁ samāhitaṁ;",
  "atk-s0508a13:610_0": "Orena sattadivasā, raṭṭhaṁ me vidhamissati.",
  "atk-s0508a13:611_0": "‘‘Sumekhalo kosiyo ca, siggavo cāpi sattako;",
  "atk-s0508a13:612_0": "Āsādayitvā isayo, duggatā te saraṭṭhakā.",
  "atk-s0508a13:613_0": "‘‘Yadā kuppanti isayo, saññatā brahmacārino;",
  "atk-s0508a13:614_0": "Sadevakaṁ vināsenti, sasāgaraṁ sapabbataṁ.",
  "atk-s0508a13:615_0": "‘‘Tiyojanasahassamhi, purise sannipātayiṁ;",
  "atk-s0508a13:616_0": "Accayaṁ desanatthāya, sayambhuṁ upasaṅkamiṁ.",
  "atk-s0508a13:617_0": "‘‘Allavatthā allasirā, sabbeva pañjalīkatā;",
  "atk-s0508a13:618_0": "Buddhassa pāde nipatitvā, idaṁ vacanamabravuṁ.",
  "atk-s0508a13:619_0": "‘‘Khamassu tvaṁ mahāvīra, abhiyācati taṁ jano;",
  "atk-s0508a13:620_0": "Pariḷāhaṁ vinodehi, mā no raṭṭhaṁ vināsaya.",
  "atk-s0508a13:621_0": "‘‘Sadevamānusā sabbe, sadānavā sarakkhasā;",
  "atk-s0508a13:622_0": "Ayomayena kūṭena, siraṁ bhindeyyu me sadā.",
  "atk-s0508a13:623_0": "‘‘Dake aggi na saṇṭhāti, bījaṁ sele na rūhati;",
  "atk-s0508a13:624_0": "Agade kimi na saṇṭhāti, kopo buddhe na jāyati.",
  "atk-s0508a13:625_0": "‘‘Yathā ca bhūmi acalā, appameyyo ca sāgaro;",
  "atk-s0508a13:626_0": "Anantako ca ākāso, evaṁ buddhā akhobhiyā.",
  "atk-s0508a13:627_0": "‘‘Sadā khantā mahāvīrā, khamitā ca tapassino;",
  "atk-s0508a13:628_0": "Khantānaṁ khamitānañca, gamanaṁ taṁ na vijjati.",
  "atk-s0508a13:629_0": "‘‘Idaṁ vatvāna sambuddho, pariḷāhaṁ vinodayaṁ;",
  "atk-s0508a13:630_0": "Mahājanassa purato, nabhaṁ abbhuggamī tadā.",
  "atk-s0508a13:631_0": "‘‘Tena kammenahaṁ vīra, hīnattaṁ ajjhupāgato;",
  "atk-s0508a13:632_0": "Samatikkamma taṁ jātiṁ, pāvisiṁ abhayaṁ puraṁ.",
  "atk-s0508a13:633_0": "‘‘Tadāpi maṁ mahāvīra, ḍayhamānaṁ susaṇṭhitaṁ;",
  "atk-s0508a13:634_0": "Pariḷāhaṁ vinodesi, sayambhuñca khamāpayiṁ.",
  "atk-s0508a13:635_0": "‘‘Ajjāpi maṁ mahāvīra, ḍayhamānaṁ tihaggibhi;",
  "atk-s0508a13:636_0": "Nibbāpesi tayo aggī, sītibhāvañca pāpayiṁ.",
  "atk-s0508a13:637_0": "‘‘Yesaṁ sotāvadhānatthi, suṇātha mama bhāsato;",
  "atk-s0508a13:638_0": "Atthaṁ tuyhaṁ pavakkhāmi, yathā diṭṭhaṁ padaṁ mama.",
  "atk-s0508a13:639_0": "‘‘Sayambhuṁ taṁ vimānetvā, santacittaṁ samāhitaṁ;",
  "atk-s0508a13:640_0": "Tena kammenahaṁ ajja, jātomhi nīcayoniyaṁ.",
  "atk-s0508a13:641_0": "‘‘Mā vo khaṇaṁ virādhetha, khaṇātītā hi socare;",
  "atk-s0508a13:642_0": "Sadatthe vāyameyyātha, khaṇo vo paṭipādito.",
  "atk-s0508a13:643_0": "‘‘Ekaccānañca vamanaṁ, ekaccānaṁ virecanaṁ;",
  "atk-s0508a13:644_0": "Visaṁ halāhalaṁ eke, ekaccānañca osadhaṁ.",
  "atk-s0508a13:645_0": "‘‘Vamanaṁ paṭipannānaṁ, phalaṭṭhānaṁ virecanaṁ;",
  "atk-s0508a13:646_0": "Osadhaṁ phalalābhīnaṁ, puññakkhettaṁ gavesinaṁ.",
  "atk-s0508a13:647_0": "‘‘Sāsanena viruddhānaṁ, visaṁ halāhalaṁ yathā;",
  "atk-s0508a13:648_0": "Āsīviso diṭṭhaviso, evaṁ jhāpeti taṁ naraṁ.",
  "atk-s0508a13:649_0": "‘‘Sakiṁ pītaṁ halāhalaṁ, uparundhati jīvitaṁ;",
  "atk-s0508a13:650_0": "Sāsanena virujjhitvā, kappakoṭimhi ḍayhati.",
  "atk-s0508a13:651_0": "‘‘Khantiyā avihiṁsāya, mettacittavatāya ca;",
  "atk-s0508a13:652_0": "Sadevakaṁ so tāreti, tasmā te avirādhiyā.",
  "atk-s0508a13:653_0": "‘‘Lābhālābhe na sajjanti, sammānanavimānane;",
  "atk-s0508a13:654_0": "Pathavīsadisā buddhā, tasmā te na virādhiyā.",
  "atk-s0508a13:655_0": "‘‘Devadatte ca vadhake, core aṅgulimālake;",
  "atk-s0508a13:656_0": "Rāhule dhanapāle ca, sabbesaṁ samako muni.",
  "atk-s0508a13:657_0": "‘‘Etesaṁ paṭigho natthi, rāgomesaṁ na vijjati;",
  "atk-s0508a13:658_0": "Sabbesaṁ samako buddho, vadhakassorasassa ca.",
  "atk-s0508a13:659_0": "‘‘Panthe disvāna kāsāvaṁ, chaḍḍitaṁ mīḷhamakkhitaṁ;",
  "atk-s0508a13:660_0": "Sirasmiṁ añjaliṁ katvā, vanditabbaṁ isiddhajaṁ.",
  "atk-s0508a13:661_0": "‘‘Abbhatītā ca ye buddhā, vattamānā anāgatā;",
  "atk-s0508a13:662_0": "Dhajenānena sujjhanti, tasmā ete namassiyā.",
  "atk-s0508a13:663_0": "‘‘Satthukappaṁ suvinayaṁ, dhāremi hadayenahaṁ;",
  "atk-s0508a13:664_0": "Namassamāno vinayaṁ, viharissāmi sabbadā.",
  "atk-s0508a13:665_0": "‘‘Vinayo āsayo mayhaṁ, vinayo ṭhānacaṅkamaṁ;",
  "atk-s0508a13:666_0": "Kappemi vinaye vāsaṁ, vinayo mama gocaro.",
  "atk-s0508a13:667_0": "‘‘Vinaye pāramippatto, samathe cāpi kovido;",
  "atk-s0508a13:668_0": "Upāli taṁ mahāvīra, pāde vandati satthuno.",
  "atk-s0508a13:669_0": "‘‘So ahaṁ vicarissāmi, gāmā gāmaṁ purā puraṁ;",
  "atk-s0508a13:670_0": "Namassamāno sambuddhaṁ, dhammassa ca sudhammataṁ.",
  "atk-s0508a13:671_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:672_0": "Tattha hi naṁ satthā sayameva sakalaṁ vinayapiṭakaṁ uggaṇhāpesi.",
  "atk-s0508a13:672_1": "So aparabhāge bhārukacchakavatthuṁ (pārā.",
  "atk-s0508a13:672_2": "78) ajjukavatthuṁ (pārā.",
  "atk-s0508a13:672_3": "158) kumārakassapavatthunti imāni tīṇi vatthūni vinicchayi.",
  "atk-s0508a13:672_4": "Satthā ekekasmiṁ vinicchite sādhukāraṁ datvā tayopi vinicchaye aṭṭhuppattiṁ katvā theraṁ vinayadharānaṁ aggaṭṭhāne ṭhapesi.",
  "atk-s0508a13:672_5": "So aparabhāge ekasmiṁ uposathadivase pātimokkhuddesasamaye bhikkhū ovadanto –",
  "atk-s0508a13:673_0": "249.",
  "atk-s0508a13:674_0": " ‘‘Saddhāya abhinikkhamma, navapabbajito navo;",
  "atk-s0508a13:675_0": "Mitte bhajeyya kalyāṇe, suddhājīve atandite.",
  "atk-s0508a13:676_0": "250.",
  "atk-s0508a13:677_0": " ‘‘Saddhāya abhinikkhamma, navapabbajito navo;",
  "atk-s0508a13:678_0": "Saṅghasmiṁ viharaṁ bhikkhu, sikkhetha vinayaṁ budho.",
  "atk-s0508a13:679_0": "251.",
  "atk-s0508a13:680_0": " ‘‘Saddhāya abhinikkhamma, navapabbajito navo;",
  "atk-s0508a13:681_0": "Kappākappesu kusalo, careyya apurakkhato’’ti. – tisso gāthā abhāsi;",
  "atk-s0508a13:682_0": "Tattha saddhāyāti saddhānimittaṁ,",
  "atk-s0508a13:682_1": "na jīvikatthanti attho.",
  "atk-s0508a13:682_2": "Saddhāyāti vā kammaphalāni ratanattayaguṇañca saddahitvā.",
  "atk-s0508a13:682_3": "Abhinikkhammāti gharāvāsato nikkhamitvā.",
  "atk-s0508a13:682_4": "Navapabbajitoti navo hutvā pabbajito,",
  "atk-s0508a13:682_5": "paṭhamavaye eva pabbajito.",
  "atk-s0508a13:682_6": "Navoti sāsane sikkhāya abhinavo daharo.",
  "atk-s0508a13:682_7": "Mitte bhajeyya kalyāṇe suddhājīve atanditeti ‘‘piyo garu bhāvanīyo’’tiādinā (a. ni.",
  "atk-s0508a13:682_8": "7.37) vuttalakkhaṇe kalyāṇamitte,",
  "atk-s0508a13:682_9": "micchājīvavivajjanena suddhājīve ,",
  "atk-s0508a13:682_10": "āraddhavīriyatāya atandite bhajeyya upasaṅkameyya,",
  "atk-s0508a13:682_11": "tesaṁ ovādānusāsanīpaṭiggahaṇavasena seveyya.",
  "atk-s0508a13:682_12": "Saṅghasmiṁ viharanti saṅghe bhikkhusamūhe vattapaṭivattapūraṇavasena viharanto.",
  "atk-s0508a13:682_13": "Sikkhetha vinayaṁ budhoti bodhañāṇatāsukusalo hutvā vinayapariyattiṁ sikkheyya.",
  "atk-s0508a13:682_14": "Vinayo hi sāsanassa āyu,",
  "atk-s0508a13:682_15": "tasmiṁ ṭhite sāsanaṁ ṭhitaṁ hoti.",
  "atk-s0508a13:682_16": "‘‘Buddho’’ti ca paṭhanti,",
  "atk-s0508a13:682_17": "so evattho.",
  "atk-s0508a13:682_18": "Kappākappesūti kappiyākappiyesu kusalo suttavasena suttānulomavasena ca nipuṇo cheko.",
  "atk-s0508a13:682_19": "Apurakkhatoti na purakkhato taṇhādīhi kutoci purekkhāraṁ apaccāsīsanto hutvā vihareyya.",
  "atk-s0508a13:683_0": "Upālittheragāthāvaṇṇanā niṭṭhitā.",
  "atk-s0508a13:684_0": "12. Uttarapālattheragāthāvaṇṇanā",
  "atk-s0508a13:685_0": "Paṇḍitaṁ vata maṁ santanti āyasmato uttarapālattherassa gāthā.",
  "atk-s0508a13:685_1": "Kā uppatti?",
  "atk-s0508a13:685_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato gamanamagge setuṁ kārāpesi.",
  "atk-s0508a13:685_3": "So tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇakule nibbattitvā",
  "atk-s0508a13:685_4": "uttarapāloti laddhanāmo vayappatto yamakapāṭihāriyaṁ disvā paṭiladdhasaddho pabbajitvā samaṇadhammaṁ karoti.",
  "atk-s0508a13:685_5": "Tassa ekadivasaṁ ayonisomanasikāravasena anubhūtārammaṇaṁ anussarantassa kāmarāgo uppajji.",
  "atk-s0508a13:685_6": "So tāvadeva sahoḍḍhaṁ coraṁ gaṇhanto viya attano cittaṁ niggahetvā saṁvegajāto paṭipakkhamanasikārena",
  "atk-s0508a13:685_7": "kilese vikkhambhetvā vipassanāya kammaṁ karonto bhāvanaṁ ussukkāpetvā arahattaṁ pāpuṇi.",
  "atk-s0508a13:685_8": "Tena vuttaṁ apadāne (apa.",
  "atk-s0508a13:685_9": "thera 2.47.16-20) –",
  "atk-s0508a13:686_0": "‘‘Vipassino bhagavato, caṅkamantassa sammukhā;",
  "atk-s0508a13:687_0": "Pasannacitto sumano, setuṁ kārāpayiṁ ahaṁ.",
  "atk-s0508a13:688_0": "‘‘Ekanavutito kappe, yaṁ setuṁ kārayiṁ ahaṁ;",
  "atk-s0508a13:689_0": "Duggatiṁ nābhijānāmi, setudānassidaṁ phalaṁ.",
  "atk-s0508a13:690_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:691_0": "Arahattaṁ pana patvā attano paṭipattiṁ paccavekkhitvā sīhanādaṁ nadanto –",
  "atk-s0508a13:692_0": "252.",
  "atk-s0508a13:693_0": " ‘‘Paṇḍitaṁ vata maṁ santaṁ, alamatthavicintakaṁ;",
  "atk-s0508a13:694_0": "Pañca kāmaguṇā loke, sammohā pātayiṁsu maṁ.",
  "atk-s0508a13:695_0": "253.",
  "atk-s0508a13:696_0": " ‘‘Pakkhando māravisaye, daḷhasallasamappito;",
  "atk-s0508a13:697_0": "Asakkhiṁ maccurājassa, ahaṁ pāsā pamuccituṁ.",
  "atk-s0508a13:698_0": "254.",
  "atk-s0508a13:699_0": " ‘‘Sabbe kāmā pahīnā me, bhavā sabbe padālitā;",
  "atk-s0508a13:700_0": "Vikkhīṇo jātisaṁsāro, natthi dāni punabbhavo’’ti. –",
  "atk-s0508a13:701_0": "Tisso gāthā abhāsi.",
  "atk-s0508a13:702_0": "Tattha paṇḍitaṁ vata maṁ santanti sutacintāmayāya paññāya vasena paññāsampannampi nāma maṁ samānaṁ.",
  "atk-s0508a13:702_1": "Alamatthavicintakanti attano ca paresañca atthaṁ hitaṁ vicintetuṁ samatthaṁ,",
  "atk-s0508a13:702_2": "alaṁ vā pariyattaṁ atthassa vicintakaṁ,",
  "atk-s0508a13:702_3": "kilesaviddhaṁsanasamatthaṁ atthadassinaṁ vā,",
  "atk-s0508a13:702_4": "sabbametaṁ attano antimabhavikatāya thero vadati.",
  "atk-s0508a13:702_5": "Pañca kāmaguṇāti rūpādayo pañca kāmakoṭṭhāsā.",
  "atk-s0508a13:702_6": "Loketi tesaṁ pavattiṭṭhānadassanaṁ.",
  "atk-s0508a13:702_7": "Sammohāti sammohanimittaṁ ayonisomanasikārahetu.",
  "atk-s0508a13:702_8": "Sammohāti vā sammohanā sammohakarā.",
  "atk-s0508a13:702_9": "Pātayiṁsūti dhīrabhāvato pātesuṁ,",
  "atk-s0508a13:702_10": "lokato vā uttaritukāmaṁ maṁ loke pātayiṁsūti attho.",
  "atk-s0508a13:703_0": "Pakkhandoti anupaviṭṭho.",
  "atk-s0508a13:703_1": "Māravisayeti kilesavisaye kilesamārassa pavattiṭṭhāne,",
  "atk-s0508a13:703_2": "tassa vasaṁ gatoti adhippāyo.",
  "atk-s0508a13:703_3": "Devaputtamārassa vā issariyaṭṭhāne taṁ anupavisitvā ṭhito.",
  "atk-s0508a13:703_4": "Daḷhasallasamappitoti daḷhaṁ thiraṁ,",
  "atk-s0508a13:703_5": "daḷhena vā sallena samappito,",
  "atk-s0508a13:703_6": "rāgasallena hadayaṁ āhacca viddho.",
  "atk-s0508a13:703_7": "Asakkhiṁ maccurājassa,",
  "atk-s0508a13:703_8": "ahaṁ pāsā pamuccitunti aggamaggasaṇḍāsena rāgādisallaṁ anavasesato uddharantoyeva rāgabandhanasaṅkhātā maccurājassa pāsā ahaṁ parimuccituṁ asakkhiṁ,",
  "atk-s0508a13:703_9": "tato attānaṁ pamocesiṁ.",
  "atk-s0508a13:704_0": "Tato eva ca sabbe kāmā pahīnā me,",
  "atk-s0508a13:704_1": "bhavā sabbe padālitāti vatthārammaṇādibhedena anekabhedabhinnā sabbe kilesakāmā ariyamaggena samucchedavasena mayā pahīnā.",
  "atk-s0508a13:704_2": "Kilesakāmesu hi pahīnesu vatthukāmāpi pahīnā eva honti.",
  "atk-s0508a13:704_3": "Tathā kāmabhavakammabhavādayo bhavā sabbe maggañāṇāsinā padālitā viddhaṁsitā.",
  "atk-s0508a13:704_4": "Kammabhavesu hi padālitesu upapattibhavā padālitā eva honti.",
  "atk-s0508a13:704_5": "Evaṁ kammabhavānaṁ padālitattā eva vikkhīṇo jātisaṁsāro,",
  "atk-s0508a13:704_6": "natthi dāni punabbhavoti.",
  "atk-s0508a13:704_7": "Tassattho heṭṭhā vuttoyeva.",
  "atk-s0508a13:704_8": "Idameva ca therassa aññābyākaraṇaṁ ahosi.",
  "atk-s0508a13:705_0": "Uttarapālattheragāthāvaṇṇanā niṭṭhitā.",
  "atk-s0508a13:706_0": "13. Abhibhūtattheragāthāvaṇṇanā",
  "atk-s0508a13:707_0": "Suṇāthañātayo sabbeti āyasmato abhibhūtattherassa gāthā.",
  "atk-s0508a13:707_1": "Kā uppatti?",
  "atk-s0508a13:707_2": "Ayampi purimabuddhesu katādhikāro tattha tattha bhave puññāni upacinanto vessabhussa bhagavato kāle kulagehe",
  "atk-s0508a13:707_3": "nibbattitvā viññutaṁ patto tādisena kalyāṇamittasannissayena sāsane abhippasanno ahosi.",
  "atk-s0508a13:707_4": "So satthari parinibbute tassa dhātuṁ gahetuṁ mahājane ussāhaṁ karonte sayaṁ sabbapaṭhamaṁ gandhodakena citakaṁ nibbāpesi.",
  "atk-s0508a13:707_5": "So tena puññakammena devamanussesu saṁsaranto imasmiṁ buddhuppāde veṭhapuranagare rājakule nibbattitvā",
  "atk-s0508a13:707_6": "abhibhūtoti laddhanāmo pitu accayena rajjaṁ kāreti.",
  "atk-s0508a13:707_7": "Tasmiñca samaye bhagavā janapadacārikaṁ caranto anupubbena taṁ nagaraṁ pāpuṇi.",
  "atk-s0508a13:707_8": "Tato so rājā ‘‘bhagavā kira mama nagaraṁ anuppatto’’ti sutvā satthu santikaṁ gantvā dhammaṁ sutvā dutiyadivase mahādānaṁ pavattesi.",
  "atk-s0508a13:707_9": "Bhagavā bhuttāvī tassa rañño ajjhāsayānurūpaṁ anumodanaṁ karontoyeva vitthārato dhammaṁ desesi.",
  "atk-s0508a13:707_10": "So dhammaṁ sutvā laddhappasādo rajjaṁ pahāya pabbajitvā arahattaṁ sacchākāsi.",
  "atk-s0508a13:707_11": "Tena vuttaṁ apadāne (apa.",
  "atk-s0508a13:707_12": "thera 2.47.11-15) –",
  "atk-s0508a13:708_0": "‘‘Dayhamāne sarīramhi, vessabhussa mahesino;",
  "atk-s0508a13:709_0": "Gandhodakaṁ gahetvāna, citaṁ nibbāpayiṁ ahaṁ.",
  "atk-s0508a13:710_0": "‘‘Ekatiṁse ito kappe, citaṁ nibbāpayiṁ ahaṁ;",
  "atk-s0508a13:711_0": "Duggatiṁ nābhijānāmi, gandhodakassidaṁ phalaṁ.",
  "atk-s0508a13:712_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:713_0": "Arahattaṁ pana patvā vimuttisukhena viharante tasmiṁ tassa ñātakā amaccā pārisajjā nāgarā jānapadāti sabbe samāgantvā, ‘‘bhante,",
  "atk-s0508a13:713_1": "kasmā tvaṁ amhe anāthe katvā pabbajito’’ti parideviṁsu.",
  "atk-s0508a13:713_2": "Thero te ñātipamukhe manusse paridevante disvā tesaṁ attano pabbajjakāraṇavibhāvanamukhena dhammaṁ kathento –",
  "atk-s0508a13:714_0": "255.",
  "atk-s0508a13:715_0": " ‘‘Suṇātha ñātayo sabbe, yāvantettha samāgatā;",
  "atk-s0508a13:716_0": "Dhammaṁ vo desayissāmi, dukkhā jāti punappunaṁ.",
  "atk-s0508a13:717_0": "256.",
  "atk-s0508a13:718_0": " ‘‘Ārambhatha nikkamatha, yuñjatha buddhasāsane;",
  "atk-s0508a13:719_0": "Dhunātha maccuno senaṁ, naḷāgāraṁva kuñjaro.",
  "atk-s0508a13:720_0": "257.",
  "atk-s0508a13:721_0": " ‘‘Yo imasmiṁ dhammavinaye, appamatto vihassati;",
  "atk-s0508a13:722_0": "Pahāya jātisaṁsāraṁ, dukkhassantaṁ karissatī’’ti. – tisso gāthā abhāsi;",
  "atk-s0508a13:723_0": "Tattha suṇāthāti nisāmetha,",
  "atk-s0508a13:723_1": "idāni mayā vuccamānaṁ ohitasotā sotadvārānusārena upadhārethāti attho.",
  "atk-s0508a13:723_2": "Ñātayoti ñātī pamukhe katvā tesaṁ sabbesaṁ ālapanaṁ,",
  "atk-s0508a13:723_3": "tenāha ‘‘sabbe yāvantettha samāgatā’’ti,",
  "atk-s0508a13:723_4": "yāvanto yattakā ettha samāgame,",
  "atk-s0508a13:723_5": "etissaṁ vā mama pabbajjāya samāgatāti attho.",
  "atk-s0508a13:724_0": "Idāni yaṁ sandhāya ‘‘suṇāthā’’ti savanāṇattikavacanaṁ kataṁ,",
  "atk-s0508a13:724_1": "taṁ ‘‘dhammaṁ vo desayissāmī’’ti paṭijānitvā ‘‘dukkhā jāti punappuna’’ntiādinā desetuṁ ārabhi.",
  "atk-s0508a13:724_2": "Tattha dukkhā jāti punappunanti jāti nāmesā gabbhokkantimūlakādibhedassa jarādibhedassa ca anekavihitassa dukkhassa adhiṭṭhānabhāvato dukkhā.",
  "atk-s0508a13:724_3": "Sā punappunaṁ pavattamānā ativiya dukkhā.",
  "atk-s0508a13:725_0": "Tassā pana jātiyā samatikkamanatthaṁ ussāho karaṇīyoti dassento āha ‘‘ārambhathā’’tiādi.",
  "atk-s0508a13:725_1": "Tattha ārambhathāti ārambhadhātusaṅkhātaṁ vīriyaṁ karotha.",
  "atk-s0508a13:725_2": "Nikkamathāti kosajjapakkhato nikkhantattā nikkamadhātusaṅkhātaṁ taduttariṁ vīriyaṁ karotha.",
  "atk-s0508a13:725_3": "Yuñjatha buddhasāsaneti yasmā sīlasaṁvaro indriyesu guttadvāratā bhojane mattaññutā satisampajaññanti",
  "atk-s0508a13:725_4": "imesu dhammesu patiṭṭhitānaṁ jāgariyānuyogavasena ārambhanikkamadhātuyo sampajjanti,",
  "atk-s0508a13:725_5": "tasmā tathābhūtā samathavipassanāsaṅkhāte adhisīlasikkhādisaṅkhāte vā bhagavato sāsane yuttappayuttā hotha.",
  "atk-s0508a13:725_6": "Dhunātha maccuno senaṁ,",
  "atk-s0508a13:725_7": "naḷāgāraṁva kuñjaroti evaṁ paṭipajjantā ca tedhātuissarassa maccurājassa vasaṁ satte netīti tassa senāsaṅkhātaṁ",
  "atk-s0508a13:725_8": "abalaṁ dubbalaṁ yathā nāma thāmabalūpapanno kuñjaro naḷehi kataṁ agāraṁ khaṇeneva viddhaṁseti,",
  "atk-s0508a13:725_9": "evameva kilesagaṇaṁ dhunātha vidhamatha viddhaṁsethāti attho.",
  "atk-s0508a13:726_0": "Evaṁ pana buddhasāsane ussāhaṁ karontassa ekaṁsiko jātidukkhassa samatikkamoti dassento ‘‘yo imasmi’’ntiādinā tatiyaṁ gāthamāha.",
  "atk-s0508a13:726_1": "Taṁ suviññeyyameva.",
  "atk-s0508a13:727_0": "Abhibhūtattheragāthāvaṇṇanā niṭṭhitā.",
  "atk-s0508a13:728_0": "14. Gotamattheragāthāvaṇṇanā",
  "atk-s0508a13:729_0": "Saṁsaranti āyasmato gotamattherassa gāthā.",
  "atk-s0508a13:729_1": "Kā uppatti?",
  "atk-s0508a13:729_2": "Ayaṁ kira purimabuddhesu katādhikāro tattha tattha bhave puññāni karonto sikhimhi bhagavati parinibbute",
  "atk-s0508a13:729_3": "tassa citakaṁ devamanussesu pūjentesu aṭṭhahi campakapupphehi citakaṁ pūjesi.",
  "atk-s0508a13:729_4": "So tena puññakammena devamanussesu saṁsaranto imasmiṁ buddhuppāde sakyarājakule nibbattitvā gotamoti",
  "atk-s0508a13:729_5": "gottavaseneva abhilakkhitanāmo vayappatto satthu ñātisamāgame paṭiladdhasaddho pabbajitvā vipassanāya",
  "atk-s0508a13:729_6": "kammaṁ karonto chaḷabhiñño ahosi.",
  "atk-s0508a13:729_7": "Tena vuttaṁ apadāne (apa.",
  "atk-s0508a13:729_8": "thera 2.47.6-10) –",
  "atk-s0508a13:730_0": "‘‘Jhāyamānassa bhagavato, sikhino lokabandhuno;",
  "atk-s0508a13:731_0": "Aṭṭha campakapupphāni, citakaṁ abhiropayiṁ.",
  "atk-s0508a13:732_0": "‘‘Ekatiṁse ito kappe, yaṁ pupphamabhiropayiṁ;",
  "atk-s0508a13:733_0": "Duggatiṁ nābhijānāmi, citapūjāyidaṁ phalaṁ.",
  "atk-s0508a13:734_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:735_0": "Chaḷabhiñño pana hutvā vimuttisukhena viharanto ekadivasaṁ ñātakehi ‘‘kasmā, bhante,",
  "atk-s0508a13:735_1": "amhe pahāya pabbajito’’ti puṭṭho saṁsāre attanā anubhūtadukkhañceva idāni adhigataṁ nibbānasukhañca pakāsento –",
  "atk-s0508a13:736_0": "258.",
  "atk-s0508a13:737_0": " ‘‘Saṁsarañhi nirayaṁ agacchissaṁ, petalokamagamaṁ punappunaṁ;",
  "atk-s0508a13:738_0": "Dukkhamamhipi tiracchānayoniyaṁ, nekadhā hi vusitaṁ ciraṁ mayā.",
  "atk-s0508a13:739_0": "259.",
  "atk-s0508a13:740_0": " ‘‘Mānusopi ca bhavobhirādhito, saggakāyamagamaṁ sakiṁ sakiṁ;",
  "atk-s0508a13:741_0": "Rūpadhātusu arūpadhātusu, nevasaññisu asaññisuṭṭhitaṁ.",
  "atk-s0508a13:742_0": "260.",
  "atk-s0508a13:743_0": " ‘‘Sambhavā suviditā asārakā, saṅkhatā pacalitā saderitā;",
  "atk-s0508a13:744_0": "Taṁ viditvā mahamahattasambhavaṁ, santimeva satimā samajjhaga’’nti. –",
  "atk-s0508a13:745_0": "Tīhi gāthāhi tesaṁ dhammaṁ desesi.",
  "atk-s0508a13:746_0": "Tattha saṁsaranti anādimati saṁsāre saṁsaranto kammakilesehi pañcasu gatīsu cavanupapātavasena aparāparaṁ saṁsarantoti attho.",
  "atk-s0508a13:746_1": "Hīti nipātamattaṁ.",
  "atk-s0508a13:746_2": "Nirayaṁ agacchissanti sañjīvādikaṁ aṭṭhavidhaṁ mahānirayaṁ,",
  "atk-s0508a13:746_3": "kukkuḷādikaṁ soḷasavidhaṁ ussadanirayañca paṭisandhivasena upagacchiṁ .",
  "atk-s0508a13:746_4": "‘‘Punappuna’’nti idaṁ idhāpi ānetabbaṁ .",
  "atk-s0508a13:746_5": "Petalokanti pettivisayaṁ,",
  "atk-s0508a13:746_6": "khuppipāsādibhedaṁ petattabhāvanti attho.",
  "atk-s0508a13:746_7": "Agamanti paṭisandhivasena upagacchiṁ upapajjiṁ.",
  "atk-s0508a13:746_8": "Punappunanti aparāparaṁ.",
  "atk-s0508a13:746_9": "Dukkhamamhipīti aññamaññaṁ tikhiṇakasāpatodābhighātādidukkhehi dussahāyapi.",
  "atk-s0508a13:746_10": "Liṅgavipallāsena hetaṁ vuttaṁ ‘‘dukkhamamhipī’’ti.",
  "atk-s0508a13:746_11": "Tiracchānayoniyanti migapakkhiādibhedāya tiracchānayoniyaṁ.",
  "atk-s0508a13:746_12": "Nekadhā hīti oṭṭhagoṇagadrabhādivasena ceva kākabalākakulalādivasena ca anekappakāraṁ anekavārañca ciraṁ",
  "atk-s0508a13:746_13": "dīghamaddhānaṁ mayā vusitaṁ niccaṁ utrastamānasatādivasena dukkhaṁ anubhūtaṁ.",
  "atk-s0508a13:746_14": "Tiracchānayoniyaṁ nibbattasatto mahāmūḷhatāya cirataraṁ tattheva aparāparaṁ parivattatīti dassanatthaṁ idha ‘‘cira’’nti vuttaṁ.",
  "atk-s0508a13:747_0": "Mānusopi ca bhavobhirādhitoti manussattabhāvopi mayā tādisena kusalakammunā samavāyena abhirādhito sādhito adhigato.",
  "atk-s0508a13:747_1": "Kāṇakacchapopamasuttamettha (ma. ni. 3.252; saṁ. ni.",
  "atk-s0508a13:747_2": "5.1117) udāharitabbaṁ.",
  "atk-s0508a13:747_3": "Saggakāyamagamaṁ sakiṁ sakinti saggagatisaṅkhātaṁ kāmāvacaradevakāyaṁ sakiṁ sakiṁ kadāci kadāci upapajjanavasena agacchiṁ.",
  "atk-s0508a13:747_4": "Rūpadhātusūti puthujjanabhavaggapariyosānesu rūpabhavesu arūpadhātusūti arūpabhavesu.",
  "atk-s0508a13:747_5": "Nevasaññisu asaññisuṭṭhitanti rūpārūpadhātūsu ca na kevalaṁ saññīsu eva,",
  "atk-s0508a13:747_6": "atha kho nevasaññīnāsaññīsu asaññīsu ca upapajja ṭhitaṁ mayāti ānetvā yojetabbaṁ.",
  "atk-s0508a13:747_7": "Nevasaññiggahaṇena hettha nevasaññīnāsaññībhavo gahito.",
  "atk-s0508a13:747_8": "Yadipime dve bhavā rūpārūpadhātuggahaṇeneva gayhanti,",
  "atk-s0508a13:747_9": "ye pana ito bāhirakā tattha niccasaññino bhavavimokkhasaññino ca,",
  "atk-s0508a13:747_10": "tesaṁ tassā saññāya micchābhāvadassanatthaṁ visuṁ gahitāti daṭṭhabbaṁ.",
  "atk-s0508a13:748_0": "Evaṁ dvīhi gāthāhi bhavamūlassa anupacchinnattā anādimati saṁsāre attano vaṭṭadukkhānubhavaṁ dassetvā",
  "atk-s0508a13:748_1": "idāni tadupacchedena vivaṭṭasukhānubhavaṁ dassento ‘‘sambhavā’’tiādinā tatiyaṁ gāthamāha.",
  "atk-s0508a13:748_2": "Tattha sambhavāti bhavā.",
  "atk-s0508a13:748_3": "Kāmabhavādayo eva hi hetupaccayasamavāyena bhavantīti idha sambhavāti vuttā.",
  "atk-s0508a13:748_4": "Suviditāti vipassanāpaññāsahitāya maggapaññāya suṭṭhu viditā.",
  "atk-s0508a13:748_5": "Asārakātiādi tesaṁ viditākāradassanaṁ.",
  "atk-s0508a13:748_6": "Tattha asārakāti niccasārādisārarahitā.",
  "atk-s0508a13:748_7": "Saṅkhatāti samecca sambhuyya paccayehi katā.",
  "atk-s0508a13:748_8": "Pacalitāti saṅkhatattā eva uppādajarādīhi pakārato calitā anavaṭṭhitā.",
  "atk-s0508a13:748_9": "Saderitāti sadā sabbakālaṁ bhaṅgena eritā,",
  "atk-s0508a13:748_10": "ittarā bhaṅgagāmino pabhaṅgunoti attho.",
  "atk-s0508a13:748_11": "Taṁ viditvāmahamattasambhavanti taṁ yathāvuttaṁ saṅkhatasabhāvaṁ attasambhavaṁ attani sambhūtaṁ attāyattaṁ",
  "atk-s0508a13:748_12": "issarādivasena aparāyattaṁ pariññābhisamayavasena ahaṁ viditvā tappaṭipakkhabhūtaṁ santimeva nibbānameva",
  "atk-s0508a13:748_13": "maggapaññāsatiyā satimā hutvā samajjhagaṁ adhigacchiṁ ariyamaggabhāvanāya anuppattoti.",
  "atk-s0508a13:748_14": "Evaṁ thero ñātakānaṁ dhammadesanāmukhena aññaṁ byākāsi.",
  "atk-s0508a13:749_0": "Gotamattheragāthāvaṇṇanā niṭṭhitā.",
  "atk-s0508a13:750_0": "15. Hāritattheragāthāvaṇṇanā",
  "atk-s0508a13:751_0": "Yo pubbe karaṇīyānīti āyasmato hāritattherassa gāthā.",
  "atk-s0508a13:751_1": "Kā uppatti?",
  "atk-s0508a13:751_2": "Ayampi padumuttarassa bhagavato kāle kulagehe nibbattitvā viññutaṁ patto satthari parinibbute tassa citakapūjāya kayiramānāya gandhena pūjaṁ akāsi.",
  "atk-s0508a13:751_3": "So tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇakule nibbattitvā",
  "atk-s0508a13:751_4": "hāritoti laddhanāmo vayappatto jātimānaṁ nissāya aññe vasalavādena samudācarati.",
  "atk-s0508a13:751_5": "So bhikkhūnaṁ santikaṁ gantvā dhammaṁ sutvā paṭiladdhasaddho pabbajitopi ciraparicitattā vasalasamudācāraṁ na vissajji.",
  "atk-s0508a13:751_6": "Athekadivasaṁ satthu santike dhammaṁ sutvā sañjātasaṁvego vipassanaṁ paṭṭhapetvā attano cittappavattiṁ",
  "atk-s0508a13:751_7": "upaparikkhanto mānuddhaccaviggahitataṁ disvā taṁ pahāya vipassanaṁ ussukkāpetvā arahattaṁ pāpuṇi.",
  "atk-s0508a13:751_8": "Tena vuttaṁ apadāne (apa.",
  "atk-s0508a13:751_9": "thera 2.46.63-67) –",
  "atk-s0508a13:752_0": "‘‘Citāsu kurumānāsu, nānāgandhe samāhaṭe;",
  "atk-s0508a13:753_0": "Pasannacitto sumano, gandhamuṭṭhimapūjayiṁ.",
  "atk-s0508a13:754_0": "‘‘Satasahassito kappe, citakaṁ yamapūjayiṁ;",
  "atk-s0508a13:755_0": "Duggatiṁ nābhijānāmi, citapūjāyidaṁ phalaṁ.",
  "atk-s0508a13:756_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:757_0": "Arahā pana hutvā vimuttisukhaṁ anubhavanto ‘‘yo pubbe karaṇīyānī’’tiādinā tīhi gāthāhi bhikkhūnaṁ ovādadānamukhena aññaṁ byākāsi.",
  "atk-s0508a13:757_1": "Tāsaṁ attho heṭṭhā vuttoyeva.",
  "atk-s0508a13:758_0": "Hāritattheragāthāvaṇṇanā niṭṭhitā.",
  "atk-s0508a13:759_0": "16. Vimalattheragāthāvaṇṇanā",
  "atk-s0508a13:760_0": "Pāpamitteti āyasmato vimalattherassa gāthā.",
  "atk-s0508a13:760_1": "Kā uppatti?",
  "atk-s0508a13:760_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto padumuttarassa",
  "atk-s0508a13:760_3": "bhagavato kāle kulagehe nibbattitvā viññutaṁ patto satthari parinibbute sādhukīḷanadivasesu vītivattesu",
  "atk-s0508a13:760_4": "satthu sarīraṁ gahetvā upāsakesu jhāpanaṭṭhānaṁ gacchantesu satthu guṇe āvajjitvā pasannamānaso sumanapupphehi",
  "atk-s0508a13:760_5": "pūjamakāsi.",
  "atk-s0508a13:760_6": "So tena puññakammena devamanussesu saṁsaranto imasmiṁ buddhuppāde bārāṇasiyaṁ brāhmaṇakule nibbattitvā",
  "atk-s0508a13:760_7": "vimaloti laddhanāmo vayappatto somamittattheraṁ nissāya sāsane pabbajitvā teneva ussāhito vipassanaṁ",
  "atk-s0508a13:760_8": "paṭṭhapetvā nacirasseva arahattaṁ pāpuṇi.",
  "atk-s0508a13:760_9": "Tena vuttaṁ apadāne (apa.",
  "atk-s0508a13:760_10": "thera 2.46.58-62) –",
  "atk-s0508a13:761_0": "‘‘Nīharante sarīramhi, vajjamānāsu bherisu;",
  "atk-s0508a13:762_0": "Pasannacitto sumano, paṭṭipupphamapūjayiṁ.",
  "atk-s0508a13:763_0": "‘‘Satasahassito kappe, yaṁ pupphamabhipūjayiṁ;",
  "atk-s0508a13:764_0": "Duggatiṁ nābhijānāmi, dehapūjāyidaṁ phalaṁ.",
  "atk-s0508a13:765_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a13:766_0": "Arahattaṁ pana patvā attano sahāyassa bhikkhussa ovādaṁ dento –",
  "atk-s0508a13:767_0": "264.",
  "atk-s0508a13:768_0": " ‘‘Pāpamitte vivajjetvā, bhajeyyuttamapuggalaṁ;",
  "atk-s0508a13:769_0": "Ovāde cassa tiṭṭheyya, patthento acalaṁ sukhaṁ.",
  "atk-s0508a13:770_0": "265.",
  "atk-s0508a13:771_0": " ‘‘Parittaṁ dārumāruyha, yathā sīde mahaṇṇave;",
  "atk-s0508a13:772_0": "Evaṁ kusītamāgamma, sādhujīvīpi sīdati;",
  "atk-s0508a13:773_0": "Tasmā taṁ parivajjeyya, kusītaṁ hīnavīriyaṁ.",
  "atk-s0508a13:774_0": "266.",
  "atk-s0508a13:775_0": " ‘‘Pavivittehi ariyehi, pahitattehi jhāyibhi;",
  "atk-s0508a13:776_0": "Niccaṁ āraddhavīriyehi, paṇḍitehi sahāvase’’ti. –",
  "atk-s0508a13:777_0": "Tisso gāthā abhāsi.",
  "atk-s0508a13:778_0": "Tattha pāpamitteti akalyāṇamitte asappurise hīnavīriye.",
  "atk-s0508a13:778_1": "Vivajjetvāti taṁ abhajanavasena dūrato vajjetvā.",
  "atk-s0508a13:778_2": "Bhajeyyuttamapuggalanti sappurisaṁ paṇḍitaṁ kalyāṇamittaṁ ovādānusāsanīgahaṇavasena seveyya.",
  "atk-s0508a13:778_3": "Ovāde cassa tiṭṭheyyāti assa kalyāṇamittassa ovāde anusiṭṭhiyaṁ yathānusiṭṭhaṁ paṭipajjanavasena tiṭṭheyya.",
  "atk-s0508a13:778_4": "Patthentoti ākaṅkhanto.",
  "atk-s0508a13:778_5": "Acalaṁ sukhanti nibbānasukhaṁ phalasukhañca.",
  "atk-s0508a13:778_6": "Tampi hi akuppabhāvato ‘‘acala’’nti vuccati.",
  "atk-s0508a13:778_7": "Sesaṁ vuttatthameva.",
  "atk-s0508a13:779_0": "Vimalattheragāthāvaṇṇanā niṭṭhitā.",
  "atk-s0508a13:780_0": "Tikanipātavaṇṇanā niṭṭhitā.",
  "atk-s0508a13:781_0": "Paṭhamo bhāgo niṭṭhito."
}