{
  "tika-abh09t7:0_0": "1. Dhammasaṅgaṇīmātikā",
  "tika-abh09t7:1_0": "Tikapadatthavaṇṇanā",
  "tika-abh09t7:2_0": "Tattha abhidhammassa mātikāti ettha kenaṭṭhena abhidhammo?",
  "tika-abh09t7:2_1": "Dhammātirekadhammavisesaṭṭhena.",
  "tika-abh09t7:2_2": "Atirekavisesatthadīpako hi ettha abhi-saddo “bāḷhā me dukkhā vedanā abhikkamanti,",
  "tika-abh09t7:2_3": "no paṭikkamanti,",
  "tika-abh09t7:2_4": "abhikkantavaṇṇā”tiādīsu viya,",
  "tika-abh09t7:2_5": "tasmā yathā samussitesu bahūsu chattesu ceva dhajesu ca yaṁ atirekappamāṇaṁ,",
  "tika-abh09t7:2_6": "visesavaṇṇasaṇṭhānañca chattaṁ,",
  "tika-abh09t7:2_7": "taṁ aticchattaṁ,",
  "tika-abh09t7:2_8": "yo atirekappamāṇo,",
  "tika-abh09t7:2_9": "visesavaṇṇasaṇṭhāno ca dhajo,",
  "tika-abh09t7:2_10": "so atiddhajoti ca vuccati,",
  "tika-abh09t7:2_11": "evameva ayampi dhammo dhammātirekadhammavisesaṭṭhena “abhidhammo”ti vuccati.",
  "tika-abh09t7:2_12": "Bhagavatā hi suttantaṁ patvā khandhāyatanadhātusaccaindriyapaccayākārādayo dhammā ekadesena vibhattā,",
  "tika-abh09t7:2_13": "na nippadesena,",
  "tika-abh09t7:2_14": "abhidhammaṁ patvā pana anekehi nayavisesehi nippadesatova vibhattā.",
  "tika-abh09t7:2_15": "Evaṁ dhammātirekadhammavisesaṭṭhena “abhidhammo”ti veditabbo.",
  "tika-abh09t7:3_0": "Kenaṭṭhena mātikā?",
  "tika-abh09t7:3_1": "Mātusamaṭṭhena.",
  "tika-abh09t7:3_2": "Mātā viyāti hi mātikā yathā padumikaṁ mukhanti.",
  "tika-abh09t7:3_3": "Yathā hi mātā nānāvidhe putte pasavati,",
  "tika-abh09t7:3_4": "te pāleti,",
  "tika-abh09t7:3_5": "poseti ca,",
  "tika-abh09t7:3_6": "evamayampi nānāvidhe dhamme,",
  "tika-abh09t7:3_7": "atthe ca pasavati,",
  "tika-abh09t7:3_8": "te ca avinassamāne pāleti,",
  "tika-abh09t7:3_9": "poseti ca,",
  "tika-abh09t7:3_10": "tasmā “mātikā”ti vuccati.",
  "tika-abh09t7:3_11": "Mātikaṁ hi nissāya dhammasaṅgaṇīādisattappakaraṇavasena vitthāriyamānā anantāparimāṇā dhammā,",
  "tika-abh09t7:3_12": "atthā ca tāya pasutā, pālitā,",
  "tika-abh09t7:3_13": "positā viya ca honti.",
  "tika-abh09t7:3_14": "Tathā hi dhammasaṅgaṇippakaraṇe catasso vibhattiyo cittavibhatti rūpavibhatti nikkheparāsi atthuddhāroti.",
  "tika-abh09t7:3_15": "Tattha nānānayehi ekūnanavuticittavibhāvinī cittavibhatti vitthāriyamānā anantāparimāṇabhāṇavārā hoti,",
  "tika-abh09t7:3_16": "tadanantaraṁ ekavidhādinā rūpavibhāvinī rūpavibhatti vitthāriyamānā anantāparimāṇabhāṇavārā hoti,",
  "tika-abh09t7:3_17": "tadanantaraṁ mūlakhandhadvārādīni nikkhipitvā desito nikkheparāsi vitthāriyamāno anantāparimāṇabhāṇavāro hoti,",
  "tika-abh09t7:3_18": "tadanantaraṁ tepiṭakassa buddhavacanassa aṭṭhakathābhūto atthuddhāro vitthāriyamāno anantāparimāṇabhāṇavāro hoti.",
  "tika-abh09t7:3_19": "Evamidaṁ dhammasaṅgaṇippakaraṇaṁ vācanāmaggato atirekaterasamattabhāṇavārampi samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:4_0": "Tathā vibhaṅgappakaraṇe khandhavibhaṅgo āyatanadhātusaccaindriyapaccayākārasatipaṭṭhānasammappadhānaiddhipādabojjhaṅgamaggaṅgajhānaappamaññāsikkhāpadapaṭisambhidāñāṇakhuddakavatthudhammahadayavibhaṅgāti",
  "tika-abh09t7:4_1": "aṭṭhārasa vibhaṅgā vibhattā,",
  "tika-abh09t7:4_2": "te suttantabhājanīyaabhidhammabhājanīyādinānānayehi vitthāriyamānā paccekaṁ anantāparimāṇabhāṇavārā honti.",
  "tika-abh09t7:4_3": "Evamidaṁ vibhaṅgappakaraṇaṁ vācanāmaggato pañcatiṁsamattabhāṇavārampi samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:5_0": "Tathā dhātukathāpakaraṇaṁ “saṅgaho asaṅgaho”tiādinā cuddasavidhena vibhattaṁ vācanāmaggato atirekachabhāṇavāramattampi",
  "tika-abh09t7:5_1": "samānaṁ vitthāriyamānaṁ anantāparimāṇabhāṇavāraṁ hoti.",
  "tika-abh09t7:6_0": "Tathā puggalapaññattippakaraṇaṁ khandhapaññatti āyatanadhātusaccaindriyapuggalapaññattīti chabbidhena",
  "tika-abh09t7:6_1": "vibhattaṁ vācanāmaggato atirekapañcabhāṇavāramattampi vitthāriyamānaṁ anantāparimāṇabhāṇavāraṁ hoti.",
  "tika-abh09t7:7_0": "Tathā kathāvatthuppakaraṇaṁ sakavāde pañca suttasatāni,",
  "tika-abh09t7:7_1": "paravāde pañca suttasatānīti suttasahassaṁ samodhānetvā vibhattaṁ vācanāmaggato saṅgītiāropitanayena",
  "tika-abh09t7:7_2": "dīghanikāyappamāṇampi vitthāriyamānaṁ anantāparimāṇabhāṇavāraṁ hoti.",
  "tika-abh09t7:8_0": "Tathā yamakappakaraṇaṁ mūlayamakaṁ khandhāyatanadhātusaccasaṅkhāraanusayacittadhammaindriyayamakanti",
  "tika-abh09t7:8_1": "dasavidhena vibhattaṁ vācanāmaggato vīsabhāṇavārasatampi vitthāriyamānaṁ anantāparimāṇabhāṇavāraṁ hoti.",
  "tika-abh09t7:9_0": "Paṭṭhānappakaraṇaṁ hetupaccayaārammaṇapaccayādicatuvīsatipaccaye gahetvā tikapaṭṭhānādicatuvīsatividhena",
  "tika-abh09t7:9_1": "vibhattaṁ paccekaṁ katipayabhāṇavārampi vitthāriyamānaṁ anantāparimāṇabhāṇavāraṁ hoti.",
  "tika-abh09t7:9_2": "Evaṁ anantāparimāṇānaṁ dhammānaṁ,",
  "tika-abh09t7:9_3": "atthānañca pasavanato, pālanato,",
  "tika-abh09t7:9_4": "posanato ca “mātā viyāti mātikā”ti vuccati.",
  "tika-abh09t7:9_5": "Pālanaposanañcettha sammuṭṭhānaṁ,",
  "tika-abh09t7:9_6": "viraddhānañca pāḷiatthānaṁ mātikānusārena sallakkhetvā samānayanato,",
  "tika-abh09t7:9_7": "rakkhaṇato ca veditabbaṁ.",
  "tika-abh09t7:9_8": "Sā panāyaṁ paricchedato dhammasaṅgaṇīmātikā vibhaṅgamātikā dhātukathāmātikā puggalapaññattimātikā kathāvatthumātikā",
  "tika-abh09t7:9_9": "yamakamātikā paṭṭhānamātikāti sattannaṁ pakaraṇānaṁ ādimhi ṭhapitā sattavidhā hoti.",
  "tika-abh09t7:10_0": "Tattha dhammasaṅgaṇīmātikā ādi,",
  "tika-abh09t7:10_1": "sāpi tikamātikā dukamātikāti duvidhā.",
  "tika-abh09t7:10_2": "Tattha dvāvīsati tikā tikamātikā nāma.",
  "tika-abh09t7:10_3": "Dvecattālīsasatadukā dukamātikā nāma,",
  "tika-abh09t7:10_4": "sā puna āhaccabhāsitā sāvakabhāsitāti duvidhā.",
  "tika-abh09t7:10_5": "Tattha dvāvīsati tikā ceva,",
  "tika-abh09t7:10_6": "“hetū dhammā na hetū dhammā…pe…",
  "tika-abh09t7:10_7": "saraṇā dhammā araṇā dhammā”ti ime ca sataṁ dukāti ayaṁ āhaccabhāsitā sammāsambuddhadesitā sattannaṁ pakaraṇānaṁ mātikā nāma,",
  "tika-abh09t7:10_8": "tadanantarā “vijjābhāgino dhammā avijjābhāgino dhammā…pe…",
  "tika-abh09t7:10_9": "khayeñāṇaṁ anuppādeñāṇa”nti ime dvācattālīsa suttantikadukā dhammasenāpatisāriputtattherena ṭhapitattā sāvakabhāsitā nāma.",
  "tika-abh09t7:10_10": "Ime ṭhapento pana thero na sāmukkaṁsikena attano ñāṇena ṭhapesi,",
  "tika-abh09t7:10_11": "ekuttariyaṁ pana ekakanipātadukanipātasaṅgītisuttadasuttarasuttehi samodhānetvā ābhidhammikattherānaṁ suttantaṁ patvā akilamanatthaṁ ṭhapesi.",
  "tika-abh09t7:11_0": "Sā puna sappadesanippadesavasena dve koṭṭhāsā honti.",
  "tika-abh09t7:11_1": "Ettha hi nava tikā,",
  "tika-abh09t7:11_2": "ekasattati ca dukā sappadesānaṁ sāvasesānaṁ nāmarūpānaṁ pariggahitattā sappadesā nāma,",
  "tika-abh09t7:11_3": "avasesā terasa tikā,",
  "tika-abh09t7:11_4": "ekasattati ca dukā nippadesānaṁ niravasesānaṁ nāmarūpānaṁ gahitattā nippadesā nāma.",
  "tika-abh09t7:11_5": "Tesaṁ vibhāgo tattha tattheva āvi bhavissati.",
  "tika-abh09t7:11_6": "Tathā nāmalābhavasena dvidhā.",
  "tika-abh09t7:11_7": "Sabbeva hi ete tikadukā ādipadavasena,",
  "tika-abh09t7:11_8": "sabbapadavasena cāti dvidhā nāmaṁ labhanti.",
  "tika-abh09t7:11_9": "Tattha “kusalā dhammā,",
  "tika-abh09t7:11_10": "akusalā dhammā,",
  "tika-abh09t7:11_11": "abyākatā dhammā”ti ayaṁ tāva ādipadavasena laddhanāmo kusalattiko nāma.",
  "tika-abh09t7:11_12": "“Sukhāya vedanāya sampayuttā dhammā…pe…",
  "tika-abh09t7:11_13": "dhammā”ti ayaṁ sabbapadavasena laddhanāmo vedanāttiko nāma.",
  "tika-abh09t7:11_14": "Evaṁ sabbesampi tikadukānaṁ nāmaṁ veditabbaṁ.",
  "tika-abh09t7:12_0": "Sā panesā pañcadasahi paricchedehi vavatthitā.",
  "tika-abh09t7:12_1": "Tikānaṁ hi eko paricchedo,",
  "tika-abh09t7:12_2": "dukānaṁ cuddasa.",
  "tika-abh09t7:12_3": "“Hetū dhammā nahetū dhammā”tiādayo hi cha dukā ganthato ca atthato ca aññamaññasambandhena kaṇṇikā viya,",
  "tika-abh09t7:12_4": "ghaṭā viya ca hutvā ṭhitattā “hetugocchako”ti vuccati.",
  "tika-abh09t7:12_5": "Tato apare “sappaccayā dhammā”tiādayo satta dukā aññamaññaṁ asambandhā kevalaṁ dukasāmaññena uccinitvā gocchakantare ṭhapitattā,",
  "tika-abh09t7:12_6": "aññehi ca antaradukehi cūḷakattā “cūḷantaradukā”ti veditabbā.",
  "tika-abh09t7:12_7": "Tato paraṁ āsavadukādīnaṁ channaṁ dukānaṁ vasena āsavagocchako nāma.",
  "tika-abh09t7:12_8": "Tato saṁyojanadukādīnaṁ channaṁ vasena saṁyojanagocchako nāma.",
  "tika-abh09t7:12_9": "Tathā ganthaoghayoganīvaraṇadukādīnaṁ channaṁ channaṁ vasena ganthaoghayoganīvaraṇagocchakā nāma.",
  "tika-abh09t7:12_10": "Parāmāsadukādīnaṁ pañcannaṁ vasena parāmāsagocchako nāma.",
  "tika-abh09t7:12_11": "Tato paraṁ sārammaṇadukādayo catuddasa dukā mahantaradukā nāma.",
  "tika-abh09t7:12_12": "Tato paraṁ upādānadukādayo cha dukā upādānagocchako nāma.",
  "tika-abh09t7:12_13": "Tato kilesadukādayo aṭṭhadukā kilesagocchako nāma.",
  "tika-abh09t7:12_14": "Tato paraṁ dassanenapahātabbadukādayo aṭṭhārasa dukā abhidhammamātikāya pariyosāne ṭhapitattā piṭṭhidukā nāma.",
  "tika-abh09t7:12_15": "Vijjābhāgiyadukādayo pana dvācattālīsa dukā suttantikadukā nāma.",
  "tika-abh09t7:12_16": "Evametissā pañcadasahi paricchedehi vavatthitāya tāva ayaṁ atthavaṇṇanā bhavissati.",
  "tika-abh09t7:13_0": "Kusalattikavaṇṇanā",
  "tika-abh09t7:14_0": "Yasmā panettha tikamātikā ādi, tatthāpi kusalattiko ādi, tasmā kusalattikassa tāva –",
  "tika-abh09t7:15_0": "Atthato bhūmibhedā ca, paccekaṁ sampayogato;",
  "tika-abh09t7:16_0": "Uddesato ca dhammānaṁ, lakkhaṇādivibhāgato.",
  "tika-abh09t7:17_0": "Saṅgahā suññato ceva, visayādippabhedato;",
  "tika-abh09t7:18_0": "Yathānurūpaṁ sabbattha, veditabbo vinicchayo.",
  "tika-abh09t7:19_0": "Tattha atthato tāva kusalā dhammāti ettha kusalasaddo ārogyānavajjachekasukhavipākesu dissati.",
  "tika-abh09t7:19_1": "Ayaṁ hi “kacci nu bhoto kusalaṁ,",
  "tika-abh09t7:19_2": "kacci bhoto anāmaya”ntiādīsu ārogye dissati.",
  "tika-abh09t7:19_3": "“Katamo pana, bhante,",
  "tika-abh09t7:19_4": "kāyasamācāro kusalo ? Yo kho, mahārāja,",
  "tika-abh09t7:19_5": "kāyasamācāro anavajjo”tiādīsu anavajje.",
  "tika-abh09t7:19_6": "“Kusalo tvaṁ rathassa aṅgapaccaṅgāna”ntiādīsu cheke.",
  "tika-abh09t7:19_7": "“Kusalassa kammassa katattā upacitattā”tiādīsu sukhavipāke.",
  "tika-abh09t7:19_8": "Svāyamidha ārogyepi anavajjepi sukhavipākepi vattati.",
  "tika-abh09t7:19_9": "Yatheva hi rūpakāye nibyādhitāya ārogyaṭṭhena kusalaṁ vuttaṁ,",
  "tika-abh09t7:19_10": "evaṁ arūpadhammepi kilesabyādhino abhāvena ārogyaṭṭhena kusalaṁ veditabbaṁ.",
  "tika-abh09t7:19_11": "Kilesavajjassa pana abhāvā anavajjaṭṭhena kusalaṁ.",
  "tika-abh09t7:20_0": "Dhamma-saddo panāyaṁ pariyattihetuguṇanissattanijjīvatādīsu dissati.",
  "tika-abh09t7:20_1": "Ayaṁ hi “dhammaṁ pariyāpuṇāti suttaṁ geyya”ntiādīsu pariyattiyaṁ dissati.",
  "tika-abh09t7:20_2": "“Hetumhi ñāṇaṁ dhammapaṭisambhidā”tiādīsu hetumhi.",
  "tika-abh09t7:20_3": "“Na hi dhammo adhammo ca,",
  "tika-abh09t7:20_4": "ubho samavipākino”tiādīsu guṇe.",
  "tika-abh09t7:20_5": "“Dhammesu dhammānupassī viharatī”tiādīsu nissattanijjīvatāyaṁ,",
  "tika-abh09t7:20_6": "svāyamidhāpi nissattanijjīvatāyameva vaṭṭati.",
  "tika-abh09t7:21_0": "Vacanattho panettha –",
  "tika-abh09t7:21_1": "kucchite pāpadhamme salayanti calayanti kampenti viddhaṁsentīti kusalā.",
  "tika-abh09t7:21_2": "Kucchitena vā ākārena sayantīti kusā,",
  "tika-abh09t7:21_3": "te kuse lunanti chindantīti kusalā.",
  "tika-abh09t7:21_4": "Kucchitānaṁ vā sānato tanukaraṇato ñāṇaṁ kusaṁ nāma,",
  "tika-abh09t7:21_5": "tena kusena lātabbā parivattetabbāti kusalā.",
  "tika-abh09t7:21_6": "Atha vā kosallaṁ vuccati paññā,",
  "tika-abh09t7:21_7": "tato kosallato sambhūtattā kusalā.",
  "tika-abh09t7:21_8": "Idaṁ pana anantare vuttañcāti nibbacanadvayaṁ kiñcāpi nippariyāyato ñāṇasampayuttānameva yujjati,",
  "tika-abh09t7:21_9": "ruḷhīvasena pana taṁsadisatāya ñāṇavippayuttānampīti gahetabbaṁ.",
  "tika-abh09t7:21_10": "Yathā vā kusā ubhayabhāgagataṁ hatthappadesaṁ lunanti,",
  "tika-abh09t7:21_11": "evamimepi uppannānuppannabhāvena ubhayabhāgagataṁ saṁkilesapakkhaṁ lunanti,",
  "tika-abh09t7:21_12": "tasmā kusā viya lunantīti kusalā.",
  "tika-abh09t7:21_13": "Attano pana sabhāvaṁ dhārentīti dhammā,",
  "tika-abh09t7:21_14": "dhārīyanti vā paccayehi,",
  "tika-abh09t7:21_15": "dhārīyanti vā yathāsabhāvato ādhārīyantītipi dhammā.",
  "tika-abh09t7:21_16": "Na kusalā akusalā,",
  "tika-abh09t7:21_17": "mittapaṭipakkhā amittā viya kusalapaṭipakkhāti attho.",
  "tika-abh09t7:21_18": "Na byākatāti abyākatā,",
  "tika-abh09t7:21_19": "kusalākusalabhāvena akathitāti attho.",
  "tika-abh09t7:21_20": "Tesu anavajjasukhavipākalakkhaṇā kusalā,",
  "tika-abh09t7:21_21": "sāvajjadukkhavipākalakkhaṇā akusalā,",
  "tika-abh09t7:21_22": "avipākalakkhaṇā abyākatā.",
  "tika-abh09t7:22_0": "Kiṁ panetāni kusalāti vā dhammāti vātiādīni ekatthāni,",
  "tika-abh09t7:22_1": "udāhu nānatthānīti?",
  "tika-abh09t7:22_2": "Kiñcettha yadi tāva ekatthāni,",
  "tika-abh09t7:22_3": "“kusalā dhammā”ti idaṁ “kusalā kusalā”ti vuttasadisaṁ hoti.",
  "tika-abh09t7:22_4": "Atha nānatthāni,",
  "tika-abh09t7:22_5": "tikadukānaṁ chakkacatukkabhāvo āpajjati,",
  "tika-abh09t7:22_6": "padānañca asambandho “kusalā rūpaṁ cakkhumā”tiādīnaṁ viya.",
  "tika-abh09t7:22_7": "Athāpi yadi etāni ekatthāni,",
  "tika-abh09t7:22_8": "kusalākusalābyākatapadānaṁ tiṇṇampi dhammānaṁ dhammasabhāvena ekattā kusalādīnampi ekattaṁ āpajjati.",
  "tika-abh09t7:22_9": "Atha “kusalapadato akusalādipadassa aññattaṁ siyā”ti vadatha,",
  "tika-abh09t7:22_10": "na etāni ekatthāni.",
  "tika-abh09t7:22_11": "Tadā dhammo nāma bhāvo.",
  "tika-abh09t7:22_12": "Bhāvato ca añño abhāvoti.",
  "tika-abh09t7:22_13": "Evaṁ aññoññāpekkhāya abhāvattamāpannehi dhammehi anaññe kusalādayopi abhāvā eva siyunti?",
  "tika-abh09t7:22_14": "Sabbametaṁ akāraṇaṁ, kasmā?",
  "tika-abh09t7:22_15": "Yathānumativohārasiddhito,",
  "tika-abh09t7:22_16": "na hi “kusalā dhammā”tiādīni padāni yathā kusalā kusalāti,",
  "tika-abh09t7:22_17": "evaṁ atthavisesābhāvena paṇḍitehi anumatāni,",
  "tika-abh09t7:22_18": "nāpi kusalā rūpaṁ cakkhumā-saddā viya aññamaññaṁ anolokitatthabhāvena,",
  "tika-abh09t7:22_19": "atha kho anavajjaiṭṭhavipākattādisaṅkhātassa atthavisesassa,",
  "tika-abh09t7:22_20": "sabhāvasādhāraṇādiatthasāmaññassa ca jotakattena yathākkamaṁ anumatāni.",
  "tika-abh09t7:22_21": "Kusala-saddo hi dhamma-saddassa purato vuccamāno kusalākusalādisabbasādhāraṇasāmaññatthadīpakaṁ dhamma-saddaṁ",
  "tika-abh09t7:22_22": "akusalādito nivattetvā attano attano atthavisesavisiṭṭhatthadīpakaṁ karoti.",
  "tika-abh09t7:22_23": "Evaṁ paccekaṁ bhinnavisayānampi nesaṁ visesanavisesitabbabhāvena pavattiyaṁ ekatthatāya paṇḍitānumatatāya yathāvuttadosāropane kāraṇaṁ vuttaṁ,",
  "tika-abh09t7:22_24": "sabbametaṁ akāraṇaṁ.",
  "tika-abh09t7:22_25": "Evaṁ tato paresupi sabbattha yathānurūpato ñātabbaṁ.",
  "tika-abh09t7:22_26": "Ayaṁ tāva padatthato vinicchayo.",
  "tika-abh09t7:23_0": "Kusalapadattho",
  "tika-abh09t7:24_0": "Bhūmibhedāti tesu kusalākusalābyākatesu dhammesu kusalā tāva dhammā bhūmibhedato catubbidhā honti –",
  "tika-abh09t7:24_1": "kāmāvacarā rūpāvacarā arūpāvacarā lokuttarāti.",
  "tika-abh09t7:24_2": "Ayaṁ bhūmibhedato vinicchayo.",
  "tika-abh09t7:25_0": "Sampayogatoti evaṁ bhūmibhedato catubbidhānampi nesaṁ paccekaṁ sampayogato vinicchayo veditabbo.",
  "tika-abh09t7:25_1": "Tattha kāmāvacarā tāva sampayogato aṭṭhavidhā honti.",
  "tika-abh09t7:25_2": "Seyyathidaṁ?",
  "tika-abh09t7:25_3": "Somanassasahagataṁ ñāṇasampayuttaṁ asaṅkhāraṁ,",
  "tika-abh09t7:25_4": "tathā sasaṅkhāraṁ.",
  "tika-abh09t7:25_5": "Upekkhāsahagataṁ ñāṇasampayuttaṁ asaṅkhāraṁ,",
  "tika-abh09t7:25_6": "tathā sasaṅkhāraṁ.",
  "tika-abh09t7:25_7": "Somanassasahagataṁ ñāṇavippayuttaṁ asaṅkhāraṁ,",
  "tika-abh09t7:25_8": "tathā sasaṅkhāraṁ.",
  "tika-abh09t7:25_9": "Upekkhāsahagataṁ ñāṇavippayuttaṁ asaṅkhāraṁ,",
  "tika-abh09t7:25_10": "tathā sasaṅkhāranti.",
  "tika-abh09t7:25_11": "Tattha iṭṭhārammaṇatā,",
  "tika-abh09t7:25_12": "saddhābāhullatā,",
  "tika-abh09t7:25_13": "visuddhadiṭṭhitā,",
  "tika-abh09t7:25_14": "ānisaṁsadassāvitā ca ekādasa pītisambojjhaṅgakāraṇāni cāti imehi tāva kāraṇehi somanassasahagatabhāvo veditabbo.",
  "tika-abh09t7:25_15": "Ñāṇasampattiṁ pana patthetvā katakammato,",
  "tika-abh09t7:25_16": "brahmādiupapattito,",
  "tika-abh09t7:25_17": "paññādasakavasena indriyaparipākato,",
  "tika-abh09t7:25_18": "vikkhambhanena kilesadūribhāvato ca sattavidhadhammavicayasambojjhaṅgakāraṇato ca ñāṇasampayuttatā veditabbā.",
  "tika-abh09t7:25_19": "Attano vā paresaṁ vā vasena pavatto pubbapayogo saṅkhāro nāma.",
  "tika-abh09t7:26_0": "Tena uppannaṁ sasaṅkhāraṁ,",
  "tika-abh09t7:26_1": "tadabhāvā asaṅkhārañca veditabbaṁ.",
  "tika-abh09t7:26_2": "Etesu hi yathāvuttasomanassañāṇahetuṁ āgamma pahaṭṭho “atthi dinna”nti ādinayappavattaṁ sammādiṭṭhiṁ purakkhatvā asaṁsīdanto,",
  "tika-abh09t7:26_3": "parehi ca anussāhito dānādīni puññāni karoti,",
  "tika-abh09t7:26_4": "tadāssa somanassasahagataṁ ñāṇasampayuttaṁ paṭhamaṁ kusalaṁ uppajjati.",
  "tika-abh09t7:26_5": "Yadā pana vuttanayena haṭṭhatuṭṭho sammādiṭṭhiṁ purakkhatvā amuttacāgitādivasena saṁsīdamāno,",
  "tika-abh09t7:26_6": "attano paṭisaṅkhārena vā parehi vā ussāhito karoti,",
  "tika-abh09t7:26_7": "tadāssa tadeva sasaṅkhāraṁ dutiyaṁ kusalaṁ hoti.",
  "tika-abh09t7:26_8": "Yadā pana ñātijanādipaṭipattidassanena jātaparicayā bāladārakādayo bhikkhuādidassanena somanassajātā sahasā dānavandanādīni karonti,",
  "tika-abh09t7:26_9": "tadā ñāṇavippayuttaṁ tatiyaṁ kusalaṁ uppajjati.",
  "tika-abh09t7:26_10": "Yadā pana ñātiādīhi ussāhitā evaṁ paṭipajjanti,",
  "tika-abh09t7:26_11": "tadā tadeva catutthaṁ sasaṅkhāracittaṁ hoti.",
  "tika-abh09t7:26_12": "Yadā pana somanassahetuno abhāvena visuṁ catūsupi vikappesu somanassarahitā honti,",
  "tika-abh09t7:26_13": "tadā sesāni cattāri upekkhāsahagatāni kusalāni uppajjanti.",
  "tika-abh09t7:26_14": "Evaṁ paccekaṁ sampayogato vinicchayo veditabbo.",
  "tika-abh09t7:27_0": "Uddesato ca dhammānanti evaṁ sampayogato aṭṭhavidhesu kusalesu paccekaṁ dhammānaṁ uddesatopi vinicchayo veditabbo.",
  "tika-abh09t7:27_1": "Tattha paṭhamakusale tāva pāḷiyā sarūpena āgatā tiṁsa dhammā,",
  "tika-abh09t7:27_2": "yevāpanakā navāti ekūnacattālīsa dhammā honti.",
  "tika-abh09t7:27_3": "Seyyathidaṁ –",
  "tika-abh09t7:27_4": "phasso vedanā saññā cetanā cittaṁ vitakko vicāro pīti vīriyaṁ cittekaggatā jīvitaṁ saddhā sati hirī ottappaṁ",
  "tika-abh09t7:27_5": "alobho adoso amoho kāyapassaddhi cittapassaddhi kāyalahutā cittalahutā kāyamudutā cittamudutā kāyakammaññatā",
  "tika-abh09t7:27_6": "cittakammaññatā kāyapāguññatā cittapāguññatā kāyujukatā cittujukatāti ime sarūpena āgatā tiṁsadhammā.",
  "tika-abh09t7:27_7": "Chando adhimokkho manasikāro tatramajjhattatā karuṇā muditā kāyaduccaritavirati vacīduccaritavirati micchājīvaviratīti ime yevāpanakā navāti.",
  "tika-abh09t7:28_0": "Padabhājanīye pana –",
  "tika-abh09t7:29_0": "“Yasmiṁ samaye kāmāvacaraṁ kusalaṁ cittaṁ uppannaṁ hoti…pe…",
  "tika-abh09t7:29_1": "tasmiṁ samaye phasso hoti,",
  "tika-abh09t7:29_2": "vedanā…pe…",
  "tika-abh09t7:29_3": "saññā cetanā cittaṁ vitakko vicāro pīti sukhaṁ cittassekaggatā saddhindriyaṁ vīriyindriyaṁ satindriyaṁ",
  "tika-abh09t7:29_4": "samādhindriyaṁ paññindriyaṁ manindriyaṁ somanassindriyaṁ jīvitindriyaṁ sammādiṭṭhi sammāsaṅkappo sammāvāyāmo",
  "tika-abh09t7:29_5": "sammāsati sammāsamādhi saddhābalaṁ vīriyabalaṁ satibalaṁ samādhibalaṁ paññābalaṁ hiribalaṁ ottappabalaṁ",
  "tika-abh09t7:29_6": "alobho adoso amoho anabhijjhā abyāpādo sammādiṭṭhi hirī ottappaṁ kāyapassaddhi cittapassaddhi kāyalahutā",
  "tika-abh09t7:29_7": "cittalahutā kāyamudutā cittamudutā kāyakammaññatā cittakammaññatā kāyapāguññatā cittapāguññatā kāyujukatā",
  "tika-abh09t7:29_8": "cittujukatā sati sampajaññaṁ samatho vipassanā paggāho avikkhepo hotī”ti –",
  "tika-abh09t7:30_0": "Evaṁ sarūpato uddiṭṭhā chapaññāsa dhammā “ye vā pana tasmiṁ samaye aññepi atthi paṭiccasamuppannā arūpino",
  "tika-abh09t7:30_1": "dhammā”ti evaṁ yevāpanakavasena sāmaññato uddiṭṭhā,",
  "tika-abh09t7:30_2": "aṭṭhakathāyaṁ cassā tesu tesu suttappadesesu āgate gahetvā sarūpato niddiṭṭhā chandādayo navāti pañcasaṭṭhi dhammā āgatā.",
  "tika-abh09t7:30_3": "Yasmā pana tesu sarūpena āgatā jhānaṅgaindriyamaggaṅgabalamūlādīnaṁ vasena ekasseva bahukiccatādassanatthaṁ",
  "tika-abh09t7:30_4": "punappunaṁ gahetvā pariyāyena chapaññāsavidhena desitāpi agahitaggahaṇena yathāvuttā samatiṁseva dhammā honti,",
  "tika-abh09t7:30_5": "te pana savibhattikā avibhattikāti duvidhā.",
  "tika-abh09t7:30_6": "Tattha phassādayo aṭṭhārasa ekakattā avibhattikā.",
  "tika-abh09t7:30_7": "Vedanādayo dvādasa dhammā aṭṭhatiṁsappabhedena yathāyogaṁ vibhattattā savibhattikā,",
  "tika-abh09t7:30_8": "yevāpanakā pana avibhattikā eva.",
  "tika-abh09t7:30_9": "Tasmā te sabbepi nippariyāyena ekūnacattālīsa dhammāva honti.",
  "tika-abh09t7:30_10": "Honti cettha –",
  "tika-abh09t7:31_0": "Phassādipañcakaṁ pañcajhānaṅgānindriyaṭṭhakaṁ;",
  "tika-abh09t7:32_0": "Maggaṅgapañcakaṁ sattabalaṁ mūlattikampi ca.",
  "tika-abh09t7:33_0": "Kammapathattikañceva, lokapāladukaṁ tathā;",
  "tika-abh09t7:34_0": "Passaddhiādī cha dukā, tīṇi piṭṭhidukāniti.",
  "tika-abh09t7:35_0": "Sattarasahi rāsīhi, chapaññāseva pāḷiyaṁ;",
  "tika-abh09t7:36_0": "Vuttā sabhāvato tiṁsa, dhammā agahitaggahe.",
  "tika-abh09t7:37_0": "Phasso jīvitasaññā ca, cetanā cārapītiyo;",
  "tika-abh09t7:38_0": "Cha dukā kāyapassaddhi-pamukhāṭṭhārasekakā.",
  "tika-abh09t7:39_0": "Cittaṁ vitakko saddhā ca, hiriottappiyampi ca;",
  "tika-abh09t7:40_0": "Alobho ca adoso ca, satta dvidhā vibhāvitā.",
  "tika-abh09t7:41_0": "Vedanā tividhā vīriyaṁ, sati ca catudhā matā;",
  "tika-abh09t7:42_0": "Chaddhā ekaggatā paññā, sattadhāva vibhāvitā.",
  "tika-abh09t7:43_0": "Viratī appamaññāyo, manakkāro chandamajjhattā;",
  "tika-abh09t7:44_0": "Dhimokkho yevāpanakā, navete paṭhame mane.",
  "tika-abh09t7:45_0": "Pañcasaṭṭhividheneva, pariyāyena desitā;",
  "tika-abh09t7:46_0": "Navādhikā ca tettiṁsa, dhammāva paramatthatoti.",
  "tika-abh09t7:47_0": "Ettha ca sarūpena āgatā tiṁsa dhammā,",
  "tika-abh09t7:47_1": "yevāpanakesu cattāro cāti catuttiṁsa dhammā ekakkhaṇe niyatā labbhanti,",
  "tika-abh09t7:47_2": "sesā pana karuṇādayo pañca karuṇāpubbabhāgamuditāpubbabhāgavasena,",
  "tika-abh09t7:47_3": "kāyaduccaritavacīduccaritamicchājīvehi viramaṇavasena ca cittassa pavattikālesu eva uppajjitvā aññathānuppajjanato aniyatā.",
  "tika-abh09t7:47_4": "Te ca yasmā dukkhitasukhitasattavasena,",
  "tika-abh09t7:47_5": "kāyaduccaritādittayavasena ca paccekaṁ bhinnavisayattā ekato na uppajjanti,",
  "tika-abh09t7:47_6": "tasmā karuṇāpubbabhāgādivasena pavattesu pañcasu cittakkhaṇesu niyatā catuttiṁsa,",
  "tika-abh09t7:47_7": "karuṇādīsu ekanti pañcatiṁsa dhammā uppajjanti,",
  "tika-abh09t7:47_8": "kevalaṁ pana dānādivasena pavattiyaṁ niyatā catuttiṁseva uppajjantīti veditabbaṁ.",
  "tika-abh09t7:47_9": "Ayaṁ dhammuddesato vinicchayo.",
  "tika-abh09t7:48_0": "Lakkhaṇādivibhāgatoti evaṁ uddiṭṭhānaṁ dhammānaṁ lakkhaṇarasādito vinicchayo veditabbo.",
  "tika-abh09t7:48_1": "Phusatīti phasso.",
  "tika-abh09t7:48_2": "Svāyaṁ phusanalakkhaṇo,",
  "tika-abh09t7:48_3": "saṅghaṭṭanaraso,",
  "tika-abh09t7:48_4": "sannipātapaccupaṭṭhāno,",
  "tika-abh09t7:48_5": "āpāthagatavisayapadaṭṭhāno.",
  "tika-abh09t7:48_6": "Ayaṁ hi arūpadhammopi samāno ārammaṇe phusanākārena pavattatīti phusanalakkhaṇo,",
  "tika-abh09t7:48_7": "sā cassa phusanākārappavatti ambilādidassane kheḷuppādādinā ñātabbā.",
  "tika-abh09t7:48_8": "Ekadesena pana anallīyamānopi rūpaṁ viya cakkhuṁ,",
  "tika-abh09t7:48_9": "saddo viya ca sotaṁ cittamārammaṇañca saṅghaṭṭetīti saṅghaṭṭanaraso.",
  "tika-abh09t7:48_10": "Tikasannipātasaṅkhātassa pana attano kāraṇassa vasena paveditattā sannipātapaccupaṭṭhāno,",
  "tika-abh09t7:48_11": "phalaṭṭhena paccupaṭṭhānena panesa vedanāpaccupaṭṭhāno nāma hoti.",
  "tika-abh09t7:48_12": "Tajjāsamannāhārena ceva indriyena ca parikkhate visaye anantarāyena uppajjanato āpāthagatavisayapadaṭṭhānoti vuccati.",
  "tika-abh09t7:48_13": "Vedanādhiṭṭhānabhāvato panesa niccammā gāvī viya daṭṭhabbo.",
  "tika-abh09t7:48_14": "Lakkhaṇādīsu ca tesaṁ tesaṁ dhammānaṁ sabhāvo vā sāmaññaṁ vā lakkhaṇaṁ nāma,",
  "tika-abh09t7:48_15": "kiccaṁ vā sampatti vā raso nāma,",
  "tika-abh09t7:48_16": "upaṭṭhānākāro vā phalaṁ vā paccupaṭṭhānaṁ nāma,",
  "tika-abh09t7:48_17": "āsannakāraṇaṁ padaṭṭhānaṁ nāma.",
  "tika-abh09t7:48_18": "Evaṁ uparipi sabbattha lakkhaṇādīnaṁ nānattaṁ veditabbaṁ.",
  "tika-abh09t7:49_0": "Vedayatīti vedanā,",
  "tika-abh09t7:49_1": "sā vedayitalakkhaṇā,",
  "tika-abh09t7:49_2": "sabhāvabhedato panesā pañcavidhā hoti –",
  "tika-abh09t7:49_3": "sukhaṁ dukkhaṁ somanassaṁ domanassaṁ upekkhāti.",
  "tika-abh09t7:49_4": "Tattha iṭṭhaphoṭṭhabbānubhavanalakkhaṇaṁ sukhaṁ,",
  "tika-abh09t7:49_5": "sampayuttānaṁ upabrūhanarasaṁ,",
  "tika-abh09t7:49_6": "kāyikaassādapaccupaṭṭhānaṁ,",
  "tika-abh09t7:49_7": "kāyindriyapadaṭṭhānaṁ.",
  "tika-abh09t7:49_8": "Aniṭṭhaphoṭṭhabbānubhavanalakkhaṇaṁ dukkhaṁ,",
  "tika-abh09t7:49_9": "sampayuttānaṁ milāpanarasaṁ,",
  "tika-abh09t7:49_10": "kāyikābādhapaccupaṭṭhānaṁ,",
  "tika-abh09t7:49_11": "kāyindriyapadaṭṭhānaṁ.",
  "tika-abh09t7:49_12": "Iṭṭhārammaṇānubhavanalakkhaṇaṁ somanassaṁ,",
  "tika-abh09t7:49_13": "yathā tathā vā iṭṭhākārasambhogarasaṁ,",
  "tika-abh09t7:49_14": "sampayuttānaṁ upabrūhanarasaṁ vā,",
  "tika-abh09t7:49_15": "cetasikaassādapaccupaṭṭhānaṁ,",
  "tika-abh09t7:49_16": "iṭṭhākāradassanapadaṭṭhānaṁ.",
  "tika-abh09t7:49_17": "Aniṭṭhārammaṇānubhavanalakkhaṇaṁ domanassaṁ,",
  "tika-abh09t7:49_18": "yathā tathā vā aniṭṭhākārasambhogarasaṁ,",
  "tika-abh09t7:49_19": "sampayuttānaṁ milāpanarasaṁ vā,",
  "tika-abh09t7:49_20": "cetasikābādhapaccupaṭṭhānaṁ,",
  "tika-abh09t7:49_21": "ekantena hadayavatthupadaṭṭhānaṁ.",
  "tika-abh09t7:49_22": "Majjhattavedayitalakkhaṇā upekkhā,",
  "tika-abh09t7:49_23": "sampayuttānaṁ nātiupabrūhanamilāpanarasā,",
  "tika-abh09t7:49_24": "santabhāvapaccupaṭṭhānā,",
  "tika-abh09t7:49_25": "nippītikacittapadaṭṭhānā.",
  "tika-abh09t7:49_26": "Ettha ca sukhaṁ,",
  "tika-abh09t7:49_27": "dukkhañca ekantamabyākataṁ,",
  "tika-abh09t7:49_28": "domanassamekantamakusalaṁ,",
  "tika-abh09t7:49_29": "somanassupekkhā pana siyā kusalā,",
  "tika-abh09t7:49_30": "siyā akusalā,",
  "tika-abh09t7:49_31": "siyā abyākatā.",
  "tika-abh09t7:49_32": "Idha pana kusalā somanassavedanā adhippetā.",
  "tika-abh09t7:50_0": "Nīlādibhedaṁ ārammaṇaṁ sañjānātīti saññā.",
  "tika-abh09t7:50_1": "Sā sañjānanalakkhaṇā,",
  "tika-abh09t7:50_2": "paccābhiññāṇarasā,",
  "tika-abh09t7:50_3": "punasañjānanapaccayanimittakaraṇarasā vā dāruādīsu tacchakādayo viya,",
  "tika-abh09t7:50_4": "yathāgahitanimittavasena abhinivesakaraṇapaccupaṭṭhānā hatthidassakaandhā viya,",
  "tika-abh09t7:50_5": "ārammaṇe anogāḷhavuttitāya aciraṭṭhānapaccupaṭṭhānā vā vijju viya,",
  "tika-abh09t7:50_6": "yathāupaṭṭhitavisayapadaṭṭhānā tiṇapurisesu migapotakānaṁ purisāti uppannasaññā viya.",
  "tika-abh09t7:51_0": "Cetetīti cetanā,",
  "tika-abh09t7:51_1": "saddhiṁ attanā sampayuttadhamme ārammaṇe abhisandahatīti attho.",
  "tika-abh09t7:51_2": "Sā cetanābhāvalakkhaṇā,",
  "tika-abh09t7:51_3": "āyūhanarasā,",
  "tika-abh09t7:51_4": "sā ca kusalākusalesu eva hoti.",
  "tika-abh09t7:51_5": "Itaresu pana taṁsadisatāya saṁvidahanapaccupaṭṭhānā sakiccaparakiccasādhakā jeṭṭhasissamahāvaḍḍhakiādayo viya.",
  "tika-abh09t7:51_6": "Accāyikakammānussaraṇādīsu panāyaṁ sampayuttesu ussāhanabhāvena pavattamānā pākaṭā hoti.",
  "tika-abh09t7:52_0": "Ārammaṇaṁ cintetīti cittaṁ, viññāṇaṁ.",
  "tika-abh09t7:52_1": "Vitthārato panassa vacanattho cittaduke āvi bhavissati.",
  "tika-abh09t7:52_2": "Tadetaṁ vijānanalakkhaṇaṁ cittaṁ,",
  "tika-abh09t7:52_3": "pubbaṅgamarasaṁ,",
  "tika-abh09t7:52_4": "nirantarappavattito sandhānapaccupaṭṭhānaṁ,",
  "tika-abh09t7:52_5": "nāmarūpapadaṭṭhānaṁ.",
  "tika-abh09t7:53_0": "Vitakketi ūheti,",
  "tika-abh09t7:53_1": "vitakkanamattameva vā soti vitakko.",
  "tika-abh09t7:53_2": "Svāyamārammaṇe cittassa abhiropanalakkhaṇo,",
  "tika-abh09t7:53_3": "āhananapariyāhananaraso,",
  "tika-abh09t7:53_4": "ārammaṇe cittassa ānayanapaccupaṭṭhāno.",
  "tika-abh09t7:54_0": "Ārammaṇe tena cittaṁ vicarati,",
  "tika-abh09t7:54_1": "vicaraṇamattameva vā soti vicāro.",
  "tika-abh09t7:54_2": "Svāyamārammaṇānumajjanalakkhaṇo,",
  "tika-abh09t7:54_3": "tattha sahajātānuyojanaraso,",
  "tika-abh09t7:54_4": "cittassa anuppabandhanapaccupaṭṭhāno.",
  "tika-abh09t7:54_5": "Abhiniropanānumajjanavasena panesaṁ yathākkamaṁ oḷārikasukhumatāya ghaṇṭābhighāto viya cetaso paṭhamābhinipāto vitakko,",
  "tika-abh09t7:54_6": "ghaṇṭānuravo viya anuppabandho vicāro.",
  "tika-abh09t7:54_7": "Vipphāravā cettha vitakko ākāse uppatitukāmapakkhino pakkhavikkhepo viya,",
  "tika-abh09t7:54_8": "santavutti vicāro ākāse uppatitassa pakkhino pakkhapasāraṇaṁ viya.",
  "tika-abh09t7:54_9": "So pana nesaṁ viseso paṭhamadutiyajjhānesu pākaṭo hoti.",
  "tika-abh09t7:54_10": "Ubhopi panete sampayuttadhammapadaṭṭhānā.",
  "tika-abh09t7:55_0": "Piṇayatīti pīti.",
  "tika-abh09t7:55_1": "Sā sampiyāyanalakkhaṇā,",
  "tika-abh09t7:55_2": "kāyacittapīṇanarasā,",
  "tika-abh09t7:55_3": "pharaṇarasā vā,",
  "tika-abh09t7:55_4": "odagyapaccupaṭṭhānā,",
  "tika-abh09t7:55_5": "somanassasahagatacittapadaṭṭhānā.",
  "tika-abh09t7:56_0": "Vīrānaṁ bhāvo,",
  "tika-abh09t7:56_1": "kammaṁ vā vīriyaṁ,",
  "tika-abh09t7:56_2": "vividhena vā upāyena īrayitabbaṁ pavattayitabbanti vīriyaṁ.",
  "tika-abh09t7:56_3": "Tañca ussāhalakkhaṇaṁ,",
  "tika-abh09t7:56_4": "sahajātānaṁ upatthambhanarasaṁ,",
  "tika-abh09t7:56_5": "asaṁsīdanabhāvapaccupaṭṭhānaṁ,",
  "tika-abh09t7:56_6": "“saṁviggo yoniso padahatī”ti vacanato saṁvegapadaṭṭhānaṁ,",
  "tika-abh09t7:56_7": "vīriyārambhavatthupadaṭṭhānaṁ vā.",
  "tika-abh09t7:56_8": "Idaṁ pana kusalapakkhe padaṭṭhānaṁ,",
  "tika-abh09t7:56_9": "akusalādipakkhe pana sādhāraṇavasena yathā tathā vā dukkhavinodanakāmatāpadaṭṭhānaṁ,",
  "tika-abh09t7:56_10": "sampayuttadhammapadaṭṭhānaṁ vā.",
  "tika-abh09t7:56_11": "Taṁ samāraddhaṁ sabbāsaṁ sampattīnaṁ mūlaṁ hotīti daṭṭhabbaṁ.",
  "tika-abh09t7:57_0": "Eko aggo visayo assāti ekaggaṁ, cittaṁ,",
  "tika-abh09t7:57_1": "tassa bhāvo ekaggatā,",
  "tika-abh09t7:57_2": "cittassa ekaggatā cittekaggatā,",
  "tika-abh09t7:57_3": "samādhissetaṁ nāmaṁ.",
  "tika-abh09t7:57_4": "Sā avisāraṇalakkhaṇā,",
  "tika-abh09t7:57_5": "sahajātānaṁ sampiṇḍanarasā nahānīyacuṇṇānaṁ udakaṁ viya,",
  "tika-abh09t7:57_6": "upasamapaccupaṭṭhānā,",
  "tika-abh09t7:57_7": "ñāṇapaccupaṭṭhānā vā,",
  "tika-abh09t7:57_8": "sukhapadaṭṭhānā,",
  "tika-abh09t7:57_9": "akusalādisādhāraṇavasena panetthāpi paccupaṭṭhānapadaṭṭhānāni vuttanayena yojetvā ñātabbāni.",
  "tika-abh09t7:57_10": "Nivāte dīpaccīnaṁ ṭhiti viya cetaso ṭhitīti daṭṭhabbā.",
  "tika-abh09t7:58_0": "Ettha ca kiñcāpi ārammaṇaṁ bhinditvā anupavisantā viya kusalapakkhe cattāro dhammā ārammaṇaṁ ogāhanti saddhā sati ekaggatā paññāti,",
  "tika-abh09t7:58_1": "teneva saddhā “okappanā”ti vuttā,",
  "tika-abh09t7:58_2": "sati ca “apilāpanā”ti,",
  "tika-abh09t7:58_3": "ekaggatā “avaṭṭhitī”ti,",
  "tika-abh09t7:58_4": "paññā “pariyogāhanā”ti ca vuttā.",
  "tika-abh09t7:58_5": "Akusalapakkhe ca tayo taṇhā diṭṭhi avijjāti.",
  "tika-abh09t7:58_6": "Tena te eva “oghā”ti vuttā.",
  "tika-abh09t7:58_7": "Tathāpi nesaṁ lakkhaṇādito nānattampi siddhameva.",
  "tika-abh09t7:58_8": "Akusalapakkhe pana ekaggatā uddhaccasamāgatattā “ogāhanā”ti na vuttā.",
  "tika-abh09t7:58_9": "Akusaladhammā hi ekavisaye sampiṇḍanakiccena samādhinā yuttāpi udakasittarajuṭṭhānaṁ viya taṅkhaṇaññeva vikiraṇasabhāvā honti.",
  "tika-abh09t7:58_10": "Teneva hettha upacārappanāppatti na hoti,",
  "tika-abh09t7:58_11": "kusaladhammā pana yasmā udakaṁ āsiñcitvā āsiñcitvā ākoṭanamajjanādīni katvā upalittaṭṭhānaṁ viya sakalampi",
  "tika-abh09t7:58_12": "divasaṁ niccalapavattanasamatthāti upacārappanāppattāpi hoti,",
  "tika-abh09t7:58_13": "tasmā tattha ogāhanāti vuttāti gahetabbaṁ.",
  "tika-abh09t7:59_0": "Jīvanti tena,",
  "tika-abh09t7:59_1": "jīvanamattaṁ vā tanti jīvitaṁ,",
  "tika-abh09t7:59_2": "taṁ sahajātānupālanalakkhaṇaṁ,",
  "tika-abh09t7:59_3": "tesaṁ pavattanarasaṁ,",
  "tika-abh09t7:59_4": "tesaññeva ṭhapanapaccupaṭṭhānaṁ,",
  "tika-abh09t7:59_5": "yāpayitabbadhammapadaṭṭhānaṁ.",
  "tika-abh09t7:59_6": "Attano ṭhitikkhaṇe eva cetaṁ te dhamme anupāleti udakaṁ viya uppalādīni,",
  "tika-abh09t7:59_7": "na bhaṅgakkhaṇe.",
  "tika-abh09t7:59_8": "Sayaṁ bhijjamānattā sayaṁ pavattitadhammasambandheneva pavattati niyāmako viyāti daṭṭhabbaṁ.",
  "tika-abh09t7:60_0": "Saddahanti etāya,",
  "tika-abh09t7:60_1": "sayaṁ vā saddahati,",
  "tika-abh09t7:60_2": "saddahanamattaṁ vā esāti saddhā.",
  "tika-abh09t7:60_3": "Sā saddahanalakkhaṇā,",
  "tika-abh09t7:60_4": "okappanalakkhaṇā vā,",
  "tika-abh09t7:60_5": "pasādanarasā udakappasādakamaṇi viya,",
  "tika-abh09t7:60_6": "pakkhandanarasā vā oghuttārakavīrapuriso viya,",
  "tika-abh09t7:60_7": "akālusiyapaccupaṭṭhānā,",
  "tika-abh09t7:60_8": "adhimuttipaccupaṭṭhānā vā,",
  "tika-abh09t7:60_9": "saddheyyavatthupadaṭṭhānā,",
  "tika-abh09t7:60_10": "saddhammasavanādisotāpattiyaṅgapadaṭṭhānā vā,",
  "tika-abh09t7:60_11": "hatthavittabījāni viya daṭṭhabbā.",
  "tika-abh09t7:61_0": "Saranti tāya,",
  "tika-abh09t7:61_1": "sayaṁ vā sarati,",
  "tika-abh09t7:61_2": "saraṇamattameva vā esāti sati.",
  "tika-abh09t7:61_3": "Sā apilāpanalakkhaṇā,",
  "tika-abh09t7:61_4": "asammosanarasā,",
  "tika-abh09t7:61_5": "ārakkhapaccupaṭṭhānā,",
  "tika-abh09t7:61_6": "visayābhimukhabhāvapaccupaṭṭhānā vā,",
  "tika-abh09t7:61_7": "thirasaññāpadaṭṭhānā,",
  "tika-abh09t7:61_8": "kāyādisatipaṭṭhānapadaṭṭhānā vā.",
  "tika-abh09t7:61_9": "Ārammaṇe daḷhapatiṭṭhitattā pana esikā viya,",
  "tika-abh09t7:61_10": "cakkhudvārādirakkhaṇato dovāriko viya ca daṭṭhabbā.",
  "tika-abh09t7:62_0": "Kāyaduccaritādīhi hirīyatīti hirī,",
  "tika-abh09t7:62_1": "lajjāyetaṁ adhivacanaṁ.",
  "tika-abh09t7:62_2": "Tehiyeva ottappatīti ottappaṁ,",
  "tika-abh09t7:62_3": "pāpato ubbegassetaṁ adhivacanaṁ.",
  "tika-abh09t7:62_4": "Tattha pāpato jigucchanalakkhaṇā hirī,",
  "tika-abh09t7:62_5": "uttāsalakkhaṇaṁ ottappaṁ.",
  "tika-abh09t7:62_6": "Lajjanākārena pāpakānaṁ akaraṇarasā hirī,",
  "tika-abh09t7:62_7": "uttāsākārena ottappaṁ.",
  "tika-abh09t7:62_8": "Asucimakkhitassa,",
  "tika-abh09t7:62_9": "aggisantattassa ca ayoguḷassa gahetuṁ avisahanaṁ viya etesaṁ yathākkamaṁ jigucchanasantāsākārehi pāpākaraṇaṁ veditabbaṁ.",
  "tika-abh09t7:62_10": "Vuttākāreneva ca pāpato saṁkocanapaccupaṭṭhānāni etāni,",
  "tika-abh09t7:62_11": "attaparagāravapadaṭṭhānāni kulavadhūvesiyā bhāvo viya,",
  "tika-abh09t7:62_12": "lokapālakāni cāti daṭṭhabbāni.",
  "tika-abh09t7:62_13": "Ubhinnampi panesaṁ samuṭṭhānaṁ adhipati sabhāvo lakkhaṇena cāti mātikaṁ ṭhapetvā yathākkamaṁ ajjhattabahiddhāsamuṭṭhānatā,",
  "tika-abh09t7:62_14": "attalokādhipatitā,",
  "tika-abh09t7:62_15": "lajjābhayasabhāvasaṇṭhitatā,",
  "tika-abh09t7:62_16": "sappatissavavajjabhayadassāvitālakkhaṇatā ca aṭṭhasāliniyaṁ vitthārato vibhattā,",
  "tika-abh09t7:62_17": "atthikehi taṁ tattheva gahetabbaṁ.",
  "tika-abh09t7:63_0": "Na lubbhati etena,",
  "tika-abh09t7:63_1": "sayaṁ vā na lubbhati,",
  "tika-abh09t7:63_2": "alubbhanamattameva vā tanti alobho.",
  "tika-abh09t7:63_3": "Adosāmohesupi eseva nayo.",
  "tika-abh09t7:63_4": "Tesu alobho ārammaṇe cittassa agedhalakkhaṇo,",
  "tika-abh09t7:63_5": "alaggabhāvalakkhaṇo vā kamaladale jalabindu viya,",
  "tika-abh09t7:63_6": "apariggaharaso muttabhikkhu viya,",
  "tika-abh09t7:63_7": "anallīnabhāvapaccupaṭṭhāno asucimhi patitapuriso viya.",
  "tika-abh09t7:64_0": "Adoso acaṇḍikkalakkhaṇo,",
  "tika-abh09t7:64_1": "avirodhalakkhaṇo vā anukūlamitto viya,",
  "tika-abh09t7:64_2": "āghātavinayanaraso,",
  "tika-abh09t7:64_3": "pariḷāhavinayanaraso vā candanaṁ viya,",
  "tika-abh09t7:64_4": "sommabhāvapaccupaṭṭhāno puṇṇacando viya.",
  "tika-abh09t7:65_0": "Amoho yathāsabhāvappaṭivedhalakkhaṇo,",
  "tika-abh09t7:65_1": "akkhalitappaṭivedhalakkhaṇo vā kusalissāsakkhittausuppaṭivedho viya,",
  "tika-abh09t7:65_2": "visayobhāsanaraso anuddhaṭo padīpo viya,",
  "tika-abh09t7:65_3": "asammohapaccupaṭṭhāno araññagatasudesako viya.",
  "tika-abh09t7:65_4": "Tayopi cete sabbakusalānaṁ mūlabhūtāti daṭṭhabbā.",
  "tika-abh09t7:66_0": "Apica alobho cettha dānahetu,",
  "tika-abh09t7:66_1": "adoso sīlahetu,",
  "tika-abh09t7:66_2": "amoho bhāvanāhetu.",
  "tika-abh09t7:66_3": "Tīhipi cetehi yathāpaṭipāṭiyā nekkhammasaññā abyāpādasaññā avihiṁsāsaññā honti,",
  "tika-abh09t7:66_4": "tathā adhikaūnaviparītaggahaṇānaṁ abhāvo,",
  "tika-abh09t7:66_5": "tathā piyavippayogaappiyasampayogaicchitālābhadukkhānaṁ,",
  "tika-abh09t7:66_6": "jātijarāmaraṇadukkhānaṁ,",
  "tika-abh09t7:66_7": "petanirayatiracchānagatidukkhānañca abhāvo,",
  "tika-abh09t7:66_8": "tathā bhogamittaattasampattipaccayabhāvo,",
  "tika-abh09t7:66_9": "tathā kāmasukhapariccāgaattakilamathapariccāgamajjhimapaṭipattīnaṁ sambhavo,",
  "tika-abh09t7:66_10": "tathā asubhaappamāṇadhātusaññānaṁ,",
  "tika-abh09t7:66_11": "aniccadukkhaanattasaññānaṁ,",
  "tika-abh09t7:66_12": "dibbabrahmaariyavihārānañca sambhavo hotīti evamādīhi nayehi tesaṁ vitthāro veditabbo.",
  "tika-abh09t7:67_0": "Ettha ca amoho nāma paññā,",
  "tika-abh09t7:67_1": "sā pajānanalakkhaṇā.",
  "tika-abh09t7:67_2": "Viññāṇaṁ vijānanalakkhaṇaṁ.",
  "tika-abh09t7:67_3": "Saññā sañjānanalakkhaṇā.",
  "tika-abh09t7:67_4": "Kiṁ panetāsaṁ saññāviññāṇapaññānaṁ nānattanti?",
  "tika-abh09t7:67_5": "Sañjānanavijānanapajānanameva.",
  "tika-abh09t7:67_6": "Etāsaṁ hi samānepi jānanabhāve saññāya “nīlaṁ pīta”ntiādinā puna saññuppādakamattena ākārena sañjānanamattameva hoti,",
  "tika-abh09t7:67_7": "ajātabuddhidārakassa viya cittavaṭṭādibhāvamattākārena kahāpaṇādidassanaṁ,",
  "tika-abh09t7:67_8": "na tato uddhaṁ.",
  "tika-abh09t7:67_9": "Viññāṇassa pana yathāvuttena ca tato visiṭṭhena ca aniccādinā ākārena jānanaṁ hoti,",
  "tika-abh09t7:67_10": "gāmikapurisassa viya yathāvuttena ceva upabhogārahatādinā ca ākārena kahāpaṇādidassanaṁ,",
  "tika-abh09t7:67_11": "na tato uddhaṁ.",
  "tika-abh09t7:67_12": "Paññāya pana tehi ca yathāvuttehi nānappakārehi ca maggapātubhāvādihetūhi sabbehi ākārehi pajānanaṁ hoti,",
  "tika-abh09t7:67_13": "heraññikassa viya yathāvuttehi ceva chekakūṭaaddhasārādisabbehi ākārehi ca kahāpaṇādidassanaṁ.",
  "tika-abh09t7:67_14": "Paññāya hi ajānitabbaṁ nāma natthi.",
  "tika-abh09t7:67_15": "Evaṁ sañjānanavijānanapajānanākārehi etāsaṁ nānattaṁ veditabbaṁ.",
  "tika-abh09t7:67_16": "Ettha ca cakkhuviññāṇādīni vitakkavīriyādisahajātapaccayavirahato rūpādīsu saññākiccato adhikavijānanakiccaṁ kātuṁ na sakkonti,",
  "tika-abh09t7:67_17": "balapariṇāyakāni viya senaṅgāni paññānuvattakāneva hontīti veditabbāni.",
  "tika-abh09t7:67_18": "Tenāha bhagavā “pañcahi viññāṇehi na kañci dhammaṁ paṭivijānāti aññatra abhinipātamattā”tiādi.",
  "tika-abh09t7:68_0": "Kāyapassambhanaṁ kāyapassaddhi.",
  "tika-abh09t7:68_1": "Cittapassambhanaṁ cittapassaddhi.",
  "tika-abh09t7:68_2": "Kāyoti panettha vedanādayo tayo khandhā.",
  "tika-abh09t7:68_3": "Ubhopi panetā kāyacittadarathavūpasamalakkhaṇā,",
  "tika-abh09t7:68_4": "kāyacittadarathanimmaddanarasā,",
  "tika-abh09t7:68_5": "kāyacittānaṁ aparipphandasītibhāvapaccupaṭṭhānā,",
  "tika-abh09t7:68_6": "kāyacittapadaṭṭhānā.",
  "tika-abh09t7:68_7": "Kāyacittānañca avūpasamakarauddhaccādikilesapaṭipakkhabhūtāti daṭṭhabbā.",
  "tika-abh09t7:69_0": "Kāyalahubhāvo kāyalahutā.",
  "tika-abh09t7:69_1": "Cittalahubhāvo cittalahutā.",
  "tika-abh09t7:69_2": "Evaṁ uparipi padattho daṭṭhabbo.",
  "tika-abh09t7:69_3": "Kāyacittānaṁ garubhāvavūpasamalakkhaṇā kāyalahutā,",
  "tika-abh09t7:69_4": "cittalahutā ca,",
  "tika-abh09t7:69_5": "tesaṁ garubhāvanimmaddanarasā,",
  "tika-abh09t7:69_6": "tesaṁ adandhatāpaccupaṭṭhānā,",
  "tika-abh09t7:69_7": "tesaṁ garubhāvakarathinamiddhādikilesapaṭipakkhabhūtāti daṭṭhabbā.",
  "tika-abh09t7:70_0": "Kāyacittānaṁ thaddhabhāvavūpasamalakkhaṇā kāyamudutā,",
  "tika-abh09t7:70_1": "cittamudutā ca,",
  "tika-abh09t7:70_2": "tesaṁ thaddhabhāvanimmaddanarasā,",
  "tika-abh09t7:70_3": "appaṭighātapaccupaṭṭhānā,",
  "tika-abh09t7:70_4": "kāyacittapadaṭṭhānā,",
  "tika-abh09t7:70_5": "tesaṁ thaddhabhāvakaradiṭṭhimānādikilesapaṭipakkhabhūtāti daṭṭhabbā.",
  "tika-abh09t7:71_0": "Kāyacittānaṁ akammaññabhāvavūpasamalakkhaṇā kāyakammaññatā,",
  "tika-abh09t7:71_1": "cittakammaññatā ca,",
  "tika-abh09t7:71_2": "tesaṁ akammaññabhāvanimmaddanarasā,",
  "tika-abh09t7:71_3": "kāyacittānaṁ ārammaṇakaraṇasampattipaccupaṭṭhānā,",
  "tika-abh09t7:71_4": "tesaṁ akammaññabhāvakarāvasesanīvaraṇapaṭipakkhabhūtāti daṭṭhabbā.",
  "tika-abh09t7:71_5": "Pasādanīyavatthūsu pasādāvahā,",
  "tika-abh09t7:71_6": "hitakiriyāsu viniyogakkhamabhāvāvahā suvaṇṇavisuddhi viyāti daṭṭhabbā.",
  "tika-abh09t7:72_0": "Kāyacittānaṁ agelaññabhāvalakkhaṇā kāyapāguññatā,",
  "tika-abh09t7:72_1": "cittapāguññatā ca,",
  "tika-abh09t7:72_2": "tesaṁ gelaññanimmaddanarasā,",
  "tika-abh09t7:72_3": "nirādīnavapaccupaṭṭhānā,",
  "tika-abh09t7:72_4": "tesaṁ gelaññakaraassaddhiyādikilesapaṭipakkhabhūtāti daṭṭhabbā.",
  "tika-abh09t7:72_5": "Kāyacittānaṁ ajjavalakkhaṇā kāyujukatā,",
  "tika-abh09t7:72_6": "cittujukatā ca,",
  "tika-abh09t7:72_7": "tesaṁ kuṭilabhāvanimmaddanarasā,",
  "tika-abh09t7:72_8": "ajimhatāpaccupaṭṭhānā,",
  "tika-abh09t7:72_9": "tesaṁ kuṭilabhāvakaramāyāsāṭheyyādipaṭipakkhabhūtāti daṭṭhabbā.",
  "tika-abh09t7:72_10": "Sabbepete passaddhiādayo dhammā kāyacittapadaṭṭhānāti veditabbā.",
  "tika-abh09t7:73_0": "Kiṁ panettha passaddhādayo dhammā uddhaccādiṁ vinodetuṁ na sakkonti,",
  "tika-abh09t7:73_1": "yena ime passaddhādayo dhammā na visuṁ vibhattāti?",
  "tika-abh09t7:73_2": "No na sakkonti,",
  "tika-abh09t7:73_3": "ime pana sahitā eva sakkonti,",
  "tika-abh09t7:73_4": "itarathā tesaṁ uppattiyā eva asambhavato.",
  "tika-abh09t7:73_5": "Yathā vā passaddhādīsu vijjamānesu mohāhirikādīnaṁ ujupaṭipakkhabhāvena amohahiriādayo honti,",
  "tika-abh09t7:73_6": "evametepi uddhaccādiujupaṭipakkhabhāvena icchitabbāti gahetabbā.",
  "tika-abh09t7:73_7": "Yasmā cettha dvīhi dvīhi eva yathāsakaṁ paṭipakkhā haritabbā,",
  "tika-abh09t7:73_8": "tasmā te ete eva dvidhā vibhattā,",
  "tika-abh09t7:73_9": "na amohādayoti ñātabbā.",
  "tika-abh09t7:74_0": "Yevāpanakesu chandoti kattukāmatāyetaṁ adhivacanaṁ,",
  "tika-abh09t7:74_1": "tasmā so kattukāmatālakkhaṇo,",
  "tika-abh09t7:74_2": "ārammaṇapariyesanaraso,",
  "tika-abh09t7:74_3": "ārammaṇena atthikatāpaccupaṭṭhāno,",
  "tika-abh09t7:74_4": "tadevassa padaṭṭhānaṁ.",
  "tika-abh09t7:74_5": "Ārammaṇaggahaṇe cāyaṁ cetaso hatthappasāraṇaṁ viya daṭṭhabbo.",
  "tika-abh09t7:74_6": "Ayañca yasmā virajjitabbādīsupi nekkhammādinā saha lobhavisadisena kattukāmatākārena pavattati,",
  "tika-abh09t7:74_7": "tasmā asekhānampi uppajjati.",
  "tika-abh09t7:74_8": "Lobho pana subhasukhādivipallāsapubbakena abhisaṅgākāreneva pavattatīti ayametesaṁ viseso.",
  "tika-abh09t7:74_9": "Evaṁ mettākaruṇādīnampi lobhādīhi viseso yathānurūpaṁ ñātabbo.",
  "tika-abh09t7:75_0": "Adhimuccanaṁ adhimokkho.",
  "tika-abh09t7:75_1": "So sanniṭṭhānalakkhaṇo,",
  "tika-abh09t7:75_2": "asaṁsappanaraso,",
  "tika-abh09t7:75_3": "nicchayapaccupaṭṭhāno,",
  "tika-abh09t7:75_4": "sanniṭṭhātabbadhammapadaṭṭhāno,",
  "tika-abh09t7:75_5": "ārammaṇe niccalabhāvena indakhīlo viya daṭṭhabbo.",
  "tika-abh09t7:75_6": "Nanu ca saddhāpi adhimokkhoti vuccati.",
  "tika-abh09t7:75_7": "Tathā hi adhimokkhalakkhaṇe indaṭṭhaṁ kāretīti saddhindriyanti vuccatīti? Saccaṁ,",
  "tika-abh09t7:75_8": "sā ca kho sampasādanabhāvena adhimokkho,",
  "tika-abh09t7:75_9": "ayaṁ pana yathā tathā vā nicchayabhāvenāti na koci virodho.",
  "tika-abh09t7:76_0": "Kiriyā kāro,",
  "tika-abh09t7:76_1": "manasmiṁ kāro manasikāro,",
  "tika-abh09t7:76_2": "purimamanato visadisaṁ manaṁ karotītipi manasikāro,",
  "tika-abh09t7:76_3": "svāyaṁ ārammaṇapaṭipādako vīthipaṭipādako javanapaṭipādakoti tippakāro,",
  "tika-abh09t7:76_4": "tattha ārammaṇapaṭipādako idha manasikāro.",
  "tika-abh09t7:76_5": "So sāraṇalakkhaṇo,",
  "tika-abh09t7:76_6": "sampayuttānaṁ ārammaṇesu payojanaraso,",
  "tika-abh09t7:76_7": "ārammaṇābhimukhabhāvapaccupaṭṭhāno,",
  "tika-abh09t7:76_8": "ārammaṇapadaṭṭhāno,",
  "tika-abh09t7:76_9": "saṅkhārakkhandhapariyāpanno.",
  "tika-abh09t7:76_10": "Ārammaṇapaṭipādakattena sampayuttānaṁ sārathi viya daṭṭhabbo.",
  "tika-abh09t7:76_11": "Vīthipaṭipādakoti pana pañcadvārāvajjanassetaṁ adhivacanaṁ.",
  "tika-abh09t7:76_12": "Javanapaṭipādakoti manodvārāvajjanassa,",
  "tika-abh09t7:76_13": "na te idha adhippetā.",
  "tika-abh09t7:76_14": "Ettha cāyaṁ manasikāro samannāhāramattākārena ārammaṇe sampayuttānaṁ payojako,",
  "tika-abh09t7:76_15": "cetanā cetokiriyābhāvena,",
  "tika-abh09t7:76_16": "vitakko pana saṅkappākārena,",
  "tika-abh09t7:76_17": "upanijjhāyanākārena ca abhiniropako.",
  "tika-abh09t7:76_18": "Teneva hettha padabhājanīye “takko saṅkappoti ca,",
  "tika-abh09t7:76_19": "jhānaṅga”nti ca vuccatīti ayametesaṁ viseso.",
  "tika-abh09t7:77_0": "Tesu tesu dhammesu majjhattatā tatramajjhattatā.",
  "tika-abh09t7:77_1": "Sā cittacetasikānaṁ samavāhitalakkhaṇā,",
  "tika-abh09t7:77_2": "ūnādhikatānivāraṇarasā,",
  "tika-abh09t7:77_3": "pakkhapātupacchedanarasā vā,",
  "tika-abh09t7:77_4": "majjhattabhāvapaccupaṭṭhānā,",
  "tika-abh09t7:77_5": "samappavattasampayuttadhammapadaṭṭhānā.",
  "tika-abh09t7:77_6": "Sampayuttadhammānaṁ ajjhupekkhaṇena samappavattānaṁ ājānīyānaṁ ajjhupekkhakasārathi viya daṭṭhabbā.",
  "tika-abh09t7:78_0": "Paradukkhe sati sādhūnaṁ hadayakampanaṁ karotīti karuṇā,",
  "tika-abh09t7:78_1": "kirati vā paradukkhaṁ hiṁsati ca,",
  "tika-abh09t7:78_2": "kirīyati vā dukkhitesu pasārīyatīti karuṇā.",
  "tika-abh09t7:78_3": "Sā paradukkhāpanayanākārappavattilakkhaṇā,",
  "tika-abh09t7:78_4": "paradukkhāsahanarasā,",
  "tika-abh09t7:78_5": "avihiṁsāpaccupaṭṭhānā,",
  "tika-abh09t7:78_6": "dukkhābhibhūtānaṁ anāthabhāvadassanapadaṭṭhānā.",
  "tika-abh09t7:78_7": "Modanti tāya taṁsamaṅgino,",
  "tika-abh09t7:78_8": "sayaṁ vā modati,",
  "tika-abh09t7:78_9": "modanamattameva vā tanti muditā.",
  "tika-abh09t7:78_10": "Sā pamodalakkhaṇā,",
  "tika-abh09t7:78_11": "anissāyanarasā,",
  "tika-abh09t7:78_12": "arativighātapaccupaṭṭhānā,",
  "tika-abh09t7:78_13": "sattānaṁ sampattidassanapadaṭṭhānā.",
  "tika-abh09t7:79_0": "Kasmā panettha mettupekkhā na vuttāti?",
  "tika-abh09t7:79_1": "Pubbe gahitattā.",
  "tika-abh09t7:79_2": "Adoso eva hi sattesu hitapharaṇavasena pavattiyaṁ mettā.",
  "tika-abh09t7:79_3": "Tatramajjhattatā eva ca iṭṭhāniṭṭhasattesu majjhattākārena pavattiyaṁ upekkhā.",
  "tika-abh09t7:79_4": "Te ca dhammā niyatā,",
  "tika-abh09t7:79_5": "kevalaṁ pana nesaṁ sattesu mettupekkhābhāvena pavatti aniyatāti.",
  "tika-abh09t7:79_6": "Kāyaduccaritato virati kāyaduccaritavirati.",
  "tika-abh09t7:79_7": "Sesapadadvayepi eseva nayo.",
  "tika-abh09t7:79_8": "Lakkhaṇādito panetā tissopi kāyaduccaritādivatthūnaṁ avītikkamalakkhaṇā,",
  "tika-abh09t7:79_9": "tato saṁkocanarasā,",
  "tika-abh09t7:79_10": "tesaṁ akiriyapaccupaṭṭhānā,",
  "tika-abh09t7:79_11": "saddhāhirottappaappicchatādiguṇapadaṭṭhānā,",
  "tika-abh09t7:79_12": "pāpakiriyato cittassa vimukhabhāvabhūtāti daṭṭhabbā.",
  "tika-abh09t7:79_13": "Evaṁ lakkhaṇādito vinicchayo veditabbo.",
  "tika-abh09t7:80_0": "Saṅgahāti evaṁ ye ime imasmiṁ kāmāvacarapaṭhamakusale vibhattā ekūnacattālīsa dhammā,",
  "tika-abh09t7:80_1": "sabbete khandhato catubbidhā honti –",
  "tika-abh09t7:80_2": "vedanākkhandho saññākkhandho saṅkhārakkhandho viññāṇakkhandhoti.",
  "tika-abh09t7:80_3": "Tattha rāsaṭṭhena somanassavedanā vedanākkhandho,",
  "tika-abh09t7:80_4": "tathā saññā saññākkhandho,",
  "tika-abh09t7:80_5": "cittaṁ viññāṇakkhandho,",
  "tika-abh09t7:80_6": "avasesā phassādayo chattiṁsa dhammā saṅkhārakkhandhoti veditabbā.",
  "tika-abh09t7:81_0": "Nanu ca yadi rāsaṭṭhena khandho,",
  "tika-abh09t7:81_1": "phassādīnaṁ tāva anekattā saṅkhārakkhandhatā yuttā,",
  "tika-abh09t7:81_2": "kathaṁ pana vedanādīnaṁ tiṇṇaṁ khandhatāti?",
  "tika-abh09t7:81_3": "Upacārato.",
  "tika-abh09t7:81_4": "Paccekaṁ hi atītādibhedabhinnesu vedanāsaññāviññāṇesu niruḷhopi khandha-saddo tadekadesesu ekekavedanādīsupi",
  "tika-abh09t7:81_5": "samudāyopacārena voharīyatīti tadekadesepi tabbohāro,",
  "tika-abh09t7:81_6": "yathā rukkhassa sākhāya chijjamānāya “rukkho chijjatī”tiādīsu viyāti.",
  "tika-abh09t7:81_7": "Evaṁ khandhato catubbidhā honti.",
  "tika-abh09t7:82_0": "Te puna āyatanato duvidhā honti –",
  "tika-abh09t7:82_1": "manāyatanaṁ dhammāyatananti.",
  "tika-abh09t7:82_2": "Sañjātisamosaraṇaṭṭhānaṭṭhena hettha cittaṁ manāyatanaṁ,",
  "tika-abh09t7:82_3": "sesā pana aṭṭhatiṁsa dhammā dhammāyatananti.",
  "tika-abh09t7:82_4": "Evaṁ āyatanato duvidhā honti.",
  "tika-abh09t7:82_5": "Te puna dhātuvasena duvidhā manoviññāṇadhātu dhammadhātūti.",
  "tika-abh09t7:82_6": "Nissattanijjīvaṭṭhena hettha cittaṁ manoviññāṇadhātu,",
  "tika-abh09t7:82_7": "sesā dhammadhātūti.",
  "tika-abh09t7:82_8": "Evaṁ dhātuvasena duvidhā.",
  "tika-abh09t7:83_0": "Tathā āhārānāhāravasena.",
  "tika-abh09t7:83_1": "Tattha phasso cetanā cittanti ime tayo dhammā visesapaccayattena yathākkamaṁ “phassāhāro manosañcetanāhāro viññāṇāhāro”ti vuccanti,",
  "tika-abh09t7:83_2": "avasesā na āhārāti.",
  "tika-abh09t7:83_3": "Kiṁ panete paccayā na honti,",
  "tika-abh09t7:83_4": "ye na āhārāti vucceyyunti?",
  "tika-abh09t7:83_5": "No na honti,",
  "tika-abh09t7:83_6": "visesapaccayā pana na honti,",
  "tika-abh09t7:83_7": "phassādayo pana tesaṁ dhammānaṁ visesapaccayā honti,",
  "tika-abh09t7:83_8": "visesato vedanādayo ca āharanti.",
  "tika-abh09t7:83_9": "Phassāhāro hi tisso vedanāyo āharati,",
  "tika-abh09t7:83_10": "manosañcetanāhāro tayo bhave,",
  "tika-abh09t7:83_11": "viññāṇāhāro paṭisandhināmarūpaṁ.",
  "tika-abh09t7:83_12": "Nanu ca so vipāko,",
  "tika-abh09t7:83_13": "idaṁ pana kusalaviññāṇanti?",
  "tika-abh09t7:83_14": "Kiñcāpi evaṁ,",
  "tika-abh09t7:83_15": "taṁsarikkhatāya pana viññāṇāhārotveva vuttaṁ.",
  "tika-abh09t7:83_16": "Yasmā vā ime “arūpino āhārā sampayuttakānaṁ dhammānaṁ taṁsamuṭṭhānānañca rūpānaṁ āhārapaccayena paccayo”ti",
  "tika-abh09t7:83_17": "vacanato kabaḷīkārāhāro viya rūpakāyassa upatthambhakaṭṭhena nāmakāyassa āhārapaccayā honti,",
  "tika-abh09t7:83_18": "tasmā imeva “āhārā”ti vuttāti veditabbaṁ.",
  "tika-abh09t7:83_19": "Evaṁ āhārānāhāravasena duvidhā.",
  "tika-abh09t7:84_0": "Tathā indriyānindriyato.",
  "tika-abh09t7:84_1": "Tattha saddhā vīriyaṁ sati ekaggatā amoho cittaṁ somanassavedanā jīvitanti ime aṭṭha dhammā adhipatiyaṭṭhena",
  "tika-abh09t7:84_2": "yathākkamaṁ “saddhindriyaṁ vīriyindriyaṁ satindriyaṁ samādhindriyaṁ paññindriyaṁ manindriyaṁ somanassindriyaṁ",
  "tika-abh09t7:84_3": "jīvitindriya”nti vuccanti,",
  "tika-abh09t7:84_4": "avasesā na “indriyānī”ti.",
  "tika-abh09t7:84_5": "Evaṁ indriyānindriyato duvidhā.",
  "tika-abh09t7:85_0": "Tathā jhānaṅgājhānaṅgavasena.",
  "tika-abh09t7:85_1": "Tattha vitakko vicāro pīti somanassaṁ ekaggatāti ime pañca dhammā upanijjhāyanaṭṭhena “jhānaṅgānī”ti vuccanti,",
  "tika-abh09t7:85_2": "itare “ajhānaṅgānī”ti.",
  "tika-abh09t7:85_3": "Evaṁ jhānaṅgājhānaṅgavasena duvidhā.",
  "tika-abh09t7:86_0": "Tathā maggaṅgāmaggaṅgavasena.",
  "tika-abh09t7:86_1": "Tattha amoho vitakko viratittayaṁ vīriyaṁ sati ekaggatāti ime aṭṭha dhammā niyyānaṭṭhena,",
  "tika-abh09t7:86_2": "vimokkhaṭṭhena ca yathākkamaṁ “sammādiṭṭhi sammāsaṅkappo sammāvācā sammākammanto sammāājīvo sammāvāyāmo",
  "tika-abh09t7:86_3": "sammāsati sammāsamādhī”ti nāmena “maggaṅgānī”ti vuccanti,",
  "tika-abh09t7:86_4": "itare “amaggaṅgānī”ti.",
  "tika-abh09t7:86_5": "Pāḷiyaṁ pana lokiyacitte viratīnaṁ aniyatattā,",
  "tika-abh09t7:86_6": "yevāpanakattā ca tā vajjetvā “pañcaṅgiko maggo hotī”ti vuccati.",
  "tika-abh09t7:86_7": "Evaṁ maggaṅgāmaggaṅgavasena duvidhā.",
  "tika-abh09t7:87_0": "Tathā balābalavasena.",
  "tika-abh09t7:87_1": "Tattha saddhāvīriyaṁ sati samādhi paññā hirī ottappanti ime satta dhammā akampiyaṭṭhena balānīti vuccanti,",
  "tika-abh09t7:87_2": "itare abalānīti.",
  "tika-abh09t7:87_3": "Evaṁ balābalavasena duvidhā.",
  "tika-abh09t7:88_0": "Tathā hetunahetuvasena.",
  "tika-abh09t7:88_1": "Tattha alobho adoso amohoti ime tayo dhammā mūlaṭṭhena hetūti vuccanti,",
  "tika-abh09t7:88_2": "itare nahetūti.",
  "tika-abh09t7:88_3": "Evaṁ hetunahetuvasena duvidhā.",
  "tika-abh09t7:88_4": "Evaṁ phassāphassavedanāvedanā saññāsaññācittācittādivasenapi vuttanayānusārena yathāyogaṁ saṅgahavibhāgo veditabbo.",
  "tika-abh09t7:88_5": "Ayamettha saṅkhepo,",
  "tika-abh09t7:88_6": "vitthāro pana padabhājanīyasaṅgahavāre,",
  "tika-abh09t7:88_7": "tadaṭṭhakathāyañca gahetabbo.",
  "tika-abh09t7:88_8": "Evaṁ saṅgahato vinicchayo veditabbo.",
  "tika-abh09t7:89_0": "Suññato cevāti evaṁ khandhādīhi saṅgahitesu tesu dhammesu tabbinimutto kārakavedakādisabhāvo attā vā sassato vā bhāvo na upalabbhati.",
  "tika-abh09t7:89_1": "Suññā te dhammā attena vā attaniyena vā,",
  "tika-abh09t7:89_2": "kevalaṁ paṭiccasamuppannā,",
  "tika-abh09t7:89_3": "salakkhaṇadhāraṇato dhammamattā,",
  "tika-abh09t7:89_4": "niccasukhādisāravirahato asārā,",
  "tika-abh09t7:89_5": "pavattakaniyāmakābhāvato apariṇāyakā aniccā, dukkhā, anattā,",
  "tika-abh09t7:89_6": "anattaniyā ca hutvā pavattantīti ayamettha saṅkhepo,",
  "tika-abh09t7:89_7": "vitthāro pana padabhājanīyasuññatavāre,",
  "tika-abh09t7:89_8": "tadaṭṭhakathāyañca gahetabboti.",
  "tika-abh09t7:89_9": "Evaṁ suññato vinicchayo veditabbo.",
  "tika-abh09t7:90_0": "Niṭṭhitā paṭhamakusalassa atthavaṇṇanā.",
  "tika-abh09t7:91_0": "Dutiyādīsupi paṭhamakusale vuttanayena dhammuddesādinā sabbo vinicchayo veditabbo.",
  "tika-abh09t7:91_1": "Na kevalañca ettheva,",
  "tika-abh09t7:91_2": "ito paresupi sabbattha heṭṭhā vuttasadisānaṁ padānaṁ,",
  "tika-abh09t7:91_3": "dhammānañca attho,",
  "tika-abh09t7:91_4": "sabbo ca vinicchayo ettha vuttanayeneva veditabbo.",
  "tika-abh09t7:91_5": "Ito paraṁ pana apubbameva vaṇṇayissāma.",
  "tika-abh09t7:91_6": "Dutiyacitte tāva sasaṅkhārabhāvamattameva paṭhamacittato viseso,",
  "tika-abh09t7:91_7": "sesaṁ tādisameva.",
  "tika-abh09t7:91_8": "Dutiyakusalaṁ.",
  "tika-abh09t7:92_0": "Tatiyepi dhammuddese amohābhāvā indriyamaggaṅgabalamūlasaṅgahesu paññindriyasammādiṭṭhimaggaṅgapaññābalaamohamūlānaṁ",
  "tika-abh09t7:92_1": "parihāniyā saddhindriyādīnaṁ bhāvova viseso,",
  "tika-abh09t7:92_2": "sesaṁ tādisameva.",
  "tika-abh09t7:92_3": "Tathā catutthe sasaṅkhārabhāvamattameva viseso.",
  "tika-abh09t7:92_4": "Tatiyacatutthāni.",
  "tika-abh09t7:93_0": "Pañcamachaṭṭhasattamaṭṭhamesu pana sukhasomanassaṭṭhānesu upekkhābhāvo,",
  "tika-abh09t7:93_1": "pītiyā ca abhāvo.",
  "tika-abh09t7:93_2": "Teneva jhānaṅgasaṅgahavāre caturaṅgajjhānatāva viseso,",
  "tika-abh09t7:93_3": "sesaṁ paṭhamadutiyatatiyacatutthacittasadisameva.",
  "tika-abh09t7:93_4": "Upekkhāsahagatesu cettha catūsu karuṇāmuditā na uppajjantīti keci vadanti,",
  "tika-abh09t7:93_5": "parikammabhūtānaṁ panettha tāsaṁ uppattiyā mahāaṭṭhakathāyaṁ anuññātattā upacārappattā pana uppajjanti,",
  "tika-abh09t7:93_6": "na itarāti gahetabbaṁ.",
  "tika-abh09t7:93_7": "Pañcamachaṭṭhasattamaṭṭhamāni.",
  "tika-abh09t7:94_0": "Visayādippabhedatoti evaṁ dhammuddesādinā vibhattāni aṭṭha kāmāvacarakusalāni ārammaṇavibhāgato paccekaṁ chabbidhāni honti rūpārammaṇaṁ…pe…",
  "tika-abh09t7:94_1": "dhammārammaṇanti.",
  "tika-abh09t7:94_2": "Tattha nīlādibhedabhinnā,",
  "tika-abh09t7:94_3": "atītānāgatapaccuppannaajjhattikabāhiraoḷārikasukhumādibhedabhinnā ca vaṇṇadhātu rūpārammaṇaṁ nāma.",
  "tika-abh09t7:94_4": "Evaṁ saddārammaṇādīsupi yathānurūpaṁ bhedo veditabbo.",
  "tika-abh09t7:95_0": "Ettha ca phoṭṭhabbanti āpodhātuvajjitabhūtattayaṁ,",
  "tika-abh09t7:95_1": "dhammārammaṇanti pañcārammaṇāni vajjetvā avasesā rūpārūpapaññattiyo veditabbā,",
  "tika-abh09t7:95_2": "sesaṁ tādisameva.",
  "tika-abh09t7:95_3": "Keci panettha “cakkhuviññāṇādīnamāpāthagatāni etānārammaṇāni rūpārammaṇādivohāraṁ labhanti,",
  "tika-abh09t7:95_4": "anāpāthagatāni pana atītānāgatadūrasukhumādibhedabhinnāni dhammārammaṇānevā”ti vadanti,",
  "tika-abh09t7:95_5": "taṁ na yuttaṁ dibbacakkhādīnaṁ rūpārammaṇatādivacanato.",
  "tika-abh09t7:96_0": "Anāpāthagatā eva hi tāni dibbacakkhuādīnaṁ ārammaṇaṁ,",
  "tika-abh09t7:96_1": "na ca tāni dhammārammaṇāni.",
  "tika-abh09t7:96_2": "Rūpādayo hi pañca paccekaṁ dvīsu dvīsu dvāresu ekasmiṁ khaṇe āpāthamāgantvā taṁtaṁdvārikajavanānaṁ,",
  "tika-abh09t7:96_3": "tadanantare manodvārikānañca aparabhāge ca diṭṭhasutādivasenānussarantassa suddhamanodvārikānañca ārammaṇāni honti.",
  "tika-abh09t7:96_4": "Tathā hi nānāvaṇṇavicittacetiyādidassanaṁ karontassa,",
  "tika-abh09t7:96_5": "dhammaṁ suṇantassa,",
  "tika-abh09t7:96_6": "bherisaddādīhi vā pūjādiṁ karontassa ca gandhamālādīni ghāyitvā,",
  "tika-abh09t7:96_7": "khādanīyabhojanīyādiñca sāyitvā,",
  "tika-abh09t7:96_8": "sukhasamphassāni attharaṇapāvuraṇādīni ca phusitvā manāpabhāvaṁ ñatvā tehi cetiyapūjaṁ karontassa,",
  "tika-abh09t7:96_9": "tattha tattha akusalaṁ vā uppādentassa,",
  "tika-abh09t7:96_10": "tasmiṁ tasmiṁ khaṇe gayhamānāni rūpādipañcārammaṇāni sākhāya akkamanaṁ,",
  "tika-abh09t7:96_11": "pathaviyaṁ chāyāpharaṇañca ekakkhaṇe kurumānaṁ rukkhagge nilīyamānaṁ pakkhino sarīraṁ viya yathāsakaṁ",
  "tika-abh09t7:96_12": "pasādañca ghaṭṭetvā tasmiṁyeva khaṇe bhavaṅgacalanapaccayabhāvena manodvārepi āpāthamāgantvā tato bhavaṅgaṁ",
  "tika-abh09t7:96_13": "vicchinditvā uppannānaṁ āvajjanādivoṭṭhabbanapariyosānānaṁ,",
  "tika-abh09t7:96_14": "vīthicittānaṁ,",
  "tika-abh09t7:96_15": "tadanantarānañca kusalākusalādijavanānaṁ ārammaṇaṁ hutvā tadanantarāsu manodvāravīthīsu ca aparabhāge",
  "tika-abh09t7:96_16": "tathārūpaṁ paccayaṁ āgamma attanā pūjādikaraṇakālesu,",
  "tika-abh09t7:96_17": "diṭṭhasutaghāyitasāyitaphuṭṭhavasenānussarantassa,",
  "tika-abh09t7:96_18": "paccakkhato anubhuyyamānāni viya manodvāre ca ārammaṇāni honti.",
  "tika-abh09t7:97_0": "Athāpi pañcahi dvārehi agahitapubbāni buddharūpādīni,",
  "tika-abh09t7:97_1": "dibbarūpādīni ca pañcārammaṇāni savanavasena sallakkhetvā javanakkhaṇe vā aparabhāge sutavaseneva anussaritvā vā pasādaṁ,",
  "tika-abh09t7:97_2": "kammaphalasaddhādiṁ,",
  "tika-abh09t7:97_3": "lobhādiñca uppādentassāpi manodvāre āpāthamāgacchanti.",
  "tika-abh09t7:97_4": "Abhiññānaṁ pana suddhamanodvāre eva,",
  "tika-abh09t7:97_5": "tasmā evaṁ pañcadvāre,",
  "tika-abh09t7:97_6": "manodvāre,",
  "tika-abh09t7:97_7": "suddhamanodvāre ca āpāthagatāni atītādibhedabhinnāni sabbānipi pañcārammaṇāni kadācipi dhammārammaṇaṁ na honti,",
  "tika-abh09t7:97_8": "taditarā nāmarūpapaññattiyo dhammārammaṇanti gahetabbaṁ.",
  "tika-abh09t7:97_9": "Nanu cetāni iṭṭhakantamanāpāni ārammaṇāni lobhassa vatthu,",
  "tika-abh09t7:97_10": "kathamettha kusalaṁ uppajjatīti?",
  "tika-abh09t7:97_11": "Niyamādikāraṇato.",
  "tika-abh09t7:97_12": "Cittaṁ hi “kusalameva mayā kattabba”nti pubbe niyamitavasena sabbattha akusalappavattiṁ nivattetvā kusale",
  "tika-abh09t7:97_13": "pariṇāmanavasena ca abhiṇhaṁ āsevitakusalasamudācāravasena ca sappurisūpanissayādiupanissayavasena ca",
  "tika-abh09t7:97_14": "yonisoābhujitavasena cāti imehi kāraṇehi kusalaṁ hutvā uppajjatīti veditabbaṁ.",
  "tika-abh09t7:97_15": "Evamimesu chasu ārammaṇesu uppajjanato paccekaṁ chabbidhāni honti.",
  "tika-abh09t7:97_16": "Ārammaṇavavatthānakathā.",
  "tika-abh09t7:98_0": "Evaṁ ārammaṇabhedabhinnesu rūpārammaṇaṁ tāva kusalaṁ dasapuññakiriyavatthuvasena dasavidhaṁ hoti.",
  "tika-abh09t7:98_1": "Tattha ekekaṁ pana kāyakammaṁ vacīkammaṁ manokammanti tividhaṁ.",
  "tika-abh09t7:98_2": "Tattha kāyadvāre pavattaṁ kāyakammaṁ,",
  "tika-abh09t7:98_3": "vacīdvāre pavattaṁ vacīkammaṁ,",
  "tika-abh09t7:98_4": "manodvāre pavattaṁ manokammaṁ.",
  "tika-abh09t7:98_5": "Tattha kāyadvāranti kāyaviññatti.",
  "tika-abh09t7:98_6": "Vacīdvāranti vacīviññatti.",
  "tika-abh09t7:98_7": "Tāsaṁ vibhāgo rūpavibhattiyaṁ āvi bhavissati.",
  "tika-abh09t7:98_8": "Manodvāranti sabbaṁ cetanāsampayuttaṁ cittaṁ vuccati,",
  "tika-abh09t7:98_9": "visesato kusalākusalaṁ.",
  "tika-abh09t7:98_10": "Taṁ hi sahajātānaṁ cetanānaṁ,",
  "tika-abh09t7:98_11": "kāyaṅgavācaṅgacopanaṁ asampāpuṇitvā pavattānaṁ suddhamanokammānaṁ pavattiokāsadānato dvāranti vuccati,",
  "tika-abh09t7:98_12": "imesu pana tīsu dvāresu pavattā cetanā kāyakammādayo nāma.",
  "tika-abh09t7:98_13": "Apica pāṇātipātādayo,",
  "tika-abh09t7:98_14": "pāṇātipātāveramaṇiādayo ca kāyakammaṁ nāma,",
  "tika-abh09t7:98_15": "musāvādādayo,",
  "tika-abh09t7:98_16": "musāvādāveramaṇiādayo ca vacīkammaṁ nāma,",
  "tika-abh09t7:98_17": "abhijjhādayo,",
  "tika-abh09t7:98_18": "anabhijjhādayo ca manokammaṁ nāma.",
  "tika-abh09t7:99_0": "Kusalapakkhe pana dānādidasapuññakiriyavatthūni ca yathārahaṁ kāyavacīmanokammāni honti.",
  "tika-abh09t7:99_1": "Evaṁ yebhuyyavuttito cesa kāyakammādibhāvo vutto pāṇātipātādīnampi vacīdvārādīsu pavattito kesañci purisānaṁ vanacarakādibhāvo viya,",
  "tika-abh09t7:99_2": "dvārānañca kāyakammadvārādibhāvo kesañci gāmānaṁ brāhmaṇagāmādibhāvo viya.",
  "tika-abh09t7:99_3": "Akusale tāva ettha pāṇātipātādikāyakammaṁ kāyadvāre,",
  "tika-abh09t7:99_4": "vacīdvāre ca yathārahaṁ samuṭṭhāti,",
  "tika-abh09t7:99_5": "no manodvāre.",
  "tika-abh09t7:99_6": "Tathā musāvādādivacīkammaṁ.",
  "tika-abh09t7:99_7": "Pāṇātipātādinipphādanatthaṁ hi manodvāre eva cintentassa cetanābyāpādādīsu kammapathappattesu vā kammapathaṁ",
  "tika-abh09t7:99_8": "appattesu vā manokammesu eva pavisanato kāyakammādibhāvaṁ na pāpuṇāti.",
  "tika-abh09t7:99_9": "Nanu vijjāmayenāpi kevalaṁ manokammena pāṇātipātādiṁ karontīti?",
  "tika-abh09t7:99_10": "Na aloṇabhojanadabbhasayanamantaparijappanādikāyavacīpayogaṁ vinā tassāsijjhanato.",
  "tika-abh09t7:99_11": "Abhijjhādimanokammaṁ pana tīsupi dvāresu samuṭṭhāti.",
  "tika-abh09t7:99_12": "Abhijjhāya hi kāyena parabhaṇḍaggāhādīnaṁ,",
  "tika-abh09t7:99_13": "byāpādena daṇḍaparāmasanādīnaṁ,",
  "tika-abh09t7:99_14": "micchādiṭṭhiyā titthiyavandanādīnaṁ karaṇakāle,",
  "tika-abh09t7:99_15": "vācāya parasampattipatthanāya “haññantu bajjhantū”ti anatthapatthanāya ca titthiyatthutitadatthadīpanādīnañca",
  "tika-abh09t7:99_16": "yathākkamaṁ pavattikāle ca tassa manokammassa kāyavācāsu pavatti veditabbā.",
  "tika-abh09t7:100_0": "Kāmāvacarakusalaṁ pana pāṇātipātāveramaṇiādikaṁ kāyavacīmanokammaṁ paccekaṁ dvārattayepi pavattati.",
  "tika-abh09t7:100_1": "Tattha pāṇātipātādīhi samphappalāpapariyosānehi sattahi viramantassa tāva hatthamuddāya,",
  "tika-abh09t7:100_2": "vacībhedena ca samādiyanakāle,",
  "tika-abh09t7:100_3": "manasā viramaṇakāle ca tesaṁ kāyavacīkammānaṁ tīsu dvāresu pavatti veditabbā.",
  "tika-abh09t7:100_4": "Anabhijjhādīhi sahagatena cetasā tajjassa kāyapayogassa,",
  "tika-abh09t7:100_5": "“paravittupakaraṇaṁ ciraṭṭhitikaṁ hotu,",
  "tika-abh09t7:100_6": "sabbe sattā averā hontu,",
  "tika-abh09t7:100_7": "so bhagavā arahaṁ sammāsambuddho”tiādinā vacīpayogassa,",
  "tika-abh09t7:100_8": "kevalaṁ manopayogassa ca karaṇakāle manokammassa tīsupi dvāresu pavatti veditabbā.",
  "tika-abh09t7:100_9": "Ettha ca pañcadvāre uppannāni javanāni kāyavacīkammāni na honti,",
  "tika-abh09t7:100_10": "manokammāni eva.",
  "tika-abh09t7:100_11": "Tāni ca na kammapathappattāni,",
  "tika-abh09t7:100_12": "kevalaṁ kusalādīni honti.",
  "tika-abh09t7:100_13": "Manodvāre paṭutarappavattāni eva hi kammapathappattāni manokammāni honti,",
  "tika-abh09t7:100_14": "rūpārūpajavanāni pana ekantaṁ bhāvanāmayaṁ manokammameva manodvāre eva ca pavattanti.",
  "tika-abh09t7:101_0": "Kiñcāpi abhiññāñāṇāni viññattidvayajanakāni,",
  "tika-abh09t7:101_1": "tathāpi kāyavacīkammavohāraṁ na labhanti,",
  "tika-abh09t7:101_2": "lokuttarakusalaṁ pana kāyavacīdvāresu anuppajjamānampi micchāvācākammantājīvānaṁ samucchedappahānakārīnaṁ viratīnaṁ vasena kāyavacīkammampi hoti,",
  "tika-abh09t7:101_3": "taditaramaggaṅgavasena manokammampīti ekakkhaṇe tīṇipi kammāni honti,",
  "tika-abh09t7:101_4": "tañca bhāvanāmayaṁ,",
  "tika-abh09t7:101_5": "dvāraṁ panassa manodvārameva.",
  "tika-abh09t7:101_6": "Yathā ca pāṇātipātāveramaṇiyādīnaṁ vasena kusalassa dvārattaye pavatti vuttā,",
  "tika-abh09t7:101_7": "evaṁ dasapuññakiriyavatthūnampi vasena vattabbā.",
  "tika-abh09t7:101_8": "Aṭṭhakathāsu pana na vicāritā,",
  "tika-abh09t7:101_9": "tathāpi nayato evaṁ veditabbā.",
  "tika-abh09t7:102_0": "Tesu dānaṁ kāyakammameva,",
  "tika-abh09t7:102_1": "vacīkammampi vā.",
  "tika-abh09t7:102_2": "Pattānuppadānaṁ,",
  "tika-abh09t7:102_3": "abbhanumodanaṁ,",
  "tika-abh09t7:102_4": "desanā vacīkammameva.",
  "tika-abh09t7:102_5": "Sīlaṁ apacitisahagataṁ,",
  "tika-abh09t7:102_6": "veyyāvaccasahagatañca kāyakammampi atthi,",
  "tika-abh09t7:102_7": "vacīkammampi atthi.",
  "tika-abh09t7:102_8": "Tattha sīlassa kāyavacīkammabhāvo siddho eva.",
  "tika-abh09t7:102_9": "Apacitiyā pana pupphapūjādinā,",
  "tika-abh09t7:102_10": "vandanādinā vā pavattikāle kāyakammabhāvo,",
  "tika-abh09t7:102_11": "thutimayapūjādinā pavattikāle vacīkammabhāvo ca veditabbo.",
  "tika-abh09t7:102_12": "Veyyāvaccassāpi sahatthā karaṇakāle kāyakammabhāvo,",
  "tika-abh09t7:102_13": "gilānādīnaṁ catupaccayasamādāpanādivasena,",
  "tika-abh09t7:102_14": "garūhi āṇattasaddena ārocanapakkosanādivasena vacīkammabhāvo ca veditabbo. Bhāvanā, savanaṁ,",
  "tika-abh09t7:102_15": "diṭṭhijukammañca manokammameva,",
  "tika-abh09t7:102_16": "abbhanumodanampīti keci.",
  "tika-abh09t7:102_17": "Savanampi hi sotadvārānusārena manodvāre eva dhammatthasallakkhaṇavasena pavattikāle manokammameva.",
  "tika-abh09t7:103_0": "Tattha dānaṁ apaciti veyyāvaccaṁ pattānuppadānaṁ desanāti imāni pañca kāyavacīdvāresu eva pavattanti,",
  "tika-abh09t7:103_1": "na manodvāre.",
  "tika-abh09t7:103_2": "Ettha ca pattānuppadānadesanānaṁ kāyavikārena pattiṁ dentassa,",
  "tika-abh09t7:103_3": "dhammaṁ desentassa ca kāyadvārepi pavatti veditabbā.",
  "tika-abh09t7:103_4": "Sīlaṁ bhāvanā abbhanumodanaṁ savanaṁ diṭṭhijukammanti imāni pana pañca tīsupi dvāresu pavattanti,",
  "tika-abh09t7:103_5": "“na punevaṁ karissāmī”ti cettha manasāva duccaritato viramantassa,",
  "tika-abh09t7:103_6": "abbhanumodantassa ca vasena sīlabbhanumodanānaṁ manodvārepi pavatti veditabbā.",
  "tika-abh09t7:103_7": "Yaṁ pana aṭṭhasāliniyaṁ “dānamayaṁ kāyavacīmanokammavasena tividhaṁ hotī”tiādi vuttaṁ,",
  "tika-abh09t7:103_8": "taṁ pubbacetanāvasena manodvāre pavattaṁ gahetvā pariyāyato vuttaṁ,",
  "tika-abh09t7:103_9": "nippariyāyato kāyavacīdvārappavattā sanniṭṭhānacetanāva.",
  "tika-abh09t7:103_10": "Teneva hi tattheva vuttaṁ “vinayapariyāyaṁ patvā hi ‘dassāmi karissāmī’ti vācā bhinnā hotīti.",
  "tika-abh09t7:103_11": "Iminā lakkhaṇena dānaṁ nāma hoti,",
  "tika-abh09t7:103_12": "abhidhammapariyāyaṁ patvā pana vijjamānakavatthuṁ ārabbha manasā cintitakālato paṭṭhāya kusalaṁ hoti.",
  "tika-abh09t7:103_13": "Aparabhāge kāyena vā vācāya vā kattabbaṁ karissatī”ti.",
  "tika-abh09t7:103_14": "Itarathā “dassāmī”ti cintitamattenāpi dānaṁ nāma bhaveyya,",
  "tika-abh09t7:103_15": "tathā ca tādisaṁ vatthuṁ yathācintitaniyāmena adentassa dhuranikkhepe adinnādānampi siyā.",
  "tika-abh09t7:103_16": "Evaṁ manasā pāṇātipātādayopi siyuṁ,",
  "tika-abh09t7:103_17": "tañca na yuttaṁ,",
  "tika-abh09t7:103_18": "tasmā vuttanayeneva gahetabbaṁ.",
  "tika-abh09t7:103_19": "Atha vā “sabbaṁ sāpateyyaṁ dinnaññeva haratū”ti pariccajanasambhavato dānassa manodvārepi pavatti veditabbā.",
  "tika-abh09t7:104_0": "Ettha ca dānasīlādikāyakammānaṁ kāyadvāre pavattiyaṁ kammaṁ kāyakammameva,",
  "tika-abh09t7:104_1": "dvārampi kāyadvārameva.",
  "tika-abh09t7:104_2": "Vacīdvāre pavattiyaṁ kammaṁ kāyakammameva,",
  "tika-abh09t7:104_3": "dvāraṁ pana vacīdvāraṁ.",
  "tika-abh09t7:104_4": "Manodvāre pavattiyampi kammaṁ kāyakammaṁ,",
  "tika-abh09t7:104_5": "dvāraṁ pana manodvāraṁ.",
  "tika-abh09t7:104_6": "Desanābbhanumodanādīnaṁ vacīkammānaṁ vacīdvāre pavattiyaṁ kammampi vacīkammaṁ,",
  "tika-abh09t7:104_7": "dvārampi vacīdvārameva.",
  "tika-abh09t7:104_8": "Kāyadvāre pavattiyampi kammaṁ vacīkammameva,",
  "tika-abh09t7:104_9": "dvāraṁ pana kāyadvāraṁ.",
  "tika-abh09t7:104_10": "Manodvāre pavattiyampi kammaṁ vacīkammaṁ,",
  "tika-abh09t7:104_11": "dvāraṁ pana manodvāraṁ.",
  "tika-abh09t7:104_12": "Bhāvanādimanokammānaṁ manodvāre pavattiyaṁ kammampi manokammaṁ,",
  "tika-abh09t7:104_13": "dvārampi manodvārameva.",
  "tika-abh09t7:104_14": "Kāyadvāre pavattiyampi kammaṁ manokammameva,",
  "tika-abh09t7:104_15": "dvāraṁ pana kāyadvāraṁ.",
  "tika-abh09t7:104_16": "Vacīdvāre pavattiyampi kammaṁ manokammameva,",
  "tika-abh09t7:104_17": "dvāraṁ pana vacīdvāraṁ.",
  "tika-abh09t7:104_18": "Evaṁ pāṇātipātādīnaṁ,",
  "tika-abh09t7:104_19": "pāṇātipātāveramaṇiādīnañca vuttānusārena kammavavatthānaṁ,",
  "tika-abh09t7:104_20": "dvāravavatthānañca yathānurūpaṁ yojetvā asaṅkarato ñātabbaṁ.",
  "tika-abh09t7:105_0": "Dvārakammavavatthānakathā niṭṭhitā.",
  "tika-abh09t7:106_0": "Idāni yasmā dasavidhāni cetāni puññakiriyavatthūni tīsu evaṁ saṅgayhanti dānamaye sīlamaye bhāvanāmayeti.",
  "tika-abh09t7:106_1": "Pattānuppadānaṁ hi dānamaye saṅgayhati,",
  "tika-abh09t7:106_2": "“abbhanumodanampī”ti aṭṭhakathāyaṁ.",
  "tika-abh09t7:106_3": "Apacitiveyyāvaccāni sīlamaye.",
  "tika-abh09t7:106_4": "Desanāsavanadiṭṭhijukammāni bhāvanāmaye,",
  "tika-abh09t7:106_5": "tasmā rūpārammaṇassa kusalassa dānasīlabhāvanāvasena dvārattayappavattiṁ yojetvā dassessāma.",
  "tika-abh09t7:106_6": "Tadanusāreneva itaresaṁ vasenāpi sakkā ñātunti.",
  "tika-abh09t7:106_7": "Kusalaṁ hi vaṇṇārammaṇaṁ hutvā uppajjamānaṁ dānasīlabhāvanāvaseneva tīsu dvāresu pavattati. Kathaṁ?",
  "tika-abh09t7:106_8": "Yadā hi nīlapītādivaṇṇavicittaṁ pupphavatthādideyyadhammaṁ labhitvā “vaṇṇadānaṁ me bhavissatī”ti vaṇṇavasena ābhujitvā cetiyādīsu sahatthena pūjeti,",
  "tika-abh09t7:106_9": "tadā rūpārammaṇaṁ dānamayaṁ kāyadvāre pavattati,",
  "tika-abh09t7:106_10": "tañca pubbacetanā sanniṭṭhānacetanā aparacetanāti tividhaṁ hoti.",
  "tika-abh09t7:106_11": "Evaṁ uparipi sabbavāresu tividhatā veditabbā.",
  "tika-abh09t7:106_12": "Yadā pana tadeva yathāvuttavatthuṁ vācāya āṇāpetvā puttadārādīhi dāpeti,",
  "tika-abh09t7:106_13": "tadārūpārammaṇaṁ dānamayaṁ vacīdvāre pavattati.",
  "tika-abh09t7:106_14": "Yadā pana tadeva vijjamānakavatthuṁ “dassāmī”ti cinteti,",
  "tika-abh09t7:106_15": "paccāsīsati,",
  "tika-abh09t7:106_16": "yathādhippāyaṁ nipphādessati,",
  "tika-abh09t7:106_17": "tadā pubbacetanāvasena pariyāyato dānamayaṁ manodvāre pavattati nāma.",
  "tika-abh09t7:106_18": "Evaṁ rūpārammaṇaṁ dānamayaṁ dvāravasena tividhaṁ hoti.",
  "tika-abh09t7:107_0": "Yadā pana vuttappakāravaṇṇaṁ deyyadhammaṁ labhitvā “evaṁ manāpavaṇṇānaṁ pariccajanaṁ nāma mayhaṁ kulavaṁsāgatavattameta”nti sahatthā pūjeti,",
  "tika-abh09t7:107_1": "tādisavaṇṇavantaṁ vā parapariggahitādibhogasampattiṁ pariccajitvā sīlaṁ rakkhati,",
  "tika-abh09t7:107_2": "tadā rūpārammaṇaṁ sīlaṁ kāyadvāre ca pavattati.",
  "tika-abh09t7:107_3": "Yadā pana vuttappakāravaṇṇaṁ deyyadhammaṁ kulavaṁsādivasena vācāya āṇāpetvā parehi dāpeti,",
  "tika-abh09t7:107_4": "tādisaṁ vā parapariggahitādiṁ vācāya apanetvā sīlaṁ rakkhati,",
  "tika-abh09t7:107_5": "tadā rūpārammaṇaṁ sīlaṁ vacīdvāre pavattati.",
  "tika-abh09t7:107_6": "Yadā pana tādisaṁ vijjamānakavatthuṁ kulavaṁsādivasena “dassāmī”ti,",
  "tika-abh09t7:107_7": "tādisaṁ parapariggahitādikaṁ anāmasitvā “sīlaṁ rakkhissāmī”ti vā cinteti,",
  "tika-abh09t7:107_8": "tadā rūpārammaṇaṁ sīlaṁ manodvāre pavattati.",
  "tika-abh09t7:107_9": "Evaṁ rūpārammaṇaṁ sīlamayaṁ dvāravasena tividhaṁ hoti.",
  "tika-abh09t7:108_0": "Yadā pana vuttappakāraṁ vaṇṇavantaṁ datvā tadeva vaṇṇaṁ,",
  "tika-abh09t7:108_1": "sabbaṁ vā rūpāyatanaṁ caṅkamanto aniccādito vipassati,",
  "tika-abh09t7:108_2": "tadā rūpārammaṇaṁ bhāvanāmayaṁ kāyadvāre pavattati.",
  "tika-abh09t7:108_3": "Tadeva vacībhedaṁ katvā sammasantassa rūpārammaṇaṁ bhāvanāmayaṁ vacīdvāre pavattati.",
  "tika-abh09t7:108_4": "Tadeva kāyaṅgavācaṅgaṁ acopetvā sammasantassa rūpārammaṇaṁ bhāvanāmayaṁ manodvāre pavattati.",
  "tika-abh09t7:108_5": "Evaṁ rūpārammaṇaṁ bhāvanāmayaṁ dvāravasena tividhaṁ hoti.",
  "tika-abh09t7:108_6": "Iti rūpārammaṇassa kusalassa tividhapuññakiriyavatthuvasena navasu kammadvāresu pavattivibhāgo veditabbo.",
  "tika-abh09t7:108_7": "Imināva nayena rūpārammaṇassa kusalassa dasapuññakiriyavatthuvasenāpi tiṁsāya kammadvāresu pavattivibhāgo yojetvā ñātabbo.",
  "tika-abh09t7:108_8": "Yathā ca rūpārammaṇassa,",
  "tika-abh09t7:108_9": "evaṁ saddārammaṇādīnampi pañcannaṁ kusalānaṁ puññakiriyavatthudvārehi vibhāgo,",
  "tika-abh09t7:108_10": "yojanānayo ca yathānurūpaṁ ñātabbo.",
  "tika-abh09t7:109_0": "Apica saddaṁ nāma kandamūlaṁ viya hatthena gahetvā dātuṁ na sakkā.",
  "tika-abh09t7:109_1": "Yadā pana “saddadānaṁ me”ti ābhujitvā bheriāditūriye tiṇṇaṁ ratanānaṁ deti,",
  "tika-abh09t7:109_2": "tehi upahāraṁ vā karoti,",
  "tika-abh09t7:109_3": "dhammakathikādīnaṁ sarabhesajjādiṁ deti,",
  "tika-abh09t7:109_4": "dhammassavanaṁ ghoseti,",
  "tika-abh09t7:109_5": "sarabhaññadhammakathādiṁ vā karoti,",
  "tika-abh09t7:109_6": "tadā kusalaṁ saddārammaṇaṁ hoti.",
  "tika-abh09t7:109_7": "Evaṁ gandhādivatthupariccāgepi gandhādiārammaṇaṁ.",
  "tika-abh09t7:109_8": "Dhammārammaṇaṁ pana ojājīvitindriyatadāyattānaṁ vasena ñātabbaṁ.",
  "tika-abh09t7:109_9": "Yadā hi ojavantāni annapānasappinavanītādīni “ojadānaṁ me bhavissatī”ti deti,",
  "tika-abh09t7:109_10": "gilānānaṁ bhesajjaṁ vā vejjaṁ vā upanetvā,",
  "tika-abh09t7:109_11": "pāṇoparodhakaṁ āvudhajālakuminādiṁ vināsetvā vā,",
  "tika-abh09t7:109_12": "vajjhappatte pāṇino mocetvā vā “jīvitadānaṁ me bhavissati jīvitāyattavuttitāya,",
  "tika-abh09t7:109_13": "pañcapasādasoḷasasukhumarūpacittacetasikānaṁ vasena pasādādidānaṁ me bhavissatī”ti ca manasi karoti,",
  "tika-abh09t7:109_14": "tadā kusalaṁ dhammārammaṇaṁ hoti.",
  "tika-abh09t7:109_15": "Sesaṁ tādisameva.",
  "tika-abh09t7:110_0": "Ayaṁ nānāvatthūsu ṭhitārammaṇānaṁ yojanā.",
  "tika-abh09t7:110_1": "Ekavatthusmimpi chārammaṇaṁ labbhateva.",
  "tika-abh09t7:110_2": "Piṇḍapātasmiṁ hi manāpo vaṇṇo,",
  "tika-abh09t7:110_3": "khādanakāle murumurāyanasaddo, gandho, raso,",
  "tika-abh09t7:110_4": "phoṭṭhabbaṁ, ojā,",
  "tika-abh09t7:110_5": "tadāyattā vā jīvitapasādādayo,",
  "tika-abh09t7:110_6": "tabbisayāni ca viññāṇādīnīti chārammaṇampi veditabbaṁ.",
  "tika-abh09t7:110_7": "Evaṁ cīvarādīsu ceva vatthādīsu ca yathānurūpaṁ ñātabbaṁ.",
  "tika-abh09t7:110_8": "Etthapi dānasīlabhāvanāmayatā,",
  "tika-abh09t7:110_9": "kāyavacīmanokammabhāvo ca vuttanayeneva veditabbo.",
  "tika-abh09t7:110_10": "Yathā ca kusalānaṁ,",
  "tika-abh09t7:110_11": "evaṁ akusalānampi ārammaṇakammadvāravavatthānaṁ,",
  "tika-abh09t7:110_12": "apuññakiriyavatthūsu yojanānayo ca vuttānusārena yathāyogaṁ ñātabbo.",
  "tika-abh09t7:111_0": "Evaṁ ārammaṇato,",
  "tika-abh09t7:111_1": "puññakiriyavatthuto, kammato,",
  "tika-abh09t7:111_2": "dvārato ca anekasahassappabhedesu cetesu kusalesu upaḍḍhāni pana ñāṇasampayuttāni catunnaṁ adhipatīnaṁ vasena paccekaṁ catubbidhāni,",
  "tika-abh09t7:111_3": "ñāṇavippayuttāni pana upaḍḍhāni vīmaṁsādhipativajjitādhipatittayavasena paccekaṁ tividhāni,",
  "tika-abh09t7:111_4": "tadubhayāni puna hīnattikavasena paccekaṁ tividhāni,",
  "tika-abh09t7:111_5": "tāni puna aparimāṇesu pana cakkavāḷesu paccekaṁ aparimāṇesu sattesu ekekasmiṁ atītānāgatapaccuppannaoḷārikasukhumatādīhi",
  "tika-abh09t7:111_6": "anantehi pakārehi uppajjanato anantāparimāṇāni honti.",
  "tika-abh09t7:111_7": "Tāni sabbāni sambuddho anantena buddhañāṇena mahātulāya tulayamāno viya,",
  "tika-abh09t7:111_8": "mahātumbe pakkhipitvā minayamāno viya sabbākārato paricchinditvā mahākaruṇāya kāmāvacaraṭṭhena sarikkhatāya ekattaṁ upanetvā,",
  "tika-abh09t7:111_9": "puna somanassupekkhāsahagataṭṭhena,",
  "tika-abh09t7:111_10": "ñāṇasampayuttavippayuttaṭṭhena,",
  "tika-abh09t7:111_11": "asaṅkhārikasasaṅkhārikaṭṭhena ca koṭṭhāse katvā desesi,",
  "tika-abh09t7:111_12": "yathā taṁ lokavidū satthā devamanussānanti.",
  "tika-abh09t7:111_13": "Ayamettha saṅkhepo,",
  "tika-abh09t7:111_14": "vitthāro pana ādito paṭṭhāya dhammasaṅgaṇiyā,",
  "tika-abh09t7:111_15": "tadaṭṭhakathāya ca aṭṭhasāliniyā sabbākārato ñātabboti.",
  "tika-abh09t7:111_16": "Evaṁ visayādippabhedato vinicchayo veditabbo.",
  "tika-abh09t7:112_0": "Kāmāvacarakusaladhammā niṭṭhitā.",
  "tika-abh09t7:113_0": "Rūpāvacaradhammā pana kusalā jhānaṅgasampayogabhedato pañcavidhā honti.",
  "tika-abh09t7:113_1": "Seyyathidaṁ –",
  "tika-abh09t7:113_2": "vitakkavicārapītisukhekaggatāsampayuttaṁ paṭhamajjhānikaṁ,",
  "tika-abh09t7:113_3": "tato vūpasantaṁ atikkantavitakkaṁ vicārapītisukhekaggatāsampayuttaṁ dutiyajjhānikaṁ,",
  "tika-abh09t7:113_4": "tato vūpasantaṁ atikkantavicāraṁ pītisukhekaggatāsampayuttaṁ tatiyajjhānikaṁ,",
  "tika-abh09t7:113_5": "tato vūpasantaṁ virattapītikaṁ sukhekaggatāsampayuttaṁ catutthajjhānikaṁ,",
  "tika-abh09t7:113_6": "tato vūpasantaṁ atthaṅgatasukhaṁ upekkhekaggatāsampayuttaṁ pañcamajjhānikanti.",
  "tika-abh09t7:113_7": "Evaṁ sampayogabhedato vinicchayo veditabbo.",
  "tika-abh09t7:114_0": "Dhammuddesādito pana paṭhamajjhāne tāva kāmāvacarapaṭhamakusale vuttesu ṭhapetvā viratittayaṁ sesā chattiṁsa dhammā honti.",
  "tika-abh09t7:114_1": "Tattha chandādayo cattāro, karuṇā,",
  "tika-abh09t7:114_2": "muditā cāti cha yevāpanakā.",
  "tika-abh09t7:114_3": "Sesaṁ suññatavārapariyosānaṁ sabbaṁ kāmāvacarapaṭhamakusale vuttasadisameva.",
  "tika-abh09t7:114_4": "Kevalaṁ hi viratīnaṁ abhāvo,",
  "tika-abh09t7:114_5": "saṅgahavāre pañcamaggaṅgabhāvo,",
  "tika-abh09t7:114_6": "bhūmantaravasena rūpāvacarabhāvo ca viseso,",
  "tika-abh09t7:114_7": "sesaṁ tādisameva.",
  "tika-abh09t7:114_8": "Paṭhamajjhānaṁ.",
  "tika-abh09t7:115_0": "Tathā dutiyajjhānepi kevalaṁ dhammuddese vitakkābhāvo,",
  "tika-abh09t7:115_1": "saṅgahavāre catukkajjhānaṅgamaggaṅgabhāvo ca viseso,",
  "tika-abh09t7:115_2": "sesaṁ paṭhamasadisameva. Dutiyaṁ.",
  "tika-abh09t7:116_0": "Tathā tatiyajjhānepi kevalaṁ dhammuddese vicārābhāvo,",
  "tika-abh09t7:116_1": "saṅgahavāre tivaṅgikajjhānatā ca viseso,",
  "tika-abh09t7:116_2": "sesaṁ dutiyasadisameva. Tatiyaṁ.",
  "tika-abh09t7:117_0": "Tathā catutthe kevalaṁ dhammuddese pītiyā abhāvo,",
  "tika-abh09t7:117_1": "koṭṭhāsavāre duvaṅgikajjhānabhāvo ca viseso,",
  "tika-abh09t7:117_2": "sesaṁ tatiyasadisameva.",
  "tika-abh09t7:117_3": "Catutthaṁ.",
  "tika-abh09t7:118_0": "Tathā pañcame kevalaṁ dhammuddese karuṇāmuditādīnaṁ abhāvo,",
  "tika-abh09t7:118_1": "somanassaṭṭhāne upekkhābhāvo,",
  "tika-abh09t7:118_2": "koṭṭhāsavāre jhānindriyesu upekkhājhānaṅgabhāvo,",
  "tika-abh09t7:118_3": "upekkhindriyabhāvo ca viseso,",
  "tika-abh09t7:118_4": "sesaṁ catutthasamameva. Pañcamaṁ.",
  "tika-abh09t7:119_0": "Padabhājanīye pana vitakkavicārānaṁ vūpasamā dutiyaṁ,",
  "tika-abh09t7:119_1": "pītiyā ca virāgā tatiyaṁ,",
  "tika-abh09t7:119_2": "somanassassa ca atthaṅgamā catutthanti catukkanayopi āgato,",
  "tika-abh09t7:119_3": "so tikkhapaññānaṁ ekappahāreneva vitakkavicārasamatikkamasambhavato vutto.",
  "tika-abh09t7:119_4": "Tattha dutiyādīnaṁ sabbaso pañcakanaye tatiyādisamattā tattha vuttanayeneva sabbo vinicchayo veditabbo tattheva antogadhabhāvo cāti.",
  "tika-abh09t7:119_5": "Catukkanayo.",
  "tika-abh09t7:120_0": "Visayādippabhedato pana vinicchayaṁ pañcakanayeneva vakkhāma,",
  "tika-abh09t7:120_1": "tadanusārato eva catukkanayavasenāpi sakkā ñātunti.",
  "tika-abh09t7:120_2": "Evaṁ upari lokuttarepi.",
  "tika-abh09t7:120_3": "Pañcavidhāpi cete rūpāvacarakusaladhammā kasiṇārammaṇabhedato paccekaṁ aṭṭhavidhā honti pathavīkasiṇaṁ āpotejovāyonīlapītalohitodātakasiṇañcāti,",
  "tika-abh09t7:120_4": "ālokākāsakasiṇehi saddhiṁ dasavidhā honti.",
  "tika-abh09t7:120_5": "Padabhājanīye pana ālokakasiṇassa odātakasiṇena saṅgahitattā aggahaṇaṁ daṭṭhabbaṁ,",
  "tika-abh09t7:120_6": "ākāsakasiṇassa pana ugghāṭanāsambhavato anāruppajjhānikattā.",
  "tika-abh09t7:120_7": "Taṁ hi punappunaṁ ugghāṭiyamānampi ākāsameva hoti,",
  "tika-abh09t7:120_8": "tasmā tatthuppannaṁ rūpāvacarapañcamajjhānaṁ bhavavisesāya,",
  "tika-abh09t7:120_9": "diṭṭhadhammasukhavihārāya ca saṁvattati,",
  "tika-abh09t7:120_10": "abhiññāya,",
  "tika-abh09t7:120_11": "vipassanāya ca pādakampi hoti,",
  "tika-abh09t7:120_12": "anāruppattā pana nirodhapādakaṁ na hoti.",
  "tika-abh09t7:120_13": "Sesāni pana nava kasiṇāni nirodhapādakānipīti ayametesaṁ viseso.",
  "tika-abh09t7:120_14": "Ānāpānajjhānassāpi panettha vāyokasiṇe saṅgaho daṭṭhabboti.",
  "tika-abh09t7:120_15": "Kasiṇakathā.",
  "tika-abh09t7:121_0": "Evaṁ kasiṇavasena aṭṭhavidhā cete abhibhāyatanavasena pana paccekaṁ aṭṭhavidhā honti. Bhagavatā hi –",
  "tika-abh09t7:122_0": "“Ajjhattaṁ arūpasaññī bahiddhā rūpāni passati parittāni,",
  "tika-abh09t7:122_1": "tāni abhibhuyya…pe…",
  "tika-abh09t7:122_2": "appamāṇāni.",
  "tika-abh09t7:122_3": "Tāni abhibhuyya …pe…",
  "tika-abh09t7:122_4": "parittāni suvaṇṇadubbaṇṇāni…pe…",
  "tika-abh09t7:122_5": "appamāṇāni suvaṇṇadubbaṇṇāni suvisuddhaṁ nīlaṁ pītaṁ lohitaṁ odāta”nti –",
  "tika-abh09t7:123_0": "Aṭṭha abhibhāyatanāni desitāni,",
  "tika-abh09t7:123_1": "tāni ca kasiṇesveva abhibhavitvā samāpajjanavasena jhānuppattivisesato,",
  "tika-abh09t7:123_2": "anārammaṇavisesato.",
  "tika-abh09t7:123_3": "Tattha hi ajjhattaṁ arūpasaññīti alābhitāya vā anatthikatāya vā ajjhattarūpe kasiṇavasena parikammasaññāvirahitova.",
  "tika-abh09t7:123_4": "Bahiddhā rūpāni passatīti bahiddhā aṭṭha kasiṇarūpāni parikammavasena ceva appanāvasena ca passati.",
  "tika-abh09t7:123_5": "Parittānīti khuddakaparimāṇāni,",
  "tika-abh09t7:123_6": "tāni abhibhuyya passanto ca sampannagahaṇiko kaṭacchumattaṁ bhattaṁ labhitvā “kiṁ ettha bhuñjitabbaṁ",
  "tika-abh09t7:123_7": "atthī”ti saṅkaḍḍhitvā sabbaṁ ekakabaḷameva karoti,",
  "tika-abh09t7:123_8": "evameva ñāṇuttariko “kimettha parittake ārammaṇe samāpajjitabbaṁ atthi,",
  "tika-abh09t7:123_9": "nāyaṁ mama bhāro”ti tāni abhibhavitvā saha nimittuppādeneva appanaṁ nibbatteti,",
  "tika-abh09t7:123_10": "tasmā taṁ jhānaṁ “abhibhāyatana”nti vuccati.",
  "tika-abh09t7:123_11": "Appamāṇānīti mahantāni.",
  "tika-abh09t7:123_12": "Tāni abhibhuyyāti mahagghaso ekaṁ bhattapātiṁ labhitvā viya ñāṇuttaro appamāṇaṁ labhitvā “etaṁ vā hotu aññaṁ vā,",
  "tika-abh09t7:123_13": "kimettha samāpajjitabba”nti appanaṁ nibbatteti.",
  "tika-abh09t7:123_14": "Suvaṇṇadubbaṇṇānīti parisuddhāparisuddhavaṇṇāni.",
  "tika-abh09t7:123_15": "Parisuddhāni hi nīlādīni,",
  "tika-abh09t7:123_16": "aparisuddhāni ca suvaṇṇadubbaṇṇānīti idha adhippetāni,",
  "tika-abh09t7:123_17": "etānipi “suvaṇṇāni vā hontu dubbaṇṇāni vā,",
  "tika-abh09t7:123_18": "parittaappamāṇavaseneva abhibhāyatanānī”ti āgamaṭṭhakathāsu vaṇṇitāni.",
  "tika-abh09t7:123_19": "Vaṇṇābhogassa hi atthitāya purimāni abhibhāyatanāni vaṇṇābhogarahitasahitatāya ettha kevalato visesasabbhāvā catudhā vuttāni,",
  "tika-abh09t7:123_20": "nīlādīni pana cattāri suvisuddhavaṇṇavasena sukhārohatāya ñāṇuttariko abhibhavitvā appanaṁ nibbatteti,",
  "tika-abh09t7:123_21": "tasmā ārammaṇavisesābhāvepi jhānuppattivisesato imesaṁ aṭṭhannaṁ abhibhāyatanānaṁ vasena paccekaṁ aṭṭhavidhā hontīti veditabbā.",
  "tika-abh09t7:123_22": "Abhibhāyatanakathā.",
  "tika-abh09t7:124_0": "Tāni puna yathā ca abhibhāyatanavasena,",
  "tika-abh09t7:124_1": "evaṁ vimokkhavasenāpi paccekaṁ tividhā honti.",
  "tika-abh09t7:124_2": "Bhagavatā hi “rūpī rūpāni passati,",
  "tika-abh09t7:124_3": "ajjhattaṁ arūpasaññī bahiddhā rūpāni passati,",
  "tika-abh09t7:124_4": "subhantveva adhimutto hotī”ti tayo vimokkhā desitā.",
  "tika-abh09t7:124_5": "Te ca kasiṇesveva adhimuccanavasena jhānuppattivisesato,",
  "tika-abh09t7:124_6": "bhāvanārammaṇavisesato kimidaṁ adhimuccanaṁ nāma?",
  "tika-abh09t7:124_7": "Paccanīkadhammehi suṭṭhu vimuccanaṁ,",
  "tika-abh09t7:124_8": "ārammaṇesu ca suṭṭhu abhirati,",
  "tika-abh09t7:124_9": "pitu mātu aṅke vissaṭṭhaṅgapaccaṅgassa dārakassa sayanaṁ viya aniggahitabhāvena nirāsaṅkatāya ārammaṇe pavattīti vuttaṁ hoti.",
  "tika-abh09t7:124_10": "Tattha rūpīti ajjhattaṁ kesādīsu uppāditaṁ rūpajjhānaṁ rūpaṁ nāma,",
  "tika-abh09t7:124_11": "tadassa atthīti rūpī.",
  "tika-abh09t7:124_12": "Ajjhattampi hi kesādīsu nīlaṁ,",
  "tika-abh09t7:124_13": "medādīsu pītaṁ,",
  "tika-abh09t7:124_14": "maṁsādīsu lohitaṁ,",
  "tika-abh09t7:124_15": "dantādīsu odātañca vaṇṇakasiṇavasena ābhujitvā parikammaṁ karontassa rūpajjhānāni,",
  "tika-abh09t7:124_16": "kasiṇaṁ ugghāṭetvā ca arūpajjhānāni uppajjanteva.",
  "tika-abh09t7:124_17": "Rūpāni passatīti bahiddhāpi nīlakasiṇādirūpāni jhānacakkhunā passati,",
  "tika-abh09t7:124_18": "iminā ajjhattabahiddhavatthukesu kasiṇesu jhānappaṭilābho dassito.",
  "tika-abh09t7:124_19": "Ajjhattaṁ arūpasaññīti attano kesādīsu anuppāditarūpāvacarajjhāno,",
  "tika-abh09t7:124_20": "iminā bahiddhā paṭiladdhajjhānatā dassitā.",
  "tika-abh09t7:124_21": "Subhantveva adhimutto hotīti iminā suvisuddhesu nīlādivaṇṇakasiṇesu “subha”nti adhimuttivasena paṭiladdhajjhānatā dassitā.",
  "tika-abh09t7:124_22": "Evaṁ ārammaṇavisesābhāvepi adhimuttivasena jhānuppattivisesato imesaṁ tiṇṇaṁ vimokkhānaṁ vasena paccekaṁ tividhā hontīti veditabbā.",
  "tika-abh09t7:124_23": "Vimokkhakathā.",
  "tika-abh09t7:125_0": "Yathā ca vimokkhato,",
  "tika-abh09t7:125_1": "evaṁ paṭipadābhedato paccekaṁ catubbidhā honti dukkhapaṭipadaṁ dandhābhiññaṁ,",
  "tika-abh09t7:125_2": "dukkhapaṭipadaṁ khippābhiññaṁ,",
  "tika-abh09t7:125_3": "sukhapaṭipadaṁ dandhābhiññaṁ,",
  "tika-abh09t7:125_4": "sukhapaṭipadaṁ khippābhiññanti.",
  "tika-abh09t7:125_5": "Tattha paṭhamasamannāhārato paṭṭhāya yāva upacāraṁ uppajjati,",
  "tika-abh09t7:125_6": "tāva pavattā jhānabhāvanā “paṭipadā”ti vuccati.",
  "tika-abh09t7:125_7": "Sā ekaccassa dukkhā nīvaraṇādipaccanīkadhammasamudācāragahanatāya asukhasevanā hoti,",
  "tika-abh09t7:125_8": "ekaccassa tadabhāvato sukhā.",
  "tika-abh09t7:125_9": "Upacārato pana paṭṭhāya yāva appanā,",
  "tika-abh09t7:125_10": "tāva pavattā paññā “abhiññā”ti vuccati.",
  "tika-abh09t7:125_11": "Sā ekaccassa dandhā asīghappavattinī,",
  "tika-abh09t7:125_12": "ekaccassa khippā.",
  "tika-abh09t7:125_13": "Asappāyasevino dukkhā paṭipadā hoti dandhā ca abhiññā,",
  "tika-abh09t7:125_14": "sappāyasevino sukhā paṭipadā hoti khippā ca abhiññā.",
  "tika-abh09t7:125_15": "Pubbāparakālesu sappāyāsappāyasevanavasena vomissatā ca veditabbā.",
  "tika-abh09t7:125_16": "Tathā palibodhupacchedādikaṁ pubbakiccaṁ asampādentassa paṭipadā dukkhā,",
  "tika-abh09t7:125_17": "sampādentassa sukhā paṭipadā.",
  "tika-abh09t7:125_18": "Appanākosallaṁ asampādentassa dandhābhiññā,",
  "tika-abh09t7:125_19": "sampādentassa khippā.",
  "tika-abh09t7:125_20": "Kilesindriyānaṁ vā tikkhamudutāya paṭhamā,",
  "tika-abh09t7:125_21": "vipariyāyena catutthā,",
  "tika-abh09t7:125_22": "vomissatāya majjhimā dveti veditabbā.",
  "tika-abh09t7:125_23": "Taṇhāvijjābhibhavanānabhibhavanavasena vā samathavipassanāsu katādhikārākatādhikāratāvasena vāpi etāsaṁ pabhedo veditabbo.",
  "tika-abh09t7:125_24": "Paṭhamajjhānādiāgamanavasenāpi dutiyādīnaṁ paṭipadābhiññābhedo hotiyevāti daṭṭhabbaṁ.",
  "tika-abh09t7:125_25": "Evaṁ paṭipadāvasena paccekaṁ catubbidhā hontīti veditabbā.",
  "tika-abh09t7:125_26": "Paṭipadākathā.",
  "tika-abh09t7:126_0": "Yathā ca paṭipadāhi,",
  "tika-abh09t7:126_1": "evaṁ ārammaṇabhedatopi paccekaṁ catubbidhā honti parittaṁ parittārammaṇaṁ,",
  "tika-abh09t7:126_2": "parittaṁ appamāṇārammaṇaṁ,",
  "tika-abh09t7:126_3": "appamāṇaṁ parittārammaṇaṁ,",
  "tika-abh09t7:126_4": "appamāṇaṁ appamāṇārammaṇanti.",
  "tika-abh09t7:126_5": "Tattha yaṁ appaguṇaṁ,",
  "tika-abh09t7:126_6": "uparijjhānassa paccayo bhavituṁ na sakkoti,",
  "tika-abh09t7:126_7": "idaṁ parittaṁ.",
  "tika-abh09t7:126_8": "Yaṁ pana avaḍḍhite ārammaṇe pavattaṁ,",
  "tika-abh09t7:126_9": "taṁ parittaṁ ārammaṇaṁ assāti parittārammaṇaṁ.",
  "tika-abh09t7:126_10": "Vipariyāyato appamāṇaṁ appamāṇārammaṇaṁ.",
  "tika-abh09t7:126_11": "Tadubhayavomissatāya majjhe itaradvayaṁ veditabbaṁ.",
  "tika-abh09t7:126_12": "Evaṁ ārammaṇabhedato catubbidhā hontīti veditabbā.",
  "tika-abh09t7:126_13": "Ārammaṇakathā.",
  "tika-abh09t7:127_0": "Yathā ca paṭipadārammaṇehi,",
  "tika-abh09t7:127_1": "evaṁ adhipatīnaṁ vasena paccekaṁ catubbidhatā,",
  "tika-abh09t7:127_2": "hīnattikavasena puna tividhatā ca yojetvā veditabbā.",
  "tika-abh09t7:128_0": "Dasakasiṇamūlavibhāgakathā niṭṭhitā.",
  "tika-abh09t7:129_0": "Yathā kasiṇamūlesu,",
  "tika-abh09t7:129_1": "evaṁ brahmavihāramūlesupi yathāyogaṁ vibhāgo veditabbo –",
  "tika-abh09t7:129_2": "mettākaruṇāmuditāvasena hi ādito cattāri jhānāni paccekaṁ tividhā honti mettāsahagataṁ,",
  "tika-abh09t7:129_3": "karuṇāsahagataṁ,",
  "tika-abh09t7:129_4": "muditāsahagatanti.",
  "tika-abh09t7:129_5": "Pañcamajjhānaṁ pana upekkhābrahmavihāravasena ekavidhaṁ upekkhāsahagatanti.",
  "tika-abh09t7:129_6": "Purimesu hi tīsu pañcamajjhānaṁ nuppajjati. Kasmā?",
  "tika-abh09t7:129_7": "Somanassāvippayogato,",
  "tika-abh09t7:129_8": "somanassasamuṭṭhitānaṁ byāpādavihiṁsāratīnaṁ yathākkamaṁ nissaraṇattā,",
  "tika-abh09t7:129_9": "pacchime ca tikacatukkajjhānaṁ nuppajjati. Kasmā?",
  "tika-abh09t7:129_10": "Upekkhāvedanāsampayogato,",
  "tika-abh09t7:129_11": "tassā ca paṭighānunayanissaraṇato majjhattākārena pavattito,",
  "tika-abh09t7:129_12": "tāni puna paṭipadārammaṇādhipatihīnattikabhedehi pubbe vuttanayena yojetvā veditabbāni.",
  "tika-abh09t7:129_13": "Ettha ca appasattārammaṇavasena parittārammaṇatā,",
  "tika-abh09t7:129_14": "bahusattārammaṇavasena appamāṇārammaṇatā ca ekasmiṁ satte appanaṁ pāpetvā anukkamena ekāvāsaekavīthigāmādigatasattesu",
  "tika-abh09t7:129_15": "pāpanavasena vaḍḍhanā ca veditabbā.",
  "tika-abh09t7:129_16": "Dhammuddese panettha karuṇāsahagate muditāvirahitā pañcatiṁsa dhammā,",
  "tika-abh09t7:129_17": "tesu chandādayo cattāro,",
  "tika-abh09t7:129_18": "karuṇā cāti pañceva yevāpanakā,",
  "tika-abh09t7:129_19": "karuṇā ca niyatāti veditabbā.",
  "tika-abh09t7:129_20": "Evaṁ muditāsahagatepi.",
  "tika-abh09t7:129_21": "Kevalaṁ karuṇāvirahitā muditā niyatā pavattāti ayamettha viseso.",
  "tika-abh09t7:129_22": "Avasesabrahmavihāradvaye,",
  "tika-abh09t7:129_23": "pana kasiṇāsubhādīsu ca sabbattha karuṇāmuditāvirahitā ca catuttiṁsa dhammā,",
  "tika-abh09t7:129_24": "tattha ca chandādayo cattārova yevāpanakā veditabbāti.",
  "tika-abh09t7:129_25": "Brahmavihāramūlavibhāgakathā.",
  "tika-abh09t7:130_0": "Asubhabhedato pana paṭhamajjhānamevekaṁ dasavidhaṁ hoti uddhumātakasaññāsahagataṁ vinīlakavipubbakavicchiddakavikkhāyitakavikkhittakahatavikkhittakalohitakapuḷavakaaṭṭhikasaññāsahagatanti,",
  "tika-abh09t7:130_1": "dasavidhepi cetasmiṁ asubhe paṭikūlattā,",
  "tika-abh09t7:130_2": "dubbalattā ca vitakkabaleneva jhānaṁ tiṭṭhati,",
  "tika-abh09t7:130_3": "na vinā vitakkena sīghasotāya nadiyā arittabaleneva nāvā viya,",
  "tika-abh09t7:130_4": "tasmā paṭhamajjhānamevettha uppajjati,",
  "tika-abh09t7:130_5": "samathavipassanādiānisaṁsadassāvitāya,",
  "tika-abh09t7:130_6": "panettha nīvaraṇappahānena ca pītisomanassaṁ uppajjati bahuvetanalābhadassanena pupphachaḍḍakassa gūtharāsimhi viya,",
  "tika-abh09t7:130_7": "upasantabyādhidukkhassa ca rogino vamanavirecanappavattiyaṁ viyāti daṭṭhabbaṁ.",
  "tika-abh09t7:130_8": "Taṁ pana dasavidhampi paṭhamajjhānaṁ paṭipadārammaṇādhipatihīnattikavasena paccekaṁ yojetvā veditabbaṁ.",
  "tika-abh09t7:130_9": "Ettha ca asubhārammaṇassa avaḍḍhanīyatāya khuddake uddhumātakādiṭṭhāne uppannaṁ nimittaṁ parittārammaṇaṁ,",
  "tika-abh09t7:130_10": "mahante appamāṇārammaṇaṁ veditabbaṁ.",
  "tika-abh09t7:130_11": "Etesu pana dasasu asubhesu sāmaññato dvattiṁsākāravasena,",
  "tika-abh09t7:130_12": "navasivathikapabbavasena ca pavattā kāyagatāsati saṅgahitā,",
  "tika-abh09t7:130_13": "vaṇṇakasiṇesu ca kesādīnaṁ koṭṭhāsānaṁ nīlādivaṇṇārammaṇā,",
  "tika-abh09t7:130_14": "catukkapañcakajjhānavasena uppannā kāyagatāsati ca saṅgahitā.",
  "tika-abh09t7:130_15": "Padabhājanīye visuṁ na vuttā,",
  "tika-abh09t7:130_16": "tasmā tesaṁ vasenāpi vibhāgo veditabbo.",
  "tika-abh09t7:130_17": "Asubhamūlavibhāgakathā.",
  "tika-abh09t7:131_0": "Evaṁ ārammaṇādibhedato ca bhinnānaṁ rūpāvacarakusaladhammānaṁ kāladesādibhedena anantatā,",
  "tika-abh09t7:131_1": "bhagavatā ca ekattaṁ upanetvā desitabhāvo,",
  "tika-abh09t7:131_2": "vitthāranayātideso ca kāmāvacarakusale vuttānusārena yathānurūpaṁ ñātabbo.",
  "tika-abh09t7:131_3": "Ito paraṁ arūpāvacarādīsupi visesamattameva vakkhāma.",
  "tika-abh09t7:131_4": "Evaṁ visayādippabhedato vinicchayo veditabbo.",
  "tika-abh09t7:132_0": "Rūpāvacarakusaladhammā niṭṭhitā.",
  "tika-abh09t7:133_0": "Arūpāvacarā pana kusaladhammā sampayogato na bhinnā,",
  "tika-abh09t7:133_1": "sabbepi upekkhekaggatāsampayuttāva,",
  "tika-abh09t7:133_2": "dhammuddesāditopi sabbaso rūpāvacarapañcamajjhānasadisā.",
  "tika-abh09t7:133_3": "Arūpāvacarabhāvo eva hettha viseso.",
  "tika-abh09t7:133_4": "Visayādippabhedatoti ettha pana ārammaṇato te catubbidhā honti.",
  "tika-abh09t7:133_5": "Seyyathidaṁ –",
  "tika-abh09t7:133_6": "ākāsānañcāyatanaṁ viññāṇañcāyatanaṁ ākiñcaññāyatanaṁ nevasaññānāsaññāyatananti.",
  "tika-abh09t7:133_7": "Tattha hi kasiṇugghāṭimākāse “ananto ākāso”ti pavattaṁ paṭhamaṁ,",
  "tika-abh09t7:133_8": "tasmiṁ paṭhamāruppaviññāṇe “anantaṁ viññāṇa”nti pavattaṁ dutiyaṁ,",
  "tika-abh09t7:133_9": "tassa paṭhamāruppaviññāṇassa abhāve “natthi kiñcī”ti pavattaṁ tatiyaṁ,",
  "tika-abh09t7:133_10": "tasmiṁ tatiye “santametaṁ paṇītameta”nti pavattaṁ catutthaṁ.",
  "tika-abh09t7:133_11": "Purimapurimehi pacchimapacchimaṁ santasantatarasantatamanti ca veditabbaṁ.",
  "tika-abh09t7:134_0": "Nanu rūpāvacaresu vitakkādiaṅgasamatikkamato uparūparijhānānaṁ santatarādibhāvo vutto,",
  "tika-abh09t7:134_1": "aṅgātikkamarahitesu pana āruppesu kathanti?",
  "tika-abh09t7:134_2": "Ārammaṇātikkamato.",
  "tika-abh09t7:134_3": "Etesu hi kasiṇarūpasamatikkamato paṭhamaṁ jhānaṁ rūpāvacarapañcamajjhānato santaṁ,",
  "tika-abh09t7:134_4": "tatopi kasiṇugghāṭimākāsātikkamato dutiyaṁ,",
  "tika-abh09t7:134_5": "tatopi ākāse pavattaviññāṇātikkamato tatiyaṁ,",
  "tika-abh09t7:134_6": "tatopi ākāse pavattaviññāṇassa samatikkamato catutthanti.",
  "tika-abh09t7:134_7": "Evaṁ aṅgasamattepi thūlathūlātikkamena sukhumasukhumārammaṇatāya uparūparijjhānānaṁ santatarādibhāvo",
  "tika-abh09t7:134_8": "veditabbo samāyāmavitthārānampi vatthānaṁ suttasukhumatarādibhāvo viya.",
  "tika-abh09t7:134_9": "Nanu abhāvārammaṇatāya tatiyāruppaṁ santapaṇītato manasi karontassa catutthāruppassa kathaṁ tattha nikantipariyādānaṁ,",
  "tika-abh09t7:134_10": "kathaṁ ca samatikkamo vā hotīti?",
  "tika-abh09t7:134_11": "Asamāpajjitukāmatāya,",
  "tika-abh09t7:134_12": "sā ca attano santapaṇītatāya.",
  "tika-abh09t7:134_13": "Yathā hi rājā dantakārādisippikānaṁ atisukhumamanāpasippaṁ disvā “chekā vatime ācariyā”ti tesaṁ chekatāya tussantopi na taṁ sippikabhāvaṁ pattheti,",
  "tika-abh09t7:134_14": "taṁ samatikkamma rājabhāve eva tiṭṭhati,",
  "tika-abh09t7:134_15": "evaṁsampadamidaṁ daṭṭhabbaṁ.",
  "tika-abh09t7:134_16": "Evaṁ ārammaṇabhedato catubbidhānampetesaṁ puna paṭipadārammaṇādhipatihīnattikabhedehi pubbe vuttanayeneva paccekaṁ bhedo veditabbo.",
  "tika-abh09t7:135_0": "Ettha ca rūpāvacaracatutthajjhānanikanti pariyādānadukkhatāya paṭhamāruppassa,",
  "tika-abh09t7:135_1": "paṭhamāruppādinikantipariyādānadukkhatāya dutiyāruppādīnañca dukkhapaṭipadatā,",
  "tika-abh09t7:135_2": "pariyādiṇṇanikantikassa tadappanāparivāsadandhatāya dandhābhiññatā,",
  "tika-abh09t7:135_3": "vipariyāyena itarā ca veditabbā.",
  "tika-abh09t7:135_4": "Parittakasiṇugghāṭimākāsamūlakānaṁ pana catunnaṁ parittārammaṇatā,",
  "tika-abh09t7:135_5": "vipariyāyānaṁ appamāṇārammaṇatā veditabbā.",
  "tika-abh09t7:135_6": "Rūpārūpāvacarā panettha adhipatisahitāva uppajjanti,",
  "tika-abh09t7:135_7": "na vinā adhipatīhi.",
  "tika-abh09t7:135_8": "Kāmāvacarā tu adhipatirahitāpi uppajjanti,",
  "tika-abh09t7:135_9": "te ca ārammaṇādhipati sahajātādhipatīti dvepi labbhanti.",
  "tika-abh09t7:135_10": "Rūpārūpāvacarā pana sahajātādhipatimeva, netaraṁ.",
  "tika-abh09t7:135_11": "Tattha ca chandādhipatinā sahajātā dhammā chandādhipateyyā,",
  "tika-abh09t7:135_12": "chando pana adhipati eva,",
  "tika-abh09t7:135_13": "na chandādhipateyyo.",
  "tika-abh09t7:135_14": "Itare pana adhipateyyāva,",
  "tika-abh09t7:135_15": "nādhipatayo aññassa attanā sahajātassa chandassa,",
  "tika-abh09t7:135_16": "itaresañca adhipatiyatthassa abhāvā.",
  "tika-abh09t7:135_17": "Ekasmiṁ hi cittuppāde chandādīsu catūsupi vijjamānesu yathāpaccayaṁ sahajātādhipati ekova labbhati.",
  "tika-abh09t7:135_18": "Evaṁ vīriyādhipatiyādīsupi yathānurūpaṁ ñātabbaṁ.",
  "tika-abh09t7:135_19": "Evaṁ visayādippabhedato vinicchayo ñātabbo.",
  "tika-abh09t7:136_0": "Arūpāvacarakusaladhammā niṭṭhitā.",
  "tika-abh09t7:137_0": "Lokuttarā pana kusalā maggasampayogabhedato catubbidhā.",
  "tika-abh09t7:137_1": "Seyyathidaṁ –",
  "tika-abh09t7:137_2": "sotāpattimaggasampayuttaṁ sakadāgāmimaggasampayuttaṁ anāgāmimaggasampayuttaṁ arahattamaggasampayuttanti.",
  "tika-abh09t7:137_3": "Nanu catūsupi cetesu maggasampayogo samāno aṭṭhannampi maggaṅgānaṁ sabbattha uppattito kathaṁ tattha bhedoti?",
  "tika-abh09t7:137_4": "Anusayappahānasaṅkhātassa maggakiccassa bhedato.",
  "tika-abh09t7:137_5": "Anusaye mārento gacchatīti hi maggo.",
  "tika-abh09t7:137_6": "Maggā hi yathāsakaṁ anusaye pajahanti eva,",
  "tika-abh09t7:137_7": "nimittā vuṭṭhahanti,",
  "tika-abh09t7:137_8": "pavattañca chindanti nāmāti vuccanti.",
  "tika-abh09t7:137_9": "Nimittanti ca pañcakkhandhā,",
  "tika-abh09t7:137_10": "pavattantipi te eva.",
  "tika-abh09t7:137_11": "Taṁ duvidhaṁ upādinnakaṁ,",
  "tika-abh09t7:137_12": "anupādinnakañca.",
  "tika-abh09t7:138_0": "Tatthapi sotāpattimaggo diṭṭhānusayaṁ,",
  "tika-abh09t7:138_1": "vicikicchānusayaṁ,",
  "tika-abh09t7:138_2": "tadekaṭṭhe ca kilese,",
  "tika-abh09t7:138_3": "taṁsahajātāni diṭṭhisampayuttāni,",
  "tika-abh09t7:138_4": "vicikicchāsampayuttañcāti pañcākusalacittāni ca uppajjamānova samugghāteti,",
  "tika-abh09t7:138_5": "samugghātento ca apāyabhavato ceva sugatibhavato ca ṭhapetvā satta bhave tadavasesato vuṭṭhāti.",
  "tika-abh09t7:138_6": "Tattha yadetaṁ paṭhamamaggānuppattiyaṁ uppajjamānārahaṁ diṭṭhivicikicchāsampayuttapañcacittasamuṭṭhānaṁ rūpaṁ,",
  "tika-abh09t7:138_7": "taṁ rūpakkhandho,",
  "tika-abh09t7:138_8": "tāni pañca cittāni viññāṇakkhandho,",
  "tika-abh09t7:138_9": "taṁsampayuttā vedanādayo itare tayo khandhā.",
  "tika-abh09t7:138_10": "Ime anupādinnapañcakkhandhā anupādinnanimittaṁ,",
  "tika-abh09t7:138_11": "anupādinnappavattaṁ nāma.",
  "tika-abh09t7:138_12": "Tato paṭhamamaggo vuṭṭhāti,",
  "tika-abh09t7:138_13": "taṁ chindati nāma.",
  "tika-abh09t7:138_14": "Yadetaṁ apāyabhave,",
  "tika-abh09t7:138_15": "sugatiyañca ṭhapetvā satta bhave tadavasese ca paṭhamamaggānuppattiyaṁ āyatiṁ uppajjamānārahaṁ kammajakkhandhapañcakaṁ,",
  "tika-abh09t7:138_16": "taṁ upādinnanimittaṁ,",
  "tika-abh09t7:138_17": "upādinnappavattaṁ nāma.",
  "tika-abh09t7:138_18": "Tato paṭhamamaggo vuṭṭhāti,",
  "tika-abh09t7:138_19": "tañca chindati nāma.",
  "tika-abh09t7:138_20": "Tatova paṭhamamaggo anusayaṁ pajahantova nimittā vuṭṭhahati,",
  "tika-abh09t7:138_21": "pavattañca chindati nāmāti veditabbaṁ.",
  "tika-abh09t7:138_22": "Evaṁ itaramaggesupi upādinnānupādinnanimittappavattaṁ vuṭṭhānaṁ chindanaṁ yathānurūpaṁ ñātabbaṁ.",
  "tika-abh09t7:139_0": "Sakadāgāmimaggo pana oḷārikakāmarāgānusayaṁ,",
  "tika-abh09t7:139_1": "paṭighānusayaṁ,",
  "tika-abh09t7:139_2": "tadekaṭṭhe ca kilese,",
  "tika-abh09t7:139_3": "taṁsahajātāni ca tathā pavattāni cattāri diṭṭhivippayuttāni,",
  "tika-abh09t7:139_4": "dve ca domanassasahagatānīti cha akusalacittāni ca uppajjamānova samugghāteti,",
  "tika-abh09t7:139_5": "samugghātento ca kāmasugatito ṭhapetvā ekabhavaṁ tadavasesato vuṭṭhāti,",
  "tika-abh09t7:139_6": "patanubhūtāva taṁsamaṅgino kāmarāgabyāpādā adhimattā,",
  "tika-abh09t7:139_7": "te ca kadāci viraḷāva uppajjantīti veditabbā.",
  "tika-abh09t7:140_0": "Anāgāmimaggopi tāneva tanusahagatakāmarāgappaṭighānusayavasena uppannāni cha cittāni uppajjamānova samugghāteti,",
  "tika-abh09t7:140_1": "samugghātento ca kāmabhavato vuṭṭhāti.",
  "tika-abh09t7:140_2": "Arahattamaggo pana rūparāgaarūparāgamānāvijjānusaye,",
  "tika-abh09t7:140_3": "uddhaccaṁ,",
  "tika-abh09t7:140_4": "tadekaṭṭhe sabbe kilese ca taṁsahajātāni cattāri diṭṭhivippayuttāni,",
  "tika-abh09t7:140_5": "uddhaccasahagatañcāti pañcākusalacittāni ca uppajjamānova samugghāteti,",
  "tika-abh09t7:140_6": "samugghātento ca rūpārūpato,",
  "tika-abh09t7:140_7": "sabbabhavatopi vuṭṭhāti.",
  "tika-abh09t7:140_8": "Sesaṁ paṭhamamagge vuttānusārato veditabbaṁ.",
  "tika-abh09t7:140_9": "Evaṁ anusayappahānasaṅkhātakiccabhedato catunnaṁ maggānaṁ bhedo veditabbo.",
  "tika-abh09t7:141_0": "Tadevaṁ maggasampayogabhedato catubbidhaṁ,",
  "tika-abh09t7:141_1": "puna jhānaṅgasampayogabhedato paccekaṁ pañcavidhā honti. Kathaṁ?",
  "tika-abh09t7:141_2": "Paṭhamamaggasampayuttaṁ tāva vitakkavicārapītisukhekaggatāsampayuttaṁ paṭhamajjhānikaṁ,",
  "tika-abh09t7:141_3": "vicārapītisukhekaggatāsampayuttaṁ dutiyajjhānikaṁ,",
  "tika-abh09t7:141_4": "pītisukhekaggatāsampayuttaṁ tatiyajjhānikaṁ,",
  "tika-abh09t7:141_5": "sukhekaggatāsampayuttaṁ catutthajjhānikaṁ,",
  "tika-abh09t7:141_6": "upekkhekaggatāsampayuttaṁ pañcamajjhānikañcāti pañcavidhaṁ hoti.",
  "tika-abh09t7:141_7": "Evaṁ dutiyamaggādisampayuttā cāti vīsatividhā honti,",
  "tika-abh09t7:141_8": "ettha ca catukkanayavasena soḷasavidhatāpi yojetabbā.",
  "tika-abh09t7:141_9": "Kiṁ panettha evaṁ jhānaṅgayogabhedassa niyāmakaṁ kāraṇanti?",
  "tika-abh09t7:141_10": "Saṅkhārupekkhāñāṇaṁ.",
  "tika-abh09t7:141_11": "Tasmiṁ hi vuṭṭhānagāminivipassanābhūte somanassasahagate ariyamaggā pañcamajjhānikā na uppajjanti,",
  "tika-abh09t7:141_12": "somanassasahagatā catukkajjhānikāva uppajjanti,",
  "tika-abh09t7:141_13": "upekkhāsahagate ca catukkajjhānikā na uppajjanti,",
  "tika-abh09t7:141_14": "upekkhāsahagatā pañcamajjhānikāva uppajjanti.",
  "tika-abh09t7:142_0": "Nanu cettha saṅkhārupekkhāñāṇaṁ somanassupekkhāsahagatattā catukkapañcamajjhānikānaṁ somanassupekkhāsahagatabhāvassa niyāmakahetu,",
  "tika-abh09t7:142_1": "vitakkādiaṅgasamatikkamato pana nesaṁ dutiyādijjhānabhāvassa niyāmakena aññena bhavitabbaṁ.",
  "tika-abh09t7:142_2": "Na hi saṅkhārupekkhāñāṇaṁ vitakkādivikalaṁ uppajjati.",
  "tika-abh09t7:142_3": "Yena taṁ niyāmakaṁ bhaveyya,",
  "tika-abh09t7:142_4": "kiṁ taṁ niyāmakakāraṇanti?",
  "tika-abh09t7:142_5": "Pādakajjhānaṁ,",
  "tika-abh09t7:142_6": "sammasitajjhānaṁ vā.",
  "tika-abh09t7:142_7": "Rūpārūpāvacaresu hi yaṁ yaṁ jhānaṁ samāpajjitvā tatuṭṭhāya ye keci pakiṇṇakasaṅkhāre sammasitvā ye magge uppādeti,",
  "tika-abh09t7:142_8": "te sabbe taṁtaṁjhānasadisāva honti.",
  "tika-abh09t7:142_9": "Yaṁ yaṁ vā pana jhānaṁ,",
  "tika-abh09t7:142_10": "taṁsampayutte ca aniccādito vipassitvā ye ye magge uppādeti,",
  "tika-abh09t7:142_11": "te ca taṁtaṁjhānasadisāva honti bhūmivaṇṇasadisavaṇṇā godhā viya.",
  "tika-abh09t7:142_12": "Tattha ca sukkhavipassakassa uppannamaggāpi,",
  "tika-abh09t7:142_13": "samāpattilābhinā jhānaṁ pādakaṁ akatvā asammasitvāva uppāditamaggāpi paṭhamajjhānaṁ pādakaṁ katvā taṁ",
  "tika-abh09t7:142_14": "taṁ vā sammasitvā uppāditamaggāpi sabbe ekasadisā paṭhamajjhānikāva honti.",
  "tika-abh09t7:142_15": "Na hi lokuttaramaggo appanaṁ appatto nāma atthi.",
  "tika-abh09t7:142_16": "Dutiyatatiyacatutthajjhānāni pādakāni katvā vā tattha gate dhamme sammasitvā vā uppāditamaggā yathākkamaṁ caturaṅgikā,",
  "tika-abh09t7:142_17": "tivaṅgikā,",
  "tika-abh09t7:142_18": "duvaṅgikā ca honti.",
  "tika-abh09t7:142_19": "Pañcamajjhānaṁ,",
  "tika-abh09t7:142_20": "pana āruppajjhānāni ca pādakaṁ katvā vā tattha gate dhamme sammasitvā vā uppāditamaggā upekkhekaggatāvasena duvaṅgikāva honti.",
  "tika-abh09t7:142_21": "Etesañca pañcannaṁ jhānikānampi pubbabhāge vipassanā somanassasahagatāpi hoti upekkhāsahagatāpi,",
  "tika-abh09t7:142_22": "vuṭṭhānagāminī pana vipassanā catukkajjhānikānaṁ somanassasahagatā hoti.",
  "tika-abh09t7:142_23": "Pañcamajjhānikānaṁ pana upekkhāsahagatāvāti tadeva pādakajjhānaṁ,",
  "tika-abh09t7:142_24": "sammasitajjhānaṁ vā niyāmakakāraṇanti veditabbaṁ.",
  "tika-abh09t7:142_25": "Evaṁ sampayogato vinicchayo.",
  "tika-abh09t7:143_0": "Dhammuddesādito pana paṭhamajjhānikesu tāva catūsu kāmāvacarapaṭhamakusale vuttadhammesu ṭhapetvā karuṇāmuditā sattatiṁsa dhammā honti.",
  "tika-abh09t7:143_1": "Viratiyo panettha niyatā,",
  "tika-abh09t7:143_2": "pāḷiyañca rūpena niddiṭṭhā,",
  "tika-abh09t7:143_3": "chandādayo ca cattāro yevāpanakāti veditabbā.",
  "tika-abh09t7:144_0": "Saṅgahavāre pana bodhipakkhiyadhammesu pubbe saṅgahitāvasesānaṁ satipaṭṭhānasammappadhānaiddhipādabojjhaṅgānaṁ",
  "tika-abh09t7:144_1": "vasena atirekā cattāro saṅgahā veditabbā.",
  "tika-abh09t7:144_2": "Paṭhamajjhānikamaggasampayuttesu hi dhammesu sati upaṭṭhānaṭṭhena satipaṭṭhānaṁ,",
  "tika-abh09t7:144_3": "sā visayabhedena catubbidhā,",
  "tika-abh09t7:144_4": "itare assatipaṭṭhānāti sabbeva te dvidhā honti.",
  "tika-abh09t7:144_5": "Tathā vīriyaṁ padahanaṭṭhena sammappadhānaṁ,",
  "tika-abh09t7:144_6": "taṁ kiccabhedena catubbidhaṁ,",
  "tika-abh09t7:144_7": "itare asammappadhānāti.",
  "tika-abh09t7:144_8": "Tathā chando vīriyaṁ cittaṁ amohoti cattāro dhammā ijjhanakaṭṭhena yathākkamaṁ “chandiddhipādo vīriyacittavīmaṁsiddhipādo”ti",
  "tika-abh09t7:144_9": "nāmena “iddhipādā”ti vuccanti,",
  "tika-abh09t7:144_10": "itare “aniddhipādā”ti.",
  "tika-abh09t7:144_11": "Tathā sati amoho vīriyaṁ pīti passaddhi samādhi tatramajjhattatāti ime satta dhammā bujjhanaṭṭhena yathākkamaṁ",
  "tika-abh09t7:144_12": "“satisambojjhaṅgo dhammavicayasambojjhaṅgo vīriyapītipassaddhisamādhiupekkhāsambojjhaṅgo”ti vuccanti,",
  "tika-abh09t7:144_13": "itare abojjhaṅgāti evaṁ cattāro saṅgahā.",
  "tika-abh09t7:145_0": "Sesaṁ sabbaṁ lakkhaṇādito paṭṭhāya suññatavārapariyosānaṁ kāmāvacarapaṭhamakusale vuttasadisameva,",
  "tika-abh09t7:145_1": "kevalaṁ pana maggaṅgasaṅgahe “aṭṭhaṅgiko maggo hotī”ti padabhājanīye sarūpeneva niddiṭṭhaṁ,",
  "tika-abh09t7:145_2": "indriyasaṅgahe paññindriyaṭṭhāne paṭhamamaggassa anaññātaññassāmītindriyaṁ gahetvā itaramaggānaṁ aññindriyaṁ gahetvāva aṭṭhindriyanti aṭṭhindriyatā,",
  "tika-abh09t7:145_3": "sabbattha lokuttaratā ca viseso,",
  "tika-abh09t7:145_4": "sesaṁ tādisameva.",
  "tika-abh09t7:145_5": "Paṭhamajjhānikā cattāro maggā.",
  "tika-abh09t7:146_0": "Tathā dutiyajjhānikesupi kevalaṁ dhammuddese vitakkābhāvo,",
  "tika-abh09t7:146_1": "saṅgahavāre caturaṅgajjhānatā,",
  "tika-abh09t7:146_2": "sattaṅgamaggatā ca viseso,",
  "tika-abh09t7:146_3": "sesaṁ paṭhamajjhānikasadisameva.",
  "tika-abh09t7:146_4": "Dutiyajjhānikamaggā.",
  "tika-abh09t7:147_0": "Tathā tatiyajjhānikesupi kevalaṁ dhammuddese vicārābhāvo,",
  "tika-abh09t7:147_1": "saṅgahavāre tivaṅgikajjhānatā ca viseso,",
  "tika-abh09t7:147_2": "sesaṁ dutiyajjhānikasadisameva.",
  "tika-abh09t7:147_3": "Tatiyajjhānikamaggā.",
  "tika-abh09t7:148_0": "Tathā catutthajjhānikesupi kevalaṁ dhammuddese pītiyā abhāvo,",
  "tika-abh09t7:148_1": "koṭṭhāsavāre duvaṅgikajjhānatā,",
  "tika-abh09t7:148_2": "chaḷaṅgikabojjhaṅgatā ca viseso,",
  "tika-abh09t7:148_3": "sesaṁ tatiyajjhānikasadisameva.",
  "tika-abh09t7:148_4": "Catutthajjhānikamaggā.",
  "tika-abh09t7:149_0": "Tathā pañcamajjhānikesupi kevalaṁ sabbattha vedanāparivattanameva viseso,",
  "tika-abh09t7:149_1": "sesaṁ catutthajjhānikasadisameva.",
  "tika-abh09t7:149_2": "Pañcamajjhānikamaggā.",
  "tika-abh09t7:149_3": "Evaṁ dhammuddesādito vinicchayo.",
  "tika-abh09t7:150_0": "Visayādippabhedato pana sabbepi lokuttarakusalā ārammaṇato nibbānārammaṇāva,",
  "tika-abh09t7:150_1": "tasmā na tato nesaṁ bhedo,",
  "tika-abh09t7:150_2": "paṭipadādibhedato pana pubbe vuttanayena paccekaṁ bhedo veditabbo.",
  "tika-abh09t7:150_3": "Ettha ca yo nāmarūpapariggahato paṭṭhāya kilamanto vipassanaṁ ārabhitvā dukkhena kasirena kilese vikkhambheti,",
  "tika-abh09t7:150_4": "tassa dukkhā paṭipadā hoti.",
  "tika-abh09t7:150_5": "Yo pana vikkhambhitakileso,",
  "tika-abh09t7:150_6": "so vipassanāparivāsaṁ vāsento cirena maggapātubhāvaṁ pāpuṇāti,",
  "tika-abh09t7:150_7": "tassa dandhābhiññā hoti.",
  "tika-abh09t7:150_8": "Iminā nayena itarā tissopi paṭipadābhiññāyo veditabbā.",
  "tika-abh09t7:150_9": "Yathā ca paṭipadādibhedato,",
  "tika-abh09t7:150_10": "evaṁ vimokkhabhedatopi paccekaṁ dvidhā honti –",
  "tika-abh09t7:150_11": "suññatavimokkho appaṇihitavimokkhoti.",
  "tika-abh09t7:151_0": "Tattha suññatanti,",
  "tika-abh09t7:151_1": "appaṇihitanti ca lokuttaramaggassa nāmaṁ.",
  "tika-abh09t7:151_2": "So hi āgamanato saguṇato ārammaṇatoti tīhi kāraṇehi nāmaṁ labhati. Kathaṁ?",
  "tika-abh09t7:151_3": "Idha bhikkhu vipassanākammaṭṭhāniko ādito paṭṭhāya “aniccaṁ dukkhamanattā”ti tividhaṁ anupassanaṁ āropetvā sammasanto vicarati,",
  "tika-abh09t7:151_4": "sacassa vuṭṭhānagāminivipassanā tebhūmake saṅkhāre anattato vipassati,",
  "tika-abh09t7:151_5": "ayaṁ attasuññatādassanaṭṭhena suññatā nāma hoti.",
  "tika-abh09t7:151_6": "Sace dukkhato vipassati,",
  "tika-abh09t7:151_7": "ayaṁ taṇhāpaṇidhirahitaṭṭhena appaṇihitā nāma hoti,",
  "tika-abh09t7:151_8": "tā ubhopi āgamanīyaṭṭhāne ṭhatvā attano attano maggassa yathākkamaṁ suññatamaggo appaṇihitamaggoti nāmaṁ denti.",
  "tika-abh09t7:151_9": "Evaṁ āgamanato nāmalābho veditabbo.",
  "tika-abh09t7:151_10": "Nanu suttantesu sace vuṭṭhānagāminivipassanā aniccato passati,",
  "tika-abh09t7:151_11": "tassā vasena maggo animittavimokkho hotīti katvā tayo vimokkhā kathitāti? Saccaṁ,",
  "tika-abh09t7:151_12": "api ca kho pariyāyato kathitā,",
  "tika-abh09t7:151_13": "nippariyāyato pana sayampi sanimittā attano maggassa animittanāmaṁ dātuṁ asakkuṇeyyatāya dve eva vimokkhā hontīti.",
  "tika-abh09t7:151_14": "Tissopi hi vipassanā niccanimittaṁ,",
  "tika-abh09t7:151_15": "sukhanimittañca ugghāṭanena animittavohāraṁ labhanti,",
  "tika-abh09t7:151_16": "tissopi nimittabhūtesu khandhesu caraṇato sanimittāva,",
  "tika-abh09t7:151_17": "tasmā sayaṁ āgamanīyaṭṭhāne ṭhatvā attano maggassa nippariyāyato animittanāmaṁ dātuṁ na sakkonti.",
  "tika-abh09t7:151_18": "Yasmā pana maggo sayaṁ rāgādīhi suñño,",
  "tika-abh09t7:151_19": "rāgādinimittapaṇidhirahito ca,",
  "tika-abh09t7:151_20": "tasmā saguṇeneva suññatanāmaṁ,",
  "tika-abh09t7:151_21": "appaṇihitanāmañca labhati.",
  "tika-abh09t7:151_22": "Evamassa saguṇato nāmalābho veditabbo.",
  "tika-abh09t7:151_23": "Yasmā pana nibbānaṁ rāgādīhi,",
  "tika-abh09t7:151_24": "saṅkhārehi ca suññattā,",
  "tika-abh09t7:151_25": "rāgādinimittapaṇidhirahitattā ca “suññataṁ,",
  "tika-abh09t7:151_26": "animittaṁ,",
  "tika-abh09t7:151_27": "appaṇihita”nti ca vuccati,",
  "tika-abh09t7:151_28": "tasmā taṁ ārammaṇaṁ katvā uppannamaggopi “suññato, animitto,",
  "tika-abh09t7:151_29": "appaṇihito”ti ca nāmaṁ labhati.",
  "tika-abh09t7:151_30": "Evaṁ ārammaṇato nāmalābho veditabbo.",
  "tika-abh09t7:152_0": "Tesu idha āgamanatova maggo nāmaṁ labhati,",
  "tika-abh09t7:152_1": "na saguṇato,",
  "tika-abh09t7:152_2": "nāpi ārammaṇato,",
  "tika-abh09t7:152_3": "saguṇārammaṇato nāmalābhassa suttantesu pariyāyadesitattā.",
  "tika-abh09t7:152_4": "Teneva hettha maggānaṁ saguṇārammaṇatopi animittavimokkhataṁ aggahetvā suññataappaṇihitavimokkhatāva āgamanato vuttā,",
  "tika-abh09t7:152_5": "tañcāgamanaṁ duvidhaṁ vipassanāgamanaṁ,",
  "tika-abh09t7:152_6": "maggāgamanañca.",
  "tika-abh09t7:152_7": "Tattha vipassanāgamanato maggo ca suññatādināmaṁ labhati,",
  "tika-abh09t7:152_8": "maggāgamanato ca labhateva,",
  "tika-abh09t7:152_9": "idha pana maggassa adhippetattā vipassanāgamanatova veditabbaṁ.",
  "tika-abh09t7:152_10": "Evaṁ vimokkhabhedato paccekaṁ dvidhā honti.",
  "tika-abh09t7:152_11": "Evaṁ visayādippabhedato vinicchayo.",
  "tika-abh09t7:153_0": "Lokuttarakusaladhammā niṭṭhitā.",
  "tika-abh09t7:154_0": "Niṭṭhitā ca mohavicchedaniyā nāma",
  "tika-abh09t7:155_0": "Abhidhammamātikatthasaṁvaṇṇanāya",
  "tika-abh09t7:156_0": "“Kusalā dhammā”ti padassa atthavaṇṇanā.",
  "tika-abh09t7:157_0": "Akusalapadattho",
  "tika-abh09t7:158_0": "Lobhamūlavaṇṇanā",
  "tika-abh09t7:159_0": "Akusalā pana dhammā bhūmito ekavidhā kāmāvacarāva,",
  "tika-abh09t7:159_1": "sampayogato pana mūlavasena tividhā honti lobhamūlā dosamūlā mohamūlāti.",
  "tika-abh09t7:159_2": "Tattha lobhamūlā aṭṭhavidhā somanassasahagataṁ diṭṭhigatasampayuttaṁ asaṅkhāraṁ,",
  "tika-abh09t7:159_3": "tathā sasaṅkhāraṁ,",
  "tika-abh09t7:159_4": "somanassasahagataṁ diṭṭhigatavippayuttaṁ asaṅkhāraṁ,",
  "tika-abh09t7:159_5": "tathā sasaṅkhāraṁ,",
  "tika-abh09t7:159_6": "upekkhāsahagataṁ diṭṭhigatasampayuttaṁ asaṅkhāraṁ,",
  "tika-abh09t7:159_7": "tathā sasaṅkhāraṁ,",
  "tika-abh09t7:159_8": "upekkhāsahagataṁ diṭṭhigatavippayuttaṁ asaṅkhāraṁ,",
  "tika-abh09t7:159_9": "tathā sasaṅkhāranti.",
  "tika-abh09t7:160_0": "Tattha iṭṭhārammaṇe lobhabahulatādīhi kāraṇehi somanassasahagatatā,",
  "tika-abh09t7:160_1": "asaddhammasavanaakalyāṇamittatādīhi diṭṭhisampayuttatā ca veditabbā.",
  "tika-abh09t7:160_2": "Yadā hi “natthi kāmesu ādīnavo”tiādinā nayena micchādiṭṭhiṁ purakkhatvā haṭṭhatuṭṭho kāme vā paribhuñjati,",
  "tika-abh09t7:160_3": "diṭṭhamaṅgalādīni vā sārato pacceti sabhāvatikkheneva anussāhitena cittena,",
  "tika-abh09t7:160_4": "tadā paṭhamaṁ akusalacittaṁ uppajjati.",
  "tika-abh09t7:160_5": "Yadā mandena samussāhitena,",
  "tika-abh09t7:160_6": "tadā dutiyaṁ.",
  "tika-abh09t7:160_7": "Yadā micchādiṭṭhiṁ apurakkhatvā kevalaṁ haṭṭhatuṭṭho methunaṁ vā sevati,",
  "tika-abh09t7:160_8": "parasampattiṁ vā abhijjhāyati,",
  "tika-abh09t7:160_9": "parabhaṇḍaṁ vā harati sabhāvatikkhenānussāhitena,",
  "tika-abh09t7:160_10": "tadā tatiyaṁ.",
  "tika-abh09t7:160_11": "Yadā samussāhitena,",
  "tika-abh09t7:160_12": "tadā catutthaṁ.",
  "tika-abh09t7:160_13": "Yadā pana kāmānaṁ vā asampattiṁ āgamma,",
  "tika-abh09t7:160_14": "aññesaṁ vā somanassahetūnaṁ abhāvena catūsupi vikappesu somanassarahitatā hoti,",
  "tika-abh09t7:160_15": "tadā sesāni cattāri upekkhāsahagatāni uppajjantīti ayaṁ sampayogato vinicchayo.",
  "tika-abh09t7:161_0": "Dhammuddesato pana paṭhamākusale tāva niyatā pāḷiyaṁ sarūpenāgatā soḷasa,",
  "tika-abh09t7:161_1": "yevāpanakavasena cattāroti vīsati dhammā honti. Kathaṁ?",
  "tika-abh09t7:161_2": "Phasso vedanā saññā cetanā cittaṁ vitakko vicāro pīti vīriyaṁ ekaggatā jīvitaṁ ahirikaṁ anottappaṁ lobho",
  "tika-abh09t7:161_3": "moho micchādiṭṭhīti ime sarūpenāgatā soḷasa dhammā,",
  "tika-abh09t7:161_4": "chando adhimokkho manasikāro uddhaccanti ime yevāpanakā cattāroti.",
  "tika-abh09t7:161_5": "Padabhājanīye pana pubbe vuttanayeneva “phassapañcakaṁ jhānaṅgapañcakaṁ vīriyasamādhimanosomanassajīvitavasena indriyāni pañca,",
  "tika-abh09t7:161_6": "micchādiṭṭhisaṅkappavāyāmasamādhivasena maggaṅgāni cattāri,",
  "tika-abh09t7:161_7": "vīriyasamādhiahirikānottappavasena balāni cattāri,",
  "tika-abh09t7:161_8": "lobho mohoti dve mūlāni,",
  "tika-abh09t7:161_9": "abhijjhā micchādiṭṭhīti dve kammapathāni,",
  "tika-abh09t7:161_10": "ahirikaṁ anottappanti lokanāsadukaṁ,",
  "tika-abh09t7:161_11": "samatho paggāho avikkhepo cāti evaṁ sarūpenāgatānaṁ dvattiṁsadhammānaṁ soḷasasu eva samavarodho,",
  "tika-abh09t7:161_12": "savibhattikāvibhattikabhedo ca kāmāvacarapaṭhamakusale vuttānusārato ñātabbo.",
  "tika-abh09t7:161_13": "Ayaṁ dhammuddesato vinicchayo.",
  "tika-abh09t7:162_0": "Lakkhaṇādivibhāgato pana na hirīyatīti ahiriko,",
  "tika-abh09t7:162_1": "ahirikassa bhāvo ahirikkaṁ,",
  "tika-abh09t7:162_2": "na ottappaṁ anottappaṁ.",
  "tika-abh09t7:162_3": "Tesu ahirikkaṁ kāyaduccaritādīhi ajigucchanalakkhaṇaṁ,",
  "tika-abh09t7:162_4": "alajjālakkhaṇaṁ vā,",
  "tika-abh09t7:162_5": "anottappaṁ teheva asārajjanalakkhaṇaṁ,",
  "tika-abh09t7:162_6": "anuttāsalakkhaṇaṁ vā,",
  "tika-abh09t7:162_7": "sesaṁ hiriottappānaṁ vuttappaṭipakkhavasena veditabbaṁ.",
  "tika-abh09t7:163_0": "Lubbhati tena,",
  "tika-abh09t7:163_1": "sayaṁ vā lubbhati,",
  "tika-abh09t7:163_2": "lubbhanamattameva vā tanti lobho.",
  "tika-abh09t7:163_3": "So ārammaṇagahaṇalakkhaṇo makkaṭālepo viya,",
  "tika-abh09t7:163_4": "abhisaṅgaraso tattakapāle khittamaṁsapesi viya,",
  "tika-abh09t7:163_5": "apariccāgapaccupaṭṭhāno telañjanarāgo viya,",
  "tika-abh09t7:163_6": "saññojanīyadhammesu assādadassanapadaṭṭhāno.",
  "tika-abh09t7:163_7": "Taṇhānadibhāvena vaḍḍhamāno sīghasotā nadī viya mahāsamuddaṁ apāyameva gahetvā gacchatīti daṭṭhabbo.",
  "tika-abh09t7:164_0": "Muyhanti tena,",
  "tika-abh09t7:164_1": "sayaṁ vā muyhati,",
  "tika-abh09t7:164_2": "muyhanamattameva vā tanti moho.",
  "tika-abh09t7:164_3": "So cittassa andhakāralakkhaṇo,",
  "tika-abh09t7:164_4": "aññāṇalakkhaṇo vā,",
  "tika-abh09t7:164_5": "asampaṭivedharaso,",
  "tika-abh09t7:164_6": "ārammaṇasabhāvacchādanaraso vā,",
  "tika-abh09t7:164_7": "asammāpaṭipattipaccupaṭṭhāno,",
  "tika-abh09t7:164_8": "andhakārapaccupaṭṭhāno vā,",
  "tika-abh09t7:164_9": "ayonisomanasikārapadaṭṭhāno,",
  "tika-abh09t7:164_10": "sabbākusalānaṁ mūlanti daṭṭhabbo.",
  "tika-abh09t7:165_0": "Micchā passanti tāya,",
  "tika-abh09t7:165_1": "sayaṁ vā micchā passati,",
  "tika-abh09t7:165_2": "micchādassanamattameva vā esāti micchādiṭṭhi.",
  "tika-abh09t7:165_3": "Sā ayoniso abhinivesalakkhaṇā,",
  "tika-abh09t7:165_4": "parāmāsarasā,",
  "tika-abh09t7:165_5": "micchābhinivesapaccupaṭṭhānā,",
  "tika-abh09t7:165_6": "ariyānaṁ adassanakāmatādipadaṭṭhānā,",
  "tika-abh09t7:165_7": "paramaṁ vajjanti daṭṭhabbā.",
  "tika-abh09t7:166_0": "Uddhatabhāvo uddhaccaṁ.",
  "tika-abh09t7:166_1": "Taṁ avūpasamalakkhaṇaṁ,",
  "tika-abh09t7:166_2": "anavaṭṭhānarasaṁ,",
  "tika-abh09t7:166_3": "bhantatāpaccupaṭṭhānaṁ,",
  "tika-abh09t7:166_4": "ayonisomanasikārapadaṭṭhānaṁ,",
  "tika-abh09t7:166_5": "cittavikkhepoti daṭṭhabbo.",
  "tika-abh09t7:166_6": "Seso panettha suññatavārapariyosāno sabbopi vinicchayo kusalādhikāre vuttānusārato veditabbo.",
  "tika-abh09t7:166_7": "Kevalaṁ saṅgahavāre pāḷiyaṁ āgatavasena pañcindriyatā,",
  "tika-abh09t7:166_8": "caturaṅgamaggatā,",
  "tika-abh09t7:166_9": "catubbidhabalatā,",
  "tika-abh09t7:166_10": "dvehetutā,",
  "tika-abh09t7:166_11": "sabbattha akusalabhāvo ca viseso,",
  "tika-abh09t7:166_12": "sesaṁ tādisameva.",
  "tika-abh09t7:166_13": "Paṭhamākusalaṁ niṭṭhitaṁ.",
  "tika-abh09t7:167_0": "Yathā ca paṭhame,",
  "tika-abh09t7:167_1": "evaṁ dutiyepi sasaṅkhāratā,",
  "tika-abh09t7:167_2": "yevāpanakesu thinamiddhānaṁ sambhavo,",
  "tika-abh09t7:167_3": "niyatatā ca viseso.",
  "tika-abh09t7:167_4": "Tattha thinanatā thinaṁ,",
  "tika-abh09t7:167_5": "middhanatā middhaṁ,",
  "tika-abh09t7:167_6": "anussāhanasaṁsīdanatā,",
  "tika-abh09t7:167_7": "sattivighāto cāti attho.",
  "tika-abh09t7:167_8": "Tattha thinaṁ anussāhalakkhaṇaṁ,",
  "tika-abh09t7:167_9": "vīriyavinodanarasaṁ,",
  "tika-abh09t7:167_10": "saṁsīdanapaccupaṭṭhānaṁ.",
  "tika-abh09t7:167_11": "Middhaṁ akammaññatālakkhaṇaṁ,",
  "tika-abh09t7:167_12": "onahanarasaṁ,",
  "tika-abh09t7:167_13": "līnatāpaccupaṭṭhānaṁ,",
  "tika-abh09t7:167_14": "pacalāyikāniddāpaccupaṭṭhānaṁ vā,",
  "tika-abh09t7:167_15": "ubhayampi aratitandivijambhikādīsu ayonisomanasikārapadaṭṭhānaṁ. Dutiyaṁ.",
  "tika-abh09t7:168_0": "Tatiye sabbopi vinicchayo paṭhamākusale vuttanayova.",
  "tika-abh09t7:168_1": "Kevalaṁ diṭṭhiyā abhāvo,",
  "tika-abh09t7:168_2": "yevāpanakesu mānassa sambhavo,",
  "tika-abh09t7:168_3": "aniyatatā ca,",
  "tika-abh09t7:168_4": "saṅgahavāre tivaṅgikamaggatā ca viseso,",
  "tika-abh09t7:168_5": "sesaṁ tādisameva.",
  "tika-abh09t7:168_6": "Tattha maññatīti māno.",
  "tika-abh09t7:168_7": "So uṇṇatilakkhaṇo,",
  "tika-abh09t7:168_8": "sampaggaharaso,",
  "tika-abh09t7:168_9": "ketukamyatāpaccupaṭṭhāno,",
  "tika-abh09t7:168_10": "diṭṭhivippayuttalobhapadaṭṭhāno,",
  "tika-abh09t7:168_11": "ummādo viya daṭṭhabbo. Tatiyaṁ.",
  "tika-abh09t7:169_0": "Yathā ca tatiye,",
  "tika-abh09t7:169_1": "evaṁ catutthepi.",
  "tika-abh09t7:169_2": "Thinamiddhañcettha sasaṅkhāratā ca adhikā,",
  "tika-abh09t7:169_3": "sesaṁ tādisameva.",
  "tika-abh09t7:169_4": "Catutthaṁ.",
  "tika-abh09t7:170_0": "Pañcamachaṭṭhasattamaṭṭhamesu somanassaṭṭhāne upekkhāsambhavo,",
  "tika-abh09t7:170_1": "pītiyā ca abhāvo,",
  "tika-abh09t7:170_2": "tato eva saṅgahavāre caturaṅgajjhānatā ca viseso,",
  "tika-abh09t7:170_3": "sesaṁ sabbaṁ paṭhamadutiyatatiyacatutthacittasadisameva.",
  "tika-abh09t7:171_0": "Lobhamūlā niṭṭhitā.",
  "tika-abh09t7:172_0": "Dosamūlavaṇṇanā",
  "tika-abh09t7:173_0": "Dosamūlā pana dvidhā domanassasahagataṁ paṭighasampayuttaṁ asaṅkhāraṁ,",
  "tika-abh09t7:173_1": "tathā sasaṅkhāraṁ.",
  "tika-abh09t7:173_2": "Evaṁ sampayogato.",
  "tika-abh09t7:173_3": "Dhammuddesādito pana paṭhame tāva paṭhamākusale vuttesu pītilobhadiṭṭhiyo vajjetvā dosaṁ,",
  "tika-abh09t7:173_4": "yevāpanakesu aniyatāni issāmacchariyakukkuccāni,",
  "tika-abh09t7:173_5": "somanassaṭṭhāne domanassañca pakkhipitvā ekavīsati dhammā honti.",
  "tika-abh09t7:173_6": "Yevāpanakā cettha satta.",
  "tika-abh09t7:173_7": "Tattha dussanti tena,",
  "tika-abh09t7:173_8": "sayaṁ vā dussati,",
  "tika-abh09t7:173_9": "dussanamattameva vā tanti doso.",
  "tika-abh09t7:173_10": "So caṇḍikkalakkhaṇo pahaṭāsīviso viya,",
  "tika-abh09t7:173_11": "visappanaraso visanipāto viya,",
  "tika-abh09t7:173_12": "attano nissayadahanaraso vā dāvaggi viya,",
  "tika-abh09t7:173_13": "dussanapaccupaṭṭhāno laddhokāso viya sapatto,",
  "tika-abh09t7:173_14": "āghātavatthupadaṭṭhāno,",
  "tika-abh09t7:173_15": "visasaṁsaṭṭhapūtimuttaṁ viya daṭṭhabbo.",
  "tika-abh09t7:173_16": "Issāyanā issā.",
  "tika-abh09t7:173_17": "Sā parasampattīnaṁ usūyanalakkhaṇā,",
  "tika-abh09t7:173_18": "tattheva anabhiratirasā,",
  "tika-abh09t7:173_19": "tato vimukhabhāvapaccupaṭṭhānā,",
  "tika-abh09t7:173_20": "parasampattipadaṭṭhānā,",
  "tika-abh09t7:173_21": "saññojananti daṭṭhabbā.",
  "tika-abh09t7:173_22": "Maccherabhāvo macchariyaṁ.",
  "tika-abh09t7:173_23": "Taṁ laddhānaṁ vā labhitabbānaṁ vā attano sampattīnaṁ nigūhanalakkhaṇaṁ,",
  "tika-abh09t7:173_24": "tāsaññeva parehi sādhāraṇabhāvaakkhamanarasaṁ,",
  "tika-abh09t7:173_25": "saṅkocanapaccupaṭṭhānaṁ,",
  "tika-abh09t7:173_26": "kaṭukañcukatāpaccupaṭṭhānaṁ vā,",
  "tika-abh09t7:173_27": "attasampattipadaṭṭhānaṁ,",
  "tika-abh09t7:173_28": "cetaso virūpabhāvoti daṭṭhabbaṁ.",
  "tika-abh09t7:173_29": "Kucchitaṁ kataṁ kukataṁ,",
  "tika-abh09t7:173_30": "tassa bhāvo kukkuccaṁ.",
  "tika-abh09t7:173_31": "Taṁ pacchānutāpalakkhaṇaṁ,",
  "tika-abh09t7:173_32": "katākatānusocanarasaṁ,",
  "tika-abh09t7:173_33": "vippaṭisārapaccupaṭṭhānaṁ,",
  "tika-abh09t7:173_34": "katākatapadaṭṭhānaṁ,",
  "tika-abh09t7:173_35": "dāsabyamiva daṭṭhabbaṁ.",
  "tika-abh09t7:173_36": "Saṅgahavāre dukkhena saddhiṁ caturaṅgajjhānatā,",
  "tika-abh09t7:173_37": "domanassena pañcindriyatā,",
  "tika-abh09t7:173_38": "tivaṅgikamaggatā,",
  "tika-abh09t7:173_39": "dosamohavasena dvihetukatā ca veditabbā.",
  "tika-abh09t7:173_40": "Seso pana sabbo vinicchayo paṭhamākusale vuttasadiso eva.",
  "tika-abh09t7:173_41": "Yathā ca paṭhame,",
  "tika-abh09t7:173_42": "evaṁ dutiyepi,",
  "tika-abh09t7:173_43": "sasaṅkhāratā pana thinamiddhehi saddhiṁ navayevāpanakatā ca viseso,",
  "tika-abh09t7:173_44": "sesaṁ tādisameva.",
  "tika-abh09t7:174_0": "Dosamūlā niṭṭhitā.",
  "tika-abh09t7:175_0": "Mohamūlavaṇṇanā",
  "tika-abh09t7:176_0": "Mohamūlāpi dvidhā upekkhāsahagataṁ vicikicchāsampayuttaṁ,",
  "tika-abh09t7:176_1": "tathā uddhaccasampayuttanti.",
  "tika-abh09t7:176_2": "Tattha paṭhame dhammuddesato tāva phassapañcakaṁ vitakko vicāro vīriyaṁ ekaggatā jīvitaṁ ahirikaṁ anottappaṁ moho vicikicchāti sarūpenāgatā cuddasa,",
  "tika-abh09t7:176_3": "uddhaccaṁ manasikāroti yevāpanakā dve cāti soḷasa dhammā honti,",
  "tika-abh09t7:176_4": "ekaggatā cettha cittaṭṭhitimattā,",
  "tika-abh09t7:176_5": "indriyamaggabalabhāvaṁ na sampāpuṇāti.",
  "tika-abh09t7:176_6": "Tato eva saṅgahavāre samādhiṁ vajjetvā upekkhāya saddhiṁ cattāri indriyāni,",
  "tika-abh09t7:176_7": "dve maggaṅgāni,",
  "tika-abh09t7:176_8": "tīṇi balāni honti.",
  "tika-abh09t7:176_9": "Moho panettha ekova hetu.",
  "tika-abh09t7:176_10": "Seso panettha sabbo vinicchayo vuttanayo eva.",
  "tika-abh09t7:177_0": "Tattha vigatā cikicchā etissāti vicikicchā.",
  "tika-abh09t7:177_1": "Sā saṁsayalakkhaṇā,",
  "tika-abh09t7:177_2": "kampanarasā,",
  "tika-abh09t7:177_3": "anicchayapaccupaṭṭhānā,",
  "tika-abh09t7:177_4": "anekaṁsabhāvapaccupaṭṭhānā vā,",
  "tika-abh09t7:177_5": "ayonisomanasikārapadaṭṭhānā,",
  "tika-abh09t7:177_6": "paṭipattiantarāyakarāti daṭṭhabbā.",
  "tika-abh09t7:177_7": "Yathā ca vicikicchāsampayutte,",
  "tika-abh09t7:177_8": "evaṁ uddhaccasampayuttepi.",
  "tika-abh09t7:177_9": "Kevalaṁ vicikicchāya abhāvo,",
  "tika-abh09t7:177_10": "adhimokkhassa ca bhāvo,",
  "tika-abh09t7:177_11": "tato eva balavatarasamādhitā,",
  "tika-abh09t7:177_12": "teneva saṅgahavāre samādhinā saddhiṁ pañcindriyatā,",
  "tika-abh09t7:177_13": "tivaṅgikamaggatā,",
  "tika-abh09t7:177_14": "catubbalatā ca hoti.",
  "tika-abh09t7:177_15": "Uddhaccañcettha sarūpeneva niddiṭṭhaṁ,",
  "tika-abh09t7:177_16": "adhimokkhamanasikārā dve yevāpanakavasenāti ayaṁ viseso,",
  "tika-abh09t7:177_17": "sesaṁ tādisameva.",
  "tika-abh09t7:177_18": "Imāni pana dve cittāni nānāvisaye,",
  "tika-abh09t7:177_19": "ekavisaye ca asaṇṭhahanato pavaṭṭanakāni.",
  "tika-abh09t7:177_20": "Uddhaccasahagataṁ hi laddhādhimokkhatāya laddhapatiṭṭhaṁ ekārammaṇeyeva patiṭṭhāya patiṭṭhāya pavaṭṭati caturassamaṇi viya,",
  "tika-abh09t7:177_21": "itaraṁ nānārammaṇesu vaṭṭamaṇi viyāti daṭṭhabbaṁ.",
  "tika-abh09t7:177_22": "Uddhaccasahagatañca ṭhapetvā sesā ekādasa paṭisandhiṁ janentīti veditabbaṁ.",
  "tika-abh09t7:178_0": "Visayādippabhedato panete dvādasapi vatthārammaṇavasena tāva chabbidhā honti.",
  "tika-abh09t7:178_1": "Tesu lobhamohamūlā pana dasa pañcadvāre hadayavatthuṁ nissāyeva,",
  "tika-abh09t7:178_2": "manodvāre nissāya vā anissāya vā javanakiccaṁ sādhayamānā chabbidhā.",
  "tika-abh09t7:178_3": "Tathā dosamūlā nissāyeva pana pavattanti.",
  "tika-abh09t7:178_4": "Lobhamūlā pana adinnādānakāmamicchācāramusāvādapesuññasamphappalāpābhijjhāsaṅkhātānaṁ channaṁ kammapathānaṁ vasena chabbidhā.",
  "tika-abh09t7:178_5": "Diṭṭhisampayuttā panettha micchādiṭṭhivasenāpīti sattavidhā honti.",
  "tika-abh09t7:178_6": "Dosamūlā pana pāṇābhipātādinnādānamusāvādapesuññapharusasamphappalāpabyāpādavasena sattavidhā honti.",
  "tika-abh09t7:178_7": "Dasannampi panesaṁ dvārakammavasena ceva vīmaṁsāvajjitādhipatittayavasena ca kusale vuttanayena vibhāgo veditabbo.",
  "tika-abh09t7:178_8": "Ekantahīnattā hīnattikabhedo natthi.",
  "tika-abh09t7:178_9": "Ārammaṇādhipati panettha lobhamūlesu eva,",
  "tika-abh09t7:178_10": "na itaresu,",
  "tika-abh09t7:178_11": "mohamūlesu pana sahajātādhipatipi natthi,",
  "tika-abh09t7:178_12": "tathā kammapathabhedopi.",
  "tika-abh09t7:178_13": "Na hi pavaṭṭamānaṁ kañci adhipatiṁ karoti.",
  "tika-abh09t7:178_14": "Doso vā savisayaṁ,",
  "tika-abh09t7:178_15": "vicikicchācittañca paṭipattimantarāyakarattena duccaritahetubhūtampi pāṇātipātādīnaṁ dosalobhamūlacitteheva",
  "tika-abh09t7:178_16": "sanniṭṭhāpaniyato kammapathabhedaṁ na gacchati,",
  "tika-abh09t7:178_17": "pubbabhāge eva pana hetu hoti.",
  "tika-abh09t7:178_18": "Tenevassa apāyahetutā paṭhamamaggavajjhatāti daṭṭhabbaṁ.",
  "tika-abh09t7:178_19": "Atītādibhedato pana dvādasannaṁ paccekamanantatā,",
  "tika-abh09t7:178_20": "seso ca vinicchayo kusalādhikāre vuttanayeneva veditabboti.",
  "tika-abh09t7:179_0": "Akusalā dhammā niṭṭhitā.",
  "tika-abh09t7:180_0": "Abyākatapadattho",
  "tika-abh09t7:181_0": "Ahetukakusalavipākavaṇṇanā",
  "tika-abh09t7:182_0": "Abyākatā pana dhammā jātito catubbidhā vipākakiriyarūpanibbānavasena.",
  "tika-abh09t7:182_1": "Tattha vipākābyākatā dhammā jātito ca dvidhā honti kusalākusalavipākavasena.",
  "tika-abh09t7:182_2": "Tattha kusalavipākā bhūmito catubbidhā kāmarūpārūpāvacaralokuttaravipākavasena.",
  "tika-abh09t7:182_3": "Tattha kāmāvacaravipākā ahetukā sahetukāti duvidhā.",
  "tika-abh09t7:182_4": "Tattha alobhādisahajātahetuvirahitā ahetukā.",
  "tika-abh09t7:182_5": "Te sampayogavatthārammaṇādibhedato aṭṭhavidhā.",
  "tika-abh09t7:182_6": "Seyyathidaṁ –",
  "tika-abh09t7:182_7": "upekkhāsahagataṁ cakkhuviññāṇaṁ,",
  "tika-abh09t7:182_8": "tathā sotaghānajivhāviññāṇaṁ,",
  "tika-abh09t7:182_9": "sukhasahagataṁ kāyaviññāṇaṁ,",
  "tika-abh09t7:182_10": "upekkhāsahagatā manodhātu,",
  "tika-abh09t7:182_11": "somanassasahagatā manoviññāṇadhātu,",
  "tika-abh09t7:182_12": "tathā upekkhāsahagatā cāti.",
  "tika-abh09t7:182_13": "Cakkhuviññāṇādīni hi cattāri cakkhupasādādīsu catūsu upādāyarūpesu upādāyarūpānaṁ ghaṭṭanānighaṁsassa",
  "tika-abh09t7:182_14": "picupiṇḍe picupiṇḍassevātidubbalatāya upekkhāvedanāsampayuttāneva honti.",
  "tika-abh09t7:182_15": "Kāyaviññāṇaṁ pana kāyindriye phoṭṭhabbabhūtattayaghaṭṭanānighaṁsassa adhikaraṇimatthake ṭhapitapicupiṇḍe",
  "tika-abh09t7:182_16": "kūṭapahārasseva balavatāya pasādanissayesupi bhūtesu paṭighātasambhavato sukhasahagataṁ hoti,",
  "tika-abh09t7:182_17": "manodhātu attano gahaṇadubbalatāya atiiṭṭhepi upekkhāsahagatāva,",
  "tika-abh09t7:182_18": "manoviññāṇadhātu pana atiiṭṭhe somanassasahagatā,",
  "tika-abh09t7:182_19": "iṭṭhamajjhatte upekkhāsahagatāti ayaṁ sampayogato vinicchayo.",
  "tika-abh09t7:183_0": "Dhammuddesādito pana cakkhuviññāṇe tāva phassapañcakaṁ, ekaggatā,",
  "tika-abh09t7:183_1": "jīvitanti sarūpenāgatā satta,",
  "tika-abh09t7:183_2": "yevāpanakavasena manasikāro eko cāti aṭṭha dhammā honti.",
  "tika-abh09t7:183_3": "Saṅgahato panettha khandhāyatanadhātuāhārindriyavasena pañcevasaṅgahā.",
  "tika-abh09t7:183_4": "Tattha cakkhuviññāṇadhātudhammadhātuvasena dhātusaṅgaho,",
  "tika-abh09t7:183_5": "mano upekkhājīvitindriyavasena indriyasaṅgaho ca veditabbo.",
  "tika-abh09t7:183_6": "Sesaṁ vuttanayameva.",
  "tika-abh09t7:183_7": "Ettha ca vijjamānāpi vedanā jhānaṅgataṁ na gacchati,",
  "tika-abh09t7:183_8": "indriyaṁ pana hoti.",
  "tika-abh09t7:183_9": "Ekaggatā indriyamaggaṅgabalabhāvampi na gacchati atidubbalattā.",
  "tika-abh09t7:183_10": "Vitakkapacchimakaṁ hi jhānaṁ,",
  "tika-abh09t7:183_11": "hetupacchimako maggo, balañca.",
  "tika-abh09t7:183_12": "Yathā cettha,",
  "tika-abh09t7:183_13": "evaṁ sotaghānajivhākāyaviññāṇesupi.",
  "tika-abh09t7:183_14": "Kevalaṁ pana saṅgahavāre sotaviññāṇadhātuādivasena dhātusaṅgaho,",
  "tika-abh09t7:183_15": "kāyaviññāṇe vedanāparivattanañca viseso.",
  "tika-abh09t7:183_16": "Yathā cettha,",
  "tika-abh09t7:183_17": "evaṁ manodhātuyāpi.",
  "tika-abh09t7:183_18": "Kevalaṁ pana vitakkavicārā dve yevāpanakā ca adhimokkhoti tayo dhammā adhikā.",
  "tika-abh09t7:183_19": "Saṅgahavāre manodhātudhammadhātuvasena dhātusaṅgaho,",
  "tika-abh09t7:183_20": "vitakkavicārupekkhekaggatāhi catūhi jhānaṅgasaṅgaho ca viseso.",
  "tika-abh09t7:183_21": "Pāḷiyaṁ panettha kiñcāpi jhānaṅgasaṅgaho na uddhaṭo,",
  "tika-abh09t7:183_22": "tathāpi savitakkesu niyamena jhānaṅgatāsambhavato gahetabbova.",
  "tika-abh09t7:183_23": "Yathā cettha,",
  "tika-abh09t7:183_24": "evaṁ manoviññāṇadhātudvayepi.",
  "tika-abh09t7:183_25": "Somanassasahagatatāya panettha pīti adhikā,",
  "tika-abh09t7:183_26": "saṅgahavāre ca pañcaṅgajjhānatā,",
  "tika-abh09t7:183_27": "vedanāparivattanaṁ,",
  "tika-abh09t7:183_28": "ubhayatthāpi manoviññāṇadhātudhammadhātuvasena dhātusaṅgaho ca viseso,",
  "tika-abh09t7:183_29": "sesaṁ tādisameva.",
  "tika-abh09t7:184_0": "Visayādippabhedato pana cakkhuviññāṇādīni pañca yathākkamaṁ cakkhādiekekameva vatthuṁ nissāya paccuppanne,",
  "tika-abh09t7:184_1": "iṭṭhe ca rūpādiekekārammaṇe eva kiriyamanodhātuanantaraṁ ālokākāsavāyujalapathavīsahakārīni pasādakādīni",
  "tika-abh09t7:184_2": "dassanasavanaghāyanasāyanaphusanakiccāni sādhayamānāni cakkhudvārādīsu ekekasmiṁ eva vipaccanti.",
  "tika-abh09t7:184_3": "Evametesaṁ vatthudvārārammaṇakiccāni visuṁ niyatāni.",
  "tika-abh09t7:184_4": "Ṭhānaṁ pana tesaṁ pañcannampi ekameva,",
  "tika-abh09t7:184_5": "tena nesaṁ na bhedo.",
  "tika-abh09t7:184_6": "Manodhātu pana hadayavatthuṁ nissāyeva paccuppannesu rūpādīsu pañcasupi ārammaṇesu pañcaviññāṇānantaraṁ",
  "tika-abh09t7:184_7": "sampaṭicchanakiccaṁ sādhayamānā pañcasupi dvāresu pavattati,",
  "tika-abh09t7:184_8": "somanassasahagatā manoviññāṇadhātu pana hadayavatthuṁ nissāyeva atiiṭṭhe paccuppanne pañcārammaṇe vipākamanodhātuanantaraṁ santīraṇakiccaṁ,",
  "tika-abh09t7:184_9": "chasupi dvāresu chasu balavakāmāvacarārammaṇesu atītādīsu javanānantaraṁ tadārammaṇakiccañca sādhayamānā vipaccati.",
  "tika-abh09t7:184_10": "Evametissā dvārārammaṇakiccaṭṭhānāni anibaddhāni,",
  "tika-abh09t7:184_11": "tato tehi bhedo hoti,",
  "tika-abh09t7:184_12": "vatthu pana tattheva nibaddhaṁ,",
  "tika-abh09t7:184_13": "tato na bhedo,",
  "tika-abh09t7:184_14": "evamupekkhāsahagatāyapi.",
  "tika-abh09t7:184_15": "Kevalaṁ panesā dvāravinimuttāpi hutvā sugatiyaṁ jaccandhabadhirajaccummattakādīnaṁ paṭisandhikāle purimacuticittānantaraṁ",
  "tika-abh09t7:184_16": "kammabalenopaṭṭhitaṁ kammakammanimittagatinimittesu aññataraṁ atītādibhedaṁ chabbidhampi kāmāvacarārammaṇamārabbha",
  "tika-abh09t7:184_17": "paṭisandhikiccaṁ,",
  "tika-abh09t7:184_18": "tadanantarato paṭṭhāya yāvatāyukaṁ bhavaṅgakiccaṁ,",
  "tika-abh09t7:184_19": "ante cutikiccañca,",
  "tika-abh09t7:184_20": "vuttanayena santīraṇatadārammaṇakiccāni ca sādhayamānā imesu pañcasu ṭhānesu vipaccatīti ayaṁ viseso,",
  "tika-abh09t7:184_21": "sesaṁ tādisameva.",
  "tika-abh09t7:185_0": "Ettha ca vadhabandhādivasappavatte aniṭṭhārammaṇe khantipaṭisaṅkhānādivasena kusaluppattito tannibbattānaṁ",
  "tika-abh09t7:185_1": "paṭisandhiādiviññāṇānaṁ kammanimittañce ārammaṇaṁ hoti,",
  "tika-abh09t7:185_2": "aniṭṭheneva tena bhavitabbaṁ.",
  "tika-abh09t7:185_3": "Evaṁ iṭṭhavisaye uppannānaṁ kusalavipākānaṁ aniṭṭhārammaṇesu anuppattito kammagatinimittameva tesaṁ ārammaṇaṁ hotīti viññāyati.",
  "tika-abh09t7:185_4": "Vicāretvā yathā avirodho hoti,",
  "tika-abh09t7:185_5": "tathā gahetabbaṁ.",
  "tika-abh09t7:185_6": "Evaṁ iṭṭhavisaye uppannakusalato nibbattānampi paṭisandhiādiviññāṇānaṁ kammanimittārammaṇatāya avirodho ñātabbo.",
  "tika-abh09t7:185_7": "Atītādibhedato pana aṭṭhannampi paccekamanantaratā heṭṭhā vuttanayena gahetabbā.",
  "tika-abh09t7:186_0": "Ahetukakusalavipākā niṭṭhitā.",
  "tika-abh09t7:187_0": "Sahetukakusalavipākavaṇṇanā",
  "tika-abh09t7:188_0": "Alobhādivipākahetusampayuttā pana sahetukā,",
  "tika-abh09t7:188_1": "te sampayogato kāmāvacarakusalā viya aṭṭhavidhā.",
  "tika-abh09t7:188_2": "Somanassañāṇādisampayogo panettha āgamanādito veditabbo.",
  "tika-abh09t7:188_3": "Tihetukaṁ hi kāmāvacarakusalaṁ tihetukadvihetukapaṭisandhiyo datvā pavatte chasu dvāresu soḷasa vipākāni deti,",
  "tika-abh09t7:188_4": "duhetukaṁ pana kusalaṁ duhetukāhetukapaṭisandhiyo datvā pavatte chasu dvāresu tihetukarahitāni dvādasa vipākāni deti.",
  "tika-abh09t7:188_5": "Asaṅkhārikasasaṅkhārikabhāvo panettha paccayavisesatopi hoti.",
  "tika-abh09t7:188_6": "Balavapaccayenāpi hi uppannaṁ asaṅkhārikaṁ hoti,",
  "tika-abh09t7:188_7": "dubbalenāpi itaraṁ.",
  "tika-abh09t7:188_8": "Keci pana asaṅkhārikena sasaṅkhāravipākānaṁ,",
  "tika-abh09t7:188_9": "sasaṅkhārikena ca asaṅkhārikānaṁ uppattiṁ na icchanti.",
  "tika-abh09t7:188_10": "Yasmā panetāni paṭisandhidāyakato aññenāpi kammena pavatte akusalavipākāni pavattanti,",
  "tika-abh09t7:188_11": "paṭṭhāne ca “sahetukaṁ bhavaṅgaṁ ahetukassa bhavaṅgassa anantarapaccayena paccayo”ti vuttaṁ,",
  "tika-abh09t7:188_12": "tasmā ahetukapaṭisandhikassa puggalassa sugatiyaṁ pavatte sahetukānipi vipākāni pavattanti.",
  "tika-abh09t7:188_13": "Duggatiyaṁ,",
  "tika-abh09t7:188_14": "pana rūpāvacarabhūmiyañca ahetukāneva pavattanti.",
  "tika-abh09t7:188_15": "Tesupi atiiṭṭhe ārammaṇe somanassasahagatāni,",
  "tika-abh09t7:188_16": "iṭṭhamajjhatte upekkhāsahagatānīti evaṁ āgamanādito sampayogabhedo veditabbo.",
  "tika-abh09t7:189_0": "Dhammuddesādito pana yāva suññatavārapariyosānā kāmāvacarakusalasadisova sabbo vinicchayo,",
  "tika-abh09t7:189_1": "kevalañcettha yevāpanakesu karuṇāmuditā na santi sattārammaṇattā.",
  "tika-abh09t7:189_2": "Ekantaparittārammaṇā hi kāmāvacaravipākā.",
  "tika-abh09t7:189_3": "Viratiyopettha lokiyesu ekantakusalasabhāvattā na santi.",
  "tika-abh09t7:189_4": "“Pañcasikkhāpadā kusalā evā”ti hi vuttaṁ.",
  "tika-abh09t7:189_5": "Phassādayo cettha vipākattā ādāse mukhanimittaṁ viya nirussāhasantā,",
  "tika-abh09t7:189_6": "kusalā pana mukhaṁ viya saussāhā.",
  "tika-abh09t7:189_7": "Saṅgahavāre ca pañcaṅgiko maggo hoti,",
  "tika-abh09t7:189_8": "ayaṁ viseso.",
  "tika-abh09t7:189_9": "Sesaṁ tādisameva.",
  "tika-abh09t7:190_0": "Visayādippabhedato pana yvāyaṁ kusalesu kammadvārapuññakiriyādhipatīhi bhedo vutto,",
  "tika-abh09t7:190_1": "so idha natthi aviññattijanakato,",
  "tika-abh09t7:190_2": "avipākadhammato,",
  "tika-abh09t7:190_3": "tathā appavattito ca.",
  "tika-abh09t7:190_4": "Hīnattikabhedo pana atthi hīnamajjhimappaṇītānaṁ kusalānaṁ vipākattā,",
  "tika-abh09t7:190_5": "tathā dvārārammaṇādibhedo.",
  "tika-abh09t7:190_6": "Ete hi hadayavatthuṁ nissāya dvāravinimuttā hutvā devamanussesu dvihetukatihetukānaṁ heṭṭhā vuttanayena paṭisandhibhavaṅgacutikiccāni,",
  "tika-abh09t7:190_7": "chadvāre chasu ārammaṇesu tadārammaṇakiccañca sādhayamānā evaṁ catūsu ṭhānesu vipaccanti.",
  "tika-abh09t7:190_8": "Evametesaṁ dvārārammaṇakiccaṭṭhānāni anibaddhāni,",
  "tika-abh09t7:190_9": "tato tehi bhedo hoti.",
  "tika-abh09t7:190_10": "Vatthu pana tattheva nibaddhaṁ,",
  "tika-abh09t7:190_11": "tato na bhedo.",
  "tika-abh09t7:190_12": "Atītādibhedato panetthāpi anantatā vuttanayā evāti.",
  "tika-abh09t7:191_0": "Kāmāvacarasahetukakusalavipākā niṭṭhitā.",
  "tika-abh09t7:192_0": "Rūpāvacaravipākavaṇṇanā",
  "tika-abh09t7:193_0": "Rūpāvacaravipākāpi sampayogabhedato attano kusalā viya pañcavidhā honti.",
  "tika-abh09t7:193_1": "Sabbo cettha vinicchayabhedo kusale vuttanayo eva.",
  "tika-abh09t7:193_2": "Vipākabhāvato panettha yathā hatthiādīnaṁ chāyā taṁsadisā,",
  "tika-abh09t7:193_3": "evaṁ kusalāgamanato ca jhānaṅgādisampayuttadhammasamāyogo,",
  "tika-abh09t7:193_4": "paṭipadādibhedo ca hoti.",
  "tika-abh09t7:193_5": "Apicettha tividhāya paṭhamajjhānabhūmiyā paṭhamajjhānavipākā,",
  "tika-abh09t7:193_6": "tathā dutiyajjhānabhūmiyā dutiyajjhānavipākā tatiyajjhānavipākā ca,",
  "tika-abh09t7:193_7": "tatiyajjhānabhūmiyā catutthajjhānavipākā,",
  "tika-abh09t7:193_8": "vehapphalapañcasuddhāvāsavasena chabbidhāya catutthajjhānabhūmiyā pañcamajjhānavipākā ca vuttanayena",
  "tika-abh09t7:193_9": "paṭisandhibhavaṅgacutikiccāni sādhayamānā hadayavatthuṁ nissāya dvāravinimuttāva kammanimittasaṅkhātapaññattārammaṇā",
  "tika-abh09t7:193_10": "hutvā vipaccantīti ayaṁ viseso,",
  "tika-abh09t7:193_11": "sesaṁ tādisameva.",
  "tika-abh09t7:194_0": "Rūpāvacaravipākā niṭṭhitā.",
  "tika-abh09t7:195_0": "Arūpāvacaravipākavaṇṇanā",
  "tika-abh09t7:196_0": "Evaṁ arūpāvacaravipākāpi ārammaṇabhedato attano kusalā viya catubbidhā honti.",
  "tika-abh09t7:196_1": "Vinicchayo ca sabbo kusale vuttanayova.",
  "tika-abh09t7:196_2": "Kusalato cettha viseso rūpāvacaravipāke vuttanayena veditabbo.",
  "tika-abh09t7:196_3": "Kevalaṁ panettha kammanimittabhūtapaññattārammaṇo ākāsānañcāyatanavipāko paṭhamāruppabhūmiyaṁ,",
  "tika-abh09t7:196_4": "tathā mahaggatārammaṇo viññāṇañcāyatanavipāko dutiyāruppabhūmiyaṁ,",
  "tika-abh09t7:196_5": "kammanimittabhūtapaññattārammaṇo ākiñcaññāyatanavipāko tatiyāruppabhūkhiyaṁ,",
  "tika-abh09t7:196_6": "mahaggatārammaṇo nevasaññānāsaññāyatanavipāko catutthāruppabhūmiyañca avatthukā vuttanayena paṭisandhibhavaṅgacutikiccāni",
  "tika-abh09t7:196_7": "sādhayamānāva pavattantīti ayameva viseso.",
  "tika-abh09t7:197_0": "Arūpāvacaravipākā niṭṭhitā.",
  "tika-abh09t7:198_0": "Lokuttaravipākavaṇṇanā",
  "tika-abh09t7:199_0": "Tathā lokuttaravipākāpi attano kusalā viya taṁtaṁmaggaphalattā catubbidhā,",
  "tika-abh09t7:199_1": "jhānaṅgayogabhedato paccekaṁ pañca pañca katvā vīsatividhāva honti.",
  "tika-abh09t7:199_2": "Vinicchayo cettha kusale vuttanayova.",
  "tika-abh09t7:199_3": "Kevalaṁ saṅgahavāre sotāpattimaggaphalaṁ sakadāgāmimaggaphalaṁ anāgāmimaggaphalanti imesaṁ tiṇṇaṁ aññindriyaṁ,",
  "tika-abh09t7:199_4": "arahattaphalassa ca aññātāvindriyaṁ paññindriyaṭṭhāne gahetvā aṭṭhindriyatā,",
  "tika-abh09t7:199_5": "bojjhaṅgamaggaṅgādibodhipakkhiyadhammā,",
  "tika-abh09t7:199_6": "paṭipadādibhedo ca maggāgamanavaseneva hotīti veditabbo.",
  "tika-abh09t7:199_7": "Adhipatibhedopettha labbhati.",
  "tika-abh09t7:199_8": "Lokuttarakusalā hi attano phalānaṁ anantaruppattito,",
  "tika-abh09t7:199_9": "javanavuttito ca adhipatiṁ vidhātuṁ sakkonti,",
  "tika-abh09t7:199_10": "lokiyā pana viparītato na sakkonti.",
  "tika-abh09t7:199_11": "Tenāhu porāṇā “vipāke adhipatī natthi ṭhapetvā lokuttara”nti.",
  "tika-abh09t7:199_12": "Vimokkhabhedato panete maggāgamanato tividhā honti suññataanimittaappaṇihitavimokkhavasena.",
  "tika-abh09t7:199_13": "Maggā hi vipassanāgamanato “suññato appaṇihito”ti dve nāmāni labhitvā saguṇārammaṇato pariyāyena animittātipi vuccanti,",
  "tika-abh09t7:199_14": "tasmā sayaṁ āgamanīyaṭṭhāne ṭhatvā attano attano anantaraphalānaṁ nippariyāyato tīṇipi nāmāni denti.",
  "tika-abh09t7:199_15": "Aparabhāge pana phalasamāpattibhūtānaṁ na denti.",
  "tika-abh09t7:199_16": "Tattha vipassanāgamanatova magge vuttanayena duvidho nāmalābho veditabbo.",
  "tika-abh09t7:199_17": "Te ca na maggā viya ekacittakkhaṇikā,",
  "tika-abh09t7:199_18": "maggavīthiyaṁ pana dvattikkhattuṁ,",
  "tika-abh09t7:199_19": "phalasamāpattivīthiyaṁ sakalampi divasaṁ appanājavanavaseneva nirantaraṁ mahaggatajavanāni viya pavattantīti ayaṁ viseso.",
  "tika-abh09t7:200_0": "Lokuttaravipākā niṭṭhitā.",
  "tika-abh09t7:201_0": "Akusalavipākā pana kāmāvacarāva,",
  "tika-abh09t7:201_1": "lobhādisampayuttahetu abhāvato ahetukā eva ca honti.",
  "tika-abh09t7:201_2": "Te sampayogato upekkhāsahagataṁ cakkhuviññāṇaṁ,",
  "tika-abh09t7:201_3": "tathā sotaghānajivhāviññāṇāni,",
  "tika-abh09t7:201_4": "tathā dukkhasahagataṁ kāyaviññāṇaṁ,",
  "tika-abh09t7:201_5": "upekkhāsahagatā manodhātu,",
  "tika-abh09t7:201_6": "tathā manoviññāṇadhātūti sattavidhā.",
  "tika-abh09t7:201_7": "Vinicchayo panesa sabbattha tādisāhetukakusalavipākesu vuttanayo eva.",
  "tika-abh09t7:201_8": "Kevalaṁ panāniṭṭhārammaṇatā,",
  "tika-abh09t7:201_9": "kāyaviññāṇassa dukkhasahagatatā,",
  "tika-abh09t7:201_10": "upekkhāsahagatamanoviññāṇadhātuyā uddhaccavajjitākusalapaccayā catūsu apāyesu paṭisandhibhavaṅgacutikiccāni,",
  "tika-abh09t7:201_11": "sugatiyañca santīraṇatadārammaṇakiccāni ca sādhanavasena pavatti ca viseso,",
  "tika-abh09t7:201_12": "sesaṁ tādisameva.",
  "tika-abh09t7:202_0": "Akusalavipākā niṭṭhitā.",
  "tika-abh09t7:203_0": "Niṭṭhitā ca vipākābyākatā.",
  "tika-abh09t7:204_0": "Ahetukakiriyāvaṇṇanā",
  "tika-abh09t7:205_0": "Kiriyābyākatā pana kāmarūpārūpāvacaravasena tividhā.",
  "tika-abh09t7:205_1": "Tattha kāmāvacarakiriyā ahetukā sahetukāti duvidhā.",
  "tika-abh09t7:205_2": "Tattha sahajātahetuvirahitā ahetukā.",
  "tika-abh09t7:205_3": "Tā sampayogādito tividhā upekkhāsahagatā manodhātu,",
  "tika-abh09t7:205_4": "somanassasahagatā manoviññāṇadhātu,",
  "tika-abh09t7:205_5": "tathā upekkhāsahagatāti.",
  "tika-abh09t7:205_6": "Kiriyāti karaṇamattaṁ,",
  "tika-abh09t7:205_7": "kiccamattanti attho.",
  "tika-abh09t7:205_8": "Sabbesuyeva hi kiriyacittesu yaṁ āvajjanakiccadvayaṁ,",
  "tika-abh09t7:205_9": "taṁ ajavanavuttito moghapupphaṁ viya.",
  "tika-abh09t7:205_10": "Yaṁ javanavuttikaṁ,",
  "tika-abh09t7:205_11": "taṁ nirānusayasantānappavattito chinnamūlarukkhapupphaṁ viya aphalaṁ hoti.",
  "tika-abh09t7:205_12": "Taṁtaṁāvajjanajavanakiccasādhanavasena pavattattā pana kiccamattataṁ upādāya “kiriyā”ti vuttaṁ.",
  "tika-abh09t7:205_13": "Tattha manodhātuyā vipākamanodhātuyaṁ vuttanayena sabbo vinicchayo veditabbo.",
  "tika-abh09t7:205_14": "Kevalaṁ pana pañcadvāre iṭṭhesu vā aniṭṭhesu vā pañcārammaṇesu pañcapasāde ghaṭṭitesu uppannabhavaṅgupacchedānantaraṁ",
  "tika-abh09t7:205_15": "tameva pañcārammaṇamārabbha hadayavatthuṁ nissāyevāvajjanakiccaṁ sādhayamānā pañcasupi dvāresu pavattatīti",
  "tika-abh09t7:205_16": "ayaṁ viseso.",
  "tika-abh09t7:206_0": "Manoviññāṇadhātudvayampi yathākkamaṁ kusalavipākāhetukamanoviññāṇadhātudvayasadisaṁ,",
  "tika-abh09t7:206_1": "vīriyaṁ panettha adhikaṁ,",
  "tika-abh09t7:206_2": "vīriyūpatthambhova samādhi balavā hoti.",
  "tika-abh09t7:206_3": "Tato evettha saṅgahavāre vīriyasamādhimanosomanassajīvitindriyānaṁ pañcannaṁ vasena indriyasaṅgaho hoti,",
  "tika-abh09t7:206_4": "idhāpi balasaṅgaho nattheva.",
  "tika-abh09t7:206_5": "Yaṁ panettha padabhājanīye samādhivīriyānaṁ niddese “samādhibalaṁ vīriyabala”nti balavevacanaṁ vuttaṁ,",
  "tika-abh09t7:206_6": "taṁ itarāhetukacittasampayuttehi imesaṁ balavataratādassanatthaṁ pariyāyato vuttaṁ.",
  "tika-abh09t7:206_7": "Tato eva hi saṅgahavāre “dve balāni hontī”ti na vuttaṁ,",
  "tika-abh09t7:206_8": "tasmā ahetukesu nippariyāyato balaṁ natthi evāti gahetabbaṁ.",
  "tika-abh09t7:207_0": "Visayādippabhedato panettha somanassasahagatā tāva hadayavatthuññeva nissāya pañcadvāre voṭṭhabbanakiccāya ca,",
  "tika-abh09t7:207_1": "manodvāre anuḷāresu chasu kāmāvacarārammaṇesu āvajjanakiccāya ca manoviññāṇadhātuyā anantaraṁ javanakiccaṁ",
  "tika-abh09t7:207_2": "sādhayamānā khīṇāsavānaññeva hasitaṁ uppādentī pavattati.",
  "tika-abh09t7:207_3": "Hasitaṁ hi somanassasahagatakāmāvacareheva javanehi,",
  "tika-abh09t7:207_4": "tesu asekhānaṁ pañcahi kiriyājavanehi,",
  "tika-abh09t7:207_5": "sekhānaṁ pana kusalehi ceva diṭṭhivippayuttalobhamūlehi cāti chahi,",
  "tika-abh09t7:207_6": "puthujjanānaṁ diṭṭhisampayuttehi cāti aṭṭhahīti terasahi cittehi uppajjati.",
  "tika-abh09t7:207_7": "Upekkhāsahagatā pana pañcadvāre hadayavatthuññeva nissāya santīraṇakiccāya vipākamanoviññāṇadhātuyā anantaraṁ voṭṭhabbanakiccaṁ,",
  "tika-abh09t7:207_8": "manodvāre sabbesu chasupi ārammaṇesu savatthukā,",
  "tika-abh09t7:207_9": "avatthukā vā bhavaṅgacalanānantaraṁ āvajjanakiccaṁ sādhayamānā pavattati.",
  "tika-abh09t7:207_10": "Ayaṁ hi tīsu bhavesu kassaci sacittakapuggalassa na kismiñci visaye na uppajjati,",
  "tika-abh09t7:207_11": "sabbaññutaññāṇasadisaṁ mahāgamanaṁ nāmetaṁ cittanti ayaṁ viseso,",
  "tika-abh09t7:207_12": "sesaṁ tādisameva.",
  "tika-abh09t7:208_0": "Ahetukakiriyā niṭṭhitā.",
  "tika-abh09t7:209_0": "Sahetukakāmāvacarakiriyāvaṇṇanā",
  "tika-abh09t7:210_0": "Alobhādikiriyāhetusampayuttā pana sahetukā,",
  "tika-abh09t7:210_1": "te sampayogato kusalā viya aṭṭhavidhā.",
  "tika-abh09t7:210_2": "Sabbopettha vinicchayo kusalesu vuttanayo eva.",
  "tika-abh09t7:210_3": "Kevalaṁ panettha viratiyo na santi,",
  "tika-abh09t7:210_4": "kusalā ca sekhaputhujjanānaṁ vuttanayena chasu dvāresu vatthuṁ nissāya vā anissāya vā javanakiccaṁ sādhayamānā pavattanti,",
  "tika-abh09t7:210_5": "ime pana asekhānanti ayaṁ viseso.",
  "tika-abh09t7:210_6": "Kāmāvacarakiriyā.",
  "tika-abh09t7:211_0": "Rūpāvacarakiriyāvaṇṇanā",
  "tika-abh09t7:212_0": "Rūpāvacarakiriyā ca kusalā viya pañcavidhā.",
  "tika-abh09t7:212_1": "Vinicchayo ca tattha vuttanayo eva.",
  "tika-abh09t7:212_2": "Kevalaṁ hi kusalā sekhaputhujjanānaṁ paññattārammaṇā,",
  "tika-abh09t7:212_3": "abhiññāvasena pavattaṁ pañcamajjhānaṁ sabbārammaṇañca hutvā manodvāre hadayavatthuññeva nissāya javanakiccaṁ sādhayamānā pavattanti,",
  "tika-abh09t7:212_4": "ime pana asekhānanti ayameva viseso.",
  "tika-abh09t7:212_5": "Rūpāvacarakiriyā.",
  "tika-abh09t7:213_0": "Arūpāvacarakiriyāvaṇṇanā",
  "tika-abh09t7:214_0": "Arūpāvacarakiriyā ca kusalā viya catubbidhā.",
  "tika-abh09t7:214_1": "Vinicchayo ca tattha vuttanayo eva.",
  "tika-abh09t7:214_2": "Kevalaṁ hi kusalā sekhaputhujjanānaṁ savatthukā,",
  "tika-abh09t7:214_3": "avatthukā vā heṭṭhā vuttanayena yathāyogaṁ paññattimahaggatārammaṇā manodvāre javanakiccaṁ sāyemānā pavattanti,",
  "tika-abh09t7:214_4": "ime pana asekhānanti ayaṁ viseso.",
  "tika-abh09t7:214_5": "Arūpāvacarakiriyā.",
  "tika-abh09t7:215_0": "Kiriyābyākatā niṭṭhitā.",
  "tika-abh09t7:216_0": "Pakiṇṇakakathāvaṇṇanā",
  "tika-abh09t7:217_0": "Ettha ṭhatvā sabbe cittacetasikadhamme jātisaṅgahādito samodhānetvā pakiṇṇakakathā vattabbā.",
  "tika-abh09t7:217_1": "Yathāvuttāni hi cittāni kusalāni ekavīsati,",
  "tika-abh09t7:217_2": "akusalāni dvādasa,",
  "tika-abh09t7:217_3": "vipākāni chattiṁsa,",
  "tika-abh09t7:217_4": "kiriyāni vīsati cāti sabbānipi ekūnanavutividhāni,",
  "tika-abh09t7:217_5": "lokuttarānaṁ jhānaṅgayogabhedato cattālīsavidhattā ekavīsasataṁ vā honti.",
  "tika-abh09t7:217_6": "Tesu kāmāvacarāni catupaññāsa,",
  "tika-abh09t7:217_7": "rūpāvacarāni pannarasa,",
  "tika-abh09t7:217_8": "arūpāvacarāni dvādasa,",
  "tika-abh09t7:217_9": "lokuttarāni aṭṭha,",
  "tika-abh09t7:217_10": "cattālīsaṁ vā.",
  "tika-abh09t7:217_11": "Kāmāvacaresu ca kusalāni aṭṭha,",
  "tika-abh09t7:217_12": "vipākāni tevīsati,",
  "tika-abh09t7:217_13": "kiriyāni ekādasa,",
  "tika-abh09t7:217_14": "ahetukāni aṭṭhārasa.",
  "tika-abh09t7:217_15": "Sesāni pana catubhūmakānipi sahetukāni.",
  "tika-abh09t7:217_16": "Tesu ca jātito cittagaṇanā pubbe vuttāva.",
  "tika-abh09t7:217_17": "Cetasikā pana saddhā sati hirīottappaṁ alobho adoso kāyapassaddhādayo dvādasa,",
  "tika-abh09t7:217_18": "tatramajjhattatā amoho appamaññādvayaṁ,",
  "tika-abh09t7:217_19": "viratittayañca moho ahirikaṁ anottappaṁ uddhaccañca lobho diṭṭhi doso vicikicchā ca māno issā macchariyaṁ",
  "tika-abh09t7:217_20": "kukkuccaṁ thinaṁ middhañca phasso vedanā saññā cetanā ekaggatā jīvitindriyañca manasikāro ca vitakko",
  "tika-abh09t7:217_21": "vicāro pīti vīriyaṁ chando adhimokkho cāti dvepaññāsa honti.",
  "tika-abh09t7:218_0": "Tattha tatramajjhattatā,",
  "tika-abh09t7:218_1": "appamaññādvayaṁ,",
  "tika-abh09t7:218_2": "mānādīni cha,",
  "tika-abh09t7:218_3": "manasikāro chando adhimokkho cāti dvādasa dhammā yathāṭhāne yevāpanakā eva,",
  "tika-abh09t7:218_4": "viratittayaṁ,",
  "tika-abh09t7:218_5": "uddhaccañca katthaci yevāpanakā.",
  "tika-abh09t7:218_6": "Tesu ca tatramajjhattatā manasikāro chando adhimokkho uddhaccaṁ viratiyoti ime ṭhapetvā sesā aṭṭha yathāṭhāne aniyatā eva,",
  "tika-abh09t7:218_7": "viratiyo pana katthaci aniyatā,",
  "tika-abh09t7:218_8": "ime pana ekādasa ṭhapetvā sesā ekacattālīsa dhammā niyatā eva.",
  "tika-abh09t7:218_9": "Tattha saddhādayo pañcavīsati dhammā kusalābyākatāyeva,",
  "tika-abh09t7:218_10": "mohādayo cuddasa akusalā eva,",
  "tika-abh09t7:218_11": "phassādayo terasa kusalākusalābyākatā tijātikā.",
  "tika-abh09t7:218_12": "Ekantato hi kusalā vā abyākatā vā dhammā natthi,",
  "tika-abh09t7:218_13": "kusalacittasampayuttasamaye pana kusalā,",
  "tika-abh09t7:218_14": "abyākatacittasampayuttasamaye abyākatā ca honti.",
  "tika-abh09t7:218_15": "Mohādayo pana sarūpeneva akusalā,",
  "tika-abh09t7:218_16": "itare ca taṁsampayogena sabbepi cete atthanā sampayuttacittabhedena bhedavantova hontīti veditabbā.",
  "tika-abh09t7:219_0": "Tesu hi saddhādayo ekūnavīsati sabbesu kusalesu ceva sahetukābyākatesu cāti ekūnasaṭṭhicittesu uppajjanti,",
  "tika-abh09t7:219_1": "tato paccekaṁ ekūnasaṭṭhippabhedā ca honti.",
  "tika-abh09t7:219_2": "Evamaññepi ñātabbā.",
  "tika-abh09t7:219_3": "Amoho tesu ñāṇavippayuttāni dvādasa ṭhapetvā sesesu,",
  "tika-abh09t7:219_4": "appamaññā pana kāmāvacaresu sahetukakiriyakusalesu ceva pañcamajjhānavajjitarūpāvacaresu cāti aṭṭhavīsaticittesu,",
  "tika-abh09t7:219_5": "viratiyo pana kāmāvacarakusalesu,",
  "tika-abh09t7:219_6": "lokuttaresu cāti soḷasasu.",
  "tika-abh09t7:219_7": "Evamete pañcavīsati dhammā kusalābyākatesu uppajjanato kusalābyākatā nāma jātā.",
  "tika-abh09t7:219_8": "Akusalesu pana mohādayo cattāro dvādasasupi akusalacittesu uppajjanti,",
  "tika-abh09t7:219_9": "lobho aṭṭhasu lobhamūlesu,",
  "tika-abh09t7:219_10": "diṭṭhi tattha diṭṭhisampayuttesu,",
  "tika-abh09t7:219_11": "māno diṭṭhivippayuttesu,",
  "tika-abh09t7:219_12": "doso issā macchariyaṁ kukkuccaṁ paṭighasampayuttesu,",
  "tika-abh09t7:219_13": "thinamiddhaṁ pañcasu sasaṅkhārikesu,",
  "tika-abh09t7:219_14": "vicikicchā vicikicchāsampayutte evāti.",
  "tika-abh09t7:219_15": "Evamete cuddasapi sayaṁ akusalattā,",
  "tika-abh09t7:219_16": "akusalesveva uppajjanato ca akusalā nāma.",
  "tika-abh09t7:220_0": "Itaresu ca phassādayo satta dhammā sabbacittesu,",
  "tika-abh09t7:220_1": "na hi taṁ cittamatthi,",
  "tika-abh09t7:220_2": "yaṁ imesu ekenāpi vinā uppajjati.",
  "tika-abh09t7:220_3": "Sabbatthakā hi ete.",
  "tika-abh09t7:220_4": "Vitakkādayo pana yathāyogikā.",
  "tika-abh09t7:220_5": "Tesu hi vitakko tāva dvipañcaviññāṇavajjitakāmāvacaresu ceva ekādasasu paṭhamajjhānikarūpāvacaralokuttaresu cāti pañcapaññāsacittesu uppajjati.",
  "tika-abh09t7:220_6": "Vicāro pana tesu ceva tathā dutiyajjhānikacittesu cāti chasaṭṭhicittesu.",
  "tika-abh09t7:220_7": "Pīti catutthajjhānikavajjitasomanassasahagatesu.",
  "tika-abh09t7:220_8": "Vīriyaṁ dvipañcaviññāṇamanodhātusantīraṇattikavajjitesu.",
  "tika-abh09t7:220_9": "Chando ahetukamomūhavajjitesu.",
  "tika-abh09t7:220_10": "Adhimokkho dvipañcaviññāṇavicikicchāyuttavajjitesu.",
  "tika-abh09t7:220_11": "Evamete terasa kusalākusalābyākatesu uppajjanato tijātikā nāma jātā.",
  "tika-abh09t7:220_12": "Sampayuttacittabhedena cesaṁ paccekaṁ gaṇanābhedopi veditabbo.",
  "tika-abh09t7:220_13": "Yathā hi cittaṁ salakkhaṇato ekavidhampi sampayogāvatthādibhedeneva bhinnaṁ,",
  "tika-abh09t7:220_14": "tathā cetasikāpi paccekanti ñātabbā,",
  "tika-abh09t7:220_15": "visesaṁ pana nesaṁ vakkhāma.",
  "tika-abh09t7:221_0": "Vatthusaṅgahe pana nesaṁ cittesu tāva kāmāvacaravipākamanodhātuhasitāni,",
  "tika-abh09t7:221_1": "dosasampayuttapaṭigharūpāvacarapaṭhamamaggāni cāti tecattālīsa cittāni heṭṭhā vuttanayena yathāsakaṁ vatthūni nissāyeva uppajjanti,",
  "tika-abh09t7:221_2": "arūpāvacaravipākāni pana anissāyeva,",
  "tika-abh09t7:221_3": "sesāni dvecattālīsa nissāyapi,",
  "tika-abh09t7:221_4": "āruppesupi uppajjanato anissāyapi.",
  "tika-abh09t7:221_5": "Arūpīnaṁ hi chapi vatthūni na santi,",
  "tika-abh09t7:221_6": "rūpīnaṁ pana ghānādīni tīṇi,",
  "tika-abh09t7:221_7": "sabbattha ca taṁtaṁvatthurahitānaṁ sabbattha niyataviññāṇānipi,",
  "tika-abh09t7:221_8": "asaññīnaṁ pana sabbānipi vatthuviññāṇāni na santi.",
  "tika-abh09t7:221_9": "Tesaṁ hi jīvitanavakameva rūpaṁ paṭisandhi,",
  "tika-abh09t7:221_10": "pavattiyaṁ bhavaṅgaṁ,",
  "tika-abh09t7:221_11": "maraṇakāle cuti ca hutvā pavattati.",
  "tika-abh09t7:221_12": "Yathā cettha cittānaṁ,",
  "tika-abh09t7:221_13": "evaṁ taṁsampayuttacetasikānampi vatthuto saṅgahabhedo veditabbo.",
  "tika-abh09t7:221_14": "Ayaṁ pana viseso –",
  "tika-abh09t7:221_15": "tesu hi doso issā macchariyaṁ kukkuccañca hadayavatthuṁ nissāya kāmaloke eva uppajjati.",
  "tika-abh09t7:221_16": "Karuṇāmuditā pana rūpalokepi, na arūpe.",
  "tika-abh09t7:221_17": "Tattha hi rūpāvacarapubbabhāgānipi na uppajjanti,",
  "tika-abh09t7:221_18": "sesā pana sabbe nissāyapi anissāyapi tīsupi bhavesu uppajjanti.",
  "tika-abh09t7:221_19": "Tattha hi phassādayo satta chapi vatthūni,",
  "tika-abh09t7:221_20": "itare pana hadayamevāti,",
  "tika-abh09t7:221_21": "sesaṁ cittasamaṁ.",
  "tika-abh09t7:222_0": "Kiccadvārasaṅgahe pana nesaṁ cittaṁ yathā ca cuddasahi kiccehi chadvārikadvāravinimuttabhāvena,",
  "tika-abh09t7:222_1": "evaṁ pavattikkamo veditabbo.",
  "tika-abh09t7:222_2": "Yadā hi kusalākusalabalena tīsu bhūmīsu sattā nibbattanti,",
  "tika-abh09t7:222_3": "tadā tesaṁ maraṇakāle yebhuyyena channaṁ dvārānamaññatarasmiṁ paccupaṭṭhitaṁ kammakammanimittagatinimittānamaññataraṁ",
  "tika-abh09t7:222_4": "gahetvā upekkhāsahagatavipākāhetukamanoviññāṇadhātudvayañceva aṭṭha mahāvipākāni,",
  "tika-abh09t7:222_5": "nava rūpārūpavipākāni ceti ekūnavīsati cittāni heṭṭhā vuttanayena yathāsakabhūmīsu paṭisandhi hutvā uppajjanti,",
  "tika-abh09t7:222_6": "tāneva bhavaṅgacutivasena dvāravinimuttāni nāma honti.",
  "tika-abh09t7:222_7": "Maraṇakāle hi sattānaṁ asaññisattavirahitānaṁ bhavantare paṭisandhijanakaṁ atītaṁ kammaṁ vā taṁkammakaraṇakāle",
  "tika-abh09t7:222_8": "visayopakaraṇādibhūtaṁ rūpādichabbidhampi atītādibhedaṁ kālavinimuttañca kammanimittaṁ vā upapajjamānabhavānurūpaṁ",
  "tika-abh09t7:222_9": "kapparukkhamātukucchinirayaggijālādigatinimittaṁ vā kammabalena yathārahaṁ channaṁ dvārānamaññatarasmiṁ",
  "tika-abh09t7:222_10": "sāyanhe pabbatacchāyā pathaviyaṁ viya cittasantāne allīyamānaṁ upaṭṭhāti.",
  "tika-abh09t7:222_11": "Evaṁ upaṭṭhite ca tasmiṁ ārammaṇe kammabalena nirantaraṁ pavattamānacittasantānassa āyukkhayakammakkhayaubhayakkhayaupacchedakakammānamaññatarena",
  "tika-abh09t7:222_12": "paccāsannamaraṇassa tassa tassa vīthicittabhavaṅgānantaraṁ cuticittaṁ hoti,",
  "tika-abh09t7:222_13": "tadanantaraṁ kammakammanimittādīsu yathāgahitaṁ ārabbha yathārahaṁ tīsu bhavesu yaṁ kiñci paṭisandhicittaṁ bhavantare paṭhamacittaṁ hutvā uppajjati.",
  "tika-abh09t7:223_0": "Tattha ca duhetukāhetukacutiyānantaraṁ dasa kāmāvacarapaṭisandhiyova honti, na itarā,",
  "tika-abh09t7:223_1": "kāmāvacaratihetukāya cutiyā sabbāpi honti,",
  "tika-abh09t7:223_2": "rūpāvacarāya pana cutiyāpi ahetukapaṭisandhirahitā,",
  "tika-abh09t7:223_3": "arūpāvacarāya cutiyā heṭṭhimavajjitāruppapaṭisandhiyo ceva kāmāvacaratihetukapaṭisandhiyo ca,",
  "tika-abh09t7:223_4": "asaññīnaṁ pana rūpacutito bhavantare gahitapubbaṁ kammādimevārabbha ahetukarahitā kāmāvacarapaṭisandhiyova honti, na itarā.",
  "tika-abh09t7:223_5": "Puthujjanānaṁ,",
  "tika-abh09t7:223_6": "pana sotāpannasakadāgāmīnañca cutiyā suddhāvāsesu paṭisandhi na hoti,",
  "tika-abh09t7:223_7": "sekhānaṁ dvihetukāhetukāsaññipaṭisandhiyo,",
  "tika-abh09t7:223_8": "asekhānaṁ pana sabbāpi paṭisandhiyo na honti.",
  "tika-abh09t7:223_9": "Te hi cutito nirupadhisesanibbānena anupādāparinibbānappattā nāma honti.",
  "tika-abh09t7:223_10": "Evaṁ gahitapaṭisandhinirodhato paraṁ tadeva cittaṁ tasmiññevārammaṇe bhavaṅgaṁ hutvā cutipariyosānaṁ",
  "tika-abh09t7:223_11": "asati vīthicittuppāde supinampi adisvā niddokkamanakālādīsu aparimāṇasaṅkhampi nadīsotaṁ viya nirantaraṁ",
  "tika-abh09t7:223_12": "pavattati.",
  "tika-abh09t7:223_13": "Evaṁ ekūnavīsativiññāṇānaṁ paṭisandhibhavaṅgacutivasena pavattikkamo veditabbo.",
  "tika-abh09t7:224_0": "Evaṁ pana vattamāne bhavaṅgasantāne yadā indriyaparipākamāgamma sabhāgapaccayantarasahitaṁ atimahantaṁ rūpārammaṇaṁ cakkhudvāre ghaṭṭeti,",
  "tika-abh09t7:224_1": "tadā ghaṭṭanānubhāvena dvikkhattuṁ tattha bhavaṅgacalanaṁ hoti,",
  "tika-abh09t7:224_2": "tadanantaraṁ bhavaṅgaṁ vocchinditvā tasmiṁ rūpārammaṇe kiriyamanodhātu āvajjanakiccaṁ sādhayamānā uppajjitvā nirujjhati,",
  "tika-abh09t7:224_3": "tathā tadanantaraṁ cakkhuviññāṇadvaye yathārahamekaṁ dassanakiccaṁ,",
  "tika-abh09t7:224_4": "tadanantaraṁ vipākamanodhātudvayā aññataraṁ sampaṭicchanakiccaṁ,",
  "tika-abh09t7:224_5": "tadanantaraṁ vipākamanoviññāṇadhātuttayā aññataraṁ santīraṇakiccaṁ,",
  "tika-abh09t7:224_6": "tadanantaraṁ upekkhāsahagatakiriyāhetukamanoviññāṇadhātu voṭṭhabbanakiccaṁ,",
  "tika-abh09t7:224_7": "tadanantaraṁ ekūnatiṁsakāmāvacarajavanesu yaṁ kiñci yathārahaṁ sattakkhattuṁ,",
  "tika-abh09t7:224_8": "chakkhattuṁ,",
  "tika-abh09t7:224_9": "maraṇakālādīsu pañcakkhattumeva vā javanakiccaṁ sādhayamānaṁ,",
  "tika-abh09t7:224_10": "tadanantaraṁ ekādasasu tadārammaṇakiccesu mahāvipākasantīraṇesu yathārahamekaṁ sakiṁ,",
  "tika-abh09t7:224_11": "dvikkhattuṁ vā tadārammaṇakiccaṁ sādhayamānaṁ uppajjitvā nirujjhati,",
  "tika-abh09t7:224_12": "tadanantaraṁ bhavaṅgasantati eva pavattati.",
  "tika-abh09t7:224_13": "Evaṁ cakkhudvāre sattakiccāni chacattālīsa cittāni sambhavanti.",
  "tika-abh09t7:225_0": "Yadā pana vuttanayena saddārammaṇādīni sotadvārādīsu ghaṭṭenti,",
  "tika-abh09t7:225_1": "tadāpi cakkhudvāre viya paccekañca chacattālīseva bhavanti.",
  "tika-abh09t7:225_2": "Kevalaṁ hettha āvajjanānantaraṁ cakkhuviññāṇaṭṭhāne sotaviññāṇādidvayāni yathākkamaṁ savanādikiccāni sādhayamānāni uppajjantīti.",
  "tika-abh09t7:225_3": "Evaṁ pañcadvāre atimahante pañcārammaṇe catupaññāsa kāmāvacaracittāneva sambhavanti.",
  "tika-abh09t7:225_4": "Keci panettha “sasaṅkhārikajavanāni pañcadvāre na uppajjanti pubbappayogāsambhavā,",
  "tika-abh09t7:225_5": "manodvāreyevetāni uppajjantī”ti vadanti.",
  "tika-abh09t7:226_0": "Mahante pana tadārammaṇavajjitāni.",
  "tika-abh09t7:226_1": "Visayassa javanasamakālameva atītattā javanāvasāne bhavaṅgaṁ hoti.",
  "tika-abh09t7:226_2": "Paritte pana javanampi natthi.",
  "tika-abh09t7:226_3": "Voṭṭhabbanaṁ hettha javanaṭṭhāne ṭhatvā dvattikkhattuṁ pavattitvā nirujjhati,",
  "tika-abh09t7:226_4": "tato paraṁ bhavaṅgaṁ hoti.",
  "tika-abh09t7:226_5": "Ayaṁ pana vāro “diṭṭhaṁ viya me,",
  "tika-abh09t7:226_6": "sutaṁ viya me”tiādikathanakāle labbhati.",
  "tika-abh09t7:226_7": "Atiparitte pana voṭṭhabbanappādā asaṇṭhahanato bhavaṅgacalanamattameva,",
  "tika-abh09t7:226_8": "na āvajjanādīni.",
  "tika-abh09t7:226_9": "Āvajjanena hi bhavaṅge āvaṭṭite voṭṭhabbanaṁ appatvā antarā cakkhuviññāṇānantaraṁ cittaṁ bhavaṅgaṁ otarissatīti netaṁ ṭhānaṁ vijjati,",
  "tika-abh09t7:226_10": "nāpi appavattamāne visaye pañcadvārikavīthicittāni pavattantīti.",
  "tika-abh09t7:226_11": "Ayaṁ pañcadvāre visayappavattibhedena cittappavattiniyamo.",
  "tika-abh09t7:227_0": "Manodvāre pana chasu ārammaṇesu āpāthagatesu vuttanayena bhavaṅgacalanamanodvārāvajjanānantaraṁ kusalākusalaphalanāvajjanakiriyacittesu",
  "tika-abh09t7:227_1": "pañcapaññāsajavanakiccesu yaṁ kiñci kāmāvacarārammaṇamārabbha pavattati,",
  "tika-abh09t7:227_2": "tato pabhuti kāmāvacarārammaṇe tadārammaṇaṁ hoti.",
  "tika-abh09t7:227_3": "Appanājavane ayaṁ pavattikkamo –",
  "tika-abh09t7:227_4": "samathavipassanākammaṭṭhānikānaṁ hi yathāsakavisaye uppāditapubbabhāgabhāvanānaṁ “idāni appanā uppajjissatī”ti",
  "tika-abh09t7:227_5": "bhavaṅgacalanāvajjanāvasāne ñāṇasampayuttakāmāvacarajavanesu aññatarasmiṁ yathārahaṁ parikammopacārānulomagotrabhunāmena",
  "tika-abh09t7:227_6": "catukkhattuṁ,",
  "tika-abh09t7:227_7": "tikkhattumeva vā uppajjitvā niruddhe catutthaṁ,",
  "tika-abh09t7:227_8": "pañcamaṁ vā mahaggatajavanesu yaṁ kiñci paṭhamakappanābhiññābhūtaṁ ekavārameva,",
  "tika-abh09t7:227_9": "jhānasamāpattibhūtaṁ anantavārampi javati.",
  "tika-abh09t7:227_10": "Lokuttarajavanesu pana kusalāni ekasantāne ekavārameva javanti,",
  "tika-abh09t7:227_11": "tadanantaraṁ yathāsakaṁ phalacittañca dvattivāraṁ,",
  "tika-abh09t7:227_12": "phalasamāpattivīthiyaṁ phalameva anantavārampi javati,",
  "tika-abh09t7:227_13": "nirodhasamāpattiyaṁ pana anupubbanirodhavasena paṭhamajjhānato yāvākiñcaññāyatanā yathākkamaṁ āvajjanaparikammādivaseneva",
  "tika-abh09t7:227_14": "samāpajjitvā vuṭṭhitassa gotrabhuto anantaraṁ catutthāruppajavane dvikkhattuṁ javitvā niruddhe yathāparicchinnakālañca",
  "tika-abh09t7:227_15": "cittaṁ na uppajjati,",
  "tika-abh09t7:227_16": "vuṭṭhānakāle ca āvajjanaparikammacittaniyāmena anāgāmiphalaṁ,",
  "tika-abh09t7:227_17": "arahattaphalaṁ vā yathārahamekavārameva uppajjati.",
  "tika-abh09t7:227_18": "Tattha ca kusalagotrabhuto anantaraṁ kusalañceva ādito phalattayañca appeti,",
  "tika-abh09t7:227_19": "kiriyāgotrabhuto kiriyaṁ,",
  "tika-abh09t7:227_20": "arahattaphalañca.",
  "tika-abh09t7:227_21": "Tatthāpi somanassasahagatato somanassasahagatameva,",
  "tika-abh09t7:227_22": "upekkhāsahagatato ca upekkhāsahagatameva appeti.",
  "tika-abh09t7:227_23": "Asekhānameva cettha arahattaphalakiriyājavanāni,",
  "tika-abh09t7:227_24": "yathāsakaṁ sekhānameva sesalokuttarāni,",
  "tika-abh09t7:227_25": "sekhaputhujjanānameva kusalākusalāni,",
  "tika-abh09t7:227_26": "tihetukānameva appanā honti,",
  "tika-abh09t7:227_27": "ayaṁ javananiyamo.",
  "tika-abh09t7:228_0": "Appanājavanato paraṁ pana tadārammaṇaṁ natthi.",
  "tika-abh09t7:228_1": "Javanārammaṇesu hi kāmāvacarabhūtesveva kāmāvacarapaṭisandhikānameva atimahante,",
  "tika-abh09t7:228_2": "vibhūte ca visaye tadārammaṇamuppajjati.",
  "tika-abh09t7:228_3": "Atiiṭṭhe panārammaṇe santīraṇakiriyājavanatadārammaṇāni somanassasahagatāni,",
  "tika-abh09t7:228_4": "iṭṭhamajjhatte,",
  "tika-abh09t7:228_5": "aniṭṭhe ca upekkhāsahagatāni honti.",
  "tika-abh09t7:228_6": "Yadā pana domanassānantaraṁ somanassassa paṭṭhāne paṭikkhittattā somanassapaṭisandhikassa atiiṭṭhādīsu",
  "tika-abh09t7:228_7": "paṭighe javite tadārammaṇabhavaṅgāni na uppajjanti,",
  "tika-abh09t7:228_8": "tadā aññaṁ paricitapubbaṁ parittārammaṇamārabbha anāvajjanampi nirodhato vuṭṭhahantassa sāmaññaphalaṁ",
  "tika-abh09t7:228_9": "viya antarā upekkhāsahagatasantīraṇaṁ uppajjati,",
  "tika-abh09t7:228_10": "tamanantaritvā bhavaṅgaṁ hotīti ayaṁ tadārammaṇaniyamo.",
  "tika-abh09t7:229_0": "Evaṁ pana bhavaṅgānantaraṁ chadvāre āvajjanādīni vīthicittāni.",
  "tika-abh09t7:229_1": "Iti yāvatāyukaṁ imināva kamena cittaniyāmato viññāṇāni pavattanti.",
  "tika-abh09t7:229_2": "Vīthicittānantaraṁ,",
  "tika-abh09t7:229_3": "pana bhavaṅgānantaraṁ vā sabbapacchimaṁ taṁ ekūnavīsatividhaṁ bhavaṅgameva tasmiññevārammaṇe cutikiccañca sādhayamānaṁ pavattati,",
  "tika-abh09t7:229_4": "tasmiṁ niruddhe satto cuto nāma hoti.",
  "tika-abh09t7:229_5": "Tatopi cutito puna paṭisandhibhavaṅgavīthicutiyoti evaṁ punappunaṁ cittasantānaṁ yantayuttagoṇo viya bhavādīsu yāvānupādāya āsavehi na vimuccati,",
  "tika-abh09t7:229_6": "tāvāvicchinnaṁ pavattati eva.",
  "tika-abh09t7:229_7": "Evaṁ pavattamāne ca cittasantāne “tvaṁ bhavaṅgaṁ nāma hoti,",
  "tika-abh09t7:229_8": "tvaṁ tadanantaraṁ āvajjanaṁ…pe…",
  "tika-abh09t7:229_9": "tvaṁ tadanantaraṁ tadārammaṇaṁ nāma hoti,",
  "tika-abh09t7:229_10": "tvaṁ pana bhavaṅga”ntiādinā niyāmako kattā nāma natthi,",
  "tika-abh09t7:229_11": "cittaniyāmenevetaṁ pavattati.",
  "tika-abh09t7:230_0": "Pañcavidho hi niyāmo –",
  "tika-abh09t7:230_1": "bījaniyāmo utuniyāmo kammaniyāmo dhammaniyāmo cittaniyāmoti,",
  "tika-abh09t7:230_2": "tattha aṅkurapaṇṇadaṇḍapupphaphalādikkamena tesaṁ tesaṁ bījānaṁ aññoññavisadisarukkhatiṇagacchalatādisantāne attanā sadisaphaladānaṁ bījaniyāmo nāma.",
  "tika-abh09t7:230_3": "Tasmiṁ tasmiṁ samaye tesaṁ tesaṁ rukkhānaṁ ekappahārena pupphaphalapallavānaṁ gahaṇaṁ utuniyāmo nāma.",
  "tika-abh09t7:230_4": "Tassa tassa vā kusalākusalakammassa taṁtaṁsadisāsadisarūpārūpavipākadānaṁ,",
  "tika-abh09t7:230_5": "kammasarikkhakavipākadānañca kammaniyāmo nāma.",
  "tika-abh09t7:230_6": "Bodhisattānaṁ paṭisandhiggahaṇe,",
  "tika-abh09t7:230_7": "mātukucchito abhinikkhamane,",
  "tika-abh09t7:230_8": "abhisambodhidhammacakkappavattanādīsu ca dvattiṁsa pubbanimittāni dhammaniyāmo nāma.",
  "tika-abh09t7:230_9": "Yathāvuttena bhavaṅgāvajjanādikiccakkameneva cittappavatti cittaniyāmo nāma.",
  "tika-abh09t7:230_10": "Iminā pana cittaniyāmena yathākkamaṁ kiccavantesu cetesu cittesu dvipañcaviññāṇamanodhātujavanāni yathāsambhavaṁ ekakiccaṭṭhānāni,",
  "tika-abh09t7:230_11": "sesāni pana dviticatupañcakiccaṭṭhānāni,",
  "tika-abh09t7:230_12": "tāni ca pubbe vuttāni,",
  "tika-abh09t7:230_13": "suviññeyyāni ca.",
  "tika-abh09t7:230_14": "Evaṁ ekadvārikādīni ca.",
  "tika-abh09t7:230_15": "Yathā ca cittānaṁ,",
  "tika-abh09t7:230_16": "evaṁ taṁsampayuttacetasikānampi kiccadvāravasena saṅgaho veditabbo.",
  "tika-abh09t7:230_17": "Ayaṁ pana viseso –",
  "tika-abh09t7:230_18": "kiccato hi sabbatthakā tāva satta cittaṁ viya cuddasa kiccāni karonti.",
  "tika-abh09t7:230_19": "Vitakkavicārādhimokkhā pana tayo dassanādipañcakiccāni vajjetvā nava,",
  "tika-abh09t7:230_20": "vīriyaṁ tato sampaṭicchanasantīraṇāni vajjetvā satta,",
  "tika-abh09t7:230_21": "pīti voṭṭhabbanāvajjanānipi vajjetvā santīraṇena saddhiṁ cha,",
  "tika-abh09t7:230_22": "viratiappamaññāvajjitā pana vīsati kusalābyākatā ceva chando ca santīraṇampi vajjetvā pañca,",
  "tika-abh09t7:230_23": "tato appamaññā tadārammaṇampi vajjetvā cattāri,",
  "tika-abh09t7:230_24": "viratiyo pana kusalā javanakiccameva karonti.",
  "tika-abh09t7:230_25": "Dvārato ca viratiyo manodvārikā eva,",
  "tika-abh09t7:230_26": "tathā karuṇāmuditā,",
  "tika-abh09t7:230_27": "dvāravinimuttā ca pana honti.",
  "tika-abh09t7:230_28": "Manodvāre eva hi duccaritaviramaṇaṁ sattapaññattiggahaṇañca hoti.",
  "tika-abh09t7:230_29": "Akusalā pana chadvārikā,",
  "tika-abh09t7:230_30": "tatthāpi mānaissāmacchariyakukkuccāni manodvārikānevāti keci.",
  "tika-abh09t7:230_31": "Avasesā chadvārikā ceva dvāravinimuttā ca.",
  "tika-abh09t7:230_32": "Sesaṁ cittasadisameva.",
  "tika-abh09t7:230_33": "Ārammaṇasaṅgaho pana nesaṁ parittārammaṇattike āvi bhavissatīti.",
  "tika-abh09t7:230_34": "Ayaṁ pakiṇṇakakathā.",
  "tika-abh09t7:231_0": "Cittuppādakaṇḍavaṇṇanā niṭṭhitā.",
  "tika-abh09t7:232_0": "Abyākatapadaṁ pana neva tāva niṭṭhitaṁ.",
  "tika-abh09t7:232_1": "Abyākatesu hi vipākābyākataṁ,",
  "tika-abh09t7:232_2": "kiriyābyākatañca vibhattaṁ,",
  "tika-abh09t7:232_3": "rūpābyākataṁ,",
  "tika-abh09t7:232_4": "pana nibbānābyākatañca avasiṭṭhaṁ.",
  "tika-abh09t7:232_5": "Tattha rūpābyākataṁ tāva bhūmito kāmāvacarameva,",
  "tika-abh09t7:232_6": "na bhinnaṁ,",
  "tika-abh09t7:232_7": "tathā sampayogatopi asambhavo eva.",
  "tika-abh09t7:232_8": "Sārammaṇadhammānameva,",
  "tika-abh09t7:232_9": "hi aññamaññasampayogo,",
  "tika-abh09t7:232_10": "na itaresanti.",
  "tika-abh09t7:232_11": "Dhammuddesato panetaṁ aṭṭhavīsatividhaṁ hoti.",
  "tika-abh09t7:232_12": "Seyyathidaṁ –",
  "tika-abh09t7:232_13": "pathavīdhātu āpodhātu tejodhātu vāyodhātu cakkhu sotaṁ ghānaṁ jivhā kāyo rūpaṁ saddo gandho raso itthindriyaṁ",
  "tika-abh09t7:232_14": "purisindriyaṁ jīvitindriyaṁ hadayavatthu kāyaviññatti vacīviññatti ākāso rūpassa lahutā mudutā kammaññatā",
  "tika-abh09t7:232_15": "rūpassa upacayo santati jaratā aniccatā kabaḷīkāro āhāroti.",
  "tika-abh09t7:232_16": "Padabhājanīye panettha kiñcāpi hadayavatthu na āgataṁ,",
  "tika-abh09t7:232_17": "upari pana paṭṭhānapāḷiyaṁ “yaṁ rūpaṁ nissāya manodhātu ca manoviññāṇadhātu ca vattantī”tiādinā sarūpeneva āgamissatīti taṁ idha gahitaṁ.",
  "tika-abh09t7:232_18": "Keci pana middharūpaṁ balarūpaṁ sambhavarūpaṁ jātirūpaṁ rogarūpanti imānipi pañca gahetvā “tettiṁsa rūpāni hontī”ti vadanti,",
  "tika-abh09t7:232_19": "te tesaṁ abhāvaṁ,",
  "tika-abh09t7:232_20": "antogadhabhāvañca vatvā paṭikkhipitabbā.",
  "tika-abh09t7:232_21": "Imesu hi middhaṁ rūpameva na hoti arūpadhammattā nīvaraṇānaṁ.",
  "tika-abh09t7:232_22": "Middheneva hi pacalāyikākārena rūpappavatti hoti,",
  "tika-abh09t7:232_23": "balarūpaṁ pana vāyodhātuyā antogadhaṁ taṁsabhāvattā,",
  "tika-abh09t7:232_24": "sambhavarūpaṁ āpodhātuyā,",
  "tika-abh09t7:232_25": "jātirūpaṁ upacayasantatīsu,",
  "tika-abh09t7:232_26": "rogarūpañca jaratāaniccatāsu pavisati sappaccayasamuṭṭhitarūpavikārabhedesu rogabyapadesatoti sabbaṁ rūpaṁ aṭṭhavīsatividhameva hoti.",
  "tika-abh09t7:232_27": "Ayaṁ dhammuddesato vinicchayo.",
  "tika-abh09t7:233_0": "Lakkhaṇādito panettha kakkhaḷattalakkhaṇā pathavīdhātu,",
  "tika-abh09t7:233_1": "patiṭṭhānarasā,",
  "tika-abh09t7:233_2": "sampaṭicchanapaccupaṭṭhānā.",
  "tika-abh09t7:233_3": "Paggharaṇalakkhaṇā āpodhātu,",
  "tika-abh09t7:233_4": "brūhanarasā,",
  "tika-abh09t7:233_5": "saṅgahapaccupaṭṭhānā.",
  "tika-abh09t7:233_6": "Uṇhattalakkhaṇā tejodhātu,",
  "tika-abh09t7:233_7": "paripācanarasā,",
  "tika-abh09t7:233_8": "maddavānuppadānapaccupaṭṭhānā.",
  "tika-abh09t7:233_9": "Vitthambhanalakkhaṇā vāyodhātu,",
  "tika-abh09t7:233_10": "samudīraṇarasā,",
  "tika-abh09t7:233_11": "abhinīhārapaccupaṭṭhānā.",
  "tika-abh09t7:233_12": "Catassopi cetā sesabhūtattayapadaṭṭhānā.",
  "tika-abh09t7:233_13": "Rūpābhighātārahabhūtappasādalakkhaṇaṁ,",
  "tika-abh09t7:233_14": "daṭṭhukāmatānidānakammasamuṭṭhānabhūtappasādalakkhaṇaṁ vā cakkhu,",
  "tika-abh09t7:233_15": "rūpesu āviñchanarasaṁ,",
  "tika-abh09t7:233_16": "cakkhuviññāṇassa ādhārabhāvapaccupaṭṭhānaṁ,",
  "tika-abh09t7:233_17": "daṭṭhukāmatānidānakammajabhūtapadaṭṭhānaṁ.",
  "tika-abh09t7:233_18": "Idaṁ pana yadetaṁ akkhikūpake patiṭṭhitaṁ nahārusuttakena matthaluṅgena ābaddhamaṁsayuttaṁ,",
  "tika-abh09t7:233_19": "yattha setampi atthi kaṇhampi lohitampi cattāripi mahābhūtāni,",
  "tika-abh09t7:233_20": "yañca semhussadattā setaṁ,",
  "tika-abh09t7:233_21": "pittussadattā kaṇhaṁ,",
  "tika-abh09t7:233_22": "ruhirussadattā lohitakaṁ,",
  "tika-abh09t7:233_23": "pathavussadattā patthiṇṇaṁ hoti,",
  "tika-abh09t7:233_24": "āpussadattā paggharati,",
  "tika-abh09t7:233_25": "tejussadattā paridayhati,",
  "tika-abh09t7:233_26": "vāyussadattā paribbhamati,",
  "tika-abh09t7:233_27": "yañca loke nīlapakhumasamākiṇṇaṁ kaṇhasukkamaṇḍalavicittaṁ nīluppaladalasannibhaṁ dīghaṁ puthulaṁ cakkhūti vuccati,",
  "tika-abh09t7:233_28": "tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṁ sarīrasaṇṭhānuppattidese",
  "tika-abh09t7:233_29": "sattasu picupaṭalesu āsittatelaṁ picupaṭalāni viya satta akkhipaṭalāni byāpetvā dhāraṇanahāpanamaṇḍanabījanakiccāhi",
  "tika-abh09t7:233_30": "catūhi dhātīhi khattiyakumāro viya sandhāraṇābandhanaparipācanasamudīraṇakiccāhi catūhi dhātūhi katūpakāraṁ",
  "tika-abh09t7:233_31": "āyunā anupāliyamānaṁ vaṇṇagandharasādīhi parivutaṁ utucittāhārehi upatthambhiyamānaṁ pamāṇato ūkāsiramattaṁ",
  "tika-abh09t7:233_32": "cakkhuviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "tika-abh09t7:233_33": "Vuttampi cetaṁ dhammasenāpatinā –",
  "tika-abh09t7:234_0": "“Yena cakkhupasādena, rūpāni manupassati;",
  "tika-abh09t7:235_0": "Parittaṁ sukhumaṁ etaṁ, ūkāsirasamūpama”nti.",
  "tika-abh09t7:236_0": "Saddābhighātārahabhūtappasādalakkhaṇaṁ,",
  "tika-abh09t7:236_1": "sotukāmatānidānakammasamuṭṭhānabhūtappasādalakkhaṇaṁ vā sotaṁ,",
  "tika-abh09t7:236_2": "saddesu āviñchanarasaṁ,",
  "tika-abh09t7:236_3": "sotaviññāṇassa ādhārabhāvapaccupaṭṭhānaṁ,",
  "tika-abh09t7:236_4": "sotukāmatānidānakammajabhūtapadaṭṭhānaṁ.",
  "tika-abh09t7:236_5": "Idaṁ pana sasambhārasotabilassa anto tanutambalomācite aṅgulivedhakasaṇṭhāne padese vuttappakārāhi dhātuādīhi",
  "tika-abh09t7:236_6": "katūpakārānupālanaparivāropatthambhaṁ sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "tika-abh09t7:237_0": "Gandhābhighātārahabhūtappasādalakkhaṇaṁ,",
  "tika-abh09t7:237_1": "ghāyitukāmatānidānakammasamuṭṭhānabhūtappasādalakkhaṇaṁ vā ghānaṁ,",
  "tika-abh09t7:237_2": "gandhesu āviñchanarasaṁ,",
  "tika-abh09t7:237_3": "ghānaviññāṇassa ādhārabhāvapaccupaṭṭhānaṁ,",
  "tika-abh09t7:237_4": "ghāyitukāmatānidānakammajabhūtapadaṭṭhānaṁ.",
  "tika-abh09t7:237_5": "Idañca sasambhāraghānabilassa anto ajapadasaṇṭhāne padese vuttappakāropakārānupālanaparivāropatthambhaṁ",
  "tika-abh09t7:237_6": "ghānaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati.",
  "tika-abh09t7:238_0": "Rasābhighātārahabhūtappasādalakkhaṇā,",
  "tika-abh09t7:238_1": "sāyitukāmatānidānakammasamuṭṭhānabhūtappasādalakkhaṇā vā jivhā,",
  "tika-abh09t7:238_2": "rasesu āviñchanarasā,",
  "tika-abh09t7:238_3": "jivhāviññāṇassa ādhārabhāvapaccupaṭṭhānā,",
  "tika-abh09t7:238_4": "sāyitukāmatānidānakammajabhūtapadaṭṭhānā.",
  "tika-abh09t7:238_5": "Esā ca sasambhārajivhāmajjhassa upari uppaladalaggasaṇṭhāne padese vuttappakāropakārānupālanaparivāropatthambhā",
  "tika-abh09t7:238_6": "jivhāviññāṇādīnaṁ yathārahaṁ vatthudvārabhāvaṁ sādhayamānā tiṭṭhati.",
  "tika-abh09t7:239_0": "Phoṭṭhabbābhighātārahabhūtappasādalakkhaṇo,",
  "tika-abh09t7:239_1": "phusitukāmatānidānakammasamuṭṭhānabhūtappasādalakkhaṇo vā kāyo,",
  "tika-abh09t7:239_2": "phoṭṭhabbesu āviñchanaraso,",
  "tika-abh09t7:239_3": "kāyaviññāṇassa ādhārabhāvapaccupaṭṭhāno,",
  "tika-abh09t7:239_4": "phusitukāmatānidānakammajabhūtapadaṭṭhāno.",
  "tika-abh09t7:239_5": "Ayaṁ pana imasmiṁ kāye yāvatā upādinnā pathavīāpokoṭṭhāsā honti,",
  "tika-abh09t7:239_6": "tattha sabbattha kappāsapaṭale sneho viya anugato vuttappakāropakārānupālanaparivāropatthambho kāyaviññāṇādīnaṁ",
  "tika-abh09t7:239_7": "yathārahaṁ vatthudvārabhāvaṁ sādhayamāno tiṭṭhati.",
  "tika-abh09t7:239_8": "Keci pana “tejādhikānaṁ bhūtānaṁ pasādo cakkhu,",
  "tika-abh09t7:239_9": "vivaravāyuāpapathaviadhikānaṁ sotaghānajivhākāyā”ti vadanti.",
  "tika-abh09t7:239_10": "Apare “tejosabhāvaṁ cakkhu,",
  "tika-abh09t7:239_11": "ākāsapathaviāpavāyusabhāvā sotaghānajivhākāyā”ti vadanti.",
  "tika-abh09t7:239_12": "“Tejādisahakārittā,",
  "tika-abh09t7:239_13": "tejādiguṇarūpādivisayattā cā”ti kāraṇañca yathākkamaṁ vadanti.",
  "tika-abh09t7:239_14": "Te ca vattabbā –",
  "tika-abh09t7:239_15": "ko panevamāha “sahakārisabhāveheva indriyehi bhavitabba”nti,",
  "tika-abh09t7:239_16": "“rūpādayo vā tejādīnaṁ guṇā”ti.",
  "tika-abh09t7:239_17": "Avinibbhogesu hi bhūtesu “ayaṁ imassa guṇo,",
  "tika-abh09t7:239_18": "ayaṁ imassa guṇo”ti na labbhā vattunti.",
  "tika-abh09t7:239_19": "Athāpi vadeyyuṁ “tejādiadhikesu sambhāresu rūpādīnaṁ adhikabhāvadassanato icchitabbametaṁ ‘rūpādayo tejādīnaṁ guṇā”’ti,",
  "tika-abh09t7:239_20": "te vattabbā iccheyyāma,",
  "tika-abh09t7:239_21": "yadi āpādhikassa āsavassa gandhato pathaviadhike kappāse gandho adhikataro siyā,",
  "tika-abh09t7:239_22": "tejādhikassa ca uṇhodakassa vaṇṇatopi sītūdakassa vaṇṇo parihāyetha.",
  "tika-abh09t7:239_23": "Yasmā panetaṁ ubhayampi natthi,",
  "tika-abh09t7:239_24": "tasmā pahāyetha tametesaṁ nissayabhūtānaṁ visesakappanaṁ.",
  "tika-abh09t7:239_25": "Yathā avisesepi ekakalāpe bhūtānaṁ rūparasādayo aññamaññaṁ visadisā honti,",
  "tika-abh09t7:239_26": "evaṁ cakkhupasādādayopīti gahetabbametaṁ.",
  "tika-abh09t7:239_27": "Kiṁ panesaṁ visesakāraṇaṁ natthīti?",
  "tika-abh09t7:239_28": "No natthi.",
  "tika-abh09t7:239_29": "Kiṁ pana tanti?",
  "tika-abh09t7:239_30": "Kammameva nesaṁ asādhāraṇaṁ kāraṇaṁ janakataṇhājanitānaṁ bhūtānaṁ visesato.",
  "tika-abh09t7:239_31": "Bhūtavisese hi sati pasādova nuppajjati.",
  "tika-abh09t7:239_32": "Samānānaṁ hi bhūtānaṁ pasādo,",
  "tika-abh09t7:239_33": "na visamānānanti porāṇā.",
  "tika-abh09t7:239_34": "Evaṁ kammavisesato visesavantesu cetesu cakkhusotāni asampattavisayaggāhakāni attano nissayaṁ anallīnanissayeva visaye viññāṇahetuttā.",
  "tika-abh09t7:239_35": "Ghānajivhākāyā pana sampattavisayaggāhakā nissayavasena ceva sayañca attano nissayaṁ allīne eva visaye viññāṇahetuttā.",
  "tika-abh09t7:240_0": "Keci pana “cakkhusotānipi sampattavisayaggāhakāneva,",
  "tika-abh09t7:240_1": "dūre ṭhitesupi candarūpādīsu sīghayāyinayanaraṁsisaññogena,",
  "tika-abh09t7:240_2": "saddānañca paramparāyāgantvā sotabile ghaṭṭanena viññāṇuppattito.",
  "tika-abh09t7:240_3": "Teneva hi kuṭṭādiantaritesu,",
  "tika-abh09t7:240_4": "vicchiddapabbataleṇādigatesu ca rūpasaddesu viññāṇaṁ na uppajjatī”ti vadanti.",
  "tika-abh09t7:240_5": "Tesampi hi cakkhuno dūrāsannesu candarukkhādīsu anupalakkhitakālabhedena raṁsisamāyojanasāmatthiyaṁ,",
  "tika-abh09t7:240_6": "saddānampi dūrāsannānaṁ aviditatābhedaṁ āgantvā sotabilaghaṭṭanasāmatthiyaṁ viññāṇuppattihetubhūtaṁ upagantabbaṁ.",
  "tika-abh09t7:240_7": "Tato paraṁ tattheva ṭhitānaññeva viññāṇuppādanasāmatthiyopagamanaṁ.",
  "tika-abh09t7:240_8": "Kuṭṭaleṇādiantaritānañca rūpasaddānaṁ sahakāripaccayavirahato anāpāthagamanaṁ.",
  "tika-abh09t7:240_9": "Itarathā tesampi tādisesu indriyasaññogaṁ na dhāvitabbaṁ.",
  "tika-abh09t7:240_10": "Gamananivāraṇampi uppattinivāraṇameva,",
  "tika-abh09t7:240_11": "tatheva sahakāripaccayavirahato yādiseva tesaṁ indriyasaññogo hoti,",
  "tika-abh09t7:240_12": "tādise viññāṇuppatti hotīti gahetabbaṁ.",
  "tika-abh09t7:241_0": "Cakkhu tāva dūre ṭhitānaṁ candādīnampi gahaṇato asampattaggāhakaṁ hotu,",
  "tika-abh09t7:241_1": "sotaṁ pana dūre rukkhaṁ chindantānaṁ,",
  "tika-abh09t7:241_2": "vatthaṁ dhovantānañca dūratova paññāyamānakāyavikārādinā saddhiṁ saddaṁ gahetuṁ asamatthatāya kathaṁ",
  "tika-abh09t7:241_3": "saṇikaṁ vavatthāpayamānaṁ taṁ asampattaggāhakaṁ hotīti?",
  "tika-abh09t7:241_4": "Tatthāpi ca kuṭhārivatthādīnaṁ paṭhamanipātasaddānaṁ mandatāya yathā hatthachijjamānasākhāpalāsacalanādisamuṭṭhitamandasaddānaṁ",
  "tika-abh09t7:241_5": "paramparāyāgamanaṁ natthi,",
  "tika-abh09t7:241_6": "tathā anāpāthagamanampi,",
  "tika-abh09t7:241_7": "pacchā pana ghaṭṭanānighaṁsassa balavatāya uppannamahāsaddānaṁ āgamanaṁ viya tattheva ṭhitānaññeva āpāthagamanaṁ hoti,",
  "tika-abh09t7:241_8": "itarathā dūrāsannādivavatthānāni na siyuṁ gandhādīnaṁ viya,",
  "tika-abh09t7:241_9": "tasmā asampattagocarānevetāni,",
  "tika-abh09t7:241_10": "ghānādīni ca sampattagocarānīti veditabbāni.",
  "tika-abh09t7:242_0": "Ahisuṁsumārapakkhikukkurasiṅgālasadisāni cetāni.",
  "tika-abh09t7:242_1": "Yathā hi ahi nāma bahisittasammaṭṭhaṭṭhāne nābhiramati,",
  "tika-abh09t7:242_2": "taṁ vihāya tiṇapaṇṇagahanavammikādivisamajjhāsayova hoti,",
  "tika-abh09t7:242_3": "evaṁ cakkhupi sammaṭṭhabhittiādiṁ vihāya itthipurisapupphalatācittādivisamajjhāsayaṁ hoti.",
  "tika-abh09t7:242_4": "Yathā ca suṁsumāropi bahi caraṇaṁ vihāya udake bilajjhāsayo hoti,",
  "tika-abh09t7:242_5": "evaṁ sotampi vātapānacchiddādibilajjhāsayaṁ hoti.",
  "tika-abh09t7:242_6": "Yathā hi gijjhādipakkhīpi bhūmirukkhādiṁ vihāya ākāse pakkhandanajjhāsayo hoti,",
  "tika-abh09t7:242_7": "evaṁ ghānampi uddhaggaṁ hutvā gandhapavesakavātākaḍḍhanatthaṁ ākāsajjhāsayaṁ hoti.",
  "tika-abh09t7:242_8": "Yathā kukkuro bahigāmacāraṁ vihāya āmisagavesī gāmajjhāsayo mahānasādininnacitto hoti,",
  "tika-abh09t7:242_9": "evaṁ jivhāpi āpajjhāsayā hoti.",
  "tika-abh09t7:242_10": "Yathā ca siṅgālo bahisusānacāraṁ vihāya maṁsagavesī susānajjhāsayo hoti,",
  "tika-abh09t7:242_11": "evaṁ kāyopi anupādinnaṁ sukhasamphassasayanādiṁ labhitvāpi upādinnajjhāsayo hoti.",
  "tika-abh09t7:242_12": "Aññaṁ hi upādinnakaṁ alabhamānā sattā attano jaṇṇukāni urantaraṁ pavesetvā hatthatale sīsaṁ katvāpi nipajjanti.",
  "tika-abh09t7:242_13": "Ālokavivaravāyujalapathavipaccayāni cetāni viññāṇuppādakāni.",
  "tika-abh09t7:242_14": "Evametesaṁ pañcannaṁ pasādānaṁ lakkhaṇarasapaccupaṭṭhānapadesanissayagocarajjhāsayappaccayabhedena vavatthānaṁ veditabbaṁ.",
  "tika-abh09t7:243_0": "Cakkhupaṭihananalakkhaṇaṁ rūpaṁ,",
  "tika-abh09t7:243_1": "cakkhuviññāṇassa visayabhāvarasaṁ,",
  "tika-abh09t7:243_2": "tasseva gocarabhāvapaccupaṭṭhānaṁ,",
  "tika-abh09t7:243_3": "catumahābhūtapadaṭṭhānaṁ,",
  "tika-abh09t7:243_4": "yathā cetassa,",
  "tika-abh09t7:243_5": "evaṁ sabbesampi upādārūpānaṁ padaṭṭhānaṁ veditabbaṁ,",
  "tika-abh09t7:243_6": "visesaṁ pana vakkhāma.",
  "tika-abh09t7:243_7": "Tayidaṁ rūpaṁ nīlapītalohitodātakāḷamañjiṭṭhasāmachāyātapaālokandhakārādivasena anekavidhaṁ.",
  "tika-abh09t7:243_8": "Keci pana “andhakāro nāma ālokābhāvamatto eva,",
  "tika-abh09t7:243_9": "tato eva tattha gatarūpāni na dissantī”ti vadanti,",
  "tika-abh09t7:243_10": "taṁ na yuttaṁ.",
  "tika-abh09t7:243_11": "Yathā hi nīlameghamaṇiādīnaṁ chāyā ālokavisadisā vaṇṇāyatanabhūtā hoti,",
  "tika-abh09t7:243_12": "evaṁ bhitticchadanabhūmipabbatādicchāyā ca ghanībhūtā ghaṭarūpādicchādanato ālokavisadiso andhakāroti daṭṭhabbo,",
  "tika-abh09t7:243_13": "sotapaṭihananalakkhaṇo saddo,",
  "tika-abh09t7:243_14": "sotaviññāṇassa visayabhāvaraso,",
  "tika-abh09t7:243_15": "tasseva gocarabhāvapaccupaṭṭhāno.",
  "tika-abh09t7:243_16": "So gītabherisaddādivasena anekavidho.",
  "tika-abh09t7:243_17": "Ghānapaṭihananalakkhaṇo gandho,",
  "tika-abh09t7:243_18": "ghānaviññāṇassa visayabhāvaraso,",
  "tika-abh09t7:243_19": "tasseva gocarabhāvapaccupaṭṭhāno.",
  "tika-abh09t7:243_20": "So mūlagandhasāragandhādivasena anekavidho.",
  "tika-abh09t7:243_21": "Jivhāpaṭihananalakkhaṇo raso,",
  "tika-abh09t7:243_22": "jivhāviññāṇassa visayabhāvaraso,",
  "tika-abh09t7:243_23": "tasseva gocarabhāvapaccupaṭṭhāno.",
  "tika-abh09t7:243_24": "So mūlarasatacarasādīnaṁ vasena anekavidho.",
  "tika-abh09t7:244_0": "Itthibhāvalakkhaṇaṁ itthindriyaṁ,",
  "tika-abh09t7:244_1": "itthīti pakāsanarasaṁ,",
  "tika-abh09t7:244_2": "itthiliṅganimittakuttākappānaṁ kāraṇabhāvapaccupaṭṭhānaṁ.",
  "tika-abh09t7:244_3": "Purisabhāvalakkhaṇaṁ purisindriyaṁ,",
  "tika-abh09t7:244_4": "purisoti pakāsanarasaṁ,",
  "tika-abh09t7:244_5": "purisaliṅganimittakuttākappānaṁ kāraṇabhāvapaccupaṭṭhānaṁ.",
  "tika-abh09t7:244_6": "Ubhinnampesaṁ itthipurisaliṅgādīnaṁ kāraṇabhāvo na sarasato atthi kenaci paccayena nesaṁ paccayabhāvassa paṭṭhāne anāgatattā,",
  "tika-abh09t7:244_7": "attano pana janakapaccayabhūtaāgamanatova.",
  "tika-abh09t7:244_8": "Itthipurisānaṁ paṭiniyataliṅganimittakuttākappabhāvānuguṇarūpānampi niyamena uppajjanato,",
  "tika-abh09t7:244_9": "liṅganimittādivohārānañca tappadhānato paccayabhāvo,",
  "tika-abh09t7:244_10": "indriyabhāvo ca pariyāyato vutto.",
  "tika-abh09t7:244_11": "Teneva hi itthiubhatobyañjanakassa purisindriyābhāvepi purisaliṅganimittādibyañjanaṁ,",
  "tika-abh09t7:244_12": "purisaubhatobyañjanakassa itthindriyābhāvepi itthiliṅganimittādibyañjanañca purimakammato eva uppajjati.",
  "tika-abh09t7:244_13": "Yadi hi nesaṁ taṁtaṁindriyeneva paṭiniyatabyañjanāni uppajjeyyuṁ,",
  "tika-abh09t7:244_14": "dutiyabyañjanassa abhāvo āpajjati.",
  "tika-abh09t7:244_15": "Na hi tesaṁ bhāvadvayaṁ atthi.",
  "tika-abh09t7:244_16": "Yadi siyā,",
  "tika-abh09t7:244_17": "sabbadāpi byañjanadvayassa bhāvappasaṅgo siyā.",
  "tika-abh09t7:244_18": "Itthiubhatobyañjanakassa hi itthindriyameva vijjati,",
  "tika-abh09t7:244_19": "na itaraṁ.",
  "tika-abh09t7:244_20": "Tassa pana yadā itthiyaṁ rāgacittaṁ uppajjati,",
  "tika-abh09t7:244_21": "tadā purisabyañjanaṁ pātubhavati,",
  "tika-abh09t7:244_22": "itthibyañjanaṁ paṭicchannaṁ hoti.",
  "tika-abh09t7:244_23": "Tathā itarassa itaraṁ.",
  "tika-abh09t7:244_24": "Yasmā panesaṁ ekameva indriyaṁ niyataṁ,",
  "tika-abh09t7:244_25": "tasmā itthiubhatobyañjanako sayampi gabbhaṁ gaṇhāti,",
  "tika-abh09t7:244_26": "parampi gaṇhāpeti.",
  "tika-abh09t7:244_27": "Purisaubhatobyañjanako paraṁ gaṇhāpeti,",
  "tika-abh09t7:244_28": "sayaṁ pana na gaṇhāti.",
  "tika-abh09t7:244_29": "Yathā tesaṁ ubhatobyañjanakānaṁ kammasahāyaṁ rāgacittameva byañjanakāraṇaṁ, na bhāvo,",
  "tika-abh09t7:244_30": "evaṁ pakatitthipurisānampi bhāvadvayajanakakammādipaccayo eva taṁtaṁliṅganimittādikāraṇanti gahetabbaṁ.",
  "tika-abh09t7:244_31": "Ubhayampi cetaṁ paṭhamakappikānaṁ pavatte samuṭṭhāti,",
  "tika-abh09t7:244_32": "tato aparabhāge paṭisandhiyameva,",
  "tika-abh09t7:244_33": "sabbesaṁ pana pavatte eva parivattati.",
  "tika-abh09t7:244_34": "Imesu ca purisaliṅgaṁ uttamaṁ,",
  "tika-abh09t7:244_35": "itthiliṅgaṁ hīnaṁ,",
  "tika-abh09t7:244_36": "tasmā purisaliṅgaṁ balavaakusalena antaradhāyati,",
  "tika-abh09t7:244_37": "itthiliṅgaṁ dubbalakusalena patiṭṭhāti.",
  "tika-abh09t7:244_38": "Itthiliṅgaṁ pana antaradhāyantaṁ dubbalākusalena antaradhāyati,",
  "tika-abh09t7:244_39": "itaraṁ balavakusalena patiṭṭhāti.",
  "tika-abh09t7:244_40": "Evaṁ ubhayampi sugatiyaṁ akusaleneva antaradhāyati,",
  "tika-abh09t7:244_41": "kusaleneva patiṭṭhāti.",
  "tika-abh09t7:244_42": "Kāyappasādo viya ca sakalasarīrabyāpakameva,",
  "tika-abh09t7:244_43": "na ca kāyappasādādīnaṁ ṭhitokāse tiṭṭhati.",
  "tika-abh09t7:245_0": "Yadi evaṁ na sabbattha kāyabhāvindriyānīti?",
  "tika-abh09t7:245_1": "Nevaṁ paramatthato sabbattha,",
  "tika-abh09t7:245_2": "vinibbhujitvā panesaṁ okāsabhedaṁ paññāpetuṁ na sakkā rūparasādīnaṁ viya.",
  "tika-abh09t7:245_3": "Na hi paramatthato rūpe raso atthi.",
  "tika-abh09t7:245_4": "Yadi siyā,",
  "tika-abh09t7:245_5": "rūpaggahaṇeneva gahaṇaṁ gaccheyya.",
  "tika-abh09t7:245_6": "Evaṁ kāyabhāvindriyāni paramatthato na sabbattha,",
  "tika-abh09t7:245_7": "na ca sabbattha natthi vivecetuṁ asakkuṇeyyatāya heṭṭhā vuttalakkhaṇādivavatthānatopi cesaṁ asammissatā desato na vivekābhāvepi.",
  "tika-abh09t7:245_8": "Na kevalañca imāneva,",
  "tika-abh09t7:245_9": "sabbānipi rūpāni asammissāneva honti.",
  "tika-abh09t7:245_10": "Yathā hi pañcavaṇṇena kappāsena vaṭṭiṁ katvā dīpe jalite kiñcāpi jālā ekābaddhā viya honti,",
  "tika-abh09t7:245_11": "tassa tassa pana aṁsuno pāṭiyekkaṁ jālā aññamaññaṁ asammissāva.",
  "tika-abh09t7:245_12": "Evaṁ kāyabhāvindriyādīni ekasmiṁ ṭhāne samosaṭānipi bhinnaṭṭhānesu heṭṭhupariyādivasena natthi,",
  "tika-abh09t7:245_13": "tānipi asammissāneva honti.",
  "tika-abh09t7:246_0": "Sahajarūpānaṁ anupālanalakkhaṇaṁ jīvitindriyaṁ,",
  "tika-abh09t7:246_1": "tesaṁ pavattanarasaṁ,",
  "tika-abh09t7:246_2": "tesaṁyeva ṭhapanapaccupaṭṭhānaṁ,",
  "tika-abh09t7:246_3": "yāpayitabbadhammapadaṭṭhānaṁ.",
  "tika-abh09t7:246_4": "Atthikkhaṇe eva cetaṁ sahajarūpāni anupāleti udakaṁ viya uppalādīni,",
  "tika-abh09t7:246_5": "na bhaṅgakkhaṇe sayaṁ bhijjamānattā,",
  "tika-abh09t7:246_6": "yathāsakaṁ paccayuppannepi ca dhamme pāleti dhātī viya kumāraṁ,",
  "tika-abh09t7:246_7": "sayaṁpavattitadhammasambandheneva ca pavattati niyāmako viyāti daṭṭhabbaṁ.",
  "tika-abh09t7:247_0": "Manodhātumanoviññāṇadhātūnaṁ nissayalakkhaṇaṁ hadayavatthu,",
  "tika-abh09t7:247_1": "tāsaññeva dhātūnaṁ dhāraṇarasaṁ,",
  "tika-abh09t7:247_2": "ubbahanapaccupaṭṭhānaṁ.",
  "tika-abh09t7:247_3": "Idaṁ pana hadayavatthu yadetaṁ antosarīre dvinnaṁ thanānaṁ majjhe bāhirapattāni apanetvā adhomukhaṭṭhapitarattapadumamakulasaṇṭhānaṁ bahi maṭṭhaṁ,",
  "tika-abh09t7:247_4": "anto kosātakīphalassa abbhantarasadisaṁ,",
  "tika-abh09t7:247_5": "paññavantānaṁ thokaṁ vikasitaṁ,",
  "tika-abh09t7:247_6": "mandapaññānaṁ makuḷitaṁ,",
  "tika-abh09t7:247_7": "hadayamaṁsayamakaṁ parikkhipitvā vakkayakanakilomakapihakādayo tiṭṭhanti.",
  "tika-abh09t7:247_8": "Tassa sasambhārahadayamaṁsassa anto punnāgaṭṭhipatiṭṭhānamatte āvāṭake saṇṭhitaṁ addhapasatamattalohitaṁ saṇṭhāti.",
  "tika-abh09t7:247_9": "Tañca rāgacaritassa rattaṁ,",
  "tika-abh09t7:247_10": "dosacaritassa kāḷakaṁ,",
  "tika-abh09t7:247_11": "mohacaritassa maṁsadhovanaudakasadisaṁ,",
  "tika-abh09t7:247_12": "vitakkacaritassa kulatthayūsavaṇṇaṁ,",
  "tika-abh09t7:247_13": "saddhācaritassa kaṇikārapupphavaṇṇaṁ,",
  "tika-abh09t7:247_14": "buddhicaritassa acchaṁ vippasannaṁ anāvilaṁ paṇḍaraṁ parisuddhaṁ niddhotajātimaṇi viya jutimantaṁ hoti,",
  "tika-abh09t7:247_15": "byāpetvā sandhāraṇādikiccehi bhūtehi katūpakāraṁ āyunā anupāliyamānaṁ vaṇṇādiparivutaṁ utucittāhārehi",
  "tika-abh09t7:247_16": "upatthambhiyamānaṁ manodhātumanoviññāṇadhātūnañceva taṁsampayuttānañca vatthubhāvaṁ sādhayamānaṁ tiṭṭhati.",
  "tika-abh09t7:248_0": "Abhikkamādippavattakacittasamuṭṭhānavāyodhātuyā sahajarūpakāyasanthambhanasandhāraṇacalanassa paccayākāravikāralakkhaṇā kāyaviññatti,",
  "tika-abh09t7:248_1": "adhippāyappakāsanarasā,",
  "tika-abh09t7:248_2": "kāyavipphandanahetubhāvapaccupaṭṭhānā,",
  "tika-abh09t7:248_3": "cittasamuṭṭhānavāyodhātupadaṭṭhānā.",
  "tika-abh09t7:248_4": "Vacībhedappavattakacittasamuṭṭhānapathavīdhātuyā upādinnaghaṭṭanassa paccayākāravikāralakkhaṇā vacīviññatti,",
  "tika-abh09t7:248_5": "adhippāyappakāsanarasā,",
  "tika-abh09t7:248_6": "vacīghosassa hetubhāvapaccupaṭṭhānā,",
  "tika-abh09t7:248_7": "cittasamuṭṭhānapathavīdhātupadaṭṭhānā.",
  "tika-abh09t7:248_8": "Ubhopetā kāyavipphandanavacīghosehi sayaṁ viññeyyattā,",
  "tika-abh09t7:248_9": "adhippāyaviññāpanato ca “kāyavacīviññattiyo”ti vuccanti.",
  "tika-abh09t7:248_10": "Cakkhusotapathasmiṁ hi ṭhatvā kenaci hatthavikārasīsukkhipanādikāyavikāre,",
  "tika-abh09t7:248_11": "sadde vā kate tathāpavattarūpasaddāyatanāni cakkhusotaviññeyyāni,",
  "tika-abh09t7:248_12": "na tāni viññattiyo,",
  "tika-abh09t7:248_13": "cittasamuṭṭhitakalāpagatāya pana vāyodhātuyā sahajātarūpakāyasandhāraṇacalanādīnaṁ paccayabhūto vikāro kāyaviññatti,",
  "tika-abh09t7:248_14": "tathā cittasamuṭṭhitapathavīdhātuyā upādinnaghaṭṭanassa paccayabhūto ākāravikāro vacīviññatti.",
  "tika-abh09t7:248_15": "Na ca tā cakkhusotaviññeyyā,",
  "tika-abh09t7:248_16": "tā pana manodvārikajavanehi tālapaṇṇādisaññāya udapānādīni viya yathāgahitakāyavikāravacīghosānusārena tiracchānānampi viññeyyā,",
  "tika-abh09t7:248_17": "tadanusāreneva “idañcidañca esa kāreti,",
  "tika-abh09t7:248_18": "vadati cā”ti adhippāyo ca viññeyyo hoti,",
  "tika-abh09t7:248_19": "tasmā sayaṁ viññeyyato,",
  "tika-abh09t7:248_20": "adhippāyaviññāpanato ca “viññattiyo”ti vuccanti.",
  "tika-abh09t7:249_0": "Tattha ca manodvārikajavanavīthiyaṁ sattasu kāmāvacarajavanesu kāyaviññattijanakesu purimehi chahi javanehi",
  "tika-abh09t7:249_1": "samuṭṭhitavāyodhātuyo upatthambhanasandhāraṇakiccameva kātuṁ sakkonti,",
  "tika-abh09t7:249_2": "abhikkamādiṁ pana nipphādetuṁ na sakkonti.",
  "tika-abh09t7:249_3": "Sattamajavanasamuṭṭhitā pana heṭṭhā chahi javanehi samuṭṭhitavāyodhātuyopatthambhaṁ labhitvā sattahi",
  "tika-abh09t7:249_4": "yugehi ākaḍḍhitabbabhāraṁ sakaṭaṁ sattamayugayuttagoṇo viya itarachayugayuttagoṇopatthambhaṁ labhitvā",
  "tika-abh09t7:249_5": "rūpakāyassa abhikkamapaṭikkamādiṁ kāretuṁ sakkoti,",
  "tika-abh09t7:249_6": "evaṁ vacīviññattijanakepi sattamajavanehi samuṭṭhitāya pathavīdhātuyāpi upādinnaghaṭṭanassa paccayabhāvo veditabbo.",
  "tika-abh09t7:249_7": "Idha pana purimajavanasamuṭṭhitāya upatthambhakattaṁ,",
  "tika-abh09t7:249_8": "sattamajavanasamuṭṭhitāya calanapaccayattañca natthi tesaṁ vāyodhātukiccattā,",
  "tika-abh09t7:249_9": "purimasahagatā pana pacchimā pathavīdhātu upādinnaghaṭṭanasamatthā hoti,",
  "tika-abh09t7:249_10": "sesaṁ tādisameva.",
  "tika-abh09t7:249_11": "Cittasamuṭṭhitakāye pana vāyodhātuyā calante tadupatthambhitatesamuṭṭhānikānampi calanato sakalakāyassa",
  "tika-abh09t7:249_12": "abhikkamādayo honti udake gacchante tattha patitatiṇapaṇṇāni viyāti daṭṭhabbaṁ.",
  "tika-abh09t7:250_0": "Rūpaparicchedalakkhaṇā ākāsadhātu,",
  "tika-abh09t7:250_1": "rūpapariyantappakāsanarasā,",
  "tika-abh09t7:250_2": "rūpamariyādapaccupaṭṭhānā,",
  "tika-abh09t7:250_3": "asamphuṭṭhabhāvapaccupaṭṭhānā,",
  "tika-abh09t7:250_4": "chiddavivarabhāvapaccupaṭṭhānā vā,",
  "tika-abh09t7:250_5": "paricchinnarūpapadaṭṭhānā,",
  "tika-abh09t7:250_6": "yāya paricchinnesu rūpesu “idamito uddhaṁ, adho,",
  "tika-abh09t7:250_7": "tiriya”nti ca hoti.",
  "tika-abh09t7:251_0": "Adandhatālakkhaṇā rūpassalahutā,",
  "tika-abh09t7:251_1": "rūpānaṁ garubhāvavinodanarasā,",
  "tika-abh09t7:251_2": "lahuparivattitāpaccupaṭṭhānā,",
  "tika-abh09t7:251_3": "lahurūpapadaṭṭhānā.",
  "tika-abh09t7:251_4": "Athaddhatālakkhaṇā rūpassamudutā,",
  "tika-abh09t7:251_5": "rūpānaṁ thaddhabhāvavinodanarasā,",
  "tika-abh09t7:251_6": "sabbakiriyāsu avirodhitāpaccupaṭṭhānā,",
  "tika-abh09t7:251_7": "mudurūpapadaṭṭhānā.",
  "tika-abh09t7:251_8": "Sarīrakiriyānukūlakammaññabhāvalakkhaṇā rūpassakammaññatā,",
  "tika-abh09t7:251_9": "akammaññatāvinodanarasā,",
  "tika-abh09t7:251_10": "adubbalabhāvapaccupaṭṭhānā,",
  "tika-abh09t7:251_11": "kammaññatārūpapadaṭṭhānā.",
  "tika-abh09t7:251_12": "Etā pana tissopi aññamaññaṁ na vijahanti,",
  "tika-abh09t7:251_13": "garuthaddhaakammaññarūpapaṭipakkhabhāvena ca samuṭṭhitānaṁ utucittāhārajānaṁ lahumudukammaññabhūtānaṁ",
  "tika-abh09t7:251_14": "rūpānaṁ vikāratāya ca pariyāyato garuthaddhākammaññabhāvavinodanakiccā vuttā,",
  "tika-abh09t7:251_15": "na pana sabhāvato sayaṁ avijjamānattā.",
  "tika-abh09t7:252_0": "Ācayalakkhaṇo rūpassaupacayo,",
  "tika-abh09t7:252_1": "pubbantato rūpānaṁ ummujjāpanaraso,",
  "tika-abh09t7:252_2": "niyyātanapaccupaṭṭhāno,",
  "tika-abh09t7:252_3": "paripuṇṇabhāvapaccupaṭṭhāno vā,",
  "tika-abh09t7:252_4": "upacitarūpapadaṭṭhāno.",
  "tika-abh09t7:252_5": "Pavattilakkhaṇā rūpassasantati,",
  "tika-abh09t7:252_6": "anuppabandhanarasā,",
  "tika-abh09t7:252_7": "anupacchedapaccupaṭṭhānā,",
  "tika-abh09t7:252_8": "anuppabandhakarūpapadaṭṭhānā.",
  "tika-abh09t7:252_9": "Ubhayampetaṁ jātirūpassevādhivacanaṁ.",
  "tika-abh09t7:252_10": "Sampiṇḍitānaṁ hi catusamuṭṭhānikarūpānaṁ paṭhamuppatti upacayo nāma,",
  "tika-abh09t7:252_11": "uparūparuppatti santati nāma.",
  "tika-abh09t7:252_12": "Teneva tāsaṁ padabhājanīye “yo rūpassa upacayo,",
  "tika-abh09t7:252_13": "sā rūpassa santatī”ti vuttaṁ,",
  "tika-abh09t7:252_14": "ākāranānattato pana visuṁ uddiṭṭhā.",
  "tika-abh09t7:253_0": "Rūpaparipākalakkhaṇā rūpassajaratā,",
  "tika-abh09t7:253_1": "upanayanarasā,",
  "tika-abh09t7:253_2": "sabhāvānapagamepi navabhāvāpagamapaccupaṭṭhānā vīhipurāṇabhāvo viya,",
  "tika-abh09t7:253_3": "paripaccamānarūpapadaṭṭhānā.",
  "tika-abh09t7:253_4": "Khaṇe khaṇe bhijjamānāpi cesā upādinnesu khaṇḍadantādito,",
  "tika-abh09t7:253_5": "anupādinnesu rukkhalatādīsu vaṇṇavikārādito ca antarantarā ca suviññeyyavikārattā “pākaṭajarā,",
  "tika-abh09t7:253_6": "savīcijarā”ti ca vuccati,",
  "tika-abh09t7:253_7": "maṇikanakacandasūriyādīsu duviññeyyattā,",
  "tika-abh09t7:253_8": "nirantarattā ca “apākaṭajarā,",
  "tika-abh09t7:253_9": "avīcijarā”ti vuccati.",
  "tika-abh09t7:253_10": "Īdisesu hi kappavināsādikāle vikārato jarā paññāyeyya.",
  "tika-abh09t7:253_11": "Sabbadāpi pana apaññāyamānavikārattā arūpadhammesu jarā paṭicchannajarā nāma.",
  "tika-abh09t7:253_12": "Na ca tattha vaṇṇavikārādayo jarā tesaṁ cakkhuviññeyyato.",
  "tika-abh09t7:253_13": "Na hi jarā cakkhuviññeyyā,",
  "tika-abh09t7:253_14": "manoviññeyyā pana hoti.",
  "tika-abh09t7:253_15": "Yathā oghena paribhinnabhūmiādidassanena adiṭṭhopi ogho suviññeyyo hoti,",
  "tika-abh09t7:253_16": "evaṁ vikāradassanena jarāti gahetabbaṁ.",
  "tika-abh09t7:254_0": "Paribhedalakkhaṇā rūpassaaniccatā,",
  "tika-abh09t7:254_1": "saṁsīdanarasā,",
  "tika-abh09t7:254_2": "khayavayapaccupaṭṭhānā,",
  "tika-abh09t7:254_3": "paribhijjamānarūpapadaṭṭhānā.",
  "tika-abh09t7:254_4": "Na kevalañcetāni upacayādicatūhi gahitāni jātijarāmaraṇāni rūpadhammānameva,",
  "tika-abh09t7:254_5": "arūpadhammānampi hontiyeva.",
  "tika-abh09t7:254_6": "Etāni ca imesaṁ sattānaṁ araññappavesakapaviṭṭhaparipātakapatitaghātakacorehi yathākkamaṁ sadisānīti daṭṭhabbāni.",
  "tika-abh09t7:255_0": "Ojālakkhaṇo kabaḷīkāro āhāro,",
  "tika-abh09t7:255_1": "rūpāharaṇaraso,",
  "tika-abh09t7:255_2": "upatthambhanapaccupaṭṭhāno,",
  "tika-abh09t7:255_3": "kabaḷaṁ katvā āharitabbavatthupadaṭṭhāno.",
  "tika-abh09t7:255_4": "Ayaṁ lakkhaṇādito vinicchayo.",
  "tika-abh09t7:256_0": "Saṅgahato pana sabbampetaṁ rūpaṁ khandhato ekavidhaṁ rūpakkhandhova hoti,",
  "tika-abh09t7:256_1": "tathā ahetukaṁ sappaccayaṁ saṅkhataṁ lokiyaṁ sāsavaṁ saññojanīyaṁ oghanīyaṁ yoganīyaṁ nīvaraṇīyaṁ parāmaṭṭhaṁ",
  "tika-abh09t7:256_2": "saṁkilesikaṁ anārammaṇaṁ appahātabbantiādinā ca ekavidhaṁ,",
  "tika-abh09t7:256_3": "taṁ puna bhūtopādāyavasena duvidhaṁ,",
  "tika-abh09t7:256_4": "tathā nipphannānipphannādivasena ca.",
  "tika-abh09t7:256_5": "Tattha pathavīādīni cattāri mahābhūtāni bhūtarūpaṁ nāma,",
  "tika-abh09t7:256_6": "sesaṁ upādārūpaṁ nāma.",
  "tika-abh09t7:256_7": "Pathavīādayo sattarasa,",
  "tika-abh09t7:256_8": "kabaḷīkāro āhāro ceti aṭṭhārasavidhampi paramatthato vijjamānattā nipphannarūpaṁ nāma,",
  "tika-abh09t7:256_9": "itaraṁ anipphannarūpaṁ nāma.",
  "tika-abh09t7:256_10": "Cakkhādayo pañca pasādā,",
  "tika-abh09t7:256_11": "bhāvadvayaṁ,",
  "tika-abh09t7:256_12": "jīvitindriyanti aṭṭhavidhampi indriyarūpaṁ nāma,",
  "tika-abh09t7:256_13": "itaraṁ anindriyaṁ.",
  "tika-abh09t7:256_14": "Tāni indriyāni ceva hadayañcāti navavidhampi upādinnaṁ,",
  "tika-abh09t7:256_15": "itaraṁ anupādinnaṁ,",
  "tika-abh09t7:256_16": "pañca pasādā,",
  "tika-abh09t7:256_17": "cattāro rūpasaddagandharasā,",
  "tika-abh09t7:256_18": "āpodhātuvivajjitabhūtattayañcāti dvādasavidhampi oḷārikarūpaṁ,",
  "tika-abh09t7:256_19": "santikerūpaṁ,",
  "tika-abh09t7:256_20": "sappaṭigharūpañca,",
  "tika-abh09t7:256_21": "sesaṁ sukhumarūpaṁ,",
  "tika-abh09t7:256_22": "dūrerūpaṁ,",
  "tika-abh09t7:256_23": "appaṭigharūpañca. Pasādā,",
  "tika-abh09t7:256_24": "hadayañca vatthurūpaṁ,",
  "tika-abh09t7:256_25": "itaraṁ avatthurūpaṁ. Pasādā,",
  "tika-abh09t7:256_26": "viññattidvayañca dvārarūpaṁ,",
  "tika-abh09t7:256_27": "itaraṁ advāraṁ.",
  "tika-abh09t7:256_28": "Pasādā ajjhattikarūpaṁ,",
  "tika-abh09t7:256_29": "gocaraggāhikarūpañca,",
  "tika-abh09t7:256_30": "itaraṁ bāhiraṁ,",
  "tika-abh09t7:256_31": "agocaraggāhikarūpañca.",
  "tika-abh09t7:256_32": "Cattāri bhūtarūpāni,",
  "tika-abh09t7:256_33": "rūpagandharasaojā cāti idaṁ suddhaṭṭhakaṁ avinibbhogarūpaṁ nāma,",
  "tika-abh09t7:256_34": "itaraṁ vinibbhogarūpaṁ.",
  "tika-abh09t7:257_0": "Cakkhu nacakkhūti evamādivasena ca duvidhaṁ hoti.",
  "tika-abh09t7:257_1": "Puna taṁ sanidassanattikavasena tividhaṁ hoti.",
  "tika-abh09t7:257_2": "Tattha rūpāyatanaṁ sanidassanasappaṭighaṁ,",
  "tika-abh09t7:257_3": "sesamoḷārikarūpaṁ anidassanasappaṭighaṁ,",
  "tika-abh09t7:257_4": "sabbampi sukhumarūpaṁ anidassanaappaṭighaṁ.",
  "tika-abh09t7:257_5": "Tathā kammajādittikavasena.",
  "tika-abh09t7:257_6": "Tattha navavidhaṁ upādinnarūpaṁ,",
  "tika-abh09t7:257_7": "suddhaṭṭhakaṁ,",
  "tika-abh09t7:257_8": "ākāso ca kammajaṁ nāma,",
  "tika-abh09t7:257_9": "viññattidvayaṁ,",
  "tika-abh09t7:257_10": "lahutādittayañca saddo ca akammajaṁ nāma,",
  "tika-abh09t7:257_11": "upacayādicatubbidhaṁ lakkhaṇarūpaṁ ajaṁ nāma.",
  "tika-abh09t7:257_12": "Suddhaṭṭhakaṁ, ākāso,",
  "tika-abh09t7:257_13": "viññattidvayaṁ,",
  "tika-abh09t7:257_14": "lahutādittayaṁ,",
  "tika-abh09t7:257_15": "saddo ca cittajaṁ nāma,",
  "tika-abh09t7:257_16": "tadavasesaṁ lakkhaṇarūpavirahitaṁ acittajaṁ nāma,",
  "tika-abh09t7:257_17": "lakkhaṇarūpaṁ ajaṁ nāma.",
  "tika-abh09t7:257_18": "Suddhaṭṭhakaṁ, ākāso,",
  "tika-abh09t7:257_19": "lahutādittayañca āhārajaṁ nāma,",
  "tika-abh09t7:257_20": "sesaṁ lakkhaṇavajjitaṁ anāhārajaṁ nāma,",
  "tika-abh09t7:257_21": "lakkhaṇaṁ ajaṁ nāma.",
  "tika-abh09t7:257_22": "Suddhaṭṭhakaṁ, ākāso,",
  "tika-abh09t7:257_23": "lahutādittayaṁ,",
  "tika-abh09t7:257_24": "saddo ca utujaṁ nāma,",
  "tika-abh09t7:257_25": "sesaṁ lakkhaṇavirahitaṁ anutujaṁ nāma,",
  "tika-abh09t7:257_26": "lakkhaṇaṁ ajaṁ nāma.",
  "tika-abh09t7:257_27": "Lakkhaṇāni hi jāyamānajīyamānaparibhijjamānadhammānaṁ sabhāvatāya kutoci jātivohāraṁ na labhanti bhesampi jātiādippasaṅgato.",
  "tika-abh09t7:257_28": "Na hi “jāti jāyati,",
  "tika-abh09t7:257_29": "jarā jīrati,",
  "tika-abh09t7:257_30": "maraṇaṁ mīyatī”ti voharituṁ yuttaṁ anavaṭṭhānato.",
  "tika-abh09t7:257_31": "Tadavasesānaṁ pana ākāsaviññattādianipphannānaṁ yadipi paramatthato avijjamānatāya na kutoci uppatti atthi,",
  "tika-abh09t7:257_32": "tathāpi tathā tathā pavattarūpaṁ upādāya nesaṁ vijjamānavohārasseva hetusamuppannavohārassāpi virodhābhāvato sahetukatā vuttā.",
  "tika-abh09t7:257_33": "Yaṁ pana pāḷiyaṁ “rūpāyatanaṁ…pe…",
  "tika-abh09t7:257_34": "rūpassa upacayo rūpassa santati kabaḷīkāro āhāro.",
  "tika-abh09t7:257_35": "Ime dhammā cittasamuṭṭhānā”tiādīsu jātiyāpi kutoci jātattaṁ vuttaṁ,",
  "tika-abh09t7:257_36": "taṁ rūpajanakapaccayānaṁ kiccānubhāvalakkhaṇe diṭṭhattā rūpuppattikkhaṇe vijjamānataṁ sandhāya vuttaṁ,",
  "tika-abh09t7:257_37": "jarāmaraṇānaṁ pana rūpuppattikkhaṇe abhāvato na vuttaṁ.",
  "tika-abh09t7:257_38": "“Jarāmaraṇaṁ,",
  "tika-abh09t7:257_39": "bhikkhave,",
  "tika-abh09t7:257_40": "aniccaṁ saṅkhataṁ paṭiccasamuppanna”nti idaṁ pana jarāmaraṇasīsena tathāpavattaviññāṇanāmarūpādīnameva gahitattā vuttanti veditabbaṁ.",
  "tika-abh09t7:257_41": "Yaṁ taṁ rūpaṁ ajjhattikaṁ,",
  "tika-abh09t7:257_42": "taṁ upādā,",
  "tika-abh09t7:257_43": "yaṁ taṁ rūpaṁ bāhiraṁ,",
  "tika-abh09t7:257_44": "taṁ atthi upādā,",
  "tika-abh09t7:257_45": "atthi no upādāti evamādinā nayenāpi tividhaṁ hoti.",
  "tika-abh09t7:258_0": "Puna taṁ sabbaṁ diṭṭhasutamutaviññātavasena catubbidhaṁ hoti.",
  "tika-abh09t7:258_1": "Tattha rūpāyatanaṁ diṭṭhaṁ nāma,",
  "tika-abh09t7:258_2": "saddo sutaṁ nāma,",
  "tika-abh09t7:258_3": "gandharasaphoṭṭhabbāni patvāva gahetabbato mutaṁ nāma,",
  "tika-abh09t7:258_4": "sesaṁ manasā viññātabbato viññātaṁ nāma.",
  "tika-abh09t7:258_5": "Tathā rūparūpacatukkādivasena catubbidhaṁ,",
  "tika-abh09t7:258_6": "tattha aṭṭhārasavidhaṁ nipphannaṁ rūparūpaṁ nāma,",
  "tika-abh09t7:258_7": "ākāso paricchedarūpaṁ nāma,",
  "tika-abh09t7:258_8": "viññattidvayaṁ,",
  "tika-abh09t7:258_9": "lahutādittayañca vikārarūpaṁ nāma,",
  "tika-abh09t7:258_10": "upacayādicatubbidhaṁ lakkhaṇarūpaṁ nāma.",
  "tika-abh09t7:258_11": "Tathā hadayavatthu vatthu,",
  "tika-abh09t7:258_12": "na dvāraṁ nāma,",
  "tika-abh09t7:258_13": "viññattidvayaṁ dvāraṁ,",
  "tika-abh09t7:258_14": "na vatthu nāma,",
  "tika-abh09t7:258_15": "cakkhādayo pañca pasādā vatthu ceva dvārañca nāma,",
  "tika-abh09t7:258_16": "sesaṁ neva vatthu na dvāraṁ nāmāti evamādinā nayena catubbidhaṁ.",
  "tika-abh09t7:259_0": "Taṁ puna ekajādivasena pañcavidhaṁ.",
  "tika-abh09t7:259_1": "Navavidhaṁ hi upādinnarūpaṁ kammeneva,",
  "tika-abh09t7:259_2": "viññattidvayañca citteneva uppajjanato ekajaṁ nāma,",
  "tika-abh09t7:259_3": "saddo utucittehi uppajjanato dvijaṁ nāma,",
  "tika-abh09t7:259_4": "lahutādittayaṁ utucittāhārehi uppajjanato tijaṁ nāma,",
  "tika-abh09t7:259_5": "suddhaṭṭhakaṁ,",
  "tika-abh09t7:259_6": "ākāso ca catūhipi uppajjanato catujjaṁ nāma,",
  "tika-abh09t7:259_7": "lakkhaṇāni ajaṁ nāma.",
  "tika-abh09t7:259_8": "Evamādinā pañcavidhaṁ hoti.",
  "tika-abh09t7:260_0": "Taṁ puna cakkhusotaghānajivhākāyamanaindriyaviññeyyavasena chabbidhaṁ.",
  "tika-abh09t7:260_1": "Sattaviññāṇadhātuviññeyyavasena sattavidhaṁ.",
  "tika-abh09t7:260_2": "Tadeva manoviññāṇadhātuviññeyyaṁ bhūtopādāyavasena dvidhā katvā aṭṭhavidhaṁ hoti.",
  "tika-abh09t7:260_3": "Tattha hi āpodhātu manoviññāṇeneva viññeyyaṁ bhūtarūpaṁ nāma,",
  "tika-abh09t7:260_4": "itaraṁ pasādasahitasukhumarūpaṁ manoviññāṇaviññeyyopādāyarūpaṁ nāma.",
  "tika-abh09t7:260_5": "Tadeva puna manoviññāṇaviññeyyopādāyarūpaṁ indriyānindriyavasena dvidhā katvā navavidhaṁ hoti.",
  "tika-abh09t7:260_6": "Taṁ puna pasādavisayaāpodhātubhāvahadayajīvitaparicchedavikāralakkhaṇaāhāravasena dasavidhaṁ hoti.",
  "tika-abh09t7:261_0": "Tadeva puna cakkhāyatanaṁ sotāyatanaṁ ghānāyatanaṁ jivhāyatanaṁ kāyāyatanaṁ rūpāyatanaṁ saddāyatanaṁ",
  "tika-abh09t7:261_1": "gandhāyatanaṁ rasāyatanaṁ phoṭṭhabbāyatanaṁ dhammāyatananti evaṁ āyatanato ekādasavidhaṁ hoti,",
  "tika-abh09t7:261_2": "tathā dhātuvasena.",
  "tika-abh09t7:261_3": "Tattha āpodhātuvivajjitabhūtattayaṁ phoṭṭhabbāyatanaṁ phoṭṭhabbadhātu “kāyaviññeyyaṁ,",
  "tika-abh09t7:261_4": "kāyaviññāṇaviññeyya”nti ca vuccati,",
  "tika-abh09t7:261_5": "sukhumarūpaṁ dhammāyatanaṁ dhammadhātūti,",
  "tika-abh09t7:261_6": "tadeva pasādasahitaṁ “manoviññeyyaṁ,",
  "tika-abh09t7:261_7": "manoviññāṇaviññeyya”nti ca vuttaṁ.",
  "tika-abh09t7:261_8": "Sesaṁ suviññeyyameva.",
  "tika-abh09t7:262_0": "Kasmā panettha āpodhātuvivajjitānaññeva bhūtānaṁ phoṭṭhabbatā vuttā,",
  "tika-abh09t7:262_1": "nanu āpodhātupi sītavasena phusitvā veditabbāti?",
  "tika-abh09t7:262_2": "Na sītassāpi tejodhātuttā.",
  "tika-abh09t7:262_3": "Uṇhameva hi sītanti byapadissati.",
  "tika-abh09t7:262_4": "Kaṭhinākaṭhinataṁ upādāya rukkhādiviraḷacchāyā viya,",
  "tika-abh09t7:262_5": "taṁ vā upādāya sandacchāyādi,",
  "tika-abh09t7:262_6": "aññathā kassetaṁ sītattaṁ sabhāvaṁ siyā.",
  "tika-abh09t7:262_7": "“Āpodhātuyā” iti ce.",
  "tika-abh09t7:262_8": "Yadi evaṁ uṇhodakādīsu āpattaṁ na siyā āpotejānañca sahapavattānaṁ viruddhalakkhaṇattā,",
  "tika-abh09t7:262_9": "na ca sā tejosannidhāne sītattaṁ vihāya tiṭṭhati.",
  "tika-abh09t7:262_10": "Na hi sabhāvā kenaci sahabhāvena taṁsabhāvaṁ jahanti abhāvāpattito,",
  "tika-abh09t7:262_11": "nāpissā sītabhāvaṁ muñcitvā aparasabhāvo atthi,",
  "tika-abh09t7:262_12": "yena sahabhāvo yujjeyya.",
  "tika-abh09t7:262_13": "Yadi siyā “āpo sītatta”nti,",
  "tika-abh09t7:262_14": "bhāvadvayaṁ siyā aññoññavilakkhaṇasabhāvattā bhāvassa,",
  "tika-abh09t7:262_15": "athāpi na sītattaṁ,",
  "tika-abh09t7:262_16": "āpodhātuyā sarūpaṁ sītaguṇo,",
  "tika-abh09t7:262_17": "so ca uṇhasannidhāne vigacchati,",
  "tika-abh09t7:262_18": "guṇīrūpameva tiṭṭhatīti ce?",
  "tika-abh09t7:262_19": "Tadā tahiṁ sayaṁ aphoṭṭhabbāva āpodhātu,",
  "tika-abh09t7:262_20": "na niyataphassavatīti ca siyā,",
  "tika-abh09t7:262_21": "yo ca sītaphasso guṇoti suvutto,",
  "tika-abh09t7:262_22": "so amhehi tejodhātuvisesoti.",
  "tika-abh09t7:263_0": "Ayameva visesoti ce,",
  "tika-abh09t7:263_1": "nanu sītattaṁ,",
  "tika-abh09t7:263_2": "uṇhattañca aññoññaviruddhaṁ,",
  "tika-abh09t7:263_3": "kathaṁ tejodhātuyā sabhāvaṁ siyāti?",
  "tika-abh09t7:263_4": "Nāyaṁ doso ekakalāpe tesaṁ sambhavābhāvato,",
  "tika-abh09t7:263_5": "bhinnakalāpesu pana pavattiyaṁ ālokandhakāranīlapītādīnaṁ vaṇṇāyatanatā viya tejodhātuttaṁ na virujjhatīti.",
  "tika-abh09t7:263_6": "Yadi āpodhātuyā na sītattaṁ sarūpaṁ,",
  "tika-abh09t7:263_7": "kiṁ panassā sarūpanti? Dravatā.",
  "tika-abh09t7:263_8": "Yadi evaṁ dravatāpi phusitvā ñātabbato phoṭṭhabbaṁ siyāti?",
  "tika-abh09t7:263_9": "Na sītādiṁ phusitvā manasāva vaṇṇaṁ disvā ñātabbato.",
  "tika-abh09t7:263_10": "Andhakāre sayantā hi atisītalatāya pattādiṁ phusitvā “udakaṁ etthā”ti āsaṅkitā honti,",
  "tika-abh09t7:263_11": "udakaṁ vā phusitvā sappādisaññino,",
  "tika-abh09t7:263_12": "tasmā aphoṭṭhabbameva āpodhātu,",
  "tika-abh09t7:263_13": "itarabhūtattayameva phoṭṭhabbanti gahetabbaṁ.",
  "tika-abh09t7:264_0": "Kiṁ panetaṁ bhūtattayaṁ ekato ārammaṇaṁ katvā kāyaviññāṇaṁ uppajjituṁ sakkoti,",
  "tika-abh09t7:264_1": "na sakkotīti?",
  "tika-abh09t7:264_2": "Na sakkoti. Kasmā?",
  "tika-abh09t7:264_3": "Ābhujitavasena vā ussadavasena vā tesu ekamevārammaṇaṁ katvā uppajjanato.",
  "tika-abh09t7:264_4": "Ābhujitavasena hi odanathāliyaṁ sitthaṁ gahetvā thaddhamudubhāvaṁ vīmaṁsantassa,",
  "tika-abh09t7:264_5": "uṇhodakabhājane vā hatthaṁ otāretvā uṇhabhāvaṁ vīmaṁsantassa,",
  "tika-abh09t7:264_6": "uṇhasamaye vā vātapānaṁ vivaritvā vātena sarīraṁ paharāpentassa ca tattha tattha kiñcāpi itaraṁ bhūtattayampi atthi,",
  "tika-abh09t7:264_7": "yathābhujitaṁ pana taṁtaṁpathavītejovāyodhātumeva yathākkamaṁ ārabbha kāyaviññāṇaṁ uppajjati.",
  "tika-abh09t7:264_8": "Evaṁ ābhujitavasena ārammaṇaṁ karoti nāma.",
  "tika-abh09t7:264_9": "Ussadavasena pana bhuñjanasamaye sakkharaṁ ḍaṁsantassa,",
  "tika-abh09t7:264_10": "magge vā aggiṁ akkamantassa,",
  "tika-abh09t7:264_11": "balavavātena vā kaṇṇasakkhaliyampi paharantassa ca tattha tattha kiñcāpi itarabhūtattayampi atthi,",
  "tika-abh09t7:264_12": "yathāussadaṁ pana taṁtaṁpathavītejovāyodhātumevārabbha yathākkamaṁ kāyaviññāṇaṁ uppajjati.",
  "tika-abh09t7:264_13": "Aggimhi vā nimuggasakalasarīrassa yadipi ekappahārena agginā kāyo ghaṭṭīyati,",
  "tika-abh09t7:264_14": "yasmiṁ yasmiṁ pana ṭhāne kāyappasādo ussanno hoti,",
  "tika-abh09t7:264_15": "yattha yattha vā pana visayaghaṭṭanānighaṁso balavā hoti,",
  "tika-abh09t7:264_16": "tattha tattheva paṭhamaṁ kāyaviññāṇaṁ uppajjati,",
  "tika-abh09t7:264_17": "pacchā itaraṭṭhānesu.",
  "tika-abh09t7:264_18": "Khaṇaparittatāya pana sahasā parivattitvā uppajjanavasena ekappahārena sakalasarīraṁ ḍayhamānaṁ viya khāyati.",
  "tika-abh09t7:264_19": "Na hi ekasmiṁ khaṇe bahūni viññāṇāni uppajjanti,",
  "tika-abh09t7:264_20": "byāpetvā vā ekaṁ.",
  "tika-abh09t7:264_21": "Ekekasmiṁ pana avinibbhoge kāyadasake ekameva kāyaviññāṇaṁ ussadavasena uppajjati,",
  "tika-abh09t7:264_22": "evaṁ itaravatthūsupi viññāṇānaṁ avinibbhoge padese ekekānameva uppatti veditabbā.",
  "tika-abh09t7:264_23": "Evaṁ ussadavasena ārammaṇaṁ karoti nāma.",
  "tika-abh09t7:265_0": "Kena pana cittassa ārammaṇasaṅkanti hotīti?",
  "tika-abh09t7:265_1": "Ajjhāsayato,",
  "tika-abh09t7:265_2": "visayādhimattato vā.",
  "tika-abh09t7:265_3": "Nānāṭhānesu hi cittapaṭimādīni passitukāmassa paṭhamaṁ ekaṭṭhāne disvā tato itaraṭṭhānesu ca rūpāni passituṁ sarasenāvajjanaṁ uppajjati.",
  "tika-abh09t7:265_4": "Evaṁ ajjhāsayato saṅkanti hoti.",
  "tika-abh09t7:265_5": "Rūpārammaṇaṁ pana mahantampi passantassa sabbatūriyanigghose uṭṭhite taṁ vā suṇantassa manuññāmanuññe",
  "tika-abh09t7:265_6": "adhimattagandharasaphoṭṭhabbe indriyesu ghaṭṭite itaritare cittaṁ saṅkamati,",
  "tika-abh09t7:265_7": "evaṁ visayādhimattato saṅkanti hotīti ayamettha saṅgahato vinicchayo. Suññato,",
  "tika-abh09t7:265_8": "pana atītādivasena paccekaṁ anantappabhedato ca vinicchayo cittavibhattiyaṁ vuttanayānusārena yathānurūpaṁ veditabbo.",
  "tika-abh09t7:266_0": "Samuṭṭhānato,",
  "tika-abh09t7:266_1": "panettha bhavayonīsu pavattikkamato ca pakiṇṇakakathā veditabbā –",
  "tika-abh09t7:266_2": "catusamuṭṭhānikāni hi rūpāni uppajjamānāni dvīsu bhavesu catūsu yonīsu dasakādikalāpavaseneva paṭisandhippavattīsu yathāsambhavaṁ samuppajjanti.",
  "tika-abh09t7:266_3": "Tattha kammajesu tāva vīsatiyā kāmāvacarakusalākusalehi kāmalokeyeva saṁsedajānaṁ,",
  "tika-abh09t7:266_4": "opapātikānañca cha vatthūni,",
  "tika-abh09t7:266_5": "bhāvadvaye aññataraṁ,",
  "tika-abh09t7:266_6": "jīvitañcāti aṭṭha rūpāni yathāsambhavaṁ paṭisandhito paṭṭhāya pātubhavanti.",
  "tika-abh09t7:266_7": "Tāni ca suddhaṭṭhakaṁ,",
  "tika-abh09t7:266_8": "jīvitañca jīvitanavakaṁ,",
  "tika-abh09t7:266_9": "tadeva navakaṁ cakkhunā saha cakkhudasakaṁ,",
  "tika-abh09t7:266_10": "sotena sotadasakaṁ,",
  "tika-abh09t7:266_11": "ghānena ghānadasakaṁ,",
  "tika-abh09t7:266_12": "jivhāya jivhādasakaṁ,",
  "tika-abh09t7:266_13": "kāyena kāyadasakaṁ,",
  "tika-abh09t7:266_14": "hadayavatthunā vatthudasakaṁ,",
  "tika-abh09t7:266_15": "bhāvaññatarena bhāvadasakañcāti nava kalāpā hutvā uppajjanti.",
  "tika-abh09t7:266_16": "Napuṁsakānaṁ panettha bhāvadasakaṁ natthi,",
  "tika-abh09t7:266_17": "tathā jaccandhādīnaṁ cakkhusotaghānadasakāni.",
  "tika-abh09t7:266_18": "Evaṁ aṇḍajajalābujānampi,",
  "tika-abh09t7:266_19": "tesaṁ pana paṭisandhicittena saha kāyavatthubhāvadasakāneva uppajjanti,",
  "tika-abh09t7:266_20": "tato pavattikāle jīvitanavakacakkhudasakādīni yathānurūpaṁ uppajjanti.",
  "tika-abh09t7:266_21": "Rūpabhave pana ghānadasakādittayaṁ,",
  "tika-abh09t7:266_22": "bhāvadasakadvayaṁ,",
  "tika-abh09t7:266_23": "udaragginavakañca natthi,",
  "tika-abh09t7:266_24": "sesāni pañcahi rūpāvacarakusalakammehi paṭisandhito pabhuti uppajjanti.",
  "tika-abh09t7:266_25": "Aññaññīnaṁ pana pañcamajjhānakusalena jīvitanavakameva.",
  "tika-abh09t7:266_26": "Evaṁ kāmarūpāvacarakammasamuṭṭhitā nava rūpakalāpā dvīsu bhavesu catūsu yonīsu yathāsambhavaṁ paṭisandhito",
  "tika-abh09t7:266_27": "paṭṭhāya yāva cuticittoparisattarasamacittassa ṭhiti,",
  "tika-abh09t7:266_28": "tāva cittassa uppādaṭhitibhaṅgasaṅkhātesu tīsu khaṇesu nirantaraṁ ajjhattasantāne eva uppajjanti,",
  "tika-abh09t7:266_29": "tato pabhuti anuppajjitvā cuticittena saha nirujjhanti.",
  "tika-abh09t7:267_0": "Cittajāni pana pañcavokārabhave dvipañcaviññāṇaāruppavipākavajjitapañcasattaticittehi attano attano uppattikkhaṇe",
  "tika-abh09t7:267_1": "eva samuṭṭhāpitāni paṭhamabhavaṅgamupādāya cuticittapariyosānaṁ ajjhattasantāne eva suddhaṭṭhakaṁ,",
  "tika-abh09t7:267_2": "tadeva kāyaviññattiyā saha kāyaviññattinavakaṁ,",
  "tika-abh09t7:267_3": "vacīviññattisaddehi vacīviññattidasakaṁ,",
  "tika-abh09t7:267_4": "lahutādittayena lahutādekādasakaṁ,",
  "tika-abh09t7:267_5": "kāyaviññattilahutādīhi dvādasakaṁ,",
  "tika-abh09t7:267_6": "vacīviññattisaddalahutādīhi terasakañcāti cha kalāpā hutvā yathāyogaṁ pavattanti.",
  "tika-abh09t7:267_7": "Rūpajanakacittesu cettha somanassasahagatakāmāvacarajavanāni iriyāpathaviññattihasanasahitaṁ sabbaṁ cittajarūpaṁ samuṭṭhāpenti,",
  "tika-abh09t7:267_8": "sesakāmāvacarajavanābhiññāvoṭṭhabbanāni hasanavajjaṁ,",
  "tika-abh09t7:267_9": "appanājavanāni ca iriyāpathādivirahitameva,",
  "tika-abh09t7:267_10": "yathāpavattaṁ pana iriyāpathaṁ avinassamānaṁ upatthambhenti.",
  "tika-abh09t7:267_11": "Sesāni pana rūpāvacaravipākamanodhātutadārammaṇāni ekūnavīsati tampi na karonti,",
  "tika-abh09t7:267_12": "suddhaṭṭhakaṁ,",
  "tika-abh09t7:267_13": "saddanavakaṁ,",
  "tika-abh09t7:267_14": "lahutādekādasakaṁ,",
  "tika-abh09t7:267_15": "saddalahutādidvādasakañcāti cattāro kalāpe uppādenti,",
  "tika-abh09t7:267_16": "tatthāpi sabbesampi paṭisandhicittāni,",
  "tika-abh09t7:267_17": "arahantānaṁ cuticittāni,",
  "tika-abh09t7:267_18": "arūpabhavūpapannāni ca na kiñci rūpaṁ samuṭṭhāpenti,",
  "tika-abh09t7:267_19": "āruppavipākadvipañcaviññāṇāni sabbathā na uppādentīti.",
  "tika-abh09t7:268_0": "Āhārajāni pana kāmabhave eva ajjhohaṭāhāre ṭhitena ṭhitippattena ojāsaṅkhātena āhārena samuṭṭhitāni ajjhattasantāne eva suddhaṭṭhakaṁ,",
  "tika-abh09t7:268_1": "lahutādekādasakañcāti dve kalāpā hutvā yāvatāyukaṁ pavattanti,",
  "tika-abh09t7:268_2": "na rūpabhūmiyaṁ.",
  "tika-abh09t7:268_3": "Utujāni ajjhattikabāhirena tejodhātusaṅkhātena ṭhitippattena utunā ajjhattasantāne samuṭṭhitāni suddhaṭṭhakaṁ,",
  "tika-abh09t7:268_4": "saddanavakaṁ,",
  "tika-abh09t7:268_5": "lahutādekādasakaṁ,",
  "tika-abh09t7:268_6": "saddalahutādekādasakaṁ,",
  "tika-abh09t7:268_7": "saddalahutādidvādasakañcāti cattāro kalāpā hutvā yāvatāyukaṁ,",
  "tika-abh09t7:268_8": "bahiddhā pana pathavīpabbatadevabrahmavimānādīsu suddhaṭṭhakaṁ,",
  "tika-abh09t7:268_9": "samuddaghosādisaddanavakañcāti dve kalāpāva hutvā pavattanti.",
  "tika-abh09t7:268_10": "Ākāsalakkhaṇāni cettha sabbakalāpesu vijjamānānipi kalāpasaṅgahe vohārābhāvā na gaṇīyanti.",
  "tika-abh09t7:268_11": "Paṭisandhikkhaṇe cettha utucittāhārajāni na honti,",
  "tika-abh09t7:268_12": "na sabbatthāpi uppattikkhaṇe jarāmaraṇānīti evaṁ catusamuṭṭhānikarūpassa bhavayonīsu,",
  "tika-abh09t7:268_13": "paṭisandhippavattīsu ca pavattikkamo veditabbo.",
  "tika-abh09t7:269_0": "Apica dvācattālīsāya koṭṭhāsānaṁ vasenāpi cettha tassa ajjhattaṁ,",
  "tika-abh09t7:269_1": "mahābhūtādivasena bahiddhā ca pavatti evaṁ veditabbā –",
  "tika-abh09t7:269_2": "ajjhattikā hi kesā lomā…pe…",
  "tika-abh09t7:269_3": "karīsaṁ matthaluṅganti ime vīsati pathavādhikakoṭṭhāsā,",
  "tika-abh09t7:269_4": "pittaṁ…pe…",
  "tika-abh09t7:269_5": "muttanti ime dvādasa āpādhikakoṭṭhāsā,",
  "tika-abh09t7:269_6": "yena ca santappati,",
  "tika-abh09t7:269_7": "yena ca jīrati,",
  "tika-abh09t7:269_8": "yena ca pariḍayhati,",
  "tika-abh09t7:269_9": "yena ca asitapītakhāyitasāyitaṁ sammāpariṇāmaṁ gacchatīti ime cattāro tejādhikakoṭṭhāsā,",
  "tika-abh09t7:269_10": "uddhaṁgamo adhogamo kucchisayo koṭṭhāsayo aṅgamaṅgānusārī assāsapassāso cāti ime cha vāyuadhikakoṭṭhāsāti dvecattālīsa koṭṭhāsā honti.",
  "tika-abh09t7:269_11": "Tesu udariyaṁ karīsaṁ pubbo muttanti ime cattāro koṭṭhāsā utujā.",
  "tika-abh09t7:269_12": "Evametesu ekekaṁ utujaṭṭhakameva hoti,",
  "tika-abh09t7:269_13": "sedo assu kheḷo siṅghāṇikāti ime cattāro utucittajā,",
  "tika-abh09t7:269_14": "tesu ekekasmiṁ dve dve aṭṭhakā honti.",
  "tika-abh09t7:269_15": "Asitādiparipācako tejo kammajova,",
  "tika-abh09t7:269_16": "tattha jīvitanavakameva.",
  "tika-abh09t7:269_17": "Assāsapassāso pana cittajova,",
  "tika-abh09t7:269_18": "tattha cittajasaddanavakameva.",
  "tika-abh09t7:269_19": "Ime dasa koṭṭhāse ṭhapetvā sesā dvattiṁsa catujā.",
  "tika-abh09t7:270_0": "Tattha aṭṭhasu tejovāyokoṭṭhāsesu ekekasmiṁ jīvitanavakañceva tīṇi ca utucittāhārajaṭṭhakāni honti,",
  "tika-abh09t7:270_1": "vāyokoṭṭhāsesu cettha utucittajasaddanavakampi hoti,",
  "tika-abh09t7:270_2": "sesesu catuvīsatiyā koṭṭhāsesu kesalomanakhadantānaṁ maṁsavinimuttaṭṭhānaṁ ṭhapetvā sabbattha dve kāyabhāvadasakāni,",
  "tika-abh09t7:270_3": "tīṇi ca aṭṭhakāni,",
  "tika-abh09t7:270_4": "maṁsamuttesu pana kesādīsu utujaṭṭhakameva hoti.",
  "tika-abh09t7:270_5": "Tāni ca yathāvuttadasakanavakaṭṭhakāni sakalasarīrabyāpīsu tacamaṁsaruhirādīsu,",
  "tika-abh09t7:270_6": "abyāpīsu ca kesādīsu koṭṭhāsesu avinibbhoge ekasmiṁ aṇupadese hontīti paccekaṁ anantāparimāṇā,",
  "tika-abh09t7:270_7": "anantadhātupaccayattā tesaṁ sarīrasmiṁ hi paramāṇubhedasañcuṇṇāni anantāni cattāri mahābhūtāni ceva saupādārūpāni",
  "tika-abh09t7:270_8": "ca aññoññapaccayabhūtāni ajjhattaṁ dvācattālīsakoṭṭhāsasarīrārohapariṇāhasaṇṭhānādinā,",
  "tika-abh09t7:270_9": "bahiddhā ca pathavīpabbatādinā ca ākārena yathāpaccayaṁ samuppannāni.",
  "tika-abh09t7:270_10": "Māyākārādayo viya na bālajanappabodhakāni honti.",
  "tika-abh09t7:271_0": "Pathavīdhātu cettha sukhumasañcuṇṇā rajabhūtā eva āpodhātuyā saṅgahitā,",
  "tika-abh09t7:271_1": "tejodhātuyā anupālitā,",
  "tika-abh09t7:271_2": "vāyodhātuyā vitthambhitā,",
  "tika-abh09t7:271_3": "vaṇṇādīhi parivāritā na vikiriyamānā ajjhattaṁ itthipurisamigapakkhidevabrahmādisarīrabhāvaṁ,",
  "tika-abh09t7:271_4": "bahiddhā ca pathavīpabbatarukkhadevabrahmalokacandasūriyanakkhattamaṇikanakādibhāvañca upagacchati,",
  "tika-abh09t7:271_5": "yūsagatā bandhanabhūtā panettha āpodhātu pathavīpatiṭṭhitā.",
  "tika-abh09t7:271_6": "Avasesānupālanavitthambhanaparipācanaparivāritā na paggharati,",
  "tika-abh09t7:271_7": "apaggharamānā pīṇitabhāvaṁ dasseti,",
  "tika-abh09t7:271_8": "usumattagatā tejodhātu sesadhātupatiṭṭhānasaṅgahavitthambhanaparivāritā imaṁ kāyaṁ paripāceti,",
  "tika-abh09t7:271_9": "vaṇṇasampattiñcassa apūtibhāvañca sādheti,",
  "tika-abh09t7:271_10": "vāyodhātu vitthambhanasamudīraṇasabhāvā sesadhātupatiṭṭhānasaṅgahānupālanaparivāritā vitthambheti cāleti,",
  "tika-abh09t7:271_11": "sarīravimānādīnaṁ gamanādipadavītiharaṇādīnaṁ ṭhitiñca sampādeti.",
  "tika-abh09t7:271_12": "Catassopi cetā sambhūya pathavīadhikatāya kesādibhāvaṁ,",
  "tika-abh09t7:271_13": "pathavīpabbatādibhāvañca,",
  "tika-abh09t7:271_14": "āpādhikatāya pittādibhāvaṁ,",
  "tika-abh09t7:271_15": "samuddajalādibhāvañca,",
  "tika-abh09t7:271_16": "vāyuadhikatāya uddhaṅgamavātādibhāvaṁ,",
  "tika-abh09t7:271_17": "pathavīsandhārakavātādibhāvañca,",
  "tika-abh09t7:271_18": "tejādhikatāya paripācakaggiādibhāvaṁ,",
  "tika-abh09t7:271_19": "narakaggiādibhāvañca sādhenti,",
  "tika-abh09t7:271_20": "yāsaṁ pakopena rogajarāmaraṇañceva kappavināsādayo ca honti.",
  "tika-abh09t7:271_21": "Evametāsaṁ cuṇṇavicuṇṇānaṁ dhātūnaṁ sañcayattā paccekaṁ anantāparimāṇā kalāpā eva ajjhattikakoṭṭhāsā honti,",
  "tika-abh09t7:271_22": "tathā bāhirāni rūpāni.",
  "tika-abh09t7:271_23": "Tāni ca tena tena paccayena tathātathākārena samuditāva uppajjanti ceva uppajjissanti ca.",
  "tika-abh09t7:272_0": "Yadi paṭhamaṁ dhātuyo aṇurūpena ṭhatvā pacchā saṁyujjanti,",
  "tika-abh09t7:272_1": "tathā ṭhāne viniyogābhāvato aparenāpi pariyāyena cettha kammajaṁ kammapaccayaṁ kammapaccayautusamuṭṭhānaṁ,",
  "tika-abh09t7:272_2": "āhārajaṁ āhārapaccayaṁ āhārapaccayautusamuṭṭhānaṁ,",
  "tika-abh09t7:272_3": "utujaṁ utupaccayaṁ utupaccayautusamuṭṭhānaṁ,",
  "tika-abh09t7:272_4": "cittajaṁ cittapaccayaṁ cittapaccayautusamuṭṭhānanti evaṁ samuṭṭhānabhedo veditabbo.",
  "tika-abh09t7:272_5": "Tattha upādinnarūpaṁ kammajaṁ nāma,",
  "tika-abh09t7:272_6": "maṁsamuttakesalomadantasiṅghāṇikādi kammapaccayaṁ nāma,",
  "tika-abh09t7:272_7": "sampattikaramahāmeghapathavīpabbatādi,",
  "tika-abh09t7:272_8": "cakkaratanadevavimānādi ca kammapaccayautusamuṭṭhānaṁ nāma.",
  "tika-abh09t7:272_9": "Āhārato samuṭṭhitaṁ suddhaṭṭhakaṁ āhārajaṁ nāma,",
  "tika-abh09t7:272_10": "kabaḷīkāro āhāro āhārajassa janako hutvā kammajassa anupālako hotīti tadanupālitaṁ kammajarūpaṁ āhārapaccayaṁ nāma,",
  "tika-abh09t7:272_11": "visabhāgāhāraṁ sevitvā ātape gacchantassa kāḷakuṭṭhādīni uppajjanti,",
  "tika-abh09t7:272_12": "idaṁ āhārapaccayautusamuṭṭhānaṁ nāma.",
  "tika-abh09t7:272_13": "Kammajaututo samuṭṭhitaṁ suddhaṭṭhakaṁ utujaṁ nāma,",
  "tika-abh09t7:272_14": "tasmiṁ utu aññaṁ aṭṭhakaṁ samuṭṭhāpeti,",
  "tika-abh09t7:272_15": "idaṁ utupaccayaṁ nāma,",
  "tika-abh09t7:272_16": "tasmimpi utu aññaṁ aṭṭhakaṁ samuṭṭhāpeti,",
  "tika-abh09t7:272_17": "idaṁ utupaccayautusamuṭṭhānaṁ nāma.",
  "tika-abh09t7:272_18": "Evaṁ upādinnake tisso eva santatiyo ghaṭṭetuṁ sakkonti,",
  "tika-abh09t7:272_19": "anupādinnake pana valāhako utujaṁ nāma,",
  "tika-abh09t7:272_20": "vuṭṭhidhārā utupaccayaṁ nāma,",
  "tika-abh09t7:272_21": "deve pana vuṭṭhe pathavī gandhaṁ muñcati,",
  "tika-abh09t7:272_22": "bījāni viruhantīti evaṁ yaṁ anantaṁ santativasena pavattaṁ,",
  "tika-abh09t7:272_23": "etaṁ utupaccayautusamuṭṭhānaṁ nāma.",
  "tika-abh09t7:272_24": "Cittato samuṭṭhitaṁ suddhaṭṭhakādi cittajaṁ nāma,",
  "tika-abh09t7:272_25": "cittena pacchājātapaccayabhāvena upatthambhito kāyo cittapaccayaṁ nāma,",
  "tika-abh09t7:272_26": "abhiññācittena bahiddhā samuṭṭhāpitahatthiassādikaṁ cittapaccayautusamuṭṭhānaṁ nāma.",
  "tika-abh09t7:272_27": "Pakiṇṇakakathā.",
  "tika-abh09t7:273_0": "Rūpābyākataṁ niṭṭhitaṁ.",
  "tika-abh09t7:274_0": "Nibbānābyākatavaṇṇanā",
  "tika-abh09t7:275_0": "Nibbānābyākataṁ pana bhūmito lokuttarameva,",
  "tika-abh09t7:275_1": "dhammatopi ca ekameva,",
  "tika-abh09t7:275_2": "bhedo natthi,",
  "tika-abh09t7:275_3": "lakkhaṇādito pana santilakkhaṇaṁ nibbānaṁ,",
  "tika-abh09t7:275_4": "nivattilakkhaṇaṁ,",
  "tika-abh09t7:275_5": "asaṅkhatalakkhaṇaṁ vā,",
  "tika-abh09t7:275_6": "accutirasaṁ,",
  "tika-abh09t7:275_7": "animittapaccupaṭṭhānaṁ,",
  "tika-abh09t7:275_8": "asaṅkhatatāya panassa kārakahetuvirahato padaṭṭhānaṁ natthi,",
  "tika-abh09t7:275_9": "pāpakahetuvasena panetaṁ “dukkhanirodhagāminipaṭipadā”tiādivacanato “ariyamaggapadaṭṭhāna”nti vattuṁ vaṭṭati.",
  "tika-abh09t7:275_10": "Saṅgahato pana bhedābhāvā khandhesu saṅgahaṁ na gacchati,",
  "tika-abh09t7:275_11": "āyatanādīsu dhammāyatanadhammadhātūsu saṅgahaṁ gacchati.",
  "tika-abh09t7:275_12": "Suññato pana attasuññaṁ,",
  "tika-abh09t7:275_13": "salakkhaṇadhāraṇato anattakaṁ dhammamattaṁ,",
  "tika-abh09t7:275_14": "asaṅkhatatāya vā accantattā ca aniccatāsuññaṁ,",
  "tika-abh09t7:275_15": "dukkhatāsuññaṁ,",
  "tika-abh09t7:275_16": "rāgādisuññaṁ,",
  "tika-abh09t7:275_17": "nimittasuññanti pavattaṁ suññanti gahetabbaṁ.",
  "tika-abh09t7:276_0": "Bhedato pana santilakkhaṇādisabhāvato ekavidhampi kāraṇapariyāyato saupādisesanibbānadhātu,",
  "tika-abh09t7:276_1": "anupādisesanibbānadhātu ceti duvidhaṁ hoti.",
  "tika-abh09t7:276_2": "Sarasavasena pana parikappitākārabhedato suññataṁ animittaṁ appaṇihitanti tividhaṁ hoti.",
  "tika-abh09t7:276_3": "Saṅkhatadhammabhedamupādāya paṭikkhipitabbākārato na cittaṁ,",
  "tika-abh09t7:276_4": "na cetasikaṁ, na rūpaṁ,",
  "tika-abh09t7:276_5": "na atītaṁ,",
  "tika-abh09t7:276_6": "na anāgataṁ,",
  "tika-abh09t7:276_7": "na paccuppannaṁ, na maggo,",
  "tika-abh09t7:276_8": "na phalantiādinā anantappakāraṁ hoti.",
  "tika-abh09t7:277_0": "Nibbānābyākataṁ niṭṭhitaṁ.",
  "tika-abh09t7:278_0": "Evaṁ imasmiṁ kusalattike avutto sabhāvadhammo nāma natthi.",
  "tika-abh09t7:278_1": "Asabhāvadhammesu panettha kiñcāpi rūpadhammānaṁ paricchedākāsalakkhaṇāni eva vuttāni,",
  "tika-abh09t7:278_2": "kasiṇādipaṭibhāganimittāni pana kasiṇugghāṭimākāso,",
  "tika-abh09t7:278_3": "viññāṇābhāvo,",
  "tika-abh09t7:278_4": "nirodhasamāpatti,",
  "tika-abh09t7:278_5": "tisso nāmapuggalaupādāpaññattiyo,",
  "tika-abh09t7:278_6": "arūpadhammānaṁ aniccatādilakkhaṇādayo ca na vuttā,",
  "tika-abh09t7:278_7": "tathāpi tesampi sabhāvadhammabyatirekābhāvato gahaṇaṁ hoti,",
  "tika-abh09t7:278_8": "tasmā ayaṁ tiko nippadesattikoti veditabbo.",
  "tika-abh09t7:278_9": "Yathā cettha,",
  "tika-abh09t7:278_10": "evaṁ ito paresupi tikadukesu paññattiggahaṇābhāvepi niravasesaparamatthaggahaṇeneva nippadesatā,",
  "tika-abh09t7:278_11": "vipariyāyato sappadesatā ca veditabbā.",
  "tika-abh09t7:278_12": "Yattha pana sammutiggahaṇaṁ atthi,",
  "tika-abh09t7:278_13": "tattha vakkhāma.",
  "tika-abh09t7:279_0": "Rūpanibbānakaṇḍo niṭṭhito.",
  "tika-abh09t7:280_0": "Iti mohavicchedaniyā",
  "tika-abh09t7:281_0": "Abhidhammamātikatthasaṁvaṇṇanāya",
  "tika-abh09t7:282_0": "Kusalattikasaṁvaṇṇanā niṭṭhitā.",
  "tika-abh09t7:283_0": "Vedanāttikādivaṇṇanā",
  "tika-abh09t7:284_0": "Idāni kusalattikānantaraṁ vedanāttikādīnaṁ atthavaṇṇanā anuppattā,",
  "tika-abh09t7:284_1": "yasmā pana yvāyaṁ kusalattikassa –",
  "tika-abh09t7:285_0": "“Atthato bhūmibhedā ca, paccekaṁ sampayogato;",
  "tika-abh09t7:286_0": "Uddesato ca dhammānaṁ, lakkhaṇādivibhāgato”ti. –",
  "tika-abh09t7:287_0": "Ādinā mātikaṁ nikkhipitvā “kusalā tāva dhammā bhūmito catubbidhā honti kāmāvacarā…pe…",
  "tika-abh09t7:287_1": "lokuttarā”tievamādinā vinicchayanayo vutto,",
  "tika-abh09t7:287_2": "so eva sesattikadukānampi yathāyogaṁ hoti.",
  "tika-abh09t7:287_3": "Yathā hi ettha,",
  "tika-abh09t7:287_4": "evaṁ “sukhāya vedanāya sampayuttā tāva dhammā bhūmito tividhā honti kāmāvacarā rūpāvacarā lokuttarā”tiādinā",
  "tika-abh09t7:287_5": "anukkamena sabbattikadukānampi paṇḍitehi sakkā vinicchayanayaṁ sallakkhetuṁ,",
  "tika-abh09t7:287_6": "tasmā taṁ vitthāranayaṁ vajjetvā nikkhepakaṇḍe,",
  "tika-abh09t7:287_7": "atthuddhārakaṇḍe ca vuttānusārato nātisaṅkhepavitthāranayena vedanāttikādīnaṁ tikadukānaṁ –",
  "tika-abh09t7:288_0": "Padatthā taṁsarūpā ca, navattabbavibhāgato;",
  "tika-abh09t7:289_0": "Vinicchayo vijānīyo, tattha tattha yathārahaṁ.",
  "tika-abh09t7:290_0": "Tattha vedanāttike padatthato tāva “sukhāya vedanāyā”tiādīsu sukha-saddo sukhavedanāsukhamūlasukhārammaṇasukhahetusukhapaccayaṭṭhānaabyābajjhanibbānādīsu dissati.",
  "tika-abh09t7:290_1": "Ayaṁ hi “sukhassa ca pahānā”tiādīsu sukhavedanāya dissati.",
  "tika-abh09t7:290_2": "“Sukho buddhānamuppādo”tiādīsu sukhamūle.",
  "tika-abh09t7:290_3": "“Yasmā ca kho, mahāli,",
  "tika-abh09t7:290_4": "rūpaṁ sukhaṁ sukhānupatitaṁ sukhāvakkanta”ntiādīsu sukhārammaṇe.",
  "tika-abh09t7:290_5": "“Sukhassetaṁ,",
  "tika-abh09t7:290_6": "bhikkhave,",
  "tika-abh09t7:290_7": "adhivacanaṁ,",
  "tika-abh09t7:290_8": "yadidaṁ puññānī”tiādīsu sukhahetumhi.",
  "tika-abh09t7:290_9": "“Yāvañcidaṁ,",
  "tika-abh09t7:290_10": "bhikkhave,",
  "tika-abh09t7:290_11": "na sukaraṁ akkhānena pāpuṇituṁ,",
  "tika-abh09t7:290_12": "yāva sukhā saggā.",
  "tika-abh09t7:290_13": "Na te sukhaṁ pajānanti,",
  "tika-abh09t7:290_14": "ye na passanti nandana”nti ādīsu sukhapaccayaṭṭhāne.",
  "tika-abh09t7:290_15": "“Diṭṭhadhammasukhavihārā ete dhammā”tiādīsu abyābajjhe.",
  "tika-abh09t7:290_16": "“Nibbānaṁ paramaṁ sukha”ntiādīsu nibbāne.",
  "tika-abh09t7:290_17": "Idha panāyaṁ sukhavedanāyameva daṭṭhabbo.",
  "tika-abh09t7:291_0": "Vedanā-saddo “viditā vedanā uppajjantī”tiādīsu vedayitasmiṁ yeva vattati.",
  "tika-abh09t7:291_1": "Dukkha-saddo dukkhavedanādukkhavatthudukkhārammaṇadukkhapaccayadukkhapaccayaṭṭhānādīsu dissati.",
  "tika-abh09t7:291_2": "Ayaṁ hi “dukkhassa ca pahānā”tiādīsu dukkhavedanāyaṁ dissati.",
  "tika-abh09t7:291_3": "“Jātipi dukkhā”tiādīsu dukkhavatthusmiṁ.",
  "tika-abh09t7:291_4": "“Yasmā ca kho, mahāli,",
  "tika-abh09t7:291_5": "rūpaṁ dukkhaṁ dukkhānupatitaṁ dukkhāvakkanta”ntiādīsu dukkhārammaṇe.",
  "tika-abh09t7:291_6": "“Dukkho pāpassa uccayo”tiādīsu dukkhapaccaye.",
  "tika-abh09t7:291_7": "“Yāvañcidaṁ,",
  "tika-abh09t7:291_8": "bhikkhave,",
  "tika-abh09t7:291_9": "na sukaraṁ akkhānena pāpuṇituṁ,",
  "tika-abh09t7:291_10": "yāva dukkhā nirayā”tiādīsu dukkhapaccayaṭṭhāne.",
  "tika-abh09t7:291_11": "Idha panāyaṁ dukkhavedanāyameva daṭṭhabbo.",
  "tika-abh09t7:292_0": "Vacanattho panettha –",
  "tika-abh09t7:292_1": "sukhayati sattaṁ,",
  "tika-abh09t7:292_2": "suṭṭhu vā khādati,",
  "tika-abh09t7:292_3": "khanati ca kāyacittābādhanti sukhā,",
  "tika-abh09t7:292_4": "kāyikacetasikānaṁ sukhasomanassānametaṁ adhivacanaṁ.",
  "tika-abh09t7:292_5": "Dukkhayatīti dukkhā,",
  "tika-abh09t7:292_6": "kāyikacetasikānaṁ dukkhadomanassānametaṁ adhivacanaṁ.",
  "tika-abh09t7:292_7": "Na dukkhā na sukhāti adukkhamasukhā,",
  "tika-abh09t7:292_8": "upekkhāyetaṁ adhivacanaṁ.",
  "tika-abh09t7:292_9": "Ma-kāro padasandhikaro.",
  "tika-abh09t7:292_10": "Evaṁ tīhi padehi pañcavidhāpi vedanā gahitā.",
  "tika-abh09t7:292_11": "Sabbāpi ārammaṇarasaṁ vediyanti anubhavantīti vedanā.",
  "tika-abh09t7:292_12": "Yo panāyaṁ tīsupi padesu sampayutta-saddo,",
  "tika-abh09t7:292_13": "tassattho –",
  "tika-abh09t7:292_14": "samaṁ pakārehi yuttāti sampayuttā,",
  "tika-abh09t7:292_15": "katarehi pakārehīti?",
  "tika-abh09t7:292_16": "“Atthi keci dhammā kehici dhammehi sahagatā sahajātā saṁsaṭṭhā ekuppādā ekanirodhā ekavatthukā ekārammaṇā”ti",
  "tika-abh09t7:292_17": "evaṁ vuttehi imehi ekuppādatādīhi catūhi pakārehi.",
  "tika-abh09t7:292_18": "Ukkaṭṭhaniddeso cesa.",
  "tika-abh09t7:292_19": "Āruppe hi vināpi ekavatthukabhāvaṁ sampayogo labbhatīti.",
  "tika-abh09t7:292_20": "Sesaṁ vuttatthameva.",
  "tika-abh09t7:292_21": "Ayaṁ tāvettha padatthato vinicchayo.",
  "tika-abh09t7:293_0": "Taṁsarūpāti tassa padatthassa sarūpamattadassanato.",
  "tika-abh09t7:293_1": "Tattha sukhasahagataṁ kāyaviññāṇaṁ,",
  "tika-abh09t7:293_2": "somanassasahagatāni aṭṭhārasa kāmāvacaracittāni,",
  "tika-abh09t7:293_3": "paṭhamadutiyatatiyacatutthajjhānikāni catucattālīsa rūpāvacaralokuttaracittāni cāti tesaṭṭhi cittāni sukhāya vedanāya sampayuttā nāma.",
  "tika-abh09t7:293_4": "Tathā dukkhasahagataṁ kāyaviññāṇaṁ,",
  "tika-abh09t7:293_5": "dve domanassasahagatāni cāti tīṇi cittāni dukkhāya vedanāya sampayuttā nāma.",
  "tika-abh09t7:293_6": "Sesāni upekkhāsahagatāni pañcapaññāsa cittāni adukkhamasukhāya vedanāya sampayuttā nāma.",
  "tika-abh09t7:293_7": "Yathā ca cittānaṁ sukhādisampayogo,",
  "tika-abh09t7:293_8": "evaṁ taṁcittasampayuttānaṁ cetasikānampi.",
  "tika-abh09t7:293_9": "Na kevalañca ettheva,",
  "tika-abh09t7:293_10": "ito paresupi tikadukesu cittavaseneva taṁsampayuttacetasikānampi saṅgaho veditabbo.",
  "tika-abh09t7:293_11": "Yattha pana viseso hoti,",
  "tika-abh09t7:293_12": "tattha vakkhāma.",
  "tika-abh09t7:293_13": "Idha pana cetasikesu sappītikāni vedanāvajjitāni cha cetasikāni eva pañcahipi vedanāhi sampayuttāni,",
  "tika-abh09t7:293_14": "itarāni pana kāyikasukhadukkhavajjitāhi tīheva.",
  "tika-abh09t7:293_15": "Tesu ca pītivajjitā pañca yathāyogikā ceva moho ahirikaṁ anottappaṁ uddhaccaṁ thinaṁ middhañcāti ime ekādasa yathāyogaṁ tīhipi.",
  "tika-abh09t7:293_16": "Tatthāpi vitakkavicārā mahaggatalokuttarabhūtāya sukhāya eva,",
  "tika-abh09t7:293_17": "pīti pana sabbattha sukhāya eva,",
  "tika-abh09t7:293_18": "dosaissāmaccherakukkuccāni dukkhāya eva,",
  "tika-abh09t7:293_19": "vicikicchā upekkhāya eva,",
  "tika-abh09t7:293_20": "sesāni aṭṭhavīsatisomanassupekkhāhi eva vedanāhi sampayuttāni,",
  "tika-abh09t7:293_21": "tatthāpi karuṇāmuditā mahaggatabhūtāya sukhāya evāti ayaṁ viseso.",
  "tika-abh09t7:293_22": "Sesaṁ cittasampayogasadisaṁ.",
  "tika-abh09t7:293_23": "Ayaṁ sarūpato vinicchayo.",
  "tika-abh09t7:294_0": "Navattabbavibhāgatoti imasmiṁ tike sabbā vedanā sabbaṁ rūpaṁ nibbānaṁ sammutiyoti ime dhammā “sukhāya",
  "tika-abh09t7:294_1": "vedanāya sampayuttā”ti vā “dukkhāya vedanāya sampayuttā”ti vā “adukkhamasukhāya vedanāya sampayuttā”ti",
  "tika-abh09t7:294_2": "vā na vattabbā.",
  "tika-abh09t7:294_3": "Na hi vedanā vedanāya sampayuttā hoti rūpādayo vā,",
  "tika-abh09t7:294_4": "tasmā ime imasmiṁ tike na labbhanti.",
  "tika-abh09t7:294_5": "Ayañca sappadesattiko hoti.",
  "tika-abh09t7:294_6": "Yathā cettha,",
  "tika-abh09t7:294_7": "evaṁ ito paresupi tikadukesu navattabbayojanā.",
  "tika-abh09t7:294_8": "Yaṁ yasmiñca na vuttaṁ atthi,",
  "tika-abh09t7:294_9": "tassa sappadesatā veditabbā.",
  "tika-abh09t7:294_10": "Ito paraṁ pana yattha asaṅgahitā dhammā honti,",
  "tika-abh09t7:294_11": "tattha tesaṁ vibhāgaṁ dassetvā “ime navattabbā”ti ettakameva vakkhāma,",
  "tika-abh09t7:294_12": "tenassa sappadesatāpi ñātabbā.",
  "tika-abh09t7:294_13": "Yattha pana asaṅgahitā natthi,",
  "tika-abh09t7:294_14": "taṁ nippadesanti vakkhāma.",
  "tika-abh09t7:294_15": "Tena tattha navattabbābhāvopi viññātabbo.",
  "tika-abh09t7:294_16": "Sabbattha pana mātikaṁ anuddharitvāva padatthaṁ,",
  "tika-abh09t7:294_17": "taṁsarūpavibhāgañca vakkhāma.",
  "tika-abh09t7:294_18": "Ayaṁ navattabbavibhāgato vinicchayo.",
  "tika-abh09t7:295_0": "Vedanāttikaṁ niṭṭhitaṁ.",
  "tika-abh09t7:296_0": "Vipākattike aññamaññavisiṭṭhānaṁ kusalākusalānaṁ pākāti vipākā,",
  "tika-abh09t7:296_1": "vipakkabhāvamāpannānaṁ arūpadhammānametaṁ adhivacanaṁ.",
  "tika-abh09t7:296_2": "Kiñcāpi arūpadhammā viya rūpadhammāpi kammasamuṭṭhānā atthi,",
  "tika-abh09t7:296_3": "anārammaṇattā pana te kammasarikkhakā na hontīti sārammaṇā arūpadhammāva kammasarikkhattā vipākāti vuttā bījasarikkhakaṁ phalaṁ viya.",
  "tika-abh09t7:296_4": "Yathā hi sālibījato nikkhantasīsameva sāliphalanti vuccati,",
  "tika-abh09t7:296_5": "na aṅkurādīni,",
  "tika-abh09t7:296_6": "tāni pana “sālijātāni,",
  "tika-abh09t7:296_7": "sālinibbattāni cā”ti vuccanti,",
  "tika-abh09t7:296_8": "evaṁ kammasadisā arūpadhammāva “vipākā”ti vuccanti,",
  "tika-abh09t7:296_9": "rūpadhammā pana kammajā “upādinnā”ti vuccanti.",
  "tika-abh09t7:296_10": "Vipākadhammadhammāti vipākasabhāvā dhammā.",
  "tika-abh09t7:296_11": "Yathā hi jātijarāsabhāvā sattā “jātidhammā jarādhammā”ti vuccanti,",
  "tika-abh09t7:296_12": "evaṁ vipākajanakaṭṭhena vipākasabhāvā vipākapakatikā dhammāti attho.",
  "tika-abh09t7:296_13": "Tatiyapadaṁ ubhayasabhāvapaṭikkhepavasena vuttaṁ,",
  "tika-abh09t7:296_14": "ayaṁ padattho.",
  "tika-abh09t7:297_0": "Tattha catūsu bhūmīsu chattiṁsa vipākacittāni vipākā nāma,",
  "tika-abh09t7:297_1": "tathā ekavīsati kusalāni,",
  "tika-abh09t7:297_2": "dvādasa akusalāni cāti tettiṁsa vipākadhammadhammā nāma,",
  "tika-abh09t7:297_3": "tīsu bhūmīsu vīsati kiriyacittāni,",
  "tika-abh09t7:297_4": "sabbañca rūpaṁ,",
  "tika-abh09t7:297_5": "nibbānañcāti ime nevavipākanavipākadhammadhammā nāma.",
  "tika-abh09t7:297_6": "Cetasikesu pana cuddasa akusalā vipākadhammadhammā eva,",
  "tika-abh09t7:297_7": "viratiyo siyā vipākā,",
  "tika-abh09t7:297_8": "siyā vipākadhammadhammā,",
  "tika-abh09t7:297_9": "tadavasesā pana siyā vipākā,",
  "tika-abh09t7:297_10": "siyā vipākadhammadhammā,",
  "tika-abh09t7:297_11": "siyā nevavipākanavipākadhammadhammāti cittaṁ viya tividhā hontīti ayaṁ viseso,",
  "tika-abh09t7:297_12": "sesaṁ cittasamaṁ,",
  "tika-abh09t7:297_13": "idañca nippadesattikanti veditabbaṁ.",
  "tika-abh09t7:298_0": "Vipākattikaṁ niṭṭhitaṁ.",
  "tika-abh09t7:299_0": "Ārammaṇakaraṇavasena taṇhādiṭṭhīhi upetena kammunā ādinnā phalabhāvena gahitāti upādinnā,",
  "tika-abh09t7:299_1": "ārammaṇabhāvaṁ upagantvā upādānasambandhena upādānānaṁ hitāti upādāniyā,",
  "tika-abh09t7:299_2": "upādānassa ārammaṇapaccayabhūtānametaṁ adhivacanaṁ.",
  "tika-abh09t7:299_3": "Upādinnā ca te upādāniyā cāti upādinnupādāniyā,",
  "tika-abh09t7:299_4": "sāsavakammanibbattānaṁ rūpārūpadhammānametaṁ adhivacanaṁ.",
  "tika-abh09t7:299_5": "Iminā nayena sesapadadvayepi paṭisedhasahito attho veditabbo.",
  "tika-abh09t7:300_0": "Tattha dvattiṁsa lokiyavipākacittāni,",
  "tika-abh09t7:300_1": "nava kammajakalāpā ca upādinnupādāniyā nāma.",
  "tika-abh09t7:300_2": "Avasesalokiyacittāni ceva akammajarūpakalāpā ca anupādinnupādāniyā nāma.",
  "tika-abh09t7:300_3": "Lokuttaracittanibbānāni anupādinnaanupādāniyā nāma.",
  "tika-abh09t7:300_4": "Kiñcāpi khīṇāsavānaṁ upādānakkhandhā “amhākaṁ mātulatthero”tiādinā vadantānaṁ paresaṁ upādānassa ārammaṇapaccayā honti,",
  "tika-abh09t7:300_5": "maggaphalanibbānāni pana divasaṁ santattaayoguḷo viya makkhikāhi tejussadattā upādānehi anupādinnāneva.",
  "tika-abh09t7:300_6": "Asaṁkiliṭṭhaasaṁkilesikesupi eseva nayo.",
  "tika-abh09t7:300_7": "Cetasikesu pana kusalā anupādinnupādāniyā eva,",
  "tika-abh09t7:300_8": "karuṇāmuditā siyā upādinnupādāniyā,",
  "tika-abh09t7:300_9": "siyā anupādinnupādāniyā viratiyo pana siyā anupādinnupādāniyā,",
  "tika-abh09t7:300_10": "siyā anupādinnaanupādāniyā,",
  "tika-abh09t7:300_11": "sesā cittaṁ viya tividhā honti,",
  "tika-abh09t7:300_12": "idañca nippadesattikanti veditabbaṁ.",
  "tika-abh09t7:300_13": "Upādinnupādāniyattikaṁ.",
  "tika-abh09t7:301_0": "Saṁkilesetīti saṁkileso,",
  "tika-abh09t7:301_1": "vibādhati upatāpetīti attho.",
  "tika-abh09t7:301_2": "Saṁkilesena sampayuttā saṁkiliṭṭhā,",
  "tika-abh09t7:301_3": "saṁkilesasahagatāti attho.",
  "tika-abh09t7:301_4": "Attānaṁ ārammaṇaṁ katvā pavattanena saṁkilesaṁ arahanti,",
  "tika-abh09t7:301_5": "saṁkilese vā niyuttā tassa ārammaṇabhāvaṁ anatikkamanatoti saṁkilesikā,",
  "tika-abh09t7:301_6": "saṁkilesassa ārammaṇapaccayabhūtānametaṁ adhivacanaṁ.",
  "tika-abh09t7:301_7": "Saṁkiliṭṭhā ca te saṁkilesikā cāti saṁkiliṭṭhasaṁkilesikā.",
  "tika-abh09t7:301_8": "Sesapadadvayaṁ purimattike vuttanayeneva veditabbaṁ.",
  "tika-abh09t7:302_0": "Tattha dvādasa akusalacittuppādā saṁkiliṭṭhasaṁkilesikā nāma.",
  "tika-abh09t7:302_1": "Sesalokiyacittāni ceva sabbaṁ rūpañca asaṁkiliṭṭhasaṁkilesikā nāma.",
  "tika-abh09t7:302_2": "Lokuttaracittāni,",
  "tika-abh09t7:302_3": "nibbānañca asaṁkiliṭṭhaasaṁkilesikā nāma.",
  "tika-abh09t7:302_4": "Cetasikesu pana akusalā saṁkiliṭṭhasaṁkilesikāva,",
  "tika-abh09t7:302_5": "karuṇāmuditā asaṁkiliṭṭhaasaṁkilesikāva,",
  "tika-abh09t7:302_6": "sesakusalābyākatā siyā saṁkiliṭṭhasaṁkilesikā,",
  "tika-abh09t7:302_7": "siyā asaṁkiliṭṭhasaṁkilesikā,",
  "tika-abh09t7:302_8": "siyā asaṁkiliṭṭhaasaṁkilesikāti tidhāpi honti,",
  "tika-abh09t7:302_9": "idañca nippadesattikaṁ.",
  "tika-abh09t7:302_10": "Saṁkiliṭṭhasaṁkilesikattikaṁ.",
  "tika-abh09t7:303_0": "Sampayogavasena vattamānena saha vitakkena savitakkā,",
  "tika-abh09t7:303_1": "tathā saha vicārena savicārā,",
  "tika-abh09t7:303_2": "savitakkā ca te savicārā cāti savitakkasavicārā.",
  "tika-abh09t7:303_3": "Ubhayarahitā avitakkaavicārā.",
  "tika-abh09t7:303_4": "Vitakkavicāresu vicārova mattā pamāṇametesanti vicāramattā,",
  "tika-abh09t7:303_5": "vicārato uttariṁ vitakkena saddhiṁ sampayogaṁ na gacchantīti attho.",
  "tika-abh09t7:303_6": "Avitakkā ca te vicāramattā cāti avitakkavicāramattā.",
  "tika-abh09t7:304_0": "Tattha dvipañcaviññāṇavajjitakāmāvacaracittāni ceva ekādasa mahaggatalokuttarapaṭhamajjhānikacittāni",
  "tika-abh09t7:304_1": "ca taṁsampayuttesu vitakkavicāre ṭhapetvā sesā ca savitakkasavicārā nāma.",
  "tika-abh09t7:304_2": "Tesu vitakko ekādasa dutiyajjhānikamahaggatalokuttarāni ca taṁsampayuttesu vicāraṁ ṭhapetvā sesā ca avitakkavicāramattā nāma.",
  "tika-abh09t7:304_3": "Dutiyajjhānikesu vicāro,",
  "tika-abh09t7:304_4": "sesā pañcacattālīsa mahaggatalokuttaracittāni,",
  "tika-abh09t7:304_5": "dvipañcaviññāṇāni,",
  "tika-abh09t7:304_6": "taṁsampayuttā ca sabbañca rūpaṁ,",
  "tika-abh09t7:304_7": "nibbānañca avitakkaavicārā nāma.",
  "tika-abh09t7:304_8": "Apica kusalacetasikā savitakkasavicārāva,",
  "tika-abh09t7:304_9": "vitakko avitakkavicāramattova,",
  "tika-abh09t7:304_10": "vicāro pana dutiyajjhānikesu siyā avitakkaavicāro,",
  "tika-abh09t7:304_11": "savitakkacittesu siyā na vattabbo,",
  "tika-abh09t7:304_12": "avasesā pana sabbe cetasikā dhammā tidhāpi honti.",
  "tika-abh09t7:304_13": "Imasmiṁ pana tike vitakkasahajāto vicārova na vattabbo.",
  "tika-abh09t7:304_14": "Vitakkattikaṁ.",
  "tika-abh09t7:305_0": "Pītiyā saha ekuppādādibhāvaṁ gatāti pītisahagatā,",
  "tika-abh09t7:305_1": "pītisampayuttāti attho.",
  "tika-abh09t7:305_2": "Sesapadadvayepi eseva nayo.",
  "tika-abh09t7:305_3": "Upekkhāti cettha adukkhamasukhā vedanā vuttā.",
  "tika-abh09t7:305_4": "Sā hi sukhadukkhākārappavattiṁ upekkhati majjhattākārasaṇṭhitattā tenākārena pavattatīti upekkhā.",
  "tika-abh09t7:305_5": "Iti vedanāttikato padadvayameva gahetvā nippītikasukhassa sappītikasukhato visesadassanavasena ayaṁ tiko vutto.",
  "tika-abh09t7:306_0": "Tattha pīti pañcavidhā khuddikā khaṇikā okkantikā ubbegā pharaṇāti.",
  "tika-abh09t7:306_1": "Tattha khuddikā pīti sarīre lomahaṁsanamattameva kātuṁ sakkoti.",
  "tika-abh09t7:306_2": "Khaṇikā pīti khaṇe khaṇe vijjuppādasadisā hoti.",
  "tika-abh09t7:306_3": "Okkantikā pīti samuddatīraṁ vīci viya kāyaṁ okkamitvā okkamitvā bhijjati.",
  "tika-abh09t7:306_4": "Ubbegā pīti balavatī hoti kāyaṁ uddhaggaṁ katvā ākāse laṅghāpanappamāṇappattā.",
  "tika-abh09t7:306_5": "Pharaṇāya pītiyā pana uppannāya sakalasarīraṁ dhamitvā pūritavatthi viya,",
  "tika-abh09t7:306_6": "mahatā udakoghena pakkhandapabbatakucchi viya ca anuparipphuṭaṁ hoti.",
  "tika-abh09t7:306_7": "Tattha pharaṇā rūpāvacaralokuttarāva,",
  "tika-abh09t7:306_8": "sesā kāmāvacarāva.",
  "tika-abh09t7:307_0": "Sukhaṁ pana kāyikaṁ,",
  "tika-abh09t7:307_1": "cetasikañceti duvidhaṁ hoti.",
  "tika-abh09t7:307_2": "Satipi ca nesaṁ katthaci avippayoge iṭṭhārammaṇapaṭilābhatuṭṭhi pīti,",
  "tika-abh09t7:307_3": "paṭiladdharasānubhavanaṁ sukhaṁ.",
  "tika-abh09t7:307_4": "Yattha pīti,",
  "tika-abh09t7:307_5": "tattha sukhaṁ.",
  "tika-abh09t7:307_6": "Yattha sukhaṁ,",
  "tika-abh09t7:307_7": "tattha na niyamato pīti.",
  "tika-abh09t7:307_8": "Saṅkhārakkhandhasaṅgahitā pīti,",
  "tika-abh09t7:307_9": "vedanākkhandhasaṅgahitaṁ sukhaṁ.",
  "tika-abh09t7:307_10": "Kantārakhinnassa vanantodakadassanasavanesu viya pīti,",
  "tika-abh09t7:307_11": "vanacchāyāpavesanaudakaparibhogesu viya sukhaṁ.",
  "tika-abh09t7:307_12": "Tasmiṁ tasmiṁ samaye pākaṭabhāvato cetaṁ vuttanti veditabbaṁ.",
  "tika-abh09t7:308_0": "Tattha sukhasahagatā,",
  "tika-abh09t7:308_1": "upekkhāsahagatā ca vedanāttike vuttāva,",
  "tika-abh09t7:308_2": "sukhasahagataṁ pana kāyaviññāṇaṁ,",
  "tika-abh09t7:308_3": "mahaggatalokuttaracatutthajjhānikacitte ca vajjetvā sesā pītisahagatā nāma,",
  "tika-abh09t7:308_4": "tattha pīti na pītisahagatā,",
  "tika-abh09t7:308_5": "sukhasahagatāva hoti,",
  "tika-abh09t7:308_6": "sukhaṁ pana pītisahagataṁ nāma siyā na pītisukhasahagatā.",
  "tika-abh09t7:308_7": "Imasmiṁ tike dve domanassasahagatacittuppādā,",
  "tika-abh09t7:308_8": "dukkhasahagataṁ kāyaviññāṇaṁ, rūpaṁ,",
  "tika-abh09t7:308_9": "nibbānañca navattabbā.",
  "tika-abh09t7:308_10": "Cetasikesu pana pīti sukhasahagatāva,",
  "tika-abh09t7:308_11": "vicikicchā upekkhāsahagatāva,",
  "tika-abh09t7:308_12": "lobhadiṭṭhimānā,",
  "tika-abh09t7:308_13": "pañcavīsati kusalābyākatā ca tidhāpi honti,",
  "tika-abh09t7:308_14": "cetasikasukhaṁ siyā pītisahagataṁ,",
  "tika-abh09t7:308_15": "paṭhamadutiyatatiyajjhānikesu catutthajjhānikesu siyā navattabbaṁ,",
  "tika-abh09t7:308_16": "kāyikaṁ pana sukhaṁ dukkhaṁ domanassaṁ sabbā ca upekkhā doso issā macchariyaṁ kukkuccañca navattabbāva,",
  "tika-abh09t7:308_17": "sesā sattarasa dhammā siyā tidhāpi honti navattabbāpi.",
  "tika-abh09t7:308_18": "Sesaṁ suviññeyyameva.",
  "tika-abh09t7:308_19": "Pītittikaṁ.",
  "tika-abh09t7:309_0": "Dassanenāti sotāpattimaggena.",
  "tika-abh09t7:309_1": "So hi paṭhamaṁ nibbānadassanato “dassana”nti vutto.",
  "tika-abh09t7:309_2": "Gotrabhu pana kiñcāpi paṭhamataraṁ passati,",
  "tika-abh09t7:309_3": "yathā pana rañño santikaṁ kenacideva karaṇīyena āgato puriso dūratova rathikāya carantaṁ hatthikkhandhagataṁ",
  "tika-abh09t7:309_4": "rājānaṁ disvāpi “diṭṭho te rājā”ti puṭṭho disvāpi kātabbakiccassa akatattā “na passāmī”ti vadati,",
  "tika-abh09t7:309_5": "evameva nibbānaṁ disvā kattabbassa kilesappahānassa abhāvā “dassana”nti na vuccati.",
  "tika-abh09t7:309_6": "Taṁ hi ñāṇaṁ maggassa āvajjanaṭṭhāne tiṭṭhati.",
  "tika-abh09t7:309_7": "Bhāvanāyāti sesamaggattayena.",
  "tika-abh09t7:309_8": "Sesamaggattayaṁ hi paṭhamamaggena diṭṭhasmiṁyeva dhamme bhāvanāvasena uppajjati,",
  "tika-abh09t7:309_9": "adiṭṭhapubbaṁ kañci na passati,",
  "tika-abh09t7:309_10": "tasmā “bhāvanā”ti vuccati.",
  "tika-abh09t7:309_11": "Tatiyapadaṁ ubhayapaṭikkhepavasena vuttaṁ.",
  "tika-abh09t7:310_0": "Tattha cattāro diṭṭhigatasampayuttacittuppādā,",
  "tika-abh09t7:310_1": "vicikicchāsahagato cāti pañca dassanena pahātabbāva,",
  "tika-abh09t7:310_2": "uddhaccasahagato bhāvanāya eva pahātabbo,",
  "tika-abh09t7:310_3": "avasesā cha akusalacittuppādā apāyahetubhāvena pavattito,",
  "tika-abh09t7:310_4": "appavattito ca siyā dassanenapahātabbā,",
  "tika-abh09t7:310_5": "siyā bhāvanāyapahātabbā,",
  "tika-abh09t7:310_6": "akusalavajjitā pana sabbe cittuppādā, rūpaṁ,",
  "tika-abh09t7:310_7": "nibbānañca nevadassanenanabhāvanāyapahātabbā.",
  "tika-abh09t7:310_8": "Cetasikesu pana diṭṭhi vicikicchā issā macchariyaṁ kukkuccaṁ dassanenapahātabbāva,",
  "tika-abh09t7:310_9": "sesā akusalā siyā dassanenapahātabbā,",
  "tika-abh09t7:310_10": "siyā bhāvanāyapahātabbāti tijātikā terasavidhā honti,",
  "tika-abh09t7:310_11": "vuttāvasesā nevadassanenanabhāvanāyapahātabbāva.",
  "tika-abh09t7:310_12": "Yaṁ pana “sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṁsāre ye uppajjeyyuṁ nāmañca rūpañca,",
  "tika-abh09t7:310_13": "etthete nirujjhantī”tiādinā nayena kusalābyākatānampi pahānaṁ anuññātaṁ,",
  "tika-abh09t7:310_14": "taṁ tesaṁ maggānaṁ abhāvitattā ye uppajjeyyuṁ,",
  "tika-abh09t7:310_15": "te upanissayapaccayānaṁ kilesānaṁ pahīnattā pahīnāti imaṁ pariyāyaṁ sandhāya vuttaṁ,",
  "tika-abh09t7:310_16": "idañca nippadesattikaṁ.",
  "tika-abh09t7:310_17": "Dassanenapahātabbattikaṁ.",
  "tika-abh09t7:311_0": "Dassanena pahātabbo hetu etesanti dassanenapahātabbahetukā.",
  "tika-abh09t7:311_1": "Dutiyapadepi eseva nayo.",
  "tika-abh09t7:311_2": "Tatiyapade pana nevadassanenanabhāvanāyapahātabbo hetu etesanti evamatthaṁ aggahetvā nevadassanenanabhāvanāya",
  "tika-abh09t7:311_3": "pahātabbo hetu etesaṁ atthīti evamattho gahetabbo.",
  "tika-abh09t7:311_4": "Itarathā hi ahetukānaṁ aggahaṇaṁ bhaveyya.",
  "tika-abh09t7:311_5": "Hetu eva hi tesaṁ natthi,",
  "tika-abh09t7:311_6": "yo dassanabhāvanāhi pahātabbo siyā.",
  "tika-abh09t7:311_7": "Sahetukesupi hetuvajjānaṁ pahānaṁ āpajjati,",
  "tika-abh09t7:311_8": "na hetūnaṁ.",
  "tika-abh09t7:311_9": "Hetuyeva hi etesaṁ nevadassanenanabhāvanāyapahātabboti vutto,",
  "tika-abh09t7:311_10": "na te dhammā.",
  "tika-abh09t7:311_11": "Ubhayampi cetaṁ anadhippetaṁ,",
  "tika-abh09t7:311_12": "tasmā vuttanayena attho gahetabbo.",
  "tika-abh09t7:311_13": "Ito paraṁ sabbo vinicchayo anantarattikasadisova.",
  "tika-abh09t7:311_14": "Kevalaṁ cetasikesu vicikicchuddhaccasampayutto moho dassanabhāvanāhi pahātabbahetukesu na pavisati sahajātassa aññassa hetuno abhāvā,",
  "tika-abh09t7:311_15": "nevadassanenanabhāvanāyapahātabbahetukesu pana pavisati.",
  "tika-abh09t7:311_16": "Lobhadosamūlacittesu pana hetūsu moho lobhena ceva dosena ca sahetuko,",
  "tika-abh09t7:311_17": "lobhadosā ca mohenevāti ime pahātabbahetukapade paviṭṭhāti ayaṁ viseso,",
  "tika-abh09t7:311_18": "sesaṁ tādisamevāti.",
  "tika-abh09t7:311_19": "Dassanenapahātabbahetukattikaṁ.",
  "tika-abh09t7:312_0": "Kammakilesehi ācīyatīti ācayo,",
  "tika-abh09t7:312_1": "paṭisandhicutigatipavattisaṅkhātānaṁ upādinnakkhandhānametaṁ adhivacanaṁ.",
  "tika-abh09t7:312_2": "Tassa kāraṇaṁ hutvā nipphādanabhāvena taṁ ācayaṁ gacchanti,",
  "tika-abh09t7:312_3": "yassa vā pavattanti,",
  "tika-abh09t7:312_4": "taṁ puggalaṁ yathāvuttameva ācayaṁ gamentīti ācayagāmino.",
  "tika-abh09t7:312_5": "Tato eva ācayasaṅkhātā cayā apetattā nibbānaṁ apetaṁ cayāti apacayo,",
  "tika-abh09t7:312_6": "taṁ ārammaṇaṁ katvā pavattanato apacayaṁ gacchantīti apacayagāmino.",
  "tika-abh09t7:312_7": "Apica pākāraṁ iṭṭhakavaḍḍhakī viya pavattaṁ ācinantā gacchantīti ācayagāmino.",
  "tika-abh09t7:312_8": "Teneva vaḍḍhakinā citaṁ citaṁ viddhaṁsayamāno puriso viya tadeva pavattaṁ apacinantā gacchantīti apacayagāmino.",
  "tika-abh09t7:312_9": "Tatiyapadaṁ ubhayapaṭikkhepena vuttaṁ.",
  "tika-abh09t7:313_0": "Tattha lokiyakusalākusalāni ācayagāmino nāma,",
  "tika-abh09t7:313_1": "cattāri maggāni apacayagāmino nāma,",
  "tika-abh09t7:313_2": "sabbāni vipākaphalakiriyāni, rūpaṁ,",
  "tika-abh09t7:313_3": "nibbānañca nevaācayagāmino na apacayagāmino nāma.",
  "tika-abh09t7:313_4": "Cetasikesu pana akusalā ācayagāmino eva,",
  "tika-abh09t7:313_5": "karuṇā muditā siyā ācayagāmino,",
  "tika-abh09t7:313_6": "siyā nevācayagāmino na apacayagāmino nāma,",
  "tika-abh09t7:313_7": "sesā tidhāpi honti,",
  "tika-abh09t7:313_8": "idañca nippadesattikaṁ.",
  "tika-abh09t7:313_9": "Ācayagāmittikaṁ.",
  "tika-abh09t7:314_0": "Tīsu sikkhāsu jātā,",
  "tika-abh09t7:314_1": "sattannaṁ vā sekhānaṁ etetipi sekhā,",
  "tika-abh09t7:314_2": "apariyositasikkhattā sayameva sikkhantītipi sekhā.",
  "tika-abh09t7:314_3": "Upari sikkhitabbābhāvato na sekhāti asekhā,",
  "tika-abh09t7:314_4": "vuddhippattā vā sekhātipi asekhā.",
  "tika-abh09t7:314_5": "Tatiyapadaṁ ubhayapaṭikkhepena vuttaṁ.",
  "tika-abh09t7:315_0": "Tattha cattāri lokuttarakusalāni,",
  "tika-abh09t7:315_1": "heṭṭhimāni ca tīṇi sāmaññaphalānīti satta sekhā nāma,",
  "tika-abh09t7:315_2": "arahattaphalaṁ asekhā nāma,",
  "tika-abh09t7:315_3": "lokiyacittāni, rūpaṁ,",
  "tika-abh09t7:315_4": "nibbānañca nevasekhā nāsekhā nāma.",
  "tika-abh09t7:315_5": "Cetasikesu pana akusalā ca appamaññā ca nevasekhā nāsekhā eva,",
  "tika-abh09t7:315_6": "sesā tidhāpi honti,",
  "tika-abh09t7:315_7": "idañca nippadesattikaṁ.",
  "tika-abh09t7:315_8": "Sekhattikaṁ.",
  "tika-abh09t7:316_0": "Samantato khaṇḍitattā appamattakaṁ parittanti vuccati “parittaṁ gomayapiṇḍa”nti ādīsu viya.",
  "tika-abh09t7:316_1": "Kāmāvacaradhammā hi appānubhāvatāya parittā viyāti parittā.",
  "tika-abh09t7:316_2": "Kilesavikkhambhanasamatthatāya,",
  "tika-abh09t7:316_3": "mahantavipulaphalatāya,",
  "tika-abh09t7:316_4": "dīghasantānatāya ca mahantabhāvaṁ gatā,",
  "tika-abh09t7:316_5": "mahantehi vā uḷāracchandavīriyacittapaññehi gatā paṭipannātipi mahaggatā.",
  "tika-abh09t7:316_6": "Pamāṇakarā dhammā rāgādayo pamāṇaṁ nāma,",
  "tika-abh09t7:316_7": "ārammaṇato vā sampayogato vā natthi etesaṁ pamāṇaṁ,",
  "tika-abh09t7:316_8": "pamāṇassa ca paṭipakkhāti appamāṇā.",
  "tika-abh09t7:317_0": "Tattha catupaññāsa kāmāvacaracittāni,",
  "tika-abh09t7:317_1": "rūpañca parittā nāma,",
  "tika-abh09t7:317_2": "sattavīsati rūpārūpāvacaracittāni mahaggatā nāma,",
  "tika-abh09t7:317_3": "lokuttaracittāni,",
  "tika-abh09t7:317_4": "nibbānañca appamāṇā nāma.",
  "tika-abh09t7:317_5": "Cetasikesu pana akusalā parittā eva,",
  "tika-abh09t7:317_6": "appamaññā parittamahaggatā eva,",
  "tika-abh09t7:317_7": "viratiyo parittaappamāṇā eva,",
  "tika-abh09t7:317_8": "sesā tidhāpi honti,",
  "tika-abh09t7:317_9": "idañca nippadesattikaṁ.",
  "tika-abh09t7:317_10": "Parittattikaṁ.",
  "tika-abh09t7:318_0": "Parittaṁ ārammaṇaṁ etesanti parittārammaṇā.",
  "tika-abh09t7:318_1": "Sesapadadvayepi eseva nayo.",
  "tika-abh09t7:318_2": "Sayaṁ parittā vā hontu mahaggatā vā,",
  "tika-abh09t7:318_3": "parittādidhamme ārabbha pavattā tadārammaṇāti vuccanti.",
  "tika-abh09t7:319_0": "Tattha tevīsati kāmāvacaravipākā,",
  "tika-abh09t7:319_1": "kiriyāmanodhātuahetukajavanañca parittārammaṇāva,",
  "tika-abh09t7:319_2": "viññāṇañcāyatananevasaññānāsaññāyatanakusalavipākakiriyāni mahaggatārammaṇāva,",
  "tika-abh09t7:319_3": "aṭṭha lokuttaracittāni appamāṇārammaṇāva,",
  "tika-abh09t7:319_4": "akusalacittāni ca aṭṭha ñāṇavippayuttajavanāni ca siyā parittārammaṇā,",
  "tika-abh09t7:319_5": "siyā mahaggatārammaṇā,",
  "tika-abh09t7:319_6": "siyā navattabbārammaṇatāya na vattabbā,",
  "tika-abh09t7:319_7": "na kadāci appamāṇārammaṇā,",
  "tika-abh09t7:319_8": "aṭṭha ñāṇasampayuttakāmāvacarajavanāni, abhiññā,",
  "tika-abh09t7:319_9": "manodvārāvajjanañcāti ekādasa tidhāpi honti navattabbāpi.",
  "tika-abh09t7:319_10": "Tesu ca kusalāni pañca arahattamaggaphalavajjitasabbārammaṇāni.",
  "tika-abh09t7:319_11": "Tatthāpi taṁtaṁsekhānameva yathāsakaṁ maggaphalāni ārammaṇāni honti,",
  "tika-abh09t7:319_12": "kiriyāni cha sabbathāpi sabbārammaṇāni,",
  "tika-abh09t7:319_13": "abhiññāvajjitarūpāvacarāni ceva cha ākāsānañcāyatanaākiñcaññāyatanacittāni ca niyamena paññattārammaṇatāya,",
  "tika-abh09t7:319_14": "rūpanibbānānañca anārammaṇatāya sabbathā navattabbāti.",
  "tika-abh09t7:319_15": "Cetasikesu pana akusalā akusalacittasadisāva,",
  "tika-abh09t7:319_16": "viratiyo siyā parittārammaṇā,",
  "tika-abh09t7:319_17": "siyā appamāṇārammaṇā,",
  "tika-abh09t7:319_18": "karuṇāmuditā navattabbāva,",
  "tika-abh09t7:319_19": "sesā tidhāpi honti siyā navattabbāti.",
  "tika-abh09t7:319_20": "Sesaṁ suviññeyyameva.",
  "tika-abh09t7:319_21": "Parittārammaṇattikaṁ.",
  "tika-abh09t7:320_0": "Hīnāti lāmakā,",
  "tika-abh09t7:320_1": "akusalā dhammā.",
  "tika-abh09t7:320_2": "Hīnapaṇītānaṁ majjhe bhavāti majjhimā,",
  "tika-abh09t7:320_3": "avasesā tebhūmakā rūpārūpadhammāva.",
  "tika-abh09t7:320_4": "Uttamaṭṭhena,",
  "tika-abh09t7:320_5": "atappakaṭṭhena ca paṇītā,",
  "tika-abh09t7:320_6": "lokuttaracittanibbānāni.",
  "tika-abh09t7:320_7": "Cetasikesu pana akusalā hīnāva,",
  "tika-abh09t7:320_8": "karuṇāmuditā majjhimāva,",
  "tika-abh09t7:320_9": "sesakusalābyākatā majjhimapaṇītāva,",
  "tika-abh09t7:320_10": "sesā tidhāpi honti,",
  "tika-abh09t7:320_11": "idañca nippadesattikaṁ.",
  "tika-abh09t7:320_12": "Sesaṁ suviññeyyameva.",
  "tika-abh09t7:320_13": "Hīnattikaṁ.",
  "tika-abh09t7:321_0": "“Hitasukhāvahā me bhavissantī”ti evaṁ āsīsitāpi tathā abhāvato,",
  "tika-abh09t7:321_1": "asubhādīsuyeva subhantiādiviparītappavattito ca micchā sabhāvāti micchattā,",
  "tika-abh09t7:321_2": "vipākadāne sati khandhabhedānantarameva vipākadānato niyatā,",
  "tika-abh09t7:321_3": "micchattā ca te niyatā cāti micchattaniyatā.",
  "tika-abh09t7:321_4": "Vuttaviparītena atthena sammā sabhāvāti sammattā,",
  "tika-abh09t7:321_5": "sammattā ca te niyatā cāti sammattaniyatā.",
  "tika-abh09t7:321_6": "Ubhayathāpi na niyatāti aniyatā.",
  "tika-abh09t7:322_0": "Ānantarikabhāvena pavattiyaṁ siyā micchattaniyatā,",
  "tika-abh09t7:322_1": "aññathā pavattiyaṁ siyā aniyatā.",
  "tika-abh09t7:322_2": "Ahetukaakiriyanatthikadiṭṭhīsu hi aññatarā diṭṭhi yassa niyatā,",
  "tika-abh09t7:322_3": "taṁ buddhasatampi vibodhetuṁ na sakkoti.",
  "tika-abh09t7:322_4": "Yena ca anantare eva attabhāve phaladānato ānantarikesu mātughātakapitughātakaarahantaghātakasaṅghabhedakalohituppādakasaṅkhātesu",
  "tika-abh09t7:322_5": "pañcasu kammesu ekampi kammaṁ paṭighacittena kataṁ hoti,",
  "tika-abh09t7:322_6": "so sineruppamāṇepi suvaṇṇathūpe katvā sakalacakkavāḷaṁ pūretvā nisinnasambuddhappamukhaṁ saṅghaṁ yāvajīvaṁ",
  "tika-abh09t7:322_7": "catūhi paccayehi upaṭṭhahitvāpi tena kusalena ānantarikassa vipākaṁ paṭibāhituṁ na sakkoti,",
  "tika-abh09t7:322_8": "ānantarikena pana adhikena ānantarikaṁ paṭibāhati,",
  "tika-abh09t7:322_9": "tasmā niyatamicchādiṭṭhi ānantarikā ca maggaphalānaṁ,",
  "tika-abh09t7:322_10": "mahaggatānañca paṭibāhakatāya anantarameva niraye vipākadānato micchattaniyatā ca jātā,",
  "tika-abh09t7:322_11": "cattāro pana maggā sammattaniyatā nāma,",
  "tika-abh09t7:322_12": "sesacittarūpanibbānāni aniyatā nāma.",
  "tika-abh09t7:322_13": "Cetasikesu pana moho ahirikaṁ anottappaṁ uddhaccaṁ lobho diṭṭhi doso thinaṁ middhanti ime nava siyā micchattaniyatā,",
  "tika-abh09t7:322_14": "siyā aniyatā,",
  "tika-abh09t7:322_15": "sesaakusalā, karuṇā,",
  "tika-abh09t7:322_16": "muditā ca aniyatā eva,",
  "tika-abh09t7:322_17": "sesakusalābyākatā siyā sammattaniyatā,",
  "tika-abh09t7:322_18": "siyā aniyatā,",
  "tika-abh09t7:322_19": "tijātikā pana tidhāpi honti,",
  "tika-abh09t7:322_20": "idañca nippadesattikanti.",
  "tika-abh09t7:322_21": "Micchattattikaṁ.",
  "tika-abh09t7:323_0": "Nibbānaṁ maggati,",
  "tika-abh09t7:323_1": "kilese vā mārento gacchatīti maggo,",
  "tika-abh09t7:323_2": "ariyamaggo,",
  "tika-abh09t7:323_3": "so ārammaṇametesanti maggārammaṇā.",
  "tika-abh09t7:323_4": "Lokiyo aṭṭhaṅgikopi maggo paccayaṭṭhena etesaṁ hetūti maggahetukā,",
  "tika-abh09t7:323_5": "maggasampayuttā dhammā.",
  "tika-abh09t7:323_6": "Magge vā hetūti maggahetū,",
  "tika-abh09t7:323_7": "alobhādayo.",
  "tika-abh09t7:323_8": "Te etesaṁ hetūti maggahetukā.",
  "tika-abh09t7:323_9": "Sammādiṭṭhi sayaṁ maggo ceva hetu ca,",
  "tika-abh09t7:323_10": "iti maggabhūto hetu etesanti maggahetukā,",
  "tika-abh09t7:323_11": "lokuttarāva.",
  "tika-abh09t7:323_12": "Abhibhavitvā pavattanaṭṭhena maggo adhipati ārammaṇabhūto,",
  "tika-abh09t7:323_13": "sahajāto vā etesanti maggādhipatino,",
  "tika-abh09t7:323_14": "tadubhayaṁ.",
  "tika-abh09t7:324_0": "Tattha rūpāvacaracatutthajjhānakusalakiriyā ca abhiññābhūtā,",
  "tika-abh09t7:324_1": "manodvārāvajjanañca siyā maggārammaṇā,",
  "tika-abh09t7:324_2": "siyā navattabbā,",
  "tika-abh09t7:324_3": "ariyānaṁ hi cetopariyaanāgataṁsañāṇāni paresaññeva maggacittassa jānanakāle maggārammaṇāni,",
  "tika-abh09t7:324_4": "pubbenivāsañāṇamanodvārāvajjanāni pana attano,",
  "tika-abh09t7:324_5": "paresañcāpi tadaññārammaṇakāle pana navattabbāni,",
  "tika-abh09t7:324_6": "cetopariyañāṇassa pana niyamena paracittavisayattā tena attanā adhigatamaggaṁ ariyā ālambituṁ na sakkonti,",
  "tika-abh09t7:324_7": "anāgataṁsañāṇena pana attano anāgate uppajjanakassa uparimaggassa avisayattā na sakkonti.",
  "tika-abh09t7:324_8": "Ariyā hi yathāsakaṁ,",
  "tika-abh09t7:324_9": "heṭṭhimañca maggaphalaṁ jānituṁ sakkonti,",
  "tika-abh09t7:324_10": "na uparimaṁ.",
  "tika-abh09t7:324_11": "Tāni pana abhiññājavanāni maggena asahajātattā na maggahetukāni.",
  "tika-abh09t7:324_12": "Maggaṁ garuṁkatvā appavattanato na maggādhipatīni.",
  "tika-abh09t7:324_13": "Na hi tāni kiñci ārammaṇaṁ adhipatiṁ karonti,",
  "tika-abh09t7:324_14": "antamaso lokuttaramapi. Kasmā?",
  "tika-abh09t7:324_15": "Attano mahaggatatāya rājānaṁ disvā tassa mātāpitaro viya,",
  "tika-abh09t7:324_16": "manodvārāvajjanaṁ pana attano ahetukatāya rājānaṁ disvā khujjaceṭakādayo viya.",
  "tika-abh09t7:324_17": "Cattāri maggaṭṭhacittāni sabbadā maggahetukā eva,",
  "tika-abh09t7:324_18": "tāneva ca vīmaṁsāvīriyānaṁ adhipatibhāvena pavattiyaṁ siyā maggādhipatino,",
  "tika-abh09t7:324_19": "itaresaṁ chandacittānaṁ adhipatibhāvena pavattiyaṁ siyā navattabbā,",
  "tika-abh09t7:324_20": "aṭṭha ñāṇasampayuttakāmāvacarajavanāni siyā maggārammaṇā,",
  "tika-abh09t7:324_21": "siyā maggādhipatino,",
  "tika-abh09t7:324_22": "siyā navattabbā.",
  "tika-abh09t7:324_23": "Tāni hi attanā,",
  "tika-abh09t7:324_24": "parehi ca paṭividdhamaggapaccavekkhaṇakāle maggārammaṇā,",
  "tika-abh09t7:324_25": "attano maggaṁ garuṁkatvā paccavekkhaṇakāle maggādhipatino ca tathāappavattiyaṁ navattabbā ca honti.",
  "tika-abh09t7:324_26": "Ariyā hi paresaṁ maggaphalāni paccavekkhantā garuṁ karontāpi attano maggaphalāni viya garuṁ na karonti,",
  "tika-abh09t7:324_27": "api sammāsambuddhānaṁ.",
  "tika-abh09t7:324_28": "Tesu sotāpanno sotāpannānameva maggaphalāni jānituṁ sakkoti, nāññesaṁ,",
  "tika-abh09t7:324_29": "sakadāgāmī pana sakadāgāmīnampi,",
  "tika-abh09t7:324_30": "na anāgāmiarahantānaṁ,",
  "tika-abh09t7:324_31": "anāgāmī pana anāgāmīnampi,",
  "tika-abh09t7:324_32": "na arahantānaṁ,",
  "tika-abh09t7:324_33": "arahā pana sabbesampi maggaphalāni jānāti,",
  "tika-abh09t7:324_34": "sobhanalokiyacittarūpanibbānāni navattabbāneva.",
  "tika-abh09t7:324_35": "Cetasikesu pana viratiyo lokuttarakusale maggasadisāva,",
  "tika-abh09t7:324_36": "aññattha navattabbā, karuṇā, muditā,",
  "tika-abh09t7:324_37": "akusalā ca navattabbā,",
  "tika-abh09t7:324_38": "sesā tidhāpi honti navattabbā ca.",
  "tika-abh09t7:324_39": "Sesaṁ suviññeyyamevāti.",
  "tika-abh09t7:324_40": "Maggārammaṇattikaṁ.",
  "tika-abh09t7:325_0": "Uppannāti ettha vattamānabhūtāpagataokāsakatabhūmiladdhavasena uppannā anekappabhedā honti.",
  "tika-abh09t7:325_1": "Tattha sabbampi uppādajarābhaṅgasamaṅgīsaṅkhātaṁ saṅkhataṁ vattamānuppannaṁ nāma,",
  "tika-abh09t7:325_2": "ārammaṇarasaṁ anubhavitvā niruddhaṁ anubhūtāpagatasaṅkhātaṁ kusalākusalañca uppādādittayaṁ anuppatvā niruddhaṁ bhūtāpagatasaṅkhātaṁ,",
  "tika-abh09t7:325_3": "sesasaṅkhatañca bhūtāpagatuppannaṁ nāma,",
  "tika-abh09t7:325_4": "“yānissa tāni pubbekatāni kammānī”ti evamādinā nayena vuttaṁ kammaṁ atītampi samānaṁ aññaṁ vipākaṁ paṭibāhitvā attano vipākassokāsaṁ katvā ṭhitattā,",
  "tika-abh09t7:325_5": "tathākatokāsañca vipākaṁ anuppannampi ekaṁsena uppajjanakato okāsakatuppannaṁ nāma,",
  "tika-abh09t7:325_6": "tāsu tāsu bhūmīsu asamūhataṁ akusalaṁ bhūmiladdhuppannaṁ nāma.",
  "tika-abh09t7:325_7": "Ettha ca vipassanāya ārammaṇabhūtā tebhūmakā pañcakkhandhā bhūmi nāma,",
  "tika-abh09t7:325_8": "tesu khandhesu uppattārahakilesajātā bhūmiladdhaṁ nāma,",
  "tika-abh09t7:325_9": "tehi kilesehi sā bhūmi laddhā hotīti evametesu uppannesu idha vattamānuppannā adhippetā.",
  "tika-abh09t7:326_0": "Tatrāyaṁ vacanattho –",
  "tika-abh09t7:326_1": "pubbantato uppādato paṭṭhāya yāva bhaṅgā pannā gatā pavattāti uppannā,",
  "tika-abh09t7:326_2": "paccuppannāti attho.",
  "tika-abh09t7:326_3": "Na uppannāti anuppannā.",
  "tika-abh09t7:326_4": "Pariniṭṭhitakāraṇekadesattā avassaṁ uppajjissantīti uppādino,",
  "tika-abh09t7:326_5": "ubhayenāpi anāgatāva dassitā.",
  "tika-abh09t7:326_6": "Ayaṁ hi tiko dvinnaṁ addhānaṁ vasena pūretvā dassito.",
  "tika-abh09t7:326_7": "Laddhokāsassa hi kammassa vipāko uppādī nāma.",
  "tika-abh09t7:326_8": "Yadi pana āyūhitakusalākusalaṁ kammaṁ sabbaṁ vipākaṁ dadeyya,",
  "tika-abh09t7:326_9": "assa okāso na bhaveyya.",
  "tika-abh09t7:326_10": "Taṁ pana duvidhaṁ hoti dhuvavipākaṁ,",
  "tika-abh09t7:326_11": "addhuvavipākañca.",
  "tika-abh09t7:326_12": "Tattha pañcānantarikaaṭṭhasamāpatticatutthamaggādi dhuvavipākaṁ nāma.",
  "tika-abh09t7:326_13": "Taṁ pana kammaṁ khaṇappattampi atthi appattampi.",
  "tika-abh09t7:326_14": "Tattha khaṇappattaṁ uppannaṁ nāma,",
  "tika-abh09t7:326_15": "appattaṁ anuppannaṁ nāma.",
  "tika-abh09t7:326_16": "Tassa duvidhassa ca vipāko duvidho hoti khaṇappatto ca appatto ca.",
  "tika-abh09t7:326_17": "Tattha khaṇappatto uppanno nāma,",
  "tika-abh09t7:326_18": "appatto cittānantare vā uppajjatu,",
  "tika-abh09t7:326_19": "kappasatasahassātikkame vā dhuvapaccayaṭṭhena uppādī nāma hoti.",
  "tika-abh09t7:326_20": "Metteyyassa bodhisattassa maggo anuppanno nāma hoti,",
  "tika-abh09t7:326_21": "phalaṁ uppādī nāma.",
  "tika-abh09t7:326_22": "Tattha catūsu bhūmīsu vipāko,",
  "tika-abh09t7:326_23": "kammajarūpañca vattamānuppannā nāma,",
  "tika-abh09t7:326_24": "uppajjanārahā uppādino nāma,",
  "tika-abh09t7:326_25": "na pana vattabbā “anuppannā”ti.",
  "tika-abh09t7:326_26": "Kusalākusalakiriyā,",
  "tika-abh09t7:326_27": "kammajarūpañca siyā uppannā,",
  "tika-abh09t7:326_28": "siyā anuppannā,",
  "tika-abh09t7:326_29": "na pana vattabbā “uppādino”ti.",
  "tika-abh09t7:326_30": "Cetasikesu pana akusalā akusalacittasadisāva,",
  "tika-abh09t7:326_31": "sesā duvidhāpi honti, atītā,",
  "tika-abh09t7:326_32": "panettha nibbānañca navattabbā.",
  "tika-abh09t7:326_33": "Sesaṁ suviññeyyamevāti.",
  "tika-abh09t7:326_34": "Uppannattikaṁ.",
  "tika-abh09t7:327_0": "Attano sabhāvaṁ,",
  "tika-abh09t7:327_1": "uppādādikkhaṇaṁ vā patvā taṁ atikkamitvā itā gatā pattāti atītā.",
  "tika-abh09t7:327_2": "Tadubhayampi na āgatāti anāgatā.",
  "tika-abh09t7:327_3": "Taṁ taṁ kāraṇaṁ paṭicca uppannāti paccuppannā,",
  "tika-abh09t7:327_4": "sabbe saṅkhatā nāmarūpadhammā.",
  "tika-abh09t7:327_5": "Na saṅkhatadhammesu tekālikabhāvaṁ appatto nāma atthi,",
  "tika-abh09t7:327_6": "sabbepi te tidhā honti.",
  "tika-abh09t7:327_7": "Nibbānaṁ panettha navattabbanti.",
  "tika-abh09t7:327_8": "Atītattikaṁ.",
  "tika-abh09t7:328_0": "Atītaṁ ārammaṇaṁ etesanti atītārammaṇā. Sesapadadvayepi eseva nayo.",
  "tika-abh09t7:329_0": "Tattha kusalavipākakiriyāvasena chabbidhāni viññāṇañcāyatananevasaññānāsaññāyatanāni heṭṭhā atītasamāpattiṁ ārabbha pavattito atītārammaṇāni,",
  "tika-abh09t7:329_1": "dvipañcaviññāṇamanodhātuyo paccuppannārammaṇāva,",
  "tika-abh09t7:329_2": "sesā ekādasa kāmāvacaravipākā,",
  "tika-abh09t7:329_3": "ahetukahasanacittañca tidhāpi honti,",
  "tika-abh09t7:329_4": "sesakāmāvacarakiriyakusalākusalā ca abhiññābhūtarūpāvacaracatutthajjhānakusalakiriyā ca tidhāpi honti navattabbā ca.",
  "tika-abh09t7:329_5": "Tesu kāmāvacarānaṁ atītādīsu chasu ārammaṇesu pavattivibhāgo heṭṭhā vuttova.",
  "tika-abh09t7:329_6": "Navattabbatā pana tesu ñāṇavippayuttajavanakusalānaṁ paññattārammaṇavaseneva,",
  "tika-abh09t7:329_7": "na nibbānārammaṇavasena,",
  "tika-abh09t7:329_8": "tesupi tihetukajavanāvajjanānaṁ maggaphalarūpārūpajjhānānaṁ,",
  "tika-abh09t7:329_9": "purecārikabhāvenāpi nibbānacatukkajjhānavisayānañca paccavekkhaṇabhāvenāpi navattabbatā veditabbā,",
  "tika-abh09t7:329_10": "abhiññānaṁ pana iddhividhañāṇassa tāva kāyavasena cittaṁ pariṇāmetvā kāyasannissitaṁ katvā dissamānena",
  "tika-abh09t7:329_11": "kāyena gacchantassa atītaṁ pādakajjhānacittaṁ ārabbha pavattanato atītārammaṇaṁ,",
  "tika-abh09t7:329_12": "“anāgatesu rūpāni evaṁ hontū”ti adhiṭṭhahantassa anāgatārammaṇaṁ,",
  "tika-abh09t7:329_13": "kāyaṁ pana cittasannissitaṁ katvā adissamānena kāyena gamanakāle,",
  "tika-abh09t7:329_14": "ajjhattaṁ kumāravaṇṇādīnaṁ,",
  "tika-abh09t7:329_15": "bahiddhāpāsādakūṭāgārādīnañca paccuppannānaṁ nimmānakāle ca paccuppannārammaṇañca tāva hotīti evaṁ iddhividhassa chabbidhampi ajjhattikaṁ,",
  "tika-abh09t7:329_16": "bāhirañca tekālikaṁ ārammaṇaṁ hotīti veditabbaṁ.",
  "tika-abh09t7:330_0": "Dibbasotassa kucchigataṁ ajjhattikaṁ,",
  "tika-abh09t7:330_1": "bāhirañca paccuppannaṁ saddāyatanamevārammaṇaṁ.",
  "tika-abh09t7:330_2": "Cetopariyañāṇassa atīte sattadivasabbhantare,",
  "tika-abh09t7:330_3": "anāgate sattadivasabbhantare ca paresaññeva cittaṁ atītañca anāgatañcārammaṇaṁ hoti.",
  "tika-abh09t7:330_4": "Sattadivasātikkame panetaṁ paracittaṁ jānituṁ na sakkoti.",
  "tika-abh09t7:330_5": "Atītaṁsaanāgataṁsañāṇānaṁ hi esa visayo,",
  "tika-abh09t7:330_6": "na etassa.",
  "tika-abh09t7:330_7": "Paccuppannacittajānanakāle panassa paccuppannamārammaṇaṁ hoti.",
  "tika-abh09t7:331_0": "Paccuppannañca nāmetaṁ tividhaṁ khaṇapaccuppannaṁ santatipaccuppannaṁ addhāpaccuppannañcāti.",
  "tika-abh09t7:331_1": "Tattha uppādaṭṭhitibhaṅgappattaṁ khaṇapaccuppannaṁ nāma.",
  "tika-abh09t7:331_2": "Santatipaccuppannaṁ pana duvidhaṁ rūpārūpavasena.",
  "tika-abh09t7:331_3": "Tattha ātapaṭṭhānā āgantvā gabbhaṁ paviṭṭhassa yāva andhakārabhāvo na vigacchati,",
  "tika-abh09t7:331_4": "antogabbhe vā vasitvā divā ātapaṭṭhānaṁ olokentassa yāva akkhīnaṁ phandanabhāvo na vūpasammati,",
  "tika-abh09t7:331_5": "ayaṁ rūpasantati nāma.",
  "tika-abh09t7:331_6": "Dve tayo javanavārā arūpasantati nāma,",
  "tika-abh09t7:331_7": "tadubhayaṁ santatipaccuppannanti veditabbaṁ.",
  "tika-abh09t7:331_8": "Ekabhavaparicchinnaṁ addhāpaccuppannaṁ nāma.",
  "tika-abh09t7:331_9": "Imasmiṁ pana cetopariyañāṇavisaye katipayajavanavārā addhāpaccuppannaṁ nāma.",
  "tika-abh09t7:331_10": "Tattha khaṇapaccuppannaṁ cittaṁ cetopariyañāṇassa ārammaṇaṁ na hoti āvajjanena saddhiṁ nirujjhanato.",
  "tika-abh09t7:331_11": "Na hi āvajjanajavanānaṁ ettha bhinnārammaṇatā yuttā.",
  "tika-abh09t7:331_12": "Rūpasantatipaccuppannaṁ pana katipayajavanavāraparicchinnaṁ addhāpaccuppannaṁ assa ārammaṇaṁ hoti.",
  "tika-abh09t7:331_13": "Iddhimā hi parassa cittaṁ jānitukāmo āvajjeti,",
  "tika-abh09t7:331_14": "taṁ āvajjitakkhaṇe paccuppannacittamārammaṇaṁ katvā teneva saha nirujjhati.",
  "tika-abh09t7:331_15": "Tato tadeva niruddhaṁ cittamālambitvā cattāri,",
  "tika-abh09t7:331_16": "pañca vā javanāni uppajjanti,",
  "tika-abh09t7:331_17": "tesaṁ pacchimaṁ iddhicittaṁ,",
  "tika-abh09t7:331_18": "sesāni kāmāvacarajavanāni.",
  "tika-abh09t7:331_19": "Tesañca ekārammaṇattepi iddhicittameva parassa cittaṁ jānāti,",
  "tika-abh09t7:331_20": "na itarāni.",
  "tika-abh09t7:331_21": "Yathā cakkhudvāravīthiyaṁ cakkhuviññāṇameva rūpaṁ passati,",
  "tika-abh09t7:331_22": "na itarāni,",
  "tika-abh09t7:331_23": "tesu ca āvajjanameva nippariyāyato paccuppannārammaṇaṁ,",
  "tika-abh09t7:331_24": "itarāni pana addhāsantativasena pariyāyatoti gahetabbaṁ,",
  "tika-abh09t7:331_25": "evametassa atītānāgatapaccuppannaṁ cittamevārammaṇaṁ hoti,",
  "tika-abh09t7:331_26": "tañca kho parasseva,",
  "tika-abh09t7:331_27": "na attano.",
  "tika-abh09t7:332_0": "Pubbenivāsañāṇaṁ pana nāmagottakasiṇapaññattādianussaraṇe,",
  "tika-abh09t7:332_1": "nibbānānussaraṇe ca navattabbārammaṇaṁ,",
  "tika-abh09t7:332_2": "saṅkhatadhammānussaraṇe atītārammaṇameva.",
  "tika-abh09t7:332_3": "Tassa hi atītesu sāsavānāsavesu,",
  "tika-abh09t7:332_4": "ajjhattikabāhiresu ca dhammesu anārammaṇaṁ nāma natthi,",
  "tika-abh09t7:332_5": "buddhānaṁ sabbaññutaññāṇasamagatikaṁ hoti.",
  "tika-abh09t7:332_6": "Yathākammūpagañāṇassa ajjhattikaṁ,",
  "tika-abh09t7:332_7": "bāhirañca atītaṁ kusalākusalacetanāmattameva.",
  "tika-abh09t7:332_8": "“Cetopariyañāṇassa cittamevārammaṇaṁ hoti,",
  "tika-abh09t7:332_9": "na taṁsampayuttadhammā”ti aṭṭhakathāsu vuttaṁ,",
  "tika-abh09t7:332_10": "paṭṭhāne pana “kusalā khandhā iddhividhañāṇassa cetopariyañāṇassa pubbenivāsānussatiñāṇassa yathākammūpagañāṇassa",
  "tika-abh09t7:332_11": "anāgataṁsañāṇassa ārammaṇapaccayena paccayo”ti vuttattā cetopariyañāṇayathākammūpagañāṇānaṁ cittasampayuttāpi",
  "tika-abh09t7:332_12": "cetanāsampayuttāpi cattāro khandhā ārammaṇaṁ honti evāti daṭṭhabbaṁ.",
  "tika-abh09t7:333_0": "Dibbacakkhuñāṇassa pana ajjhattikaṁ,",
  "tika-abh09t7:333_1": "bāhirañca paccuppannaṁ vaṇṇāyatanamevārammaṇaṁ.",
  "tika-abh09t7:333_2": "Anāgataṁsañāṇassa chabbidhampi anāgatameva ajjhattañca bāhirañcārammaṇaṁ,",
  "tika-abh09t7:333_3": "idampi pubbenivāsañāṇaṁ viya anāgate sabbaññutaññāṇasadisanti.",
  "tika-abh09t7:333_4": "Evaṁ abhiññānaṁ atītānāgatapaccuppannesu,",
  "tika-abh09t7:333_5": "navattabbesu ca ajjhattikabāhiresu chasu ārammaṇesu yathāyogaṁ pavatti veditabbā.",
  "tika-abh09t7:333_6": "Sesāni pannarasa rūpāvacaracittāni,",
  "tika-abh09t7:333_7": "ākāsānañcāyatanaākiñcaññāyatanakusalavipākakiriyāni,",
  "tika-abh09t7:333_8": "aṭṭha lokuttaracittāni,",
  "tika-abh09t7:333_9": "rūpanibbānāni ca navattabbāni.",
  "tika-abh09t7:333_10": "Cetasikesu pana appamaññā navattabbāva.",
  "tika-abh09t7:333_11": "Sesaṁ suviññeyyameva.",
  "tika-abh09t7:333_12": "Atītārammaṇattikaṁ.",
  "tika-abh09t7:334_0": "“Evaṁ pavattamānā mayaṁ attāti gahaṇaṁ gamissāmā”ti iminā viya adhippāyena attānaṁ adhikāraṁ katvā pavattāti ajjhattā.",
  "tika-abh09t7:334_1": "Ajjhatta-saddo panāyaṁ gocarajjhatte niyakajjhatte ajjhattajjhatte visayajjhatteti catūsu atthesu dissati.",
  "tika-abh09t7:334_2": "“Ajjhattarato samāhito”tiādīsu hi ayaṁ gocarajjhatte dissati.",
  "tika-abh09t7:334_3": "“Ajjhattaṁ vā dhammesu dhammānupassī viharatī”tiādīsu niyakajjhatte.",
  "tika-abh09t7:334_4": "“Cha ajjhattikāni āyatanānī”tiādīsu ajjhattajjhatte.",
  "tika-abh09t7:334_5": "“Ajjhattaṁ suññataṁ upasampajja viharatī”tiādīsu visayajjhatte,",
  "tika-abh09t7:334_6": "issariyaṭṭhāneti attho.",
  "tika-abh09t7:334_7": "Phalasamāpatti hi buddhānaṁ issariyaṭṭhānaṁ nāma.",
  "tika-abh09t7:334_8": "Idha panāyaṁ niyakajjhatte vattati,",
  "tika-abh09t7:334_9": "tasmā attano santāne pavattā pāṭipuggalikā rūpārūpadhammā idha ajjhattāti veditabbā.",
  "tika-abh09t7:334_10": "Tato bahibhūtā indriyabaddhā vā anindriyabaddhā vā rūpārūpapaññattiyo bahiddhā nāma,",
  "tika-abh09t7:334_11": "tatiyapadaṁ tadubhayavasena vuttaṁ.",
  "tika-abh09t7:335_0": "Tattha sabbāni cittacetasikāni indriyabaddharūpaṁ tidhā honti,",
  "tika-abh09t7:335_1": "anindriyabaddharūpaṁ,",
  "tika-abh09t7:335_2": "nibbānapaññattiyo ca bahiddhāva.",
  "tika-abh09t7:335_3": "Imasmiṁ hi tike kusalattike alabbhamānā paññattiyopi labbhanti ṭhapetvā ākiñcaññāyatanārammaṇaṁ,",
  "tika-abh09t7:335_4": "tadeva idha navattabbaṁ.",
  "tika-abh09t7:335_5": "Teneva hi bhagavatā anantarattike “kasiṇādipaññattārammaṇāni kāmarūpāvacarādicittāni bahiddhārammaṇāni,",
  "tika-abh09t7:335_6": "ākiñcaññāyatanañca navattabba”nti vuttaṁ,",
  "tika-abh09t7:335_7": "idañca nippadesattikaṁ.",
  "tika-abh09t7:335_8": "Ajjhattattikaṁ.",
  "tika-abh09t7:336_0": "Yathāvutte ajjhattādike ārammaṇaṁ katvā pavattānaṁ vasena ayaṁ tiko vutto.",
  "tika-abh09t7:336_1": "Tattha chabbidhāni viññāṇañcāyatananevasaññānāsaññāyatanacittāni ajjhattārammaṇāneva,",
  "tika-abh09t7:336_2": "ākāsānañcāyatanattayaṁ,",
  "tika-abh09t7:336_3": "rūpāvacaralokuttaracittāni ca bahiddhārammaṇāneva,",
  "tika-abh09t7:336_4": "voṭṭhabbanavajjitā ahetukamahāvipākā tidhāpi honti,",
  "tika-abh09t7:336_5": "avasesā pana ākiñcaññāyatanavajjitāni āvajjanajavanāni,",
  "tika-abh09t7:336_6": "abhiññā ca siyā tidhāpi honti,",
  "tika-abh09t7:336_7": "ākiñcaññāyatanārammaṇassa āvajjanaparikammapaccavekkhaṇādibhāvappavattiyaṁ siyā navattabbāti.",
  "tika-abh09t7:336_8": "Tesaṁ ajjhattādiārammaṇatā anantarattike,",
  "tika-abh09t7:336_9": "heṭṭhā ca vuttanayānusārena ñātabbā,",
  "tika-abh09t7:336_10": "ākiñcaññāyatanattayaṁ,",
  "tika-abh09t7:336_11": "pana rūpanibbānāni ca navattabbāva.",
  "tika-abh09t7:336_12": "Cetasikesu pana appamaññāviratī bahiddhārammaṇāva,",
  "tika-abh09t7:336_13": "sesā tidhāpi honti navattabbā ca.",
  "tika-abh09t7:336_14": "Sesaṁ suviññeyyameva.",
  "tika-abh09t7:336_15": "Ajjhattārammaṇattikaṁ.",
  "tika-abh09t7:337_0": "Daṭṭhabbabhāvasaṅkhātena saha nidassanenāti sanidassanā,",
  "tika-abh09t7:337_1": "paṭihananabhāvasaṅkhātena saha paṭighenāti sappaṭighā,",
  "tika-abh09t7:337_2": "sanidassanā ca te sappaṭighā cāti sanidassanasappaṭighā,",
  "tika-abh09t7:337_3": "rūpāyatanameva.",
  "tika-abh09t7:337_4": "Nīlādibhedamupādāya pana bahuvacananiddeso.",
  "tika-abh09t7:337_5": "Natthi etesaṁ daṭṭhabbabhāvasaṅkhātaṁ nidassananti anidassanā,",
  "tika-abh09t7:337_6": "anidassanā ca te vuttanayena sappaṭighā cāti anidassanasappaṭighā,",
  "tika-abh09t7:337_7": "sesāni oḷārikarūpāni.",
  "tika-abh09t7:337_8": "Tatiyapadaṁ ubhayapaṭikkhepena vuttaṁ,",
  "tika-abh09t7:337_9": "sukhumarūpacittacetasikanibbānāni anidassanaappaṭighā nāma,",
  "tika-abh09t7:337_10": "idañca nippadesattikanti veditabbaṁ.",
  "tika-abh09t7:337_11": "Sanidassanattikaṁ.",
  "tika-abh09t7:338_0": "Tikamātikatthavaṇṇanā niṭṭhitā.",
  "tika-abh09t7:339_0": "Abhidhammadukamātikatthavaṇṇanā",
  "tika-abh09t7:340_0": "Dukamātikāya pana heṭṭhā anāgatapadatthavaṇṇanaṁyeva karissāma.",
  "tika-abh09t7:340_1": "Hetugocchake tāva hetū dhammāti ettha hetuhetu paccayahetu uttamahetu sādhāraṇahetūti catubbidhā hetū.",
  "tika-abh09t7:340_2": "Tattha alobhādayo cha dhammā hetuhetū nāma,",
  "tika-abh09t7:340_3": "upādārūpādīnaṁ mahābhūtādayo paccayahetū nāma,",
  "tika-abh09t7:340_4": "vipākuppattiyaṁ kusalākusalaṁ,",
  "tika-abh09t7:340_5": "iṭṭhāniṭṭhārammaṇañca uttamahetū nāma,",
  "tika-abh09t7:340_6": "saṅkhārādīnaṁ avijjādayo sādhāraṇahetū nāma.",
  "tika-abh09t7:340_7": "Idha pana hetuhetu adhippeto.",
  "tika-abh09t7:340_8": "Hetū dhammāti mūlaṭṭhena hetusaṅkhātā dhammā,",
  "tika-abh09t7:340_9": "“hetudhammā”tipi pāṭho,",
  "tika-abh09t7:340_10": "soyevattho.",
  "tika-abh09t7:340_11": "Na hetūti tesaññeva paṭikkhepavacanaṁ.",
  "tika-abh09t7:341_0": "Tattha alobho adoso amohoti kusalābyākatā tayo,",
  "tika-abh09t7:341_1": "lobho doso mohoti akusalā tayo cāti ime cha dhammā hetū nāma.",
  "tika-abh09t7:341_2": "Ime ṭhapetvā avasesā cetasikā,",
  "tika-abh09t7:341_3": "sabbāni ca cittāni,",
  "tika-abh09t7:341_4": "rūpanibbānāni cāti ime dhammā na hetū nāma,",
  "tika-abh09t7:341_5": "idañca nippadesadukanti veditabbaṁ.",
  "tika-abh09t7:341_6": "Hetudukaṁ paṭhamaṁ.",
  "tika-abh09t7:342_0": "Sampayogato pavattena saha hetunāti sahetukā. Tatheva pavatto natthi etesaṁ hetūti ahetukā.",
  "tika-abh09t7:343_0": "Tattha ahetukacittavajjitāni ekasattati cittāni sahetukā nāma.",
  "tika-abh09t7:343_1": "Tesu dve mohamūlāni moheneva sahetukāni,",
  "tika-abh09t7:343_2": "aṭṭha lobhamūlāni lobhamohehi dvīhi,",
  "tika-abh09t7:343_3": "dve dosamūlāni dosamohehi,",
  "tika-abh09t7:343_4": "dvādasa ñāṇavippayuttakusalābyākatāni alobhādosehi,",
  "tika-abh09t7:343_5": "sesāni sattacattālīsa alobhādīhi tīhipi sahetukānīti,",
  "tika-abh09t7:343_6": "mohamūlesu pana moho,",
  "tika-abh09t7:343_7": "dvipañcaviññāṇaṁ,",
  "tika-abh09t7:343_8": "manodhātu,",
  "tika-abh09t7:343_9": "santīraṇattayaṁ,",
  "tika-abh09t7:343_10": "voṭṭhabbanaṁ,",
  "tika-abh09t7:343_11": "hasituppādakāni aṭṭhārasa cittāni,",
  "tika-abh09t7:343_12": "rūpanibbānāni cāti ime dhammā ahetukā nāma.",
  "tika-abh09t7:343_13": "Cetasikesu pana lobhadosā,",
  "tika-abh09t7:343_14": "vicikicchā ca moheneva sahetukā,",
  "tika-abh09t7:343_15": "diṭṭhimāno lobhamohehi dvīhi,",
  "tika-abh09t7:343_16": "issāmacchariyakukkuccāni dosamohehi,",
  "tika-abh09t7:343_17": "moho pana siyā lobhena,",
  "tika-abh09t7:343_18": "siyā dosenāti dvīhi sahetukopi mohamūlesu ahetukopi,",
  "tika-abh09t7:343_19": "thinamiddhāni siyā lobhamohehi,",
  "tika-abh09t7:343_20": "siyā dosamohehīti tīhipi sahetukāni,",
  "tika-abh09t7:343_21": "ahirikānottappauddhaccāni tathā ca kevalamohena ca,",
  "tika-abh09t7:343_22": "amoho pana alobhādoseheva dvīhi,",
  "tika-abh09t7:343_23": "alobho siyā adosāmohehi,",
  "tika-abh09t7:343_24": "siyā adosenāti dvīhi,",
  "tika-abh09t7:343_25": "adoso siyā alobhāmohehi,",
  "tika-abh09t7:343_26": "siyā alobhenāti dvīhi,",
  "tika-abh09t7:343_27": "sesā pana dvāvīsati kusalābyākatā siyā tīhi,",
  "tika-abh09t7:343_28": "siyā dvīhipi hetūhi sahetukā,",
  "tika-abh09t7:343_29": "chando pana yathāyogaṁ tīhi,",
  "tika-abh09t7:343_30": "pītidosavajjitehi pañcahi siyā sahetukāpi ahetukāpi,",
  "tika-abh09t7:343_31": "sesā ekādasa tijātikā chahi hetūhi sahetukāpi ahetukāpi,",
  "tika-abh09t7:343_32": "vedanā cettha domanassabhūtā dvihetukāva,",
  "tika-abh09t7:343_33": "somanassaupekkhā yathāyogaṁ dosavajjitehi pañcahi sahetukāpi ahetukāpi,",
  "tika-abh09t7:343_34": "sukhadukkhabhūtā ahetukāva,",
  "tika-abh09t7:343_35": "idañca nippadesadukanti. Dutiyaṁ.",
  "tika-abh09t7:344_0": "Ekuppādāditāya hetunā sampayuttāti hetusampayuttā.",
  "tika-abh09t7:344_1": "Hetunā vippayuttāti hetuvippayuttā.",
  "tika-abh09t7:344_2": "Ayaṁ hetusampayuttaduko anantare vuttasahetukadukena atthato ninnānākaraṇo.",
  "tika-abh09t7:344_3": "Sahetukaduko eva hi bhagavatā desanāvilāsena,",
  "tika-abh09t7:344_4": "tathā bujjhanakapuggalānaṁ vā ajjhāsayavasena hetusampayuttadukabhāvenāpi vutto.",
  "tika-abh09t7:344_5": "Evaṁ uparipi samānatthadukānaṁ vacane kāraṇaṁ veditabbaṁ. Tatiyaṁ.",
  "tika-abh09t7:345_0": "Catutthādayo pana yasmā paṭhamadukadutiyatatiyadukesu paṭhamapadena yojetvā dve dukā,",
  "tika-abh09t7:345_1": "paṭhamaduke ca pacchimapadaṁ dutiyadukena yojetvā ekaṁ dukanti tayo dukā desitā,",
  "tika-abh09t7:345_2": "tasmā tesaṁ padattho vuttanayova.",
  "tika-abh09t7:346_0": "Tattha ca yatheva “hetū ceva dhammā sahetukā ca,",
  "tika-abh09t7:346_1": "sahetukā ceva dhammā na ca hetū”ti ayaṁ duko sambhavati,",
  "tika-abh09t7:346_2": "tathā “hetū ceva dhammā ahetukā ca,",
  "tika-abh09t7:346_3": "ahetukā ceva dhammā na ca hetū”ti ayampi sambhavati.",
  "tika-abh09t7:346_4": "Iminā nayena hetusampayuttadukena yojanāyapi eko labbhati.",
  "tika-abh09t7:346_5": "Yathā ca “na hetū kho pana dhammā sahetukāpi,",
  "tika-abh09t7:346_6": "ahetukāpī”ti ayaṁ labbhati,",
  "tika-abh09t7:346_7": "tathā “hetū kho pana dhammā sahetukāpi,",
  "tika-abh09t7:346_8": "ahetukāpī”ti ayampi.",
  "tika-abh09t7:346_9": "Yathā cettha sahetukaduke dve dukā,",
  "tika-abh09t7:346_10": "evaṁ hetusampayuttadukepi “na hetū kho pana dhammā hetusampayuttāpi,",
  "tika-abh09t7:346_11": "hetuvippayuttāpī”ti ca “hetū kho pana dhammā hetusampayuttāpi,",
  "tika-abh09t7:346_12": "hetuvippayuttāpī”ti ca dve dukā labbhantīti aparepi pañca dukā hetugocchake yojetuṁ sakkā.",
  "tika-abh09t7:346_13": "Te pana bhagavatā vuttānusāreneva sakkā ñātunti chasu eva saṅgahitāti veditabbā.",
  "tika-abh09t7:346_14": "Tattha ye tāva ekasmiṁ citte dve tayo hetū ekato uppajjanti,",
  "tika-abh09t7:346_15": "te hetū ceva aññoññāpekkhāya sahetukā ca nāma.",
  "tika-abh09t7:346_16": "Sahetukacittesu pana hetuṁ ṭhapetvā sesā cittacetasikā dhammā sahetukā ceva na ca hetū nāma.",
  "tika-abh09t7:346_17": "Imasmiṁ duke sabbe ahetukadhammā na vattabbā.",
  "tika-abh09t7:346_18": "Cetasikesu pana hetuvajjitā akusalā ceva kusalābyākatā ca,",
  "tika-abh09t7:346_19": "chando ca sahetuko ceva na hetu eva,",
  "tika-abh09t7:346_20": "sesā tijātikā,",
  "tika-abh09t7:346_21": "tathā navattabbā ca,",
  "tika-abh09t7:346_22": "moho pana hetu ceva sahetuko ca navattabbo ca.",
  "tika-abh09t7:346_23": "Catutthaṁ.",
  "tika-abh09t7:347_0": "Anantaradukopi iminā dukena sabbathāpi sadisovāti. Pañcamaṁ.",
  "tika-abh09t7:348_0": "Sahetukacittesu hetuvajjitā cittacetasikā dhammā nahetū sahetū nāma,",
  "tika-abh09t7:348_1": "ahetukacittarūpanibbānāni nahetū ahetukā nāma.",
  "tika-abh09t7:348_2": "Imasmiṁ pana duke cha hetū na vattabbā.",
  "tika-abh09t7:348_3": "Sesaṁ suviññeyyamevāti. Chaṭṭhaṁ.",
  "tika-abh09t7:349_0": "Hetugocchakaṁ niṭṭhitaṁ.",
  "tika-abh09t7:350_0": "Sattasu cūḷantaradukesu attano nipphādakena saha paccayenāti sappaccayā,",
  "tika-abh09t7:350_1": "cittacetasikarūpāni.",
  "tika-abh09t7:350_2": "Natthi etesaṁ uppāde vā ṭhitiyaṁ vā paccayo ahutvā bhavanassevābhāvāti appaccayā,",
  "tika-abh09t7:350_3": "nibbānameva.",
  "tika-abh09t7:350_4": "Desanāya panettha paramatāya sotapatitavasena bahuvacananiddeso kato.",
  "tika-abh09t7:350_5": "Evaṁ sanidassanādīsupi.",
  "tika-abh09t7:350_6": "Idañca ito parāni cha ca nippadesadukānīti veditabbāni.",
  "tika-abh09t7:350_7": "Tato parañca yattha “ime na vattabbā”ti na vakkhāma,",
  "tika-abh09t7:350_8": "taṁ nippadesanti gahetabbaṁ.",
  "tika-abh09t7:350_9": "Sappaccayadukaṁ.",
  "tika-abh09t7:351_0": "Paccayehi samāgantvā katāti saṅkhatā.",
  "tika-abh09t7:351_1": "Na saṅkhatāti asaṅkhatā.",
  "tika-abh09t7:351_2": "Idañca sabbathā sappaccayadukasadisameva.",
  "tika-abh09t7:351_3": "Sappaccayasaṅkhataubhayadukaṁ sabbathā sadisameva.",
  "tika-abh09t7:351_4": "Saṅkhatadukaṁ.",
  "tika-abh09t7:352_0": "Rūpāyatanaṁ sanidassanaṁ nāma. Sesarūpacittacetasikanibbānāni anidassanā nāma. Sanidassanadukaṁ.",
  "tika-abh09t7:353_0": "Pasādavisayarūpāni dvādasa sappaṭighā nāma.",
  "tika-abh09t7:353_1": "Sesarūpacittacetasikanibbānāni appaṭighā nāma.",
  "tika-abh09t7:353_2": "Sappaṭighadukaṁ.",
  "tika-abh09t7:354_0": "Avinibbhogavasena rūpaṁ etesaṁ atthīti rūpino,",
  "tika-abh09t7:354_1": "ruppanalakkhaṇaṁ vā rūpaṁ,",
  "tika-abh09t7:354_2": "taṁ etesaṁ atthīti rūpino,",
  "tika-abh09t7:354_3": "bhūtopādāyarūpameva.",
  "tika-abh09t7:354_4": "Na rūpino arūpino,",
  "tika-abh09t7:354_5": "cittacetasikanibbānāni.",
  "tika-abh09t7:354_6": "Rūpidukaṁ.",
  "tika-abh09t7:355_0": "Loko vuccati lujjanapalujjanaṭṭhena vaṭṭaṁ,",
  "tika-abh09t7:355_1": "tasmiṁ pariyāpannabhāvena loke niyuttāti lokiyā,",
  "tika-abh09t7:355_2": "pañcupādānakkhandhā.",
  "tika-abh09t7:355_3": "Tato lokato tattha apariyāpannabhāvena uttiṇṇāti lokuttarā,",
  "tika-abh09t7:355_4": "ariyamaggaphalanibbānāni.",
  "tika-abh09t7:355_5": "Cetasikesu panettha yaṁ vattabbaṁ,",
  "tika-abh09t7:355_6": "taṁ asekhattike vuttanayena veditabbaṁ.",
  "tika-abh09t7:355_7": "Lokiyadukaṁ.",
  "tika-abh09t7:356_0": "Kenaciviññeyyāti cakkhuviññāṇādīsu kenaci ekena cakkhuviññāṇena vā sotaviññāṇādinā vā vijānitabbā.",
  "tika-abh09t7:356_1": "Kenaci na viññeyyāti teneva cakkhuviññāṇena vā sotaviññāṇādinā vā na kenaci vijānitabbāni.",
  "tika-abh09t7:356_2": "Evaṁ hi sati dvinnampi padānaṁ atthanānattato duko hoti.",
  "tika-abh09t7:356_3": "Padabhājanīyasmimpi “ye te dhammā cakkhuviññeyyā,",
  "tika-abh09t7:356_4": "na te dhammā sotaviññeyyā”ti ettakaṁ ekadukanti aggahetvā “ye te dhammā cakkhuviññeyyā,",
  "tika-abh09t7:356_5": "na te dhammā sotaviññeyyā,",
  "tika-abh09t7:356_6": "ye vā pana te dhammā sotaviññeyyā,",
  "tika-abh09t7:356_7": "na te dhammā cakkhuviññeyyā”ti ayameko dukoti veditabbo.",
  "tika-abh09t7:356_8": "Tassa pana rūpaṁ cakkhuviññeyyaṁ,",
  "tika-abh09t7:356_9": "saddo na cakkhuviññeyyoti ayamattho.",
  "tika-abh09t7:356_10": "Evaṁ sesesupi dukaparicchedo ñātabbo.",
  "tika-abh09t7:356_11": "Tattha rūpāyatanaṁ cakkhunā vā cakkhuviññāṇena vā viññeyyaṁ nāma.",
  "tika-abh09t7:356_12": "Sesarūpārūpadhammā teneva cakkhunā vā cakkhuviññāṇena vā kenaci naviññeyyā.",
  "tika-abh09t7:356_13": "Evaṁ sotaghānajivhākāyatabbiññāṇamūlikāsupi catūsu yojanāsu vibhāgo yathānurūpaṁ ñātabbo.",
  "tika-abh09t7:356_14": "Rūpādayo pana pañcavisayā manodhātuttayena kenaci viññeyyā.",
  "tika-abh09t7:356_15": "Sesarūpārūpadhammā teneva manodhātuttayena kenaci naviññeyyā.",
  "tika-abh09t7:356_16": "Kiñcāpi sāmaññato manoviññāṇena aviññeyyassa abhāvato pāḷiyaṁ manoviññāṇaviññeyyavasena duko na vutto,",
  "tika-abh09t7:356_17": "tathāpi visesato vattabbova.",
  "tika-abh09t7:356_18": "Tathā hi chabbidhāpi kāmāvacaradhammā kāmāvacaravipākādinā manoviññāṇena kenaci viññeyyā,",
  "tika-abh09t7:356_19": "rūpārūpāvacaralokuttarapaññattiyo teneva kenaci naviññeyyā.",
  "tika-abh09t7:356_20": "Tathā kāmarūpārūpāvacarapaññattiyo akusalādinā kenaci viññeyyā,",
  "tika-abh09t7:356_21": "lokuttarā teneva kenaci naviññeyyā.",
  "tika-abh09t7:356_22": "Tathā nibbānaṁ lokuttarena kenaci viññeyyaṁ,",
  "tika-abh09t7:356_23": "sesalokiyalokuttarā teneva kenaci naviññeyyāti iminā nayena rūpārūpāvacarādibhedena manoviññāṇena kenaci viññeyyāviññeyyadhammā yathāyogaṁ yojetabbā.",
  "tika-abh09t7:356_24": "Evaṁ sabbe dhammā kenaci viññeyyā,",
  "tika-abh09t7:356_25": "kenaci na viññeyyā nāma.",
  "tika-abh09t7:356_26": "Imasmiñca duke paññattiyopi labbhantīti veditabbāti.",
  "tika-abh09t7:356_27": "Kenaciviññeyyadukaṁ.",
  "tika-abh09t7:357_0": "Cūḷantaradukā niṭṭhitā.",
  "tika-abh09t7:358_0": "Āsavagocchake āsamantato savantīti āsavā,",
  "tika-abh09t7:358_1": "cakkhutopi…pe…",
  "tika-abh09t7:358_2": "manatopi savanti,",
  "tika-abh09t7:358_3": "pavattantīti vuttaṁ hoti.",
  "tika-abh09t7:358_4": "Dhammato yāvagotrabhuṁ,",
  "tika-abh09t7:358_5": "okāsato yāvabhavaggā savantīti vā āsavā,",
  "tika-abh09t7:358_6": "ete dhamme,",
  "tika-abh09t7:358_7": "etañca okāsaṁ antokaritvā pavattantīti attho.",
  "tika-abh09t7:358_8": "Antokaraṇattho hi ayaṁ ā-kāro.",
  "tika-abh09t7:358_9": "Cirapārivāsiyaṭṭhena madirādiāsavā viyātipi āsavā.",
  "tika-abh09t7:358_10": "Yadi ca cirapārivāsiyaṭṭhena āsavā,",
  "tika-abh09t7:358_11": "ete eva bhavituṁ arahanti.",
  "tika-abh09t7:358_12": "Anādittā āyataṁ vā saṁsāradukkhaṁ savanti pasavantītipi āsavā.",
  "tika-abh09t7:358_13": "Tato aññe no āsavā nāma.",
  "tika-abh09t7:359_0": "Tattha kāmāsavo bhavāsavo diṭṭhāsavo avijjāsavoti ime cattāro āsavā nāma.",
  "tika-abh09t7:359_1": "Tattha aṭṭhasu lobhasahagatacittesu uppanno sabbopi lobho kāmāsavo nāma.",
  "tika-abh09t7:359_2": "Aṭṭhasāliniyaṁ pana “pañcakāmaguṇiko rāgo kāmāsavo”ti ca,",
  "tika-abh09t7:359_3": "“diṭṭhisahajāto rāgo kāmāsavo na hoti,",
  "tika-abh09t7:359_4": "diṭṭhirāgo nāma hotī”ti ca,",
  "tika-abh09t7:359_5": "“yo brahmānaṁ vimānakapparukkhābharaṇesu chandarāgo uppajjati,",
  "tika-abh09t7:359_6": "so kāmāsavo na hoti pañcakāmaguṇikassa rāgassa idheva pahīnattā”ti ca vuttaṁ.",
  "tika-abh09t7:359_7": "Pāḷiyaṁ pana “kāmāsavo aṭṭhasu lobhasahagatesu cittuppādesu uppajjatī”ti ca,",
  "tika-abh09t7:359_8": "“kāmāsavaṁ paṭicca diṭṭhāsavo avijjāsavo”ti ca vuttattā bhavāsavaṁ ṭhapetvā avaseso sabbopi lobho kāmāsavoti paññāyati diṭṭhisampayuttarāgassa,",
  "tika-abh09t7:359_9": "brahmānaṁ vatthābharaṇādīsu rāgassa ca bhavāsavattābhāvā.",
  "tika-abh09t7:359_10": "Diṭṭhivippayuttarāgo eva hi rūpārūpabhavapatthanāvasena pavattiyaṁ bhavāsavo hoti “rūpadhātuyā arūpadhātuyā",
  "tika-abh09t7:359_11": "ettha bhavarāgānusayo anusetī”tiādivacanato,",
  "tika-abh09t7:359_12": "na ca kāmāsavabhavāsavavinimutto lobho atthi.",
  "tika-abh09t7:359_13": "Yadi siyā,",
  "tika-abh09t7:359_14": "“lobho siyā āsavo,",
  "tika-abh09t7:359_15": "siyā no āsavo”ti pāḷiyaṁ vattabbo bhaveyya,",
  "tika-abh09t7:359_16": "“diṭṭhivippayuttalobhena sampayutto avijjāsavo siyā āsavasampayutto,",
  "tika-abh09t7:359_17": "siyā āsavavippayutto”ti ca vattabbo siyā.",
  "tika-abh09t7:359_18": "Padabhājanīye ca kāmāsavaniddese āgatassa “kāmesu kāmacchando”ti imassa padassa aṭṭhasāliniyaṁ “pañcakāmaguṇesu kāmacchando”ti attho vutto,",
  "tika-abh09t7:359_19": "tassa pana padassa vatthukāmesu kilesakāmotipi atthayojanā sakkā kātuṁ tebhumakassa dhammassa vatthukāmattā,",
  "tika-abh09t7:359_20": "tattha sabbattha rāgassa ca kilesakāmattā.",
  "tika-abh09t7:359_21": "Vuttaṁ hetaṁ dhammasenāpatinā mahāniddese –",
  "tika-abh09t7:360_0": "“Katame vatthukāmā?",
  "tika-abh09t7:360_1": "Manāpikā rūpā…pe…",
  "tika-abh09t7:360_2": "sabbepi kāmāvacarā dhammā,",
  "tika-abh09t7:360_3": "sabbepi rūpāvacarā dhammā,",
  "tika-abh09t7:360_4": "sabbepi arūpāvacarā dhammā…pe…",
  "tika-abh09t7:360_5": "ime vuccanti vatthukāmā.",
  "tika-abh09t7:361_0": "“Katame kilesakāmā?",
  "tika-abh09t7:361_1": "Chando kāmo rāgo kāmo…pe…",
  "tika-abh09t7:361_2": "yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho",
  "tika-abh09t7:361_3": "kāmayogo kāmupādānaṁ kāmacchandanīvaraṇaṁ…pe…",
  "tika-abh09t7:361_4": "ime vuccanti kilesakāmā”ti.",
  "tika-abh09t7:362_0": "Apicettha “kāmogho kāmayogo”tiādinā kilesakāmassa kāmoghādibhāvaṁ vadatā dhammasenāpatinā vatthukāmattavisayassa rāgassa āsavādibhāvo anuññāto,",
  "tika-abh09t7:362_1": "na pañcakaāmaguṇikasseva rāgassa.",
  "tika-abh09t7:362_2": "Na ca oghāsavesu koci viseso atthi.",
  "tika-abh09t7:362_3": "Aṭṭhasāliniyampi hi upādānagocchakassa padabhājanīye “kāmesu kāmacchando”ti imassa “vatthukāmesu kāmacchando”ti ayamevattho vutto.",
  "tika-abh09t7:362_4": "Tato aññesu hetuganthakilesagocchakesu lobhasseva anavasesapariyādānaṁ vuttaṁ,",
  "tika-abh09t7:362_5": "na itaragocchakesu.",
  "tika-abh09t7:362_6": "Tesu ca lobhassa pāḷianusārato olokiyamāne kilesakāmamattako.",
  "tika-abh09t7:362_7": "Anavasesalobhapariyādānaṁ paññāyati.",
  "tika-abh09t7:362_8": "Vīmaṁsitvā gahetabbaṁ.",
  "tika-abh09t7:363_0": "Catūsu pana diṭṭhigatavippayuttacittesu uppanno rūpārūpabhavesu chandarāgabhāvena,",
  "tika-abh09t7:363_1": "kāmajjhosānanikantibhāvena ca pavatto lobho bhavāsavo nāma.",
  "tika-abh09t7:363_2": "Aṭṭhasāliniyaṁ pana “sassatadiṭṭhisahajāto rāgo bhavāsavo”ti vuttaṁ.",
  "tika-abh09t7:363_3": "Pāḷiyaṁ pana “bhavāsavo catūsu diṭṭhigatavippayuttalobhasahagatesū”ti niyamitattā na sakkā gahetuṁ,",
  "tika-abh09t7:363_4": "adhippāyo pana gavesitabbo.",
  "tika-abh09t7:363_5": "Dvāsaṭṭhipabhedā sabbāpi diṭṭhi diṭṭhāsavo nāma.",
  "tika-abh09t7:363_6": "Aṭṭhavatthuko sabbopi moho avijjāsavo nāma.",
  "tika-abh09t7:363_7": "Tesu diṭṭhāsavo paṭhamena maggena pahīyati,",
  "tika-abh09t7:363_8": "kāmāsavo catūhipīti vattuṁ yuttaṁ,",
  "tika-abh09t7:363_9": "“tatiyenā”ti pana vuttaṁ.",
  "tika-abh09t7:363_10": "Bhavāsavo,",
  "tika-abh09t7:363_11": "avijjāsavo ca catutthena pahīyati.",
  "tika-abh09t7:363_12": "Imesañca kāmāsavabhavāsavānaṁ lobhasabhāvattā sabhāvato tayo dhammā vibhāgato cattāro āsavā nāma jātā.",
  "tika-abh09t7:363_13": "Ime ṭhapetvā sesā lokiyalokuttarā sabbe dhammā no āsavā nāma.",
  "tika-abh09t7:363_14": "Āsavadukaṁ paṭhamaṁ.",
  "tika-abh09t7:364_0": "Attānaṁ ārammaṇaṁ katvā pavattehi saha āsavehīti sāsavā,",
  "tika-abh09t7:364_1": "sabbe lokiyadhammā.",
  "tika-abh09t7:364_2": "Evaṁ pavattamānā natthi etesaṁ āsavāti anāsavā,",
  "tika-abh09t7:364_3": "nava lokuttaradhammāva.",
  "tika-abh09t7:364_4": "Cetasikā panettha lokiyaduke vuttasadisāva.",
  "tika-abh09t7:364_5": "Sāsavadukaṁ dutiyaṁ.",
  "tika-abh09t7:365_0": "Tatiyādīnaṁ catunnaṁ dukānaṁ padattho vuttanayova.",
  "tika-abh09t7:365_1": "Sesamettha hetugocchake vuttanayena veditabbaṁ.",
  "tika-abh09t7:365_2": "Ayaṁ pana viseso –",
  "tika-abh09t7:365_3": "yathā tattha “na hetū kho pana dhammā sahetukāpi,",
  "tika-abh09t7:365_4": "ahetukāpī”ti ayaṁ osānaduko paṭhamaduke dutiyapadaṁ dutiyadukena yojetvā vutto,",
  "tika-abh09t7:365_5": "evamidha “no āsavā kho pana dhammā sāsavāpi,",
  "tika-abh09t7:365_6": "anāsavāpī”ti na vutto.",
  "tika-abh09t7:365_7": "Ayañca tattha tattha vuttanayena iha saṅgahitoti veditabbo.",
  "tika-abh09t7:365_8": "Yathā cettha,",
  "tika-abh09t7:365_9": "evaṁ saññojanagocchakādīsupi yathānurūpaṁ ñātabbaṁ.",
  "tika-abh09t7:366_0": "Tattha dvādasa akusalacittuppādā āsavasampayuttā nāma.",
  "tika-abh09t7:366_1": "Dosamohamūlacittesu moho,",
  "tika-abh09t7:366_2": "kusalābyākatacittarūpanibbānāni ca āsavavippayuttā nāma.",
  "tika-abh09t7:366_3": "Cetasikesu pana mohaṁ ṭhapetvā sesā akusalā āsavasampayuttāva,",
  "tika-abh09t7:366_4": "moho pana tijātiko ca dvidhāpi hoti,",
  "tika-abh09t7:366_5": "sesā āsavavippayuttā evāti. Tatiyaṁ.",
  "tika-abh09t7:367_0": "Cattāro āsavā āsavā ceva sāsavā ca nāma.",
  "tika-abh09t7:367_1": "Tadavasesā lokiyadhammā sāsavā ceva no ca āsavā nāma.",
  "tika-abh09t7:367_2": "Idha pana lokuttarā na vattabbā.",
  "tika-abh09t7:367_3": "Cetasikesu pana āsavāti vuttehi sesā akusalā,",
  "tika-abh09t7:367_4": "karuṇāmuditā ca sāsavā ceva no ca āsavā eva,",
  "tika-abh09t7:367_5": "sesā tathā ca na vattabbā ca.",
  "tika-abh09t7:367_6": "Catutthaṁ.",
  "tika-abh09t7:368_0": "Ye pana lobhamūlesu lobhamohā,",
  "tika-abh09t7:368_1": "lobhadiṭṭhimoho cāti dve tayo ekato katvā uppajjanti,",
  "tika-abh09t7:368_2": "te āsavā ceva āsavasampayuttā ca nāma.",
  "tika-abh09t7:368_3": "Dvādasa akusalacittāni ceva āsavavajjitā taṁsampayuttā ca āsavasampayuttā ceva no ca āsavā nāma.",
  "tika-abh09t7:368_4": "Idha pana āsavavippayuttā na vattabbā.",
  "tika-abh09t7:368_5": "Cetasikesu pana āsavavajjitā akusalā āsavasampayuttā ceva no ca āsavā eva,",
  "tika-abh09t7:368_6": "moho siyā āsavo ceva āsavasampayutto ca,",
  "tika-abh09t7:368_7": "siyā na vattabbo,",
  "tika-abh09t7:368_8": "tijātikā siyā āsavasampayuttā ceva no ca āsavā,",
  "tika-abh09t7:368_9": "siyā na vattabbā,",
  "tika-abh09t7:368_10": "kusalābyākatā na vattabbāva.",
  "tika-abh09t7:368_11": "Sesaṁ suviññeyyameva. Pañcamaṁ.",
  "tika-abh09t7:369_0": "Lokuttaravajjitā āsavavippayuttā sāsavā nāma.",
  "tika-abh09t7:369_1": "Lokuttarā āsavavippayuttā anāsavā nāma.",
  "tika-abh09t7:369_2": "Idha pana āsavasampayuttā na vattabbāva.",
  "tika-abh09t7:369_3": "Cetasikesu pana karuṇāmuditā āsavavippayuttā sāsavā eva,",
  "tika-abh09t7:369_4": "moho tathā ca na vattabbo ca,",
  "tika-abh09t7:369_5": "sesakusalābyākatā dvidhāpi honti,",
  "tika-abh09t7:369_6": "tijātikā dvidhāpi na vattabbāva,",
  "tika-abh09t7:369_7": "mohavajjitā pana akusalā na vattabbāva. Chaṭṭhaṁ.",
  "tika-abh09t7:370_0": "Āsavagocchakaṁ niṭṭhitaṁ.",
  "tika-abh09t7:371_0": "Saṁyojanagocchake yassa saṁvijjanti,",
  "tika-abh09t7:371_1": "taṁ puggalaṁ vaṭṭasmiṁ saṁyojenti bandhantīti saṁyojanā.",
  "tika-abh09t7:371_2": "Tato aññe no saṁyojanā.",
  "tika-abh09t7:372_0": "Tattha kāmarāgasaṁyojanaṁ bhavarāgapaṭighamānadiṭṭhivicikicchāsīlabbataparāmāsaissāmacchariyaavijjāsaṁyojananti ime dasa dhammā saṁyojanā nāma.",
  "tika-abh09t7:372_1": "Tesu kāmabhavadiṭṭhiavijjāsaṁyojanāni āsavagocchake vuttanayāneva.",
  "tika-abh09t7:372_2": "“Anatthaṁ me acari, carati,",
  "tika-abh09t7:372_3": "carissati,",
  "tika-abh09t7:372_4": "piyassa me anatthaṁ acari, carati,",
  "tika-abh09t7:372_5": "carissati,",
  "tika-abh09t7:372_6": "appiyassa me atthaṁ acari, carati,",
  "tika-abh09t7:372_7": "carissatī”ti evaṁ vuttehi navahi ākārehi sattesu,",
  "tika-abh09t7:372_8": "aṭṭhānakopavasena saṅkhāresu ca uppajjamāno sabbopi doso paṭighasaṁyojanaṁ nāma.",
  "tika-abh09t7:373_0": "“Seyyohamasmi,",
  "tika-abh09t7:373_1": "sadisohamasmi,",
  "tika-abh09t7:373_2": "hīnohamasmī”ti evaṁ tīhi ākārehi pavatto sabbo māno mānasaṁyojanaṁ nāma.",
  "tika-abh09t7:373_3": "Tattha seyyasseva sato puggalassa “seyyohamasmi, sadiso,",
  "tika-abh09t7:373_4": "hīno”ti ca tidhā māno uppajjati,",
  "tika-abh09t7:373_5": "tathā sadisahīnānampi.",
  "tika-abh09t7:373_6": "Tattha seyyassa seyyamānova yāthāvamāno.",
  "tika-abh09t7:373_7": "Tathā sadisassa sadisamāno,",
  "tika-abh09t7:373_8": "hīnassa hīnamāno ca.",
  "tika-abh09t7:373_9": "Tiṇṇampi itare dve dve mānā ayāthāvamānāti ñātabbā.",
  "tika-abh09t7:374_0": "Satthudhammasaṅghasikkhāsu,",
  "tika-abh09t7:374_1": "pubbantāparantatadubhayapaṭiccasamuppannesu ca kaṅkhatāvasena pavattā sabbāpi vicikicchā vicikicchāsaṁyojanaṁ nāma.",
  "tika-abh09t7:375_0": "Gosīlagovatādīhi suddhīti gahaṇākārappavattā diṭṭhi eva sīlabbataparāmāsasaṁyojanaṁ nāma.",
  "tika-abh09t7:376_0": "Tadavasesā diṭṭhi diṭṭhisaṁyojananti gahetabbaṁ.",
  "tika-abh09t7:377_0": "Paralābhasakkāragarukāramānanavandanapūjanādīsu asahanākārena pavattā issā issāsaṁyojanaṁ nāma.",
  "tika-abh09t7:377_1": "Āvāsamacchariyaṁ kulalābhavaṇṇadhammamacchariyanti pañcavidhaṁ macchariyaṁ macchariyasaṁyojanaṁ nāma.",
  "tika-abh09t7:377_2": "Sakalārāmepi hi pariveṇovarakādīsu vā vasanto tattha aññassa vattasampannassa pesalassa bhikkhuno āgamanaṁ na icchati,",
  "tika-abh09t7:377_3": "āgatassāpi khippaṁ gamanaññeva icchati,",
  "tika-abh09t7:377_4": "idaṁ āvāsamacchariyaṁ nāma.",
  "tika-abh09t7:377_5": "Bhaṇḍanakārakādīnaṁ pana tattha vāsaṁ anicchato āvāsamacchariyaṁ nāma na hoti.",
  "tika-abh09t7:378_0": "Attano pana upaṭṭhākakule vā ñātikule vā aññassa pesalassa upasaṅkamanaṁ anicchato kulamacchariyaṁ hoti,",
  "tika-abh09t7:378_1": "pāpapuggalassa anicchato pana na hoti.",
  "tika-abh09t7:378_2": "So hi tesaṁ pasādabhedāya paṭipajjatīti.",
  "tika-abh09t7:379_0": "Attanā labhanaṭṭhāne catupaccayaṁ labhante sīlavante disvā “mā labhantū”ti cintentassa lābhamacchariyaṁ hoti.",
  "tika-abh09t7:379_1": "Yo pana saddhādeyyaṁ vinipāteti,",
  "tika-abh09t7:379_2": "pūtibhāvampi gacchantaṁ aññassa na deti,",
  "tika-abh09t7:379_3": "taṁ labhantaṁ disvā “sace imaṁ añño sīlavā labheyya,",
  "tika-abh09t7:379_4": "paribhogaṁ gaccheyyā”ti cintentassa macchariyaṁ nāma natthi.",
  "tika-abh09t7:380_0": "Vaṇṇo nāma attanā sadiso sarīravaṇṇopi guṇavaṇṇopi.",
  "tika-abh09t7:380_1": "Tattha “rūpavā pāsādiko”ti parassa sarīravaṇṇaṁ, “sīlavā,",
  "tika-abh09t7:380_2": "dhutavā”tiādinā guṇavaṇṇañca attano vaṇṇabhaṇanaṭṭhāne vuccamānaṁ asahantassa duvidhaṁ vaṇṇamacchariyaṁ nāma hoti,",
  "tika-abh09t7:380_3": "apesalaṁ pana vipannaṁ pasaṁsitvā parisāsu upatthambhentaṁ disvā pāpagarahitāya asahantassa na hoti.",
  "tika-abh09t7:381_0": "Dhammoti pariyattiyeva,",
  "tika-abh09t7:381_1": "na paṭivedho ariyānaṁ tattha macchariyābhāvā.",
  "tika-abh09t7:381_2": "Pariyattiṁ pana guḷhaganthaṁ aññesaṁ akathetukāmassa dhammamacchariyaṁ nāma hoti,",
  "tika-abh09t7:381_3": "dhammānuggahena pana lolassa,",
  "tika-abh09t7:381_4": "kālena samaṇo,",
  "tika-abh09t7:381_5": "kālena nigaṇṭhādi ca hutvā vicarantassa paveṇiāgataṁ tantiṁ “saṇhasukhumaṁ dhammantaraṁ bhinditvā āluḷissati,",
  "tika-abh09t7:381_6": "amhākaṁ samayaṁ bhindissatī”ti ca na dentassa,",
  "tika-abh09t7:381_7": "puggalānuggahena vā pakatiyā saṭhassa māyāvino “saṇhasukhumadhammaṁ uggaṇhitvā aññaṁ byākaritvā nassissatī”ti",
  "tika-abh09t7:381_8": "na dentassa ca dhammamacchariyaṁ na hoti.",
  "tika-abh09t7:381_9": "Yathā ca bhikkhūnaṁ,",
  "tika-abh09t7:381_10": "evaṁ gahaṭṭhānampi pañcavidhaṁ macchariyaṁ yathānurūpaṁ ñātabbaṁ.",
  "tika-abh09t7:381_11": "Saṅkhepato pana gahaṭṭhapabbajitānaṁ attasampattinigūhanalakkhaṇaṁ macchariyaṁ nāmāti gahetabbaṁ.",
  "tika-abh09t7:382_0": "Imesu ca saṁyojanesu diṭṭhivicikicchāsīlabbataparāmāsaissāmacchariyāni sotāpattimaggena pahīyanti,",
  "tika-abh09t7:382_1": "paṭigho anāgāmimaggena,",
  "tika-abh09t7:382_2": "kāmarāgo catūhipīti vattabbaṁ,",
  "tika-abh09t7:382_3": "“tatiyenā”ti pana vuttaṁ.",
  "tika-abh09t7:382_4": "Mānabhavarāgaavijjā arahattamaggena.",
  "tika-abh09t7:382_5": "Tattha ca ayāthāvamāno paṭhamamaggena pahīyatīti daṭṭhabbo,",
  "tika-abh09t7:382_6": "imesaṁ kāmarāgabhavarāgānaṁ lobhasabhāvattā diṭṭhisīlabbataparāmāsānaṁ micchādiṭṭhisabhāvattā sabhāvato aṭṭheva dhammā dasa saṁyojanā nāma jātā.",
  "tika-abh09t7:382_7": "Ime dasa ṭhapetvā sesā lokiyalokuttaradhammā no saṁyojanā nāma.",
  "tika-abh09t7:382_8": "Sesaṁ āsavadukasadisaṁ.",
  "tika-abh09t7:382_9": "Saṁyojanadukaṁ paṭhamaṁ.",
  "tika-abh09t7:383_0": "Ārammaṇabhāvaṁ upagantvā saṁyojanasaṁvaḍḍhanena saṁyojanānaṁ hitāti saṁyojaniyā,",
  "tika-abh09t7:383_1": "sāsavadhammā eva.",
  "tika-abh09t7:383_2": "Tathā nīvaraṇiyāti etthāpi.",
  "tika-abh09t7:383_3": "Na saṁyojaniyā asaṁyojaniyā, anāsavā.",
  "tika-abh09t7:383_4": "Sesaṁ sāsavadukasadisameva. Dutiyaṁ.",
  "tika-abh09t7:384_0": "Tatiyādayopi āsavagocchake tatiyādisadisā eva,",
  "tika-abh09t7:384_1": "visesamattamevettha vakkhāma.",
  "tika-abh09t7:384_2": "Tattha hi dvādasākusalacittāni saṁyojanasampayuttā nāma,",
  "tika-abh09t7:384_3": "uddhaccasahagato moho,",
  "tika-abh09t7:384_4": "sesacittarūpanibbānāni saṁyojanavippayuttā nāma.",
  "tika-abh09t7:384_5": "Sesaṁ samameva. Tatiyaṁ.",
  "tika-abh09t7:385_0": "Dasa saṁyojanāni saṁyojanā ceva saṁyojaniyā ca nāma.",
  "tika-abh09t7:385_1": "Tadavasesalokiyadhammā saṁyojaniyā ceva no ca saṁyojanā nāma.",
  "tika-abh09t7:385_2": "Sesaṁ suviññeyyameva.",
  "tika-abh09t7:385_3": "Catutthaṁ.",
  "tika-abh09t7:386_0": "Ye pana uddhaccavirahitesu ekādasasu akusalacittesu vicikicchāmohā dosamohā dosaissāmohā dosamacchariyamohā",
  "tika-abh09t7:386_1": "lobhamānamohā lobhadiṭṭhimohā cāti dve tayo ekato uppajjanti,",
  "tika-abh09t7:386_2": "te saṁyojanā ceva saṁyojanasampayuttā ca nāma.",
  "tika-abh09t7:386_3": "Dvādasākusalacittāni ceva saṁyojanavajjitataṁsampayuttā ca saṁyojanasampayuttā ceva no ca saṁyojanā nāma.",
  "tika-abh09t7:386_4": "Sesamidha anantaradukañca āsavagocchake pañcamachaṭṭhadukasadisameva.",
  "tika-abh09t7:386_5": "Kevalaṁ āsavapadaṭṭhāne saṁyojanapadameva viseso.",
  "tika-abh09t7:386_6": "Pañcamachaṭṭhadukāni.",
  "tika-abh09t7:387_0": "Saṁyojanagocchakaṁ niṭṭhitaṁ.",
  "tika-abh09t7:388_0": "Ganthagocchake yassa saṁvijjanti,",
  "tika-abh09t7:388_1": "taṁ cutipaṭisandhivasena vaṭṭasmiṁ ganthenti ghaṭentīti ganthā.",
  "tika-abh09t7:388_2": "Tato aññe no ganthā.",
  "tika-abh09t7:389_0": "Tattha abhijjhākāyagantho, byāpādo,",
  "tika-abh09t7:389_1": "sīlabbataparāmāso,",
  "tika-abh09t7:389_2": "idaṁsaccābhiniveso kāyaganthoti ime cattāro dhammā ganthā nāma.",
  "tika-abh09t7:389_3": "Tattha abhijjhā eva nāmakāyaṁ vuttanayena ganthetīti abhijjhākāyagantho.",
  "tika-abh09t7:389_4": "Evaṁ sesesupi.",
  "tika-abh09t7:389_5": "Sabbaññubhāsitampi paṭikkhipitvā “sassato loko,",
  "tika-abh09t7:389_6": "idameva saccaṁ,",
  "tika-abh09t7:389_7": "moghamañña”nti iminā ākārena abhinivisanato sīlabbataparāmāsavirahitā sabbāpi diṭṭhi idaṁsaccābhiniveso nāma.",
  "tika-abh09t7:389_8": "Sesā vuttatthāva.",
  "tika-abh09t7:389_9": "Imesu ca pacchimā dve ganthā paṭhamena maggena pahīyanti,",
  "tika-abh09t7:389_10": "byāpādo tatiyena,",
  "tika-abh09t7:389_11": "abhijjhā catūhipi.",
  "tika-abh09t7:389_12": "Ime ca sabhāvato tayo dhammā cattāro ganthā nāma jātā.",
  "tika-abh09t7:389_13": "Ime pana ṭhapetvā sesā sabbe dhammā no ganthā nāma.",
  "tika-abh09t7:389_14": "Ganthadukaṁ paṭhamaṁ.",
  "tika-abh09t7:390_0": "Ārammaṇakaraṇavasena ganthehi ganthitabbāti ganthaniyā.",
  "tika-abh09t7:390_1": "Na ganthaniyā aganthaniyā.",
  "tika-abh09t7:390_2": "Sesaṁ sāsavadukasadisameva. Dutiyaṁ.",
  "tika-abh09t7:391_0": "Mohamūlavajjitāni dasa akusalacittāni,",
  "tika-abh09t7:391_1": "diṭṭhivippayuttacittesu lobhaṁ,",
  "tika-abh09t7:391_2": "dosamūlesu ca dosaṁ ṭhapetvā taṁsampayuttā ca ganthasampayuttā nāma.",
  "tika-abh09t7:391_3": "Yathāvutto lobho, doso,",
  "tika-abh09t7:391_4": "mohamūlāni,",
  "tika-abh09t7:391_5": "kusalābyākatāni cittāni,",
  "tika-abh09t7:391_6": "rūpanibbānāni ca ganthavippayuttā nāma.",
  "tika-abh09t7:391_7": "Cetasikesu pana diṭṭhimānaissāmacchariyakukkuccathinamiddhāni ganthasampayuttā eva.",
  "tika-abh09t7:391_8": "Dosavicikicchā,",
  "tika-abh09t7:391_9": "kusalābyākatā ca ganthavippayuttā eva,",
  "tika-abh09t7:391_10": "sesā dvidhāpi honti. Tatiyaṁ.",
  "tika-abh09t7:392_0": "Cattāro ganthā ganthā ceva ganthaniyā ca nāma.",
  "tika-abh09t7:392_1": "Tadavasesā lokiyā ganthaniyā ceva no ca ganthā nāma.",
  "tika-abh09t7:392_2": "Tathā cetasikesu ganthavajjitā akusalā,",
  "tika-abh09t7:392_3": "appamaññā ca,",
  "tika-abh09t7:392_4": "sesā cetasikā pana tathā ca na vattabbā ca,",
  "tika-abh09t7:392_5": "idha pana lokuttarā na vattabbā.",
  "tika-abh09t7:392_6": "Catutthaṁ.",
  "tika-abh09t7:393_0": "Diṭṭhi ganthāceva ganthasampayuttā ca nāma.",
  "tika-abh09t7:393_1": "Lobho tathā ca na vattabbo ca,",
  "tika-abh09t7:393_2": "ganthasampayuttesu ganthe ṭhapetvā sesā ganthasampayuttā ceva no ca ganthā nāma.",
  "tika-abh09t7:393_3": "Idha pana ganthavippayuttā na vattabbā.",
  "tika-abh09t7:393_4": "Cetasikesu pana mānaissāmacchariyakukkuccathinamiddhāni ganthasampayuttā ceva no ca ganthā eva,",
  "tika-abh09t7:393_5": "mohāhirikānottappauddhaccāni tijātikā ca siyā,",
  "tika-abh09t7:393_6": "tathā navattabbā ca,",
  "tika-abh09t7:393_7": "sesā na vattabbā.",
  "tika-abh09t7:393_8": "Sesaṁ suviññeyyameva. Pañcamaṁ.",
  "tika-abh09t7:394_0": "Lokuttaravajjitā ganthavippayuttā ganthaniyā nāma.",
  "tika-abh09t7:394_1": "Lokuttarā pana ganthavippayuttā aganthaniyā nāma.",
  "tika-abh09t7:394_2": "Idha pana ganthasampayuttā na vattabbā.",
  "tika-abh09t7:394_3": "Cetasikesu pana doso vicikicchā karuṇā muditā ganthavippayuttā ganthaniyā eva,",
  "tika-abh09t7:394_4": "mohāhirikānottappauddhaccalobhā tathā na vattabbā ca,",
  "tika-abh09t7:394_5": "sesā kusalābyākatā dvidhāpi honti,",
  "tika-abh09t7:394_6": "tijātikā pana dvidhāpi na vattabbā ca,",
  "tika-abh09t7:394_7": "sesā akusalāpi na vattabbā ca. Chaṭṭhaṁ.",
  "tika-abh09t7:395_0": "Ganthagocchakaṁ niṭṭhitaṁ.",
  "tika-abh09t7:396_0": "Oghayogagocchakāni sabbathā āsavagocchakasadisāni.",
  "tika-abh09t7:396_1": "Padatthamattameva,",
  "tika-abh09t7:396_2": "hettha nāmamattañca viseso.",
  "tika-abh09t7:396_3": "Tattha yassa saṁvijjanti,",
  "tika-abh09t7:396_4": "taṁ vaṭṭasmiṁ ohananti osīdāpentīti oghā.",
  "tika-abh09t7:396_5": "Ārammaṇaṁ katvā atikkamanīyato oghehi atikkamitabbāti oghaniyā.",
  "tika-abh09t7:396_6": "Tathā yoganiyāti etthāpi.",
  "tika-abh09t7:396_7": "Vaṭṭasmiṁ yojentīti yogā.",
  "tika-abh09t7:396_8": "Sesaṁ tādisameva.",
  "tika-abh09t7:397_0": "Oghayogagocchakāni niṭṭhitāni.",
  "tika-abh09t7:398_0": "Nīvaraṇagocchake cittaṁ nīvaranti pariyonandhantīti nīvaraṇā.",
  "tika-abh09t7:398_1": "Tattha kāmacchandanīvaraṇaṁ byāpādanīvaraṇaṁ thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ",
  "tika-abh09t7:398_2": "avijjānīvaraṇanti ime cha nīvaraṇā nāma.",
  "tika-abh09t7:398_3": "Tattha thinanti sappipiṇḍo viya avipphārikatāya cittassa ghanabhāvo,",
  "tika-abh09t7:398_4": "thaddhatāti attho.",
  "tika-abh09t7:398_5": "Medhatīti middhaṁ,",
  "tika-abh09t7:398_6": "akammaññabhāvo,",
  "tika-abh09t7:398_7": "pacalāyikabhāvakaroti attho.",
  "tika-abh09t7:398_8": "Idañca sekhaputhujjanānaṁ niddāya pubbabhāge,",
  "tika-abh09t7:398_9": "aparabhāge ca pacalāyanahetukaṁ uppajjati,",
  "tika-abh09t7:398_10": "na niddokkamanakāle.",
  "tika-abh09t7:398_11": "Khīṇāsavānampi hi karajakāyassa dubbalabhāvena asammissabhavaṅgasantativasena niddokkamanaṁ hoti,",
  "tika-abh09t7:398_12": "taṁ pana tesaṁ thinamiddhahetukaṁ na hoti,",
  "tika-abh09t7:398_13": "itaresameva hoti.",
  "tika-abh09t7:399_0": "Keci pana rūpameva “middha”nti vadanti,",
  "tika-abh09t7:399_1": "taṁ na yuttaṁ,",
  "tika-abh09t7:399_2": "“thinamiddhanīvaraṇaṁ avijjānīvaraṇena nīvaraṇañceva nīvaraṇasampayuttañcā”ti arūpadhammehi sampayogavacanato arūpameva.",
  "tika-abh09t7:399_3": "Akusalañca “thinamiddhanīvaraṇassa pahīnattā”tiādipahānavacanato.",
  "tika-abh09t7:399_4": "Akusalā eva hi pahātabbā,",
  "tika-abh09t7:399_5": "tasmā āruppepi cetaṁ uppajjati.",
  "tika-abh09t7:399_6": "“Nīvaraṇaṁ dhammaṁ paṭicca nīvaraṇo dhammo uppajjati na purejātapaccayā”ti etassa vibhaṅge “āruppe kāmacchandanīvaraṇaṁ",
  "tika-abh09t7:399_7": "paṭicca thinamiddhauddhaccaavijjānīvaraṇa”nti sabbaṁ vitthāretabbaṁ.",
  "tika-abh09t7:399_8": "“Soppaṁ pacalāyikā”ti padabhājanīye panassa phalūpacārena vuttanti veditabbaṁ.",
  "tika-abh09t7:399_9": "Thinaṁ middhañcāti idaṁ dvayaṁ nīvaraṇaṭṭhāne ekanīvaraṇaṁ vuttaṁ,",
  "tika-abh09t7:399_10": "tathā uddhaccakukkuccañcāti idaṁ dvayaṁ.",
  "tika-abh09t7:399_11": "Tattha kukkuccanti “akataṁ vata me kalyāṇaṁ,",
  "tika-abh09t7:399_12": "kataṁ pāpa”ntiādinā uppajjamāno vippaṭisāro.",
  "tika-abh09t7:399_13": "Tenevassa padabhājanīye “cetaso vippaṭisāro manovilekho”ti ca vuttaṁ.",
  "tika-abh09t7:399_14": "“Akappiye kappiyasaññitā”tiādi pana kukkuccamūladassanatthaṁ.",
  "tika-abh09t7:399_15": "Evaṁsaññitāya hi kate vītikkame pacchā “duṭṭhu mayā kata”nti sudinnādīnaṁ viya vippaṭisāro uppajjati.",
  "tika-abh09t7:399_16": "Yaṁ pana vinaye “atha kho āyasmā sāriputto…pe…",
  "tika-abh09t7:399_17": "kukkuccāyanto na paṭiggahesī”ti kukkuccaṁ āgataṁ,",
  "tika-abh09t7:399_18": "taṁ nīvaraṇakukkuccaṁ.",
  "tika-abh09t7:399_19": "Na hi arahato nīvaraṇaṁ atthi,",
  "tika-abh09t7:399_20": "nīvaraṇavatirūpakaṁ pana “kappati,",
  "tika-abh09t7:399_21": "na kappatī”ti vīmaṁsanasaṅkhātaṁ vinayakukkuccaṁ nāmetanti veditabbaṁ.",
  "tika-abh09t7:399_22": "Sesanīvaraṇāni vuttatthāni eva.",
  "tika-abh09t7:399_23": "Imesu ca kukkuccavicikicchā paṭhamena maggena pahīyanti,",
  "tika-abh09t7:399_24": "byāpādo tatiyena,",
  "tika-abh09t7:399_25": "thinamiddhuddhaccāvijjā catutthena,",
  "tika-abh09t7:399_26": "kāmacchando catūhipīti vattabbaṁ,",
  "tika-abh09t7:399_27": "“tatiyenā”ti pana vuttaṁ.",
  "tika-abh09t7:399_28": "Ime ca sabhāvato aṭṭha dhammā cha nīvaraṇā nāma jātā,",
  "tika-abh09t7:399_29": "ime pana ṭhapetvā sesā no nīvaraṇā nāma.",
  "tika-abh09t7:399_30": "Nīvaraṇadukaṁ paṭhamaṁ.",
  "tika-abh09t7:400_0": "Dutiyaṁ sāsavadukasadisameva.",
  "tika-abh09t7:400_1": "Dvādasa akusalacittāni nīvaraṇasampayuttā nāma.",
  "tika-abh09t7:400_2": "Sesacittarūpanibbānāni nīvaraṇavippayuttā nāma.",
  "tika-abh09t7:400_3": "Cetasikesu akusalā nīvaraṇasampayuttāva,",
  "tika-abh09t7:400_4": "kusalābyākatā nīvaraṇavippayuttāva,",
  "tika-abh09t7:400_5": "sesā dvidhāpi honti. Tatiyaṁ.",
  "tika-abh09t7:401_0": "Cha nīvaraṇā nīvaraṇā ceva nīvaraṇiyā ca nāma.",
  "tika-abh09t7:401_1": "Sesā lokiyā nīvaraṇiyā ceva no ca nīvaraṇā nāma.",
  "tika-abh09t7:401_2": "Lokuttarā na vattabbā.",
  "tika-abh09t7:401_3": "Sesaṁ āsavagocchake catutthasadisameva.",
  "tika-abh09t7:401_4": "Catutthaṁ.",
  "tika-abh09t7:402_0": "Cha nīvaraṇā nīvaraṇā ceva nīvaraṇasampayuttā ca nāma.",
  "tika-abh09t7:402_1": "Tadaññe nīvaraṇasampayuttā pana nīvaraṇasampayuttā ceva no ca nīvaraṇā nāma.",
  "tika-abh09t7:402_2": "Tathā cetasikesu nīvaraṇavirahitā akusalā,",
  "tika-abh09t7:402_3": "tijātikā pana tathā ca na vattabbā ca,",
  "tika-abh09t7:402_4": "kusalābyākatā na vattabbāva.",
  "tika-abh09t7:402_5": "Idha pana nīvaraṇavippayuttā sabbe na vattabbā. Pañcamaṁ.",
  "tika-abh09t7:403_0": "Lokuttaravajjitā nīvaraṇavippayuttā nīvaraṇiyā nāma.",
  "tika-abh09t7:403_1": "Lokuttarā nīvaraṇavippayuttā anīvaraṇiyā nāma.",
  "tika-abh09t7:403_2": "Idha pana nīvaraṇasampayuttā na vattabbā.",
  "tika-abh09t7:403_3": "Cetasikesu pana karuṇāmuditā nīvaraṇavippayuttā nīvaraṇiyāva,",
  "tika-abh09t7:403_4": "kusalābyākatā dvidhāpi honti,",
  "tika-abh09t7:403_5": "tijātikā tathā ca na vattabbā ca,",
  "tika-abh09t7:403_6": "akusalā pana na vattabbāva. Chaṭṭhaṁ.",
  "tika-abh09t7:404_0": "Nīvaraṇagocchakaṁ niṭṭhitaṁ.",
  "tika-abh09t7:405_0": "Parāmāsagocchake dhammānaṁ yathābhūtaṁ aniccādiākāraṁ atikkamitvā “nicca”ntiādivasena pavattamānā parato āmasantīti parāmāsā.",
  "tika-abh09t7:405_1": "Micchādiṭṭhi.",
  "tika-abh09t7:405_2": "Bahuvacananiddese kāraṇaṁ vuttameva.",
  "tika-abh09t7:405_3": "Tadaññe sabbe dhammā no parāmāsā nāma.",
  "tika-abh09t7:405_4": "Parāmāsadukaṁ paṭhamaṁ.",
  "tika-abh09t7:406_0": "Parāmāsehi ārammaṇakaraṇavasena parāmaṭṭhattā parāmaṭṭhā. Sesaṁ āsavadukasadisameva. Dutiyaṁ.",
  "tika-abh09t7:407_0": "Diṭṭhisampayuttacittesu diṭṭhivirahitā dhammā parāmāsasampayuttā nāma.",
  "tika-abh09t7:407_1": "Sesacittarūpanibbānāni parāmāsavippayuttā nāma.",
  "tika-abh09t7:407_2": "Idha pana diṭṭhi na vattabbā,",
  "tika-abh09t7:407_3": "sesacetasikesu pana mānadosaissāmacchariyakukkuccavicikicchā,",
  "tika-abh09t7:407_4": "kusalābyākatā ca parāmāsavippayuttā eva,",
  "tika-abh09t7:407_5": "sesā dvidhāpi honti. Tatiyaṁ.",
  "tika-abh09t7:408_0": "Diṭṭhi eva parāmāsā ceva parāmaṭṭhā ca nāma.",
  "tika-abh09t7:408_1": "Sesalokiyā parāmaṭṭhā ceva no ca parāmāsā nāma.",
  "tika-abh09t7:408_2": "Idha pana lokuttarā na vattabbā.",
  "tika-abh09t7:408_3": "Sesaṁ suviññeyyameva.",
  "tika-abh09t7:408_4": "Catutthaṁ.",
  "tika-abh09t7:409_0": "Imasmiṁ pana gocchake “parāmāsā ceva dhammā parāmāsasampayuttā cā”ti ayaṁ duko na labbhati.",
  "tika-abh09t7:409_1": "Na hi diṭṭhi diṭṭhiyā sampayujjati.",
  "tika-abh09t7:409_2": "Pacchimaduke lokuttaravajjitā parāmāsavippayuttā parāmaṭṭhā nāma.",
  "tika-abh09t7:409_3": "Lokuttarā parāmāsavippayuttā aparāmaṭṭhā nāma.",
  "tika-abh09t7:409_4": "Idha pana parāmāso,",
  "tika-abh09t7:409_5": "taṁsampayuttā ca na vattabbā.",
  "tika-abh09t7:409_6": "Sesaṁ vuttanayameva.",
  "tika-abh09t7:410_0": "Parāmāsagocchakaṁ niṭṭhitaṁ.",
  "tika-abh09t7:411_0": "Mahantaradukesu ārammaṇaṁ aggahetvā appavattito saha ārammaṇenāti sārammaṇā,",
  "tika-abh09t7:411_1": "cittacetasikā.",
  "tika-abh09t7:411_2": "Natthi ārammaṇametesanti anārammaṇā,",
  "tika-abh09t7:411_3": "rūpanibbānāni.",
  "tika-abh09t7:411_4": "Sārammaṇadukaṁ.",
  "tika-abh09t7:412_0": "Cintanaṭṭhena cittaṁ,",
  "tika-abh09t7:412_1": "cittatāya vā cittaṁ.",
  "tika-abh09t7:412_2": "Taṁ hi vatthudvārārammaṇakiccādibhedato,",
  "tika-abh09t7:412_3": "atītādibhedato ca attano vicittatāya cittanti vuccati cittakaraṇatāya vā.",
  "tika-abh09t7:412_4": "Lokasmiṁ hi cittakammato uttaritaraṁ cittaṁ nāma natthi,",
  "tika-abh09t7:412_5": "tasmimpi caraṇaṁ nāma cittaṁ aticittaṁ hoti.",
  "tika-abh09t7:412_6": "Yaṁ vā panaññampi loke sippajātaṁ,",
  "tika-abh09t7:412_7": "sabbaṁ taṁ citteneva karīyati.",
  "tika-abh09t7:412_8": "Evaṁ tassa tassa cittassa nipphādakaṁ cittampi tatheva cittaṁ hoti.",
  "tika-abh09t7:412_9": "Yathā cintitassa vā anavasesassa anipphajjanato tatopi cittameva cittataraṁ,",
  "tika-abh09t7:412_10": "tathā yadetaṁ devamanussanirayatiracchānabhedāsu gatīsu kusalākusalakammanānattaṁ,",
  "tika-abh09t7:412_11": "tena tāsu gatīsu apadadvipadādiuccattanīcattādinānattaṁ,",
  "tika-abh09t7:412_12": "tasmiṁ tasmiṁ attabhāve dīgharassathūlāthūlasuvaṇṇadubbaṇṇādilābhālābhādi cāti evamādi ajjhattaṁ cittaṁ,",
  "tika-abh09t7:412_13": "bahiddhā ca pathavīpabbatatiṇarukkhalatādidevabrahmavimānakapparukkhādibhūtaṁ kammapaccayaṁ cittaṁ,",
  "tika-abh09t7:412_14": "tampi citteneva kataṁ,",
  "tika-abh09t7:412_15": "tato cittameva cittataraṁ cintitaniyāmena sabbākārassa asambhavato.",
  "tika-abh09t7:412_16": "Evaṁ cintanaṭṭhena,",
  "tika-abh09t7:412_17": "cittavicittaṭṭhena,",
  "tika-abh09t7:412_18": "cittakaraṇaṭṭhena ca “citta”nti viññāṇaṁ veditabbaṁ,",
  "tika-abh09t7:412_19": "tadeva viññāṇaṁ cittaṁ nāma.",
  "tika-abh09t7:412_20": "Cetasikarūpanibbānāni no cittā nāma.",
  "tika-abh09t7:412_21": "Cittadukaṁ.",
  "tika-abh09t7:413_0": "Avippayogavasena cetasi niyuttā cetasikā,",
  "tika-abh09t7:413_1": "phassādayo dvipaññāsa dhammā.",
  "tika-abh09t7:413_2": "Cittarūpanibbānāni acetasikā nāma.",
  "tika-abh09t7:413_3": "Cetasikadukaṁ.",
  "tika-abh09t7:414_0": "Cetasikā eva cittasampayuttā nāma.",
  "tika-abh09t7:414_1": "Rūpanibbānāni cittavippayuttā nāma,",
  "tika-abh09t7:414_2": "idha pana cittaṁ na vattabbaṁ.",
  "tika-abh09t7:414_3": "Cittasampayuttadukaṁ.",
  "tika-abh09t7:415_0": "Nirantarabhāvūpagamanatāya uppādato yāva bhaṅgācittena saṁsaṭṭhāti cittasaṁsaṭṭhā.",
  "tika-abh09t7:415_1": "Ekato vattamānāpi nirantarabhāvaṁ anupagamanatāya cittena visaṁsaṭṭhāti cittavisaṁsaṭṭhā.",
  "tika-abh09t7:415_2": "Sesaṁ anantaradukasadisameva.",
  "tika-abh09t7:415_3": "Cittasaṁsaṭṭhadukaṁ.",
  "tika-abh09t7:416_0": "Samuṭṭhahanti etenāti samuṭṭhānaṁ,",
  "tika-abh09t7:416_1": "cittaṁ samuṭṭhānaṁ etesanti cittasamuṭṭhānā,",
  "tika-abh09t7:416_2": "cetasikāni ceva cittajarūpakalāpā ca. Cittaṁ,",
  "tika-abh09t7:416_3": "pana acittajarūpakalāpā,",
  "tika-abh09t7:416_4": "nibbānañca no cittasamuṭṭhānā nāma.",
  "tika-abh09t7:416_5": "Cittasamuṭṭhānadukaṁ.",
  "tika-abh09t7:417_0": "Saha bhavantīti sahabhuno,",
  "tika-abh09t7:417_1": "cittena sahabhuno cittasahabhuno,",
  "tika-abh09t7:417_2": "cetasikāni ceva kāyavacīviññattiyo ca. Cittaṁ,",
  "tika-abh09t7:417_3": "pana viññattivajjitarūpanibbānāni ca no cittasahabhuno nāma.",
  "tika-abh09t7:417_4": "Cittasahabhudukaṁ.",
  "tika-abh09t7:418_0": "Anuparivattantīti anuparivattino,",
  "tika-abh09t7:418_1": "kiṁ anuparivattanti? Cittaṁ,",
  "tika-abh09t7:418_2": "cittassa anuparivattino cittānuparivattino.",
  "tika-abh09t7:418_3": "Sesaṁ anantaradukasadisameva.",
  "tika-abh09t7:418_4": "Cittānuparivattidukaṁ.",
  "tika-abh09t7:419_0": "Ito pare pana tayo dukā cetasikadukasadisāva,",
  "tika-abh09t7:419_1": "kevalaṁ padatthamattameva viseso.",
  "tika-abh09t7:419_2": "Tattha cittasaṁsaṭṭhā ca te cittasamuṭṭhānā eva cāti cittasaṁsaṭṭhasamuṭṭhānā.",
  "tika-abh09t7:419_3": "Cittasaṁsaṭṭhā ca te cittasamuṭṭhānā ca cittasahabhuno eva cāti cittasaṁsaṭṭhasamuṭṭhānasahabhuno,",
  "tika-abh09t7:419_4": "cittasaṁsaṭṭhā ca te cittasamuṭṭhānā ca cittānuparivattino eva cāti cittasaṁsaṭṭhasamuṭṭhānānuparivattino.",
  "tika-abh09t7:419_5": "Sesaṁ suviññeyyameva.",
  "tika-abh09t7:420_0": "Tadanantare pana ajjhattikaduke ajjhattajjhattaṁ ajjhattattike vuttavasena ajjhattāva ajjhattikā.",
  "tika-abh09t7:420_1": "Pasādarūpacittasaṅkhātāni cha ajjhattikāni āyatanāni.",
  "tika-abh09t7:420_2": "Tato bahibhūtā bāhirā.",
  "tika-abh09t7:420_3": "Sesarūpacetasikanibbānapaññattisaṅkhātāni cha bāhirāyatanāni,",
  "tika-abh09t7:420_4": "idha pana paññattiyopi labbhanti.",
  "tika-abh09t7:420_5": "Ajjhattikadukaṁ.",
  "tika-abh09t7:421_0": "Upādiyanteva bhūtāni,",
  "tika-abh09t7:421_1": "na bhūtā viya upādiyantīti upādā,",
  "tika-abh09t7:421_2": "catuvīsati upādārūpāni eva.",
  "tika-abh09t7:421_3": "Na upādiyantīti no upādā,",
  "tika-abh09t7:421_4": "catumahābhūtacittacetasikanibbānāni.",
  "tika-abh09t7:421_5": "Upādādukaṁ.",
  "tika-abh09t7:422_0": "Dvattiṁsa lokiyavipākacittāni,",
  "tika-abh09t7:422_1": "kammajarūpañca upādinnā nāma.",
  "tika-abh09t7:422_2": "Sesalokiyalokuttarāni,",
  "tika-abh09t7:422_3": "nibbānañca anupādinnā nāma.",
  "tika-abh09t7:422_4": "Sesaṁ upādinnupādāniyattike vuttānusārena ñātabbaṁ.",
  "tika-abh09t7:422_5": "Upādinnadukaṁ.",
  "tika-abh09t7:423_0": "Mahantaradukā niṭṭhitā.",
  "tika-abh09t7:424_0": "Upādānagocchakebhusaṁ ādiyantīti upādānā,",
  "tika-abh09t7:424_1": "daḷhaggāhaṁ gaṇhantīti attho.",
  "tika-abh09t7:424_2": "Daḷhattho hi ettha upa-saddo “upāyāso”tiādīsu viya.",
  "tika-abh09t7:424_3": "Tato aññe no upādānā.",
  "tika-abh09t7:424_4": "Tattha kāmupādānaṁ diṭṭhupādānaṁ sīlabbatupādānaṁ attavādupādānanti ime upādānā nāma.",
  "tika-abh09t7:424_5": "Tattha vatthukāmesu uppanno kilesakāmova vuttanayena upādānanti kāmupādānaṁ.",
  "tika-abh09t7:424_6": "Evaṁ sesesupi.",
  "tika-abh09t7:424_7": "Tattha vīsativatthukā sakkāyadiṭṭhi attavādupādānaṁ nāma.",
  "tika-abh09t7:424_8": "Sesāni pubbe vuttāneva.",
  "tika-abh09t7:424_9": "Pacchimāni panettha tīṇi upādānāni tathāpavattadiṭṭhi eva.",
  "tika-abh09t7:424_10": "Tāni ca paṭhamena maggena pahīyanti,",
  "tika-abh09t7:424_11": "kāmupādānaṁ catūhipi.",
  "tika-abh09t7:424_12": "Ime ca sabhāvato dve dhammā vibhāgato caturupādānā nāma jātā.",
  "tika-abh09t7:424_13": "Ime pana ṭhapetvā sesā sabbe dhammā no upādānā nāma.",
  "tika-abh09t7:424_14": "Upādānadukaṁ paṭhamaṁ.",
  "tika-abh09t7:425_0": "Upādāniyaduko saṁyojaniyadukasadisova. Dutiyaṁ.",
  "tika-abh09t7:426_0": "Aṭṭhalobhasahagatacittāni,",
  "tika-abh09t7:426_1": "taṁsampayuttesu diṭṭhivippayuttalobhaṁ ṭhapetvā sesā ca upādānasampayuttā nāma.",
  "tika-abh09t7:426_2": "Diṭṭhivippayuttalobhadosamohamūlāni,",
  "tika-abh09t7:426_3": "kusalābyākatāni ca cittāni,",
  "tika-abh09t7:426_4": "rūpanibbānāni ca upādānavippayuttā nāma.",
  "tika-abh09t7:426_5": "Cetasikesu pana diṭṭhimānā upādānasampayuttāva,",
  "tika-abh09t7:426_6": "dosaissāmacchariyakukkuccavicikicchā,",
  "tika-abh09t7:426_7": "kusalābyākatā ca upādānavippayuttā eva.",
  "tika-abh09t7:426_8": "Sesā duvidhāpi honti. Tatiyaṁ.",
  "tika-abh09t7:427_0": "Cattāri upādānāni upādānā ceva upādāniyā ca nāma.",
  "tika-abh09t7:427_1": "Tadavasesā lokiyā upādāniyā ceva nocaupādānā nāma.",
  "tika-abh09t7:427_2": "Idha pana lokuttarā na vattabbā.",
  "tika-abh09t7:427_3": "Sesaṁ vuttanayameva.",
  "tika-abh09t7:427_4": "Catutthaṁ.",
  "tika-abh09t7:428_0": "Pañcamachaṭṭhadukā pāṭhato ganthagocchake pañcamachaṭṭhadukasadisāva,",
  "tika-abh09t7:428_1": "kevalaṁ pañcamaduke “cetasikesu māno upādānasampayutto ceva no ca upādāno eva,",
  "tika-abh09t7:428_2": "mohāhirikānottappauddhaccathinamiddhāni tijātikāni tathā ca na vattabbā cā”ti idañca,",
  "tika-abh09t7:428_3": "chaṭṭhaduke “cetasikesu dosaissāmacchariyakukkuccavicikicchā appamaññā upādānavippayuttā upādāniyā eva,",
  "tika-abh09t7:428_4": "mohāhirikānottappauddhaccalobhathinamiddhāni tathā ca na vattabbāni cā”ti ettakameva pāṭhato viseso,",
  "tika-abh09t7:428_5": "atthato pana nāmamattakova viseso.",
  "tika-abh09t7:428_6": "Seso suviññeyyova.",
  "tika-abh09t7:428_7": "Pañcamachaṭṭhāni.",
  "tika-abh09t7:429_0": "Upādānagocchakaṁ niṭṭhitaṁ.",
  "tika-abh09t7:430_0": "Kilesagocchake saṁkiliṭṭhattike vuttanayena padattho veditabbo.",
  "tika-abh09t7:430_1": "Lobho doso moho māno diṭṭhi vicikicchā thinaṁ uddhaccaṁ ahirikaṁ anottappanti ime dasa dhammā kilesā nāma.",
  "tika-abh09t7:430_2": "Ime ca vuttatthā eva,",
  "tika-abh09t7:430_3": "idha pana lobho,",
  "tika-abh09t7:430_4": "hetuganthanīvaraṇaupādānagocchakesu lobho ca nippadesato catumaggavajjhopi ekeneva koṭṭhāsena ṭhito,",
  "tika-abh09t7:430_5": "sesagocchakesu so sabbopi lobho “kāmāsavo bhavāsavo”tiādinā dve dve koṭṭhāsā hutvā ṭhito,",
  "tika-abh09t7:430_6": "iminā pana aṭṭhakathāvacanenāpi bhavāsavādibyatiritto sabbo catumaggavajjhopi rāgo kāmāsavādīsu saṅgahito.",
  "tika-abh09t7:430_7": "Kāmacchandanīvaraṇaṁ pana bhavarāgopi na pañcakāmaguṇikarāgamattovāti paññāyati,",
  "tika-abh09t7:430_8": "“āruppe kāmacchandanīvaraṇaṁ paṭicca thinamiddhanīvaraṇa”ntiādipāḷito cetaṁ daṭṭhabbaṁ pañcakāmaguṇikarāgassa rūpārūpabhūmīsu anuppajjanato.",
  "tika-abh09t7:430_9": "Imesu ca kilesesu diṭṭhivicikicchā paṭhamena maggena pahīyanti,",
  "tika-abh09t7:430_10": "doso tatiyena,",
  "tika-abh09t7:430_11": "lobhādayo catūhipi.",
  "tika-abh09t7:430_12": "Ime pana dasa dhamme ṭhapetvā sesā no kilesā nāma.",
  "tika-abh09t7:430_13": "Kilesadukaṁ paṭhamaṁ.",
  "tika-abh09t7:431_0": "Saṁkilesikaduko sāsavadukasadisova. Dutiyaṁ.",
  "tika-abh09t7:432_0": "Saṁkiliṭṭhaduko,",
  "tika-abh09t7:432_1": "kilesasampayuttaduko cāti dvepi samānatthāva.",
  "tika-abh09t7:432_2": "Te ca nīvaraṇagocchake tatiyadukasadisāva.",
  "tika-abh09t7:432_3": "Tatiyacatutthāni.",
  "tika-abh09t7:433_0": "Dasa kilesā kilesā ceva saṁkilesikā ca nāma.",
  "tika-abh09t7:433_1": "Sesā lokiyadhammā saṁkilesikā ceva no ca kilesā nāma.",
  "tika-abh09t7:433_2": "Idha pana lokuttarā na vattabbā.",
  "tika-abh09t7:433_3": "Sesaṁ nīvaraṇagocchake catutthadukasadisameva. Pañcamaṁ.",
  "tika-abh09t7:434_0": "Chaṭṭhasattamadukānipi aññamaññaṁ samānatthāneva.",
  "tika-abh09t7:434_1": "Tāni chaṭṭhasattamāni nīvaraṇagocchake yathākkamaṁ pāṭhato pañcamachaṭṭhadukasadisāni,",
  "tika-abh09t7:434_2": "atthato pana nāmamattakova viseso.",
  "tika-abh09t7:434_3": "Seso suviññeyyo.",
  "tika-abh09t7:434_4": "Chaṭṭhasattamaaṭṭhamāni.",
  "tika-abh09t7:435_0": "Kilesagocchakaṁ niṭṭhitaṁ.",
  "tika-abh09t7:436_0": "Piṭṭhidukesu ādito cattāro dukā dassanenapahātabbattike,",
  "tika-abh09t7:436_1": "dassanenapahātabbahetuke ca vuttanayena veditabbā.",
  "tika-abh09t7:436_2": "Kevalaṁ pana tattha paṭhamattike vuttesu dassanenapahātabbe dhamme ṭhapetvā sesā idha paṭhamadukassa dutiyapade dassanenapahātabbesu pavisanti,",
  "tika-abh09t7:436_3": "bhāvanāyapahātabbe ṭhapetvā sesā idha dutiyaduke nabhāvanāyapahātabbesu pavisanti.",
  "tika-abh09t7:436_4": "Tattha ca dutiyattike vuttesu dassanenapahātabbahetuke ṭhapetvā sesā idha tatiyaduke nadassanenapahātabbahetuke,",
  "tika-abh09t7:436_5": "bhāvanāyapahātabbahetuke ca ṭhapetvā sesā idha catutthaduke nabhāvanāyapahātabbahetukesu pavisanti.",
  "tika-abh09t7:437_0": "Padattho ca dassanena pahātabbo hetu etesaṁ atthīti dassanenapahātabbahetukā.",
  "tika-abh09t7:437_1": "Evaṁ bhāvanāyapahātabbahetukāti etthāpi attho veditabbo.",
  "tika-abh09t7:437_2": "Evaṁ hi sati ahetukānaṁ aggahaṇaṁ siyāti ettakameva viseso.",
  "tika-abh09t7:437_3": "Tikadvayameva hi bhagavā desanāvilāsena cattāro duke katvā desesi.",
  "tika-abh09t7:437_4": "Sesaṁ tādisameva.",
  "tika-abh09t7:437_5": "Cattāro dukā niṭṭhitā.",
  "tika-abh09t7:438_0": "Pañcapaññāsasavitakkacittesu vitakkavirahitā cittacetasikā dhammā savitakkā nāma. Vitakko,",
  "tika-abh09t7:438_1": "pana sesacittarūpanibbānāni ca avitakkā nāma. Pañcamaṁ.",
  "tika-abh09t7:439_0": "Chasaṭṭhiyā savicāracittesu vicāravirahitā dhammā savicārā nāma. Vicāro,",
  "tika-abh09t7:439_1": "pana sesacittarūpanibbānāni ca avicārā nāma.",
  "tika-abh09t7:439_2": "Sesaṁ idha,",
  "tika-abh09t7:439_3": "anantare vuttaduke ca vitakkattike vuttānusārena ñātabbaṁ. Chaṭṭhaṁ.",
  "tika-abh09t7:440_0": "Ito paresu sappītikaduko,",
  "tika-abh09t7:440_1": "pītisahagataduko ca samānatthāva,",
  "tika-abh09t7:440_2": "te ca sukhasahagataupekkhāsahagatadukā cāti cattāropi dukā pītittike vuttanayāva.",
  "tika-abh09t7:440_3": "Kevalaṁ panetesaṁ dukānaṁ paṭhamaṁ padaṁ tattha pavisati,",
  "tika-abh09t7:440_4": "pītittike itarītarapadadvayasaṅgahitā,",
  "tika-abh09t7:440_5": "asaṅgahitā ca sabbe atthā heṭṭhā vuttanayenettha dukānaṁ dutiyapadesu atthato saṅgahitā,",
  "tika-abh09t7:440_6": "ime ca nippadesadukāti ayameva viseso.",
  "tika-abh09t7:440_7": "Sattamaaṭṭhamanavamadasamā.",
  "tika-abh09t7:441_0": "Tadanantaresu kāmāvacarāti ettha “heṭṭhato avīcinirayaṁ pariyantaṁ karitvā uparito paranimmitavasavattī",
  "tika-abh09t7:441_1": "deve anto karitvā yaṁ tasmiṁ antare etthāvacarā ettha pariyāpannā”ti evaṁ pāḷiyaṁ paricchinnānaṁ catunnaṁ apāyānaṁ,",
  "tika-abh09t7:441_2": "manussānaṁ,",
  "tika-abh09t7:441_3": "channaṁ devalokānañca vasena okāsato ekādasavidho kāmabhavo “kāmo”ti vuccati uttarapadalopena yathā “rūpūpapattiyā”tiādīsu rūpabhavo “rūpa”nti.",
  "tika-abh09t7:441_4": "Tasmiṁ kāme avacaranti pavattantīti kāmāvacarā.",
  "tika-abh09t7:441_5": "Yebhuyyato cetaṁ vuttaṁ rūpārūpesu cetesañca idha pavattito “thalacarā”tiādīsu viya.",
  "tika-abh09t7:441_6": "Kāmabhavasaṅkhāte vā kāme paṭisandhiṁ avacārentītipi kāmāvacarā,",
  "tika-abh09t7:441_7": "kusalākusalāni.",
  "tika-abh09t7:441_8": "Uddhaccasahagatacittaṁ pana abyākatacittasadisaṁ.",
  "tika-abh09t7:441_9": "Tadāyattatāya,",
  "tika-abh09t7:441_10": "ārammaṇakaraṇavasena vā kilesakāmo ettha avacaratītipi kāmāvacaraṁ.",
  "tika-abh09t7:441_11": "Kāmañcesa rūpārūpāvacaradhammesupi avacarati,",
  "tika-abh09t7:441_12": "ruḷhito pana “vadatīti vaccho”tiādīsu viya ime eva “kāmāvacarā”ti vuccanti.",
  "tika-abh09t7:441_13": "Apica kāmataṇhā rūpataṇhā arūpataṇhāti ettha vuttakāmataṇhāsaṅkhāto kāmo ettha avacaratītipi kāmāvacarā.",
  "tika-abh09t7:441_14": "Evaṁ brahmānaṁ vimānābharaṇādīsu chandarāgassāpi kāmataṇhābhāvo siddho,",
  "tika-abh09t7:441_15": "rūpataṇhāvisayānampi ca brahmānaṁ kammajarūpādīnaṁ kāmataṇhāyapi visayatāya kāmāvacaratā siddhā hoti.",
  "tika-abh09t7:441_16": "Na rūpārūpāvacarānaṁ tadabhāvato tadaññe na kāmāvacarā.",
  "tika-abh09t7:441_17": "Iminā nayena rūpāvacarādidukānampi padattho yathārahaṁ ñātabbo.",
  "tika-abh09t7:441_18": "Tattha catupaññāsa kāmāvacaracittāni,",
  "tika-abh09t7:441_19": "sabbañca rūpaṁ kāmāvacarā nāma.",
  "tika-abh09t7:441_20": "Sesacittanibbānāni na kāmāvacarā nāma.",
  "tika-abh09t7:441_21": "Cetasikesu vattabbaṁ pariyāpannaduke eva āvi bhavissati.",
  "tika-abh09t7:441_22": "Ekādasamaṁ.",
  "tika-abh09t7:442_0": "Pannarasa rūpāvacaracittāni rūpāvacarā nāma. Sesacittarūpanibbānāni na rūpāvacarā nāma. Dvādasamaṁ.",
  "tika-abh09t7:443_0": "Dvādasa arūpāvacaracittāni arūpāvacarā nāma. Sesacittarūpanibbānāni na arūpāvacarā nāma. Terasamaṁ.",
  "tika-abh09t7:444_0": "Tebhūmakavaṭṭe pariyāpannā antogadhāti pariyāpannā,",
  "tika-abh09t7:444_1": "lokiyadhammāva.",
  "tika-abh09t7:444_2": "Tattha na pariyāpannāti apariyāpannā,",
  "tika-abh09t7:444_3": "lokuttarā.",
  "tika-abh09t7:444_4": "Cetasikesu pana kāmāvacarādidukānaṁ catunnampi sādhāraṇo vinicchayo evaṁ veditabbo –",
  "tika-abh09t7:444_5": "akusalacetasikā kāmāvacarāva,",
  "tika-abh09t7:444_6": "appamaññā kāmarūpāvacarā,",
  "tika-abh09t7:444_7": "viratiyo pana kāmāvacarapariyāpannā,",
  "tika-abh09t7:444_8": "vitakkavicārapītiyo pana kāmarūpāvacarapariyāpannā,",
  "tika-abh09t7:444_9": "sesā catubhūmakāti.",
  "tika-abh09t7:444_10": "Cuddasamaṁ.",
  "tika-abh09t7:445_0": "Vaṭṭamūlaṁ chindantā nibbānaṁ ārammaṇaṁ katvā vaṭṭato nīyantīti niyyānikā,",
  "tika-abh09t7:445_1": "cattāri lokuttaramaggacittāni.",
  "tika-abh09t7:445_2": "Iminā lakkhaṇena na niyyantīti aniyyānikā,",
  "tika-abh09t7:445_3": "sesacittarūpanibbānāni.",
  "tika-abh09t7:445_4": "Sesaṁ suviññeyyameva.",
  "tika-abh09t7:445_5": "Pañcadasamaṁ.",
  "tika-abh09t7:446_0": "Cutiyā vā attano vā pavattiyā anantaraṁ phaladāne niyatattā niyatā,",
  "tika-abh09t7:446_1": "micchattaniyatā,",
  "tika-abh09t7:446_2": "sammattaniyatā ca.",
  "tika-abh09t7:446_3": "Tathā aniyatattā aniyatā,",
  "tika-abh09t7:446_4": "sesadhammā.",
  "tika-abh09t7:446_5": "Sesaṁ vuttanayameva.",
  "tika-abh09t7:446_6": "Soḷasamaṁ.",
  "tika-abh09t7:447_0": "Aññe dhamme uttaranti atikkamantīti uttarā,",
  "tika-abh09t7:447_1": "attānaṁ uttarituṁ samatthehi saha uttarehīti sauttarā, lokiyāva.",
  "tika-abh09t7:447_2": "Natthi etesaṁ uttarāti anuttarā,",
  "tika-abh09t7:447_3": "lokuttarā.",
  "tika-abh09t7:447_4": "Sattarasamaṁ.",
  "tika-abh09t7:448_0": "Raṇanti kandanti etehīti raṇā,",
  "tika-abh09t7:448_1": "yehi abhibhūtā sattā nānappakārato paridevanti,",
  "tika-abh09t7:448_2": "tesaṁ akusalamūlānaṁ etaṁ adhivacanaṁ,",
  "tika-abh09t7:448_3": "tehi sampayogavasena,",
  "tika-abh09t7:448_4": "pahānekaṭṭhatāvasena ca saha raṇehīti saraṇā.",
  "tika-abh09t7:448_5": "Etenākārena natthi etesaṁ raṇāti araṇā.",
  "tika-abh09t7:449_0": "Tattha dvādasa akusalacittāni saraṇā nāma.",
  "tika-abh09t7:449_1": "Saraṇadhammesu cettha lobhadosamohā raṇā ceva saraṇā ca,",
  "tika-abh09t7:449_2": "tesu lobhadosā moheneva sampayogato saraṇā,",
  "tika-abh09t7:449_3": "tathā vicikicchuddhaccasahagatacittaṁ,",
  "tika-abh09t7:449_4": "taṁsampayuttā ca.",
  "tika-abh09t7:449_5": "Moho pana tesu sampayogato saraṇo,",
  "tika-abh09t7:449_6": "diṭṭhisampayuttarāgena,",
  "tika-abh09t7:449_7": "pana bhavarāgena ca raṇabhūtena pahānekaṭṭhatāvaseneva saraṇo.",
  "tika-abh09t7:449_8": "Lobhadosamohamūlasampayuttesu pana moho lobhena ceva dosena ca,",
  "tika-abh09t7:449_9": "sesā lobhamohena ceva dosamohena ca sampayogato saraṇāti veditabbā.",
  "tika-abh09t7:449_10": "Sabbāni kusalābyākatacittāni,",
  "tika-abh09t7:449_11": "rūpanibbānāni ca araṇā nāma.",
  "tika-abh09t7:449_12": "Cetasikesu pana akusalā saraṇāva,",
  "tika-abh09t7:449_13": "kusalābyākatā araṇāva,",
  "tika-abh09t7:449_14": "tijātikā pana dvidhāpi hontīti.",
  "tika-abh09t7:449_15": "Aṭṭhārasamaṁ.",
  "tika-abh09t7:450_0": "Piṭṭhidukā niṭṭhitā.",
  "tika-abh09t7:451_0": "Abhidhammadukamātikatthavaṇṇanā niṭṭhitā.",
  "tika-abh09t7:452_0": "Suttantikadukamātikatthavaṇṇanā",
  "tika-abh09t7:453_0": "Suttantikadukesu vedeti,",
  "tika-abh09t7:453_1": "vividhena vā ākārena jānātīti vijjā,",
  "tika-abh09t7:453_2": "vipassanāñāṇamanomayiddhichaabhiññāvasappavattā paññā,",
  "tika-abh09t7:453_3": "tasmiṁ vijjābhāge vijjākoṭṭhāse vijjāsabhāve vattantīti vijjābhāgino.",
  "tika-abh09t7:453_4": "Tā eva vijjā,",
  "tika-abh09t7:453_5": "taṁ vā vijjaṁ sampayogavasena bhajantītipi vijjābhāgino,",
  "tika-abh09t7:453_6": "aṭṭhavidhavijjāsampayuttadhammā.",
  "tika-abh09t7:453_7": "Tāsu yā kāci ekā vijjā vijjā,",
  "tika-abh09t7:453_8": "sesā vijjābhāginoti evaṁ vijjāpi vijjāsampayuttadhammāpi vijjābhāginotveva veditabbā,",
  "tika-abh09t7:453_9": "idha pana vijjāsampayuttā dhammāva adhippetā.",
  "tika-abh09t7:453_10": "Na vijānātīti avijjā,",
  "tika-abh09t7:453_11": "catusaccacchādakavasena catubbidho moho,",
  "tika-abh09t7:453_12": "tasmiṁ avijjābhāge avijjākoṭṭhāse avijjāsabhāve vattantīti avijjābhāgino.",
  "tika-abh09t7:453_13": "Tā eva avijjā,",
  "tika-abh09t7:453_14": "taṁ vā avijjaṁ sampayogavasena bhajantītipi avijjābhāgino,",
  "tika-abh09t7:453_15": "avijjāsampayuttadhammā.",
  "tika-abh09t7:453_16": "Evaṁ avijjāpi avijjāsampayuttadhammāpi avijjābhāginotveva veditabbā,",
  "tika-abh09t7:453_17": "idha pana avijjāsampayuttadhammāva adhippetā.",
  "tika-abh09t7:454_0": "Tattha arahattamaggacittaṁ,",
  "tika-abh09t7:454_1": "paññāvirahitataṁsampayuttā ca vijjābhāgino ca ñāṇasampayuttakāmāvacarajavanāni,",
  "tika-abh09t7:454_2": "ñāṇavirahitataṁsampayuttā ca vipassanābhāvena pavattiyaṁ vijjābhāgino,",
  "tika-abh09t7:454_3": "aññadā na vattabbā.",
  "tika-abh09t7:454_4": "Rūpāvacaracatutthajjhānikajavanacittāni,",
  "tika-abh09t7:454_5": "paññāvirahitataṁsampayuttā ca manomayiddhibhāvena ca pañcābhiññābhāvena ca pavattiyaṁ vijjābhāgino,",
  "tika-abh09t7:454_6": "aññadā na vattabbā.",
  "tika-abh09t7:454_7": "Tattha dvādasākusalacittāni,",
  "tika-abh09t7:454_8": "avijjāvirahitataṁsampayuttā ca avijjābhāginova,",
  "tika-abh09t7:454_9": "idha pana avijjā,",
  "tika-abh09t7:454_10": "sesacittarūpanibbānāni ca na vattabbāva.",
  "tika-abh09t7:454_11": "Cetasikesu pana mohaappamaññā na vattabbāva,",
  "tika-abh09t7:454_12": "sesā kusalābyākatā siyā vijjābhāgino,",
  "tika-abh09t7:454_13": "siyā na vattabbā,",
  "tika-abh09t7:454_14": "tijātikā dvidhāpi na vattabbā ca.",
  "tika-abh09t7:454_15": "Sesaṁ suviññeyyameva. Paṭhamaṁ.",
  "tika-abh09t7:455_0": "Puna anajjhottharaṇavasena kilesandhakāraṁ viddhaṁsetuṁ asamatthatāya vijju upamā etesanti vijjūpamā,",
  "tika-abh09t7:455_1": "ādito tīsu maggesu ñāṇaṁva.",
  "tika-abh09t7:455_2": "Nissesaṁ viddhaṁsanasamatthatāya vajiraṁ upamā etesanti vajirūpamā,",
  "tika-abh09t7:455_3": "arahattamagge ñāṇaṁ.",
  "tika-abh09t7:455_4": "Yathā hi meghandhakāre maggapaṭipannassa paṭicchādanaandhakāraṁ vidhamitvā vijjuyā uppannakkhaṇe cātudisā maggā pākaṭā honti,",
  "tika-abh09t7:455_5": "vijjuyā niruddhāya puna andhakāro ottharitvā maggaṁ paṭicchādeti,",
  "tika-abh09t7:455_6": "evaṁ vipassanāyānikassa yathāsakaṁ saccacchādakakilesandhakāraṁ vidhamitvā tīsu maggesu yathākkamaṁ uppannesu cattāri saccāni pākaṭāni honti,",
  "tika-abh09t7:455_7": "tesu niruddhesu puna avasiṭṭhakilesandhakāro catusaccaṁ paṭicchādeti,",
  "tika-abh09t7:455_8": "tasmā tīsu maggesu paññā vijjūpamā vuttā.",
  "tika-abh09t7:455_9": "Yathā pana vajirassa abhejjo pāsāṇo nāma natthi,",
  "tika-abh09t7:455_10": "tañca nissesato vajiraṁ khepeti,",
  "tika-abh09t7:455_11": "vajirena ca gatamagge pāsāṇassa puna pākatikabhāvo natthi,",
  "tika-abh09t7:455_12": "evaṁ arahattamaggañāṇassa avajjhakileso nāma natthi,",
  "tika-abh09t7:455_13": "tañca nissesato arahattamaggañāṇaṁ khepeti,",
  "tika-abh09t7:455_14": "tena ca khepite kilese avasiṭṭhakilesābhāvato tassa puna paccudāvattanaṁ nāma natthi,",
  "tika-abh09t7:455_15": "tasmā catutthamagge paññā vajirūpamā vuttā.",
  "tika-abh09t7:455_16": "Paññā eva hettha siyā vijjūpamā,",
  "tika-abh09t7:455_17": "siyā na vattabbā ca hoti.",
  "tika-abh09t7:455_18": "Sesacetasikacittarūpanibbānāni pana sabbāni na vattabbāneva. Dutiyaṁ.",
  "tika-abh09t7:456_0": "Bālesu ṭhitattā,",
  "tika-abh09t7:456_1": "yattha ṭhitā tadupacārena bālā,",
  "tika-abh09t7:456_2": "bālakarattā vā bālā,",
  "tika-abh09t7:456_3": "dvādasākusalacittāni.",
  "tika-abh09t7:456_4": "Idha pana ahirikañca anottappañca bālā nāma.",
  "tika-abh09t7:456_5": "Paṇḍitesu ṭhitattā paṇḍitā,",
  "tika-abh09t7:456_6": "paṇḍitakarattā vā paṇḍitā,",
  "tika-abh09t7:456_7": "ekavīsati kusalacittāni.",
  "tika-abh09t7:456_8": "Idha pana hirī ca ottappañca paṇḍitā nāma.",
  "tika-abh09t7:456_9": "Sesacittarūpanibbānāni na vattabbāni.",
  "tika-abh09t7:456_10": "Sesaṁ suviññeyyameva. Tatiyaṁ.",
  "tika-abh09t7:457_0": "Kaṇhāti kāḷakā,",
  "tika-abh09t7:457_1": "cittassa apabhassarabhāvakaraṇā.",
  "tika-abh09t7:457_2": "Sukkāti odātā,",
  "tika-abh09t7:457_3": "pabhassarabhāvakaraṇā.",
  "tika-abh09t7:457_4": "Sesaṁ sabbaṁ bāladukasadisameva.",
  "tika-abh09t7:457_5": "Catutthaṁ.",
  "tika-abh09t7:458_0": "Idha ceva samparāye ca tapentīti tapanīyā.",
  "tika-abh09t7:458_1": "Na tapanīyā atapanīyā.",
  "tika-abh09t7:458_2": "Sesaṁ bāladukasadisameva. Pañcamaṁ.",
  "tika-abh09t7:459_0": "“Sirivaḍḍhako dhanavaḍḍhako”tiādayo viya vacanamattameva adhikāraṁ katvā pavattā adhivacanā nāma.",
  "tika-abh09t7:459_1": "Nāmadheyyanti tesaṁ tesaṁ dhammānaṁ nāmāni.",
  "tika-abh09t7:459_2": "Tāni catubbidhāni sāmaññanāmaṁ guṇanāmaṁ kittimanāmaṁ opapātikanāmanti.",
  "tika-abh09t7:459_3": "Tattha paṭhamakappikesu mahājanena sammannitvā ṭhapitattā “mahāsammato”ti rañño nāmanti evarūpaṁ sāmaññanāmaṁ nāma.",
  "tika-abh09t7:459_4": "“Dhammakathiko paṁsukūliko kāḷo rasso”ti evarūpaṁ guṇato āgataṁ,",
  "tika-abh09t7:459_5": "“bhagavā arahaṁ sammāsambuddho”tiādīnipi tathāgatassa anekāni nāmasatāni guṇanāmaṁ nāma.",
  "tika-abh09t7:459_6": "Yaṁ pana jātassa kumārassa ñātakā kappetvā pakappetvā “ayaṁ asuko nāmā”ti nāmaṁ karonti,",
  "tika-abh09t7:459_7": "idaṁ kittimanāmaṁ nāma.",
  "tika-abh09t7:459_8": "Yā pana purimapaññatti aparapaññattiyaṁ nipatati,",
  "tika-abh09t7:459_9": "seyyathidaṁ –",
  "tika-abh09t7:459_10": "purimakappepi cando cando eva,",
  "tika-abh09t7:459_11": "etarahipi anāgatepi cando eva.",
  "tika-abh09t7:459_12": "Tathā “sūriyo samuddo pathavī rūpaṁ vedanā saññā saṅkhārā viññāṇaṁ nibbāna”ntievamādi opapātikanāmaṁ nāma.",
  "tika-abh09t7:459_13": "Tāni puna vijjamānapaññatti avijjamānapaññatti vijjamānenaavijjamānapaññatti avijjamānenavijjamānapaññatti",
  "tika-abh09t7:459_14": "vijjamānenavijjamānapaññatti avijjamānenaavijjamānapaññattīti evaṁ nāmapaññattivasena chabbidhāni honti.",
  "tika-abh09t7:460_0": "Tattha paramatthato upalabbhamānā yathāvuttadvāsattatividhā nāmarūpadhammā vijjamānā nāma,",
  "tika-abh09t7:460_1": "tesaṁ pakārehi ñāpanato paññatti vijjamānapaññatti nāma,",
  "tika-abh09t7:460_2": "“cittaṁ phasso pathavī rūpaṁ nibbāna”ntiādayo paramatthavācakā saddā.",
  "tika-abh09t7:460_3": "Upādinnanāmarūpadhamme pana upādāya paññattā sattapuggalaitthipurisadevamanussatiracchānādibhedā,",
  "tika-abh09t7:460_4": "anupādinnarūpadhamme upādāya paññattā bhūmipabbatarukkhasakaṭacandasūriyanakkhattadisākālakasiṇādibhedā",
  "tika-abh09t7:460_5": "ca paramatthato anupalabbhamānā avijjamānā nāma,",
  "tika-abh09t7:460_6": "tesaṁ paññatti avijjamānapaññatti nāma.",
  "tika-abh09t7:460_7": "Tathā “attā bhūmī”tiādayo atthapaññattivācakā saddā ca cittasantativaṇṇupagantiādi vijjamānatthavācakā saddā vijjamānenaavijjamānapaññatti nāma.",
  "tika-abh09t7:460_8": "“Purisassa cittaṁ,",
  "tika-abh09t7:460_9": "meghavaṇṇo”tiādīsu avijjamānenavijjamānapaññatti nāma.",
  "tika-abh09t7:460_10": "“Cittalahutā pathavīgandho”tiādi vijjamānenavijjamānapaññatti nāma.",
  "tika-abh09t7:460_11": "“Manussasarīraṁ rukkhasākhā”tiādi avijjamānenaavijjamānapaññatti nāma.",
  "tika-abh09t7:460_12": "Evaṁ chabbidhāpi cetā adhippāyaṁ viññāpetukāmatācittasamuṭṭhāpitasaviññattisaddānusārena ñātasaṅketassa",
  "tika-abh09t7:460_13": "sotaviññāṇavīthianantaraṁ uppannehi manodvārikaviññāṇehi “imassedaṁ nāma”nti anekasaddesu ekattamāropetvā",
  "tika-abh09t7:460_14": "vavatthāpitā atthābhimukhaṁ namanato pakārehi atthassa ñāpanato “nāmapaññattī”ti vuccanti,",
  "tika-abh09t7:460_15": "tesaṁ adhivacanānaṁ pathā atthā adhivacanapathā,",
  "tika-abh09t7:460_16": "sammutiparamatthabhedā sabbe dhammā saddavacanīyasabhāvā. Chaṭṭhaṁ.",
  "tika-abh09t7:461_0": "Ito paraṁ dve dukā adhivacanadukasadisāva,",
  "tika-abh09t7:461_1": "kevalaṁ padatthamattameva viseso.",
  "tika-abh09t7:461_2": "Tattha abhisaṅkharontīti saṅkhārāti evaṁ niddhāretvā sahetukaṁ katvā vuccamānā nirutti nāma,",
  "tika-abh09t7:461_3": "“takko vitakko saṅkappo”ti evaṁ tena tena pakārena ñāpanato paññatti nāma,",
  "tika-abh09t7:461_4": "yathāvuttanāmapaññattiyova.",
  "tika-abh09t7:461_5": "Na hi adhivacananiruttipaññattīsu atthato kocipi bhedo atthi,",
  "tika-abh09t7:461_6": "nibbattinimittabhedadassanatthaṁ pana nesaṁ vibhāgena padattho dassito.",
  "tika-abh09t7:461_7": "Imesu ca tīsu dukesu paññattisahitā sabbe dhammā labbhanti,",
  "tika-abh09t7:461_8": "anantare nāmarūpaduke paññattirahitāti ime cattāro dukā imesu suttantikadukesu nippadesā,",
  "tika-abh09t7:461_9": "sesā pana aṭṭhatiṁsāpi sappadesāti veditabbā.",
  "tika-abh09t7:461_10": "Sattamaṭṭhamāni.",
  "tika-abh09t7:462_0": "Nāmakaraṇaṭṭhena,",
  "tika-abh09t7:462_1": "namanaṭṭhena,",
  "tika-abh09t7:462_2": "nāmanaṭṭhena ca nāmaṁ,",
  "tika-abh09t7:462_3": "arūpakkhandhanibbānāni.",
  "tika-abh09t7:462_4": "Tāni hi sabbadāpi vedanā saññā saṅkhārā viññāṇaṁ nibbānanti opapātikanāmavasena attano nāmaṁ karontāva pavattanti candasūriyādayo viya.",
  "tika-abh09t7:462_5": "Na hi tesaṁ sāmaññaguṇakittimavasena nāmakaraṇakiccaṁ atthīti.",
  "tika-abh09t7:462_6": "Evaṁ nāmakaraṇaṭṭhena nāmaṁ veditabbaṁ.",
  "tika-abh09t7:462_7": "Ārammaṇābhimukhaṁ pana namanaṭṭhena,",
  "tika-abh09t7:462_8": "aññamaññaṁ tattha nāmanaṭṭhena ca cattāro arūpakkhandhāva nāmaṁ.",
  "tika-abh09t7:462_9": "Nibbānaṁ pana ārammaṇādhipatipaccayatāya attani anavajjadhammānaṁ nāmanaṭṭheneva nāmaṁ veditabbaṁ.",
  "tika-abh09t7:462_10": "Ruppanaṭṭhena rūpaṁ,",
  "tika-abh09t7:462_11": "rūpakkhandho. Navamaṁ.",
  "tika-abh09t7:463_0": "Avijjāti dukkhādipaṭicchādako sabbo moho.",
  "tika-abh09t7:463_1": "Bhavataṇhāti bhavapatthanāvasena pavatto lobho.",
  "tika-abh09t7:463_2": "Tathā appavatto panettha lobho,",
  "tika-abh09t7:463_3": "sesacetasikacittarūpanibbānāni ca na vattabbāni.",
  "tika-abh09t7:463_4": "Ito paraṁ pana evaṁ navattabbavibhāgaṁ adassetvā padatthasarūpamattameva dassayissāma,",
  "tika-abh09t7:463_5": "dassitāvasesā na vattabbāti gahetabbā. Dasamaṁ.",
  "tika-abh09t7:464_0": "Bhavo vuccati sassataṁ.",
  "tika-abh09t7:464_1": "“Bhavissati attā ca loko cā”ti sassatavasena uppajjanakadiṭṭhi bhavadiṭṭhi nāma.",
  "tika-abh09t7:464_2": "Vibhavo vuccati ucchedo.",
  "tika-abh09t7:464_3": "“Na bhavissati attā ca loko cā”ti ucchedavasena uppajjanakadiṭṭhi vibhavadiṭṭhi nāma.",
  "tika-abh09t7:464_4": "Ubhayenāpi micchādiṭṭhi gahitā.",
  "tika-abh09t7:464_5": "Tathā anantaresupi tīsu dukesu.",
  "tika-abh09t7:464_6": "Ekādasamaṁ.",
  "tika-abh09t7:465_0": "Khandhapañcakaṁ “attā ca loko cā”ti gahetvā “sassato attā ca loko cā”ti pavattā diṭṭhi sassatadiṭṭhi nāma.",
  "tika-abh09t7:465_1": "Tathā “ucchijjissatī”ti pavattā diṭṭhi ucchedadiṭṭhi nāma.",
  "tika-abh09t7:465_2": "“Antavā”ti pavattā antavādiṭṭhi nāma.",
  "tika-abh09t7:465_3": "“Anantavā”ti pavattā anantavādiṭṭhi nāma.",
  "tika-abh09t7:465_4": "Pubbantaṁ anugatā brahmajāle vuttanayena atītakoṭṭhāsaṁ ārammaṇaṁ katvā pavattā aṭṭhārasavidhā pubbantānudiṭṭhi nāma.",
  "tika-abh09t7:465_5": "Aparantaṁ anugatā tattheva āgatanayena anāgatakoṭṭhāsaṁ ārammaṇaṁ katvā pavattā catucattālīsavidhā aparantānudiṭṭhi nāma.",
  "tika-abh09t7:465_6": "Ayamettha saṅkhepo,",
  "tika-abh09t7:465_7": "vitthāro pana brahmajāle,",
  "tika-abh09t7:465_8": "tadaṭṭhakathāya ca veditabbo.",
  "tika-abh09t7:465_9": "Dvādasamaterasamacuddasamāni.",
  "tika-abh09t7:466_0": "Ahirikadukaṁ, hiridukañca suviññeyyameva. Pañcadasamasoḷasamāni.",
  "tika-abh09t7:467_0": "Dukkhaṁ vaco etasmiṁ vippaṭikūlagāhimhi vipaccanīkasāte anādare puggaleti dubbaco,",
  "tika-abh09t7:467_1": "sahadhammikaṁ dassetvā ovadiyamāne anādarakārako puggalo,",
  "tika-abh09t7:467_2": "tassa kammaṁ dovacassaṁ,",
  "tika-abh09t7:467_3": "tassa bhāvo dovacassatā,",
  "tika-abh09t7:467_4": "anādaravasena pavattā dve paṭighacittā,",
  "tika-abh09t7:467_5": "taṁsampayuttā ca.",
  "tika-abh09t7:467_6": "Pāpā assaddhādayo puggalā etassa mittāti pāpamitto,",
  "tika-abh09t7:467_7": "tassa bhāvo pāpamittatā,",
  "tika-abh09t7:467_8": "pāpapuggalesu daḷhabhattivasena,",
  "tika-abh09t7:467_9": "kāyacittehi taṁsevanātanninnatāvasena ca pavattāni aṭṭha lobhacittāni.",
  "tika-abh09t7:467_10": "Sattarasamaṁ.",
  "tika-abh09t7:468_0": "Sovacassatā,",
  "tika-abh09t7:468_1": "kalyāṇamittatā ca vuttapaṭipakkhavasena veditabbā.",
  "tika-abh09t7:468_2": "Atthato pana tathāpavattāni sahetukakāmāvacarakusalakiriyacittāni.",
  "tika-abh09t7:468_3": "Aṭṭhārasamaṁ.",
  "tika-abh09t7:469_0": "Pañcasu,",
  "tika-abh09t7:469_1": "sattasu vā āpattīsu kusalabhāvo āpattikusalatā,",
  "tika-abh09t7:469_2": "saha vatthunā tāsaṁ āpattīnaṁ āpajjanaparicchedajānanavasena pavattā kāmāvacarajavanapaññā.",
  "tika-abh09t7:469_3": "Āpattīhi vuṭṭhāne kusalabhāvo āpattivuṭṭhānakusalatā,",
  "tika-abh09t7:469_4": "vuṭṭhānavidhānena saddhiṁ āpattivuṭṭhānaparicchedajānanavasena pavattā yathāvuttacittasampayuttapaññāva.",
  "tika-abh09t7:469_5": "Ekūnavīsatimaṁ.",
  "tika-abh09t7:470_0": "Samāpajjitabbato samāpatti,",
  "tika-abh09t7:470_1": "tāsu lokiyalokuttarāsu savitakkasavicārādīsu samāpattīsu kusalatā samāpattikusalatā,",
  "tika-abh09t7:470_2": "saha parikammena appanāparicchedajānanavasena pavattā paññā.",
  "tika-abh09t7:470_3": "Samāpattīhi vuṭṭhāne kusalabhāvo samāpattivuṭṭhānakusalatā,",
  "tika-abh09t7:470_4": "yathāparicchinnakāleyeva tāhi vuṭṭhānakapaññā kāmāvacarajavanapaññāva.",
  "tika-abh09t7:470_5": "Vīsatimaṁ.",
  "tika-abh09t7:471_0": "Aṭṭhārasasu dhātūsu kusalabhāvo dhātukusalatā,",
  "tika-abh09t7:471_1": "savanadhāraṇapaṭivedhapaccavekkhaṇapaññā.",
  "tika-abh09t7:471_2": "Tāsaññeva dhātūnaṁ manasikāre kusalabhāvo manasikārakusalatā,",
  "tika-abh09t7:471_3": "tāsaṁ sammasanapaṭivedhapaccavekkhaṇapaññā.",
  "tika-abh09t7:471_4": "Esa nayo āyatanakusalatāyapi.",
  "tika-abh09t7:471_5": "Tattha hi savanadhāraṇapaccavekkhaṇā kāmāvacarāva,",
  "tika-abh09t7:471_6": "paṭivedho lokuttarova,",
  "tika-abh09t7:471_7": "sammasanaṁ kāmāvacaralokuttaraṁ.",
  "tika-abh09t7:471_8": "Aññamaññaṁ paṭicca sahitaṁ phalaṁ uppādetīti paṭiccasamuppādo,",
  "tika-abh09t7:471_9": "avijjādīhi niddiṭṭho paccayasamūho,",
  "tika-abh09t7:471_10": "tasmiṁ dvādasaṅge anulomapaṭiccasamuppāde kusalabhāvo paṭiccasamuppādakusalatā,",
  "tika-abh09t7:471_11": "“iminā paccayena idaṁ hotī”ti jānanavasena pavattā lokiyajavanapaññāva.",
  "tika-abh09t7:471_12": "Ekavīsatimadvāvīsatimāni.",
  "tika-abh09t7:472_0": "Tiṭṭhati ettha phalaṁ tadāyattavuttitāyāti ṭhānaṁ, kāraṇaṁ,",
  "tika-abh09t7:472_1": "tasmiṁ ṭhāne kusalatā ṭhānakusalatā.",
  "tika-abh09t7:472_2": "Na ṭhāne kusalatā aṭṭhānakusalatā.",
  "tika-abh09t7:472_3": "Tevīsatimaṁ.",
  "tika-abh09t7:473_0": "Ujubhāvo ajjavo. Mudubhāvo maddavo. Kāyacittujukatāmudukatādvayaṁ. Catuvīsatimaṁ.",
  "tika-abh09t7:474_0": "Adhivāsanasaṅkhātā khamanaṁ khanti,",
  "tika-abh09t7:474_1": "tathāpavattakāmāvacarajavanāni.",
  "tika-abh09t7:474_2": "Pāpato suṭṭhu orato viratoti sorato,",
  "tika-abh09t7:474_3": "tassa bhāvo soraccaṁ.",
  "tika-abh09t7:474_4": "Kāyavacīmanosaṁvarasīlasaṅkhātāni lokiyalokuttarajavanāni.",
  "tika-abh09t7:474_5": "Pañcavīsatimaṁ.",
  "tika-abh09t7:475_0": "Sammodakapiyavāditāsaṅkhāto sakhilabhāvo sākhalyaṁ,",
  "tika-abh09t7:475_1": "yathā parehi saddhiṁ attano chiddaṁ vivaraṁ na hoti,",
  "tika-abh09t7:475_2": "evaṁ dhammāmisehi paṭisantharaṇaṁ paṭicchādanaṁ paṭisanthāro.",
  "tika-abh09t7:475_3": "Āgantukassa hi paccuggamanapattacīvarapaṭiggahaṇaāsanadānabījanapādadhovanamakkhanādinā,",
  "tika-abh09t7:475_4": "pānīyena āpucchanena,",
  "tika-abh09t7:475_5": "kāle āgatassa yāguādīnaṁ,",
  "tika-abh09t7:475_6": "vikāle pānakādīnañca dānena,",
  "tika-abh09t7:475_7": "punadivase piṇḍāya caraṇaṭṭhānadassanapavesananikkhamanakālārocanādinā ca pabbajitā,",
  "tika-abh09t7:475_8": "gahaṭṭhānañca vinaye āgatanayena yathānurūpaṁ āmisapaṭisanthāro kātabbo.",
  "tika-abh09t7:475_9": "Āgantukaṁ pana upasaṅkamitvā “tumhe katarabhāṇakā”ti apucchitvā “ācariyupajjhāyā vo kataraṁ ganthaṁ vaḷañjentī”ti",
  "tika-abh09t7:475_10": "pucchitvā tassa visaye pañhapucchanena sace na sakkoti,",
  "tika-abh09t7:475_11": "sayaṁ kathetvā dānena,",
  "tika-abh09t7:475_12": "dhammakathanapañhavissajjanakammaṭṭhānakathanakukkuccadiṭṭhivinodanādinā,",
  "tika-abh09t7:475_13": "parivāsādivinayakammakaraṇena,",
  "tika-abh09t7:475_14": "pabbājanaupasampadādinā ca dhammapaṭisanthāro kātabbo.",
  "tika-abh09t7:475_15": "Ayamettha saṅkhepo,",
  "tika-abh09t7:475_16": "vitthārato panāyaṁ saddhiṁ ānisaṁsadīpakavatthūhi aṭṭhasāliniyaṁ ñātabbo.",
  "tika-abh09t7:475_17": "Etasmiṁ duvidhe paṭisanthāre kusalabhāvo paṭisanthārakusalatā,",
  "tika-abh09t7:475_18": "tathāpavattakāmāvacarajavanāni eva.",
  "tika-abh09t7:475_19": "Chabbīsatimaṁ.",
  "tika-abh09t7:476_0": "Indriyesu manacchaṭṭhesu āpāthagatarūpādīsu ārammaṇesu nimittagahaṇādinā indriyasaṁvarabhedasaṅkhāto aguttadvārabhāvo indriyesu aguttadvāratā.",
  "tika-abh09t7:476_1": "Paṭiggahaṇaparibhogavasena bhojane mattaṁ ajānanabhāvo bhojane amattaññutā,",
  "tika-abh09t7:476_2": "tathāpavattaakusalacittāni.",
  "tika-abh09t7:476_3": "Sattavīsatimaṁ.",
  "tika-abh09t7:477_0": "Anantaradukepi vuttapaṭipakkhavasena kāmāvacarasahetukakusalakiriyacittāni veditabbāni.",
  "tika-abh09t7:477_1": "Aṭṭhavīsatimaṁ.",
  "tika-abh09t7:478_0": "Sativippavāsasaṅkhāto muṭṭhasatibhāvo muṭṭhassaccaṁ,",
  "tika-abh09t7:478_1": "sabbe akusalā dhammā,",
  "tika-abh09t7:478_2": "asampajānanabhāvo asampajaññaṁ, moho.",
  "tika-abh09t7:478_3": "Ekūnatiṁsatimaṁ.",
  "tika-abh09t7:479_0": "Anantaraduke catubhūmikā satipaññāva vuttā. Tiṁsatimaṁ.",
  "tika-abh09t7:480_0": "Appaṭisaṅkhāne appaṭivānasaṅkhāte akampiyaṭṭhena yonisodassanasaṅkhātaṁ paṭisaṅkhānameva balanti paṭisaṅkhānabalaṁ,",
  "tika-abh09t7:480_1": "kāmāvacarapaññāva.",
  "tika-abh09t7:480_2": "Sattabojjhaṅgādibhāvanāvasena pavattā catubhūmakadhammā bhāvanābalaṁ.",
  "tika-abh09t7:480_3": "Ekatiṁsatimaṁ.",
  "tika-abh09t7:481_0": "Paccanīkadhamme sametīti samatho,",
  "tika-abh09t7:481_1": "so tividho cittasamatho adhikaraṇasamatho sabbasaṅkhārasamathoti.",
  "tika-abh09t7:481_2": "Tattha ca pubbabhāgāsu aṭṭhasamāpattīsu ekaggatā cittasamatho nāma,",
  "tika-abh09t7:481_3": "sammukhāvinayādi sattavidho adhikaraṇasamatho nāma,",
  "tika-abh09t7:481_4": "nibbānaṁ sabbasaṅkhārasamatho nāma.",
  "tika-abh09t7:481_5": "Idha pana catubhūmako samādhi adhippeto.",
  "tika-abh09t7:481_6": "Aniccādivasena vividhenākārena passatīti vipassanā,",
  "tika-abh09t7:481_7": "lokiyalokuttarā vipassanāpaññāva.",
  "tika-abh09t7:481_8": "Bāttiṁsatimaṁ.",
  "tika-abh09t7:482_0": "Samathova taṁ ākāraṁ gahetvā puna pavattetabbassa samathassa nimittanti samathanimittaṁ.",
  "tika-abh09t7:482_1": "Paggāhanimittepi eseva nayo.",
  "tika-abh09t7:482_2": "Catubhūmakasamādhivīriyāni eva.",
  "tika-abh09t7:482_3": "Tettiṁsatimaṁ.",
  "tika-abh09t7:483_0": "Anantaradukepi vīriyasamādhī eva vuttā. Catuttiṁsatimaṁ.",
  "tika-abh09t7:484_0": "Sīlavināsikā asaṁvarasaṅkhātā sīlassa vipattīti sīlavipatti,",
  "tika-abh09t7:484_1": "tathāpavattā akusaladhammā.",
  "tika-abh09t7:484_2": "Sammādiṭṭhiyā vipatti diṭṭhivipatti,",
  "tika-abh09t7:484_3": "micchādiṭṭhi eva.",
  "tika-abh09t7:484_4": "Pañcatiṁsatimaṁ.",
  "tika-abh09t7:485_0": "Soraccameva sīlassa sampādanato sīlaparipūraṇato sīlassa sampadāti sīlasampadā.",
  "tika-abh09t7:485_1": "Diṭṭhipāripūribhūtaṁ ñāṇameva diṭṭhiyā sampadāti diṭṭhisampadā.",
  "tika-abh09t7:485_2": "Catubhūmakā sīlapaññāva.",
  "tika-abh09t7:485_3": "Tathā anantaradukepi.",
  "tika-abh09t7:485_4": "Chattiṁsatimaṁ.",
  "tika-abh09t7:486_0": "Visuddhibhāvaṁ sampattā sīlasaṅkhātā sīlassa visuddhi sīlavisuddhi.",
  "tika-abh09t7:486_1": "Nibbānasaṅkhātaṁ visuddhiṁ pāpetuṁ samatthā dassanasaṅkhātā diṭṭhiyā visuddhi diṭṭhivisuddhi.",
  "tika-abh09t7:486_2": "Sattattiṁsatimaṁ.",
  "tika-abh09t7:487_0": "Kammassakatāsaccānulomikamaggaphalasampayuttapaññā diṭṭhi visuddhi nāma.",
  "tika-abh09t7:487_1": "Yathādiṭṭhissa tadanurūpaṁ padhānaṁ yathādiṭṭhissa ca padhānaṁ nāma.",
  "tika-abh09t7:487_2": "Aṭṭhatiṁsatimaṁ.",
  "tika-abh09t7:488_0": "Saṁvegajanakāni jātijarābyādhimaraṇasaṅkhātāni kāraṇāni saṁvejanīyaṭṭhānāni nāma,",
  "tika-abh09t7:488_1": "tesu jātiādipaṭiccasamuppannabhayasaṅkhātaṁ saṁvijanaṁ saṁvego nāma,",
  "tika-abh09t7:488_2": "tathāpavattakusalādi eva.",
  "tika-abh09t7:488_3": "Evaṁ saṁvegajātassa yoniso upāyena padhānaṁ saṁviggassa yoniso padhānaṁ,",
  "tika-abh09t7:488_4": "lokiyalokuttaravīriyameva.",
  "tika-abh09t7:488_5": "Ekūnacattālīsatimaṁ.",
  "tika-abh09t7:489_0": "Kusaladhammapūraṇe asantuṭṭhibhāvo asantuṭṭhitā.",
  "tika-abh09t7:489_1": "Yo pana dānaṁ datvā tato tena asantuṭṭho hutvā saraṇagamanaṁ ākaṅkhati,",
  "tika-abh09t7:489_2": "tato pañcasīlādiṁ,",
  "tika-abh09t7:489_3": "pabbajjaṁ,",
  "tika-abh09t7:489_4": "buddhavacanānaṁ uggaṇhanaṁ,",
  "tika-abh09t7:489_5": "samathavipassanaṁ,",
  "tika-abh09t7:489_6": "tato tenāpi asantuṭṭho anukkamena arahattaṁ gaṇhāti,",
  "tika-abh09t7:489_7": "ayaṁ asantuṭṭhitā kusalesu dhammesu.",
  "tika-abh09t7:489_8": "Adhikusaladhammānaṁ bhāvanāya ukkaṇṭhamāno padhānaṁ paṭivāpeti nivattāpetīti paṭivāni,",
  "tika-abh09t7:489_9": "na paṭivāni appaṭivāni,",
  "tika-abh09t7:489_10": "tassa bhavo appaṭivānitā.",
  "tika-abh09t7:489_11": "Arahattaṁ appatvā padhānasmiṁ anivattanatā anosakkanatā,",
  "tika-abh09t7:489_12": "tathāpavattalokiyalokuttarakusalā dhammā.",
  "tika-abh09t7:489_13": "Cattālīsatimaṁ.",
  "tika-abh09t7:490_0": "Vijānanato vijjā,",
  "tika-abh09t7:490_1": "pubbenivāsacutūpapātaāsavakkhayañāṇāni.",
  "tika-abh09t7:490_2": "Vimuccanato vimutti,",
  "tika-abh09t7:490_3": "aṭṭha samāpattiyo,",
  "tika-abh09t7:490_4": "nibbānañca.",
  "tika-abh09t7:490_5": "Aṭṭha samāpattiyo hi ārammaṇe adhimuccanato,",
  "tika-abh09t7:490_6": "sayaṁ vikkhambhitakilesehi vimuccanaṭṭhena ca vimuttīti vuttā,",
  "tika-abh09t7:490_7": "nibbānaṁ pana sabbakilesehi accantavimuccanaṭṭhena.",
  "tika-abh09t7:490_8": "Ekacattālīsatimaṁ.",
  "tika-abh09t7:491_0": "Kilesakkhayakaresu catūsu ariyamaggesu ñāṇaṁ khaye ñāṇaṁ nāma.",
  "tika-abh09t7:491_1": "Paṭisandhivasena anuppādabhūte taṁtaṁmaggavajjhakilesānaṁ anuppādapariyosāne uppannaariyaphale ñāṇaṁ anuppāde ñāṇaṁ nāma.",
  "tika-abh09t7:491_2": "Sesaṁ sabbattha suviññeyyameva.",
  "tika-abh09t7:491_3": "Dvācattālīsatimaṁ.",
  "tika-abh09t7:492_0": "Suttantikadukamātikatthavaṇṇanā niṭṭhitā.",
  "tika-abh09t7:493_0": "Mohavicchedaniyā abhidhammamātikatthavaṇṇanāya",
  "tika-abh09t7:494_0": "Dhammasaṅgaṇīmātikatthavaṇṇanā niṭṭhitā."
}