{
  "tika-s0105t1:0_0": "3. Ambaṭṭhasuttavaṇṇanā",
  "tika-s0105t1:1_0": "Addhānagamanavaṇṇanā",
  "tika-s0105t1:2_0": "254.",
  "tika-s0105t1:2_1": "Evaṁ sāmaññaphalasuttaṁ saṁvaṇṇetvā idāni ambaṭṭhasuttaṁ saṁvaṇṇento yathānupubbaṁ saṁvaṇṇokāsassa pattabhāvaṁ vibhāvetuṁ,",
  "tika-s0105t1:2_2": "sāmaññaphalasuttassānantaraṁ saṅgītassa suttassa ambaṭṭhasuttabhāvaṁ pakāsetuṁ “evaṁ me sutaṁ…pe…",
  "tika-s0105t1:2_3": "kosalesūti ambaṭṭhasutta”nti āha.",
  "tika-s0105t1:2_4": "Evamīdisesu.",
  "tika-s0105t1:2_5": "Itisaddo cettha ādiattho,",
  "tika-s0105t1:2_6": "padatthavipallāsajotako pana itisaddo luttaniddiṭṭho,",
  "tika-s0105t1:2_7": "ādisaddalopo vā esa,",
  "tika-s0105t1:2_8": "upalakkhaṇaniddeso vā.",
  "tika-s0105t1:2_9": "Apubbapadavaṇṇanā nāma heṭṭhā aggahitatāya apubbassa padassa atthavibhajanā.",
  "tika-s0105t1:2_10": "“Hitvā punappunāgata-matthaṁ atthaṁ pakāsayissāmī”ti hi vuttaṁ,",
  "tika-s0105t1:2_11": "“anupubbapadavaṇṇanā”ti katthaci pāṭho,",
  "tika-s0105t1:2_12": "so ayuttova ṭīkāya anuddhaṭattā,",
  "tika-s0105t1:2_13": "tathā asaṁvaṇṇitattā ca.",
  "tika-s0105t1:3_0": "“Rājakumārā gottavasena kosalā nāmā”ti ācariyena vuttaṁ.",
  "tika-s0105t1:3_1": "Akkharacintakā pana vadanti “kosaṁ lanti gaṇhanti,",
  "tika-s0105t1:3_2": "kusalaṁ vā pucchantīti kosalā”ti.",
  "tika-s0105t1:3_3": "Janapadinoti janapadavanto,",
  "tika-s0105t1:3_4": "janapadassa vā issarā.",
  "tika-s0105t1:3_5": "“Kosalā nāma rājakumārā”ti vutteyeva siddhepi “janapadino”ti vacanaṁ santesupi aññesu taṁtaṁnāmapaññātesu",
  "tika-s0105t1:3_6": "tattha nivasantesu janapadibhāvato tesameva nivasanamupādāya janapadassāyaṁ samaññāti dassanatthaṁ.",
  "tika-s0105t1:3_7": "“Tesaṁ nivāso”ti iminā “kosalānaṁ nivāsā kosalā”ti taddhitaṁ dasseti.",
  "tika-s0105t1:3_8": "“Ekopi janapado”ti iminā pana saddatoyevetaṁ puthuvacanaṁ,",
  "tika-s0105t1:3_9": "atthato panesa eko evāti vibhāveti.",
  "tika-s0105t1:3_10": "Api-saddo cettha anuggahe,",
  "tika-s0105t1:3_11": "tena kāmaṁ ekoyevesa janapado,",
  "tika-s0105t1:3_12": "tathāpi iminā kāraṇena puthuvacanamupapannanti anuggaṇhāti.",
  "tika-s0105t1:3_13": "Yadi ekova janapado,",
  "tika-s0105t1:3_14": "kathaṁ tattha bahuvacananti āha “ruḷhisaddenā”tiādi,",
  "tika-s0105t1:3_15": "ruḷhisaddattā bahuvacanamupapannanti vuttaṁ hoti.",
  "tika-s0105t1:3_16": "Nissitesu payuttassa puthuvacanassa,",
  "tika-s0105t1:3_17": "puthubhāvassa vā nissaye abhiniropanā idha ruḷhi,",
  "tika-s0105t1:3_18": "tena vuttaṁ ācariyena idha ceva aññattha ca majjhimāgamaṭīkādīsu “akkharacintakā hi īdisesu ṭhānesu yutte viya īdisaliṅgavacanāni icchanti,",
  "tika-s0105t1:3_19": "ayamettha ruḷhi yathā ‘aññatthāpi kurūsu viharati,",
  "tika-s0105t1:3_20": "aṅgesu viharatī’ti cā”ti.",
  "tika-s0105t1:3_21": "Keci pana kosalanāmābhiniropanamicchanti,",
  "tika-s0105t1:3_22": "ayuttametaṁ puthuvacanassa appayujjitabbattā.",
  "tika-s0105t1:3_23": "Nāmābhiniropanāya hi ekavacanampi bhavati yathā “sīho gāyatī”ti.",
  "tika-s0105t1:3_24": "Tabbisesitepi janapadasadde jātisaddattā ekavacanameva.",
  "tika-s0105t1:3_25": "Tenāha “tasmiṁ kosalesu janapade”ti,",
  "tika-s0105t1:3_26": "kosalanāmake tasmiṁ janapadeti attho.",
  "tika-s0105t1:3_27": "Abhūtato hi vohāramattaṁ ruḷhi,",
  "tika-s0105t1:3_28": "bhūtatoyeva attho vinicchinitabbo.",
  "tika-s0105t1:3_29": "Yathā hi –",
  "tika-s0105t1:4_0": "“Santi puttā videhānaṁ, dīghāvu raṭṭhavaḍḍhano;",
  "tika-s0105t1:5_0": "Te rajjaṁ kārayissanti, mithilāyaṁ pajāpatī”ti. ādīsu –",
  "tika-s0105t1:6_0": "Taṁputtasaṅkhātassa ekatthassa ruḷhivasena “puttā”ti bahuvacanapayogo,",
  "tika-s0105t1:6_1": "tathā idhāpi tannivāsasaṅkhātassa ekatthassa ruḷhivasena “kosalesū”ti bahuvacanapayogo hoti.",
  "tika-s0105t1:6_2": "Yathā ca “pāṇaṁ na haññe,",
  "tika-s0105t1:6_3": "na ca’dinnamādiye”tiādīsu jātivasena bahvatthānamekavacanapayogo,",
  "tika-s0105t1:6_4": "tathā idhāpi jātivasena avayavappabhedena bahvatthassa “janapade”ti ekavacanapayogo hoti.",
  "tika-s0105t1:6_5": "Vuttañca ācariyena majjhimāgamaṭīkāyaṁ “tabbisesanepi janapadasadde jātisadde ekavacanameva.",
  "tika-s0105t1:6_6": "Tenāha ‘tasmiṁ aṅgesu janapade’ti”.",
  "tika-s0105t1:7_0": "Evaṁ ruḷhivasena bahumhi viya vattabbe bahuvacanaṁ dassetvā idāni bahvatthavasena bahumpi eva vattabbe bahuvacanaṁ dassento “porāṇā panāhū”tiādimāha.",
  "tika-s0105t1:7_1": "Pana-saddo cettha visesatthajotano,",
  "tika-s0105t1:7_2": "tena puthuatthavisayatāya evetaṁ puthuvacanaṁ,",
  "tika-s0105t1:7_3": "na ruḷhivasenāti vakkhamānaṁ visesaṁ joteti.",
  "tika-s0105t1:7_4": "So hi padeso tiyojanasataparimāṇatāya bahuppabhedoti,",
  "tika-s0105t1:7_5": "imasmiṁ pana naye tesu kosalesu janapadesūti attho veditabbo.",
  "tika-s0105t1:7_6": "Mahāpanādanti mahāpanādajātaka surucijātakesu āgataṁ surucino nāma videharañño puttaṁ mahāpanādanāmakaṁ rājakumāraṁ.",
  "tika-s0105t1:7_7": "Nānānāṭakānīti bhaṇḍukaṇḍapaṇḍukaṇḍapamukhāni chasatasahassāni nānāvidhanāṭakāni,",
  "tika-s0105t1:7_8": "katthaci pana ādisaddopi diṭṭho,",
  "tika-s0105t1:7_9": "so jātakaṭṭhakathāyaṁ na dissati,",
  "tika-s0105t1:7_10": "yadi ca dissati,",
  "tika-s0105t1:7_11": "tena naṭalaṅghakādīnaṁ saṅgaho daṭṭhabbo.",
  "tika-s0105t1:7_12": "Sitamattampīti mihitamattampi.",
  "tika-s0105t1:7_13": "Tassa kira dibbanāṭakānaṁ anantarabhaveyeva diṭṭhattā manussanāṭakānaṁ naccaṁ amanuññaṁ ahosi.",
  "tika-s0105t1:7_14": "Naṅgalānipi chaḍḍetvāti kasikammappahānavasena naṅgalāni pahāya,",
  "tika-s0105t1:7_15": "nidassanamattañcetaṁ.",
  "tika-s0105t1:7_16": "Na hi kevalaṁ kassakā eva,",
  "tika-s0105t1:7_17": "atha kho aññepi ubhayaraṭṭhavāsino manussā attano attano kiccaṁ pahāya tasmiṁ maṅgalaṭṭhāne sannipatiṁsu.",
  "tika-s0105t1:7_18": "Tadā kira mahāpanādakumārassa pāsādamaṅgalaṁ,",
  "tika-s0105t1:7_19": "chattamaṅgalaṁ,",
  "tika-s0105t1:7_20": "āvāhamaṅgalanti tīṇi maṅgalāni ekato akaṁsu,",
  "tika-s0105t1:7_21": "kāsivideharaṭṭhavāsinopi tattha sannipatitvā atirekasattavassāni chaṇamanubhaviṁsūti,",
  "tika-s0105t1:7_22": "adhunā pana “naṅgalādīnī”ti pāṭho dissati,",
  "tika-s0105t1:7_23": "so na porāṇapāṭho ṭīkāyamanuddhaṭattā.",
  "tika-s0105t1:8_0": "Mahājanakāye sannipatiteti keci “pahaṁsanavidhiṁ dassetvā rājakumāraṁ hāsāpessāmā”ti,",
  "tika-s0105t1:8_1": "keci “taṁ kīḷanaṁ passissāmā”ti evaṁ mahājanasamūhe sannipatite.",
  "tika-s0105t1:8_2": "Atulambābhiruhanadārucitakapavesanādi nānākīḷāyo dassetvā.",
  "tika-s0105t1:8_3": "Sakkapesito kira dibbanāṭako rājaṅgaṇe ākāse ṭhatvā upaḍḍhabhāgaṁ nāma dasseti,",
  "tika-s0105t1:8_4": "ekova hattho, eko pādo,",
  "tika-s0105t1:8_5": "ekaṁ akkhi,",
  "tika-s0105t1:8_6": "ekā dāṭhā naccati calati,",
  "tika-s0105t1:8_7": "upaḍḍhaṁ phandati,",
  "tika-s0105t1:8_8": "sesaṁ niccalamahosi,",
  "tika-s0105t1:8_9": "taṁ disvā mahāpanādo thokaṁ hasitamakāsi,",
  "tika-s0105t1:8_10": "imamatthaṁ sandhāya “so dibbanāṭakaṁ dassetvā hasāpesī”ti vuttaṁ.",
  "tika-s0105t1:8_11": "Suhajjā nāma vissāsikā “suṭṭhu hadayametesa”nti katvā.",
  "tika-s0105t1:8_12": "Ādisaddena ñātakaparijanādīnaṁ saṅgaho.",
  "tika-s0105t1:8_13": "Tasmāti tathā vacanato.",
  "tika-s0105t1:8_14": "Taṁ kusalanti vacanaṁ upādāyāti ettha “kacci kusalaṁ?",
  "tika-s0105t1:8_15": "Āma kusala”nti vacanapaṭivacanavasena pavattakusalavāditāya te manussā ādito “kusalā”ti samaññaṁ labhiṁsu,",
  "tika-s0105t1:8_16": "tesaṁ kusalānaṁ issarāti rājakumārā kosalā nāma jātā,",
  "tika-s0105t1:8_17": "tesaṁ nivāsaṭṭhānatāya pana padeso kosalāti pubbe vuttanayameva.",
  "tika-s0105t1:8_18": "Tenāha “so padeso kosalāti vuccatī”ti.",
  "tika-s0105t1:8_19": "Evaṁ majjhimāgamaṭīkāyaṁ ācariyeneva vuttaṁ.",
  "tika-s0105t1:8_20": "Tatrāyamadhippāyo siyā –",
  "tika-s0105t1:8_21": "“so padeso kosalāti vuccatī”ti saññīsaññā yathākkamaṁ ekavacanabahuvacanavasena vuttattā purimanaye viya idhāpi ruḷhivaseneva bahuvacanaṁ hoti.",
  "tika-s0105t1:8_22": "Rājakumārānaṁ nāmalābhahetumattañhettha visesoti.",
  "tika-s0105t1:8_23": "Idha pana ācariyena evaṁ vuttaṁ so padesoti padesasāmaññato vuttaṁ,",
  "tika-s0105t1:8_24": "vacanavipallāsena vā,",
  "tika-s0105t1:8_25": "te padesāti attho.",
  "tika-s0105t1:8_26": "Kosalāti vuccati kusalā eva kosalāti katvā”ti tatrāyamadhippāyo siyā –",
  "tika-s0105t1:8_27": "so padesoti jātisaddavasena,",
  "tika-s0105t1:8_28": "vacanavipallāsena vā vuttattā puthuatthavisayatāya eva bahuvacanaṁ hoti.",
  "tika-s0105t1:8_29": "Padesassa nāmalābhahetu hettha visesoti.",
  "tika-s0105t1:8_30": "“Kusala”nti hi vacanamupādāya ruḷhināmavasena vuttanayena kosalā yathā “yevāpanakaṁ,",
  "tika-s0105t1:8_31": "natumhākavaggo”ti.",
  "tika-s0105t1:8_32": "Apica vacanapaṭivacanavasena “kusala”nti vadanti etthāti kosalā.",
  "tika-s0105t1:8_33": "Vicitrā hi taddhitavuttīti.",
  "tika-s0105t1:8_34": "Kusalanti ca ārogyaṁ “kacci nu bhoto kusalaṁ,",
  "tika-s0105t1:8_35": "kacci bhoto anāmaya”ntiādīsu viya,",
  "tika-s0105t1:8_36": "kacci tumhākaṁ ārogyaṁ hotīti attho,",
  "tika-s0105t1:8_37": "chekaṁ vā “kusalā naccagītassa,",
  "tika-s0105t1:8_38": "sikkhitā cāturitthiyo”tiādīsu viya,",
  "tika-s0105t1:8_39": "kacci tesaṁ nāṭakānaṁ chekatā hotīti attho.",
  "tika-s0105t1:9_0": "Caraṇaṁ cārikā,",
  "tika-s0105t1:9_1": "caraṇaṁ vā cāro,",
  "tika-s0105t1:9_2": "so eva cārikā,",
  "tika-s0105t1:9_3": "tayidaṁ maggagamanameva idhādhippetaṁ,",
  "tika-s0105t1:9_4": "na cuṇṇikagamanamattanti dassetuṁ “addhānagamana”nti vuttaṁ,",
  "tika-s0105t1:9_5": "bhāvanapuṁsakañcetaṁ,",
  "tika-s0105t1:9_6": "addhānagamanasaṅkhātāya cārikāya caramānoti vuttaṁ hoti,",
  "tika-s0105t1:9_7": "abhedepi vā bhedavohārena vuttaṁ yathā “divāvihāraṁ nisīdī”ti,",
  "tika-s0105t1:9_8": "addhānagamanasaṅkhātaṁ cārikaṁ caramāno,",
  "tika-s0105t1:9_9": "caraṇaṁ karontoti attho.",
  "tika-s0105t1:9_10": "Sabbatthako hi karabhūdhātūnamatthoti.",
  "tika-s0105t1:9_11": "“Addhānamagga”ntipi katthaci pāṭho,",
  "tika-s0105t1:9_12": "so na sundaro.",
  "tika-s0105t1:9_13": "Na hi cārikāsaddo maggavācakoti.",
  "tika-s0105t1:9_14": "Idāni taṁ vibhāgena dassetvā idhādhippetaṁ niyamento “cārikā ca nāmesā”tiādimāha.",
  "tika-s0105t1:9_15": "Sāvakānampi ruḷhivasena cārikāya sambhavato tato viseseti “bhagavato”ti iminā.",
  "tika-s0105t1:9_16": "Tathā hi majjhimāgamaṭṭhakathāyaṁ vuttaṁ “cārikaṁ caramānoti ettha kiñcāpi ayaṁ cārikā nāma mahājanasaṅgahatthaṁ buddhānaṁyeva labbhati,",
  "tika-s0105t1:9_17": "buddhe upādāya pana ruḷhisaddena sāvakānampi vuccati kilañjādīhi katabījanīpi tālavaṇṭaṁ viyā”ti.",
  "tika-s0105t1:9_18": "Dūrepīti ettha pi-saddena,",
  "tika-s0105t1:9_19": "api-saddena vā nātidūrepīti sampiṇḍanaṁ tatthāpi cārikāsambhavato.",
  "tika-s0105t1:9_20": "Bodhaneyyapuggalanti catusaccapaṭivedhavasena bodhanārahapuggalaṁ.",
  "tika-s0105t1:9_21": "Sahasā gamananti sīghagamanaṁ.",
  "tika-s0105t1:9_22": "“Mahākassapassa paccuggamanādīsū”ti vuttameva sarūpato dasseti “bhagavā hī”tiādinā.",
  "tika-s0105t1:9_23": "Paccuggacchantoti paṭimukhaṁ gacchanto,",
  "tika-s0105t1:9_24": "paccuṭṭhahantoti attho.",
  "tika-s0105t1:9_25": "“Tathā”ti iminā “tiṁsayojana”nti padamanukaḍḍhati.",
  "tika-s0105t1:9_26": "Pakkusāti nāma gandhārarājā.",
  "tika-s0105t1:9_27": "Mahākappino nāma kukkuṭavatīrājā.",
  "tika-s0105t1:9_28": "Dhaniyo nāma koraṇḍaseṭṭhiputto gopo.",
  "tika-s0105t1:10_0": "Evaṁ dhammagarutākittanamukhena mahākassapapaccuggamanādīni ekadesena dassetvā idāni vanavāsitissasāmaṇerassa",
  "tika-s0105t1:10_1": "vatthuṁ vitthāretvā cārikaṁ dassetuṁ “ekadivasa”ntiādi āraddhaṁ.",
  "tika-s0105t1:10_2": "Ko panesa tissasāmaṇero nāma?",
  "tika-s0105t1:10_3": "Sāvatthiyaṁ dhammasenāpatino upaṭṭhākakule jāto mahāpuñño “piṇḍapātadāyakatisso,",
  "tika-s0105t1:10_4": "kambaladāyakatisso”ti ca pubbe laddhanāmo pacchā “vanavāsitisso”ti pākaṭo khīṇāsavasāmaṇero.",
  "tika-s0105t1:10_5": "Vitthāro dhammapade.",
  "tika-s0105t1:10_6": "Ākāsagāmīhi saddhiṁ ākāseneva gantukāmo bhagavā “chaḷabhiññānaṁ ārocehī”ti avoca.",
  "tika-s0105t1:10_7": "Tassāti tissasāmaṇerassa.",
  "tika-s0105t1:10_8": "Tanti bhagavantaṁ saddhiṁ bhikkhusaṅghena cīvaraṁ pārupantaṁ.",
  "tika-s0105t1:10_9": "No thero no oramattako vatāti sambandho,",
  "tika-s0105t1:10_10": "guṇena lāmakappamāṇiko no hotīti attho.",
  "tika-s0105t1:11_0": "Attanopattāsaneti bhikkhūnaṁ āsanapariyante.",
  "tika-s0105t1:11_1": "Tesaṁ gāmikānaṁ dānapaṭisaṁyuttaṁ maṅgalaṁ vatvā.",
  "tika-s0105t1:11_2": "Kasmā pana sadevakassa lokassa maggadesakopi samāno bhagavā evamāhāti codanaṁ sodhetuṁ “bhagavā kirā”tiādi vuttaṁ.",
  "tika-s0105t1:11_3": "Maggadesakoti nibbānamaggassa,",
  "tika-s0105t1:11_4": "sugatimaggassa vā desako.",
  "tika-s0105t1:12_0": "Tāyāti araññasaññāya.",
  "tika-s0105t1:12_1": "Saṅghakammavasena sijjhamānāpi upasampadā satthu āṇāvasena sijjhanato “buddhadāyajjaṁ te dassāmī”ti vuttanti vadanti.",
  "tika-s0105t1:12_2": "Apare pana “aparipuṇṇavīsativassasseva tassa upasampadaṁ anujānanto satthā ‘buddhadāyajjaṁ te dassāmī’ti avocā”ti vadanti.",
  "tika-s0105t1:12_3": "Dhammasenāpatinā upajjhāyena upasampādetvā,",
  "tika-s0105t1:12_4": "tatoyevesa dhammasenāpatino saddhivihārikoti aṭṭhakathāsu vutto.",
  "tika-s0105t1:12_5": "Dhammapadaṭṭhakathāyaṁ pana dhammasenāpatiāditherānaṁ cattālīsabhikkhusahassaparivārānaṁ attano attano parivārehi saddhiṁ paccekaṁ gamanaṁ,",
  "tika-s0105t1:12_6": "bhagavato ca ekakasseva gamanaṁ khuddakabhāṇakānaṁ matena vuttaṁ, idha,",
  "tika-s0105t1:12_7": "pana majjhimāgamaṭṭhakathāyañca aññathā gamanaṁ dīghabhāṇakamajjhimabhāṇakānaṁ matenāti daṭṭhabbaṁ.",
  "tika-s0105t1:12_8": "Ayanti mahākassapādīnamatthāya cārikā.",
  "tika-s0105t1:12_9": "Yaṁ pana anuggaṇhantassa bhagavato gamanaṁ,",
  "tika-s0105t1:12_10": "ayaṁ aturitacārikā nāmāti sambandho.",
  "tika-s0105t1:13_0": "Imaṁpana cārikanti aturitacārikaṁ.",
  "tika-s0105t1:13_1": "Mahāmaṇḍalanti majjhimadesapariyāpanneneva bāhirimena pamāṇena paricchinnattā mahantataraṁ maṇḍalaṁ.",
  "tika-s0105t1:13_2": "Majjhimamaṇḍalanti itaresaṁ ubhinnaṁ vemajjhe pavattaṁ maṇḍalaṁ.",
  "tika-s0105t1:13_3": "Antomaṇḍalanti itarehi khuddakaṁ maṇḍalaṁ,",
  "tika-s0105t1:13_4": "itaresaṁ vā antogadhattā antimaṁ maṇḍalaṁ,",
  "tika-s0105t1:13_5": "abbhantarimaṁ maṇḍalanti vuttaṁ hoti.",
  "tika-s0105t1:13_6": "Kiṁ panimesaṁ pamāṇanti āha “katthā”tiādi.",
  "tika-s0105t1:13_7": "Tattha navayojanasatikatā majjhimadesapariyāpannavaseneva gahetabbā tato paraṁ aturitacārikāya agamanato.",
  "tika-s0105t1:13_8": "Taduttari hi turitacārikāya eva tathāgato gacchati,",
  "tika-s0105t1:13_9": "na aturitacārikāya.",
  "tika-s0105t1:13_10": "Pavāretvāva cārikācaraṇaṁ buddhāciṇṇanti vuttaṁ “mahāpavāraṇāya pavāretvā”tiādi.",
  "tika-s0105t1:13_11": "Pāṭipadadivaseti paṭhamakattikapuṇṇamiyā anantare pāṭipadavase.",
  "tika-s0105t1:13_12": "Samantāti gatagataṭṭhānassa catūsu passesu samantato.",
  "tika-s0105t1:13_13": "Mahājanakāyassa sannipatanato purimaṁ purimaṁ āgatā nimantetuṁ labhanti.",
  "tika-s0105t1:13_14": "Tathā sannipatanameva dassetuṁ “itaresū”tiādi vuttaṁ.",
  "tika-s0105t1:13_15": "Samathavipassanā taruṇā hontīti ettha samathassa taruṇabhāvo upacārasamādhivasena,",
  "tika-s0105t1:13_16": "vipassanāya pana saṅkhāraparicchedañāṇaṁ,",
  "tika-s0105t1:13_17": "kaṅkhāvitaraṇañāṇaṁ,",
  "tika-s0105t1:13_18": "sammasanañāṇaṁ,",
  "tika-s0105t1:13_19": "maggāmaggañāṇanti catunnaṁ ñāṇānaṁ vasena veditabbo.",
  "tika-s0105t1:13_20": "Taruṇavipassanāti hi tesaṁ catunnaṁ ñāṇānamadhivacanaṁ.",
  "tika-s0105t1:13_21": "Pavāraṇāsaṅgahaṁ datvāti anumatidānavasena datvā.",
  "tika-s0105t1:13_22": "Kattikapuṇṇamāyanti pacchimakattikapuṇṇamiyaṁ.",
  "tika-s0105t1:13_23": "“Migasirassa paṭhamapāṭipadadivase”ti idaṁ majjhimadesavohāravasena migasiramāsassa paṭhamaṁ pāṭipadadivasaṁ sandhāya vuttaṁ,",
  "tika-s0105t1:13_24": "etarahi pavattavohāravasena pana pacchimakattikamāsassa kāḷapakkhapāṭipadadivaso veditabbo.",
  "tika-s0105t1:14_0": "Aññenapi kāraṇenāti bhikkhūnaṁ samathavipassanātaruṇabhāvato aññenapi majjhimamaṇḍale veneyyānaṁ ñāṇaparipākādikāraṇena.",
  "tika-s0105t1:14_1": "Catumāsanti āsaḷhīpuṇṇamiyā pāṭipadato yāva pacchimakattikapuṇṇamī,",
  "tika-s0105t1:14_2": "tāva catumāsaṁ.",
  "tika-s0105t1:14_3": "“Samantā yojanasata”ntiādinā vuttanayeneva.",
  "tika-s0105t1:14_4": "Vasanaṁ vassaṁ,",
  "tika-s0105t1:14_5": "vasanakiriyā,",
  "tika-s0105t1:14_6": "vutthaṁ vasitaṁ vassamassāti vutthavasso, tassa.",
  "tika-s0105t1:14_7": "Tathāgatena vinetabbattā “bhagavato veneyyasattā”ti sāminiddeso vutto,",
  "tika-s0105t1:14_8": "kattuniddeso vā esa.",
  "tika-s0105t1:14_9": "Veneyyasattāti ca caritānurūpaṁ vinetabbasattā.",
  "tika-s0105t1:14_10": "Indriyaparipākaṁ āgamayamānoti saddhādiindriyānaṁ vimuttiparipācanabhāvena paripakkaṁ paṭimānento.",
  "tika-s0105t1:14_11": "Phussamāghaphagguṇacittamāsānaṁ aññataramāsassa paṭhamadivase nikkhamanato māsaniyamo ettha na katoti daṭṭhabbaṁ.",
  "tika-s0105t1:14_12": "Tenāha “ekamāsaṁ vā dviticatumāsaṁ vā tattheva vasitvā”ti.",
  "tika-s0105t1:14_13": "Tatthevāti vassūpagamanaṭṭhāne eva.",
  "tika-s0105t1:14_14": "“Sattahi vā”tiādi “ekamāsaṁ vā”tiādinā yathākkamaṁ yojetabbaṁ –",
  "tika-s0105t1:14_15": "yadi aparampi ekamāsaṁ tattheva vasati,",
  "tika-s0105t1:14_16": "sattahi māsehi cārikaṁ pariyosāpeti.",
  "tika-s0105t1:14_17": "Yadi dvimāsaṁ chahi,",
  "tika-s0105t1:14_18": "yadi timāsaṁ pañcahi,",
  "tika-s0105t1:14_19": "yadi catumāsaṁ tattheva vasati,",
  "tika-s0105t1:14_20": "catūhi māsehi cārikaṁ pariyosāpetīti.",
  "tika-s0105t1:14_21": "Kasmā pana cārikāgamananti āsaṅkānivattanatthaṁ “itī”tiādi vuttaṁ.",
  "tika-s0105t1:14_22": "Atirekaṁ jarādubbalo bāḷhajiṇṇo.",
  "tika-s0105t1:14_23": "Te kadā passissanti,",
  "tika-s0105t1:14_24": "na passissanti eva.",
  "tika-s0105t1:14_25": "Lokānukampakāyāti lokānukampakāya eva.",
  "tika-s0105t1:14_26": "Tena vuttaṁ “na cīvarādihetū”ti.",
  "tika-s0105t1:15_0": "Jaṅghavihāravasenāti jaṅghāhi vicaraṇavasena,",
  "tika-s0105t1:15_1": "jaṅghāhi vicaritvā tattha tattha katipāhaṁ nivasanavasena vā.",
  "tika-s0105t1:15_2": "Sabbiriyāpathasādhāraṇañhi vihāravacanaṁ.",
  "tika-s0105t1:15_3": "Sarīraphāsukatthāyāti ekasmiṁyeva ṭhāne nibaddhavāsavasena ussannadhātukassa sarīrassa vicaraṇena phāsubhāvatthāya.",
  "tika-s0105t1:15_4": "Aṭṭhuppattikālābhikaṅkhanatthāyāti aggikkhandhopamasutta maghadevajātakādi desanānaṁ viya dhammadesanāya abhikaṅkhitabbaaṭṭhuppattikālatthāya,",
  "tika-s0105t1:15_5": "aṭṭhuppattikālassa vā abhikaṅkhanatthāya,",
  "tika-s0105t1:15_6": "aṭṭhuppattikāle dhammadesanatthāyāti vuttaṁ hoti.",
  "tika-s0105t1:15_7": "Sikkhāpadapaññāpanatthāyāti surāpānasikkhāpadādi paññāpane viya sikkhāpadānaṁ paññāpanatthāya.",
  "tika-s0105t1:15_8": "Bodhanatthāyāti aṅgulimālādayo viya bodhaneyyasatte catusaccabodhanatthāya.",
  "tika-s0105t1:15_9": "Mahatāti mahatiyā. Kañci,",
  "tika-s0105t1:15_10": "katipaye vā puggale uddissa cārikā nibaddhacārikā.",
  "tika-s0105t1:15_11": "Tadaññā sambahule uddissa gāmanigamanagarapaṭipāṭiyā cārikā anibaddhacārikā.",
  "tika-s0105t1:15_12": "Tenāha “tatthā”tiādi.",
  "tika-s0105t1:15_13": "Yaṁ caratīti kiriyāparāmasanaṁ.",
  "tika-s0105t1:16_0": "“Esā idha adhippetā”ti vuttameva vitthārato dassetuṁ “tadā kirā”tiādi vuttaṁ.",
  "tika-s0105t1:16_1": "Dasasahassilokadhātuyāti jātikkhettabhūtaṁ dasasahassacakkavāḷaṁ sandhāya vuttaṁ.",
  "tika-s0105t1:16_2": "Kasmāti ce?",
  "tika-s0105t1:16_3": "Tattheva bhabbasattānaṁ sambhavato.",
  "tika-s0105t1:16_4": "Tattha hi satte bhabbe paripakkindriye passituṁ buddhañāṇaṁ abhinīharitvā ṭhito bhagavā ñāṇajālaṁ pattharatīti vuccati,",
  "tika-s0105t1:16_5": "idañca devabrahmānaṁ vasena vuttaṁ.",
  "tika-s0105t1:16_6": "Manussā pana imasmiṁyeva cakkavāḷe,",
  "tika-s0105t1:16_7": "imasmiṁyeva ca saparivāre jambudīpe bodhaneyyā honti.",
  "tika-s0105t1:16_8": "Bodhaneyyabandhaveti bodhaneyyasattasaṅkhāte bhagavato bandhave.",
  "tika-s0105t1:16_9": "Gottādisambandhā viya hi saccapaṭivedhasambandhā veneyyā bhagavato bandhavā nāmāti.",
  "tika-s0105t1:16_10": "Gocarabhāvūpagamanaṁ sandhāya “sabbaññutaññāṇajālassa anto paviṭṭho”ti vuttaṁ.",
  "tika-s0105t1:16_11": "Bhagavā kira mahākaruṇāsamāpattiṁ samāpajjitvā tato vuṭṭhāya “ye sattā bhabbā paripakkañāṇā,",
  "tika-s0105t1:16_12": "te mayhaṁ ñāṇassa upaṭṭhahantū”ti cittaṁ adhiṭṭhāya samannāharati,",
  "tika-s0105t1:16_13": "tassa sahasamannāhārā eko vā dve vā sambahulā vā tadā vinayūpagā veneyyā ñāṇassa āpāthamāgacchanti,",
  "tika-s0105t1:16_14": "ayamettha buddhānubhāvo.",
  "tika-s0105t1:16_15": "Evamāpāthagatānaṁ pana nesaṁ upanissayaṁ pubbacariyaṁ,",
  "tika-s0105t1:16_16": "pubbahetuṁ,",
  "tika-s0105t1:16_17": "sampati vattamānañca paṭipattiṁ oloketi.",
  "tika-s0105t1:16_18": "Veneyyasattapariggaṇhanatthañhi samannāhāre kate paṭhamaṁ nesaṁ veneyyabhāvena upaṭṭhānaṁ hoti,",
  "tika-s0105t1:16_19": "atha “kiṁ nu kho bhavissatī”ti saraṇagamanādivasena kañci nipphattiṁ vīmaṁsamāno pubbūpanissayādīni oloketi.",
  "tika-s0105t1:16_20": "Tenāha “atha bhagavā”tiādi.",
  "tika-s0105t1:16_21": "Soti ambaṭṭho.",
  "tika-s0105t1:16_22": "Vādapaṭivādaṁ katvāti “evaṁ nu te ambaṭṭhā”tiādinā mayā vuttavacanassa “ye ca kho te bho gotama muṇḍakā samaṇakā”tiādinā paṭivacanaṁ datvā,",
  "tika-s0105t1:16_23": "asabbhivākyanti asappurisavācaṁ,",
  "tika-s0105t1:16_24": "tikkhattuṁ ibbhavādanipātanavasena nānappakāraṁ sādhusabhāvāya vācāya vattumayuttaṁ vākyaṁ vakkhatīti vuttaṁ hoti.",
  "tika-s0105t1:16_25": "Nibbisevananti vigatatudanaṁ,",
  "tika-s0105t1:16_26": "mānadappavasena apagataparinipphandananti attho.",
  "tika-s0105t1:17_0": "Avasaritabbanti upagantabbaṁ.",
  "tika-s0105t1:17_1": "Tassa gāmassa idaṁ nāmamattaṁ,",
  "tika-s0105t1:17_2": "kimettha atthapariyesanāyāti vuttaṁ “ijjhānaṅgalantipi pāṭho”ti.",
  "tika-s0105t1:17_3": "“Yena disābhāgenā”ti karaṇaniddesānurūpaṁ karaṇatthe upayogavacananti dasseti “tena avasarī”ti iminā.",
  "tika-s0105t1:17_4": "“Yasmiṁ padese”ti pana bhummaniddesānurūpaṁ “taṁ vā avasarī”ti vuttaṁ.",
  "tika-s0105t1:17_5": "Tadubhayamevatthaṁ vivarati “tena disābhāgenā”tiādinā.",
  "tika-s0105t1:17_6": "Gatoti upagato,",
  "tika-s0105t1:17_7": "agamāsīti attho.",
  "tika-s0105t1:17_8": "Puna gatoti sampatto,",
  "tika-s0105t1:17_9": "sampāpuṇīti attho.",
  "tika-s0105t1:17_10": "“Icchānaṅgale”ti idaṁ tadā bhagavato gocaragāmanidassanaṁ,",
  "tika-s0105t1:17_11": "samīpatthe cetaṁ bhummaṁ.",
  "tika-s0105t1:17_12": "“Icchānaṅgalavanasaṇḍe”ti idaṁ pana nivāsaṭṭhānadassanaṁ,",
  "tika-s0105t1:17_13": "nippariyāyato adhikaraṇe cetaṁ bhummanti tadubhayampi padaṁ visesatthadassanena vivaranto “icchānaṅgalaṁ upanissāyā”tiādimāha.",
  "tika-s0105t1:17_14": "“Sīlakhandhāvāra”ntiādi vuttanayena veneyyahitasamapekkhanavaseneva bhagavato vihāradassanaṁ.",
  "tika-s0105t1:17_15": "Tattha dhammarājassa bhagavato sabbaso adhammaniggaṇhanaparā eva paṭipatti,",
  "tika-s0105t1:17_16": "sā ca sīlasamādhipaññāvasenāti sīlādittayasseva gahaṇaṁ.",
  "tika-s0105t1:17_17": "Sīlakhandhāvāranti cakkavattirañño dāruiṭṭhakādikataṁ khandhāvārasadisaṁ sīlasaṅkhātaṁ khandhāvāraṁ bandhitvā viharatīti sambandho.",
  "tika-s0105t1:17_18": "Dārukkhandhādīhi āsamantato varanti parikkhipanti etthāti hi khandhāvāro a-kārassa dīghaṁ katvā,",
  "tika-s0105t1:17_19": "rājūnaṁ aciranivāsaṭṭhānaṁ.",
  "tika-s0105t1:17_20": "Tattha pana bhagavato aciranivasanakiriyāsambandhamattena bhayanivāraṇaṭṭhena taṁsadisatāya sīlampi tathā vuccati.",
  "tika-s0105t1:17_21": "Samādhikontanti sammāsamādhisaṅkhātaṁ maṅgalasattiṁ.",
  "tika-s0105t1:17_22": "Sabbaññutaññāṇapadanti sabbaññutaññāṇasaṅkhātaṁ jayamantapadaṁ.",
  "tika-s0105t1:17_23": "Parivattayamānoti parijappamāno.",
  "tika-s0105t1:17_24": "“Sabbaññutaññāṇasara”ntipi pāṭho,",
  "tika-s0105t1:17_25": "sabbaññutaññāṇavajiraggasaraṁ aparāparaṁ samparivattamānoti attho.",
  "tika-s0105t1:17_26": "Yathābhirucitena vihārenāti sabbavihārasādhāraṇadassanaṁ,",
  "tika-s0105t1:17_27": "dibbavihārādīsu yena yena attanā abhirucitena vihārena viharatīti attho.",
  "tika-s0105t1:18_0": "Pokkharasātivatthuvaṇṇanā",
  "tika-s0105t1:19_0": "255.Manteti iruvedādimantasatthe.",
  "tika-s0105t1:19_1": "Iruvedādayo hi guttabhāsitabbaṭṭhena “mantā”ti vuccanti.",
  "tika-s0105t1:19_2": "Aṇa-saddo saddeti āha “sajjhāyatī”ti.",
  "tika-s0105t1:19_3": "Lokiyā pana vadanti “brahmuno apaccaṁ brāhmaṇo, nāgamo, ṇattaṁ,",
  "tika-s0105t1:19_4": "dīghādī”ti.",
  "tika-s0105t1:19_5": "Kasmā ayameva vacanattho vuttoti āha “idamevā”tiādi.",
  "tika-s0105t1:19_6": "Atha kesaṁ itaro vacanatthoti codanamapaneti “ariyā panā”tiādinā.",
  "tika-s0105t1:19_7": "Atha vā yaṁ lokiyā vadanti “brahmunā jāto brāhmaṇo”tiādiniruttiṁ,",
  "tika-s0105t1:19_8": "taṁ paṭikkhipituṁ evaṁ vuttaṁ.",
  "tika-s0105t1:19_9": "“Idamevā”ti hi avadhāraṇena taṁ paṭikkhipati.",
  "tika-s0105t1:19_10": "“Jātibrāhmaṇāna”nti pana iminā saddantarena dassitesu jātibrāhmaṇavisuddhibrāhmaṇavasena duvidhesu brāhmaṇesu",
  "tika-s0105t1:19_11": "visuddhibrāhmaṇānaṁ niruttiṁ dassento “ariyā panā”tiādimāha.",
  "tika-s0105t1:19_12": "Bahanti pāpe bahi karontīti hi ariyā brāhmaṇā niruttinayena.",
  "tika-s0105t1:19_13": "“Tassa kira kāyo setapokkharasadiso”ti idamevassa nāmalābhahetudassanaṁ,",
  "tika-s0105t1:19_14": "sesaṁ pana tappasaṅgena yathāvijjamānavisesadassanameva.",
  "tika-s0105t1:19_15": "Tenāha “iti naṁ pokkharasadisattā pokkharasātīti sañjānantī”ti.",
  "tika-s0105t1:19_16": "Pokkharena sadiso kāyo yassāti hi pokkharasātī niruttinayena.",
  "tika-s0105t1:19_17": "Sātasaddo vā sadisattho,",
  "tika-s0105t1:19_18": "pokkharena sāto sadiso kāyo tathā,",
  "tika-s0105t1:19_19": "so yassāti pokkharasātī.",
  "tika-s0105t1:19_20": "Setapokkharasadisoti setapadumavaṇṇo.",
  "tika-s0105t1:19_21": "Devanagareti ālakamandādidevapure.",
  "tika-s0105t1:19_22": "Ussāpitarajatatoraṇanti gambhīranemanikhātaṁ accuggataṁ rajatamayaṁ indakhīlaṁ.",
  "tika-s0105t1:19_23": "Kāḷamegharājīti kadāci dissamānā kāḷaabbhalekhā.",
  "tika-s0105t1:19_24": "Rajatapanāḷikāti rajatamayatumbaṁ.",
  "tika-s0105t1:19_25": "Suvaṭṭitāti vaṭṭabhāvassa yuttaṭṭhāne suṭṭhu vaṭṭulā.",
  "tika-s0105t1:19_26": "Kāḷavaṅgatilakādīnamabhāvena suparisuddhā.“Arājake”tiādināpi sobhaggappattabhāvameva nidasseti.",
  "tika-s0105t1:20_0": "Idāni aparampi tassa nāmalābhahetuṁ dassento “ayaṁ panā”tiādimāha.",
  "tika-s0105t1:20_1": "Tattha ca “himavantapadese mahāsare padumagabbhe nibbattī”ti idamevassa nāmalābhahetudassanaṁ.",
  "tika-s0105t1:20_2": "Sesaṁ pana tappasaṅgena tathāpavattākāradassanameva.",
  "tika-s0105t1:20_3": "Tenāha “iti naṁ pokkhare sayitattā pokkharasātīti sañjānantī”ti.",
  "tika-s0105t1:20_4": "Pokkhare kamale sayatīti hi pokkharasātī,",
  "tika-s0105t1:20_5": "sātaṁ vā vuccati samasaṇṭhānaṁ,",
  "tika-s0105t1:20_6": "pokkhare jātaṁ samasaṇṭhānaṁ tathā,",
  "tika-s0105t1:20_7": "tamassatthītipi pokkharasātī.",
  "tika-s0105t1:20_8": "Yaṁ pana ācariyena vuttaṁ “imassa brāhmaṇassa kīdiso pubbayogo,",
  "tika-s0105t1:20_9": "yena naṁ bhagavā anuggaṇhituṁ taṁ ṭhānaṁ upagatoti āhā”ti,",
  "tika-s0105t1:20_10": "tadetaṁ “ayaṁ panā”tiādivacanaṁ ekadesameva sandhāya vuttaṁ.",
  "tika-s0105t1:20_11": "“So tato manussaloka”ntiādivacanato devaloke nibbattīti ettha aparāparaṁ nibbatti eva vuttāti daṭṭhabbaṁ.",
  "tika-s0105t1:20_12": "Tathārūpena kammena nibbattimeva sandhāya “mātukucchivāsaṁ jigucchitvā”tiādi vuttaṁ.",
  "tika-s0105t1:20_13": "“Padumagabbhe nibbattī”ti iminā saṁsedajoyeva hutvā nibbattīti dasseti.",
  "tika-s0105t1:20_14": "Na pupphatīti na vikasati.",
  "tika-s0105t1:20_15": "Tenāti tāpasena.",
  "tika-s0105t1:20_16": "Nāḷatoti pupphadaṇḍato.",
  "tika-s0105t1:20_17": "Suvaṇṇacuṇṇehi piñjaraṁ hemavaṇṇo yassāti suvaṇṇacuṇṇapiñjaro, taṁ,",
  "tika-s0105t1:20_18": "suvaṇṇacuṇṇehi vikiṇṇabhāvena hemavaṇṇanti attho.",
  "tika-s0105t1:20_19": "Piñjarasaddo hi hemavaṇṇapariyāyoti sāratthadīpaniyaṁ vuttaṁ.",
  "tika-s0105t1:20_20": "Esa nayo padumareṇupiñjaranti etthāpi.",
  "tika-s0105t1:20_21": "Rajatabimbakanti rūpiyamayarūpakaṁ.",
  "tika-s0105t1:20_22": "Paṭijaggāmīti posemi.",
  "tika-s0105t1:20_23": "Pāranti pariyosānaṁ,",
  "tika-s0105t1:20_24": "nipphatti vā vuccati nadīsamuddādīnaṁ pariyosānabhūtaṁ pāraṁ viyāti katvā.",
  "tika-s0105t1:20_25": "Paṭisandhipaññāsaṅkhātena sabhāvañāṇena paṇḍito.",
  "tika-s0105t1:20_26": "Iti kattabbesu,",
  "tika-s0105t1:20_27": "vedesu vā visāradapaññāsaṅkhātena veyyattiyena byatto.",
  "tika-s0105t1:20_28": "Aggabrāhmaṇoti disāpāmokkhabrāhmaṇo.",
  "tika-s0105t1:20_29": "Sippanti vedasippaṁ tasseva pakaraṇādhigatattā.",
  "tika-s0105t1:20_30": "Brahmadeyyaṁ adāsīti vakkhamānanayena brahmadeyyaṁ katvā adāsi.",
  "tika-s0105t1:21_0": "“Ajjhāvasatī”ti ettha adhi-saddo,",
  "tika-s0105t1:21_1": "ā-saddo ca upasaggamattaṁ,",
  "tika-s0105t1:21_2": "tato “ukkaṭṭha”nti idaṁ ajjhāpubbavasayoge bhummatthe upayogavacanaṁ.",
  "tika-s0105t1:21_3": "Adhi-saddo vā issariyattho,",
  "tika-s0105t1:21_4": "ā-saddo mariyādattho tato “ukkaṭṭha”nti idaṁ kammappavacanīyayoge bhummatthe upayogavacananti dasseti “ukkaṭṭhanāmake”tiādinā.",
  "tika-s0105t1:21_5": "Tadevatthaṁ vivarituṁ “tassā”tiādi vuttaṁ.",
  "tika-s0105t1:21_6": "“Tassa nagarassa sāmiko hutvā”ti hi “abhibhavitvā”ti etassatthavivaraṇaṁ,",
  "tika-s0105t1:21_7": "tenetaṁ dīpeti “sāmibhāvo abhibhavana”nti.",
  "tika-s0105t1:21_8": "“Yāya mariyādāyā”tiādi pana ā-saddassatthavivaraṇaṁ,",
  "tika-s0105t1:21_9": "tenetaṁ dīpeti “āsaddo mariyādattho,",
  "tika-s0105t1:21_10": "mariyādā ca nāma yāya tattha vasitabbaṁ,",
  "tika-s0105t1:21_11": "sāyeva aparādhīnatā”ti.",
  "tika-s0105t1:21_12": "Yāya mariyādāyāti hi yāya aparādhīnatāsaṅkhātāya anaññasādhāraṇāya avatthāyāti attho.",
  "tika-s0105t1:21_13": "“Upasaggavasenā”tiādi pana “ukkaṭṭhanāmake”ti etassatthavivaraṇaṁ,",
  "tika-s0105t1:21_14": "tenetaṁ dīpeti “satipi bhummavacanappasaṅge dhātvatthānuvattakavisesakabhūtehi duvidhehipi upasaggehi yuttattā upayogavacanamevettha vihita”nti.",
  "tika-s0105t1:21_15": "“Tassa kirā”tiādi pana atthānugatasamaññāparidīpanaṁ.",
  "tika-s0105t1:21_16": "Vatthu nāma nagaramāpanārahabhūmippadeso “ārāmavatthu,",
  "tika-s0105t1:21_17": "vihāravatthū”tiādīsu viya.",
  "tika-s0105t1:22_0": "Ukkāti daṇḍadīpikā.",
  "tika-s0105t1:22_1": "Aggahesunti “ajja maṅgaladivaso,",
  "tika-s0105t1:22_2": "tasmā sunakkhattaṁ,",
  "tika-s0105t1:22_3": "tatthāpi ayaṁ sukhaṇo mā atikkamī”ti rattivibhāyanaṁ anurakkhantā,",
  "tika-s0105t1:22_4": "rattiyaṁ ālokakaraṇatthāya ukkā ṭhapetvā ukkāsu jalamānāsu nagarassa vatthuṁ aggahesuṁ,",
  "tika-s0105t1:22_5": "tenetaṁ dīpeti –",
  "tika-s0105t1:22_6": "ukkāsu ṭhitāti ukkaṭṭhā.",
  "tika-s0105t1:22_7": "Mūlavibhujādi ākatigaṇapakkhepena,",
  "tika-s0105t1:22_8": "niruttinayena vā ukkāsu vijjotayantīsu ṭhitāti ukkaṭṭhā,",
  "tika-s0105t1:22_9": "tathā ukkāsu ṭhitāsu ṭhitā āsītipi ukkaṭṭhāti.",
  "tika-s0105t1:22_10": "Majjhimāgamaṭṭhakathāyaṁ pana evaṁ vuttaṁ “tañca nagaraṁ ‘maṅgaladivaso sukhaṇo,",
  "tika-s0105t1:22_11": "sunakkhattaṁ mā atikkamī’ti rattimpi ukkāsu ṭhitāsu māpitattā ukkaṭṭhātipi vuccati,",
  "tika-s0105t1:22_12": "daṇḍadīpikāsu jāletvā dhāriyamānāsu māpitattāti vuttaṁ hotī”ti,",
  "tika-s0105t1:22_13": "tadapiminā saṁsandati ceva sameti ca nagaravatthupariggahassapi nagaramāpanapariyāpannattāti daṭṭhabbaṁ.",
  "tika-s0105t1:22_14": "Apare pana bhaṇanti “bhūmibhāgasampattiyā,",
  "tika-s0105t1:22_15": "upakaraṇasampattiyā,",
  "tika-s0105t1:22_16": "manussasampattiyā ca taṁ nagaraṁ ukkaṭṭhaguṇayogato ukkaṭṭhāti nāmaṁ labhatī”ti.",
  "tika-s0105t1:22_17": "Lokiyā pana vadanti “ukkā dhārīyati etassa māpitakāleti ukkaṭṭhā,",
  "tika-s0105t1:22_18": "vaṇṇavikāroya”nti,",
  "tika-s0105t1:22_19": "itthiliṅgavasena cāyaṁ samaññā,",
  "tika-s0105t1:22_20": "tenevidha payogo dissati “yathā ca bhavaṁ gotamo ukkaṭṭhāya aññāni upāsakakulāni upasaṅkamatī”ti mūlapariyāyasuttādīsu",
  "tika-s0105t1:22_21": "ca “ekaṁ samayaṁ bhagavā ukkaṭṭhāyaṁ viharati subhagavane sālarājamūle”tiādi.",
  "tika-s0105t1:22_22": "Evamettha hotu upasaggavasena upayogavacanaṁ,",
  "tika-s0105t1:22_23": "kathaṁ panetaṁ sesapadesu siyāti anuyogenāha “tassa anupayogattā sesapadesū”ti.",
  "tika-s0105t1:22_24": "Tattha tassāti upasaggavasena upayogasaññuttassa “ukkaṭṭha”nti padassa.",
  "tika-s0105t1:22_25": "Anupayogattāti visesanabhāvena anupayuttattā.",
  "tika-s0105t1:22_26": "Sesapadesūti “sattussada”ntiādīsu sattasu padesu.",
  "tika-s0105t1:23_0": "Kiṁ nu khvāyaṁ saddapayogo saddalakkhaṇānugatoti codanamapaneti “tattha…pe…",
  "tika-s0105t1:23_1": "pariyesitabba”nti iminā.",
  "tika-s0105t1:23_2": "Tatthāti upasaggavasena,",
  "tika-s0105t1:23_3": "anupayogavasena ca upayogavacananti vutte dubbidhepi vidhāne.",
  "tika-s0105t1:23_4": "Lakkhaṇanti gahaṇūpāyañāyabhūtaṁ saddalakkhaṇaṁ,",
  "tika-s0105t1:23_5": "suttaṁ vā.",
  "tika-s0105t1:23_6": "Pariyesitabbanti saddasatthesu vijjamānattā ñāṇena gavesitabbaṁ,",
  "tika-s0105t1:23_7": "gahetabbanti vuttaṁ hoti.",
  "tika-s0105t1:23_8": "Etena hi saddalakkhaṇānugatovāyaṁ saddapayogoti dasseti,",
  "tika-s0105t1:23_9": "saddavidū ca icchanti “upaanuadhiāiccādipubbavasayoge sattamiyatthe upayogavacanaṁ pāpuṇāti,",
  "tika-s0105t1:23_10": "visesitabbapade ca yathāvidhimanupayogo visesanapadānaṁ samānādhikaraṇabhūtāna”nti.",
  "tika-s0105t1:23_11": "Tatra yadā adhi-saddo,",
  "tika-s0105t1:23_12": "ā-saddo ca upasaggamattaṁ,",
  "tika-s0105t1:23_13": "tadā “tatiyāsattamīnañcā”ti lakkhaṇena ajjhāpubbavasayoge upayogavacanaṁ.",
  "tika-s0105t1:23_14": "Tathā hi vadanti “sattamiyatthe kāladisāsu upānvajjhāvasayoge,",
  "tika-s0105t1:23_15": "adhipubbasiṭhāvasānaṁ payoge,",
  "tika-s0105t1:23_16": "tappānacāresu ca dutiyā.",
  "tika-s0105t1:23_17": "Kāle pubbaṇhasamayaṁ nivāsetvā,",
  "tika-s0105t1:23_18": "ekaṁ samayaṁ bhagavā,",
  "tika-s0105t1:23_19": "kañci kālaṁ purejātapaccayena paccayo,",
  "tika-s0105t1:23_20": "imaṁ rattiṁ cattāro mahārājāno.",
  "tika-s0105t1:23_21": "Disāyaṁ purimaṁ disaṁ dhataraṭṭho.",
  "tika-s0105t1:23_22": "Upādipubbavasayoge gāmaṁ upavasati,",
  "tika-s0105t1:23_23": "gāmaṁ anuvasati,",
  "tika-s0105t1:23_24": "gāmaṁ āvasati,",
  "tika-s0105t1:23_25": "agāraṁ ajjhāvasati,",
  "tika-s0105t1:23_26": "adhipubbasiṭhāvasānaṁ payoge pathaviṁ adhisessati,",
  "tika-s0105t1:23_27": "gāmaṁ adhitiṭṭhati,",
  "tika-s0105t1:23_28": "gāmaṁ ajjhāvasati.",
  "tika-s0105t1:23_29": "Tappānacāresu nadiṁ pivati,",
  "tika-s0105t1:23_30": "gāmaṁ carati iccādīti.",
  "tika-s0105t1:24_0": "Yadā pana adhi-saddo issariyattho,",
  "tika-s0105t1:24_1": "ā-saddo ca mariyādattho,",
  "tika-s0105t1:24_2": "tadā “kammappavacanīyayutte”ti lakkhaṇena kammappavacanīyayoge upayogavacanaṁ.",
  "tika-s0105t1:24_3": "Tathā hi vadanti “anuādayo upasaggā,",
  "tika-s0105t1:24_4": "dhīādayo nipātā ca kammappavacanīyasaññā honti kiriyāsaṅkhātaṁ kammaṁ pavacanīyaṁ yesaṁ te kammappavacanīyā”ti.",
  "tika-s0105t1:24_5": "Sesapadānaṁ pana yathāvidhimanupayoge katarena lakkhaṇena upayogavacananti?",
  "tika-s0105t1:24_6": "Yathāvuttalakkhaṇeneva.",
  "tika-s0105t1:24_7": "Yajjevaṁ tesampi ādhārabhāvato nānādhāratā siyāti? Na,",
  "tika-s0105t1:24_8": "bahūnampi padānaṁ nagaravasena ekatthabhāvato.",
  "tika-s0105t1:24_9": "Sakatthamattañhi tesaṁ nānākaraṇanti.",
  "tika-s0105t1:24_10": "Aññe pana saddavidū evamicchanti “samānādhikaraṇapadānaṁ paccekaṁ kiriyāsambandhanena visesitabbapadena samānavacanatā yathā ‘kaṭaṁ karoti, vipulaṁ,",
  "tika-s0105t1:24_11": "dassanīya’nti ettha ‘kaṭaṁ karoti,",
  "tika-s0105t1:24_12": "vipulaṁ karoti,",
  "tika-s0105t1:24_13": "dassanīyaṁ karotī’ti paccekaṁ kiriyāsambandhanena kammattheyeva dutiyā”ti,",
  "tika-s0105t1:24_14": "tadetaṁ vicāretabbaṁ visesanapadānaṁ samānādhikaraṇānaṁ kiriyāsambajjhanābhāvato.",
  "tika-s0105t1:24_15": "Yadā hi kiriyāsambajjhanaṁ,",
  "tika-s0105t1:24_16": "tadā visesanameva na hotīti.",
  "tika-s0105t1:25_0": "Ussadatā nāmettha bahulatāti vuttaṁ “bahujana”nti.",
  "tika-s0105t1:25_1": "Taṁ pana bahulataṁ dasseti “ākiṇṇamanussa”ntiādinā.",
  "tika-s0105t1:25_2": "Araññādīsu gahetvā posetabbā posāvaniyā,",
  "tika-s0105t1:25_3": "etena tesaṁ dhammabhāvaṁ dasseti.",
  "tika-s0105t1:25_4": "Āvijjhitvāti parikkhipitvā.",
  "tika-s0105t1:25_5": "Khaṇitvā katā pokkharaṇī,",
  "tika-s0105t1:25_6": "ābandhitvā kataṁ taḷākaṁ.",
  "tika-s0105t1:25_7": "Acchinnūdakaṭṭhāneyeva jalajakusumāni jātānīti vuttaṁ “udakassa niccabharitānevā”ti.",
  "tika-s0105t1:25_8": "Udakassāti ca pūraṇakiriyāyoge karaṇatthe sāmivacanaṁ “mahante mahante sāṇipasibbake kārāpetvā hiraññasuvaṇṇassa pūrāpetvā”tiādīsu viya.",
  "tika-s0105t1:25_9": "Saha dhaññenātisadhaññanti nagarasaddāpekkhāya napuṁsakaliṅgena vuttaṁ,",
  "tika-s0105t1:25_10": "yathāvākyaṁ vā upayogavacanena.",
  "tika-s0105t1:25_11": "Evaṁ sabbattha.",
  "tika-s0105t1:25_12": "Pubbaṇṇāparaṇṇādibhedaṁ bahudhaññasannicayanti ettha ādisaddena tadubhayavinimuttaṁ alābukumbhaṇḍādisūpeyyaṁ saṅgaṇhāti.",
  "tika-s0105t1:25_13": "Tenāyamattho viññāyati –",
  "tika-s0105t1:25_14": "nayidha dhaññasaddo sāliādidhaññavisesavācako,",
  "tika-s0105t1:25_15": "posane sādhuttamattena pana niravasesapubbaṇṇāparaṇṇasūpeyyavācako,",
  "tika-s0105t1:25_16": "virūpekasesavasena vā payuttoti.",
  "tika-s0105t1:25_17": "Ettāvatāti yathāvuttapadattayena.",
  "tika-s0105t1:25_18": "Rājalīlāyāti rājūnaṁ vilāsena.",
  "tika-s0105t1:25_19": "Samiddhiyā upabhogaparibhogasampuṇṇabhāvena sampatti samiddhisampatti.",
  "tika-s0105t1:26_0": "“Rājabhogga”nti vutte “kena dinna”nti avassaṁ pucchitabbato evaṁ vuttanti dasseti “kenā”tiādinā.",
  "tika-s0105t1:26_1": "Raññā viya bhuñjitabbanti vā rājabhogganti aṭṭhakathāto aparo nayo.",
  "tika-s0105t1:26_2": "Yāva puttanattapanattaparamparā kulasantakabhāvena rājato laddhattā “rañño dāyabhūta”nti vuttaṁ.",
  "tika-s0105t1:26_3": "“Dhammadāyādā me bhikkhave bhavathā”tiādīsu viya ca dāyasaddo dāyajjapariyāyoti āha “dāyajjanti attho”ti.",
  "tika-s0105t1:26_4": "Kathaṁ dinnattā brahmadeyyaṁ nāmāti codanaṁ pariharati “chattaṁ ussāpetvā”tiādinā.",
  "tika-s0105t1:26_5": "Rājanīhārena paribhuñjitabbato hi uddhaṁ paribhogalābhassa brahmadeyyatā nāma natthi,",
  "tika-s0105t1:26_6": "idañca tathā dinnameva,",
  "tika-s0105t1:26_7": "tasmā brahmadeyyaṁ nāmāti vuttaṁ hoti.",
  "tika-s0105t1:26_8": "Chejjabhejjanti sarīradaṇḍadhanadaṇḍādibhedaṁ daṇḍamāha.",
  "tika-s0105t1:26_9": "Nadītitthapabbatādīsūti nadītitthapabbatapādagāmadvāraaṭavimukhādīsu.",
  "tika-s0105t1:26_10": "Setacchattaggahaṇena sesarājakakudhabhaṇḍampi gahitaṁ tappamukhattāti veditabbaṁ.",
  "tika-s0105t1:26_11": "“Raññā bhuñjitabba”ntveva vutte idhādhippetattho na pākaṭoti hutvā-saddaggahaṇaṁ kataṁ.",
  "tika-s0105t1:26_12": "Tañhi so rājakulato asamudāgatopi rājā hutvā bhuñjituṁ labhatīti ayamidhādhippeto attho.",
  "tika-s0105t1:26_13": "Dātabbanti dāyaṁ,",
  "tika-s0105t1:26_14": "“rājadāya”nti imināva raññā dinnabhāve siddhe “raññā pasenadinā kosalena dinna”nti puna ca vacanaṁ kimatthiyanti āha “dāyakarājadīpanattha”ntiādi.",
  "tika-s0105t1:26_15": "Asukena raññā dinnanti dāyakarājassa adīpitattā evaṁ vuttanti adhippāyo.",
  "tika-s0105t1:26_16": "Ettha ca paṭhamanaye “rājabhogga”nti pade pucchāsambhavato idaṁ vuttaṁ,",
  "tika-s0105t1:26_17": "dutiyanaye pana “rājadāya”nti padeti ayampi viseso daṭṭhabbo.",
  "tika-s0105t1:26_18": "Tattha atibahulatāya purato ṭhapanokāsābhāvato passenapi odanasūpabyañjanādi dīyati etassāti pasenadi,",
  "tika-s0105t1:26_19": "aluttasamāsavasena.",
  "tika-s0105t1:26_20": "So hi rājā taṇḍuladoṇassa odanampi tadupiyena sūpabyañjanena bhuñjati.",
  "tika-s0105t1:26_21": "Tathā hi naṁ bhuttapātarāsakāle satthu santikamāgantvā ito cito ca samparivattantaṁ niddāya abhibhuyyamānaṁ ujukaṁ nisīditumasakkontaṁ bhagavā –",
  "tika-s0105t1:27_0": "“Middhī yadā hoti mahagghaso ca,",
  "tika-s0105t1:28_0": "Niddāyitā samparivattasāyī;",
  "tika-s0105t1:29_0": "Mahāvarāhova nivāpavuṭṭho,",
  "tika-s0105t1:30_0": "Punappunaṁ gabbhamupeti mando”ti. ;",
  "tika-s0105t1:31_0": "Imāya gāthāya ovadi. Bhāgineyyañca so sudassanaṁ nāma māṇavaṁ –",
  "tika-s0105t1:32_0": "“Manujassa sadā satīmato,",
  "tika-s0105t1:33_0": "Mattaṁ jānato laddhabhojane;",
  "tika-s0105t1:34_0": "Tanukassa bhavanti vedanā,",
  "tika-s0105t1:35_0": "Saṇikaṁ jīrati āyupālaya”nti. –",
  "tika-s0105t1:36_0": "Imaṁ gāthaṁ bhagavato santike uggahāpetvā attano bhuñjantassa osānapiṇḍakāle devasikaṁ bhaṇāpeti,",
  "tika-s0105t1:36_1": "so aparena samayena tassā gāthāya atthaṁ sallakkhetvā punappunaṁ osānapiṇḍapariharaṇena nāḷikodanamattāya",
  "tika-s0105t1:36_2": "saṇṭhahitvā tanusarīro balavā sukhappatto ahosīti.",
  "tika-s0105t1:36_3": "Udānaṭṭhakathāyaṁ pana evaṁ vuttaṁ “paccāmittaṁ parasenaṁ jinātīti pasenadī”ti.",
  "tika-s0105t1:36_4": "Saddavidūpi hi ja-kārassa da-kāre idamudāharanti.",
  "tika-s0105t1:36_5": "So hi attano bhāgineyyaṁ ajātasatturājānaṁ,",
  "tika-s0105t1:36_6": "pañcacorasatādīni ca avaruddhakāni jinātīti.",
  "tika-s0105t1:36_7": "Kosalaraṭṭhassādhipatibhāvato kosalo,",
  "tika-s0105t1:36_8": "tasmā kosalādhipatinā pasenadi nāmakena raññā dinnanti attho veditabbo.",
  "tika-s0105t1:36_9": "Nissaṭṭhapariccattatāsaṅkhātena puna aggahetabbabhāveneva dinnattā idha brahmadeyyaṁ nāma,",
  "tika-s0105t1:36_10": "na tu purimanaye viya rājasaṅkhepena paribhuñjitabbabhāvena dinnattāti āha “yathā”tiādi.",
  "tika-s0105t1:36_11": "Nissaṭṭhaṁ hutvā,",
  "tika-s0105t1:36_12": "nissaṭṭhabhāvena vā pariccattaṁ nissaṭṭhapariccattaṁ,",
  "tika-s0105t1:36_13": "muttacāgavasena cajitanti attho.",
  "tika-s0105t1:37_0": "Savanaṁ upalabbhoti dasseti “upalabhī”ti iminā,",
  "tika-s0105t1:37_1": "so cāyamupalabbho savanavaseneva jānananti vuttaṁ “sotadvārasampattavacananigghosānusārena aññāsī”ti.",
  "tika-s0105t1:37_2": "Sotadvārānusāraviññāṇavīthivasena jānanameva hi idha savanaṁ teneva “samaṇo khalu bho gotamo”tiādinā vuttassatthassa adhigatattā,",
  "tika-s0105t1:37_3": "na pana sotadvāravīthivasena sutamattaṁ tena tadatthassa anadhigatattā.",
  "tika-s0105t1:37_4": "Avadhāraṇaphalattā saddapayogassa sabbampi vākyaṁ antogadhāvadhāraṇaṁ.",
  "tika-s0105t1:37_5": "Tasmā tadatthajotakasaddena vināpi aññatthāpohanavasena assosi eva,",
  "tika-s0105t1:37_6": "nāssa koci savanantarāyo ahosīti ayamattho viññāyatīti āha “padapūraṇamatte nipāto”ti,",
  "tika-s0105t1:37_7": "antogadhāvadhāraṇepi ca sabbasmiṁ vākye nītatthato avadhāraṇatthaṁ kho-saddaggahaṇaṁ “evā”ti sāmatthiyā",
  "tika-s0105t1:37_8": "sātisayaṁ etadatthassa viññāyamānattāti paṭhamavikappo vutto,",
  "tika-s0105t1:37_9": "nītatthato avadhāraṇena ko attho ekantiko kato,",
  "tika-s0105t1:37_10": "avadhārito cāti vuttaṁ “tatthā”tiādi.",
  "tika-s0105t1:37_11": "Atha padapūraṇamattena kho-saddena kiṁ payojananti codanamapaneti “padapūraṇenā”tiādinā,",
  "tika-s0105t1:37_12": "akkharasamūhapadassa,",
  "tika-s0105t1:37_13": "padasamūhavākyassa ca siliṭṭhatāpayojanamattamevāti attho.",
  "tika-s0105t1:37_14": "“Assosī”ti hidaṁ padaṁ kho-sadde gahite tena phullitaṁ maṇḍitaṁ vibhūsitaṁ viya hontaṁ pūritaṁ nāma hoti,",
  "tika-s0105t1:37_15": "tena ca purimapacchimapadāni sukhuccāraṇavasena siliṭṭhāni honti,",
  "tika-s0105t1:37_16": "na tasmiṁ aggahite,",
  "tika-s0105t1:37_17": "tasmā padapūraṇamattampi padabyañjanasiliṭṭhatāpayojananti vuttaṁ hoti.",
  "tika-s0105t1:37_18": "Mattasaddo cettha visesanivattiattho,",
  "tika-s0105t1:37_19": "tenassa anatthantaradīpanatā dassitā,",
  "tika-s0105t1:37_20": "eva-saddena pana padabyañjanasiliṭṭhatāya ekantikatā.",
  "tika-s0105t1:38_0": "“Samaṇo khalū”tiādi yathāsutatthanidassananti dasseti “idānī”tiādinā.",
  "tika-s0105t1:38_1": "Samitapāpattāti ettha accantaṁ anavasesato savāsanaṁ samitapāpattāti attho gahetabbo.",
  "tika-s0105t1:38_2": "Evañhi bāhirakavītarāgasekkhāsekkhapāpasamanato bhagavato pāpasamanaṁ yathārahaṁ visesitaṁ hoti.",
  "tika-s0105t1:38_3": "Tena vuttaṁ “bhagavā ca anuttarena ariyamaggena samitapāpo”ti.",
  "tika-s0105t1:38_4": "Tadevatthaṁ niddesapāṭhena sādhetuṁ “vuttañheta”ntiādimāha.",
  "tika-s0105t1:38_5": "Assāti anena bhikkhunā,",
  "tika-s0105t1:38_6": "bhagavatā vā.",
  "tika-s0105t1:38_7": "Samitāti samāpitā,",
  "tika-s0105t1:38_8": "samabhāvaṁ vā āpādayitā,",
  "tika-s0105t1:38_9": "assa vā sampadānabhūtassa santā hontīti attho.",
  "tika-s0105t1:38_10": "Atthānugatā cāyaṁ bhagavati samaññāti vuttaṁ “bhagavā cā”tiādi.",
  "tika-s0105t1:38_11": "Tenāti tathā samitapāpattā.",
  "tika-s0105t1:38_12": "Yathābhūtaṁ pavatto yathābhuccaṁ,",
  "tika-s0105t1:38_13": "tadeva guṇo,",
  "tika-s0105t1:38_14": "tena adhigataṁ tathā.",
  "tika-s0105t1:38_15": "“Khalū”ti idaṁ nepātikaṁ khalupacchābhattikapade viya, na nāmaṁ,",
  "tika-s0105t1:38_16": "anekatthattā ca nipātānaṁ anussavanatthova idhādhippetoti āha “anussavanatthe nipāto”ti,",
  "tika-s0105t1:38_17": "paramparasavanañcettha anussavanaṁ.",
  "tika-s0105t1:38_18": "Brāhmaṇajātisamudāgatanti brāhmaṇajātiyā āgataṁ,",
  "tika-s0105t1:38_19": "jātisiddhanti vuttaṁ hoti.",
  "tika-s0105t1:38_20": "Ālapanamattanti piyālapanavacanamattaṁ,",
  "tika-s0105t1:38_21": "na taduttari atthaparidīpanaṁ.",
  "tika-s0105t1:38_22": "Piyasamudāhārā hete “bho”ti vā “āvuso”ti vā “devānaṁ piyā”ti vā.",
  "tika-s0105t1:38_23": "Dhammapade brāhmaṇavatthupāṭhena,",
  "tika-s0105t1:38_24": "suttanipāte ca vāseṭṭhasuttapadena brāhmaṇajātisamudāgatālapanabhāvaṁ samatthetuṁ “vuttampi ceta”ntiādimāha.",
  "tika-s0105t1:39_0": "Tatrāyamattho –",
  "tika-s0105t1:39_1": "sace rāgādikiñcanehi sakiñcano assa,",
  "tika-s0105t1:39_2": "so āmantanādīsu “bho bho”ti vadanto hutvā vicaraṇato bhovādīyeva nāma hoti,",
  "tika-s0105t1:39_3": "na brāhmaṇo.",
  "tika-s0105t1:39_4": "“Akiñcanaṁ anādānaṁ,",
  "tika-s0105t1:39_5": "tamahaṁ brūmi brāhmaṇa”nti sesagāthāpadaṁ.",
  "tika-s0105t1:39_6": "Tattha rāgādayo satte kiñcanti maddanti palibuddhantīti kiñcanāni.",
  "tika-s0105t1:39_7": "Manussā kira goṇehi khalaṁ maddāpentā “kiñcehi kapila,",
  "tika-s0105t1:39_8": "kiñcehi kāḷakā”ti vadanti,",
  "tika-s0105t1:39_9": "tasmā kiñcanasaddo maddanattho veditabbo.",
  "tika-s0105t1:39_10": "Yathāha niddese “akiñcananti rāgakiñcanaṁ, dosa, moha, māna, diṭṭhi,",
  "tika-s0105t1:39_11": "kilesakiñcanaṁ,",
  "tika-s0105t1:39_12": "duccaritakiñcanaṁ,",
  "tika-s0105t1:39_13": "yassete kiñcanā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā,",
  "tika-s0105t1:39_14": "so vuccati akiñcano”ti.",
  "tika-s0105t1:39_15": "Gotamoti gottavasena parikittanaṁ,",
  "tika-s0105t1:39_16": "yaṁ “ādiccagotta”ntipi loke vadanti,",
  "tika-s0105t1:39_17": "sakyaputtoti pana jātivasena sākiyoti ca tasseva vevacanaṁ.",
  "tika-s0105t1:39_18": "Vuttañhetaṁ pabbajjāsutte –",
  "tika-s0105t1:40_0": "“Ādiccā nāma gottena, sākiyā nāma jātiyā;",
  "tika-s0105t1:41_0": "Tamhā kulā pabbajitomhi, na kāme abhipatthaya”nti. ;",
  "tika-s0105t1:42_0": "Tathā cāha “gotamoti bhagavantaṁ gottavasena parikittetī”tiādi.",
  "tika-s0105t1:42_1": "Tattha gaṁ tāyatīti gottaṁ,",
  "tika-s0105t1:42_2": "“gotamo”ti pavattamānaṁ abhidhānaṁ,",
  "tika-s0105t1:42_3": "buddhiñca ekaṁsikavisayatāya rakkhatīti attho.",
  "tika-s0105t1:42_4": "Yathā hi buddhi ārammaṇabhūtena atthena vinā na vattati,",
  "tika-s0105t1:42_5": "evaṁ abhidhānaṁ abhidheyyabhūtena,",
  "tika-s0105t1:42_6": "tasmā so gottasaṅkhāto attho tāni rakkhatīti vuccati,",
  "tika-s0105t1:42_7": "go-saddo cettha abhidhāne,",
  "tika-s0105t1:42_8": "buddhiyañca vattati.",
  "tika-s0105t1:42_9": "Tathā hi vadanti –",
  "tika-s0105t1:43_0": "“Go goṇe cendriye bhumyaṁ, vacane ceva buddhiyaṁ;",
  "tika-s0105t1:44_0": "Ādicce rasmiyañceva, pānīyepi ca vattate;",
  "tika-s0105t1:45_0": "Tesu atthesu goṇe thī, pumā ca itare pumā”ti.",
  "tika-s0105t1:46_0": "Tattha “gosu duyhamānāsu gato,",
  "tika-s0105t1:46_1": "gopañcamo”tiādīsu gosaddo goṇe vattati.",
  "tika-s0105t1:46_2": "“Gocaro”tiādīsu indriye.",
  "tika-s0105t1:46_3": "“Gorakkha”ntiādīsu bhūmiyaṁ.",
  "tika-s0105t1:46_4": "Tathā hi suttanipātaṭṭhakathāya vāseṭṭhasuttasaṁvaṇṇanāyaṁ vuttaṁ “gorakkhanti khettarakkhaṁ,",
  "tika-s0105t1:46_5": "kasikammanti vuttaṁ hoti.",
  "tika-s0105t1:46_6": "Pathavī hi ‘go’ti vuccati,",
  "tika-s0105t1:46_7": "tappabhedo ca “khetta”nti.",
  "tika-s0105t1:46_8": "“Gottaṁ nāma dve gottāni hīnañca gottaṁ,",
  "tika-s0105t1:46_9": "ukkaṭṭhañca gotta”ntiādīsu vacane,",
  "tika-s0105t1:46_10": "buddhiyañca vattati.",
  "tika-s0105t1:46_11": "“Gogottaṁ gotamaṁ name”ti porāṇakaviracanāya ādicce,",
  "tika-s0105t1:46_12": "ādiccabandhuṁ gotamaṁ sammāsambuddhaṁ namāmīti hi attho,",
  "tika-s0105t1:46_13": "“uṇhagū”tiādīsu rasmiyaṁ,",
  "tika-s0105t1:46_14": "uṇhā gāvo rasmiyo etassāti hi uṇhagu, sūriyo.",
  "tika-s0105t1:46_15": "“Gosītacandana”ntiādīsu pānīye,",
  "tika-s0105t1:46_16": "gosaṅkhātaṁ pānīyaṁ viya sītaṁ,",
  "tika-s0105t1:46_17": "tadeva candanaṁ tathā.",
  "tika-s0105t1:46_18": "Tasmiñhi uddhanato uddharitapakkuthitatelasmiṁ pakkhitte taṅkhaṇaññeva taṁ telaṁ sītalaṁ hotīti.",
  "tika-s0105t1:46_19": "Etesu pana atthesu goṇe vattamāno go-saddo yathārahaṁ itthiliṅgo ceva pulliṅgo ca,",
  "tika-s0105t1:46_20": "sesesu pana pulliṅgoyeva.",
  "tika-s0105t1:47_0": "Kiṁ panetaṁ gottaṁ nāmāti?",
  "tika-s0105t1:47_1": "Aññakulaparamparāya asādhāraṇaṁ tassa kulassa ādipurisasamudāgataṁ taṁkulapariyāpannasādhāraṇaṁ sāmaññarūpanti daṭṭhabbaṁ.",
  "tika-s0105t1:47_2": "Sādhāraṇameva hi idaṁ taṁkulapariyāpannānaṁ sādhāraṇato ca sāmaññarūpaṁ.",
  "tika-s0105t1:47_3": "Tathā hi taṁkule jātā suddhodanamahārājādayopi “gotamo” tveva vuccanti,",
  "tika-s0105t1:47_4": "teneva bhagavā attano pitaraṁ suddhodanamahārājānaṁ “atikkantavarā kho gotama tathāgatā”ti avoca,",
  "tika-s0105t1:47_5": "vessavaṇopi mahārājā bhagavantaṁ “vijjācaraṇasampannaṁ,",
  "tika-s0105t1:47_6": "buddhaṁ vandāma gotama”nti,",
  "tika-s0105t1:47_7": "āyasmāpi vaṅgīso āyasmantaṁ ānandaṁ “sādhu nibbāpanaṁ brūhi,",
  "tika-s0105t1:47_8": "anukampāya gotamā”ti.",
  "tika-s0105t1:47_9": "Idha pana bhagavantameva.",
  "tika-s0105t1:47_10": "Tenāha “bhagavantaṁ gottavasena parikittetī”ti.",
  "tika-s0105t1:47_11": "Tasmāti yathāvuttamatthattayaṁ paccāmasati.",
  "tika-s0105t1:47_12": "Ettha ca “samaṇo”ti iminā sarikkhakajanehi bhagavato bahumatabhāvo dassito tabbisayasamitapāpatāparikittanato,",
  "tika-s0105t1:47_13": "“gotamo”ti iminā lokiyajanehi tabbisayauḷāragottasambhūtatāparikittanato.",
  "tika-s0105t1:48_0": "Sakyassa suddhodanamahārājassa putto sakyaputto,",
  "tika-s0105t1:48_1": "iminā pana uccākulaparidīpanaṁ uditoditavipulakhattiyakulasambhūtatāparikittanato.",
  "tika-s0105t1:48_2": "Sabbakhattiyānañhi ādibhūtamahāsammatamahārājato paṭṭhāya asambhinnaṁ uḷāratamaṁ sakyarājakulaṁ. Yathāha –",
  "tika-s0105t1:49_0": "“Mahāsammatarājassa, vaṁsajo hi mahāmuni;",
  "tika-s0105t1:50_0": "Kappādismiñhi rājāsi, mahāsammatanāmako”ti. (mahāvaṁse dutiyaparicchede paṭhamagāthā);",
  "tika-s0105t1:51_0": "Kathaṁ saddhāpabbajitabhāvaparidīpananti āha “kenacī”tiādi.",
  "tika-s0105t1:51_1": "Parijiyanaṁ parihāyanaṁ pārijuññaṁ,",
  "tika-s0105t1:51_2": "parijiratīti vā parijiṇṇo,",
  "tika-s0105t1:51_3": "tassa bhāvo pārijuññaṁ, tena.",
  "tika-s0105t1:51_4": "Ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo hutvā pabbajitoti attho.",
  "tika-s0105t1:51_5": "Tadeva pariyāyantarena vibhāvetuṁ “aparikkhīṇaṁyeva taṁ kulaṁ pahāyā”ti vuttaṁ.",
  "tika-s0105t1:51_6": "Aparikkhīṇanti hi ñātipārijuññabhogapārijuññādinā kenaci pārijuññena aparikkhayaṁ.",
  "tika-s0105t1:51_7": "Saddhāya pabbajitoti saddhāya eva pabbajito.",
  "tika-s0105t1:51_8": "Evañhi “kenacī”tiādinā nivattitavacanaṁ sūpapannaṁ hoti.",
  "tika-s0105t1:51_9": "Nanu ca “sakyakulā pabbajito”ti idaṁ uccākulā pabbajitabhāvaparidīpanameva siyā tadatthasseva viññāyamānattā,",
  "tika-s0105t1:51_10": "na saddhāpabbajitabhāvaparidīpanaṁ tadatthassa aviññāyamānattāti?",
  "tika-s0105t1:51_11": "Na kho panevaṁ daṭṭhabbaṁ mahantaṁ ñātiparivaṭṭaṁ,",
  "tika-s0105t1:51_12": "mahantañca bhogakkhandhaṁ pahāya saddhāpabbajitabhāvassa atthato siddhattā.",
  "tika-s0105t1:51_13": "Tathā hi lokanāthassa abhijātiyaṁ tassa kulassa na kiñci pārijuññaṁ,",
  "tika-s0105t1:51_14": "atha kho vuḍḍhiyeva,",
  "tika-s0105t1:51_15": "tato tassa samiddhatamabhāvo loke pākaṭo paññāto hoti,",
  "tika-s0105t1:51_16": "tasmā “sakyakulā pabbajito”ti ettakeyeva vutte tathā samiddhatamaṁ kulaṁ pahāya saddhāpabbajitabhāvo siddhoyevāti,",
  "tika-s0105t1:51_17": "imaṁ parihāraṁ “kenaci pārijuññenā”tiādinā vibhāvetīti daṭṭhabbaṁ.",
  "tika-s0105t1:51_18": "Tato paranti “kosalesu cārikaṁ caramāno”tiādivacanaṁ.",
  "tika-s0105t1:52_0": "“Sādhu dhammaruci rājā, sādhu paññāṇavā naro;",
  "tika-s0105t1:53_0": "Sādhu mittānamadubbho, pāpassākaraṇaṁ sukha”nti. ādīsu –",
  "tika-s0105t1:54_0": "Viya sādhusaddo idha sundaratthoti āha “sundaraṁ kho panā”ti.",
  "tika-s0105t1:54_1": "Khoti avadhāraṇatthe nipāto,",
  "tika-s0105t1:54_2": "panāti pakkhantaratthe.",
  "tika-s0105t1:54_3": "Evaṁ sātthakatāviññāpanatthañhi saṁvaṇṇanāyametesaṁ gahaṇaṁ.",
  "tika-s0105t1:54_4": "Sundaranti ca bhaddakaṁ,",
  "tika-s0105t1:54_5": "bhaddakatā ca passantānaṁ hitasukhāvahabhāvenāti vuttaṁ “atthāvahaṁ sukhāvaha”nti.",
  "tika-s0105t1:54_6": "Attho cettha diṭṭhadhammikasamparāyikaparamatthavasena tividhaṁ hitaṁ sukhampi tatheva tividhaṁ sukhaṁ.",
  "tika-s0105t1:55_0": "Tathārūpānanti tādisānaṁ,",
  "tika-s0105t1:55_1": "ayaṁ saddato attho.",
  "tika-s0105t1:55_2": "Atthamattaṁ pana dassetuṁ “evarūpāna”nti vuttaṁ.",
  "tika-s0105t1:55_3": "Yādisehi ca guṇehi bhagavā samannāgato catuppamāṇikassa lokassa sabbakālampi-accantāya-saddhāya-pasādanīyo tesaṁ yathābhūtasabhāvattā,",
  "tika-s0105t1:55_4": "tādisehi guṇehi samannāgatabhāvaṁ sandhāya “tathārūpānaṁ arahata”nti vuttanti dassento “yathārūpo”tiādimāha.",
  "tika-s0105t1:55_5": "Laddhasaddhānanti laddhasaddahānaṁ,",
  "tika-s0105t1:55_6": "parajanassa saddhaṁ paṭilabhantānanti vuttaṁ hoti.",
  "tika-s0105t1:55_7": "Laddhasaddānanti vā paṭiladdhakittisaddānaṁ,",
  "tika-s0105t1:55_8": "etena “arahata”nti padassa arahantānanti attho,",
  "tika-s0105t1:55_9": "arahantasamaññāya ca pākaṭabhāvo dassito,",
  "tika-s0105t1:55_10": "apica “yathārūpo so bhavaṁ gotamo”ti iminā “tathārūpāna”nti padassa aniyamavasena atthaṁ dassetvā sarūpaniyamavasenapi",
  "tika-s0105t1:55_11": "dassetuṁ “yathābhuccaguṇādhigamena loke arahantoti laddhasaddhāna”nti vuttaṁ,",
  "tika-s0105t1:55_12": "idampi hi “tathārūpāna”nti padasseva atthadassanaṁ,",
  "tika-s0105t1:55_13": "ayameva ca nayo ācariyehi adhippeto idha ṭīkāyaṁ,",
  "tika-s0105t1:55_14": "sāratthadīpaniyañca tatheva vuttattā.",
  "tika-s0105t1:55_15": "“Yathārūpā te bhavanto arahanto”ti avatvā “yathārūpo so bhavaṁ gotamo”ti vacanaṁ bhagavatiyeva garugāravavasena",
  "tika-s0105t1:55_16": "“tathārūpānaṁ arahata”nti puthuvacananiddiṭṭhabhāvaviññāpanatthaṁ. Attani,",
  "tika-s0105t1:55_17": "garūsu ca hi bahuvacanaṁ icchanti saddavidū.",
  "tika-s0105t1:55_18": "“Yathābhucca…pe…",
  "tika-s0105t1:55_19": "arahata”nti iminā ca dhammappamāṇānaṁ,",
  "tika-s0105t1:55_20": "lūkhappamāṇānañca sattānaṁ bhagavato pasādāvahataṁ yathārutato dasseti arahantabhāvassa tesaññeva yathārahaṁ visayattā,",
  "tika-s0105t1:55_21": "taṁdassanena pana itaresampi rūpappamāṇaghosappamāṇānaṁ pasādāvahatā dassitāyeva tadavinābhāvatoti daṭṭhabbaṁ.",
  "tika-s0105t1:56_0": "Pasādasommānīti pasannāni,",
  "tika-s0105t1:56_1": "sītalāni ca,",
  "tika-s0105t1:56_2": "pasādavasena vā sītalāni,",
  "tika-s0105t1:56_3": "anena pasannamanataṁ dasseti.",
  "tika-s0105t1:56_4": "“Dassana”nti vuttepi taduttari kattabbatāsambhavato ayaṁ sambhāvanattho labbhatīti āha “dassanamattampi sādhu hotī”ti.",
  "tika-s0105t1:56_5": "Itarathā hi “dassanaññeva sādhu,",
  "tika-s0105t1:56_6": "na taduttari karaṇa”nti anadhippetattho āpajjati,",
  "tika-s0105t1:56_7": "sambhāvanattho cettha pi-saddo,",
  "tika-s0105t1:56_8": "api-saddo vā luttaniddiṭṭho.",
  "tika-s0105t1:56_9": "“Brahmacariyaṁ pakāsetī”ti ettha iti-saddo “abbhuggato”ti iminā sambandhamupagato,",
  "tika-s0105t1:56_10": "tasmā ayaṁ “sādhu hotī”ti idha iti-saddo “brāhmaṇo pokkharasātī ambaṭṭhaṁ māṇavaṁ āmantesī”ti iminā sambajjhitabbo,",
  "tika-s0105t1:56_11": "“ajjhāsayaṁ katvā”ti ca pāṭhaseso tadatthassa viññāyamānattā.",
  "tika-s0105t1:56_12": "Yassa hi attho viññāyati,",
  "tika-s0105t1:56_13": "saddo na payujjati,",
  "tika-s0105t1:56_14": "so “pāṭhaseso”ti vuccati,",
  "tika-s0105t1:56_15": "imamatthaṁ vibhāvento āha “dassanamattampi sādhu hotīti evaṁ ajjhāsayaṁ katvā”ti.",
  "tika-s0105t1:56_16": "Mūlapaṇṇāsake cūḷasīhanādasuttaṭṭhakathāya āgataṁ kosiyasakuṇavatthu cettha kathetabbaṁ.",
  "tika-s0105t1:57_0": "Ambaṭṭhamāṇavakathāvaṇṇanā",
  "tika-s0105t1:58_0": "256.",
  "tika-s0105t1:58_1": "“Ajjhāyako”ti idaṁ paṭhamapakatiyā garahāvacanameva,",
  "tika-s0105t1:58_2": "dutiyapakatiyā pasaṁsāvacanaṁ katvā voharanti yathā taṁ “puriso naro”ti dassetuṁ aggaññasuttapada mudāhaṭaṁ.",
  "tika-s0105t1:58_3": "Tattha imeti jhāyakanāmena samaññitā janā.",
  "tika-s0105t1:58_4": "Na jhāyantīti paṇṇakuṭīsu jhānaṁ na appenti na nipphādenti,",
  "tika-s0105t1:58_5": "gāmanigamasāmantaṁ osaritvā vedaganthe karontāva acchantīti attho.",
  "tika-s0105t1:58_6": "Taṁ panetesaṁ brāhmaṇajhāyakasaṅkhātaṁ paṭhamadutiyanāmaṁ upādāya tatiyameva jātanti āha “ajjhāyakātveva tatiyaṁ akkharaṁ upanibbatta”nti,",
  "tika-s0105t1:58_7": "akkharanti ca nirutti samaññā.",
  "tika-s0105t1:58_8": "Sā hi tasmiṁyeva niruḷhabhāvena aññattha asañcaraṇato “akkhara”nti vuccati.",
  "tika-s0105t1:58_9": "Mante parivattetīti vede sajjhāyati,",
  "tika-s0105t1:58_10": "pariyāpuṇātīti attho.",
  "tika-s0105t1:58_11": "Idha hi adhiāpubbai-saddavasena padasandhi,",
  "tika-s0105t1:58_12": "itarattha pana jhe-saddavasena.",
  "tika-s0105t1:58_13": "Mante dhāretīti yathāadhīte mante asammūḷhe katvā hadaye ṭhapeti.",
  "tika-s0105t1:59_0": "Āthabbaṇavedo parūpaghātakarattā sādhūnamaparibhogoti katvā “iruvedayajuvedasāmavedāna”nti vuttaṁ.",
  "tika-s0105t1:59_1": "Tattha iccante thomīyante devā etāyāti iru ica-dhātuvasena ca-kārassa ra-kāraṁ katvā,",
  "tika-s0105t1:59_2": "itthiliṅgoyaṁ.",
  "tika-s0105t1:59_3": "Yajjante pujjante devā anenāti yaju punnapuṁsakaliṅgavasena.",
  "tika-s0105t1:59_4": "Soyanti antaṁ karonti,",
  "tika-s0105t1:59_5": "sāyanti vā tanuṁ karonti pāpamanenāti sāmaṁ so-dhātupakkhe o-kārassa ā-kāraṁ katvā.",
  "tika-s0105t1:59_6": "Vidanti dhammaṁ,",
  "tika-s0105t1:59_7": "kammaṁ vā etehīti vedā,",
  "tika-s0105t1:59_8": "te eva mantā “sugatiyopi munanti,",
  "tika-s0105t1:59_9": "suyyanti ca etehī”ti katvā.",
  "tika-s0105t1:59_10": "Paharaṇaṁ saṅghaṭṭanaṁ pahataṁ,",
  "tika-s0105t1:59_11": "oṭṭhānaṁ pahataṁ tathā,",
  "tika-s0105t1:59_12": "tassa karaṇavasena,",
  "tika-s0105t1:59_13": "oṭṭhāni cāletvā paguṇabhāvakaraṇavasena pāraṁ gato,",
  "tika-s0105t1:59_14": "na atthavibhāvanavasenāti vuttaṁ hoti.",
  "tika-s0105t1:59_15": "Pāragūti ca niccasāpekkhatāya kitantasamāso.",
  "tika-s0105t1:60_0": "“Saha nighaṇṭunā”tiādinā yathāvākyaṁ vibhatyantavasena nibbacanadassanaṁ.",
  "tika-s0105t1:60_1": "Nighaṇṭurukkhādīnanti nighaṇṭu nāma rukkhaviseso,",
  "tika-s0105t1:60_2": "tadādikānamatthānanti attho,",
  "tika-s0105t1:60_3": "etena nighaṇṭurukkhapariyāyaṁ ādiṁ katvā tappamukhena sesapariyāyānaṁ tattha dassitattā so gantho nighaṇṭu nāma yathā taṁ “pārājikakaṇḍo,",
  "tika-s0105t1:60_4": "kusalattiko”ti ayamattho dassito iminā yathārutameva tadatthassa adhigatattā.",
  "tika-s0105t1:60_5": "Ācariyā pana evaṁ vadanti “vacanīyavācakabhāvena atthaṁ,",
  "tika-s0105t1:60_6": "saddañca nikhaḍati bhindati vibhajja dassetīti nikhaṇḍu,",
  "tika-s0105t1:60_7": "so eva kha-kārassa gha-kāraṁ katvā ‘nighaṇḍū’ti vutto”ti,",
  "tika-s0105t1:60_8": "tadetaṁ aṭṭhakathānayato aññanayadassananti gahetabbaṁ.",
  "tika-s0105t1:60_9": "Itarathā hi so aṭṭhakathāya virodho siyā,",
  "tika-s0105t1:60_10": "vicāretabbametaṁ.",
  "tika-s0105t1:60_11": "Akkharacintakā pana evamicchanti “tattha tatthāgatāni nāmāni nissesato ghaṭenti rāsiṁ karonti etthāti nighaṇṭu niggahitāgamenā”ti.",
  "tika-s0105t1:60_12": "Vevacanappakāsakanti pariyāyasaddadīpakaṁ,",
  "tika-s0105t1:60_13": "ekekassa atthassa anekapariyāyavacanavibhāvakanti attho.",
  "tika-s0105t1:60_14": "Nidassanamattañcetaṁ anekesampi atthānaṁ ekasaddavacanīyatāvibhāvanavasenapi tassa ganthassa pavattattā.",
  "tika-s0105t1:60_15": "Ko panesoti?",
  "tika-s0105t1:60_16": "Etarahi nāmaliṅgānusāsanaratanamālābhidhānappadīpikādi.",
  "tika-s0105t1:60_17": "Vacībhedādilakkhaṇā kiriyā kappīyati etenāti kiriyākappo,",
  "tika-s0105t1:60_18": "tatheva vividhaṁ kappīyati etenāti vikappo,",
  "tika-s0105t1:60_19": "kiriyākappo ca so vikappo cāti kiriyākappavikappo.",
  "tika-s0105t1:60_20": "So hi vaṇṇapadasambandhapadatthādivibhāgato bahuvikappoti katvā “kiriyākappavikappo”ti vuccati,",
  "tika-s0105t1:60_21": "so ca ganthavisesoyevāti vuttaṁ “kavīnaṁ upakārāvahaṁ sattha”nti,",
  "tika-s0105t1:60_22": "catunnampi kavīnaṁ kavibhāvasampadābhogasampadādipayojanavasena upakārāvaho ganthoti attho.",
  "tika-s0105t1:60_23": "Ko panesoti?",
  "tika-s0105t1:60_24": "Kabyabandhanavidhividhāyako kabyālaṅkāragītāsubodhālaṅkārādi.",
  "tika-s0105t1:60_25": "Idaṁ pana mūlakiriyākappaganthaṁ sandhāya vuttaṁ.",
  "tika-s0105t1:60_26": "So hi mahāvisayo satasahassagāthāparimāṇo,",
  "tika-s0105t1:60_27": "yaṁ “nayacariyādipakaraṇa”ntipi vadanti.",
  "tika-s0105t1:60_28": "Vacanatthato pana kiṭayati gameti ñāpeti kiriyādivibhāganti keṭubhaṁ kiṭa-dhātuto abhapaccayavasena,",
  "tika-s0105t1:60_29": "a-kārassa ca ukāro.",
  "tika-s0105t1:60_30": "Atha vā kiriyādivibhāgaṁ anavasesapariyādānato kiṭento gamanto obheti pūretīti keṭubhaṁ kiṭa-saddūpapadaubhadhātuvasena.",
  "tika-s0105t1:60_31": "Apica kiṭanti gacchanti kavayo bandhesu kosallametenāti keṭubhaṁ,",
  "tika-s0105t1:60_32": "purimanayenevettha padasiddhi.",
  "tika-s0105t1:60_33": "Ṭhānakaraṇādivibhāgato,",
  "tika-s0105t1:60_34": "nibbacanavibhāgato ca akkharā pabhedīyanti etenāti akkharappabhedo,",
  "tika-s0105t1:60_35": "taṁ pana chasu vedaṅgesu pariyāpannaṁ pakaraṇadvayamevāti vuttaṁ “sikkhā ca nirutti cā”ti.",
  "tika-s0105t1:60_36": "Tattha sikkhanti akkharasamayametāyāti sikkhā,",
  "tika-s0105t1:60_37": "akārādivaṇṇānaṁ ṭhānakaraṇapayatanapaṭipādakasatthaṁ.",
  "tika-s0105t1:60_38": "Nicchayena,",
  "tika-s0105t1:60_39": "nissesato vā utti nirutti,",
  "tika-s0105t1:60_40": "vaṇṇāgamavaṇṇavipariyāyādilakkhaṇaṁ.",
  "tika-s0105t1:60_41": "Vuttañca –",
  "tika-s0105t1:61_0": "“Vaṇṇāgamo vaṇṇavipariyāyo,",
  "tika-s0105t1:62_0": "Dve cāpare vaṇṇavikāranāsā;",
  "tika-s0105t1:63_0": "Dhātussa atthātisayena yogo,",
  "tika-s0105t1:64_0": "Taduccate pañcavidhā niruttī”ti. ;",
  "tika-s0105t1:65_0": "Idha pana tabbasena anekadhā nibbacanaparidīpakaṁ satthaṁ uttarapadalopena “niruttī”ti adhippetaṁ nibbacanavibhāgatopi",
  "tika-s0105t1:65_1": "akkharapabhedabhāvassa ācariyehi vuttattā,",
  "tika-s0105t1:65_2": "tamantarena nibbacanavibhāgassa ca byākaraṇaṅgena saṅgahitattā.",
  "tika-s0105t1:65_3": "Byākaraṇaṁ,",
  "tika-s0105t1:65_4": "nirutti ca hi paccekameva vedaṅgaṁ yathāhu –",
  "tika-s0105t1:66_0": "“Kappo byākaraṇaṁ joti-satthaṁ sikkhā nirutti ca;",
  "tika-s0105t1:67_0": "Chandoviciti cetāni, vedaṅgāni vadanti chā”ti.",
  "tika-s0105t1:68_0": "Tasmā byākaraṇaṅgena asaṅkarabhūtameva niruttinayena nibbacanamidhādhippetaṁ,",
  "tika-s0105t1:68_1": "na chasu byañjanapadesu viya tadubhayasādhāraṇanibbacanaṁ vedaṅgavisayattāti veditabbaṁ.",
  "tika-s0105t1:68_2": "Ayaṁ panettha mahāniddesaṭṭhakathāya āgataniruttinayavinicchayo.",
  "tika-s0105t1:68_3": "Tattha hi “nakkhattarājāriva tārakāna”nti ettha ra-kārāgamo viya avijjamānassa akkharassa āgamo vaṇṇāgamo nāma.",
  "tika-s0105t1:68_4": "Hiṁsanattā “hiṁso”ti vattabbe “sīho”ti parivattanaṁ viya vijjamānānamakkharānaṁ heṭṭhupariyavasena parivattanaṁ vaṇṇavipariyāyo nāma.",
  "tika-s0105t1:68_5": "“Navachannakedāni diyyatī”ti ettha a-kārassa e-kārāpajjanaṁ viya aññakkharassa aññakkharāpajjanaṁ vaṇṇavikāro nāma.",
  "tika-s0105t1:68_6": "“Jīvanassa mūto jīvanamūto”ti vattabbe “jīmūto”ti va-kāra na-kārānaṁ vināso viya vijjamānakkharānaṁ vināso vaṇṇavināso nāma.",
  "tika-s0105t1:68_7": "“Pharusāhi vācāhi pakubbamāno,",
  "tika-s0105t1:68_8": "āsajja maṁ tvaṁ vadase kumārā”ti ettha “pakubbamāno”ti padassa abhibhavamānoti atthapaṭipādanaṁ viya",
  "tika-s0105t1:68_9": "tattha tattha yathāyogaṁ visesatthapaṭipādanaṁ dhātūnamatthātisayena yogo nāmāti.",
  "tika-s0105t1:69_0": "Yathāvuttappabhedānaṁ tiṇṇaṁ vedānaṁ ayaṁ catutthoyeva siyā,",
  "tika-s0105t1:69_1": "atha kena saddhiṁ pañcamoti āha “āthabbaṇavedaṁ catutthaṁ katvā”ti.",
  "tika-s0105t1:69_2": "Āthabbaṇavedo nāma āthabbaṇavedikehi vihito parūpaghātakaro manto,",
  "tika-s0105t1:69_3": "so pana itihāsapañcamabhāvappakāsanatthaṁ gaṇitatāmattena gahito,",
  "tika-s0105t1:69_4": "na sarūpavasena,",
  "tika-s0105t1:69_5": "evañca katvā “etesa”nti padassa tesaṁ tiṇṇaṁ vedānantveva attho gahetabbo.",
  "tika-s0105t1:69_6": "Tañhi “tiṇṇaṁ vedāna”nti etassa visesananti.",
  "tika-s0105t1:69_7": "Itiha asāti evaṁ idha loke ahosi “āsā”tipi katthaci pāṭho,",
  "tika-s0105t1:69_8": "soyevattho.",
  "tika-s0105t1:69_9": "Iha ṭhāne iti evaṁ,",
  "tika-s0105t1:69_10": "idaṁ vā kammaṁ,",
  "tika-s0105t1:69_11": "vatthuṁ vā āsa icchāhītipi attho.",
  "tika-s0105t1:69_12": "Tassa ganthassa mahāvisayatādīpanatthañcettha vicchāvacanaṁ,",
  "tika-s0105t1:69_13": "iminā “itihāsā”ti vacanena paṭisaṁyutto itihāso taddhitavasenāti atthaṁ dasseti.",
  "tika-s0105t1:69_14": "Itiha āsa,",
  "tika-s0105t1:69_15": "itiha āsā”ti īdisavacanapaṭisaṁyutto itihāso niruttinayenāti atthadassanantipi vadanti.",
  "tika-s0105t1:69_16": "Akkharacintakā pana evamicchanti “itiha-saddo pārampariyopadese ekova nipāto,",
  "tika-s0105t1:69_17": "asati vijjatīti aso,",
  "tika-s0105t1:69_18": "itiha aso etasminti itihāso samāsavasenā”ti,",
  "tika-s0105t1:69_19": "tesaṁ mate “itiha asā”ti ettha evaṁ pārampariyopadeso asa vijjamāno ahosīti attho.",
  "tika-s0105t1:69_20": "“Purāṇakathāsaṅkhāto”ti iminā tassa ganthavisesabhāvamāha,",
  "tika-s0105t1:69_21": "bhāratanāmakānaṁ dvebhātikarājūnaṁ yuddhakathā,",
  "tika-s0105t1:69_22": "rāmarañño sītāharaṇakathā,",
  "tika-s0105t1:69_23": "narasīharājuppattikathāti evamādipurāṇakathāsaṅkhāto bhāratapurāṇarāmapurāṇanarasīhapurāṇādigantho itihāso nāmāti vuttaṁ hoti.",
  "tika-s0105t1:69_24": "“Tesaṁ itihāsapañcamānaṁ vedāna”nti iminā yathāvākyaṁ “tiṇṇaṁ vedāna”nti ettha visesanabhāvaṁ dasseti.",
  "tika-s0105t1:70_0": "Pajjati attho etenāti padaṁ,",
  "tika-s0105t1:70_1": "nāmākhyātopasagganipātādivasena anekavibhāgaṁ vibhattiyantapadaṁ.",
  "tika-s0105t1:70_2": "Tadapi byākaraṇe āgatamevāti vuttaṁ “tadavasesa”nti,",
  "tika-s0105t1:70_3": "padato avasesaṁ pakatipaccayādisaddalakkhaṇabhūtanti attho.",
  "tika-s0105t1:70_4": "Taṁ taṁ saddaṁ,",
  "tika-s0105t1:70_5": "tadatthañca byākaroti byācikkhati etenāti byākaraṇaṁ,",
  "tika-s0105t1:70_6": "visesena vā ākarīyante pakatipaccayādayo abhinipphādīyante ettha,",
  "tika-s0105t1:70_7": "anenāti vā byākaraṇaṁ,",
  "tika-s0105t1:70_8": "sādhusaddānamanvākhyāyakaṁ muddhabodhabyākaraṇa sārassatabyākaraṇa pāṇinībyākaraṇacandrabyākaraṇādi adhunāpi vijjamānasatthaṁ.",
  "tika-s0105t1:70_9": "Adhīyatīti ajjhāyati.",
  "tika-s0105t1:70_10": "Vedetīti paresaṁ vāceti.",
  "tika-s0105t1:70_11": "Ca-saddo atthadvayasamuccinanattho,",
  "tika-s0105t1:70_12": "vikappanattho vā atthantarassa vikappitattā.",
  "tika-s0105t1:70_13": "Vicitrā hi taddhitavutti.",
  "tika-s0105t1:70_14": "Padakoti byākaraṇesu āgatapadakosallaṁ sandhāya vuttaṁ,",
  "tika-s0105t1:70_15": "veyyākaraṇoti tadavasiṭṭhapakatipaccayādisaddavidhikosallanti imassatthassa viññāpanatthaṁ padadvayassa ekato atthavacanaṁ.",
  "tika-s0105t1:70_16": "Esā hi ācariyānaṁ pakati,",
  "tika-s0105t1:70_17": "yadidaṁ yena kenaci pakārena atthantaraviññāpanaṁ.",
  "tika-s0105t1:70_18": "Ayaṁ aṭṭhakathāto aparo nayo –",
  "tika-s0105t1:70_19": "te eva vede padaso kāyatīti padakoti.",
  "tika-s0105t1:70_20": "Tattha padasoti gajjabandhapajjabandhapadena.",
  "tika-s0105t1:70_21": "Kāyatīti katheti yathā “jātaka”nti,",
  "tika-s0105t1:70_22": "iminā vedakārakasamatthataṁ dasseti.",
  "tika-s0105t1:70_23": "Evañhi “ajjhāyako”tiādīhi imassa viseso pākaṭo hotīti.",
  "tika-s0105t1:71_0": "Āyatiṁ hitaṁ bālajanasaṅkhāto loko na yatati na īhati anenāti lokāyataṁ.",
  "tika-s0105t1:71_1": "Tañhi ganthaṁ nissāya sattā puññakiriyāya cittampi na uppādenti,",
  "tika-s0105t1:71_2": "lokā vā bālajanā āyatanti ussahanti vādassādena etthāti lokāyataṁ.",
  "tika-s0105t1:71_3": "Aññamaññaviruddhaṁ,",
  "tika-s0105t1:71_4": "saggamokkhaviruddhaṁ vā tanonti etthāti vitaṇḍo ḍa-paccayavasena,",
  "tika-s0105t1:71_5": "na-kārassa ca ṇa-kāraṁ katvā,",
  "tika-s0105t1:71_6": "viruddhena vādadaṇḍena tāḷenti vādino etthāti vitaṇḍo taḍi-dhātuvasena,",
  "tika-s0105t1:71_7": "niggahītāgamañca katvā.",
  "tika-s0105t1:71_8": "Adesampi yaṁ nissāya vādīnaṁ vādo pavatto,",
  "tika-s0105t1:71_9": "taṁ tesaṁ desatopi upacāravasena vuccati yathā “cakkhuṁ loke piyarūpaṁ sātarūpaṁ,",
  "tika-s0105t1:71_10": "etthesā taṇhā pahīyamānā pahīyati,",
  "tika-s0105t1:71_11": "ettha nirujjhamānā nirujjhatī”ti,",
  "tika-s0105t1:71_12": "visesena vā paṇḍitānaṁ manaṁ taḍenti cālenti etenāti vitaṇḍo,",
  "tika-s0105t1:71_13": "taṁ vadanti,",
  "tika-s0105t1:71_14": "so vādo vā etesanti vitaṇḍavādā,",
  "tika-s0105t1:71_15": "tesaṁ satthaṁ tathā.",
  "tika-s0105t1:71_16": "Lakkhaṇadīpakasatthaṁ uttarapadalopena,",
  "tika-s0105t1:71_17": "taddhitavasena vā lakkhaṇanti dasseti “lakkhaṇadīpaka”ntiādinā.",
  "tika-s0105t1:71_18": "Lakkhīyati buddhabhāvādi anenāti lakkhaṇaṁ,",
  "tika-s0105t1:71_19": "nigrodhabimbatādi.",
  "tika-s0105t1:71_20": "Tenāha “yesaṁ vasenā”tiādi.",
  "tika-s0105t1:71_21": "Dvādasasahassaganthapamāṇanti ettha bhāṇavārappamāṇādīsu viya bāttiṁsakkharaganthova adhippeto.",
  "tika-s0105t1:71_22": "Vuttañhi –",
  "tika-s0105t1:72_0": "“Aṭṭhakkharā ekapadaṁ, ekā gāthā catuppadaṁ;",
  "tika-s0105t1:73_0": "Gāthā cekā mato gantho, gantho bāttiṁsatakkharo”ti.",
  "tika-s0105t1:74_0": "Dvādasahi guṇitasahassabāttiṁsakkharaganthappamāṇanti attho.",
  "tika-s0105t1:74_1": "Yatthāti yasmiṁ lakkhaṇasatthe,",
  "tika-s0105t1:74_2": "ādhāre cetaṁ bhummaṁ yathā “rukkhe sākhā”ti.",
  "tika-s0105t1:74_3": "Soḷasa ca sahassañca soḷasasahassaṁ,",
  "tika-s0105t1:74_4": "soḷasādhikasahassagāthāparimāṇāti attho.",
  "tika-s0105t1:74_5": "Evañhi ādhārādheyyavacanaṁ sūpapannaṁ hotīti.",
  "tika-s0105t1:74_6": "Padhānavasena buddhānaṁ lakkhaṇadīpanato buddhamantā nāma.",
  "tika-s0105t1:74_7": "Paccekabuddhādīnampi hi lakkhaṇaṁ tattha dīpitameva.",
  "tika-s0105t1:74_8": "Tena vuttaṁ “yesaṁ vasenā”tiādi.",
  "tika-s0105t1:75_0": "“Anūnoparipūrakārī”ti atthamattadassanaṁ,",
  "tika-s0105t1:75_1": "saddato pana adhigatamatthaṁ dassetuṁ “avayo na hotī”ti vuttaṁ.",
  "tika-s0105t1:75_2": "Ko panesa avayoti anuyogamapaneti “avayo nāmā”tiādinā.",
  "tika-s0105t1:75_3": "Ayamettādhippāyo –",
  "tika-s0105t1:75_4": "yo tāni sandhāretuṁ sakkoti,",
  "tika-s0105t1:75_5": "so “vayo”ti vuccati.",
  "tika-s0105t1:75_6": "Yo pana na sakkoti,",
  "tika-s0105t1:75_7": "so avayo nāma.",
  "tika-s0105t1:75_8": "Yo ca avayo na hoti,",
  "tika-s0105t1:75_9": "so “dve paṭisedhā pakatiyatthagamakā”ti ñāyena vayo evāti.",
  "tika-s0105t1:75_10": "Vayatīti hi vayo,",
  "tika-s0105t1:75_11": "ādimajjhapariyosānesu katthacipi aparikilamanto avitthāyanto te ganthe santāne paṇeti byavaharatīti attho.",
  "tika-s0105t1:75_12": "Ayaṁ pana vinayaṭṭhakathānayo –",
  "tika-s0105t1:75_13": "anavayoti anu avayo,",
  "tika-s0105t1:75_14": "sandhivasena u-kāralopo,",
  "tika-s0105t1:75_15": "anu anu avayo anūno,",
  "tika-s0105t1:75_16": "paripuṇṇasippoti attho.",
  "tika-s0105t1:75_17": "Vayoti hi hāni “āyavayo”tiādīsu viya,",
  "tika-s0105t1:75_18": "natthi etassa yathāvuttaganthesu vayo ūnatāti avayo,",
  "tika-s0105t1:75_19": "anu anu avayo anavayoti.",
  "tika-s0105t1:76_0": "“Anuññāto”ti padassa kammasādhanavasena,",
  "tika-s0105t1:76_1": "“paṭiññāto”ti padassa ca kattusādhanavasena atthaṁ dassento “ācariyenā”tiādimāha.",
  "tika-s0105t1:76_2": "Assāti ambaṭṭhassa.",
  "tika-s0105t1:76_3": "Pāḷiyaṁ “yamahaṁ jānāmi,",
  "tika-s0105t1:76_4": "taṁ tvaṁ jānāsī”ti idaṁ anujānanākāradassanaṁ,",
  "tika-s0105t1:76_5": "“yaṁ tvaṁ jānāsi,",
  "tika-s0105t1:76_6": "tamahaṁ jānāmī”ti idaṁ pana paṭijānanākāradassananti dasseti “yaṁ aha”ntiādinā.",
  "tika-s0105t1:76_7": "“Āma ācariyā”ti hi yathāgataṁ paṭijānanavacanameva atthavasena vuttaṁ.",
  "tika-s0105t1:76_8": "Yanti tevijjakaṁ pāvacanaṁ.",
  "tika-s0105t1:76_9": "Tassāti ācariyassa.",
  "tika-s0105t1:76_10": "Paṭivacanadānameva paṭiññā tathā,",
  "tika-s0105t1:76_11": "tāya sayameva paṭiññātoti attho.",
  "tika-s0105t1:76_12": "“Sake”tiādi anujānanapaṭijānanādhikāradassanaṁ.",
  "tika-s0105t1:76_13": "Adesassapi desamiva kappanāmattenāti vuttaṁ “katarasmi”ntiādi.",
  "tika-s0105t1:76_14": "Sassa attano santakaṁ sakaṁ.",
  "tika-s0105t1:76_15": "Ācariyānaṁ paramparato,",
  "tika-s0105t1:76_16": "paramparabhūtehi vā ācariyehi āgataṁ ācariyakaṁ.",
  "tika-s0105t1:76_17": "Tisso vijjā,",
  "tika-s0105t1:76_18": "tāsaṁ samūho tevijjakaṁ,",
  "tika-s0105t1:76_19": "vedattayaṁ.",
  "tika-s0105t1:76_20": "Padhānaṁ vacanaṁ,",
  "tika-s0105t1:76_21": "pakaṭṭhānaṁ vā aṭṭhakādīnaṁ vacanaṁ pāvacanaṁ.",
  "tika-s0105t1:77_0": "257.",
  "tika-s0105t1:77_1": "Idāni yenādhippāyena brāhmaṇo pokkharasātī ambaṭṭhaṁ māṇavaṁ āmantetvā “ayaṁ tātā”tiādivacanamabrvi,",
  "tika-s0105t1:77_2": "tadadhippāyaṁ vibhāvento “esa kirā”tiādimāha.",
  "tika-s0105t1:77_3": "Tattha uggatassāti pubbe pākaṭassa kittimato porāṇajanassa.",
  "tika-s0105t1:77_4": "Bahū janāti pūraṇakassapādayo sandhāya vuttaṁ.",
  "tika-s0105t1:77_5": "Ekaccanti khattiyādijātimantaṁ,",
  "tika-s0105t1:77_6": "lokasammataṁ vā janaṁ.",
  "tika-s0105t1:77_7": "Garūti bhāriyaṁ,",
  "tika-s0105t1:77_8": "attānaṁ tato mocetvā apagamanamattampi dukkaraṁ hoti,",
  "tika-s0105t1:77_9": "pageva taduttari karaṇanti vuttaṁ hoti.",
  "tika-s0105t1:77_10": "Anattho nāma tathāpagamanādinā nindābyārosaupārambhādi.",
  "tika-s0105t1:78_0": "“Abbhuggato”ti ettha abhisaddayogena itthambhūtākhyānatthavaseneva “gotama”nti upayogavacanaṁ.",
  "tika-s0105t1:78_1": "“Taṁ bhavantaṁ,",
  "tika-s0105t1:78_2": "tathā santaṁyevā”ti padesupi tassa anupayogattā tadatthavasenevāti dasseti “tassa bhoto”tiādinā.",
  "tika-s0105t1:78_3": "Tenāha “idhāpī”tiādi.",
  "tika-s0105t1:78_4": "Tathā satoyevāti yenākārena arahatādinā saddo abbhuggato,",
  "tika-s0105t1:78_5": "tenākārena santassa bhūtassa eva tassa bhavato gotamassa saddo yadi vā abbhuggatoti attho.",
  "tika-s0105t1:78_6": "Apica taṁ bhavantaṁ gotamaṁ tathā santaṁyevāti ekassapi atthassa dvikkhattuṁ sambandhabhāvena vacanaṁ",
  "tika-s0105t1:78_7": "sāmaññavisiṭṭhatāparikappanena atthavisesaviññāpanatthaṁ,",
  "tika-s0105t1:78_8": "tasmā “tassa bhoto gotamassā”ti sāmaññasambandhabhāvena vicchinditvā “tathā satoyevā”ti visesasambandhabhāvena yojetabbaṁ.",
  "tika-s0105t1:78_9": "Yadi-saddo cettha saṁsayattho dvinnampi atthānaṁ saṁsayitabbattā.",
  "tika-s0105t1:78_10": "Vā-saddo ca vikappanattho tesu ekassa vikappetabbattā.",
  "tika-s0105t1:78_11": "Saddavidū pana evaṁ vadanti –",
  "tika-s0105t1:78_12": "“imassa vacanaṁ saccaṁ vā yadi vā musā”tiādīsu viya yadi-saddo vā-saddo ca ubhopi vikappatthāyeva.",
  "tika-s0105t1:78_13": "Yadi-saddopi hi “yaṁ yadeva parisaṁ upasaṅkamati yadi khattiyaparisaṁ yadi brāhmaṇaparisa”ntiādīsu vā-saddattho dissati.",
  "tika-s0105t1:78_14": "“Appaṁ vassasataṁ āyu,",
  "tika-s0105t1:78_15": "idānetarahi vijjatī”tiādīsu viya ca idha samānatthasaddapayogoti.",
  "tika-s0105t1:78_16": "Pāḷiyaṁ “yadi vā no tathā”ti idampi “santaṁyeva saddo abbhuggato”ti iminā sambajjhitvā yathāvuttanayeneva yojetabbaṁ.",
  "tika-s0105t1:78_17": "Nanu “gotama”nti padeyeva upayogavacanaṁ siyā,",
  "tika-s0105t1:78_18": "na etthāti codanāya “idhāpī”tiādi vuttaṁ,",
  "tika-s0105t1:78_19": "tassa anupayogattā,",
  "tika-s0105t1:78_20": "vicchinditvā sambandhavisesabhāvena yojetabbattā vā idhāpi itthambhūtākhyānatthavaseneva upayogavacanaṁ nāmāti vuttaṁ hoti.",
  "tika-s0105t1:78_21": "Itthambhūtākhyānaṁ attho yassa tathā,",
  "tika-s0105t1:78_22": "abhisaddo,",
  "tika-s0105t1:78_23": "itthambhūtākhyānameva vā attho tathā,",
  "tika-s0105t1:78_24": "soyevattho.",
  "tika-s0105t1:78_25": "Yadaggena hi saddayogo hoti,",
  "tika-s0105t1:78_26": "tadaggena atthayogopīti.",
  "tika-s0105t1:79_0": "258.Bhoti attano ācariyaṁ ālapati.",
  "tika-s0105t1:79_1": "Yathā-saddaṁ sātthakaṁ katvā saha pāṭhasesena yojetuṁ “yathā sakkā”tiādi vuttaṁ.",
  "tika-s0105t1:79_2": "Soti bhagavā.",
  "tika-s0105t1:79_3": "Purimanaye ākāratthajotanayathā-saddayogyato kathanti pucchāmattaṁ,",
  "tika-s0105t1:79_4": "idha pana tadayogyato “ākārapucchā”ti vuttaṁ.",
  "tika-s0105t1:79_5": "Bāhirakasamaye ācariyamhi upajjhāyasamudācāroti āha “atha naṁ upajjhāyo”ti,",
  "tika-s0105t1:79_6": "upajjhāyasaññito ācariyabrāhmaṇoti attho.",
  "tika-s0105t1:80_0": "Kāmañca manto, brahmaṁ,",
  "tika-s0105t1:80_1": "kappoti tibbidho vedo,",
  "tika-s0105t1:80_2": "tathāpi aṭṭhakādi vuttaṁ padhānabhūtaṁ mūlaṁ manto,",
  "tika-s0105t1:80_3": "tadatthavivaraṇamatthaṁ brahmaṁ,",
  "tika-s0105t1:80_4": "tattha vuttanayena yaññakiriyāvidhānaṁ kappoti mantasseva padhānabhāvato,",
  "tika-s0105t1:80_5": "itaresañca tannissayeneva jātattā mantaggahaṇena brahmakappānampi gahaṇaṁ siddhamevāti dasseti “tīsu vedesū”ti iminā.",
  "tika-s0105t1:80_6": "Mantoti hi aṭṭhakādīhi isīhi vuttamūlavedasseva nāmaṁ,",
  "tika-s0105t1:80_7": "vedoti sabbassa,",
  "tika-s0105t1:80_8": "tasmā “vedesū”ti vutte sabbesampi gahaṇaṁ sijjhatīti veditabbaṁ.",
  "tika-s0105t1:80_9": "Lakkhaṇānīti lakkhaṇadīpakāni mantapadāni.",
  "tika-s0105t1:80_10": "Pajjagajjabandhapavesanavasena pakkhipitvā.",
  "tika-s0105t1:80_11": "Brāhmaṇavesenevāti vedavācakabrāhmaṇaliṅgeneva.",
  "tika-s0105t1:80_12": "Vedeti mahāpurisalakkhaṇamante.",
  "tika-s0105t1:80_13": "Mahesakkhā sattāti mahāpuññavanto paṇḍitasattā.",
  "tika-s0105t1:80_14": "Jānissanti iti manasi katvā vācentīti sambandho.",
  "tika-s0105t1:80_15": "Tenāti tathā vācanato.",
  "tika-s0105t1:80_16": "Pubbeti “tathāgato uppajjissatī”ti vattabbakālato pabhuti tathāgatassa dharamānakāle.",
  "tika-s0105t1:80_17": "Ajjhāyitabbavācetabbabhāvena āgacchanti pākaṭā bhavanti.",
  "tika-s0105t1:80_18": "Ekagāthādvigāthādivasena anukkamena antaradhāyanti.",
  "tika-s0105t1:80_19": "Na kevalaṁ lakkhaṇamantāyeva,",
  "tika-s0105t1:80_20": "atha kho aññepi vedā brāhmaṇānaṁ aññāṇabhāvena anukkamena antaradhāyanti evāti ācariyena vuttaṁ.",
  "tika-s0105t1:81_0": "Buddhabhāvapatthanā paṇidhi,",
  "tika-s0105t1:81_1": "pāramīsambharaṇaṁ samādānaṁ,",
  "tika-s0105t1:81_2": "kammassakatādipaññā ñāṇaṁ.",
  "tika-s0105t1:81_3": "“Paṇidhimahato samādānamahatotiādinā paccekaṁ mahantasaddo yojetabbo”ti ācariyena vuttaṁ.",
  "tika-s0105t1:81_4": "Evañca sati karuṇā ādi yesaṁ saddhāsīlādīnaṁ te karuṇādayo,",
  "tika-s0105t1:81_5": "te eva guṇā karuṇādiguṇā,",
  "tika-s0105t1:81_6": "paṇidhi ca samādānañca ñāṇañca karuṇādiguṇā ca,",
  "tika-s0105t1:81_7": "tehi mahanto paṇidhisamādānañāṇakaruṇādiguṇamahantoti nibbacanaṁ kātabbaṁ.",
  "tika-s0105t1:81_8": "Evañhi dvandatoparattā mahantasaddo paccekaṁ yojīyatīti.",
  "tika-s0105t1:81_9": "Apica paṇidhi ca samādānañca ñāṇañca karuṇā ca,",
  "tika-s0105t1:81_10": "tamādi yesaṁ te tathā,",
  "tika-s0105t1:81_11": "teyeva guṇā,",
  "tika-s0105t1:81_12": "tehi mahantoti nibbacanenapi attho sūpapanno hoti,",
  "tika-s0105t1:81_13": "paṇidhimahantatādi cassa buddhavaṁsa cariyāpiṭakādi vasena veditabbo.",
  "tika-s0105t1:81_14": "Mahāpadānasuttaṭṭhakathāyaṁ pana “mahāpurisassāti jātigottakulapadesādivasena mahantassa purisassā”ti vuttaṁ.",
  "tika-s0105t1:81_15": "Tattha “khattiyo,",
  "tika-s0105t1:81_16": "brāhmaṇo”ti evamādi jāti.",
  "tika-s0105t1:81_17": "“Koṇḍañño,",
  "tika-s0105t1:81_18": "gotamo”ti evamādi gottaṁ. “Poṇikā,",
  "tika-s0105t1:81_19": "cikkhallikā, sākiyā,",
  "tika-s0105t1:81_20": "koliyā”ti evamādi kulapadeso,",
  "tika-s0105t1:81_21": "tadetaṁ sabbampi idha ādisaddena saṅgahitanti daṭṭhabbaṁ.",
  "tika-s0105t1:81_22": "Evañhi sati “dveyeva gatiyo bhavantī”ti ubhinnaṁ sādhāraṇavacanaṁ samatthitaṁ hotīti.",
  "tika-s0105t1:82_0": "Niṭṭhāti nipphattiyo siddhiyo.",
  "tika-s0105t1:82_1": "Nanvāyaṁ gati-saddo anekattho,",
  "tika-s0105t1:82_2": "kasmā niṭṭhāyameva vuttoti āha“kāmañcāya”ntiādi.",
  "tika-s0105t1:82_3": "Bhavabhedeti nirayādibhavavisese.",
  "tika-s0105t1:82_4": "So hi sucaritaduccaritakammena sattehi upapajjanavasena gantabbāti gati.",
  "tika-s0105t1:82_5": "Gacchati pavattati etthāti gati,",
  "tika-s0105t1:82_6": "nivāsaṭṭhānaṁ.",
  "tika-s0105t1:82_7": "Gamati yathāsabhāvaṁ jānātīti gati. Paññā,",
  "tika-s0105t1:82_8": "gamanaṁ byāpanaṁ gati,",
  "tika-s0105t1:82_9": "vissaṭabhāvo,",
  "tika-s0105t1:82_10": "so pana ito ca etto ca byāpetvā ṭhitatāva.",
  "tika-s0105t1:82_11": "Gamanaṁ nipphattanaṁ gati, niṭṭhā,",
  "tika-s0105t1:82_12": "ajjhāsayapaṭisaraṇatthāpi nidassananayena gahitā.",
  "tika-s0105t1:82_13": "Tathā hesa “imesaṁ kho ahaṁ bhikkhūnaṁ sīlavantānaṁ kalyāṇadhammānaṁ neva jānāmi āgatiṁ vā gatiṁ vā”ti ettha ajjhāsaye vattati,",
  "tika-s0105t1:82_14": "“nibbānaṁ arahato gatī”ti ettha paṭisaraṇe,",
  "tika-s0105t1:82_15": "parāyaṇe apassayeti attho.",
  "tika-s0105t1:82_16": "Gacchati yathāruci pavattatīti gati,",
  "tika-s0105t1:82_17": "ajjhāsayo.",
  "tika-s0105t1:82_18": "Gacchati avacarati,",
  "tika-s0105t1:82_19": "avacaraṇavasena vā pavattati etthāti gati,",
  "tika-s0105t1:82_20": "paṭisaraṇaṁ.",
  "tika-s0105t1:82_21": "Sabbasaṅkhatavisaññuttassa hi arahato nibbānameva paṭisaraṇaṁ,",
  "tika-s0105t1:82_22": "idha pana niṭṭhāyaṁ vattatīti veditabbo tadaññesamavisayattā.",
  "tika-s0105t1:83_0": "Nanu dvinnaṁ nipphattīnaṁ nimittabhūtāni lakkhaṇāni visadisāneva,",
  "tika-s0105t1:83_1": "atha kasmā “yehi samannāgatassā”tiādinā tesaṁ sadisabhāvo vuttoti codanālesaṁ dassetvā sodhento “tattha kiñcāpī”tiādimāha.",
  "tika-s0105t1:83_2": "Samānepi nigrodhabimbatādilakkhaṇabhāve attheva koci nesaṁ visesoti dassetuṁ “na teheva buddho hotī”ti vuttaṁ.",
  "tika-s0105t1:83_3": "“Yathā hi buddhānaṁ lakkhaṇāni suvisadāni,",
  "tika-s0105t1:83_4": "suparibyattāni,",
  "tika-s0105t1:83_5": "paripuṇṇāni ca honti,",
  "tika-s0105t1:83_6": "na evaṁ cakkavattīna”nti ayaṁ pana viseso ācariyadhammapālattherena pakāsito.",
  "tika-s0105t1:83_7": "Jāyanti bhinnesupi atthesu abhinnadhīsaddā etāyāti jāti,",
  "tika-s0105t1:83_8": "lakkhaṇabhāvamattaṁ.",
  "tika-s0105t1:83_9": "Vuttañhi –",
  "tika-s0105t1:84_0": "“Sabalādīsu bhinnesu, yāya vattantubhinnadhī;",
  "tika-s0105t1:85_0": "Saddā sā jātiresā ca, mālāsuttamivanvitā”ti.",
  "tika-s0105t1:86_0": "Tasmā lakkhaṇatāmattena samānabhāvato visadisānipi tāniyeva cakkavattinipphattinimittabhūtāni lakkhaṇāni",
  "tika-s0105t1:86_1": "sadisāni viya katvā tāni buddhanipphattinimittabhūtāni lakkhaṇāni nāmāti idaṁ vacanaṁ vuccatīti attho.",
  "tika-s0105t1:86_2": "Adhiāpubbavasayoge bhummatthe upayogavacananti āha “agāre vasatī”ti catūhi acchariyadhammehīti abhirūpatā,",
  "tika-s0105t1:86_3": "dīghāyukatā,",
  "tika-s0105t1:86_4": "appābādhatā,",
  "tika-s0105t1:86_5": "brāhmaṇagahapatikānaṁ piyamanāpatāti imehi catūhi acchariyasabhāvabhūtāhi iddhīhi. Yathāha –",
  "tika-s0105t1:87_0": "“Rājā ānanda,",
  "tika-s0105t1:87_1": "mahāsudassano catūhi iddhīhi samannāgato ahosi.",
  "tika-s0105t1:87_2": "Katamāhi catūhi iddhīhi?",
  "tika-s0105t1:87_3": "Idhānanda,",
  "tika-s0105t1:87_4": "rājā mahāsudassano abhirūpo ahosi dassanīyo pāsādiko”tiādi.",
  "tika-s0105t1:88_0": "Cetiyajātake āgatanayaṁ gahetvāpi evaṁ vadanti “sarīrato candanagandho vāyati,",
  "tika-s0105t1:88_1": "ayaṁ ekā iddhi.",
  "tika-s0105t1:88_2": "Mukhato uppalagandho vāyati,",
  "tika-s0105t1:88_3": "ayaṁ dutiyā.",
  "tika-s0105t1:88_4": "Cattāro devaputtā catūsu disāsu sabbakālaṁ khaggahatthā ārakkhaṁ gaṇhanti,",
  "tika-s0105t1:88_5": "ayaṁ tatiyā.",
  "tika-s0105t1:88_6": "Ākāsena vicarati,",
  "tika-s0105t1:88_7": "ayaṁ catutthī”ti.",
  "tika-s0105t1:88_8": "Anāgatavaṁsasaṁvaṇṇanāyaṁ pana “abhirūpabhāvo ekā iddhi,",
  "tika-s0105t1:88_9": "samavepākiniyā gahaṇiyā samannāgatabhāvo dutiyā,",
  "tika-s0105t1:88_10": "yāvatāyukampi sakalalokassa dassanātittikabhāvo tatiyā,",
  "tika-s0105t1:88_11": "ākāsacāribhāvo catutthī”ti vuttaṁ.",
  "tika-s0105t1:88_12": "Tattha samavepākiniyā gahaṇiyā samannāgatabhāvoti samavipācaniyā kammajatejodhātuyā sampannatā.",
  "tika-s0105t1:88_13": "Yassa hi bhuttamattova āhāro jīrati,",
  "tika-s0105t1:88_14": "yassa vā pana puṭabhattaṁ viya tatheva tiṭṭhati,",
  "tika-s0105t1:88_15": "ubhopete na samavepākiniyā samannāgatā.",
  "tika-s0105t1:88_16": "Yassa pana puna bhattakāle bhattacchando uppajjateva,",
  "tika-s0105t1:88_17": "ayaṁ samavepākiniyā samannāgato nāma,",
  "tika-s0105t1:88_18": "tathārūpatāti attho.",
  "tika-s0105t1:88_19": "Saṅgahavatthūhīti dānaṁ,",
  "tika-s0105t1:88_20": "piyavacanaṁ,",
  "tika-s0105t1:88_21": "atthacariyā,",
  "tika-s0105t1:88_22": "samānattatāti imehi saṅgahopāyehi. Yathāha –",
  "tika-s0105t1:89_0": "“Dānañca peyyavajjañca, atthacariyā ca yā idha;",
  "tika-s0105t1:90_0": "Samānattatā ca dhammesu, tattha tattha yathārahaṁ;",
  "tika-s0105t1:91_0": "Ete kho saṅgahā loke, rathassāṇīva yāyato.",
  "tika-s0105t1:92_0": "Ete ca saṅgahā nāssu, na mātā puttakāraṇā;",
  "tika-s0105t1:93_0": "Labhetha mānaṁ pūjaṁ vā, pitā vā puttakāraṇā.",
  "tika-s0105t1:94_0": "Yasmā ca saṅgahā ete, samapekkhanti paṇḍitā;",
  "tika-s0105t1:95_0": "Tasmā mahattaṁ papponti, pāsaṁsā ca bhavanti te”ti. ;",
  "tika-s0105t1:96_0": "Rañjanatoti pītisomanassavasena rañjanato,",
  "tika-s0105t1:96_1": "na rāgavasena,",
  "tika-s0105t1:96_2": "pītisomanassānaṁ jananatoti vuttaṁ hoti.",
  "tika-s0105t1:96_3": "Catūhi saṅgahavatthūhi rañjanaṭṭhena rājāti pana sabbesaṁ rājūnaṁ samaññā tathā akarontānampi vilīvabījanādīsu",
  "tika-s0105t1:96_4": "tālavaṇṭavohāro viya ruḷhivasena pavattito,",
  "tika-s0105t1:96_5": "tasmā “acchariyadhammehī”ti asādhāraṇanibbacanaṁ vuttanti daṭṭhabbaṁ.",
  "tika-s0105t1:97_0": "Saddasāmatthiyato anekadhā cakkavattīsaddassa vacanatthaṁ dassento padhānabhūtaṁ vacanatthaṁ paṭhamaṁ dassetuṁ “cakkaratana”ntiādimāha.",
  "tika-s0105t1:97_1": "Idameva hi padhānaṁ cakkaratanassa pavattanamantarena cakkavattibhāvānāpattito.",
  "tika-s0105t1:97_2": "Tathā hi aṭṭhakathāsu vuttaṁ “kittāvatā cakkavattī hotīti?",
  "tika-s0105t1:97_3": "Ekaṅguladvaṅgulamattampi cakkaratane ākāsaṁ abbhuggantvā pavatte”ti.",
  "tika-s0105t1:97_4": "Yasmā pana rājā cakkavattī ekaṁsaṁ uttarāsaṅgaṁ karitvā vāmahatthena hatthisoṇḍasadisapanāḷiṁ suvaṇṇabhiṅkāraṁ",
  "tika-s0105t1:97_5": "ukkhipitvā dakkhiṇahatthena cakkaratanaṁ udakena abbhukkiritvā “pavattatu bhavaṁ cakkaratanaṁ,",
  "tika-s0105t1:97_6": "abhivijinātu bhavaṁ cakkaratana”nti vacanena cakkaratanaṁ vehāsaṁ abbhuggantvā pavattesi,",
  "tika-s0105t1:97_7": "tasmā tādisaṁ pavattāpanaṁ sandhāya “cakkaratanaṁ vattetī”ti vuttaṁ.",
  "tika-s0105t1:97_8": "Yathāha “atha kho ānanda rājā mahāsudassano uṭṭhāyāsanā…pe…",
  "tika-s0105t1:97_9": "cakkaratanaṁ abbhukkiri ‘pavattatu bhavaṁ cakkaratana’nti”ādi.",
  "tika-s0105t1:97_10": "Na kevalañca cakkasaddo cakkarataneyeva vattati atha kho sampatticakkādīsupi,",
  "tika-s0105t1:97_11": "tasmā taṁtadatthavācakasaddasāmatthiyatopi vacanatthaṁ dasseti “sampatticakkehī”tiādinā.",
  "tika-s0105t1:97_12": "Tattha sampatticakkehīti –",
  "tika-s0105t1:98_0": "“Patirūpe vase dese, ariyamittakaro siyā;",
  "tika-s0105t1:99_0": "Sammāpaṇidhisampanno, pubbe puññakato naro;",
  "tika-s0105t1:100_0": "Dhaññaṁ dhanaṁ yaso kitti, sukhañcetaṁdhivattatī”ti. –",
  "tika-s0105t1:101_0": "Vuttehi patirūpadesavāsādisampatticakkehi.",
  "tika-s0105t1:101_1": "Vattatīti pavattati sampajjati,",
  "tika-s0105t1:101_2": "uparūpari kusaladhammaṁ vā paṭipajjati.",
  "tika-s0105t1:101_3": "Tehīti sampatticakkehi.",
  "tika-s0105t1:101_4": "Paranti sattanikāyaṁ,",
  "tika-s0105t1:101_5": "yathā sayaṁsaddo suddhakattutthassa jotako,",
  "tika-s0105t1:101_6": "tathā paraṁsaddopi hetukattutthassāti veditabbaṁ.",
  "tika-s0105t1:101_7": "Vattetīti pavatteti sampādeti,",
  "tika-s0105t1:101_8": "uparūpari kusaladhammaṁ vā paṭipajjāpeti. Yathāha –",
  "tika-s0105t1:102_0": "“Rājā mahāsudassano evamāha ‘pāṇo na hantabbo,",
  "tika-s0105t1:102_1": "adinnaṁ na ādātabbaṁ,",
  "tika-s0105t1:102_2": "kāmesu micchā na caritabbā,",
  "tika-s0105t1:102_3": "musā na bhaṇitabbā,",
  "tika-s0105t1:102_4": "majjaṁ na pātabbaṁ,",
  "tika-s0105t1:102_5": "yathābhuttañca bhuñjathā’ti.",
  "tika-s0105t1:102_6": "Ye kho panānanda puratthimāya disāya paṭirājāno,",
  "tika-s0105t1:102_7": "te rañño mahāsudassanassa anuyantā ahesu”ntiādi.",
  "tika-s0105t1:103_0": "Iriyāpathacakkānanti iriyāpathabhūtānaṁ cakkānaṁ.",
  "tika-s0105t1:103_1": "Iriyāpathopi hi “cakka”nti vuccati “catucakkaṁ navadvāra”ntiādīsu. Yathāha –",
  "tika-s0105t1:104_0": "“Rathaṅge lakkhaṇe dhammo-racakkesviriyāpathe;",
  "tika-s0105t1:105_0": "Cakkaṁ sampattiyaṁ cakka-ratane maṇḍale bale;",
  "tika-s0105t1:106_0": "Kulālabhaṇḍe āṇāya-māyudhe dānarāsisū”ti.",
  "tika-s0105t1:107_0": "Vattoti pavattanaṁ uppajjanaṁ,",
  "tika-s0105t1:107_1": "imināva iriyāpathacakkaṁ vatteti parahitāya uppādetīti nibbacanampi dasseti atthato samānattā.",
  "tika-s0105t1:107_2": "Tathā cāha –",
  "tika-s0105t1:108_0": "“Atha kho taṁ ānanda cakkaratanaṁ puratthimaṁ disaṁ pavatti,",
  "tika-s0105t1:108_1": "anvadeva rājā mahāsudassano saddhiṁ caturaṅginiyā senāya.",
  "tika-s0105t1:108_2": "Yasmiṁ kho panānanda,",
  "tika-s0105t1:108_3": "padese cakkaratanaṁ patiṭṭhāsi,",
  "tika-s0105t1:108_4": "tattha rājā mahāsudassano vāsaṁ upagacchi saddhiṁ caturaṅginiyā senāyā”tiādi.",
  "tika-s0105t1:109_0": "Ayaṁ aṭṭhakathāto aparo nayo –",
  "tika-s0105t1:109_1": "appaṭihataṁ āṇāsaṅkhātaṁ cakkaṁ vattetīti cakkavattī.",
  "tika-s0105t1:109_2": "Tathā hi vuttaṁ –",
  "tika-s0105t1:110_0": "“Pañcahi bhikkhave dhammehi samannāgato rājā cakkavattī dhammeneva cakkaṁ vatteti,",
  "tika-s0105t1:110_1": "taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.",
  "tika-s0105t1:110_2": "Katamehi pañcahi?",
  "tika-s0105t1:110_3": "Idha bhikkhave rājā cakkavattī atthaññū ca hoti,",
  "tika-s0105t1:110_4": "dhammaññū ca mattaññū,",
  "tika-s0105t1:110_5": "ca kālaññū ca parisaññū ca.",
  "tika-s0105t1:110_6": "Imehi kho…pe…",
  "tika-s0105t1:110_7": "pāṇinā”tiādi.",
  "tika-s0105t1:111_0": "Khattiyamaṇḍalādisaññitaṁ cakkaṁ samūhaṁ attano vase vatteti anuvattetītipi cakkavattī.",
  "tika-s0105t1:111_1": "Vuttañhi “ye kho panānanda puratthimāya disāya paṭirājāno,",
  "tika-s0105t1:111_2": "te rañño mahāsudassanassa anuyantā ahesu”ntiādi.",
  "tika-s0105t1:111_3": "Cakkalakkhaṇaṁ vattati etassātipi cakkavattī.",
  "tika-s0105t1:111_4": "Tenāha “imassa deva kumārassa heṭṭhā pādatalesu cakkāni jātāni sahassārāni sanemikāni sanābhikāni sabbākāraparipūrānī”tiādi.",
  "tika-s0105t1:111_5": "Cakkaṁ mahantaṁ kāyabalaṁ vattati etassātipi cakkavattī.",
  "tika-s0105t1:111_6": "Vuttañhetaṁ “ayañhi deva kumāro sattussado…pe…",
  "tika-s0105t1:111_7": "ayañhi deva kumāro sīhapubbaddhakāyo”tiādi.",
  "tika-s0105t1:111_8": "Tena hissa lakkhaṇena mahabbalabhāvo viññāyati.",
  "tika-s0105t1:111_9": "Cakkaṁ dasavidhaṁ,",
  "tika-s0105t1:111_10": "dvādasavidhaṁ vā vattadhammaṁ vattati paṭipajjatīti cakkavattī.",
  "tika-s0105t1:111_11": "Tena vuttaṁ “na hi te tāta dibbaṁ cakkaratanaṁ pettikaṁ dāyajjaṁ,",
  "tika-s0105t1:111_12": "iṅgha tvaṁ tāta ariye cakkavattivatte vattāhī”tiādi.",
  "tika-s0105t1:111_13": "Cakkaṁ mahantaṁ dānaṁ vatteti pavattetītipi cakkavattī.",
  "tika-s0105t1:111_14": "Vuttañca –",
  "tika-s0105t1:112_0": "“Paṭṭhapesi kho ānanda rājā mahāsudassano tāsaṁ pokkharaṇīnaṁ tīre evarūpaṁ dānaṁ annaṁ annatthikassa,",
  "tika-s0105t1:112_1": "pānaṁ pānatthikassa,",
  "tika-s0105t1:112_2": "vatthaṁ vatthatthikassa,",
  "tika-s0105t1:112_3": "yānaṁ yānatthikassa,",
  "tika-s0105t1:112_4": "sayanaṁ sayanatthikassa,",
  "tika-s0105t1:112_5": "itthiṁ itthitthikassa,",
  "tika-s0105t1:112_6": "hiraññaṁ hiraññatthikassa,",
  "tika-s0105t1:112_7": "suvaṇṇaṁ suvaṇṇatthikassā”tiādi.",
  "tika-s0105t1:113_0": "Rājāti sāmaññaṁ tadaññasādhāraṇato.",
  "tika-s0105t1:113_1": "Cakkavattīti visesaṁ anaññasādhāraṇato.",
  "tika-s0105t1:113_2": "Dhammasaddo ñāye,",
  "tika-s0105t1:113_3": "samo eva ca ñāyo nāmāti āha “ñāyena samenā”ti.",
  "tika-s0105t1:113_4": "Vattati uppajjati,",
  "tika-s0105t1:113_5": "paṭipajjatīti vā attho.",
  "tika-s0105t1:113_6": "“Idaṁ nāma caratī”ti avuttepi sāmaññajotanāya visese avaṭṭhānato,",
  "tika-s0105t1:113_7": "visesatthinā ca visesassa payujjitabbattā “sadatthaparatthe”ti yojīyati.",
  "tika-s0105t1:113_8": "Padesaggahaṇe hi asati gahetabbassa nippadesatā viññāyati yathā “dikkhito na dadātī”ti.",
  "tika-s0105t1:113_9": "Yasmā cakkavattirājā dhammeneva rajjamadhigacchati,",
  "tika-s0105t1:113_10": "na adhammena parūpaghātādinā.",
  "tika-s0105t1:113_11": "Tasmā vuttaṁ “dhammena rajjaṁ labhitvā”tiādi,",
  "tika-s0105t1:113_12": "dhammenāti ca ñāyena,",
  "tika-s0105t1:113_13": "kusaladhammena vā.",
  "tika-s0105t1:113_14": "Rañño bhāvo rajjaṁ,",
  "tika-s0105t1:113_15": "issariyaṁ.",
  "tika-s0105t1:114_0": "Paresaṁ hitopāyabhūtaṁ dhammaṁ karoti,",
  "tika-s0105t1:114_1": "caratīti vā dhammiko.",
  "tika-s0105t1:114_2": "Attano hitopāyabhūtassa dhammassa kārako,",
  "tika-s0105t1:114_3": "carako vā rājāti dhammarājāti imaṁ savisesaṁ atthaṁ dasseti “parahitadhammakaraṇena vā”tiādinā.",
  "tika-s0105t1:114_4": "Ayaṁ pana mahāpadānaṭṭhakathānayo –",
  "tika-s0105t1:114_5": "dasavidhe kusaladhamme,",
  "tika-s0105t1:114_6": "agatirahite vā rājadhamme niyuttoti dhammiko;",
  "tika-s0105t1:114_7": "teneva dhammena lokaṁ rañjetīti dhammarājā.",
  "tika-s0105t1:114_8": "Pariyāyavacanameva hi idaṁ padadvayanti.",
  "tika-s0105t1:114_9": "Ācariyena pana evaṁ vuttaṁ “cakkavattivattasaṅkhātaṁ dhammaṁ carati,",
  "tika-s0105t1:114_10": "cakkavattivattasaṅkhāto vā dhammo etassa,",
  "tika-s0105t1:114_11": "etasmiṁ vā atthīti dhammiko,",
  "tika-s0105t1:114_12": "dhammato anapetattā dhammo ca so rañjanaṭṭhena rājā cāti dhammarājā”ti.",
  "tika-s0105t1:114_13": "“Rājā hoti cakkavattī”ti vacanato “cāturanto”ti idaṁ catudīpissarataṁ vibhāvetīti āha “cāturantāyā”tiādi.",
  "tika-s0105t1:114_14": "Cattāro samuddā antā pariyosānā etissāti cāturantā, pathavī.",
  "tika-s0105t1:114_15": "Sā hi catūsu disāsu puratthimasamuddādicatusamuddapariyosānattā evaṁ vuccati.",
  "tika-s0105t1:114_16": "Tena vuttaṁ “catusamudda antāyā”ti,",
  "tika-s0105t1:114_17": "sā pana avayavabhūtehi catubbidhehi dīpehi vibhūsitā ekalokadhātupariyāpannā pathavīyevāti dasseti “catubbidhadīpavibhūsitāya pathaviyā”ti iminā. Yathāha –",
  "tika-s0105t1:115_0": "“Yāvatā candimasūriyā, pariharanti disā bhanti virocanā;",
  "tika-s0105t1:116_0": "Sabbeva dāsā mandhātu, ye ca pāṇā pathavissitā”ti.",
  "tika-s0105t1:117_0": "Ettha ca “catudīpavibhūsitāyā”ti avatvā catubbidhadīpavibhūsitāyāti vidhasaddaggahaṇaṁ paccekaṁ pañcasataparittadīpānampi",
  "tika-s0105t1:117_1": "mahādīpeyeva saṅgahaṇatthaṁ saddātirittena atthātirittassa viññāyamānattā,",
  "tika-s0105t1:117_2": "koṭṭhāsavācakena vā vidhasaddena samānabhāgānaṁ gahitattāti daṭṭhabbaṁ.",
  "tika-s0105t1:117_3": "Kopādipaccatthiketi ettha ādisaddena kāmamohamānamadādike saṅgaṇhāti.",
  "tika-s0105t1:117_4": "Vijetīti taṁkālāpekkhāya vattamānavacanaṁ,",
  "tika-s0105t1:117_5": "vijitavāti attho.",
  "tika-s0105t1:117_6": "Saddavidū hi atīte tāvīsaddamicchanti.",
  "tika-s0105t1:117_7": "“Sabbarājāno vijetī”ti vadanto kāmaṁ cakkavattino kenaci yuddhaṁ nāma natthi,",
  "tika-s0105t1:117_8": "yuddhena pana sādhetabbassa vijayassa siddhiyā “vijitasaṅgāmo” tveva vuttoti dasseti.",
  "tika-s0105t1:118_0": "Thāvarassa dhuvassa bhāvo thāvariyaṁ,",
  "tika-s0105t1:118_1": "yathā janapade thāvariyaṁ patto,",
  "tika-s0105t1:118_2": "taṁ dassetuṁ “na sakkā kenacī”tiādi vuttaṁ,",
  "tika-s0105t1:118_3": "iminā kenaci akampiyaṭṭhena janapade thāvariyappattoti tappurisasamāsaṁ dasseti,",
  "tika-s0105t1:118_4": "itarena ca daḷhabhattibhāvato janapado thāvariyappatto etasminti aññapadatthasamāsaṁ.",
  "tika-s0105t1:118_5": "Tamhīti asmiṁ rājini.",
  "tika-s0105t1:118_6": "Yathā janapado tasmiṁ thāvariyaṁ patto,",
  "tika-s0105t1:118_7": "tadāvikaronto “anuyutto”tiādimāha.",
  "tika-s0105t1:118_8": "Tattha anuyuttoti niccapayutto.",
  "tika-s0105t1:118_9": "Sakammaniratoti cakkavattino rajjakamme sadā pavatto.",
  "tika-s0105t1:118_10": "Acalo asampavedhīti pariyāyavacanametaṁ,",
  "tika-s0105t1:118_11": "corānaṁ vā vilopanamattena acalo,",
  "tika-s0105t1:118_12": "dāmarikattena asampavedhī.",
  "tika-s0105t1:118_13": "Corehi vā acalo,",
  "tika-s0105t1:118_14": "paṭirājūhi asampavedhī.",
  "tika-s0105t1:118_15": "Anatimudubhāvena vā acalo,",
  "tika-s0105t1:118_16": "anaticaṇḍabhāvena asampavedhī.",
  "tika-s0105t1:118_17": "Tathā hi aticaṇḍassa rañño balikhaṇḍādīhi lokaṁ pīḷayato manussā majjhimajanapadaṁ chaḍḍetvā pabbatasamuddatīrādīni nissāya paccante vāsaṁ kappenti,",
  "tika-s0105t1:118_18": "atimudukassa ca rañño corasāhasikajanavilopapīḷitā manussā paccantaṁ pahāya janapadamajjhe vāsaṁ kappenti,",
  "tika-s0105t1:118_19": "iti evarūpe rājini janapado thāvarabhāvaṁ na pāpuṇāti.",
  "tika-s0105t1:118_20": "Etasmiṁ pana tadubhayavirahite suvaṇṇatulā viya samabhāvappatte rājini rajjaṁ kārayamāne janapado pāsāṇapiṭṭhiyaṁ",
  "tika-s0105t1:118_21": "ṭhapetvā ayopaṭṭena parikkhitto viya acalo asampavedhī thāvariyappattoti.",
  "tika-s0105t1:119_0": "Seyyathidanti ekova nipāto,",
  "tika-s0105t1:119_1": "“so katamo,",
  "tika-s0105t1:119_2": "taṁ katamaṁ,",
  "tika-s0105t1:119_3": "sā katamā”tiādinā yathārahaṁ liṅgavibhattivacanavasena payojiyamānova hoti,",
  "tika-s0105t1:119_4": "idha tāni katamānīti payuttoti āha “tassa cetānī”tiādi.",
  "tika-s0105t1:119_5": "Cacati cakkavattino yathāruci ākāsādigamanāya paribbhamatīti cakkaṁ.",
  "tika-s0105t1:119_6": "Cakkaratanañhi antosamuṭṭhitavāyodhātuvasena rañño cakkavattissa vacanasamanantarameva pavattati,",
  "tika-s0105t1:119_7": "na candasūriyavimānādi viya bahisamuṭṭhitavāyodhātuvasenāti vimānaṭṭhakathāyaṁ vuttaṁ.",
  "tika-s0105t1:119_8": "Ratijananaṭṭhenāti pītisomanassuppādanaṭṭhena.",
  "tika-s0105t1:119_9": "Tañhi passantassa,",
  "tika-s0105t1:119_10": "suṇantassa ca anappakaṁ pītisomanassaṁ uppajjati acchariyadhammattā.",
  "tika-s0105t1:119_11": "Vacanatthato pana rameti ratiṁ karotīti ratanaṁ,",
  "tika-s0105t1:119_12": "ramanaṁ vā rataṁ,",
  "tika-s0105t1:119_13": "taṁ netīti ratanaṁ,",
  "tika-s0105t1:119_14": "rataṁ vā janetīti ratanaṁ ja-kāralopavasenātipi neruttikā.",
  "tika-s0105t1:119_15": "Sabbatthāti hatthiratanādīsu.",
  "tika-s0105t1:120_0": "Cittīkatabhāvādināpi cakkassa ratanaṭṭho veditabbo,",
  "tika-s0105t1:120_1": "so pana ratijananaṭṭheneva ekasaṅgahatāya visuṁ na gahito.",
  "tika-s0105t1:120_2": "Kasmā ekasaṅgahoti ce?",
  "tika-s0105t1:120_3": "Cittīkatādibhāvassapi ratinimittattā.",
  "tika-s0105t1:120_4": "Atha vā ganthabyāsaṁ pariharitukāmena cittīkatādibhāvo na gahitoti veditabbaṁ.",
  "tika-s0105t1:120_5": "Aññāsu pana aṭṭhakathāsu evaṁ vuttaṁ –",
  "tika-s0105t1:121_0": "“Ratijananaṭṭhena ratanaṁ. Apica –",
  "tika-s0105t1:122_0": "Cittīkataṁ mahagghañca, atulaṁ dullabhadassanaṁ;",
  "tika-s0105t1:123_0": "Anomasattaparibhogaṁ, ratanaṁ tena vuccati.",
  "tika-s0105t1:124_0": "“Cakkaratanassa ca nibbattakālato paṭṭhāya aññaṁ devaṭṭhānaṁ nāma na hoti,",
  "tika-s0105t1:124_1": "sabbepi gandhapupphādīhi tasseva pūjañca abhivādanādīni ca karontīti cittīkataṭṭhena ratanaṁ.",
  "tika-s0105t1:124_2": "Cakkaratanassa ca ettakaṁ nāma dhanaṁ agghatīti aggho natthi,",
  "tika-s0105t1:124_3": "iti mahagghaṭṭhenapi ratanaṁ.",
  "tika-s0105t1:124_4": "Cakkaratanañca aññehi loke vijjamānaratanehi asadisanti atulaṭṭhena ratanaṁ.",
  "tika-s0105t1:124_5": "Yasmā pana yasmiṁ kappe buddhā uppajjanti,",
  "tika-s0105t1:124_6": "tasmiṁyeva cakkavattino uppajjanti,",
  "tika-s0105t1:124_7": "buddhā ca kadāci karahaci uppajjanti,",
  "tika-s0105t1:124_8": "tasmā dullabhadassanaṭṭhenapi ratanaṁ.",
  "tika-s0105t1:124_9": "Tadetaṁ jātirūpakulaissariyādīhi anomassa uḷārasattasseva uppajjati,",
  "tika-s0105t1:124_10": "na aññassāti anomasattaparibhogaṭṭhenapi ratanaṁ.",
  "tika-s0105t1:124_11": "Yathā ca cakkaratanaṁ,",
  "tika-s0105t1:124_12": "evaṁ sesānipī”ti.",
  "tika-s0105t1:125_0": "Tatrāyaṁ taṭṭīkāya,",
  "tika-s0105t1:125_1": "aññattha ca vuttanayena atthavibhāvanā –",
  "tika-s0105t1:125_2": "idañhi “cittīkata”ntiādivacanaṁ nibbacanatthavasena vuttaṁ na hoti,",
  "tika-s0105t1:125_3": "atha kinti ce?",
  "tika-s0105t1:125_4": "Loke “ratana”nti sammatassa vatthuno garukātabbabhāvena vuttaṁ.",
  "tika-s0105t1:125_5": "Sarūpato panetaṁ lokiyamahājanena sammataṁ hiraññasuvaṇṇādikaṁ,",
  "tika-s0105t1:125_6": "cakkavattirañño uppannaṁ cakkaratanādikaṁ,",
  "tika-s0105t1:125_7": "kataññukatavedipuggalādikaṁ,",
  "tika-s0105t1:125_8": "sabbukkaṭṭhaparicchedavasena buddhādisaraṇattayañca daṭṭhabbaṁ.",
  "tika-s0105t1:125_9": "“Aho manohara”nti citte kattabbatāya cittīkataṁ,",
  "tika-s0105t1:125_10": "svāyaṁ cittīkāro tassa pūjanīyatāyāti katvā pūjanīyanti atthaṁ vadanti.",
  "tika-s0105t1:125_11": "Keci pana “vicitrakataṭṭhena cittīkata”nti bhaṇanti,",
  "tika-s0105t1:125_12": "taṁ na gahetabbaṁ idha cittasaddassa hadayavācakattā “cittīkatvā suṇātha me”ti āhaccabhāsitapāḷiyaṁ viya.",
  "tika-s0105t1:125_13": "Tathā cāhu “yathārahamivaṇṇāgamo bhūkaresū”ti.",
  "tika-s0105t1:125_14": "“Passa cittīkataṁ rūpaṁ,",
  "tika-s0105t1:125_15": "maṇinā kuṇḍalena cā”tiādīsu pana pubbe avicitraṁ idāni vicitraṁ katanti cittīkatanti attho gahetabbo tattha cittasaddassa vicitravācakattā.",
  "tika-s0105t1:125_16": "Mahantaṁ vipulaṁ aparimitaṁ agghatīti mahagghaṁ.",
  "tika-s0105t1:125_17": "Natthi etassa tulā upamā,",
  "tika-s0105t1:125_18": "tulaṁ vā sadisanti atulaṁ.",
  "tika-s0105t1:125_19": "Kadācideva uppajjanato dukkhena laddhabbadassanattā dullabhadassanaṁ.",
  "tika-s0105t1:125_20": "Anomehi uḷāraguṇeheva sattehi paribhuñjitabbato anomasattaparibhogaṁ.",
  "tika-s0105t1:126_0": "Idāni nesaṁ cittīkatādiatthānaṁ savisesaṁ cakkaratane labbhamānataṁ dassetvā itaresupi te atidisituṁ “yathā ca cakkaratana”ntiādi āraddhaṁ.",
  "tika-s0105t1:126_1": "Tattha aññaṁ devaṭṭhānaṁ nāma na hoti rañño anaññasādhāraṇissariyādisampattipaṭilābhahetuto,",
  "tika-s0105t1:126_2": "aññesaṁ sattānaṁ yathicchitatthapaṭilābhahetuto ca.",
  "tika-s0105t1:126_3": "Aggho natthi ativiya uḷārasamujjalaratanattā,",
  "tika-s0105t1:126_4": "acchariyabbhutadhammatāya ca.",
  "tika-s0105t1:126_5": "Yadaggena ca mahagghaṁ,",
  "tika-s0105t1:126_6": "tadaggena atulaṁ.",
  "tika-s0105t1:126_7": "Sattānaṁ pāpajigucchanena vigatakāḷako puññapasutatāya maṇḍabhūto yādiso kālo buddhuppādāraho,",
  "tika-s0105t1:126_8": "tādise eva cakkavattīnampi sambhavoti āha “yasmā panā”tiādi.",
  "tika-s0105t1:126_9": "Kadāci karahacīti pariyāyavacanaṁ,",
  "tika-s0105t1:126_10": "“kadācī”ti vā yathāvuttakālaṁ sandhāya vuttaṁ,",
  "tika-s0105t1:126_11": "“karahacī”ti jambusiridīpasaṅkhātaṁ desaṁ. Tenāha –",
  "tika-s0105t1:127_0": "“Kālaṁ dīpañca desañca, kulaṁ mātarameva ca;",
  "tika-s0105t1:128_0": "Ime pañca viloketvā, uppajjati mahāyaso”ti. ;",
  "tika-s0105t1:129_0": "Upamāvasena cetaṁ vuttaṁ.",
  "tika-s0105t1:129_1": "Upamopameyyānañca na accantameva sadisatā,",
  "tika-s0105t1:129_2": "tasmā yathā buddhā kadāci karahaci uppajjanti,",
  "tika-s0105t1:129_3": "na tathā cakkavattino,",
  "tika-s0105t1:129_4": "cakkavattino pana anekadāpi buddhuppādakappe uppajjantīti attho gahetabbo.",
  "tika-s0105t1:129_5": "Evaṁ santepi cakkavattivattapūraṇassa dukkarabhāvato dullabhuppādoyevāti iminā dullabhuppādatāsāmaññena tesaṁ dullabhadassanatā vuttāti veditabbaṁ.",
  "tika-s0105t1:129_6": "Kāmaṁ cakkaratanānubhāvena samijjhamāno guṇo cakkavattiparivārajanasādhāraṇo,",
  "tika-s0105t1:129_7": "tathāpi cakkavattī eva naṁ sāmibhāvena visavitāya paribhuñjatīti vattabbataṁ arahati tadatthameva uppajjanatoti dassento “tadeta”ntiādimāha.",
  "tika-s0105t1:129_8": "Yathāvuttānaṁ pañcannaṁ,",
  "tika-s0105t1:129_9": "channampi vā atthānaṁ sesaratanesupi labbhanato “evaṁ sesānipī”ti vuttaṁ.",
  "tika-s0105t1:130_0": "Imehi pana ratanehi rājā cakkavattī kimatthaṁ paccanubhoti,",
  "tika-s0105t1:130_1": "nanu vināpi tesu kenaci raññā cakkavattinā bhavitabbanti codanāya tassa tehi hathārahamatthapaccanubhavanadassanena",
  "tika-s0105t1:130_2": "kenacipi avinābhāvitaṁ vibhāvetuṁ “imesu panā”tiādi āraddhaṁ.",
  "tika-s0105t1:130_3": "Ajitaṁ puratthimādidisāya khattiyamaṇḍalaṁ jināti mahesakkhatāsaṁvattaniyakammanissandabhāvato.",
  "tika-s0105t1:130_4": "Yathāsukhaṁ anuvicarati hatthiratanaṁ,",
  "tika-s0105t1:130_5": "assaratanañca abhiruhitvā tesaṁ ānubhāvena antopātarāsaṁyeva samuddapariyantaṁ pathaviṁ anupariyāyitvā rājadhāniyā eva paccāgamanato.",
  "tika-s0105t1:130_6": "Pariṇāyakaratanena vijitamanurakkhati tattha tattha kattabbakiccasaṁvidahanato.",
  "tika-s0105t1:130_7": "Avasesehi maṇiratanaitthiratanagahapatiratanehi upabhuñjanena pavattaṁ upabhogasukhaṁ anubhavati yathārahaṁ tehi tathānubhavanasiddhito.",
  "tika-s0105t1:130_8": "So hi maṇiratanena yojanappamāṇe padese andhakāraṁ vidhametvā ālokadassanādinā sukhamanubhavati,",
  "tika-s0105t1:130_9": "itthiratanena atikkantamānusakarūpadassanādivasena,",
  "tika-s0105t1:130_10": "gahapatiratanena icchiticchitamaṇikanakarajatādidhanapaṭilābhavasena sukhamanubhavati.",
  "tika-s0105t1:131_0": "Idāni sattiyā,",
  "tika-s0105t1:131_1": "sattiphalena ca yathāvuttamatthaṁ vibhāvetuṁ “paṭhamenā”tiādi vuttaṁ.",
  "tika-s0105t1:131_2": "Tividhā hi sattiyo “sakkonti samatthenti rājāno etāyā”ti katvā. Yathāhu –",
  "tika-s0105t1:132_0": "“Pabhāvussāhamantānaṁ, vasā tisso hi sattiyo;",
  "tika-s0105t1:133_0": "Pabhāvo daṇḍajo tejo, patāpo tu ca kosajo.",
  "tika-s0105t1:134_0": "Manto ca mantanaṁ so tu, catukkaṇṇo dvigocaro;",
  "tika-s0105t1:135_0": "Tigocaro tu chakkaṇṇo, rahassaṁ guyhamuccate”ti.",
  "tika-s0105t1:136_0": "Tattha vīriyabalaṁ ussāhasatti.",
  "tika-s0105t1:136_1": "Paṭhamena cassa cakkaratanena tadanuyogo paripuṇṇo hoti.",
  "tika-s0105t1:136_2": "Kasmāti ce?",
  "tika-s0105t1:136_3": "Tena ussāhasattiyā pavattetabbassa appaṭihatāṇācakkabhāvassa siddhito.",
  "tika-s0105t1:136_4": "Paññābalaṁ mantasatti.",
  "tika-s0105t1:136_5": "Pacchimena cassa pariṇāyakaratanena tadanuyogo.",
  "tika-s0105t1:136_6": "Kasmāti ce ?",
  "tika-s0105t1:136_7": "Tassa sabbarājakiccesu kusalabhāvena mantasattiyā viya avirajjhanapayogattā. Damanena,",
  "tika-s0105t1:136_8": "dhanena ca pabhuttaṁ pabhūsatti.",
  "tika-s0105t1:136_9": "Hatthiassagahapatiratanehi cassa tadanuyogo paripuṇṇo hoti.",
  "tika-s0105t1:136_10": "Kasmāti ce?",
  "tika-s0105t1:136_11": "Hatthiassaratanānaṁ mahānubhāvatāya,",
  "tika-s0105t1:136_12": "gahapatiratanato paṭiladdhakosasampattiyā ca pabhāvasattiyā viya pabhāvasamiddhisiddhito.",
  "tika-s0105t1:136_13": "Itthimaṇiratanehi tividhasattiyogaphalaṁ paripuṇṇaṁ hotīti sambandho,",
  "tika-s0105t1:136_14": "yathāvuttāhi tividhāhi sattīhi payujjanato yaṁ phalaṁ laddhabbaṁ.",
  "tika-s0105t1:136_15": "Taṁ sabbaṁ tehi paripuṇṇaṁ hotīti attho.",
  "tika-s0105t1:136_16": "Kasmāti ce?",
  "tika-s0105t1:136_17": "Teheva upabhogasukhassa sijjhanato.",
  "tika-s0105t1:137_0": "Duvidhasukhavasenapi yathāvuttamatthaṁ vibhāvetuṁ “so itthimaṇiratanehī”tiādi kathitaṁ.",
  "tika-s0105t1:137_1": "Bhogasukhanti samīpe katvā paribhogavasena pavattasukhaṁ.",
  "tika-s0105t1:137_2": "Sesehīti tadavasesehi cakkādipañcaratanehi.",
  "tika-s0105t1:137_3": "Apaccatthikatāvasena pavattasukhaṁ issariyasukhaṁ.",
  "tika-s0105t1:137_4": "Idāni tesaṁ sampannahetuvasenapi kenaci avinābhāvitameva vibhāvetuṁ “visesato”tiādimāha.",
  "tika-s0105t1:137_5": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena uppāditakammassa",
  "tika-s0105t1:137_6": "ānubhāvena sampajjanti sommatararatanajātikattā.",
  "tika-s0105t1:137_7": "Kammaphalañhi yebhuyyena kammasarikkhakaṁ.",
  "tika-s0105t1:137_8": "Majjhimāni maṇiitthigahapatiratanāni alobhakusalamūlajanitakammānubhāvena sampajjanti uḷāradhanassa,",
  "tika-s0105t1:137_9": "uḷāradhanapaṭilābhakāraṇassa ca pariccāgasampadāhetukattā.",
  "tika-s0105t1:137_10": "Pacchimaṁ pariṇāyakaratanaṁ amohakusalamūlajanitakammānubhāvena sampajjati mahāpaññeneva cakkavattirājakiccassa parinetabbattā,",
  "tika-s0105t1:137_11": "mahāpaññabhāvassa ca amohakusalamūlajanitakammanissandabhāvato.",
  "tika-s0105t1:137_12": "Bojjhaṅgasaṁyutteti mahāvagge dutiye bojjhaṅgasaṁyutte.",
  "tika-s0105t1:137_13": "Ratanasuttassāti tattha pañcamavagge saṅgītassa dutiyassa ratanasuttassa.",
  "tika-s0105t1:137_14": "Upadeso nāma savisesaṁ sattannaṁ ratanānaṁ vicāraṇavasena pavatto nayo.",
  "tika-s0105t1:138_0": "Saraṇato paṭipakkhavidhamanato sūrā sattivanto,",
  "tika-s0105t1:138_1": "nibbhayāvahāti attho.",
  "tika-s0105t1:138_2": "Tenāha “abhīrukajātikā”ti.",
  "tika-s0105t1:138_3": "Asure vijinitvā ṭhitattā sakko devānamindo dhīro nāma,",
  "tika-s0105t1:138_4": "tassa senaṅgabhāvato devaputto “aṅga”nti vuccati,",
  "tika-s0105t1:138_5": "dhīrassa aṅgaṁ,",
  "tika-s0105t1:138_6": "tassa rūpamiva rūpaṁ yesaṁ te dhīraṅgarūpā,",
  "tika-s0105t1:138_7": "tena vuttaṁ “devaputtasadisakāyā”ti.",
  "tika-s0105t1:138_8": "Eketi sārasamāsanāmakā ācariyā,",
  "tika-s0105t1:138_9": "tadakkhamanto āha “ayaṁ panetthā”tiādi.",
  "tika-s0105t1:138_10": "Sabhāvoti sabhāvabhūto attho.",
  "tika-s0105t1:138_11": "Uttamasūrāti uttamayodhā.",
  "tika-s0105t1:138_12": "Sūrasaddo hi idha yodhattho.",
  "tika-s0105t1:138_13": "Evañhi purimanayato imassa visesatā hoti,",
  "tika-s0105t1:138_14": "“uttamattho sūrasaddo”tipi vadanti,",
  "tika-s0105t1:138_15": "“uttamā sūrā vuccantī”tipi hi pāṭho dissati.",
  "tika-s0105t1:138_16": "Vīrānanti vīriyavantānaṁ.",
  "tika-s0105t1:138_17": "Aṅganti kāraṇaṁ “aṅgīyati ñāyati phalametenā”ti katvā.",
  "tika-s0105t1:138_18": "Yena vīriyena “dhīrā”ti vuccanti,",
  "tika-s0105t1:138_19": "tadeva dhīraṅgaṁ nāmāti āha “vīriyanti vuttaṁ hotī”ti.",
  "tika-s0105t1:138_20": "Rūpanti sarīraṁ.",
  "tika-s0105t1:138_21": "Tena vuttaṁ “vīriyamayasarīrā viyā”ti.",
  "tika-s0105t1:138_22": "Vīriyameva vīriyamayaṁ yathā “dānamaya”nti,",
  "tika-s0105t1:138_23": "tasmā vīriyasaṅkhātasarīrā viyāti attho.",
  "tika-s0105t1:138_24": "Vīriyaṁ pana na ekantarūpanti viya-saddaggahaṇaṁ kataṁ.",
  "tika-s0105t1:138_25": "Apica dhīraṅgena nibbattaṁ dhīraṅganti atthaṁ dassetuṁ “vīriyamayasarīrā viyā”ti vuttaṁ,",
  "tika-s0105t1:138_26": "evampi vīriyato rūpaṁ na ekantaṁ nibbattanti viya-saddena dasseti.",
  "tika-s0105t1:138_27": "Atha vā rūpaṁ sarīrabhūtaṁ dhīraṅgaṁ vīriyametesanti yojetabbaṁ,",
  "tika-s0105t1:138_28": "tathāpi vīriyaṁ nāma kiñci saviggahaṁ na hotīti dīpeti “vīriyamayasarīrā viyā”ti iminā,",
  "tika-s0105t1:138_29": "idhāpi mayasaddo sakattheyeva daṭṭhabbo,",
  "tika-s0105t1:138_30": "tasmā saviggahavīriyasadisāti attho.",
  "tika-s0105t1:138_31": "Idaṁ vuttaṁ hoti –",
  "tika-s0105t1:138_32": "saviggahaṁ ce vīriyaṁ nāma siyā,",
  "tika-s0105t1:138_33": "te cassa puttā taṁsadisāyeva bhaveyyunti ayameva cattho ācariyena anumato.",
  "tika-s0105t1:138_34": "Mahāpadānaṭṭhakathāyaṁ pana evaṁ vuttaṁ “dhīraṅgaṁ rūpametesanti dhīraṅgarūpā,",
  "tika-s0105t1:138_35": "vīriyajātikā vīriyasabhāvā vīriyamayā akilāsuno ahesuṁ,",
  "tika-s0105t1:138_36": "divasampi yujjhantā na kilamantīti vuttaṁ hotī”ti,",
  "tika-s0105t1:138_37": "tadetaṁ rūpasaddassa sabhāvatthataṁ sandhāya vuttanti daṭṭhabbaṁ.",
  "tika-s0105t1:138_38": "Idha ceva aññattha katthaci “dhitaṅgarūpā”ti pāṭho dissati.",
  "tika-s0105t1:138_39": "Vīriyatthopi hi dhitisaddo hoti “saccaṁ dhammo dhiti cāgo,",
  "tika-s0105t1:138_40": "diṭṭhaṁ so ativattatī”tiādīsu dhitisaddo viya.",
  "tika-s0105t1:138_41": "Katthaci pana “vīraṅga”nti pāṭhova diṭṭho.",
  "tika-s0105t1:138_42": "Yathā ruccati,",
  "tika-s0105t1:138_43": "tathā gahetabbaṁ.",
  "tika-s0105t1:139_0": "Nanu ca rañño cakkavattissa paṭisenā nāma natthi,",
  "tika-s0105t1:139_1": "ya’massa puttā pamaddeyyuṁ,",
  "tika-s0105t1:139_2": "atha kasmā “parasenappamaddanā”ti vuttanti codanaṁ sodhento “sace”tiādimāha,",
  "tika-s0105t1:139_3": "parasenā hotu vā, mā vā,",
  "tika-s0105t1:139_4": "“sace pana bhaveyyā”ti parikappanāmattena tesaṁ evamānubhāvataṁ dassetuṁ tathā vuttanti adhippāyo,",
  "tika-s0105t1:139_5": "“parasenappamaddanā”ti vuttepi parasenaṁ pamaddituṁ samatthāti attho gahetabbo pakaraṇatopi atthantarassa viññāyamānattā,",
  "tika-s0105t1:139_6": "yathā “sikkhamānena bhikkhave bhikkhunā aññātabbaṁ paripucchitabbaṁ paripañhitabba”nti etassa padabhājanīye",
  "tika-s0105t1:139_7": "“sikkhitukāmenā”ti atthaggahaṇanti imamatthaṁ dassetuṁ “taṁ parimaddituṁ samatthā”ti vuttaṁ.",
  "tika-s0105t1:139_8": "Na hi te parasenaṁ pamaddantā tiṭṭhanti,",
  "tika-s0105t1:139_9": "atha kho pamaddanasamatthā eva honti.",
  "tika-s0105t1:139_10": "Evamaññatrapi yathārahaṁ.",
  "tika-s0105t1:139_11": "Parasenaṁ pamaddanāya samatthentīti parasenappamaddanāti atthaṁ dassetītipi vadanti.",
  "tika-s0105t1:140_0": "Pubbe katūpacitassa etarahi vipaccamānakassa puññadhammassa cirataraṁ vipaccituṁ paccayabhūtaṁ cakkavattivattasamudāgataṁ",
  "tika-s0105t1:140_1": "payogasampattisaṅkhātaṁ dhammaṁ dassetuṁ “dhammenā”ti padassa “pāṇona hantabbotiādinā pañcasīladhammenā”ti",
  "tika-s0105t1:140_2": "atthamāha.",
  "tika-s0105t1:140_3": "Ayañhi attho “ye kho panānanda puratthimāya disāya paṭirājāno,",
  "tika-s0105t1:140_4": "te rājānaṁ mahāsudassanaṁ upasaṅkamitvā evamāhaṁsu ‘ehi kho mahārāja,",
  "tika-s0105t1:140_5": "svāgataṁ te mahārāja,",
  "tika-s0105t1:140_6": "sakaṁ te mahārāja,",
  "tika-s0105t1:140_7": "anusāsa mahārājā’ti.",
  "tika-s0105t1:140_8": "Rājā mahāsudassano evamāha ‘pāṇo na hantabbo,",
  "tika-s0105t1:140_9": "adinnaṁ na ādātabbaṁ,",
  "tika-s0105t1:140_10": "kāmesu micchā na caritabbā,",
  "tika-s0105t1:140_11": "musā na bhaṇitabbā,",
  "tika-s0105t1:140_12": "majjaṁ na pātabbaṁ,",
  "tika-s0105t1:140_13": "yathābhuttañca bhuñjathā’ti.",
  "tika-s0105t1:140_14": "Ye kho panānanda puratthimāya disāya paṭirājāno,",
  "tika-s0105t1:140_15": "te rañño mahāsudassanassa anuyantā ahesu”ntiādinā āgataṁ rañño ovādadhammaṁ sandhāya vutto.",
  "tika-s0105t1:140_16": "Evañhi “adaṇḍena asatthenā”ti idampi visesanavacanaṁ susamatthitaṁ hoti.",
  "tika-s0105t1:140_17": "Aññāsupi suttanipātaṭṭhakathādīsu ayamevattho vutto.",
  "tika-s0105t1:141_0": "Mahāpadānaṭṭhakathāyaṁ pana “adaṇḍenāti ye katāparādhe satte satampi sahassampi gaṇhanti,",
  "tika-s0105t1:141_1": "te dhanadaṇḍena rajjaṁ kārenti nāma,",
  "tika-s0105t1:141_2": "ye chejjabhejjaṁ anusāsanti,",
  "tika-s0105t1:141_3": "te satthadaṇḍena.",
  "tika-s0105t1:141_4": "Ayaṁ pana duvidhampi daṇḍaṁ pahāya adaṇḍena ajjhāvasati.",
  "tika-s0105t1:141_5": "Asatthenāti ye ekatodhārādinā satthena paraṁ vihesanti,",
  "tika-s0105t1:141_6": "te satthena rajjaṁ kārenti nāma.",
  "tika-s0105t1:141_7": "Ayaṁ pana satthena khuddakamakkhikāyapi pivanamattaṁ lohitaṁ kassaci anuppādetvā dhammeneva,",
  "tika-s0105t1:141_8": "‘ehi kho mahārājā’ti evaṁ paṭirājūhi sampaṭicchitāgamano vuttappakāraṁ pathaviṁ abhivijinitvā ajjhāvasati",
  "tika-s0105t1:141_9": "abhibhavitvā sāmī hutvā vasatīti attho”ti vuttaṁ,",
  "tika-s0105t1:141_10": "tadetaṁ “dhammenā”ti padassa “pubbe katūpacitena etarahi vipaccamānakena yena kenaci puññadhammenā”ti atthaṁ sandhāya vuttaṁ.",
  "tika-s0105t1:141_11": "Teneva hi “dhammena paṭirājūhi sampaṭicchitāgamano vuttappakāraṁ pathaviṁ abhivijinitvā ajjhāvasatī”ti.",
  "tika-s0105t1:141_12": "Ācariyenapi vuttaṁ dhammenāti katūpacitena attano puññadhammena.",
  "tika-s0105t1:141_13": "Tena hi sañcoditā pathaviyaṁ sabbarājāno paccuggantvā “svāgataṁ te mahārājā”tiādīni vatvā attano rajjaṁ rañño cakkavattissa niyyātenti.",
  "tika-s0105t1:141_14": "Tena vuttaṁ “so imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasatī”ti,",
  "tika-s0105t1:141_15": "tenapi yathāvuttamevatthaṁ dasseti,",
  "tika-s0105t1:141_16": "tasmā ubhayathāpi ettha attho yutto evāti daṭṭhabbaṁ.",
  "tika-s0105t1:141_17": "Cakkavattivattapūraṇādipayogasampattimantarena hi pubbe katūpacitakammeneva evamajjhāvasanaṁ na sambhavati,",
  "tika-s0105t1:141_18": "tathā pubbe katūpacitakammamantarena cakkavattivattapūraṇādipayogasampattiyā evāti.",
  "tika-s0105t1:142_0": "Evaṁ ekaṁ nipphattiṁ kathetvā dutiyaṁ nipphattiṁ kathetuṁ yadetaṁ “sace kho panā”tiādivacanaṁ vuttaṁ,",
  "tika-s0105t1:142_1": "tattha anuttānamatthaṁ dassento “arahaṁ…pe…",
  "tika-s0105t1:142_2": "vivaṭṭacchadoti etthā”tiādimāha.",
  "tika-s0105t1:142_3": "Yasmā rāgādayo satta pāpadhammā loke uppajjanti,",
  "tika-s0105t1:142_4": "uppajjamānā ca te sattasantānaṁ chādetvā pariyonandhitvā kusalappavattiṁ nivārenti,",
  "tika-s0105t1:142_5": "tasmā te idha chadasaddena vuttāti dasseti “rāgadosā”tiādinā.",
  "tika-s0105t1:142_6": "Duccaritanti micchādiṭṭhito aññena manoduccaritena saha tīṇi duccaritāni,",
  "tika-s0105t1:142_7": "micchādiṭṭhi pana visesena sattānaṁ chadanato,",
  "tika-s0105t1:142_8": "paramasāvajjattā ca visuṁ gahitā.",
  "tika-s0105t1:142_9": "Vuttañca “sabbe te imeheva dvāsaṭṭhiyā vatthūhi antojālīkatā,",
  "tika-s0105t1:142_10": "ettha sitāva ummujjamānā ummujjantī”tiādi.",
  "tika-s0105t1:142_11": "Tathā muyhanaṭṭhena moho,",
  "tika-s0105t1:142_12": "aviditakaraṇaṭṭhena avijjāti pavattiākārabhedena aññāṇameva dvidhā vuttaṁ.",
  "tika-s0105t1:142_13": "Tathā hissa dvidhāpi chadanattho kathito “andhatamaṁ tadā hoti,",
  "tika-s0105t1:142_14": "yaṁ moho sahate nara”nti,",
  "tika-s0105t1:142_15": "“avijjāya nivuto loko,",
  "tika-s0105t1:142_16": "vevicchā pamādā nappakāsatī”ti ca.",
  "tika-s0105t1:142_17": "Evaṁ rāgadosādīnampi chadanattho vattabbo.",
  "tika-s0105t1:142_18": "Mahāpadānaṭṭhakathāyaṁ pana rāgadosamohamānadiṭṭhikilesataṇhāvasena satta pāpadhammā gahitā.",
  "tika-s0105t1:142_19": "Tatra rañjanaṭṭhena rāgo,",
  "tika-s0105t1:142_20": "taṇhāyanaṭṭhena taṇhāti pavattiākārabhedena lobho eva dvidhā vutto.",
  "tika-s0105t1:142_21": "Tathā hissa dvidhāpi chadanattho ekantikova.",
  "tika-s0105t1:142_22": "Yathāha “andhatamaṁ tadā hoti,",
  "tika-s0105t1:142_23": "yaṁ rāgo sahate nara”nti,",
  "tika-s0105t1:142_24": "“kāmandhā jālasañchannā,",
  "tika-s0105t1:142_25": "taṇhāchadanachāditā”ti ca,",
  "tika-s0105t1:142_26": "kilesaggahaṇena ca vuttāvasiṭṭhā vicikicchādayo vuttā.",
  "tika-s0105t1:143_0": "Sattahi paṭicchanneti hetugabbhavacanaṁ,",
  "tika-s0105t1:143_1": "sattahi pāpadhammehi paṭicchannattā kilesavasena andhakāre loketi attho.",
  "tika-s0105t1:143_2": "Taṁ chadananti sattapāpadhammasaṅkhātaṁ chadanaṁ.",
  "tika-s0105t1:143_3": "Vivaṭṭetvāti vivaṭṭaṁ katvā vigametvā.",
  "tika-s0105t1:143_4": "Tadeva pariyāyantarena vuttaṁ “samantato sañjātāloko hutvā”ti.",
  "tika-s0105t1:143_5": "Kilesachadanavigamo eva hi āloko,",
  "tika-s0105t1:143_6": "etena vivaṭṭayitabbo vigametabboti vivaṭṭo,",
  "tika-s0105t1:143_7": "chādeti paṭicchādetīti chado,",
  "tika-s0105t1:143_8": "vivaṭṭo chado anenāti vivaṭṭacchadā,vivaṭṭacchado vāti atthaṁ dasseti.",
  "tika-s0105t1:143_9": "Ayañhi vivaṭṭacchadasaddo daḷhadhammapaccakkhadhammasaddādayo viya pulliṅgavasena ākāranto,",
  "tika-s0105t1:143_10": "okāranto ca hoti.",
  "tika-s0105t1:143_11": "Tathā hi mahāpadānaṭṭhakathāyaṁ vuttaṁ “rāgadosamohamānadiṭṭhikilesataṇhāsaṅkhātaṁ chadanaṁ āvaraṇaṁ",
  "tika-s0105t1:143_12": "vivaṭaṁ viddhaṁsitaṁ vivaṭakaṁ etenāti vivaṭacchado,",
  "tika-s0105t1:143_13": "‘vivaṭṭacchadā’tipi pāṭho,",
  "tika-s0105t1:143_14": "ayamevattho”ti,",
  "tika-s0105t1:143_15": "tassā līnatthappakāsaniyampi vuttaṁ “vivaṭṭacchadāti okārassa ākāraṁ katvā niddeso”ti.",
  "tika-s0105t1:143_16": "Saddavidū pana “ādhanvāditoti lakkhaṇena samāsantagatehi dhanusaddādīhi kvaci āpaccayo”ti vatvā “kaṇḍivadhanvā,",
  "tika-s0105t1:143_17": "paccakkhadhammā,",
  "tika-s0105t1:143_18": "vivaṭṭacchadā”ti payogamudāharanti.",
  "tika-s0105t1:144_0": "Kasmā padattayametaṁ vuttanti anuyogaṁ hetālaṅkāranayena pariharanto “tatthā”tiādimāha,",
  "tika-s0105t1:144_1": "tatthāti ca tīsu padesūti attho.",
  "tika-s0105t1:144_2": "Pūjāvisesaṁ paṭiggaṇhituṁ arahatīti arahanti atthena pūjārahatā vuttā.",
  "tika-s0105t1:144_3": "Yasmā sammāsambuddho,",
  "tika-s0105t1:144_4": "tasmā pūjārahatāti tassā pūjārahatāya hetu vutto.",
  "tika-s0105t1:144_5": "Savāsanasabbakilesappahānapubbakattā buddhabhāvassa buddhattahetubhūtā vivaṭṭacchadatā vuttā.",
  "tika-s0105t1:144_6": "Kammādivasena tividhaṁ vaṭṭañca rāgādivasena sattavidho chado ca vaṭṭacchadā,",
  "tika-s0105t1:144_7": "vaṭṭacchadehi vigato,",
  "tika-s0105t1:144_8": "vigatā vā vaṭṭacchadā yassāti vivaṭṭacchado,vivaṭṭacchadā vā,",
  "tika-s0105t1:144_9": "dvandapubbago pana vi-saddo ubhayattha yojetabboti imamatthaṁ dassetuṁ “vivaṭṭo ca vicchado cā”ti vuttaṁ.",
  "tika-s0105t1:144_10": "Evampi vadanti “vivaṭṭo ca so vicchado cāti vivaṭṭacchado,",
  "tika-s0105t1:144_11": "uttarapade pubbapadalopoti atthaṁ dassetī”ti.",
  "tika-s0105t1:144_12": "“Arahaṁ vaṭṭābhāvenā”ti idaṁ kilesehi ārakattā,",
  "tika-s0105t1:144_13": "kilesārīnaṁ saṁsāracakkassārānañca hatattā,",
  "tika-s0105t1:144_14": "pāpakaraṇe ca rahābhāvāti atthaṁ sandhāya vuttaṁ.",
  "tika-s0105t1:144_15": "Idañhi phalena hetānumānadassanaṁ –",
  "tika-s0105t1:144_16": "yathā taṁ dhūmena aggissa,",
  "tika-s0105t1:144_17": "udakoghena upari vuṭṭhiyā,",
  "tika-s0105t1:144_18": "etena ca atthena arahabhāvo hetu,",
  "tika-s0105t1:144_19": "vaṭṭābhāvo phalanti ayaṁ ācariyamati.",
  "tika-s0105t1:144_20": "“Paccayādīnaṁ,",
  "tika-s0105t1:144_21": "pūjāvisesassa ca arahattā”ti pana hetunā phalānumānadassanampi siyā yathā taṁ agginā dhūmassa,",
  "tika-s0105t1:144_22": "upari vuṭṭhiyā udakoghassa.",
  "tika-s0105t1:144_23": "“Sammāsambuddho chadanābhāvenā”ti idaṁ pana hetunā phalānumānadassanaṁ savāsanasabbakilesacchadanābhāvapubbakattā sammāsambuddhabhāvassa.",
  "tika-s0105t1:144_24": "Arahattamaggena hi vicchadatā,",
  "tika-s0105t1:144_25": "sabbaññutaññāṇena sammāsambuddhabhāvo.",
  "tika-s0105t1:144_26": "“Vivaṭṭo ca vicchado cā”ti idaṁ hetudvayaṁ.",
  "tika-s0105t1:144_27": "Kāmañca ācariyamatiyā phalena hetuanumānadassane vivaṭṭatā phalameva hoti,",
  "tika-s0105t1:144_28": "hetuanumānadassanassa,",
  "tika-s0105t1:144_29": "pana tathāñāṇassa ca hetubhāvato hetuyeva nāmāti veditabbaṁ.",
  "tika-s0105t1:145_0": "Evaṁ padattayavacane hetālaṅkāranayena payojanaṁ dassetvā idāni catuvesārajjavasenapi dassento “dutiyenā”tiādimāha.",
  "tika-s0105t1:145_1": "Tattha dutiyena vesārajjenāti “cattārimāni bhikkhave tathāgatassa vesārajjāni,",
  "tika-s0105t1:145_2": "yehi vesārajjehi samannāgato tathāgato āsabhaṁ ṭhānaṁ paṭijānāti,",
  "tika-s0105t1:145_3": "parisāsu sīhanādaṁ nadati,",
  "tika-s0105t1:145_4": "brahmacakkaṁ pavattetī”tiādinā bhagavatā vuttakkamena dutiyabhūtena “khīṇāsavassa te paṭijānato ‘ime āsavā aparikkhīṇā’ti,",
  "tika-s0105t1:145_5": "tatra vata maṁ samaṇo vā brāhmaṇo vā devo vā māro vā brahmā vā koci vā lokasmiṁ saha dhammena paṭicodessatīti",
  "tika-s0105t1:145_6": "nimittametaṁ bhikkhave na samanupassāmi,",
  "tika-s0105t1:145_7": "etamahaṁ bhikkhave nimittaṁ asamanupassanto khemappatto abhayappatto vesārajjappatto viharāmī”ti paridīpitena vesārajjena.",
  "tika-s0105t1:145_8": "Purimasiddhīti purimassa “araha”nti padassa atthasiddhi arahattasiddhi,",
  "tika-s0105t1:145_9": "dutiyavesārajjassa tadatthabhāvato tena vesārajjena tadatthasiddhīti vuttaṁ hoti.",
  "tika-s0105t1:145_10": "“Khīṇāsavassa te paṭijānato ‘ime āsavā aparikkhīṇā’ ti”ādinā vuttameva hi dutiyavesārajjaṁ “kilesehi",
  "tika-s0105t1:145_11": "ārakattā”tiādinā vutto “araha”nti padassa atthoti.",
  "tika-s0105t1:145_12": "Tato ca viññāyati “yathā dutiyena vesārajjena purimasiddhi,",
  "tika-s0105t1:145_13": "evaṁ purimenapi atthena dutiyavesārajjasiddhī”ti.",
  "tika-s0105t1:145_14": "Evañca katvā iminā nayena catuvesārajjavasena padattayavacane payojanadassanaṁ upapannaṁ hoti.",
  "tika-s0105t1:145_15": "Itarathā hi kiñcipayojanābhāvato idaṁyeva vacanaṁ idha avattabbaṁ siyāti.",
  "tika-s0105t1:145_16": "Esa nayo sesesupi.",
  "tika-s0105t1:146_0": "Paṭhamenāti vuttanayena paṭhamabhūtena “sammāsambuddhassa te paṭijānato ‘ime dhammā anabhisambuddhā’ti, tatra…pe…",
  "tika-s0105t1:146_1": "viharāmī”ti paridīpitena vesārajjena.",
  "tika-s0105t1:146_2": "Dutiyasiddhīti dutiyassa “sammāsambuddho”ti padassa atthasiddhi buddhattasiddhi tassa tadatthabhāvato.",
  "tika-s0105t1:146_3": "Tatiyacatutthehīti vuttanayeneva tatiyacatutthabhūtehi “ye kho pana te antarāyikā dhammā vuttā,",
  "tika-s0105t1:146_4": "te paṭisevato nālaṁ antarāyāyāti, tatra…pe…",
  "tika-s0105t1:146_5": "viharāmī”ti ca “yassa kho pana te atthāya dhammo desito,",
  "tika-s0105t1:146_6": "so na niyyāti takkarassa sammā dukkhakkhayāyāti, tatra…pe…",
  "tika-s0105t1:146_7": "viharāmī”ti ca paridīpitehi vesārajjehi.",
  "tika-s0105t1:146_8": "Tatiyasiddhīti tatiyassa “vivaṭṭacchadā”ti padassa atthasiddhi vivaṭṭacchadatthasiddhi tehi tassa pākaṭabhāvatoti attho.",
  "tika-s0105t1:146_9": "“Yāthāvato antarāyikaniyyānikadhammāpadesena hi satthu vivaṭṭacchadabhāvo loke pākaṭo ahosī”ti ācariyena vuttaṁ,",
  "tika-s0105t1:146_10": "vivaṭṭacchadabhāveneva antarāyikaniyyānikadhammadesanāsiddhito “tatiyena tatiyacatutthasiddhī”tipi vattuṁ yujjati.",
  "tika-s0105t1:147_0": "Evaṁ padattayavacane catuvesārajjavasena payojanaṁ dassetvā idāni cakkhuttayavasenapi dassento “purimañcā”tiādimāha.",
  "tika-s0105t1:147_1": "Tattha ca-saddo upanyāsattho.",
  "tika-s0105t1:147_2": "Purimaṁ “araha”nti padaṁ bhagavato heṭṭhimamaggaphalattayañāṇasaṅkhātaṁ dhammacakkhuṁ sādheti kilesārīnaṁ,",
  "tika-s0105t1:147_3": "saṁsāracakkassa arānañca hatabhāvadīpanato.",
  "tika-s0105t1:147_4": "Dutiyaṁ “sammāsambuddho”ti padaṁ āsayānusayaindriyaparopariyattañāṇasaṅkhātaṁ buddhacakkhuṁ sādheti sammāsambuddhasseva taṁsambhavato.",
  "tika-s0105t1:147_5": "Tadetañhi ñāṇadvayaṁ sāvakapaccekabuddhānaṁ na sambhavati.",
  "tika-s0105t1:147_6": "Tatiyaṁ “vivaṭṭacchadā”ti padaṁ sabbaññutaññāṇasaṅkhātaṁ samantacakkhuṁ sādheti savāsanasabbakilesappahānadīpanato.",
  "tika-s0105t1:147_7": "“Sammāsambuddho”ti hi vatvā “vivaṭṭacchadā”ti vacanaṁ sammāsambuddhabhāvāya savāsanasabbakilesappahānaṁ vibhāvetīti.",
  "tika-s0105t1:147_8": "“Ahaṁ kho pana tāta ambaṭṭha mantānaṁ dātā”ti idaṁ appadhānaṁ,",
  "tika-s0105t1:147_9": "“tvaṁ mantānaṁ paṭiggahetā”ti idameva padhānaṁ samuttejanāvacananti sandhāya “tvaṁ mantānaṁ paṭiggahetāti",
  "tika-s0105t1:147_10": "iminā’ssa mantesu sūrabhāvaṁ janetī”ti vuttaṁ,",
  "tika-s0105t1:147_11": "lakkhaṇavibhāvane visadañāṇatāsaṅkhātaṁ sūrabhāvaṁ janetīti attho.",
  "tika-s0105t1:148_0": "259.Evaṁbhoti ettha evaṁ-saddo vacanasampaṭicchane nipāto,",
  "tika-s0105t1:148_1": "vacanasampaṭicchanañcettha tathā mayaṁ taṁ bhavantaṁ gotamaṁ vedissāma,",
  "tika-s0105t1:148_2": "tvaṁ mantānaṁ paṭiggahetāti ca evaṁ pavattassa pokkharasātino vacanassa sampaṭiggaho.",
  "tika-s0105t1:148_3": "“Tassattho”tiādināpi hi tadevatthaṁ dasseti.",
  "tika-s0105t1:148_4": "Tathā ca vuttaṁ “brāhmaṇassa pokkharasātissa paṭissutvā”ti,",
  "tika-s0105t1:148_5": "taṁ panesa ācariyassa samuttejanāya lakkhaṇesu vigatasammohabhāvena buddhamante sampassamānattā vadatīti dassento “sopī”tiādimāha.",
  "tika-s0105t1:148_6": "Tattha “tāyāti tāya yathāvuttāya samuttejanāyā”ti ācariyena vuttaṁ,",
  "tika-s0105t1:148_7": "adhunā pana potthakesu “tāya ācariyakathāyā”ti pāṭho dissati.",
  "tika-s0105t1:148_8": "Atthato cesa aviruddhoyeva.",
  "tika-s0105t1:148_9": "Mantesu satisamuppādikā hi kathā samuttejanāti.",
  "tika-s0105t1:149_0": "Ayānabhūminti yānassa abhūmiṁ,",
  "tika-s0105t1:149_1": "yānena yātumasakkuṇeyyaṭṭhānabhūtaṁ,",
  "tika-s0105t1:149_2": "dvārakoṭṭhakasamīpaṁ gantvāti attho.",
  "tika-s0105t1:150_0": "Avisesena vuttassapi vacanassa attho aṭṭhakathāpamāṇato visesena gahetabboti āha “ṭhitamajjhanhikasamaye”ti.",
  "tika-s0105t1:150_1": "Sabbesamāciṇṇavasena paṭhamanayaṁ vatvā padhānikānameva āveṇikāciṇṇavasena dutiyanayo vutto.",
  "tika-s0105t1:150_2": "Divāpadhānikāti divāpadhānānuyuñjanakā,",
  "tika-s0105t1:150_3": "divasabhāge samaṇadhammakaraṇatthaṁ te evaṁ caṅkamantīti vuttaṁ hoti.",
  "tika-s0105t1:150_4": "Tenāha “tādisānañhī”tiādi.",
  "tika-s0105t1:150_5": "“Pariveṇato pariveṇamāgacchanto papañco hoti,",
  "tika-s0105t1:150_6": "pucchitvāva pavisissāmī”ti ambaṭṭhassa tadupasaṅkamanādhippāyaṁ vibhāvento “so kirā”tiādimāha.",
  "tika-s0105t1:151_0": "260.",
  "tika-s0105t1:151_1": "Abhiññātakule jāto abhiññātakolañño.",
  "tika-s0105t1:151_2": "Kāmañca vakkhamānanayena pubbe ambaṭṭhakulamapaññātaṁ,",
  "tika-s0105t1:151_3": "tadā pana paññātanti āha “tadā kirā”tiādi.",
  "tika-s0105t1:151_4": "Rūpajātimantakulāpadesehīti “ayamīdiso”ti apadisanahetubhūtehi catūhi rūpajātimantakulehi.",
  "tika-s0105t1:151_5": "Yena te bhikkhū cintayiṁsu,",
  "tika-s0105t1:151_6": "tadadhippāyaṁ āvi kātuṁ “yo hī”tiādi vuttaṁ.",
  "tika-s0105t1:151_7": "Avisesato vuttampi visesato viññāyamānatthaṁ sandhāya bhāsitavacananti dasseti “gandhakuṭiṁ sandhāyā”ti iminā.",
  "tika-s0105t1:151_8": "Evamīdisesu.",
  "tika-s0105t1:152_0": "Aturitoti avegāyanto,",
  "tika-s0105t1:152_1": "“aturanto”tipi pāṭho,",
  "tika-s0105t1:152_2": "soyevattho.",
  "tika-s0105t1:152_3": "Kathaṁ pavisanto ataramāno pavisati nāmāti āha “saṇika”ntiādi.",
  "tika-s0105t1:152_4": "Tattha padappamāṇaṭṭhāneti dvinnaṁ padānaṁ antare muṭṭhiratanapamāṇaṭṭhāne.",
  "tika-s0105t1:152_5": "Sinduvāro nāma eko pupphūpagarukkho,",
  "tika-s0105t1:152_6": "yassa setaṁ pupphaṁ hoti,",
  "tika-s0105t1:152_7": "yo “nigguṇḍī” tipi vuccati.",
  "tika-s0105t1:152_8": "Pamukhanti gandhakuṭigabbhapamukhaṁ.",
  "tika-s0105t1:152_9": "“Kuñcikacchiddasamīpe”ti vuttavacanaṁ samatthetuṁ “dvāraṁ kirā”tiādi vuttaṁ.",
  "tika-s0105t1:153_0": "261.“Dānaṁ dadamānehī”ti iminā pāramitānubhāvena sayameva dvāravivaraṇaṁ dasseti.",
  "tika-s0105t1:154_0": "Bhagavatā saddhiṁ sammodiṁsūti ettha samatthena saṁ-saddena viññāyamānaṁ bhagavato tehi saddhiṁ paṭhamaṁ",
  "tika-s0105t1:154_1": "pavattamodatāsaṅkhātaṁ neyyatthaṁ dassento “yathā”tiādimāha.",
  "tika-s0105t1:154_2": "Bhagavāpi hi “kacci bho māṇavā khamanīyaṁ,",
  "tika-s0105t1:154_3": "kacci yāpanīya”ntiādīni pucchanto tehi māṇavehi saddhiṁ pubbabhāsitāya paṭhamaññeva pavattamodo ahosi.",
  "tika-s0105t1:154_4": "Samappavattamodāti bhagavato tadanukaraṇena samaṁ pavattasaṁsandanā.",
  "tika-s0105t1:154_5": "Tadatthaṁ saha upamāya dassetuṁ “sītodakaṁ viyā”tiādi vuttaṁ.",
  "tika-s0105t1:154_6": "Tattha paramanibbutakilesadarathatāya bhagavato sītodakasadisatā,",
  "tika-s0105t1:154_7": "anibbutakilesadarathatāya ca māṇavānaṁ uṇhodakasadisatā daṭṭhabbā.",
  "tika-s0105t1:154_8": "Sammoditanti saṁsanditaṁ.",
  "tika-s0105t1:154_9": "Mudasaddo hettha saṁsandaneyeva,",
  "tika-s0105t1:154_10": "na pāmojje,",
  "tika-s0105t1:154_11": "evañhi yathāvuttaupamāvacanaṁ samatthitaṁ hoti.",
  "tika-s0105t1:154_12": "Tathā hi vuttaṁ “ekībhāva”nti,",
  "tika-s0105t1:154_13": "sammodanakiriyāya samānataṁ ekarūpatanti attho.",
  "tika-s0105t1:155_0": "Khamanīyanti “catucakkaṁ navadvāraṁ sarīrayantaṁ dukkhabahulatāya sabhāvato dussahaṁ kacci khamituṁ sakkuṇeyya”nti pucchanti,",
  "tika-s0105t1:155_1": "yāpanīyanti āhārādipaccayapaṭibaddhavuttikaṁ cirappabandhasaṅkhātāya yāpanāya kacci yāpetuṁ sakkuṇeyyaṁ,",
  "tika-s0105t1:155_2": "sīsarogādiābādhābhāvena kacci appābādhaṁ,",
  "tika-s0105t1:155_3": "dukkhajīvikābhāvena kacci appātaṅkaṁ,",
  "tika-s0105t1:155_4": "taṁtaṁkiccakaraṇe uṭṭhānasukhatāya kacci lahuṭṭhānaṁ,",
  "tika-s0105t1:155_5": "tadanurūpabalayogato kacci balaṁ,",
  "tika-s0105t1:155_6": "sukhavihāraphalasabbhāvena kacciphāsuvihāro atthīti sabbattha kacci-saddaṁ yojetvā attho veditabbo.",
  "tika-s0105t1:155_7": "Balappattā pīti pītiyeva.",
  "tika-s0105t1:155_8": "Taruṇā pīti pāmojjaṁ.",
  "tika-s0105t1:155_9": "Sammodanaṁ janeti karotīti sammodanikaṁ,",
  "tika-s0105t1:155_10": "tadeva sammodaniyaṁ ka-kārassa ya-kāraṁ katvā.",
  "tika-s0105t1:155_11": "Sammodetabbato sammodanīyanti imamatthaṁ dasseti “sammodituṁ yuttabhāvato”ti iminā.",
  "tika-s0105t1:155_12": "Evaṁ ācariyehi vuttaṁ.",
  "tika-s0105t1:155_13": "Sammodituṁ arahatīti sammodanikaṁ,",
  "tika-s0105t1:155_14": "tadeva sammodaniyaṁ yathāvuttanayenāti imamatthampi dassetīti daṭṭhabbaṁ.",
  "tika-s0105t1:155_15": "“Sāretu”nti etassa “nirantaraṁ pavattetu”nti atthavacanaṁ.",
  "tika-s0105t1:155_16": "Saritabbabhāvatoti anussaritabbabhāvato.",
  "tika-s0105t1:155_17": "“Sāretuṁ arahatī”ti atthe yathāpadaṁ dīghena “sāraṇīya”nti vuttaṁ.",
  "tika-s0105t1:155_18": "“Saritabba”nti atthe pana “saraṇīya”nti vattabbe dīghaṁ katvā “sāraṇīya”nti vuttanti veditabbaṁ.",
  "tika-s0105t1:155_19": "Evaṁ saddato atthaṁ dassetvā idāni atthamattato dassetuṁ “suyyamānasukhato”tiādi vuttaṁ.",
  "tika-s0105t1:155_20": "Tattha suyyamānasukhatoti āpāthamadhurattamāha,",
  "tika-s0105t1:155_21": "anussariyamānasukhatoti vimaddaramaṇīyattaṁ.",
  "tika-s0105t1:155_22": "Byañjanaparisuddhatāyāti sabhāvaniruttibhāvena tassā kathāya vacanacāturiyaṁ,",
  "tika-s0105t1:155_23": "atthaparisuddhatāyāti atthassa nirupakkilesattaṁ.",
  "tika-s0105t1:155_24": "Anekehi pariyāyehīti anekehi kāraṇehi.",
  "tika-s0105t1:156_0": "Apasādessāmīti maṅkuṁ karissāmi.",
  "tika-s0105t1:156_1": "Ubhosu khandhesu sāṭakaṁ āsajjetvā kaṇṭhe olambanaṁ sandhāya “kaṇṭhe olambitvā”ti vuttaṁ.",
  "tika-s0105t1:156_2": "Dussakaṇṇaṁ gahetvāti nivatthasāṭakassa koṭiṁ ekena hatthena gahetvā.",
  "tika-s0105t1:156_3": "Caṅkamitumāruhanaṁ sandhāya “caṅkamaṁ abhiruhitvā”ti āha.",
  "tika-s0105t1:156_4": "Dhātusamatāti rasādidhātūnaṁ samāvatthatā,",
  "tika-s0105t1:156_5": "arogatāti attho.",
  "tika-s0105t1:156_6": "Pāsādikatthanti pasādajananatthaṁ “gatagataṭṭhāne”ti iminā sambandho.",
  "tika-s0105t1:156_7": "“Pāsādikattā”tipi pāṭho,",
  "tika-s0105t1:156_8": "tassattho –",
  "tika-s0105t1:156_9": "aṅgapaccaṅgānaṁ pasādāvahattāti,",
  "tika-s0105t1:156_10": "“uppannabahumānā”ti iminā sambandho.",
  "tika-s0105t1:156_11": "Uppaṇḍanakathanti avahasitabbatāyuttakathaṁ.",
  "tika-s0105t1:156_12": "“Anācārabhāvasāraṇīya”nti tassa visesanaṁ,",
  "tika-s0105t1:156_13": "anācārabhāvena sāraṇīyaṁ “anācāro vatāya”nti saritabbakanti attho.",
  "tika-s0105t1:157_0": "262.",
  "tika-s0105t1:157_1": "Kātuṁ dukkaramasakkuṇeyyaṁ kiccamayaṁ ārabhīti dassetuṁ “bhavaggaṁ gahetukāmo viyā”tiādi vuttaṁ.",
  "tika-s0105t1:157_2": "Asakkuṇeyyañhetaṁ sadevakenapi lokena,",
  "tika-s0105t1:157_3": "yadidaṁ bhagavato apasādanaṁ.",
  "tika-s0105t1:157_4": "Tenāha “aṭṭhāne vāyamatī”ti.",
  "tika-s0105t1:157_5": "Handa tena saddhiṁ mantemīti evaṁ aṭṭhāne vāyamantopi ayaṁ bālo “mayi kiñci akathente mayā saddhiṁ uttari",
  "tika-s0105t1:157_6": "kathetumpi na visahatī”ti mānameva paggaṇhissati,",
  "tika-s0105t1:157_7": "kathente pana kathāpasaṅgenassa jātigotte vibhāvite mānaniggaho bhavissati,",
  "tika-s0105t1:157_8": "“handa tena saddhiṁ mantemī”ti bhagavā ambaṭṭhaṁ māṇavaṁ etadavocāti attho.",
  "tika-s0105t1:157_9": "Ācārasamācārasikkhāpanena ācariyā,",
  "tika-s0105t1:157_10": "tesaṁ pana ācariyānaṁ pakaṭṭhā ācariyāti pācariyā yathā “papitāmaho”ti imamatthaṁ dassetuṁ “ācariyehi ca tesaṁ ācariyehi cā”ti vuttaṁ.",
  "tika-s0105t1:158_0": "Paṭhamaibbhavādavaṇṇanā",
  "tika-s0105t1:159_0": "263.",
  "tika-s0105t1:159_1": "Kiñcāpi “sayāno vā”tiādivacanaṁ na vattabbaṁ,",
  "tika-s0105t1:159_2": "mānavasena pana yugaggāhaṁ karonto vadatīti dassento “kāmaṁ tīsū”tiādimāha.",
  "tika-s0105t1:159_3": "Tattha tīsu iriyāpathesūti ṭhānagamananisajjāsu.",
  "tika-s0105t1:159_4": "Tesveva hi ācariyena saddhiṁ sallapitumarahati,",
  "tika-s0105t1:159_5": "na tu sayane garukaraṇīyānaṁ sayānānampi sammukhā garukārehi sayanassa akattabbabhāvato.",
  "tika-s0105t1:159_6": "Kathāsallāpanti kathāvasena yugaggāhakaraṇatthaṁ sallapanaṁ.",
  "tika-s0105t1:159_7": "Sayānena hi ācariyena saddhiṁ sayānassa kathā nāma ācāro na hoti,",
  "tika-s0105t1:159_8": "tathāpetaṁ itarehi sadisaṁ katvā kathanaṁ idha kathāsallāpo.",
  "tika-s0105t1:160_0": "Yaṁ panetaṁ “sayāno vā hi bho gotama brāhmaṇo sayānena brāhmaṇena saddhiṁ sallapitumarahatī”ti vuttassa",
  "tika-s0105t1:160_1": "sallāpassa anācārabhāvavibhāvanaṁ satthārā ambaṭṭhena saddhiṁ kathentena kataṁ,",
  "tika-s0105t1:160_2": "taṁ pāḷivasena saṅgītimanāruḷhampi agarahitāya ācariyaparamparāya yāvajjatanā samābhatanti “ye ca kho",
  "tika-s0105t1:160_3": "te bho gotamā”tiādikāya uparipāḷiyā sambandhabhāvena dassento “tato kirā”tiādimāha.",
  "tika-s0105t1:160_4": "Gorūpanti go nūna rūpakavasena vuttattā,",
  "tika-s0105t1:160_5": "rūpasaddassa ca tabbhāvavuttito.",
  "tika-s0105t1:160_6": "Yadi ahīḷento bhaveyya,",
  "tika-s0105t1:160_7": "“muṇḍā samaṇā”ti vadeyya,",
  "tika-s0105t1:160_8": "hīḷento pana garahatthena ka-saddena padaṁ vaḍḍhetvā “muṇḍakā samaṇakā”ti vadatīti dassetuṁ “muṇḍe muṇḍā”tiādi vuttaṁ.",
  "tika-s0105t1:160_9": "Ibbhāti gahapatikāti atthamattavacanaṁ,",
  "tika-s0105t1:160_10": "saddato pana ibhassa payogo ibho uttarapadalopena,",
  "tika-s0105t1:160_11": "taṁ ibhaṁ arahantīti ibbhā dvittaṁ katvā.",
  "tika-s0105t1:160_12": "Kiṁ vuttaṁ hoti –",
  "tika-s0105t1:160_13": "yathā sobhanaṁ gamanato ibhasaṅkhāto hatthivāhanabhūto parassa vasena pavattati,",
  "tika-s0105t1:160_14": "na attano,",
  "tika-s0105t1:160_15": "evametepi brāhmaṇānaṁ sussūsakā suddā parassa vasena pavattanti,",
  "tika-s0105t1:160_16": "na attano,",
  "tika-s0105t1:160_17": "tasmā ibhasadisapayogatāya ibbhāti.",
  "tika-s0105t1:160_18": "Te pana kuṭumbikatāya gharavāsino gharasāmikā hontīti atthamattaṁ dasseti “gahapatikā”ti iminā.",
  "tika-s0105t1:161_0": "Kaṇhāti kaṇhajātikā.",
  "tika-s0105t1:161_1": "Dvijā eva hi suddhajātikā,",
  "tika-s0105t1:161_2": "na itareti tassādhippāyo.",
  "tika-s0105t1:161_3": "Tenāha “kāḷakā”ti.",
  "tika-s0105t1:161_4": "Pitāmahabhāvena ñātibandhavattā bandhu.",
  "tika-s0105t1:161_5": "Tenāha “pitāmahoti voharantī”ti.",
  "tika-s0105t1:161_6": "Apaccāti puttā.",
  "tika-s0105t1:161_7": "Mukhato nikkhantāti brāhmaṇānaṁ pubbapurisā brahmuno mukhato nikkhantā,",
  "tika-s0105t1:161_8": "ayaṁ tesaṁ paṭhamuppattīti adhippāyo.",
  "tika-s0105t1:161_9": "Sesapadesupi eseva nayo.",
  "tika-s0105t1:161_10": "Ayaṁ panettha viseso –",
  "tika-s0105t1:161_11": "“ibbhā kaṇhā”ti vatvā “bandhupādāpaccā”ti vadanto kulavasena samaṇā vessakulapariyāpannā,",
  "tika-s0105t1:161_12": "paṭhamuppattivasena pana brahmuno piṭṭhipādato nikkhantā,",
  "tika-s0105t1:161_13": "na pakativessā viya nābhitoti dassetīti,",
  "tika-s0105t1:161_14": "idaṁ panassa “mukhato nikkhantā”tiādivacanatopi ativiya asamavekkhitapubbavacanaṁ catuvaṇṇapariyāpannasseva samaṇabhāvasambhavato.",
  "tika-s0105t1:161_15": "Aniyametvāti avisesetvā,",
  "tika-s0105t1:161_16": "anuddesikabhāvenāti attho.",
  "tika-s0105t1:162_0": "Mānameva nissāya kathesīti mānamevāpassayaṁ katvā attānaṁ ukkaṁsento,",
  "tika-s0105t1:162_1": "pare ca vambhento “muṇḍakā samaṇakā”tiādivacanaṁ kathesi.",
  "tika-s0105t1:162_2": "Jānāpessāmīti attano gottapamāṇaṁ yāthāvato vibhāvanena viññāpessāmi.",
  "tika-s0105t1:162_3": "Atthoti hitaṁ,",
  "tika-s0105t1:162_4": "icchitavatthu vā,",
  "tika-s0105t1:162_5": "taṁ pana kattabbakiccamevāti vuttaṁ “āgantvā kattabbakiccasaṅkhāto attho”ti,",
  "tika-s0105t1:162_6": "so etassa atthīti atthikaṁ yathā “daṇḍiko”ti.",
  "tika-s0105t1:162_7": "Dutiyassapi puggalavācakassa tadassatthipaccayassa vijjamānattā paṭhamena tadārammaṇikacittameva viññāyatīti āha “tassa māṇavassa citta”nti.",
  "tika-s0105t1:162_8": "Atthikamassa atthīti atthikavā yathā “guṇavā”ti.",
  "tika-s0105t1:163_0": "“Yāyeva kho panatthāyā”ti liṅgavipallāsavasena vuttanti dasseti “yeneva kho panatthenā”ti iminā.",
  "tika-s0105t1:163_1": "Tenevāha “tameva atthanti idaṁ purisaliṅgavaseneva vutta”nti.",
  "tika-s0105t1:163_2": "Tattha hi sābhāvikaliṅgatādassanena idha asābhāvikaliṅgatāsiddhīti.",
  "tika-s0105t1:163_3": "Ayaṁ panettha aṭṭhakathāto aparo nayo –",
  "tika-s0105t1:163_4": "yāya atthāyāti pulliṅgavaseneva tadatthe sampadānavacanaṁ,",
  "tika-s0105t1:163_5": "yassa kattabbakiccasaṅkhātassa atthassa atthāyāti atthoti.",
  "tika-s0105t1:163_6": "Assāti ambaṭṭhassa dassetvāti sambandho.",
  "tika-s0105t1:163_7": "Aññesaṁ santikaṁ āgatānanti garuṭṭhāniyānaṁ santikamupagatānaṁ sādhurūpānaṁ.",
  "tika-s0105t1:163_8": "Vattanti tesaṁ samāciṇṇaṁ.",
  "tika-s0105t1:163_9": "Pakaraṇatoyeva “ācariyakule”ti attho viññāyati,",
  "tika-s0105t1:163_10": "“avusitavā”ti ca asikkhitabhāvoyeva vohāravasena vutto yathā taṁ cīvaradānaṁ ticīvarena acchādesīti.",
  "tika-s0105t1:163_11": "Tenāha “ācariyakule avusitavā asikkhito”ti.",
  "tika-s0105t1:163_12": "Asikkhitattā eva appassuto,",
  "tika-s0105t1:163_13": "“vusitamānī”ti ca padāpekkhāya apariyositavacanattā samānoti pāṭhasesoti dasseti “appassutova samāno”ti iminā.",
  "tika-s0105t1:163_14": "Bāhusaccañhi nāma yāvadeva upasamatthaṁ icchitabbaṁ,",
  "tika-s0105t1:163_15": "tadabhāvato panāyaṁ ambaṭṭho avusitavā asikkhito appassutoti viññāyatīti evampi atthāpattito kāraṇaṁ vibhāvento āha “kimaññatra avusitattā”ti.",
  "tika-s0105t1:163_16": "Imampi sambandhaṁ dīpeti “etassa hī”tiādinā.",
  "tika-s0105t1:163_17": "Yathārutato pana pharusavacanasamudācārena anupasamakāraṇadassanametaṁ.",
  "tika-s0105t1:163_18": "Tatrāyaṁ yojanā –",
  "tika-s0105t1:163_19": "“kimaññatra avusitattā”ti idaṁ kāraṇaṁ etassa ambaṭṭhassa pharusavacanasamudācāre kāraṇanti.",
  "tika-s0105t1:163_20": "“Pharusavacanasamudācārenā”tipi pāṭho,",
  "tika-s0105t1:163_21": "tathā samudācāravasena vuttaṁ kāraṇanti attho.",
  "tika-s0105t1:163_22": "Evampi yojenti –",
  "tika-s0105t1:163_23": "avusitattā avusitabhāvaṁ aññatra ṭhapetvā etassa evaṁ pharusavacanasamudācāre kāraṇaṁ kimaññaṁ atthīti.",
  "tika-s0105t1:163_24": "Purimayojanāvettha yuttatarā yathāpāṭhaṁ yojetabbato.",
  "tika-s0105t1:163_25": "“Aññatrā”ti nipātayogato avusitattāti upayogatthe nissakkavacanaṁ.",
  "tika-s0105t1:163_26": "Tadeva kāraṇaṁ samattheti “ācariyakule”tiādinā.",
  "tika-s0105t1:164_0": "264.",
  "tika-s0105t1:164_1": "Kodhasaṅkhātassa parassa vasānugatacittatāya asakamano.",
  "tika-s0105t1:164_2": "Mānanimmadanatthanti mānassa nimmadanatthaṁ abhimaddanatthaṁ,",
  "tika-s0105t1:164_3": "amadanatthaṁ vā,",
  "tika-s0105t1:164_4": "mānamadavirahatthanti attho.",
  "tika-s0105t1:164_5": "Dosaṁ uggiletvāti sinehapānena kilinnaṁ vātapittasemhadosaṁ ubbamanaṁ katvā.",
  "tika-s0105t1:164_6": "Gottena gottanti ambaṭṭheneva bhagavatā puṭṭhena vuttena sāvajjena purātanagottena adhunā anavajjasaññitaṁ gottaṁ.",
  "tika-s0105t1:164_7": "Kulāpadesena kulāpadesanti etthāpi eseva nayo.",
  "tika-s0105t1:164_8": "Uṭṭhāpetvāti sāvajjato uṭṭhahanaṁ katvā,",
  "tika-s0105t1:164_9": "uddharitvāti vuttaṁ hoti.",
  "tika-s0105t1:164_10": "Gottañcettha ādipurisavasena,",
  "tika-s0105t1:164_11": "kulāpadeso pana tadanvaye uppannābhiññātapurisavasena gahetabbo yathā “ādicco māghavo”ti.",
  "tika-s0105t1:164_12": "Sākiyānañhi ādiccagottaṁ aditiyā nāma devadhītāya puttabhūtaṁ ādipurisaṁ pati hoti,",
  "tika-s0105t1:164_13": "taṁ “gotamagotta”ntipi vadanti.",
  "tika-s0105t1:164_14": "Yathāha pabbajjāsutte –",
  "tika-s0105t1:165_0": "“Ādiccā nāma gottena, sākiyā nāma jātiyā;",
  "tika-s0105t1:166_0": "Tamhā kulā pabbajitomhi, na kāme abhipatthaya”nti. ;",
  "tika-s0105t1:167_0": "Māghavakulaṁ pana tadanvaye abhiññātaṁ macalagāmikapurisaṁ pati hotīti.",
  "tika-s0105t1:167_1": "Gottamūlassa gārayhatāya amānavatthubhāvapavedanato “mānaddhajaṁ mūle chetvā nipātessāmī”ti vuttaṁ.",
  "tika-s0105t1:167_2": "Ghaṭṭentoti jātigottavasena omasanto.",
  "tika-s0105t1:167_3": "Hīḷentoti hīḷanaṁ garahaṁ karonto.",
  "tika-s0105t1:167_4": "“Caṇḍā bho gotama sakyajātī”tiādinā sākiyesu caṇḍabhāvādidosaṁ pāpitesu samaṇopi gotamo pāpito bhavissatīti adhippāyo.",
  "tika-s0105t1:168_0": "Yasmiṁ mānussayakodhussayā aññamaññūpatthaddhā,",
  "tika-s0105t1:168_1": "so “caṇḍo”ti vuccatīti dasseti “mānanissitakodhayuttā”ti iminā,",
  "tika-s0105t1:168_2": "pakatūpanissayārammaṇavasena cettha nissitabhāvo,",
  "tika-s0105t1:168_3": "na sahajātādivasena.",
  "tika-s0105t1:168_4": "Kharāti cittena,",
  "tika-s0105t1:168_5": "vācāya ca kakkhaḷā.",
  "tika-s0105t1:168_6": "Lahukāti taruṇā avuddhakammā.",
  "tika-s0105t1:168_7": "Tenāha “appakenevā”tiādi.",
  "tika-s0105t1:168_8": "Alābukaṭāhanti lābuphalassa abhejjakapālaṁ.",
  "tika-s0105t1:168_9": "Aṭṭhakathāmuttakanayaṁ dassetuṁ “bhassāti sāhasikāti keci vadanti,",
  "tika-s0105t1:168_10": "sārambhakāti apare”ti ācariyena vuttaṁ.",
  "tika-s0105t1:168_11": "Samānāti hontā bhavamānāti asasaddavasenatthoti āha “santāti purimapadasseva vevacana”nti.",
  "tika-s0105t1:168_12": "Na sakkarontīti sakkāraṁ na karontīti atthameva viññāpeti “na brāhmaṇāna”ntiādinā.",
  "tika-s0105t1:168_13": "Apacitikammanti paṇipātakammaṁ.",
  "tika-s0105t1:168_14": "“Yadime sakyā”ti pacchimavākye ya-saddassa kiriyāparāmasanassa aniyamassa “tayidaṁ bho gotamā”ti purimavākye",
  "tika-s0105t1:168_15": "ta-saddena niyamanaṁ veditabbanti āha “yaṁ ime sakyā”tiādi.",
  "tika-s0105t1:168_16": "Nānulomanti attano jātiyā na anucchavikaṁ.",
  "tika-s0105t1:169_0": "Dutiyaibbhavādavaṇṇanā",
  "tika-s0105t1:170_0": "265.",
  "tika-s0105t1:170_1": "Sandhāgārapadanibbacanaṁ heṭṭhā vuttameva.",
  "tika-s0105t1:170_2": "Tadā abhisittasakyarājūnampi bahutaṁ sandhāyāha “abhisittasakyarājāno”ti.",
  "tika-s0105t1:170_3": "Kāmañhi sakyarājakule yo sabbesaṁ vuddhataro,",
  "tika-s0105t1:170_4": "samattho ca,",
  "tika-s0105t1:170_5": "so eva abhisekaṁ labhati.",
  "tika-s0105t1:170_6": "Ekacco pana abhisitto samāno “idaṁ rajjaṁ nāma bahukiccaṁ bahubyāpāra”nti tato nibbijja rajjaṁ vayasā anantarassa niyyāteti,",
  "tika-s0105t1:170_7": "kadāci sopi aññassāti evaṁ paramparāniyyātanavasena tadā bahū abhisittapubbā sakyarājāno hontīti idaṁ ācariyassābhimataṁ.",
  "tika-s0105t1:170_8": "Apica yathārahaṁ ṭhānantaresu abhisittasakyarājūnampi bahutaṁ sandhāya evamāhātipi yujjati.",
  "tika-s0105t1:170_9": "Te hi “rājāno”ti vuccanti. Yathāha –",
  "tika-s0105t1:171_0": "“Rājāno nāma pathabyārājā,",
  "tika-s0105t1:171_1": "padesarājā,",
  "tika-s0105t1:171_2": "maṇḍalikā,",
  "tika-s0105t1:171_3": "antarabhogikā,",
  "tika-s0105t1:171_4": "akkhadassā,",
  "tika-s0105t1:171_5": "mahāmattā,",
  "tika-s0105t1:171_6": "ye vā pana chejjabhejjaṁ karontā anusāsanti,",
  "tika-s0105t1:171_7": "ete rājāno nāmā”ti.",
  "tika-s0105t1:172_0": "Saṁhārimehi vāḷarūpehi kato pallaṅko,",
  "tika-s0105t1:172_1": "bhaddapīṭhaṁ vettāsanaṁ.",
  "tika-s0105t1:172_2": "Mihitamattaṁ hasitamattaṁ.",
  "tika-s0105t1:172_3": "Anuhasantīti mamuddesikaṁ mahāhasitaṁ karonti,",
  "tika-s0105t1:172_4": "idañhi “anujagghantā”ti etassa saṁvaṇṇanāpadaṁ.",
  "tika-s0105t1:172_5": "Jagghasaddo ca mahāhasane pavattati “na ujjagghikāya antaraghare gamissāmī”tiādīsu viya.",
  "tika-s0105t1:173_0": "Kaṇhāyanato paṭṭhāya paramparāgataṁ kulavaṁsaṁ anussavavasena jānanti.",
  "tika-s0105t1:173_1": "Kulābhimānino hi yebhuyyena paresaṁ uccāvacaṁ kulaṁ tathā tathā udāharanti,",
  "tika-s0105t1:173_2": "attano ca kulavaṁsaṁ jānanti,",
  "tika-s0105t1:173_3": "evaṁ ambaṭṭhopi,",
  "tika-s0105t1:173_4": "tathā hesa parato bhagavatā pucchito vajirapāṇi bhayena attano kulavaṁsaṁ yāthāvato kathesīti.",
  "tika-s0105t1:173_5": "Olambetvāti hatthisoṇḍasaṇṭhānādinā sāṭakaṁ avalambetvā.",
  "tika-s0105t1:173_6": "Tatoti tathājānanato,",
  "tika-s0105t1:173_7": "gamanato ca.",
  "tika-s0105t1:173_8": "Mamaññeva maññeti mamameva anujagghantā maññe.",
  "tika-s0105t1:174_0": "Tatiyaibbhavādavaṇṇanā",
  "tika-s0105t1:175_0": "266.Khettaleḍḍūnanti khette kasanavasena uṭṭhāpitamattikākhaṇḍānaṁ.",
  "tika-s0105t1:175_1": "Leḍḍukānamantare nivāsitattā “leḍḍukikā” icceva saññātā khuddakasakuṇikā.",
  "tika-s0105t1:175_2": "Majjhimapaṇṇāsake leḍḍukikopamasuttavaṇṇanāyaṁ “cātakasakuṇikā”ti vuttā,",
  "tika-s0105t1:175_3": "nighaṇṭusatthesu pana taṁ “lāpasakuṇikā”ti vadanti.",
  "tika-s0105t1:175_4": "Kodhavasena laggitunti upanayhituṁ,",
  "tika-s0105t1:175_5": "āghātaṁ bandhitunti attho.",
  "tika-s0105t1:176_0": "“Amhe haṁsakoñcamorasame karotī”ti vadanto heṭṭhā gahitaṁ “na taṁ koci haṁso vā koñco vā moro vā āgantvā",
  "tika-s0105t1:176_1": "kiṁ tvaṁ lapasīti nisedhetī”ti idampi vacanaṁ saṅgītimanāruḷhaṁ tadā bhagavatā vuttamevāti dasseti.",
  "tika-s0105t1:176_2": "Tadā vadantoyeva hi evaṁ karotīti vattumarahati.",
  "tika-s0105t1:176_3": "“Evaṁ nu te”tiādivacanaṁ,",
  "tika-s0105t1:176_4": "“avusitavāyevā”tiādivacanañca mānavasena samaṇena gotamena vuttanti ambaṭṭho maññatīti adhippāyenāha “nimmāno dāni jātoti maññamāno”ti.",
  "tika-s0105t1:177_0": "Dāsiputtavādavaṇṇanā",
  "tika-s0105t1:178_0": "267.Nimmādetīti a-kārassa ā-kāraṁ katvā niddeso ummāde madasaddena nipphannattāti dasseti “nimmadetī”ti iminā.",
  "tika-s0105t1:178_1": "Nimmāneti vigatamāne.",
  "tika-s0105t1:178_2": "Yadi panāhaṁ gottaṁ puccheyyaṁ sādhu vatāti attho.",
  "tika-s0105t1:178_3": "Pākaṭaṁ kātukamyatāya tikkhattuṁ mahāsaddena avoca.",
  "tika-s0105t1:178_4": "Kasmā avocāti pana asuddhabhāvaṁ jānantassāpi tathāvacane kāraṇapucchā.",
  "tika-s0105t1:178_5": "Gottabhūtaṁ nāmameva adhippetaṁ,",
  "tika-s0105t1:178_6": "na visuṁ gottanti āha “mātāpettikanti mātāpitūnaṁ santaka”nti.",
  "tika-s0105t1:178_7": "Gottañhi pitito laddhabbaṁ pettikameva,",
  "tika-s0105t1:178_8": "na mātāpettikaṁ.",
  "tika-s0105t1:178_9": "Na hi brāhmaṇānaṁ sagottāya eva āvāhavivāho icchito,",
  "tika-s0105t1:178_10": "gottanāmaṁ pana jātisiddhaṁ,",
  "tika-s0105t1:178_11": "na kittimaṁ,",
  "tika-s0105t1:178_12": "na guṇanāmaṁ vā,",
  "tika-s0105t1:178_13": "jāti ca ubhayasambandhinīti mātāpettikameva,",
  "tika-s0105t1:178_14": "na pettikamattaṁ.",
  "tika-s0105t1:178_15": "Nāmagottanti gottabhūtaṁ nāmaṁ,",
  "tika-s0105t1:178_16": "na kittimaṁ,",
  "tika-s0105t1:178_17": "na guṇanāmaṁ vā visesanaparanipātavasena vuttattā yathā “agyāhito”ti.",
  "tika-s0105t1:178_18": "Nāmañca tadeva paveṇīvasena pavattattā gottañcāti hi nāmagottaṁ.",
  "tika-s0105t1:178_19": "Tattha yā “kaṇhāyano”ti nāmapaṇṇatti niruḷhā,",
  "tika-s0105t1:178_20": "taṁ sandhāyāha “paṇṇattivasena nāma”nti.",
  "tika-s0105t1:178_21": "Taṁ panetaṁ nāmaṁ kaṇhaisito paṭṭhāya tasmiṁ kulaparamparāvasena āgataṁ,",
  "tika-s0105t1:178_22": "na etasmiṁyeva niruḷhanti vuttaṁ “paveṇīvasena gotta”nti.",
  "tika-s0105t1:178_23": "Gottapadassa vacanattho heṭṭhā vuttoyeva.",
  "tika-s0105t1:179_0": "“Anussarato”ti ettha na kevalaṁ anussaraṇamattaṁ adhippetaṁ,",
  "tika-s0105t1:179_1": "atha kho kulasuddhivīmaṁsanavasenevāti āha “kulakoṭiṁ sodhentassā”ti,",
  "tika-s0105t1:179_2": "kulaggaṁ visodhentassāti attho.",
  "tika-s0105t1:179_3": "“Ayyaputtā”ti ettha ayyasaddo ayyiraketi vuttaṁ “sāmino puttā”ti.",
  "tika-s0105t1:179_4": "Catūsu dāsīsu disā okkākarañño antojātadāsī.",
  "tika-s0105t1:179_5": "Tenāha “gharadāsiyā putto”ti.",
  "tika-s0105t1:179_6": "Ettha ca yasmā ambaṭṭho jātiṁ nissāya mānathaddho,",
  "tika-s0105t1:179_7": "na ca tassa yāthāvato jātiyā avibhāvitāya mānaniggaho karīyati,",
  "tika-s0105t1:179_8": "akate ca mānaniggahe mānavasena ratanattayaṁ aparajjhissati,",
  "tika-s0105t1:179_9": "kate pana mānaniggahe aparabhāge ratanattaye pasīdissati,",
  "tika-s0105t1:179_10": "na cedisī vācā pharusavācā nāma hoti cittassa saṇhabhāvato.",
  "tika-s0105t1:179_11": "Majjhimapaṇṇāsake abhayasuttañca ettha nidassanaṁ.",
  "tika-s0105t1:179_12": "Keci ca janā kakkhaḷāya vācāya vuttā agginā viya lohādayo mudubhāvaṁ gacchanti,",
  "tika-s0105t1:179_13": "tasmā bhagavā ambaṭṭhaṁ nibbisevanaṁ kattukāmo “ayyaputtā sakyā bhavanti,",
  "tika-s0105t1:179_14": "dāsiputto tvamasi sakyāna”nti avoca.",
  "tika-s0105t1:180_0": "“Idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī”tiādīsu viya dahasaddo dhāraṇattho,",
  "tika-s0105t1:180_1": "dhāraṇañcettha pubbapurisavasena saññāpananti āha “okkāko no pubbapuriso”tiādi.",
  "tika-s0105t1:180_2": "Dahasaddañhi bhasmīkaraṇe,",
  "tika-s0105t1:180_3": "dhāraṇe ca icchanti saddavidū.",
  "tika-s0105t1:180_4": "Pabhā niccharatīti pabhassaraṁ hutvā nikkhamati tathārūpena puññakammena dantānaṁ pabhassarabhāvato.",
  "tika-s0105t1:181_0": "Teti jeṭṭhakumāre.",
  "tika-s0105t1:181_1": "Paṭhamakappikānanti paṭhamakappassa ādikāle nibbattānaṁ.",
  "tika-s0105t1:181_2": "Kirasaddena cettha anussavatthena,",
  "tika-s0105t1:181_3": "yo vuccamānāya rājaparamparāya kesañci matibhedo,",
  "tika-s0105t1:181_4": "taṁ ulliṅgeti.",
  "tika-s0105t1:181_5": "Anussavavacaneneva hi ananussuto uttaravihāravāsiādīnaṁ matibhedo nirākarīyatīti.",
  "tika-s0105t1:181_6": "Mahāsammatassāti aggaññasutte vakkhamānanayena “ayaṁ no rājā”ti mahājanena sammannitvā ṭhapitattā “mahāsammato”ti evaṁ sammatassa.",
  "tika-s0105t1:181_7": "Yaṁ sandhāya vadanti –",
  "tika-s0105t1:182_0": "“Ādiccakulasambhūto, suvisuddhaguṇākaro;",
  "tika-s0105t1:183_0": "Mahānubhāvo rājāsi, mahāsammatanāmako.",
  "tika-s0105t1:184_0": "Yo cakkhubhūto lokassa, guṇaraṁsisamujjalo;",
  "tika-s0105t1:185_0": "Tamonudo virocittha, dutiyo viya bhāṇumā.",
  "tika-s0105t1:186_0": "Ṭhapitā yena mariyādā, loke lokahitesinā;",
  "tika-s0105t1:187_0": "Vavatthitā sakkuṇanti, na vilaṅghayitu janā.",
  "tika-s0105t1:188_0": "Yasassinaṁ tejassinaṁ, lokasīmānurakkhakaṁ;",
  "tika-s0105t1:189_0": "Ādibhūtaṁ mahāvīraṁ, kathayanti ‘manū’ti ya”nti. ;",
  "tika-s0105t1:190_0": "Tassa ca puttapaputtaparamparaṁ sandhāya evaṁ vadanti –",
  "tika-s0105t1:191_0": "“Tassa putto mahātejo, rojo nāma mahīpati;",
  "tika-s0105t1:192_0": "Tassa putto vararojo, pavaro rājamaṇḍale.",
  "tika-s0105t1:193_0": "Tassāsi kalyāṇaguṇo, kalyāṇo nāma atrajo;",
  "tika-s0105t1:194_0": "Rājā tassāsi tanayo, varakalyāṇanāmako.",
  "tika-s0105t1:195_0": "Tassa putto mahāvīro, mandhātā kāmabhoginaṁ;",
  "tika-s0105t1:196_0": "Aggabhūto mahindena, aḍḍharajjena pūjito.",
  "tika-s0105t1:197_0": "Tassa sūnu mahātejo, varamandhātunāmako;",
  "tika-s0105t1:198_0": "‘Uposatho’ti nāmena, tassa putto mahāyaso.",
  "tika-s0105t1:199_0": "Varo nāma mahātejo, tassa putto mahāvaro;",
  "tika-s0105t1:200_0": "Tassāsi upavaroti, putto rājā mahābalo.",
  "tika-s0105t1:201_0": "Tassa putto maghadevo, devatulyo mahīpati;",
  "tika-s0105t1:202_0": "Caturāsīti sahassāni, tassa puttaparamparā.",
  "tika-s0105t1:203_0": "Tesaṁ pacchimako rājā, ‘okkāko’iti vissuto;",
  "tika-s0105t1:204_0": "Mahāyaso mahātejo, akhuddo rājamaṇḍale”ti. ;",
  "tika-s0105t1:205_0": "Idaṁ aṭṭhakathānuparodhavacanaṁ. Yaṁ pana dīpavaṁse vuttaṁ –",
  "tika-s0105t1:206_0": "“Paṭhamābhisitto rājā, bhūmipālo jutindharo;",
  "tika-s0105t1:207_0": "Mahāsammato nāmena, rajjaṁ kāresi khattiyo.",
  "tika-s0105t1:208_0": "Tassa putto rojo nāma, vararojo ca khattiyo;",
  "tika-s0105t1:209_0": "Kalyāṇo varakalyāṇo, uposatho mahissaro.",
  "tika-s0105t1:210_0": "Mandhātā sattamo tesaṁ, catudīpamhi issaro;",
  "tika-s0105t1:211_0": "Varo upavaro rājā, cetiyo ca mahissaro”tiādi.",
  "tika-s0105t1:212_0": "Yañca mahāvaṁsādīsu vuttaṁ –",
  "tika-s0105t1:213_0": "“Mahāsammatarājassa, vaṁsajo hi mahāmuni;",
  "tika-s0105t1:214_0": "Kappādismiṁ rājāsi, mahāsammatanāmako.",
  "tika-s0105t1:215_0": "Rojo ca vararojo ca, tathā kalyāṇakā duve;",
  "tika-s0105t1:216_0": "Uposatho ca mandhātā, varako pavarā duve”tiādi.",
  "tika-s0105t1:217_0": "Sabbametaṁ yebhuyyato aṭṭhakathāvirodhavacanaṁ.",
  "tika-s0105t1:217_1": "Aṭṭhakathāyañhi mandhāturājā chaṭṭho vutto,",
  "tika-s0105t1:217_2": "maghadevarājā ekādasamo,",
  "tika-s0105t1:217_3": "tassa ca puttaparamparāya caturāsītisahassarājūnaṁ pacchimako okkākarājā,",
  "tika-s0105t1:217_4": "tesu pana mandhāturājā sattamo vutto,",
  "tika-s0105t1:217_5": "maghadevarājā anekesaṁ rājasahassānaṁ pacchimako,",
  "tika-s0105t1:217_6": "tassa ca puttaparamparāya anekarājasahassānaṁ pacchimako okkākarājāti evamādinā anekadhā virodhavacanaṁ aṭṭhakathāyaṁ nirākaroti.",
  "tika-s0105t1:217_7": "Nanu avocumha “kirasaddena cettha anussavatthena,",
  "tika-s0105t1:217_8": "yo vuccamānāya rājaparamparāya kesañci matibhedo,",
  "tika-s0105t1:217_9": "taṁ ulliṅgetī”ti.",
  "tika-s0105t1:217_10": "Tesaṁ pacchatoti maghadevaparamparābhūtānaṁ kaḷārajanakapariyosānānaṁ caturāsītikhattiyasahassānaṁ aparabhāgeti yathānussutaṁ ācariyena vuttaṁ.",
  "tika-s0105t1:217_11": "Dīpavaṁsādīsu pana “kaḷārajanakarañño puttaparamparāya anekakhattiyasahassānaṁ pacchimako rājā sujāto nāma,",
  "tika-s0105t1:217_12": "tassa putto okkāko rājā”ti vuttaṁ.",
  "tika-s0105t1:217_13": "Maghadevaparamparāya anekasahassarājūnaṁ aparabhāge paṭhamo okkāko nāma rājā ahosi,",
  "tika-s0105t1:217_14": "tassa paramparābhūtānaṁ pana anekasahassarājūnaṁ aparabhāge dutiyo okkāko nāma rājā ahosi,",
  "tika-s0105t1:217_15": "tassapi paramparāya anekasahassarājūnaṁ aparabhāge tatiyo okkāko nāma rājā ahosi.",
  "tika-s0105t1:217_16": "Taṁ sandhāyāha “tayo okkākavaṁsā ahesu”ntiādi.",
  "tika-s0105t1:218_0": "Jātiyā pañcamadivase nāmakammādimaṅgalaṁ lokāciṇṇanti vuttaṁ “pañcamadivase alaṅkaritvā”ti.",
  "tika-s0105t1:218_1": "Sahasā varaṁ adāsinti puttadassanena balavasomanassappatto turitaṁ avīmaṁsitvā tuṭṭhidāyavasena varaṁ adāsiṁ “yaṁ icchasi,",
  "tika-s0105t1:218_2": "taṁ gaṇhāhī”ti.",
  "tika-s0105t1:218_3": "Sāti jantukumāramātā.",
  "tika-s0105t1:218_4": "Rajjaṁ pariṇāmetuṁ icchatīti mama varadānaṁ antaraṁ katvā imaṁ rajjaṁ pariṇāmetuṁ icchati.",
  "tika-s0105t1:219_0": "Rajjaṁkāressantīti rājabhāvaṁ mahājanena mahājanaṁ vā kārāpessanti.",
  "tika-s0105t1:219_1": "Nappasaheyyāti nivāsatthāya pariyatto na bhaveyya.",
  "tika-s0105t1:220_0": "Kaḷāravaṇṇatāya kapilabrāhmaṇo nāma ahosi.",
  "tika-s0105t1:220_1": "Nikkhammāti gharāvāsato kāmehi ca nikkhamitvā.",
  "tika-s0105t1:220_2": "Sāko nāma sabbasāramayo rukkhaviseso,",
  "tika-s0105t1:220_3": "yena pāsādādi karīyate,",
  "tika-s0105t1:220_4": "taṁsamudāyabhūte vanasaṇḍeti attho.",
  "tika-s0105t1:220_5": "Bhūmiyā pavattaṁ bhummaṁ,",
  "tika-s0105t1:220_6": "taṁ guṇadosaṁ jāleti joteti,",
  "tika-s0105t1:220_7": "taṁ vā jalati jotati pākaṭaṁ bhavati etāyāti bhummajālā.",
  "tika-s0105t1:220_8": "Heṭṭhā cāti ettha ca-saddena “asītihatthe”ti idamanukaḍḍhati.",
  "tika-s0105t1:220_9": "Etasmiṁ padeseti sākavanasaṇḍamāha.",
  "tika-s0105t1:220_10": "Khandhapantivasena dakkhiṇāvaṭṭā.",
  "tika-s0105t1:220_11": "Sākhāpantivasena pācīnābhimukhā.",
  "tika-s0105t1:220_12": "Tehīti migasūkarehi,",
  "tika-s0105t1:220_13": "maṇḍūkamūsikehi ca.",
  "tika-s0105t1:220_14": "Teti sīhabyagghādayo sappabiḷārā ca.",
  "tika-s0105t1:221_0": "Etthāti evaṁ māpiyamāne nagare.",
  "tika-s0105t1:221_1": "Tumhākaṁ purisesu pariyāpannaṁ ekekampi purisaṁ paccatthikabhūtaṁ aññaṁ purisasatampi purisasahassampi abhibhavituṁ na sakkhissatīti yojanā.",
  "tika-s0105t1:221_2": "Cakkavattibalenāti cakkavattibalabhāvena.",
  "tika-s0105t1:221_3": "Atiseyyoti ativiya uttamo bhaveyya.",
  "tika-s0105t1:221_4": "Kapilassa isino vasanaṭṭhānattā kapilavatthu.",
  "tika-s0105t1:222_0": "Nesaṁ santike bhaveyyāti sambandho.",
  "tika-s0105t1:222_1": "Asadisasaṁyogeti jātiyā asadisānaṁ gharāvāsapayoge hetubhūte.",
  "tika-s0105t1:222_2": "Avasesāhi attano attano kaṇiṭṭhāhi.",
  "tika-s0105t1:223_0": "Vaḍḍhamānānanti anādare sāmivacanaṁ,",
  "tika-s0105t1:223_1": "anantarāyikāya puttadhītuvaḍḍhanāya vaḍḍhamānesu eva udapādīti attho.",
  "tika-s0105t1:223_2": "Lohitakatāya koviḷārapupphasadisāni.",
  "tika-s0105t1:223_3": "Kuṭṭharogo nāma sāsamasūrīrogā viya yebhuyyena saṅkamanasabhāvoti vuttaṁ “ayaṁ rogo saṅkamatī”ti.",
  "tika-s0105t1:223_4": "Upari padarena paṭicchādetvā paṁsuṁ rāsikaraṇena datvā.",
  "tika-s0105t1:223_5": "Nāṭakitthiyo nāma naccantiyo.",
  "tika-s0105t1:223_6": "Rājabhariyāyo orodhā nāma.",
  "tika-s0105t1:223_7": "Tassāti susirassa.",
  "tika-s0105t1:223_8": "Migasakuṇādīnanti ettha ādisaddena vanacarakapetādike saṅgaṇhāti.",
  "tika-s0105t1:224_0": "Tasmiṁ rāmaraññe nisinneti sambandho.",
  "tika-s0105t1:224_1": "Padareti dāruphalake.",
  "tika-s0105t1:224_2": "Khattiyamāyārocanena attano khattiyabhāvaṁ jānāpetvā.",
  "tika-s0105t1:225_0": "Mātikanti mātito āgataṁ.",
  "tika-s0105t1:225_1": "Pābhatanti mūlabhaṇḍaṁ,",
  "tika-s0105t1:225_2": "paṇṇākāro vā.",
  "tika-s0105t1:225_3": "Raññoti rāmarājassa jeṭṭhaputtabhūtassa bārāṇasirañño.",
  "tika-s0105t1:225_4": "Tatthāti bārāṇasiyaṁ.",
  "tika-s0105t1:225_5": "Idhevāti himavantapasseyeva.",
  "tika-s0105t1:225_6": "Nagaranti rājadhānībhūtaṁ mahānagaraṁ.",
  "tika-s0105t1:225_7": "Kolarukkho nāma kuṭṭhabhesajjupago eko rukkhaviseso.",
  "tika-s0105t1:225_8": "Byagghapatheti byagghamagge.",
  "tika-s0105t1:226_0": "Mātulāti mātu bhātaro.",
  "tika-s0105t1:226_1": "Kesaggahaṇanti kesaveṇibandhanaṁ.",
  "tika-s0105t1:226_2": "Dussaggahaṇanti vatthassa nivasanākāro.",
  "tika-s0105t1:226_3": "Nhānatitthanti yathāvuttāya pokkharaṇiyā udakanhānatitthaṁ.",
  "tika-s0105t1:226_4": "Idānipi tesaṁ jātisambhedābhāvaṁ dassento “evaṁ tesa”ntiādimāha.",
  "tika-s0105t1:226_5": "Āvāho dārikāharaṇaṁ.",
  "tika-s0105t1:226_6": "Vivāho dārikādānaṁ.",
  "tika-s0105t1:226_7": "Tatthāti tesu sakyakoliyesu.",
  "tika-s0105t1:226_8": "Dhātusaddānamanekatthattā samusaddo nivāsatthoti vuttaṁ “vasantī”ti.",
  "tika-s0105t1:226_9": "Aggeti upayogatthe bhummavacanaṁ,",
  "tika-s0105t1:226_10": "ādyatthe ca aggasaddo,",
  "tika-s0105t1:226_11": "kiriyāvisesoti ca dasseti “taṁ agga”ntiādinā.",
  "tika-s0105t1:226_12": "Yadettha bhagavatā vuttaṁ “atha kho ambaṭṭha rājā okkāko udānaṁ udānesi ‘sakyā vata bho kumārā,",
  "tika-s0105t1:226_13": "paramasakyā vata bho kumārā’ti,",
  "tika-s0105t1:226_14": "tadagge kho pana ambaṭṭha sakyā paññāyantī”ti,",
  "tika-s0105t1:226_15": "tadetaṁ saddato,",
  "tika-s0105t1:226_16": "atthato ca sābhāvikanibbacananidassanaṁ “sakāhi bhaginīhipi saddhiṁ saṁvāsavasena jātisambhedamakatvā",
  "tika-s0105t1:226_17": "kulavaṁsaṁ anurakkhituṁ sakkuṇanti samatthentīti sakyā”ti teyeva saddaracanāvisesena sākiyā.",
  "tika-s0105t1:226_18": "Yaṁ panetaṁ sakkatanighaṇṭusatthesu vuttaṁ –",
  "tika-s0105t1:227_0": "“Sākarukkhapaṭicchannaṁ, vāsaṁ yasmā purākaṁsu;",
  "tika-s0105t1:228_0": "Tasmā diṭṭhā vaṁsajāte, bhuvi ‘sakyā’ti vissutā”ti.",
  "tika-s0105t1:229_0": "Tadetaṁ saddamattaṁ pati asābhāvikanibbacananidassanaṁ “kapilamunino vasanaṭṭhāne sākavane vasantīti sakyā,sākiyā”ti ca.",
  "tika-s0105t1:230_0": "Kāḷavaṇṇatāya kaṇho nāmāti vuttaṁ “kāḷavaṇṇa”ntiādi.",
  "tika-s0105t1:230_1": "Hanuyaṁ jātā massū,",
  "tika-s0105t1:230_2": "uttaroṭṭhassa ubhosu passesu dāṭhākārena jātā dāṭhikā.",
  "tika-s0105t1:230_3": "Idañca atthamattena vuttaṁ,",
  "tika-s0105t1:230_4": "taddhitavasena pana yathā etarahi yakkhe “pisāco”ti samaññā,",
  "tika-s0105t1:230_5": "evaṁ tadā “kaṇho”ti,",
  "tika-s0105t1:230_6": "tasmā jātamatteyeva sabyāharaṇena pisācasadisatāya kaṇhoti.",
  "tika-s0105t1:230_7": "Tathāhi vuttaṁ “yathā kho pana ambaṭṭha etarahi manussā pisāce disvā ‘pisācā’ti sañjānanti,",
  "tika-s0105t1:230_8": "evameva kho ambaṭṭha tena kho pana samayena manussā pisāce ‘kaṇhā’ti sañjānantī”tiādi.",
  "tika-s0105t1:230_9": "Tattha pisāco jātoti idāni pākaṭanāmena suviññāpanatthaṁ purimapadasseva vevacanaṁ vuttaṁ.",
  "tika-s0105t1:230_10": "“Na sakabaḷena mukhena byāharissāmī”tiādīsu viya upasaggavasena saddakaraṇattho harasaddo,",
  "tika-s0105t1:230_11": "puna dutiyopasaggena yutto uccāsaddakaraṇe vattatīti vuttaṁ “uccāsaddamakāsī”ti.",
  "tika-s0105t1:231_0": "268.",
  "tika-s0105t1:231_1": "Attano upārambhamocanatthāyāti ācariyena,",
  "tika-s0105t1:231_2": "ambaṭṭhena ca attano attano upari pāpetabbopavādassa apanayanatthaṁ.",
  "tika-s0105t1:231_3": "“Attano”ti hetaṁ vicchālopavacanaṁ.",
  "tika-s0105t1:231_4": "Paribhindissatīti anatthakāmatāpavedanena paribhedaṁ karissati,",
  "tika-s0105t1:231_5": "pesuññaṁ upasaṁharissatīti vuttaṁ hoti.",
  "tika-s0105t1:231_6": "Atthaviññāpane sādhanatāya vācā eva karaṇaṁ vākkaraṇaṁ niruttinayena,",
  "tika-s0105t1:231_7": "taṁ kalyāṇamassāti kalyāṇavākkaraṇo.",
  "tika-s0105t1:231_8": "Asmiṁ vacaneti ettha tasaddena kāmaṁ “cattārome bho gotama vaṇṇā”tiādinā ambaṭṭhena heṭṭhā vutto jātivādo parāmasitabbo hoti,",
  "tika-s0105t1:231_9": "tathāpesa jātivādo vede vuttavidhināyeva tena paṭimantetabbo,",
  "tika-s0105t1:231_10": "tasmā paṭimantanahetubhāvena pasiddhaṁ vedattayavacanameva parāmasitabbanti dassetuṁ vuttaṁ “attanā uggahite vedattayavacane”ti.",
  "tika-s0105t1:231_11": "Idāni “porāṇaṁ kho pana te ambaṭṭha mātāpettika”ntiādinā bhagavatā vuttavacanassapi parāmasanaṁ dassento “etasmiṁ vā dāsiputtavacane”ti āha.",
  "tika-s0105t1:231_12": "Apica paṭimantetunti ettha paṭimantanā nāma pañhāvissajjanā,",
  "tika-s0105t1:231_13": "uttarikathanā vā,",
  "tika-s0105t1:231_14": "tasmā atthadvayānurūpaṁ tabbisayassa ta-saddena parāmasanaṁ dassetīti daṭṭhabbaṁ.",
  "tika-s0105t1:232_0": "269.Tāvāti mantanāya paṭhamameva,",
  "tika-s0105t1:232_1": "akatāya eva mantanāyāti vuttaṁ hoti.",
  "tika-s0105t1:232_2": "Dujjānāti dubbiññeyyā,",
  "tika-s0105t1:232_3": "paṭhamameva sīsamukkhipituṁ asamatthanato,",
  "tika-s0105t1:232_4": "jātiyā ca dubbiññeyyattā,",
  "tika-s0105t1:232_5": "aṭṭassa ca dukkaraṇato ambaṭṭho sayameva mocetūti adhippāyo.",
  "tika-s0105t1:232_6": "Attanāva sakyesu ibbhavādanipātanena attano upari pāpuṇanaṁ sandhāya “attanā baddhaṁ puṭaka”nti vuttaṁ,",
  "tika-s0105t1:232_7": "attanāva baddhaṁ puṭoḷinti attho.",
  "tika-s0105t1:233_0": "270.Dhammo nāma kāraṇaṁ “dhammapaṭisambhidā”tiādīsu viya,",
  "tika-s0105t1:233_1": "dhammena saha vattatīti sahadhammo,",
  "tika-s0105t1:233_2": "so eva sahadhammikoti āha “sahetuko”tiādi,",
  "tika-s0105t1:233_3": "pariyāyavacanametaṁ.",
  "tika-s0105t1:233_4": "Janako vā hetu,",
  "tika-s0105t1:233_5": "upatthambhako kāraṇaṁ.",
  "tika-s0105t1:233_6": "Aññena aṭṭhānagatena aññaṁ aṭṭhānagataṁ vacanaṁ.",
  "tika-s0105t1:233_7": "Tenāha “yo hī”tiādi.",
  "tika-s0105t1:234_0": "Tatoti dvikkhattuṁ codanāto paraṁ, tatiyacodanāya anāgatāya eva pakkamissāmīti vuttaṁ hoti.",
  "tika-s0105t1:235_0": "271.",
  "tika-s0105t1:235_1": "Pūjitabbato sakko devarājā yakkho nāma.",
  "tika-s0105t1:235_2": "Yo aggissa pakativaṇṇo,",
  "tika-s0105t1:235_3": "tena samannāgatanti vuttaṁ “ādittanti aggivaṇṇa”nti.",
  "tika-s0105t1:235_4": "Kandalo nāma pupphūpagarukkhaviseso,",
  "tika-s0105t1:235_5": "yassa setaṁ pupphaṁ pupphati,",
  "tika-s0105t1:235_6": "makuḷampissa setavaṇṇaṁ dāṭhākāraṁ hoti.",
  "tika-s0105t1:235_7": "Virūparūpanti viparītarūpasaṇṭhānaṁ.",
  "tika-s0105t1:236_0": "Aṭṭhamasattāhe ajapālanigrodhamūle nisinnassa sabbabuddhassa āciṇṇasamāciṇṇaṁ appossukkataṁ sandhāya “ahañcevā”tiādi vuttaṁ.",
  "tika-s0105t1:236_1": "Avattamāneti appaṭipajjamāne,",
  "tika-s0105t1:236_2": "ananuvattamāne vā.",
  "tika-s0105t1:236_3": "Tasmāti tadā tathāpaṭiññātattā.",
  "tika-s0105t1:236_4": "Tāsetvā pañhaṁ vissajjāpessāmīti āgato yathā taṁ mūlapaṇṇāsake āgatassa saccakaparibbājakassa samāgame.",
  "tika-s0105t1:237_0": "“Bhagavā ceva passati ambaṭṭho cā”ti ettha itaresamadassane duvidhampi kāraṇaṁ dassento “yadi hī”tiādimāha.",
  "tika-s0105t1:237_1": "Hi-saddo kāraṇatthe nipāto.",
  "tika-s0105t1:237_2": "Yasmā agaru,",
  "tika-s0105t1:237_3": "yasmā ca vadeyyuṁ,",
  "tika-s0105t1:237_4": "tasmāti sambandho.",
  "tika-s0105t1:237_5": "Aññesampi sādhāraṇato agaru abhāriyaṁ.",
  "tika-s0105t1:237_6": "Āvāhetvāti mantabalena avhānaṁ katvā.",
  "tika-s0105t1:237_7": "Tassāti ambaṭṭhassa.",
  "tika-s0105t1:237_8": "Antokucchi antaantaguṇādiko.",
  "tika-s0105t1:237_9": "Vādasaṅghaṭṭeti vācāsaṅghaṭṭane.",
  "tika-s0105t1:237_10": "Maññamānoti maññanato.",
  "tika-s0105t1:237_11": "Sambandhadassanañhetaṁ.",
  "tika-s0105t1:238_0": "272.Tāṇaṁ gavesamānoti “ayameva samaṇo gotamo ito bhayato mama tāyako”ti bhagavantaṁyeva “tāṇa”nti pariyesanto,",
  "tika-s0105t1:238_1": "upagacchantoti vuttaṁ hoti.",
  "tika-s0105t1:238_2": "Sesapadadvayepi eseva nayo.",
  "tika-s0105t1:238_3": "Tāyatīti yathūpaṭṭhitabhayato pāleti.",
  "tika-s0105t1:238_4": "Tenāha “rakkhatī”ti,",
  "tika-s0105t1:238_5": "kattusādhanametaṁ.",
  "tika-s0105t1:238_6": "Nilīyatīti yathūpaṭṭhiteneva bhayena upadduto nilīno hoti,",
  "tika-s0105t1:238_7": "adhikaraṇasādhanametaṁ.",
  "tika-s0105t1:238_8": "Sarasaddo hiṁsane,",
  "tika-s0105t1:238_9": "tañca viddhaṁsanameva adhippetanti vuttaṁ “bhayaṁ hiṁsati viddhaṁsetī”ti,",
  "tika-s0105t1:238_10": "kattusādhanametaṁ.",
  "tika-s0105t1:239_0": "Ambaṭṭhavaṁsakathāvaṇṇanā",
  "tika-s0105t1:240_0": "274.Gaṅgāya dakkhiṇatoti gaṅgāya nāma nadiyā dakkhiṇadisābhāge.",
  "tika-s0105t1:240_1": "Brāhmaṇatāpasāti brahmakulino tāpasā.",
  "tika-s0105t1:240_2": "Saraṁ vā sattiādayo vā parassa upari khipitukāmassa mantānubhāvena hatthaṁ na parivattati,",
  "tika-s0105t1:240_3": "hatthe pana aparivattante kuto āvudhaṁ parivattissatīti tathā aparivattanaṁ sandhāya “āvudhaṁ na parivattatī”ti vuttaṁ.",
  "tika-s0105t1:240_4": "Bhadraṁ bhoti sampaṭicchanaṁ,",
  "tika-s0105t1:240_5": "sādhūti attho.",
  "tika-s0105t1:240_6": "Dhanunā khittasarena agamanīyaṁ sasambhārakathānayena “dhanu agamanīya”nti vuttaṁ yathā “dhanunā vijjhati,",
  "tika-s0105t1:240_7": "cakkhunā passatī”ti.",
  "tika-s0105t1:240_8": "Ambaṭṭhaṁ nāma vijjanti sattānaṁ sarīre abbhaṅgaṁ ṭhapetīti ambaṭṭhā niruttinayena,",
  "tika-s0105t1:240_9": "evaṁladdhanāmaṁ mantavijjanti attho.",
  "tika-s0105t1:240_10": "Yato ambaṭṭhā vijjā etasmiṁ atthīti katvā kaṇho isi “ambaṭṭho”ti paññāyittha,",
  "tika-s0105t1:240_11": "tabbaṁsajātatāya panāyaṁ māṇavo “ambaṭṭho”ti voharīyati.",
  "tika-s0105t1:240_12": "So kira “kathaṁ nāmāhaṁ disāya dāsiyā kucchimhi nibbatto”ti taṁ hīnaṁ jātiṁ jigucchanto “handāhaṁ yathā tathā imaṁ jātiṁ sodhessāmī”ti niggato.",
  "tika-s0105t1:240_13": "Tena vuttaṁ “idāni me manorathaṁ pūressāmī”ti.",
  "tika-s0105t1:240_14": "Ayañhissa manoratho –",
  "tika-s0105t1:240_15": "vijjābalena rājānaṁ tāsetvā tassa dhītaraṁ laddhakālato paṭṭhāya myāyaṁ dāsajāti sodhitā bhavissatīti.",
  "tika-s0105t1:241_0": "Seṭṭhamanteti seṭṭhabhūte vedamante.",
  "tika-s0105t1:241_1": "Ko nu kiṁ kāraṇā dāsiputto samāno maddarūpiṁ dhītaraṁ yācatīti attho.",
  "tika-s0105t1:241_2": "Khurati chindati,",
  "tika-s0105t1:241_3": "khuraṁ vā pāti pivatīti khurappo,",
  "tika-s0105t1:241_4": "khuramassa agge appīyati ṭhapīyatīti vā khurappo, saro.",
  "tika-s0105t1:241_5": "Mantānubhāvena rañño bāhukkhambhamattaṁ jātaṁ,",
  "tika-s0105t1:241_6": "tena pana bāhukkhambhena “ko jānāti,",
  "tika-s0105t1:241_7": "kiṁ bhavissatī”ti rājā bhīto ussaṅkī utrasto ahosi.",
  "tika-s0105t1:241_8": "Tathā ca vuttaṁ “bhayena vedhamāno aṭṭhāsī”ti.",
  "tika-s0105t1:242_0": "Sarabhaṅgajātake āgatānaṁ daṇḍakīrājādīnaṁ pacchā okkākarājā ahosi,",
  "tika-s0105t1:242_1": "tesaṁ pavatti ca sabbattha cirakālaṁ pākaṭāti āha “daṇḍakīrañño”tiādi.",
  "tika-s0105t1:242_2": "Aparaddhassa daṇḍakīrañño,",
  "tika-s0105t1:242_3": "aparaddho nāḷikero,",
  "tika-s0105t1:242_4": "ajjuno cāti sambandho.",
  "tika-s0105t1:242_5": "Satipi vālukādivasse āvudhavasseneva vināsoti vuttaṁ “āvudhavuṭṭhiyā”ti.",
  "tika-s0105t1:242_6": "“Ayampi īdiso mahānubhāvo”ti maññamānā evaṁ cintayantā bhayena avocunti daṭṭhabbaṁ.",
  "tika-s0105t1:243_0": "Undriyissatīti bhindiyissati.",
  "tika-s0105t1:243_1": "Kammarūpañhetaṁ “pathavī”ti kammakattuvasena vuttattā yathā “kusulo bhijjatī”ti.",
  "tika-s0105t1:243_2": "Tenāha “bhijjissatī”ti.",
  "tika-s0105t1:243_3": "Thusamuṭṭhīti palāsamuṭṭhi,",
  "tika-s0105t1:243_4": "bhusamuṭṭhi vā.",
  "tika-s0105t1:243_5": "Kasmāti āha “sarasanthambhanamatte”tiādi.",
  "tika-s0105t1:244_0": "Bhītatasitā bhayavasena chambhitasarīrā uddhaggalomā honti haṭṭhalomā,",
  "tika-s0105t1:244_1": "abhītatasitā pana bhayupaddavābhāvato acchambhitasarīrā patitalomā honti ahaṭṭhalomā,",
  "tika-s0105t1:244_2": "khemena sotthinā tiṭṭhanti,",
  "tika-s0105t1:244_3": "tāya pana patitalomatāya tassa sotthibhāvo pākaṭo hotīti phalena kāraṇaṁ vibhāvetuṁ pāḷiyaṁ “pallomo’ti vuttanti dasseti “pannalomo”tiādinā.",
  "tika-s0105t1:244_4": "Niruttinayena padasiddhi yathā taṁ bhayabheravasutte “bhiyyo pallomamāpādiṁ araññe vihārāyā”ti.",
  "tika-s0105t1:244_5": "Idanti osānavacanaṁ.",
  "tika-s0105t1:244_6": "“Sace me rājā taṁ dārikaṁ dasseti,",
  "tika-s0105t1:244_7": "kumāro sotthi pallomo bhavissatī”ti paṭiññākaraṇaṁ pakaraṇatoyeva pākaṭaṁ.",
  "tika-s0105t1:244_8": "Tenāti kaṇhena.",
  "tika-s0105t1:244_9": "Manteti bāhukkhambhakamantassa paṭippassambhakavijjāsaṅkhāte mante.",
  "tika-s0105t1:244_10": "Evarūpānañhi bhayupaddavakarānaṁ mantānaṁ ekaṁseneva paṭippassambhakamantāhonti yathā taṁ kusumārakavijjādīnaṁ.",
  "tika-s0105t1:244_11": "Parivattiteti pajappite.",
  "tika-s0105t1:244_12": "Attano dhītuyā apavādamocanatthaṁ taṁ adāsaṁ bhujissaṁ karoti.",
  "tika-s0105t1:244_13": "Tassā anurūpe issariye ṭhapanatthaṁ uḷāre ca naṁ ṭhāne ṭhapesi.",
  "tika-s0105t1:244_14": "Ekena pakkhenāti mātupakkhena.",
  "tika-s0105t1:244_15": "Karuṇāyanto samassāsanatthaṁ āha,",
  "tika-s0105t1:244_16": "na pana uccākulīnabhāvadassanatthaṁ.",
  "tika-s0105t1:244_17": "Tenāha “atha kho bhagavā”tiādi.",
  "tika-s0105t1:245_0": "Khattiyaseṭṭhabhāvavaṇṇanā",
  "tika-s0105t1:246_0": "275.Brāhmaṇesūti vohāramattaṁ,",
  "tika-s0105t1:246_1": "brāhmaṇānaṁ samīpe brāhmaṇehi laddhabbāni āsanādīni labhethāti vuttaṁ hoti.",
  "tika-s0105t1:246_2": "Tena vuttaṁ “brāhmaṇānaṁantare”ti.",
  "tika-s0105t1:246_3": "Kevalaṁ vedasatthānurūpaṁ paralokagate saddhāya eva kātabbaṁ,",
  "tika-s0105t1:246_4": "na tadaññaṁ kiñci abhipatthentenāti saddhanti nibbacanaṁ dassetuṁ “matake uddissa katabhatte”ti vuttaṁ.",
  "tika-s0105t1:246_5": "Maṅgalādibhatteti ettha ādisaddena ussavadevatārādhanādibhatte saṅgaṇhāti.",
  "tika-s0105t1:246_6": "Yaññabhatteti pāpasaññamādivasena katabhatte.",
  "tika-s0105t1:246_7": "“Pāpasaññamādibhatto bhavissatī”tiādinā hi aggihomo idha yaññaṁ.",
  "tika-s0105t1:246_8": "Pāhunakānanti atithīnaṁ.",
  "tika-s0105t1:246_9": "Anāgantukānampi pāheṇakabhattaṁ “pāhuna”ntveva vuccatīti āha “paṇṇākārabhatte vā”ti.",
  "tika-s0105t1:246_10": "Āvaṭaṁ nivāraṇaṁ.",
  "tika-s0105t1:246_11": "Anāvaṭaṁ anivāraṇaṁ.",
  "tika-s0105t1:246_12": "Khattiyabhāvaṁ appatto ubhatosujātābhāvato.",
  "tika-s0105t1:246_13": "Tenāha “aparisuddho”ti.",
  "tika-s0105t1:247_0": "276.Itthiyā vā itthiṁ karitvāti ettha karaṇaṁ nāma kiriyāsāmaññavisayaṁ karabhūdhātūnaṁ atthavasena sabbadhātvantogadhattāti āha “pariyesitvā”ti.",
  "tika-s0105t1:247_1": "Khattiyakumārassa bhariyābhūtaṁ brāhmaṇakaññaṁ itthiṁ pariyesitvā gahetvā brāhmaṇānaṁ itthiyā vā khattiyāva seṭṭhā,",
  "tika-s0105t1:247_2": "“hīnā brāhmaṇā”ti pāḷimudāharitvā yojetabbaṁ.",
  "tika-s0105t1:247_3": "“Purisena vā purisaṁ karitvāti etthāpi eseva nayo”ti ācariyena vuttaṁ.",
  "tika-s0105t1:247_4": "Tatthāpi hi khattiyakaññāya patibhūtaṁ brāhmaṇakumāraṁ purisaṁ pariyesitvā gahetvā brāhmaṇānaṁ purisena vā khattiyāva seṭṭhā,",
  "tika-s0105t1:247_5": "hīnā brāhmaṇāti yojanā.",
  "tika-s0105t1:247_6": "Kismiñcideva pakaraṇeti ettha pakaraṇaṁ nāma kāraṇaṁ “etasmiṁ nidāne etasmiṁ pakaraṇe”tiādīsu viya,",
  "tika-s0105t1:247_7": "tasmā rāgādivasena pakkhalite ṭhāne hetubhūteti attho,",
  "tika-s0105t1:247_8": "taṁ pana atthato aparādhova,",
  "tika-s0105t1:247_9": "so ca akattabbakaraṇanti āha “kismiñcideva dose”tiādi.",
  "tika-s0105t1:247_10": "Bhassasaddo bhasmapariyāyo.",
  "tika-s0105t1:247_11": "Bhasīyati niratthakabhāvena khipīyatīti hi bhassaṁ, chārikā.",
  "tika-s0105t1:247_12": "“Vadhitvā”ti etassa atthavacanaṁ “okiritvā”ti.",
  "tika-s0105t1:248_0": "277.",
  "tika-s0105t1:248_1": "Kammakilesehi janetabbo,",
  "tika-s0105t1:248_2": "tehi vā jāyatīti janito,",
  "tika-s0105t1:248_3": "sveva janeto,",
  "tika-s0105t1:248_4": "manussova.",
  "tika-s0105t1:248_5": "Tathā hi vuttaṁ “ye gottapaṭisārino”ti.",
  "tika-s0105t1:248_6": "Tadetaṁ pajāvacanaṁ viya jātisaddavasena bahumhi ekavacananti āha “pajāyāti attho”ti.",
  "tika-s0105t1:248_7": "Etasmiṁ janetipi yujjati.",
  "tika-s0105t1:248_8": "Paṭisarantīti gottaṁ paṭicca “ahaṁ gotamo,",
  "tika-s0105t1:248_9": "ahaṁ kassapo”tiādinā saraṇaṁ karonti vicinanti.",
  "tika-s0105t1:249_0": "Paṭhamabhāṇavāravaṇṇanā niṭṭhitā.",
  "tika-s0105t1:250_0": "Vijjācaraṇakathāvaṇṇanā",
  "tika-s0105t1:251_0": "278.",
  "tika-s0105t1:251_1": "Imasmiṁ pana siloke āhariyamāne brahmagarukā saddheyyataṁ āpajjissanti,",
  "tika-s0105t1:251_2": "ambaṭṭho ca “vijjācaraṇasampanno”ti padaṁ sutvā vijjācaraṇaṁ pucchissati,",
  "tika-s0105t1:251_3": "evamayaṁ vijjācaraṇaparidīpanī desanā mahājanassa sātthikā bhavissatīti passitvā lokanātho imaṁ silokaṁ",
  "tika-s0105t1:251_4": "sanaṅkumārabhāsitaṁ āharīti imamatthampi vibhāvento “imāya pana gāthāyā”tiādimāha.",
  "tika-s0105t1:251_5": "Itarathā hi bhagavāpi asabbaññū parāvassayo bhaveyya,",
  "tika-s0105t1:251_6": "na ca yujjati bhagavato parāvassayatā sammāsambuddhabhāvato.",
  "tika-s0105t1:251_7": "Tenāha “ahampi hi, ambaṭṭha,",
  "tika-s0105t1:251_8": "evaṁ vadāmī”tiādi.",
  "tika-s0105t1:251_9": "Brāhmaṇasamaye siddhanti brāhmaṇaladdhiyā pākaṭaṁ.",
  "tika-s0105t1:251_10": "Vakkhamānanayena jātivādādipaṭisaṁyuttaṁ.“Saṁsanditvāti ghaṭetvā,",
  "tika-s0105t1:251_11": "aviruddhaṁ katvāti attho”ti ācariyenavuttaṁ.",
  "tika-s0105t1:251_12": "Idāni pana potthakesu “paṭikkhipitvā”ti pāṭho dissati,",
  "tika-s0105t1:251_13": "so ayuttova.",
  "tika-s0105t1:251_14": "Kasmāti ce?",
  "tika-s0105t1:251_15": "Na hi pāḷiyaṁ brāhmaṇasamayasiddhaṁ vijjācaraṇaṁ paṭikkhipati,",
  "tika-s0105t1:251_16": "tadeva ambaṭṭhena cintitaṁ vijjācaraṇaṁ ghaṭetvā aviruddhaṁ katvā anuttaraṁ vijjācaraṇaṁ desetīti.",
  "tika-s0105t1:252_0": "Vādoti laddhi,",
  "tika-s0105t1:252_1": "vacībhedo vā.",
  "tika-s0105t1:252_2": "Tenāha “brāhmaṇa…pe…ādivacana”nti.",
  "tika-s0105t1:252_3": "Laddhipi hi vattabbattā vacanameva.",
  "tika-s0105t1:252_4": "Idanti ajjhenajjhāpanayajanayājanādikammaṁ,",
  "tika-s0105t1:252_5": "na vessassa,",
  "tika-s0105t1:252_6": "na khattiyassa,",
  "tika-s0105t1:252_7": "na tadaññesanti atthaṁ ādisaddena saṅgaṇhāti.",
  "tika-s0105t1:252_8": "Sabbatthāti gottavādamānavādesu.",
  "tika-s0105t1:252_9": "Tatthāpi hi gottavādoti gottaṁ ārabbha vādo,",
  "tika-s0105t1:252_10": "kassapassevidaṁ vaṭṭati,",
  "tika-s0105t1:252_11": "na kosiyassātiādivacananti attho.",
  "tika-s0105t1:252_12": "Mānavādoti mānaṁ ārabbha attukkaṁsanaparavambhanavasena vādo,",
  "tika-s0105t1:252_13": "brāhmaṇassevidaṁ vaṭṭati,",
  "tika-s0105t1:252_14": "na suddassātiādivacananti attho.",
  "tika-s0105t1:252_15": "Jātivāde vinibaddhāti jātisannissitavāde paṭibaddhā.",
  "tika-s0105t1:252_16": "Sabbatthāti gottavādavinibaddhādīsu.",
  "tika-s0105t1:252_17": "Gottavādavinibaddhāti hi gottavāde vinibaddhā.",
  "tika-s0105t1:252_18": "Mānavādavinibaddhāti mānavāde vinibaddhā,",
  "tika-s0105t1:252_19": "ye hi brāhmaṇasseva ajjhenajjhāpanayajanayājanādayoti evaṁ attukkaṁsanaparavambhanavasena pavattā,",
  "tika-s0105t1:252_20": "te mānavādavinibaddhā ca honti.",
  "tika-s0105t1:252_21": "Āvāhavivāhavinibaddhāti āvāhavivāhesu vinibaddhā.",
  "tika-s0105t1:252_22": "Ye hi vinibaddhattayavasena “arahasi vā maṁ tvaṁ,",
  "tika-s0105t1:252_23": "na vā maṁ tvaṁ arahasī”ti evaṁ pavattanakā,",
  "tika-s0105t1:252_24": "te āvāhavivāhavinibaddhā ca hontīti imamatthasesaṁ sandhāya “esa nayo”ti vuttaṁ.",
  "tika-s0105t1:252_25": "Āvāhavivāhavinibaddhabhāvavibhāvanatthañhi “arahasi vā maṁ tvaṁ,",
  "tika-s0105t1:252_26": "na vā maṁ tvaṁ arahasī”ti pāḷiyaṁ vuttaṁ,",
  "tika-s0105t1:252_27": "tadetaṁ jātivādādīhi tīhi padehi yojetabbaṁ.",
  "tika-s0105t1:252_28": "Āvuttiādinayena hi jātivādādayo dvikkhattumatthadīpakā.",
  "tika-s0105t1:252_29": "Tathā hi ācariyena vuttaṁ “ye pana āvāhavivāhavinibaddhā,",
  "tika-s0105t1:252_30": "te eva sambandhattayavasena ‘arahasi vā maṁ tvaṁ,",
  "tika-s0105t1:252_31": "na vā maṁ tvaṁ arahasī’ti evaṁ pavattanakā”ti.",
  "tika-s0105t1:253_0": "Nanu pubbe vijjācaraṇaṁ puṭṭhaṁ,",
  "tika-s0105t1:253_1": "kasmā taṁ puna pucchatīti codanaṁ sodhento “tato ambaṭṭho”tiādimāha.",
  "tika-s0105t1:253_2": "Tattha yatthāti yassaṁ vijjācaraṇasampattiyaṁ.",
  "tika-s0105t1:253_3": "Brāhmaṇasamayasiddhaṁ sandhāya vuttaṁ.",
  "tika-s0105t1:253_4": "Laggissāmāti olaggā antogadhā bhavissāma.",
  "tika-s0105t1:253_5": "Tatoti tāya vijjācaraṇasampadāya.",
  "tika-s0105t1:253_6": "Avakkhipīti avacāsi.",
  "tika-s0105t1:253_7": "Paramatthato avijjācaraṇāniyeva “vijjācaraṇānī”ti gahetvā ṭhito hi paramatthato vijjācaraṇesu vibhajiyamānesu so tato dūrato apanīto nāma hoti.",
  "tika-s0105t1:253_8": "Yatthāti yassaṁ pana vijjācaraṇasampattiyaṁ.",
  "tika-s0105t1:253_9": "Anuttaravijjācaraṇaṁ sandhāya vuttaṁ.",
  "tika-s0105t1:253_10": "Jānanakiriyāyoge kammampi yujjanakiriyāyoge kattāyeva upapanno.",
  "tika-s0105t1:253_11": "Padhānakiriyāpekkhā hi kārakāti vuttaṁ “ayaṁ no vijjācaraṇasampadā ñātuṁ vaṭṭatī”ti.",
  "tika-s0105t1:253_12": "Evamīdisesu.",
  "tika-s0105t1:253_13": "Samudāgamatoti ādisamuṭṭhānato.",
  "tika-s0105t1:254_0": "279.",
  "tika-s0105t1:254_1": "Kāmaṁ caraṇapariyāpannattā caraṇavasena niyyātetuṁ vaṭṭati,",
  "tika-s0105t1:254_2": "ambaṭṭhassa pana asamapathagamanaṁ nivārento sīlavaseneva niyyātetīti imamatthaṁ vibhāvetuṁ “caraṇapariyāpannampī”ti vuttaṁ.",
  "tika-s0105t1:254_3": "Brahmajāle vuttanayena khuddakādibhedaṁ tividhaṁ sīlaṁ.",
  "tika-s0105t1:254_4": "Sīlavasenevāti sīlapariyāyavaseneva.",
  "tika-s0105t1:254_5": "Kiñci kiñci sīlanti brāhmaṇānaṁ jātisiddhaṁ ahiṁsanādiyamaniyamalakkhaṇaṁ appamattakaṁ sīlaṁ.",
  "tika-s0105t1:254_6": "Tasmāti tathā vijjamānattā,",
  "tika-s0105t1:254_7": "attani vijjamānaṁ sīlamattampi nissāya laggeyyāti adhippāyo.",
  "tika-s0105t1:254_8": "“Tattha tattheva laggeyyāti tasmiṁ tasmiṁyeva brāhmaṇasamayasiddhe sīlamatte ‘caraṇa’nti laggeyyā”ti ācariyena vuttaṁ,",
  "tika-s0105t1:254_9": "tadetaṁ aṭṭhakathāyameva sākāravacanassa vuttattā vicāretabbaṁ,",
  "tika-s0105t1:254_10": "adhippāyamattadassanaṁ vā etaṁ.",
  "tika-s0105t1:254_11": "Ayaṁ panettha attho –",
  "tika-s0105t1:254_12": "tattha tattheva laggeyyāti tasmiṁ tasmiṁyeva attani vijjamānasīlamattapaṭisaṁyuttaṭṭhāne “mayampi caraṇasampannā”ti laggeyya,",
  "tika-s0105t1:254_13": "tasmā sīlavaseneva niyyātetīti sambandho.",
  "tika-s0105t1:254_14": "Tathāpasaṅgābhāvato pana upari caraṇavaseneva niyyātetīti dassento “yaṁ panā”tiādimāha.",
  "tika-s0105t1:254_15": "Rūpāvacaracatutthajjhānaniddeseneva arūpāvacarajjhānānampi niddiṭṭhabhāvāpattito “aṭṭhapi samāpattiyo ‘caraṇa’nti niyyātitā”ti vuttaṁ.",
  "tika-s0105t1:254_16": "Tānipi hi aṅgasamatāya catutthajjhānānevāti.",
  "tika-s0105t1:254_17": "Niyyātitāti ca asesato nīharitvā gahitā,",
  "tika-s0105t1:254_18": "nidassitāti attho.",
  "tika-s0105t1:254_19": "Vipassanāñāṇato panāti “so evaṁ samāhite citte parisuddhe pariyodāte anaṅgaṇe vigatūpakkilese mudubhūte",
  "tika-s0105t1:254_20": "kammanīye ṭhite āneñjappatte ñāṇadassanāya cittaṁ abhinīharati abhininnāmetī”tiādinā nayena vipassanāñāṇato paṭṭhāya.",
  "tika-s0105t1:255_0": "Catuapāyamukhakathāvaṇṇanā",
  "tika-s0105t1:256_0": "280.Asampāpuṇantoti ārabhitvāpi sampajjitumasakkonto.",
  "tika-s0105t1:256_1": "Avisahamānoti ārabhitumeva asakkonto.",
  "tika-s0105t1:256_2": "“Khārī”ti tāpasaparikkhārassetaṁ adhivacanaṁ,",
  "tika-s0105t1:256_3": "so ca anekabhedoti vibhajitvā dassetuṁ “araṇī”tiādi vuttaṁ.",
  "tika-s0105t1:256_4": "Tattha araṇīti heṭṭhimuparimavasena aggidhamanakaṁ araṇīdvayaṁ.",
  "tika-s0105t1:256_5": "Kamaṇḍalūti kuṇḍikā.",
  "tika-s0105t1:256_6": "Sujāti homadabbi.",
  "tika-s0105t1:256_7": "Sujāsaddo hi homakammani habyannādīnamuddharaṇatthaṁ katadabbiyaṁ vattati yathā taṁ kūṭadantasutte “paṭhamo vā dutiyo vā sujaṁ paggaṇhantāna”nti.",
  "tika-s0105t1:256_8": "Tathā hi imasmiṁyeva ṭhāne ācariyena vuttaṁ “sujāti dabbī”ti.",
  "tika-s0105t1:256_9": "Habyannādīnaṁ sukhaggahaṇatthaṁ jāyatīti hi sujā.",
  "tika-s0105t1:256_10": "Keci pana imamatthamavicāretvā tunnatthameva gahetvā “sūcī”ti paṭhanti,",
  "tika-s0105t1:256_11": "tadayuttameva ācariyena tathā avaṇṇitattā.",
  "tika-s0105t1:256_12": "Camati adatīti camaro,",
  "tika-s0105t1:256_13": "migaviseso,",
  "tika-s0105t1:256_14": "tassa vālena katā bījanī cāmarā.",
  "tika-s0105t1:256_15": "Ādisaddena tidaṇḍatighaṭikādīni saṅgaṇhāti.",
  "tika-s0105t1:256_16": "Kucchitena vaṅkākārena jāyatīti kājo yathā “kālavaṇa”nti;",
  "tika-s0105t1:256_17": "kacati bhāraṁ bandhati etthāti vā kāco.",
  "tika-s0105t1:256_18": "Duvidhampi hi padamicchanti saddavidū.",
  "tika-s0105t1:256_19": "Khāribharitanti khārīhi paripuṇṇaṁ.",
  "tika-s0105t1:256_20": "Ekena vi-kārena padaṁ vaḍḍhetvā “khārivividha”nti paṭhantānaṁ vāde samuccayasamāsena atthaṁ dassento “ye panā”tiādimāha.",
  "tika-s0105t1:257_0": "Nanu upasampannassa bhikkhuno sāsanikopi yo koci anupasampanno atthato paricārakova hoti api khīṇāsavasāmaṇero,",
  "tika-s0105t1:257_1": "kimaṅgaṁ pana bāhirakapabbajiteti anuyogaṁ pati tattha visesaṁ dassetuṁ “kāmañcā”tiādi vuttaṁ.",
  "tika-s0105t1:257_2": "Vuttanayenāti “kappiya…pe…",
  "tika-s0105t1:257_3": "vattakaraṇavasenā”ti evaṁ vuttanayena.",
  "tika-s0105t1:257_4": "Anekasatasahassasaṁvaravinayasamādānavasena upasampannabhāvassa visiṭṭhabhāvato khīṇāsavasāmaṇeropi puthujjanabhikkhuno paricārakoti vutto.",
  "tika-s0105t1:258_0": "“Navakoṭisahassāni, asītisatakoṭiyo;",
  "tika-s0105t1:259_0": "Paññāsasatasahassāni, chattiṁsa ca punāpare;",
  "tika-s0105t1:260_0": "Ete saṁvaravinayā, sambuddhena pakāsitā;",
  "tika-s0105t1:261_0": "Peyyālamukhena niddiṭṭhā, sikkhā vinayasaṁvare”ti. ;",
  "tika-s0105t1:262_0": "Evaṁ vuttappabhedānaṁ anekasatasahassānaṁ saṁvaravinayānaṁ samādāya sikkhanena uparibhūtā aggabhūtā sampadāti hi upasampadā,",
  "tika-s0105t1:262_1": "tāya cesa upasampadāya puthujjanabhikkhu upasampannoti.",
  "tika-s0105t1:263_0": "Ayaṁ panāti yathāvuttalakkhaṇo tāpaso.",
  "tika-s0105t1:263_1": "Tāpasā hi kammavādikiriyavādino,",
  "tika-s0105t1:263_2": "na sāsanassa paṭāṇībhūtā,",
  "tika-s0105t1:263_3": "yato nesaṁ pabbajitumāgatānaṁ vināva titthiyaparivāsena khandhake pabbajjā anuññātā.",
  "tika-s0105t1:263_4": "Tapo etesamatthīti tāpasā ta-kārassa dīghaṁ katvā.",
  "tika-s0105t1:263_5": "“Lomasā”tiādīsu viya hi sa-paccayamicchanti saddavidū.",
  "tika-s0105t1:263_6": "Idaṁ vuttaṁ hoti –",
  "tika-s0105t1:263_7": "kāmaṁ khīṇāsavopi sāmaṇero puthujjanassa bhikkhuno atthato paricārakova hoti,",
  "tika-s0105t1:263_8": "so pana vattakaraṇamatteneva paricārako,",
  "tika-s0105t1:263_9": "na lāmakabhāvena.",
  "tika-s0105t1:263_10": "Tāpaso tu guṇavasena ceva veyyāvaccakaraṇavasena ca lāmakabhāveneva paricārako,",
  "tika-s0105t1:263_11": "na vattakaraṇamattena,",
  "tika-s0105t1:263_12": "evamimesaṁ nānākaraṇaṁ sandhāya tāpasasseva paricārakatā vuttāti.",
  "tika-s0105t1:264_0": "“Kasmā”tiādinā codako kāraṇaṁ codeti.",
  "tika-s0105t1:264_1": "“Yasmā”tiādinā ācariyo kāraṇaṁ dassetvā pariharati.",
  "tika-s0105t1:264_2": "Evaṁ saṅkhepato pariharitamatthaṁ vivarituṁ “imasmiñhī”tiādi vuttaṁ.",
  "tika-s0105t1:264_3": "Asakkontanti asamatthanena vippaṭipajjantaṁ alajjiṁ.",
  "tika-s0105t1:264_4": "Khuradhārūpamanti khuradhārānaṁ matthakeneva akkamitvā gamanūpamaṁ.",
  "tika-s0105t1:264_5": "Bahujanasammatāti mahājanena seṭṭhasammatā.",
  "tika-s0105t1:264_6": "Aññeti apare bhikkhū.",
  "tika-s0105t1:264_7": "Idhāti tāpasapabbajjāya.",
  "tika-s0105t1:264_8": "Chandena saha carantīti sachandacārino,",
  "tika-s0105t1:264_9": "yathākāmaṁ paṭipannakāti vuttaṁ hoti.",
  "tika-s0105t1:264_10": "Anusikkhantoti diṭṭhānugatiyā sikkhanto.",
  "tika-s0105t1:264_11": "Tāpasāva bahukā honti,",
  "tika-s0105t1:264_12": "na bhikkhū.",
  "tika-s0105t1:265_0": "Kudālapiṭakānaṁ nibbacanaṁ heṭṭhā vuttameva.",
  "tika-s0105t1:265_1": "Bahujanakuhāpanatthanti bahuno janassa vimhāpanatthaṁ.",
  "tika-s0105t1:265_2": "Aggisālanti aggihuttasālaṁ.",
  "tika-s0105t1:265_3": "Nānādārūhīti palāsarukkhadaṇḍādīhi nānāvidhasamidhādārūhi.",
  "tika-s0105t1:265_4": "Homakaraṇavasenāti yaññakaraṇavasena.",
  "tika-s0105t1:266_0": "Udakavasenettha pānāgāraṁ.",
  "tika-s0105t1:266_1": "Tenāha “pānīyaṁ upaṭṭhapetvā”tiādi.",
  "tika-s0105t1:266_2": "Yaṁ bhattapuṭaṁ vā yāni taṇḍulādīni vāti sambandho.",
  "tika-s0105t1:266_3": "Ambilayāgu nāma takkādiambilasaṁyuttā yāgu.",
  "tika-s0105t1:266_4": "Taṇhādīhi āmasitabbato cīvarādi āmisaṁ nāma.",
  "tika-s0105t1:266_5": "Vaḍḍhiyāti diguṇatiguṇādivaḍḍhiyā.",
  "tika-s0105t1:266_6": "Kuṭumbaṁ saṇṭhapetīti dhanaṁ patiṭṭhāpeti.",
  "tika-s0105t1:266_7": "Yathāvuttamatthaṁ pāḷiyaṁ nidassanamattena vuttanti āha “idaṁ panassa paṭipattimukha”nti,",
  "tika-s0105t1:266_8": "idaṁ pana pāḷivacanaṁ assa catutthassa puggalassa kohaññapaṭipattiyā mukhamattanti attho.",
  "tika-s0105t1:266_9": "Kasmāti ce?",
  "tika-s0105t1:266_10": "So hi nānāvidhena kohaññena lokaṁ vimhāpayanto tattha acchati.",
  "tika-s0105t1:266_11": "Tenāha “iminā hī”tiādi.",
  "tika-s0105t1:266_12": "Evanti “tattha pānīyaṁ upaṭṭhapetvā”tiādinā vuttanayena.",
  "tika-s0105t1:267_0": "“Sabbāpi tāpasapabbajjā niddiṭṭhā”ti dhammādhiṭṭhānanayena dassitameva puggalādhiṭṭhānanayena vivarituṁ “aṭṭhavidhā hī”tiādi vuttaṁ.",
  "tika-s0105t1:267_1": "Khalādīsu manussānaṁ santike upatiṭṭhitvā vīhimuggamāsatilādīni bhikkhācariyaniyāmena saṅkaḍḍhitvā uñchanaṁ uñchā,",
  "tika-s0105t1:267_2": "sā eva cariyā vutti etesanti uñchācariyā.",
  "tika-s0105t1:267_3": "Aggipakkikāya bhattabhikkhāya jīvantīti aggipakkikā,",
  "tika-s0105t1:267_4": "na aggipakkikā anaggipakkikā,",
  "tika-s0105t1:267_5": "taṇḍulabhikkhāya eva jīvikāti vuttaṁ hoti.",
  "tika-s0105t1:267_6": "Uñchācariyā hi khalādīni gantvā upatiṭṭhitvā manussehi diyyamānaṁ khalaggaṁ nāma dhaññaṁ paṭiggaṇhanti,",
  "tika-s0105t1:267_7": "anaggipakkikā pana tādisamapaṭiggaṇhitvā taṇḍulameva paṭiggaṇhantīti ayametesaṁ viseso.",
  "tika-s0105t1:267_8": "Na sayaṁ pacantīti asāmapākā,",
  "tika-s0105t1:267_9": "pakkabhikkhāya eva jīvikā.",
  "tika-s0105t1:267_10": "Ayo viya kaṭṭhino muṭṭhippamāṇo pāsāṇo ayamuṭṭhi nāma,",
  "tika-s0105t1:267_11": "tena vattantīti ayamuṭṭhikā.",
  "tika-s0105t1:267_12": "Dantena uppāṭitaṁ vakkalaṁ rukkhattaco dantavakkalaṁ,",
  "tika-s0105t1:267_13": "tena vattantīti dantavakkalikā.",
  "tika-s0105t1:267_14": "Pavattaṁ rukkhādito pātāpitaṁ phalaṁ bhuñjanti sīlenāti pavattaphalabhojino.",
  "tika-s0105t1:267_15": "Paṇḍupalāsasaddassa ekasesanayena dvidhā attho,",
  "tika-s0105t1:267_16": "jiṇṇatāya paṇḍubhūtaṁ palāsañceva jiṇṇapakkabhāvena taṁsadisaṁ pupphaphalādi cāti.",
  "tika-s0105t1:267_17": "Tena vakkhati “sayaṁ patitāneva pupphaphalapaṇḍupalāsādīni khādantā yāpentī”ti,",
  "tika-s0105t1:267_18": "tena vattantīti paṇḍupalāsikā,",
  "tika-s0105t1:267_19": "sayaṁpatitapaṇṇapupphaphalabhojino.",
  "tika-s0105t1:267_20": "Idāni te aṭṭhavidhepi sarūpato dassetuṁ “tatthā”tiādi vuttaṁ.",
  "tika-s0105t1:267_21": "Keṇiyajaṭilavatthu khandhakavaṇṇanāya gahetabbaṁ.",
  "tika-s0105t1:268_0": "Saṅkaḍḍhitvāti bhikkhācariyāvasena ekajjhaṁ katvā.",
  "tika-s0105t1:269_0": "Taṇḍulabhikkhanti taṇḍulameva bhikkhaṁ.",
  "tika-s0105t1:269_1": "Bhikkhitabbā yācitabbā,",
  "tika-s0105t1:269_2": "bhikkhūnaṁ ayanti vā bhikkhāti hi bhikkhāsaddo taṇḍulādīsupi niruḷho.",
  "tika-s0105t1:269_3": "Tena vuttaṁ “pacitvā paribhuñjantī”ti.",
  "tika-s0105t1:270_0": "Bhikkhāpariyeṭṭhi nāma dukkhāti paresaṁ gehato gehaṁ gantvā bhikkhāya pariyesanā nāma dīnavuttibhāvena dukkhā.",
  "tika-s0105t1:271_0": "Ye pana “pāsāṇassa pariggaho nāma dukkho pabbajitassā”ti danteheva uppāṭetvā khādanti,",
  "tika-s0105t1:271_1": "te dantavakkalikā nāmāti ayaṁ aṭṭhakathāmuttakanayo.",
  "tika-s0105t1:272_0": "Paṇḍupalāsasaddo pupphaphalavisayopi sadisatākappanenāti dasseti “pupphaphalapaṇḍupalāsādīnī”ti iminā.",
  "tika-s0105t1:273_0": "Teti paṇḍupalāsikā.",
  "tika-s0105t1:273_1": "Nidassanamattametaṁ aññesampi tathā bhedasambhavato.",
  "tika-s0105t1:273_2": "Pāpuṇanaṭṭhāneti gahetuṁ sampāpuṇanaṭṭhāne.",
  "tika-s0105t1:273_3": "Ekarukkhatoti paṭhamaṁ upagatarukkhato.",
  "tika-s0105t1:274_0": "Kathamettāvatā sabbāpi tāpasapabbajjā niddiṭṭhāti codanā na tāva visodhitāti āha “imā panā”tiādi.",
  "tika-s0105t1:274_1": "Catūhiyevāti “khārividhamādāyā”tiādinā vuttāhi pavattaphalabhojanikā,",
  "tika-s0105t1:274_2": "kandamūlaphalabhojanikā,",
  "tika-s0105t1:274_3": "agyāgārikā,",
  "tika-s0105t1:274_4": "āgārikā ceti catūhi eva tāpasapabbajjāhi.",
  "tika-s0105t1:274_5": "Agāraṁ bhajantīti agāraṁ nivāsabhāvena upagacchanti.",
  "tika-s0105t1:274_6": "Iminā hi “catudvāraṁ agāraṁ karitvā acchatī”tiādinā idha vuttāya catutthāya tāpasapabbajjāya tesamavarodhataṁ dasseti.",
  "tika-s0105t1:274_7": "Evamitaresupi paṭilomato yojanā veditabbā.",
  "tika-s0105t1:274_8": "Aggiparicaraṇavasena agyāgāraṁ bhajanti.",
  "tika-s0105t1:274_9": "Evaṁ pana tesamavarodhataṁ vadanto tadanurūpaṁ imesampi paccekaṁ duvidhataṁ dassetīti daṭṭhabbaṁ.",
  "tika-s0105t1:275_0": "281.",
  "tika-s0105t1:275_1": "Ācariyena pokkharasātinā saha pavattatīti sācariyako, tassa.",
  "tika-s0105t1:275_2": "Apāyamukhampīti vināsakāraṇampi.",
  "tika-s0105t1:275_3": "Pageva vijjācaraṇasampadāya sandissaneti pi-saddo garahāyaṁ.",
  "tika-s0105t1:275_4": "Tena vuttaṁ “api nu tvaṁ imāya anuttarāya vijjācaraṇasampadāya sandissasi sācariyako”tiādi.",
  "tika-s0105t1:275_5": "Tatrāyamaṭṭhakathāmuttakanayo –",
  "tika-s0105t1:275_6": "“no hidaṁ bho gotamā”ti sandissanaṁ paṭikkhipitvā asandissanākārameva vibhāvetuṁ “ko cāha”ntiādi vuttaṁ.",
  "tika-s0105t1:275_7": "Sācariyako ahaṁ ko ca kīdiso hutvā anuttarāya vijjācaraṇasampadāya sandissāmi,",
  "tika-s0105t1:275_8": "anuttarā vijjācaraṇasampadā kā ca kīdisā hutvā sācariyake mayi sandissati,",
  "tika-s0105t1:275_9": "ārakā ahaṁ…pe…",
  "tika-s0105t1:275_10": "sācariyakoti saha pāṭhasesena yojanā.",
  "tika-s0105t1:276_0": "282.",
  "tika-s0105t1:276_1": "Apāye vināsanupāye niyutto āpāyiko.",
  "tika-s0105t1:276_2": "Tabbhāvaṁ na paripūreti paripūretuṁ na sakkotīti aparipūramāno,",
  "tika-s0105t1:276_3": "tabbhāvena aparipuṇṇoti attho.",
  "tika-s0105t1:276_4": "Attanā āpāyikena hontenāpi tabbhāvaṁ aparipūramānena pokkharasātinā esā vācā bhāsitāti atthato sambandhattā",
  "tika-s0105t1:276_5": "katvatthe cetaṁ paccattavacananti āha “āpāyikenāpi aparipūramānenā”ti.",
  "tika-s0105t1:276_6": "Apica attanā aparipūramānena āpāyikenāpi sayaṁ aparipūramānāpāyikena hutvāpi pokkharasātinā esā vācā",
  "tika-s0105t1:276_7": "bhāsitāti atthayuttito itthambhūtalakkhaṇe cetaṁ paccattavacanantipi evaṁ vuttaṁ.",
  "tika-s0105t1:276_8": "Añño hi saddakkamo,",
  "tika-s0105t1:276_9": "añño atthakkamoti.",
  "tika-s0105t1:276_10": "Keci pana “karaṇatthameva dassetuṁ evaṁ vutta”nti vadanti,",
  "tika-s0105t1:276_11": "tadayuttameva padadvayassa kattupadena samānatthattā,",
  "tika-s0105t1:276_12": "samānatthānañca padānaṁ aññamaññaṁ karaṇabhāvānupapattito,",
  "tika-s0105t1:276_13": "alamatipapañcena.",
  "tika-s0105t1:277_0": "Pubbakaisibhāvānuyogavaṇṇanā",
  "tika-s0105t1:278_0": "283.",
  "tika-s0105t1:278_1": "Dīyateti datti,",
  "tika-s0105t1:278_2": "sā eva dattikanti āha “dinnaka”nti.",
  "tika-s0105t1:278_3": "Adātukāmampi dātukāmaṁ katvā sammukhā paramāvaṭṭeti sammūḷhaṁ karoti etāyāti sammukhāvaṭṭanī.",
  "tika-s0105t1:278_4": "Tenāha “na demīti vattuṁ na sakkotī”ti.",
  "tika-s0105t1:278_5": "Puna tassāti brāhmaṇassa.",
  "tika-s0105t1:278_6": "Kāraṇānurūpaṁ rājūnaṁ puṇṇapattanti āha “kasmā medinno”ti.",
  "tika-s0105t1:278_7": "Saṅkhapalitakuṭṭhanti dhotasaṅkhamiva setakuṭṭhaṁ.",
  "tika-s0105t1:278_8": "Setapokkhararajatato guṇasamānakāyattā evamāha.",
  "tika-s0105t1:278_9": "Anugacchatīti paramanubandhati.",
  "tika-s0105t1:279_0": "Yadi duvidhenapi kāraṇena rājā brāhmaṇassa sammukhābhāvaṁ na deti,",
  "tika-s0105t1:279_1": "atha kasmā tadupasaṅkamanaṁ na paṭikkhittanti āha “yasmā panā”tiādi.",
  "tika-s0105t1:279_2": "“Khettavijjāyāti nītisatthe”ti ācariyena vuttaṁ.",
  "tika-s0105t1:279_3": "Heṭṭhāpi brahmajālavaṇṇanāyaṁ evaṁ vuttaṁ “khettavijjāti abbheyyamāsurakkharājasatthādinītisattha”nti.",
  "tika-s0105t1:279_4": "dussamettha tirokaraṇiyaṁ.",
  "tika-s0105t1:279_5": "Tenāha “sāṇipākārassa anto ṭhatvā”ti.",
  "tika-s0105t1:279_6": "Antasaddena pana tabbhāvena pade vaḍḍhiyamāne dussantaṁ yathā “vananto”ti.",
  "tika-s0105t1:279_7": "“Payātanti saddhaṁ,",
  "tika-s0105t1:279_8": "sassatikaṁ vā.",
  "tika-s0105t1:279_9": "Tenāha abhiharitvā dinna”nti ācariyena vuttaṁ,",
  "tika-s0105t1:279_10": "tasmā matakabhattasaṅkhepena vā niccabhattasaṅkhepena vā abhiharitvā dinnaṁ bhikkhanti attho veditabbo.",
  "tika-s0105t1:279_11": "“Ayaṁ panā”tiādi atthāpattivacanaṁ.",
  "tika-s0105t1:279_12": "Niṭṭhanti nicchayaṁ.",
  "tika-s0105t1:279_13": "Kasmā pana bhagavā brāhmaṇassa evarūpaṁ amanāpaṁ mammavacanaṁ avocāti codanaṁ kāraṇaṁ dassetvā sodhetuṁ “idaṁ panā”tiādi vuttaṁ.",
  "tika-s0105t1:279_14": "Rahassampi paṭicchannampi mammavacanaṁ pakāsesīti sambandho.",
  "tika-s0105t1:280_0": "284.",
  "tika-s0105t1:280_1": "Rājāsanaṁ nāma hatthikkhandhapadesaṁ sandhāya “hatthigīvāya vā nisinno”ti pāḷiyaṁ vuttaṁ.",
  "tika-s0105t1:280_2": "Rathūpatthareti rathassa upari attharitapadese.",
  "tika-s0105t1:280_3": "Tenāha “rathamhī”tiādi.",
  "tika-s0105t1:280_4": "Uggatuggatehīti uggatānamatisayena uggatehi.",
  "tika-s0105t1:280_5": "Na hi vicchāsamāso lokikehi abhimatoti.",
  "tika-s0105t1:280_6": "Rañño apaccaṁ rājañño,",
  "tika-s0105t1:280_7": "bahukattaṁ pati,",
  "tika-s0105t1:280_8": "ekasesanayena vā “rājaññehī”ti vuttaṁ.",
  "tika-s0105t1:280_9": "Pākaṭamantananti pakāsabhūtaṁ mantanaṁ.",
  "tika-s0105t1:280_10": "Tadevidhādhippetaṁ,",
  "tika-s0105t1:280_11": "na rahassamantanaṁ suddādīhipi suyyamānassa icchitattā.",
  "tika-s0105t1:280_12": "Tena vuttaṁ “atha āgaccheyya suddo vā suddadāso vā”tiādi.",
  "tika-s0105t1:280_13": "Tādisehiyevāti rañño ākārasadiseheva.",
  "tika-s0105t1:280_14": "Tassatthassa sādhanasamatthaṁ vacanaṁ raññā bhaṇitaṁ yathā,",
  "tika-s0105t1:280_15": "tathā sopi tassatthassa sādhanasamatthameva bhaṇitaṁ vacanaṁ apinu bhaṇatīti yojetabbaṁ.",
  "tika-s0105t1:281_0": "285.“Pavattāro”ti etassa pāvacanabhāvena vattāroti saddato attho.",
  "tika-s0105t1:281_1": "Yasmā pana te tathābhūtā mantānaṁ pavattakā nāma,",
  "tika-s0105t1:281_2": "tasmā adhippāyato atthaṁ dassetuṁ “pavattayitāro”ti vuttaṁ.",
  "tika-s0105t1:281_3": "Vadasaddena,",
  "tika-s0105t1:281_4": "hi tupaccayena ca “vattāro”ti padasiddhi,",
  "tika-s0105t1:281_5": "tathā vatusaddena “pavattayitāro”ti.",
  "tika-s0105t1:281_6": "Idaṁ ācariyassa ca ācariyasāriputtattherassa ca mataṁ.",
  "tika-s0105t1:281_7": "Vatusaddeneva “pavattāro”ti padasiddhiṁ dassetītipi keci vadanti.",
  "tika-s0105t1:281_8": "Padadvayassa tulyādhikaraṇattā “mantamevā”ti vuttaṁ.",
  "tika-s0105t1:281_9": "“Sudde bahi katvā raho bhāsitabbaṭṭhena mantā eva taṁ taṁ atthapaṭipattihetutāya pada”nti hi tulyādhikaraṇaṁ hoti,",
  "tika-s0105t1:281_10": "anupanītāsādhāraṇatāya rahassabhāvena vattabbāya mantanakiriyāya padamadhigamupāyantipi mantapadanti aṭṭhakathāmuttako nayo.",
  "tika-s0105t1:281_11": "Gītanti gāyanavasena sajjhāyitaṁ,",
  "tika-s0105t1:281_12": "gāyanampidha udattānudattādisarasampādanavaseneva adhippetanti vuttaṁ “sarasampattivasenā”ti.",
  "tika-s0105t1:281_13": "Pāvacanabhāvena aññesaṁ vuttaṁ.",
  "tika-s0105t1:281_14": "Tamaññesaṁ vādāpanavasena vācitaṁ.",
  "tika-s0105t1:281_15": "Saṅgahetvā uparūpari saññūḷhāvasena samupabyūḷhaṁ.",
  "tika-s0105t1:281_16": "Iruvedayajuvedasāmavedādivasena,",
  "tika-s0105t1:281_17": "tatthāpi paccekaṁ mantabrahmādivasena,",
  "tika-s0105t1:281_18": "ajjhāyānuvākādivasena ca rāsikataṁ.",
  "tika-s0105t1:281_19": "Yathāvuttanayeneva piṇḍaṁ katvā ṭhapitaṁ.",
  "tika-s0105t1:281_20": "Aññesaṁ vācitaṁ anuvācentīti aññesaṁ kammabhūtānaṁ tehi vācāpitaṁ mantapadaṁ etarahi brāhmaṇā aññesaṁ anuvācāpenti.",
  "tika-s0105t1:282_0": "Tesanti mantakattūnaṁ.",
  "tika-s0105t1:282_1": "Dibbacakkhuparibhaṇḍaṁ yathākammūpagañāṇaṁ,",
  "tika-s0105t1:282_2": "paccakkhato dassanaṭṭhena dibbacakkhusadisañca pubbenivāsānussatiñāṇaṁ sandhāya “dibbena cakkhunā”ti vuttaṁ.",
  "tika-s0105t1:282_3": "Ato dibbacakkhuparibhaṇḍena yathākammūpagañāṇena sattānaṁ kammassakatādīni ceva dibbacakkhusadisena pubbenivāsānussatiñāṇena",
  "tika-s0105t1:282_4": "atītakappe brāhmaṇānaṁ mantajjhenavidhiñca oloketvāti attho gahetabbo.",
  "tika-s0105t1:282_5": "Rūpameva hi paccuppannaṁ dibbacakkhussa ārammaṇanti tamidha aṭṭhānagataṁ hoti.",
  "tika-s0105t1:282_6": "Pāvacanena saha saṁsanditvāti yaṁ kassapasammāsambuddhena vuttaṁ vaṭṭasannissitaṁ vacanaṁ,",
  "tika-s0105t1:282_7": "tena saha saṁsanditvā aviruddhaṁ katvā.",
  "tika-s0105t1:282_8": "Na hi tesaṁ vivaṭṭasannissito attho paccakkhato hoti.",
  "tika-s0105t1:282_9": "Ganthiṁsūti pajjagajjabandhavasena sakkatabhāsāya bandhiṁsu.",
  "tika-s0105t1:282_10": "Aparā pareti aṭṭhakādīhi aparā aññepi pare pacchimā okkākarājakālādīsu uppannā.",
  "tika-s0105t1:282_11": "Pāṇātipātādīni pakkhipitvāti aṭṭhakādīhi ganthitamantapadesveva pāṇātipātādikilesasannissitapadānaṁ tattha tattha pakkhipanaṁ katvā.",
  "tika-s0105t1:282_12": "Viruddhe akaṁsūti suttanipāte brāhmaṇadhammikasuttādīsu āgatanayena saṁkilesikatthadīpanato paccanīkabhūte akaṁsu.",
  "tika-s0105t1:282_13": "Isīti nidassanamattaṁ.",
  "tika-s0105t1:282_14": "“Isi vā isitthāya paṭipanno vā”ti hi vattabbaṁ.",
  "tika-s0105t1:282_15": "Kasmā panettha paṭiññāgahaṇavasena desanāsotapatitaṁ na karotīti āha “idha bhagavā”tiādi.",
  "tika-s0105t1:282_16": "Idhāti “tyāhaṁ mante adhīyāmi,",
  "tika-s0105t1:282_17": "‘sācariyako’ti tvaṁ maññasī”ti vuttaṭṭhāne.",
  "tika-s0105t1:282_18": "Paṭiññaṁ aggahetvāti yathā heṭṭhā paṭiññā gahitā,",
  "tika-s0105t1:282_19": "tathā “taṁ kiṁ maññasi ambaṭṭha,",
  "tika-s0105t1:282_20": "tāvatā tvaṁ bhavissasi isi vā isitthāya vā paṭipanno sācariyakoti,",
  "tika-s0105t1:282_21": "no hidaṁ bho gotamā”ti evaṁ idha paṭiññaṁ aggahetvā.",
  "tika-s0105t1:283_0": "286.Nirāmagandhāti kilesāsucivasena vissagandharahitā.",
  "tika-s0105t1:283_1": "Anitthigandhāti itthīnaṁ gandhamattassapi avisahanena itthigandharahitā.",
  "tika-s0105t1:283_2": "Rajojalladharāti pakatirajasedādijalladharā.",
  "tika-s0105t1:283_3": "Pākārapurisaguttīti pākārāvaraṇaṁ,",
  "tika-s0105t1:283_4": "purisāvaraṇañca.",
  "tika-s0105t1:283_5": "Ettha pana “nirāmagandhā”ti etena tesaṁ dasannaṁ brāhmaṇānaṁ vikkhambhitakilesataṁ dasseti,",
  "tika-s0105t1:283_6": "“anitthigandhā,",
  "tika-s0105t1:283_7": "brahmacārino”ti ca etena ekavihāritaṁ,",
  "tika-s0105t1:283_8": "“rajojalladharā”ti etena maṇḍanavibhūsanābhāvaṁ,",
  "tika-s0105t1:283_9": "“araññāyatane pabbatapādesu vasiṁsū”ti etena manussūpacāraṁ pahāya vivittavāsaṁ,",
  "tika-s0105t1:283_10": "“vanamūlaphalāhārā vasiṁsū”ti etena sālimaṁsodanādipaṇītāhāra paṭikkhepaṁ,",
  "tika-s0105t1:283_11": "“yadā”tiādinā yānavāhanapaṭikkhepaṁ,",
  "tika-s0105t1:283_12": "“sabbadisāsū”tiādinā rakkhāvaraṇapaṭikkhepaṁ.",
  "tika-s0105t1:283_13": "Evañca dassento micchāpaṭipadāpakkhikaṁ sācariyakassa ambaṭṭhassa vuttiṁ upādāya sammāpaṭipadāpakkhikāpi",
  "tika-s0105t1:283_14": "tesaṁ brāhmaṇānaṁ vutti ariyavinaye sammāpaṭipattiṁ upādāya micchāpaṭipadāyeva.",
  "tika-s0105t1:283_15": "Kathañhi nāma te bhavissati sallekhapaṭipattiyuttatāti.",
  "tika-s0105t1:283_16": "“Evaṁ su te”tiādinā bhagavā ambaṭṭhaṁ santajjento niggaṇhātītipi vibhāveti.",
  "tika-s0105t1:283_17": "Idañhi vakkhamānāya pāḷiyā piṇḍatthadassananti.",
  "tika-s0105t1:284_0": "Dussapaṭṭikā dussapaṭṭaṁ.",
  "tika-s0105t1:284_1": "Dussakalāpo dussaveṇī.",
  "tika-s0105t1:284_2": "Veṭhakehīti veṭhakapaṭṭakehi,",
  "tika-s0105t1:284_3": "dussehi saṁveṭhetvā katanamitaphāsukāhīti vuttaṁ hoti.",
  "tika-s0105t1:284_4": "Kappetunti kattarikāya chindituṁ.",
  "tika-s0105t1:284_5": "Kappitavālehīti etthāpi eseva nayo.",
  "tika-s0105t1:284_6": "“Na bhikkhave massu kappāpetabba”ntiādīsu viya hi kapusaddo chedane vattati.",
  "tika-s0105t1:284_7": "Yuttaṭṭhānesūti gīvāsīsavāladhīsu.",
  "tika-s0105t1:284_8": "Vālāti tesu ṭhānesu jāyamānā lomā.",
  "tika-s0105t1:284_9": "Sahacaraṇavasena,",
  "tika-s0105t1:284_10": "ṭhānīnāmena vā “kuttavālā”ti vuttā.",
  "tika-s0105t1:284_11": "Keci pana “vāḷayuttattā”ti pāṭhaṁ kappetvā vāḷarūpayuttattāti atthaṁ vadanti,",
  "tika-s0105t1:284_12": "pāḷiyānapekkhanameva tesaṁ doso.",
  "tika-s0105t1:284_13": "“Kuttavālehi vaḷavārathehī”ti pāḷiyaṁ vuttaṁ.",
  "tika-s0105t1:284_14": "Samantānagaranti nagarassa samantato.",
  "tika-s0105t1:284_15": "Pākārassa adhobhāge katasudhākammaṁ ṭhānaṁ nagarassa samīpe kattabbato,",
  "tika-s0105t1:284_16": "upakārakaraṇato ca “upakārikā”ti vuccati.",
  "tika-s0105t1:284_17": "Nagarassa upakārikā etāsanti nagarūpakārikāyo,",
  "tika-s0105t1:284_18": "rājadhānīapekkhāya itthiliṅganiddeso.",
  "tika-s0105t1:284_19": "Tenāha “idha panā”tiādi.",
  "tika-s0105t1:284_20": "Matīti vicikicchāvasena anekaṁsikajānanā.",
  "tika-s0105t1:284_21": "Upari desanāya avaḍḍhakāraṇaṁ dassento “idaṁ bhagavā”tiādimāha.",
  "tika-s0105t1:284_22": "Pāḷiyaṁ so maṁ pañhenāti so jano maṁ pucchāvasena sodheyya.",
  "tika-s0105t1:284_23": "Ahaṁ veyyākaraṇena sodhessāmīti ahampimaṁ vissajjanāvasena sodhessāmīti yathārahamadhikāravasena attho veditabbo.",
  "tika-s0105t1:285_0": "Dvelakkhaṇadassanavaṇṇanā",
  "tika-s0105t1:286_0": "287.“Nisinnāna”ntiādi anādare sāmivacanaṁ,",
  "tika-s0105t1:286_1": "visesanaṁ vā.",
  "tika-s0105t1:286_2": "Saṅkucite iriyāpathe anavasesato lakkhaṇānaṁ dubbibhāvanato “na sakkotī”ti vuttaṁ,",
  "tika-s0105t1:286_3": "tathā suvibhāvanato pana “sakkotī”ti.",
  "tika-s0105t1:286_4": "Pariyesanasukhatthameva tadāciṇṇatā daṭṭhabbā.",
  "tika-s0105t1:286_5": "Tenāti duvidhenapi kāraṇena.",
  "tika-s0105t1:287_0": "Gavesīti ñāṇena pariyesanamakāsi.",
  "tika-s0105t1:287_1": "Gaṇayantoti ñāṇeneva saṅkalayanto.",
  "tika-s0105t1:287_2": "Samānayīti sammā ānayi samāhari.",
  "tika-s0105t1:287_3": "“Kaṅkhatī”ti padassa ākaṅkhatīti atthoti āha “aho vatā”tiādi.",
  "tika-s0105t1:287_4": "Anupasaggampi hi padaṁ katthaci saupasaggamiva atthavisesavācakaṁ yathā “gotrabhū”ti.",
  "tika-s0105t1:287_5": "Tato tato sarīrappadesato.",
  "tika-s0105t1:287_6": "Kicchatīti kilamati.",
  "tika-s0105t1:287_7": "Tenāha “na sakkoti daṭṭhu”nti.",
  "tika-s0105t1:287_8": "Tāyāti “vicinanto kicchatī”ti vuttāya vicikicchāya.",
  "tika-s0105t1:287_9": "Tatoti sanniṭṭhānaṁ agamanato.",
  "tika-s0105t1:287_10": "Evaṁ “kaṅkhatī”ti padassa āsisanatthataṁ dassetvā idāni saṁsayatthataṁ dassento “kaṅkhāya vā”tiādimāha.",
  "tika-s0105t1:287_11": "Tattha kaṅkhāyāti “kaṅkhatī”ti padena vuttāya kaṅkhāya.",
  "tika-s0105t1:287_12": "Asatvapadhānañhi ākhyātikaṁ.",
  "tika-s0105t1:287_13": "Esa nayo sesesupi.",
  "tika-s0105t1:287_14": "Avatthāpabhedagatā vimati eva “tīhi dhammehī”ti vuttā,",
  "tika-s0105t1:287_15": "tippakārehi saṁsayadhammehīti attho.",
  "tika-s0105t1:287_16": "Kālusiyabhāvoti appasannatāya hetubhūto āvilabhāvo.",
  "tika-s0105t1:288_0": "Vatthikosenāti nābhiyā adhobhāgasaṅkhāte vatthimhi jātena liṅgapasibbakena.",
  "tika-s0105t1:288_1": "“Aṇḍakoso”tiādīsu viya hi kosasaddo pariveṭhakapasibbake vattati.",
  "tika-s0105t1:288_2": "Vatthena guhitabbattā vatthaguyhaṁ.",
  "tika-s0105t1:288_3": "Yasmā bhagavato kosohitaṁ vatthaguyhaṁ sabbabuddhāveṇikaṁ aññehi asādhāraṇaṁ suvisuddhakañcanamaṇḍalasannibhaṁ,",
  "tika-s0105t1:288_4": "attano saṇṭhānasannivesasundaratāya ājāneyyagandhahatthino varaṅgaparamacārubhāvaṁ,",
  "tika-s0105t1:288_5": "vikasamānatapaniyāravindasamujjalakesarāvattavilāsaṁ,",
  "tika-s0105t1:288_6": "sañjhāpabhānurañjitajalavanantarābhilakkhitasampuṇṇacandamaṇḍalasobhañca attano siriyā abhibhuyya virājati,",
  "tika-s0105t1:288_7": "yaṁ bāhirabbhantaramalehi anupakkiliṭṭhatāya,",
  "tika-s0105t1:288_8": "cirakālaparicitabrahmacariyādhikāratāya,",
  "tika-s0105t1:288_9": "saṇṭhitasaṇṭhānasampattiyā ca kopīnampi samānaṁ akopīnameva jātaṁ.",
  "tika-s0105t1:288_10": "Tena vuttaṁ “bhagavato hī”tiādi.",
  "tika-s0105t1:288_11": "Varavāraṇassevāti varagandhahatthino iva.",
  "tika-s0105t1:288_12": "Pahūtabhāvanti puthulabhāvaṁ.",
  "tika-s0105t1:288_13": "Ettheva hi tassa saṁsayo.",
  "tika-s0105t1:288_14": "Tanumudusukumārādīsu panassa guṇesu vicāraṇā eva nāhosi.",
  "tika-s0105t1:289_0": "288.",
  "tika-s0105t1:289_1": "“Tathārūpa”nti idaṁ samāsapadanti āha “taṁrūpa”nti.",
  "tika-s0105t1:289_2": "Etthāti yathā ambaṭṭho kosohitaṁ vatthaguyhamaddassa,",
  "tika-s0105t1:289_3": "tathā iddhābhisaṅkhāramabhisaṅkharaṇe.",
  "tika-s0105t1:289_4": "Iminā hi “tathārūpaṁ iddhābhisaṅkhāraṁ abhisaṅkharī”tiādipāḷiparāmasanaṁ,",
  "tika-s0105t1:289_5": "ato cettha saha iddhābhisaṅkhāranayena vatthaguyhadassanakāraṇaṁ milindapañhāpāṭhena vibhāvitaṁ hoti.",
  "tika-s0105t1:289_6": "Keci pana “vatthaguyhadassane”ti parāmasanti,",
  "tika-s0105t1:289_7": "tadayuttameva.",
  "tika-s0105t1:289_8": "Na hi taṁ pāḷiyaṁ,",
  "tika-s0105t1:289_9": "aṭṭhakathāyañca atthi,",
  "tika-s0105t1:289_10": "yaṁ evaṁ parāmasitabbaṁ siyā,",
  "tika-s0105t1:289_11": "iddhābhisaṅkhāranayo ca avibhāvito hoti.",
  "tika-s0105t1:289_12": "Kimettha aññena vattabbaṁ catupaṭisambhidāpattena chaḷabhiññena vādīvarena bhadantanāgasenattherena vuttanayeneva sampaṭicchitabbattā.",
  "tika-s0105t1:289_13": "Hirī karīyate etthāti hirikaraṇaṁ,",
  "tika-s0105t1:289_14": "tadeva okāso tathā,",
  "tika-s0105t1:289_15": "hiriyitabbaṭṭhānaṁ.",
  "tika-s0105t1:289_16": "Uttarassāti suttanipāte āgatassa uttaramāṇavassa.",
  "tika-s0105t1:289_17": "Sabbesampi cetesaṁ vatthu suttanipātato gahetabbaṁ.",
  "tika-s0105t1:290_0": "Chāyanti paṭibimbaṁ.",
  "tika-s0105t1:290_1": "Kathaṁ dassesi,",
  "tika-s0105t1:290_2": "kīdisaṁ vāti āha “iddhiyā”tiādi.",
  "tika-s0105t1:290_3": "Chāyārūpakamattanti bhagavato paṭibimbarūpakameva,",
  "tika-s0105t1:290_4": "na pakativatthaguyhaṁ,",
  "tika-s0105t1:290_5": "tañca buddhasantānato vinimuttattā rūpakamattaṁ bhagavatā sadisavaṇṇasaṇṭhānāvayavaṁ iddhimayaṁ bimbakameva hoti,",
  "tika-s0105t1:290_6": "evañca katvā appakatthena ka-kārena visesitavacanaṁ upapannaṁ hoti.",
  "tika-s0105t1:290_7": "Chāyārūpakamattaṁ iddhiyā abhisaṅkharitvā dassesīti sambandho.",
  "tika-s0105t1:290_8": "“Taṁ pana dassento bhagavā yathā attano buddharūpaṁ na dissati,",
  "tika-s0105t1:290_9": "tathā katvā dassetī”ti ācariyā vadanti.",
  "tika-s0105t1:290_10": "Tadetaṁ bhadantanāgasenattherena vuttena iddhābhisaṅkhatachāyārūpakamattadassanavacanena saṁsandati ceva sameti ca yathā taṁ “khīrena khīraṁ,",
  "tika-s0105t1:290_11": "gaṅgodakena yamunodaka”nti daṭṭhabbaṁ.",
  "tika-s0105t1:290_12": "Tathāvacaneneva hi sesabuddharūpassa taṅkhaṇe adassitabhāvo atthato āpanno hoti.",
  "tika-s0105t1:290_13": "Nivāsananivatthatādivacanena panettha buddhasantānato vinimuttassapi chāyārūpakassa nivāsanādiabahigatabhāvo dassito,",
  "tika-s0105t1:290_14": "na ca codetabbaṁ “kathaṁ nivāsanādiantaragataṁ chāyārūpakaṁ bhagavā dasseti,",
  "tika-s0105t1:290_15": "kathañca ambaṭṭho passatī”ti.",
  "tika-s0105t1:290_16": "Acinteyyo hi iddhivisayoti.",
  "tika-s0105t1:290_17": "Chāyaṁ diṭṭheti chāyāya diṭṭhāya.",
  "tika-s0105t1:290_18": "Etanti chāyārūpakaṁ.",
  "tika-s0105t1:290_19": "Bujjhanake sati jīvitanimittampi hadayamaṁsaṁ dasseyyāti adhippāyo.",
  "tika-s0105t1:290_20": "Ninnetvāti nīharitvā.",
  "tika-s0105t1:290_21": "Ayameva vā pāṭho.",
  "tika-s0105t1:290_22": "Kallosīti vissajjane tvaṁ kusalo cheko asi,",
  "tika-s0105t1:290_23": "yathāvutto vā vissajjanāmaggo upapanno yutto asīti attho.",
  "tika-s0105t1:290_24": "“Kusalo”ti keci paṭhanti,",
  "tika-s0105t1:290_25": "ayuttametaṁ.",
  "tika-s0105t1:290_26": "Milindapañhe hi sabbattha vissajjanāvasāne “kallo” icceva diṭṭhoti.",
  "tika-s0105t1:291_0": "Ninnāmetvāti mukhato nīharaṇavasena kaṇṇasotādiabhimukhaṁ paṇāmetvā,",
  "tika-s0105t1:291_1": "adhippāyameva dassetuṁ “nīharitvā”ti vuttaṁ.",
  "tika-s0105t1:291_2": "Kathinasūciṁ viyāti ghanasukhumabhāvāpādanena kakkhaḷasūcimiva katvā.",
  "tika-s0105t1:291_3": "Tathākaraṇenāti kathinasūciṁ viya karaṇena.",
  "tika-s0105t1:291_4": "Etthāti pahūtajivhāya.",
  "tika-s0105t1:291_5": "Mudubhāvo,",
  "tika-s0105t1:291_6": "dīghabhāvo,",
  "tika-s0105t1:291_7": "tanubhāvo ca dassito amuduno ghanasukhumabhāvāpādanatthamasakkuṇeyyattāti ācariyena vuttaṁ.",
  "tika-s0105t1:291_8": "Tatrāyamadhippāyo –",
  "tika-s0105t1:291_9": "yasmā mudumeva ghanasukhumabhāvāpādanatthaṁ sakkoti,",
  "tika-s0105t1:291_10": "tasmā tathākaraṇena mudubhāvo dassito aggi viya dhūmena.",
  "tika-s0105t1:291_11": "Yasmā ca muduyeva ghanasukhumabhāvāpajjanena dīghagāmi,",
  "tika-s0105t1:291_12": "tasmā kaṇṇasotānumasanena dīghabhāvo dassito.",
  "tika-s0105t1:291_13": "Yasmā pana mudu eva ghanasukhumabhāvāpajjanena tanu hoti,",
  "tika-s0105t1:291_14": "tasmā nāsikāsotānumasanena tanubhāvo dassitoti.",
  "tika-s0105t1:291_15": "Aputhulassa tathāpaṭicchādanatthamasakkuṇeyyattā nalāṭacchādanena puthulabhāvo dassito.",
  "tika-s0105t1:292_0": "289. Patthento hutvā udikkhantoti yojetabbaṁ.",
  "tika-s0105t1:293_0": "290. Mūlavacanaṁ kathā. Paṭivacanaṁ sallāpo.",
  "tika-s0105t1:294_0": "291.",
  "tika-s0105t1:294_1": "“Uddhumātaka”ntiādīsu viya ka-saddo jigucchanatthoti vuttaṁ “tameva jigucchanto”ti.",
  "tika-s0105t1:294_2": "Tamevāti paṇḍitabhāvameva,",
  "tika-s0105t1:294_3": "ambaṭṭhamevātipi attho.",
  "tika-s0105t1:294_4": "Ambaṭṭhañhi sandhāya evamāha.",
  "tika-s0105t1:294_5": "Tathā hi pāḷiyaṁ vuttaṁ “evaṁ…pe…",
  "tika-s0105t1:294_6": "ambaṭṭhaṁ māṇavaṁ etadavocā”ti.",
  "tika-s0105t1:294_7": "Kāmañca ambaṭṭhaṁ sandhāya evaṁ vuttaṁ,",
  "tika-s0105t1:294_8": "nāmagottavasena pana aniyamaṁ katvā garahanto puthuvacanena vadatīti veditabbaṁ.",
  "tika-s0105t1:294_9": "“Yadeva kho tva”nti etassa aniyamavacanassa “evarūpenā”ti idaṁ niyamavacananti dasseti “yādiso”tiādinā.",
  "tika-s0105t1:294_10": "Bhāvenabhāvalakkhaṇe bhummavacanatthe karaṇavacananti vuttaṁ “edise atthacarake”ti.",
  "tika-s0105t1:294_11": "Na aññatrāti na aññattha sugatiyaṁ.",
  "tika-s0105t1:294_12": "Ettha pana “atthacarakenā”ti iminā byatirekamukhena anatthacarakataṁyeva vibhāvetīti daṭṭhabbaṁ.",
  "tika-s0105t1:294_13": "“Upaneyya upaneyyā”ti idaṁ tvādyantaṁ vicchāvacananti āha “brāhmaṇo kho panā”tiādi.",
  "tika-s0105t1:294_14": "Evaṁ upanetvā upanetvāti taṁ taṁ dosaṁ upanīya upanīya.",
  "tika-s0105t1:294_15": "Tenāha “suṭṭhu dāsādibhāvaṁ āropetvā”ti.",
  "tika-s0105t1:294_16": "Pātesīti pavaṭṭanavasena pātesi.",
  "tika-s0105t1:294_17": "Yañca agamāsi,",
  "tika-s0105t1:294_18": "tampi assa tathāgamanasaṅkhātaṁ ṭhānaṁ acchinditvāti yojanā.",
  "tika-s0105t1:295_0": "Pokkharasātibuddhūpasaṅkamanavaṇṇanā",
  "tika-s0105t1:296_0": "292-3-6.",
  "tika-s0105t1:296_1": "Kittako pana soti vuttaṁ “sammodanīyakathāyapi kālo natthī”ti.",
  "tika-s0105t1:296_2": "Āgamā nūti āgato nu.",
  "tika-s0105t1:296_3": "Khoti nipātamattaṁ.",
  "tika-s0105t1:296_4": "Idhāti ettha,",
  "tika-s0105t1:296_5": "tumhākaṁ santikanti attho.",
  "tika-s0105t1:296_6": "Adhivāsetūti sādiyatu,",
  "tika-s0105t1:296_7": "taṁ pana sādiyanaṁ idha manasāva sampaṭiggaho,",
  "tika-s0105t1:296_8": "na kāyavācāhīti āha “sampaṭicchatū”ti.",
  "tika-s0105t1:296_9": "Ajja pavattamānaṁ ajjatanaṁ, puññaṁ,",
  "tika-s0105t1:296_10": "pītipāmojjañca,",
  "tika-s0105t1:296_11": "imamatthaṁ dassetuṁ “yaṁ me”tiādi vuttaṁ.",
  "tika-s0105t1:296_12": "Kāranti upakāraṁ,",
  "tika-s0105t1:296_13": "sakkāraṁ vā.",
  "tika-s0105t1:296_14": "Acopetvāti acāletvā.",
  "tika-s0105t1:297_0": "297.“Sahatthā”ti idaṁ karaṇatthe nissakkavacanaṁ.",
  "tika-s0105t1:297_1": "Tenāha “sahatthenā”ti.",
  "tika-s0105t1:297_2": "Suhitanti dhātaṁ,",
  "tika-s0105t1:297_3": "jighacchādukkhābhāvena vā sukhitaṁ.",
  "tika-s0105t1:297_4": "Yāvadatthanti yāva attho,",
  "tika-s0105t1:297_5": "tāva bhojanena tadā kataṁ.",
  "tika-s0105t1:297_6": "Paṭikkhepapavāraṇāvettha adhippetā,",
  "tika-s0105t1:297_7": "na nimantanapavāraṇāti āha “ala”ntiādi.",
  "tika-s0105t1:297_8": "“Hatthasaññāyā”ti nidassanamattaṁ aññattha mukhavikārena,",
  "tika-s0105t1:297_9": "vacībhedena ca paṭikkhepassa vuttattā,",
  "tika-s0105t1:297_10": "ekakkhaṇepi ca tathāpaṭikkhepassa labbhanato.",
  "tika-s0105t1:297_11": "Onītā pattato pāṇi etassāti onītapattapāṇīti bhinnādhikaraṇavisayo tipado bāhiratthasamāso.",
  "tika-s0105t1:297_12": "Muddhajaṇa-kārena,",
  "tika-s0105t1:297_13": "pana saññogata-kārena ca oṇittasaddo vinābhūteti dasseti “oṇittapattapāṇintipi pāṭho”tiādinā.",
  "tika-s0105t1:297_14": "Sucikaraṇatthe vā oṇittasaddo.",
  "tika-s0105t1:297_15": "Oṇittaṁ āmisāpanayanena sucikataṁ pattaṁ pāṇi ca assāti hi oṇittapattapāṇi.",
  "tika-s0105t1:297_16": "Tenāha “hatthe ca pattañca dhovitvā”ti.",
  "tika-s0105t1:297_17": "“Oṇittaṁ nānābhūtaṁ vinābhūtaṁ,",
  "tika-s0105t1:297_18": "āmisāpanayanena vā sucikataṁ pattaṁ pāṇito assāti oṇittapattapāṇī”ti sāratthadīpaniyaṁ vuttaṁ.",
  "tika-s0105t1:297_19": "Tattha pacchimavacanaṁ “hatthe ca pattañca dhovitvā”ti iminā asaṁsandanato vicāretabbaṁ.",
  "tika-s0105t1:297_20": "Evaṁbhūtanti “bhuttāviṁ onītapattapāṇi”nti vuttappakārena bhūtaṁ.",
  "tika-s0105t1:298_0": "298.Anupubbiṁ kathanti anupubbaṁ kathetabbaṁ kathaṁ.",
  "tika-s0105t1:298_1": "Tenāha “anupaṭipāṭikatha”nti.",
  "tika-s0105t1:298_2": "Kā pana sāti āha “dānānantaraṁ sīla”ntiādi,",
  "tika-s0105t1:298_3": "tenāyamattho bodhito hoti –",
  "tika-s0105t1:298_4": "dānakathā tāva pacurajanesupi pavattiyā sabbasādhāraṇattā,",
  "tika-s0105t1:298_5": "sukarattā,",
  "tika-s0105t1:298_6": "sīle patiṭṭhānassa upāyabhāvato ca ādito kathetabbā.",
  "tika-s0105t1:298_7": "Pariccāgasīlo hi puggalo pariggahavatthūsu vinissaṭabhāvato sukheneva sīlāni samādiyati,",
  "tika-s0105t1:298_8": "tattha ca suppatiṭṭhito hoti,",
  "tika-s0105t1:298_9": "sīlena dāyakapaṭiggāhakasuddhito parānuggahaṁ vatvā parapīḷānivattivacanato,",
  "tika-s0105t1:298_10": "kiriyadhammaṁ vatvā akiriyadhammavacanato,",
  "tika-s0105t1:298_11": "bhogasampattihetuṁ vatvā bhavasampattihetuvacanato ca dānakathānantaraṁ sīlakathā kathetabbā.",
  "tika-s0105t1:298_12": "Tañce dānasīlaṁ vaṭṭanissitaṁ,",
  "tika-s0105t1:298_13": "ayaṁ bhavasampatti tassa phalanti dassanatthaṁ sīlakathānantaraṁ saggakathā.",
  "tika-s0105t1:298_14": "Tāya hi evaṁ dassitaṁ hoti “imehi dānasīlamayehi,",
  "tika-s0105t1:298_15": "paṇītapaṇītatarādibhedabhinnehi ca puññakiriyavatthūhi etā cātumahārājikādīsu paṇītapaṇītatarādibhedabhinnā aparimeyyā dibbasampattiyo laddhabbā”ti.",
  "tika-s0105t1:298_16": "Svāyaṁ saggo rāgādīhi upakkiliṭṭho,",
  "tika-s0105t1:298_17": "sabbathā pana tehi anupakkiliṭṭho ariyamaggoti dassanatthaṁ saggakathānantaraṁ maggakathā.",
  "tika-s0105t1:298_18": "Maggañca kathentena tadadhigamupāyadassanatthaṁ kāmānaṁ ādīnavo, okāro,",
  "tika-s0105t1:298_19": "saṁkileso,",
  "tika-s0105t1:298_20": "nekkhamme ānisaṁso ca kathetabbo.",
  "tika-s0105t1:298_21": "Saggapariyāpannāpi hi sabbe kāmā nāma bahvādīnavā aniccā addhuvā vipariṇāmadhammā,",
  "tika-s0105t1:298_22": "pageva itareti ādīnavo,",
  "tika-s0105t1:298_23": "sabbepi kāmā hīnā gammā pothujjanikā anariyā anatthasaṁhitāti lāmakabhāvo okāro,",
  "tika-s0105t1:298_24": "sabbepi bhavā kilesānaṁ vatthubhūtāti saṁkileso,",
  "tika-s0105t1:298_25": "sabbasaṁkilesavippayuttaṁ nibbānanti nekkhamme ānisaṁso ca kathetabboti.",
  "tika-s0105t1:298_26": "Ayampi attho bodhitoti veditabbo.",
  "tika-s0105t1:298_27": "Maggoti hi ettha iti-saddena ādyatthena kāmādīnavādīnampi saṅgahoti ayamatthavaṇṇanā katā.",
  "tika-s0105t1:298_28": "Tenāha “seyyathidaṁ –",
  "tika-s0105t1:298_29": "dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṁkilesaṁ nekkhamme ānisaṁsaṁ pakāsetī”ti.",
  "tika-s0105t1:298_30": "Vitthāro sāratthadīpaniyaṁ gahetabbo.",
  "tika-s0105t1:299_0": "Kasi-saddo ñāṇena gahaṇeti āha “gahitā”tiādi.",
  "tika-s0105t1:299_1": "Sāmaṁsaddena nivattetabbamatthaṁ dasseti “asādhāraṇā aññesa”nti iminā,",
  "tika-s0105t1:299_2": "lokuttaradhammādhigame parūpadesavigatattā,",
  "tika-s0105t1:299_3": "ekeneva loke paṭhamaṁ anuttarāya sammāsambodhiyā abhisambuddhattā ca aññesamasādhāraṇāti vuttaṁ hoti.",
  "tika-s0105t1:299_4": "Dhammacakkhunti ettha sotāpattimaggova adhippeto,",
  "tika-s0105t1:299_5": "na brahmāyusutte viya heṭṭhimā tayo maggā,",
  "tika-s0105t1:299_6": "na ca cūḷarāhulovādasutte viya āsavakkhayo.",
  "tika-s0105t1:299_7": "“Tassa uppattiākāradassanattha”nti kasmā vuttaṁ,",
  "tika-s0105t1:299_8": "nanu maggañāṇaṁ asaṅkhatadhammārammaṇameva,",
  "tika-s0105t1:299_9": "na saṅkhatadhammārammaṇanti codanaṁ sodhento “tañhī”tiādimāha.",
  "tika-s0105t1:299_10": "Kiccavasenāti asammohapaṭivedhakiccavasena.",
  "tika-s0105t1:300_0": "Pokkharasātiupāsakattapaṭivedanākathāvaṇṇanā",
  "tika-s0105t1:301_0": "299.",
  "tika-s0105t1:301_1": "Pāḷiyaṁ “diṭṭhadhammo”tiādīsu dassanaṁ nāma ñāṇato aññampi cakkhādidassanaṁ atthīti tannivattanatthaṁ “pattadhammo”ti vuttaṁ.",
  "tika-s0105t1:301_2": "Patti ca ñāṇapattito aññāpi kāyagamanādipatti vijjatīti tato visesadassanatthaṁ “viditadhammo”ti vuttaṁ.",
  "tika-s0105t1:301_3": "Sā panesā viditadhammatā ekadesatopi hotīti nippadesato viditadhammataṁ dassetuṁ “pariyogāḷhadhammo”ti vuttaṁ,",
  "tika-s0105t1:301_4": "tenassa saccābhisambodhameva dīpeti.",
  "tika-s0105t1:301_5": "Maggañāṇañhi ekābhisamayavasena pariññādicatukiccaṁ sādhentaṁ nippadesena catusaccadhammaṁ samantato ogāḷhaṁ nāma hoti.",
  "tika-s0105t1:301_6": "Tenāha “diṭṭho ariyasaccadhammo etenāti diṭṭhadhammo”ti.",
  "tika-s0105t1:301_7": "“Kathaṁ pana ekameva ñāṇaṁ ekasmiṁ khaṇe cattāri kiccāni sādhentaṁ pavattati.",
  "tika-s0105t1:301_8": "Na hi tādisaṁ loke diṭṭhaṁ,",
  "tika-s0105t1:301_9": "na āgamo vā tādiso atthī”ti na vattabbaṁ.",
  "tika-s0105t1:301_10": "Yathā hi padīpo ekasmiṁyeva khaṇe vaṭṭiṁ dahati,",
  "tika-s0105t1:301_11": "snehaṁ pariyādiyati,",
  "tika-s0105t1:301_12": "andhakāraṁ vidhamati,",
  "tika-s0105t1:301_13": "ālokañcāpi dasseti,",
  "tika-s0105t1:301_14": "evametaṁ ñāṇanti daṭṭhabbaṁ.",
  "tika-s0105t1:301_15": "“Maggasamaṅgissa ñāṇaṁ dukkhepetaṁ ñāṇaṁ,",
  "tika-s0105t1:301_16": "dukkhasamudayepetaṁ ñāṇaṁ,",
  "tika-s0105t1:301_17": "dukkhanirodhepetaṁ ñāṇaṁ,",
  "tika-s0105t1:301_18": "dukkhanirodhagāminiyā paṭipadāyapetaṁ ñāṇa”nti suttapadampettha udāharitabbanti.",
  "tika-s0105t1:302_0": "Tiṇṇā vicikicchāti sappaṭibhayakantārasadisā soḷasavatthukā,",
  "tika-s0105t1:302_1": "aṭṭhavatthukā ca vicikicchā anena vitiṇṇā.",
  "tika-s0105t1:302_2": "Vigatā kathaṁkathāti pavattiādīsu “evaṁ nu kho,",
  "tika-s0105t1:302_3": "na nu kho”ti evaṁ pavattikā kathaṁkathā assa vigatā samucchinnā.",
  "tika-s0105t1:302_4": "Visāradabhāvaṁ pattoti sārajjakarānaṁ pāpadhammānaṁ pahīnattā,",
  "tika-s0105t1:302_5": "tappaṭipakkhesu ca sīlādiguṇesu suppatiṭṭhitattā visāradabhāvaṁ veyyattiyaṁ patto adhigato.",
  "tika-s0105t1:302_6": "Sāyaṁ vesārajjappatti suppatiṭṭhitatā katthāti codanāya “satthusāsane”ti vuttanti dassento “kattha?",
  "tika-s0105t1:302_7": "Satthusāsane”ti āha.",
  "tika-s0105t1:302_8": "Attanāva paccakkhato diṭṭhattā,",
  "tika-s0105t1:302_9": "adhigatattā ca na assa paccayo paccetabbo paro atthīti attho.",
  "tika-s0105t1:302_10": "Tatthādhippāyamāha “na parassā”tiādinā.",
  "tika-s0105t1:302_11": "Na vattatīti na pavattati,",
  "tika-s0105t1:302_12": "na paṭipajjati vā,",
  "tika-s0105t1:302_13": "na paraṁ pacceti pattiyāyatīti aparappaccayotipi yujjati.",
  "tika-s0105t1:302_14": "Yaṁ panettha vattabbampi avuttaṁ,",
  "tika-s0105t1:302_15": "tadetaṁ pubbe vuttattā,",
  "tika-s0105t1:302_16": "parato vuccamānattā ca avuttanti veditabbaṁ.",
  "tika-s0105t1:303_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t1:303_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṁhīravisāradañāṇacārinā",
  "tika-s0105t1:303_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṁsadhammasenāpatināmattherena",
  "tika-s0105t1:303_3": "mahādhammarājādhirājagarunā katāya sādhuvilāsiniyā nāma līnatthapakāsaniyā ambaṭṭhasuttavaṇṇanāya līnatthapakāsanā.",
  "tika-s0105t1:304_0": "Ambaṭṭhasuttavaṇṇanā niṭṭhitā."
}