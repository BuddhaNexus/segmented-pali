{
  "atk-s0508a12:0_0": "2. Dukanipāto",
  "atk-s0508a12:1_0": "1. Paṭhamavaggo",
  "atk-s0508a12:2_0": "1. Uttarattheragāthāvaṇṇanā",
  "atk-s0508a12:3_0": "Dukanipāte natthi koci bhavo niccotiādikā āyasmato uttarattherassa gāthā.",
  "atk-s0508a12:3_1": "Kā uppatti?",
  "atk-s0508a12:3_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto sumedhassa bhagavato kāle vijjādharo hutvā ākāsena vicarati.",
  "atk-s0508a12:3_3": "Tena ca samayena satthā tassa anuggaṇhanatthaṁ vanantare aññatarasmiṁ rukkhamūle nisīdi chabbaṇṇabuddharaṁsiyo vissajjento.",
  "atk-s0508a12:3_4": "So antalikkhena gacchanto bhagavantaṁ disvā pasannacitto ākāsato oruyha suvisuddhehi vipulehi kaṇikārapupphehi bhagavantaṁ pūjesi,",
  "atk-s0508a12:3_5": "pupphāni buddhānubhāvena satthu upari chattākārena aṭṭhaṁsu,",
  "atk-s0508a12:3_6": "so tena bhiyyosomattāya pasannacitto hutvā aparabhāge kālaṁ katvā tāvatiṁse nibbattitvā uḷāraṁ dibbasampattiṁ",
  "atk-s0508a12:3_7": "anubhavanto yāvatāyukaṁ tattha ṭhatvā tato cuto devamanussesu saṁsaranto imasmiṁ buddhuppāde rājagahe",
  "atk-s0508a12:3_8": "brāhmaṇamahāsālaputto hutvā nibbatti,",
  "atk-s0508a12:3_9": "uttarotissa nāmaṁ ahosi.",
  "atk-s0508a12:3_10": "So viññutaṁ patto brāhmaṇavijjāsu nipphattiṁ gantvā jātiyā rūpena vijjāya vayena sīlācārena ca lokassa sambhāvanīyo jāto.",
  "atk-s0508a12:3_11": "Tassa taṁ sampattiṁ disvā vassakāro magadhamahāmatto attano dhītaraṁ dātukāmo hutvā attano adhippāyaṁ pavedesi.",
  "atk-s0508a12:3_12": "So nissaraṇajjhāsayatāya taṁ paṭikkhipitvā kālena kālaṁ dhammasenāpatiṁ payirupāsanto tassa santike dhammaṁ",
  "atk-s0508a12:3_13": "sutvā paṭiladdhasaddho pabbajitvā vattasampanno hutvā theraṁ upaṭṭhahati.",
  "atk-s0508a12:4_0": "Tena ca samayena therassa aññataro ābādho uppanno,",
  "atk-s0508a12:4_1": "tassa bhesajjatthāya uttaro sāmaṇero pātova pattacīvaramādāya vihārato nikkhanto antarāmagge taḷākassa",
  "atk-s0508a12:4_2": "tīre pattaṁ ṭhapetvā udakasamīpaṁ gantvā mukhaṁ dhovati.",
  "atk-s0508a12:4_3": "Atha aññataro umaṅgacoro ārakkhapurisehi anubaddho aggadvāreneva nagarato nikkhamitvā palāyanto attanā",
  "atk-s0508a12:4_4": "gahitaṁ ratanabhaṇḍikaṁ sāmaṇerassa patte pakkhipitvā palāyi.",
  "atk-s0508a12:4_5": "Sāmaṇero pattasamīpaṁ upagato.",
  "atk-s0508a12:4_6": "Coraṁ anubandhantā rājapurisā sāmaṇerassa patte bhaṇḍikaṁ disvā,",
  "atk-s0508a12:4_7": "‘‘ayaṁ coro,",
  "atk-s0508a12:4_8": "iminā coriyaṁ kata’’nti sāmaṇeraṁ pacchābāhaṁ bandhitvā vassakārassa brāhmaṇassa dassesuṁ.",
  "atk-s0508a12:4_9": "Vassakāro ca tadā rañño vinicchaye niyutto hutvā chejjabhejjaṁ anusāsati.",
  "atk-s0508a12:4_10": "So ‘‘pubbe mama vacanaṁ nādiyi,",
  "atk-s0508a12:4_11": "suddhapāsaṇḍiyesu pabbajī’’ti ca baddhāghātattā kammaṁ asodhetvāva jīvantameva taṁ sūle uttāsesi.",
  "atk-s0508a12:5_0": "Athassa bhagavā ñāṇaparipākaṁ oloketvā taṁ ṭhānaṁ gantvā vipphurantahatthanakhamaṇimayūkhasambhinnasitābhatāya",
  "atk-s0508a12:5_1": "paggharantajātihiṅgulakasuvaṇṇarasadhāraṁ viya jālāguṇṭhitamudutalunadīghaṅgulihatthaṁ uttarassa sīse ṭhapetvā, ‘‘uttara,",
  "atk-s0508a12:5_2": "idaṁ te purimakammassa phalaṁ uppannaṁ,",
  "atk-s0508a12:5_3": "tattha tayā paccavekkhaṇabalena adhivāsanā kātabbā’’ti vatvā ajjhāsayānurūpaṁ dhammaṁ desesi.",
  "atk-s0508a12:5_4": "Uttaro amatābhisekasadisena satthu hatthasamphassena sañjātappasādasomanassatāya uḷāraṁ pītipāmojjaṁ",
  "atk-s0508a12:5_5": "paṭilabhitvā yathāparicitaṁ vipassanāmaggaṁ samārūḷho ñāṇassa paripākaṁ gatattā satthu ca desanāvilāsena",
  "atk-s0508a12:5_6": "tāvadeva maggapaṭipāṭiyā sabbakilese khepetvā chaḷabhiñño ahosi.",
  "atk-s0508a12:5_7": "Tena vuttaṁ apadāne (apa.",
  "atk-s0508a12:5_8": "thera 2.56.55-92) –",
  "atk-s0508a12:6_0": "‘‘Sumedho nāma sambuddho, bāttiṁsavaralakkhaṇo;",
  "atk-s0508a12:7_0": "Vivekakāmo bhagavā, himavantamupāgami.",
  "atk-s0508a12:8_0": "‘‘Ajjhogāhetvā himavantaṁ, aggo kāruṇiko muni;",
  "atk-s0508a12:9_0": "Pallaṅkaṁ ābhujitvāna, nisīdi parisuttamo.",
  "atk-s0508a12:10_0": "‘‘Vijjādharo tadā āsiṁ, antalikkhacaro ahaṁ;",
  "atk-s0508a12:11_0": "Tisūlaṁ sugataṁ gayha, gacchāmi ambare tadā.",
  "atk-s0508a12:12_0": "‘‘Pabbatagge yathā aggi, puṇṇamāyeva candimā;",
  "atk-s0508a12:13_0": "Vanaṁ obhāsate buddho, sālarājāva phullito.",
  "atk-s0508a12:14_0": "‘‘Vanaggā nikkhamitvāna, buddharaṁsībhidhāvare;",
  "atk-s0508a12:15_0": "Naḷaggivaṇṇasaṅkāsā, disvā cittaṁ pasādayiṁ.",
  "atk-s0508a12:16_0": "‘‘Vicinaṁ addasaṁ pupphaṁ, kaṇikāraṁ devagandhikaṁ;",
  "atk-s0508a12:17_0": "Tīṇi pupphāni ādāya, buddhaseṭṭhamapūjayiṁ.",
  "atk-s0508a12:18_0": "‘‘Buddhassa ānubhāvena, tīṇi pupphāni me tadā;",
  "atk-s0508a12:19_0": "Uddhaṁvaṇṭā adhopattā, chāyaṁ kubbanti satthuno.",
  "atk-s0508a12:20_0": "‘‘Tena kammena sukatena, cetanāpaṇidhīhi ca;",
  "atk-s0508a12:21_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:22_0": "‘‘Tattha me sukataṁ byamhaṁ, kaṇikārīti ñāyati;",
  "atk-s0508a12:23_0": "Saṭṭhiyojanamubbedhaṁ, tiṁsayojanavitthataṁ.",
  "atk-s0508a12:24_0": "‘‘Sahassakaṇḍaṁ satabheṇḍu, dhajālu haritāmayaṁ;",
  "atk-s0508a12:25_0": "Satasahassaniyyūhā, byamhe pātubhaviṁsu me.",
  "atk-s0508a12:26_0": "‘‘Soṇṇamayā maṇimayā, lohitaṅkamayāpi ca;",
  "atk-s0508a12:27_0": "Phalikāpi ca pallaṅkā, yenicchakā yadicchakā.",
  "atk-s0508a12:28_0": "‘‘Mahārahañca sayanaṁ, tūlikā vikatīyutaṁ;",
  "atk-s0508a12:29_0": "Uddhalomiñca ekantaṁ, bimbohanasamāyutaṁ.",
  "atk-s0508a12:30_0": "‘‘Bhavanā nikkhamitvāna, caranto devacārikaṁ;",
  "atk-s0508a12:31_0": "Yathā icchāmi gamanaṁ, devasaṅghapurakkhato.",
  "atk-s0508a12:32_0": "‘‘Pupphassa heṭṭhā tiṭṭhāmi, uparicchadanaṁ mama;",
  "atk-s0508a12:33_0": "Samantā yojanasataṁ, kaṇikārehi chāditaṁ.",
  "atk-s0508a12:34_0": "‘‘Saṭṭhitūriyasahassāni, sāyaṁ pātaṁ upaṭṭhahuṁ;",
  "atk-s0508a12:35_0": "Parivārenti maṁ niccaṁ, rattindivamatanditā.",
  "atk-s0508a12:36_0": "‘‘Tattha naccehi gītehi, tāḷehi vāditehi ca;",
  "atk-s0508a12:37_0": "Ramāmi khiḍḍā ratiyā, modāmi kāmakāmahaṁ.",
  "atk-s0508a12:38_0": "‘‘Tattha bhutvā pivitvā ca, modāmi tidase tadā;",
  "atk-s0508a12:39_0": "Nārīgaṇehi sahito, modāmi byamhamuttame.",
  "atk-s0508a12:40_0": "‘‘Satānaṁ pañcakkhattuñca, devarajjamakārayiṁ;",
  "atk-s0508a12:41_0": "Satānaṁ tīṇikkhattuñca, cakkavattī ahosahaṁ;",
  "atk-s0508a12:42_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:43_0": "‘‘Bhave bhave saṁsaranto, mahābhogaṁ labhāmahaṁ;",
  "atk-s0508a12:44_0": "Bhoge me ūnatā natthi, buddhapūjāyidaṁ phalaṁ.",
  "atk-s0508a12:45_0": "‘‘Duve bhave saṁsarāmi, devatte atha mānuse;",
  "atk-s0508a12:46_0": "Aññaṁ gatiṁ na jānāmi, buddhapūjāyidaṁ phalaṁ.",
  "atk-s0508a12:47_0": "‘‘Duve kule pajāyāmi, khattiye cāpi brāhmaṇe;",
  "atk-s0508a12:48_0": "Nīce kule na jānāmi, buddhapūjāyidaṁ phalaṁ.",
  "atk-s0508a12:49_0": "‘‘Hatthiyānaṁ assayānaṁ, sivikaṁ sandamānikaṁ;",
  "atk-s0508a12:50_0": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:51_0": "‘‘Dāsīgaṇaṁ dāsagaṇaṁ, nāriyo samalaṅkatā;",
  "atk-s0508a12:52_0": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:53_0": "‘‘Koseyyakambaliyāni , khomakappāsikāni ca;",
  "atk-s0508a12:54_0": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:55_0": "‘‘Navavatthaṁ navaphalaṁ, navaggarasabhojanaṁ;",
  "atk-s0508a12:56_0": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:57_0": "‘‘Imaṁ khāda imaṁ bhuñja, imamhi sayane saya;",
  "atk-s0508a12:58_0": "Labhāmi sabbamevetaṁ, buddhapūjāyidaṁ phalaṁ.",
  "atk-s0508a12:59_0": "‘‘Sabbattha pūjito homi, yaso accuggato mama;",
  "atk-s0508a12:60_0": "Mahāpakkho sadā homi, abhejjapariso sadā;",
  "atk-s0508a12:61_0": "Ñātīnaṁ uttamo homi, buddhapūjāyidaṁ phalaṁ.",
  "atk-s0508a12:62_0": "‘‘Sītaṁ uṇhaṁ na jānāmi, pariḷāho na vijjati;",
  "atk-s0508a12:63_0": "Atho cetasikaṁ dukkhaṁ, hadaye me na vijjati.",
  "atk-s0508a12:64_0": "‘‘Suvaṇṇavaṇṇo hutvāna, saṁsarāmi bhavābhave;",
  "atk-s0508a12:65_0": "Vevaṇṇiyaṁ na jānāmi, buddhapūjāyidaṁ phalaṁ.",
  "atk-s0508a12:66_0": "‘‘Devalokā cavitvāna, sukkamūlena codito;",
  "atk-s0508a12:67_0": "Sāvatthiyaṁ pure jāto, mahāsāle suaḍḍhake.",
  "atk-s0508a12:68_0": "‘‘Pañca kāmaguṇe hitvā, pabbajiṁ anagāriyaṁ;",
  "atk-s0508a12:69_0": "Jātiyā sattavassohaṁ, arahattamapāpuṇiṁ.",
  "atk-s0508a12:70_0": "‘‘Upasampādayī buddho, guṇamaññāya cakkhumā;",
  "atk-s0508a12:71_0": "Taruṇo pūjanīyohaṁ, buddhapūjāyidaṁ phalaṁ.",
  "atk-s0508a12:72_0": "‘‘Dibbacakkhu visuddhaṁ me, samādhikusalo ahaṁ;",
  "atk-s0508a12:73_0": "Abhiññāpāramippatto, buddhapūjāyidaṁ phalaṁ.",
  "atk-s0508a12:74_0": "‘‘Paṭisambhidā anuppatto, iddhipādesu kovido;",
  "atk-s0508a12:75_0": "Dhammesu pāramippatto, buddhapūjāyidaṁ phalaṁ.",
  "atk-s0508a12:76_0": "‘‘Tiṁsakappasahassamhi, yaṁ buddhamabhipūjayiṁ;",
  "atk-s0508a12:77_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:78_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:79_0": "Chaḷabhiñño puna hutvā sūlato uṭṭhahitvā parānuddayāya ākāse ṭhatvā pāṭihāriyaṁ dassesi.",
  "atk-s0508a12:79_1": "Mahājano acchariyabbhutacittajāto ahosi.",
  "atk-s0508a12:79_2": "Tāvadevassa vaṇo saṁrūḷhi,",
  "atk-s0508a12:79_3": "so bhikkhūhi, ‘‘āvuso,",
  "atk-s0508a12:79_4": "tādisaṁ dukkhaṁ anubhavanto kathaṁ tvaṁ vipassanaṁ anuyuñjituṁ asakkhī’’ti puṭṭho,",
  "atk-s0508a12:79_5": "‘‘pageva me, āvuso,",
  "atk-s0508a12:79_6": "saṁsāre ādīnavo,",
  "atk-s0508a12:79_7": "saṅkhārānañca sabhāvo sudiṭṭho,",
  "atk-s0508a12:79_8": "evāhaṁ tādisaṁ dukkhaṁ anubhavantopi asakkhiṁ vipassanaṁ vaḍḍhetvā visesaṁ adhigantu’’nti dassento –",
  "atk-s0508a12:80_0": "121.",
  "atk-s0508a12:81_0": " ‘‘Natthi koci bhavo nicco, saṅkhārā vāpi sassatā;",
  "atk-s0508a12:82_0": "Uppajjanti ca te khandhā, cavanti aparāparaṁ.",
  "atk-s0508a12:83_0": "122.",
  "atk-s0508a12:84_0": " ‘‘Etamādīnavaṁ ñatvā, bhavenamhi anatthiko;",
  "atk-s0508a12:85_0": "Nissaṭo sabbakāmehi, patto me āsavakkhayo’’ti. –",
  "atk-s0508a12:86_0": "Imaṁ gāthādvayaṁ abhāsi.",
  "atk-s0508a12:87_0": "Tattha natthi koci bhavo niccoti kammabhavo upapattibhavo kāmabhavo rūpabhavo arūpabhavo saññībhavo asaññībhavo",
  "atk-s0508a12:87_1": "nevasaññīnāsaññībhavo ekavokārabhavo catuvokārabhavo pañcavokārabhavoti evaṁbhedo,",
  "atk-s0508a12:87_2": "tatthāpi hīno majjhimo ukkaṭṭho dīghāyuko sukhabahulo vomissasukhadukkhoti evaṁvibhāgo yokoci nicco dhuvo",
  "atk-s0508a12:87_3": "thiro apalokiyadhammo natthi taṁ taṁ kāraṇaṁ paṭicca samuppannattā.",
  "atk-s0508a12:87_4": "Yasmā ca etadevaṁ,",
  "atk-s0508a12:87_5": "tasmā saṅkhārā vāpi sassatā natthīti yojanā.",
  "atk-s0508a12:87_6": "Paccayehi saṅkhatattā ‘‘saṅkhārā’’ti laddhanāme hi pañcakkhandhe upādāya bhavasamaññāya saṅkhārāva hutvā",
  "atk-s0508a12:87_7": "sambhūtā jarāmaraṇena ca vipariṇamantīti asassatā vipariṇāmadhammā.",
  "atk-s0508a12:87_8": "Tathā hi te ‘‘saṅkhārā’’ti vuccanti.",
  "atk-s0508a12:87_9": "Tenāha uppajjanti ca te khandhā,",
  "atk-s0508a12:87_10": "cavanti aparāparanti.",
  "atk-s0508a12:87_11": "Te bhavapariyāyena saṅkhārapariyāyena ca vuttā pañcakkhandhā yathāpaccayaṁ aparāparaṁ uppajjanti,",
  "atk-s0508a12:87_12": "uppannā ca jarāya paripīḷitā hutvā cavanti paribhijjantīti attho.",
  "atk-s0508a12:87_13": "Etena ‘‘bhavo,",
  "atk-s0508a12:87_14": "saṅkhārā’’ti ca laddhavohārā pañcakkhandhā udayabbayasabhāvāti dasseti.",
  "atk-s0508a12:87_15": "Yasmā tilakkhaṇaṁ āropetvā saṅkhāre sammasantassa tayopi bhavā ādittaṁ viya saṅkhate ādīnavaṁ dosaṁ pageva",
  "atk-s0508a12:87_16": "vipassanāpaññāya jānitvā aniccalakkhaṇehi diṭṭhā saṅkhārā dukkhānattā vibhūtatarā upaṭṭhahanti,",
  "atk-s0508a12:87_17": "tenāha bhagavā –",
  "atk-s0508a12:87_18": "‘‘yadaniccaṁ taṁ dukkhaṁ,",
  "atk-s0508a12:87_19": "yaṁ dukkhaṁ tadanattā’’ti (saṁ. ni. 3.15).",
  "atk-s0508a12:88_0": "Yasmā tilakkhaṇaṁ āropetvā saṅkhāre sammasantassa tayopi bhavā ādittaṁ viya agāraṁ sappaṭibhayā upaṭṭhahanti,",
  "atk-s0508a12:88_1": "tasmā āha ‘‘bhavenamhi anatthiko’’ti.",
  "atk-s0508a12:88_2": "Evaṁ pana sabbaso bhavehi vinivattiyamānassa kāmesu apekkhāya lesopi na sambhavatiyeva,",
  "atk-s0508a12:88_3": "tenāha ‘‘nissaṭo sabbakāmehī’’ti,",
  "atk-s0508a12:88_4": "amhīti yojanā.",
  "atk-s0508a12:88_5": "Mānusehi viya dibbehipi kāmehi nivattitacittosmīti attho.",
  "atk-s0508a12:88_6": "Patto me āsavakkhayoti yasmā evaṁ suparimajjitasaṅkhāro bhavesu suparidiṭṭhādīnavo kāmesu ca anāsattamānaso",
  "atk-s0508a12:88_7": "tasmā sūlamatthake nisinnenāpi me mayā patto adhigato āsavakkhayo nibbānaṁ arahattañcāti.",
  "atk-s0508a12:88_8": "Aññehi ca sabrahmacārīhi appattamānasehi tadadhigamāya ussāho karaṇīyoti bhikkhūnaṁ ovādamadāsi.",
  "atk-s0508a12:89_0": "Uttarattheragāthāvaṇṇanā niṭṭhitā.",
  "atk-s0508a12:90_0": "2. Piṇḍolabhāradvājattheragāthāvaṇṇanā",
  "atk-s0508a12:91_0": "Nayidaṁanayenātiādikā āyasmato piṇḍolabhāradvājattherassa gāthā.",
  "atk-s0508a12:91_1": "Kā uppatti?",
  "atk-s0508a12:91_2": "Ayaṁ kira padumuttarassa bhagavato kāle sīhayoniyaṁ nibbattitvā pabbataguhāyaṁ viharati.",
  "atk-s0508a12:91_3": "Bhagavā tassa anuggahaṁ kātuṁ gocarāya pakkantakāle sayanaguhaṁ pavisitvā nirodhaṁ samāpajjitvā nisīdi.",
  "atk-s0508a12:91_4": "Sīho gocaraṁ gahetvā nivatto guhādvāre bhagavantaṁ disvā haṭṭhatuṭṭho jalajathalajapupphehi pūjaṁ katvā",
  "atk-s0508a12:91_5": "cittaṁ pasādento bhagavato ārakkhatthāya araññe vāḷamige apanetuṁ tīsu velāsu sīhanādaṁ nadanto buddhagatāya",
  "atk-s0508a12:91_6": "satiyā aṭṭhāsi.",
  "atk-s0508a12:91_7": "Yathā paṭhamadivasaṁ,",
  "atk-s0508a12:91_8": "evaṁ sattāhaṁ pūjesi.",
  "atk-s0508a12:91_9": "Bhagavā sattāhaccayena nirodhā vuṭṭhahitvā ‘‘vattissati imassa ettako upanissayo’’ti tassa passantasseva ākāsaṁ pakkhanditvā vihārameva gato.",
  "atk-s0508a12:91_10": "Sīho pālileyyakahatthī viya buddhaviyogadukkhaṁ adhivāsetuṁ asakkonto kālaṁ katvā haṁsavatīnagare mahābhogakule",
  "atk-s0508a12:91_11": "nibbattitvā vayappatto nagaravāsīhi saddhiṁ vihāraṁ gato dhammadesanaṁ sutvā sattāhaṁ mahādānaṁ pavattetvā",
  "atk-s0508a12:91_12": "yāvajīvaṁ puññāni katvā aparāparaṁ devamanussesu saṁsaranto amhākaṁ bhagavato kāle kosambiyaṁ rañño utenassa",
  "atk-s0508a12:91_13": "purohitaputto hutvā nibbatti bhāradvājo nāma nāmena.",
  "atk-s0508a12:91_14": "So vayappatto tayo vede uggahetvā pañca māṇavakasatāni mante vācento mahagghasabhāvena ananurūpācārattā",
  "atk-s0508a12:91_15": "tehi pariccajjanto rājagahaṁ gantvā bhagavato bhikkhusaṅghassa ca lābhasakkāraṁ disvā sāsane pabbajitvā",
  "atk-s0508a12:91_16": "bhojane amattaññū hutvā vicaranto satthārā upāyena mattaññutāya patiṭṭhāpito vipassanaṁ paṭṭhapetvā nacirasseva",
  "atk-s0508a12:91_17": "chaḷabhiñño ahosi.",
  "atk-s0508a12:91_18": "Tena vuttaṁ apadāne (apa.",
  "atk-s0508a12:91_19": "thera 2.50.104-109) –",
  "atk-s0508a12:92_0": "‘‘Migaluddo pure āsiṁ, vipine vicaraṁ tadā;",
  "atk-s0508a12:93_0": "Addasaṁ virajaṁ buddhaṁ, sabbadhammāna pāraguṁ.",
  "atk-s0508a12:94_0": "‘‘Piyālaphalamādāya, buddhaseṭṭhassadāsahaṁ;",
  "atk-s0508a12:95_0": "Puññakkhettassa vīrassa, pasanno sehi pāṇibhi.",
  "atk-s0508a12:96_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:97_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:98_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:99_0": "Chaḷabhiñño pana hutvā ‘‘bhagavato sammukhā yaṁ sāvakehi pattabbaṁ,",
  "atk-s0508a12:99_1": "taṁ mayā patta’’nti,",
  "atk-s0508a12:99_2": "bhikkhusaṅghe ca ‘‘yassa magge vā phale vā kaṅkhā atthi,",
  "atk-s0508a12:99_3": "so maṁ pucchatū’’ti sīhanādaṁ nadi.",
  "atk-s0508a12:99_4": "Tena taṁ bhagavā,",
  "atk-s0508a12:99_5": "‘‘etadaggaṁ,",
  "atk-s0508a12:99_6": "bhikkhave,",
  "atk-s0508a12:99_7": "mama sāvakānaṁ bhikkhūnaṁ sīhanādikānaṁ yadidaṁ piṇḍolabhāradvājo’’ti (a. ni. 1.188,",
  "atk-s0508a12:99_8": "195) etadagge ṭhapesi.",
  "atk-s0508a12:99_9": "So ekadivasaṁ attano santikaṁ upagataṁ gihikāle sahāyabhūtaṁ macchariṁ micchādiṭṭhibrāhmaṇaṁ anukampamāno",
  "atk-s0508a12:99_10": "tassa dānakathaṁ kathetvā tena ca ‘‘ayaṁ mama dhanaṁ vināsetukāmo’’ti bhakuṭiṁ katvāpi ‘‘tuyhaṁ ekabhattaṁ",
  "atk-s0508a12:99_11": "demī’’ti vutte,",
  "atk-s0508a12:99_12": "‘‘taṁ saṅghassa dehi mā mayha’’nti saṅghassa pariṇāmesi.",
  "atk-s0508a12:99_13": "Puna brāhmaṇena ‘‘ayaṁ maṁ bahūnaṁ dāpetukāmo’’ti appaccaye pakāsite dutiyadivasaṁ dhammasenāpatinā saṅghagatāya",
  "atk-s0508a12:99_14": "dakkhiṇāya mahapphalabhāvappakāsanena taṁ pasādetvā,",
  "atk-s0508a12:99_15": "‘‘ayaṁ brāhmaṇo ‘āhāragedhena maṁ dāne nīyojesī’ti maññati,",
  "atk-s0508a12:99_16": "āhārassa pana mayā sabbaso pariññātabhāvaṁ na jānāti,",
  "atk-s0508a12:99_17": "handa naṁ jānāpemī’’ti –",
  "atk-s0508a12:100_0": "123.",
  "atk-s0508a12:101_0": " ‘‘Nayidaṁ anayena jīvitaṁ, nāhāro hadayassa santiko;",
  "atk-s0508a12:102_0": "Āhāraṭṭhitiko samussayo, iti disvāna carāmi esanaṁ.",
  "atk-s0508a12:103_0": "124.",
  "atk-s0508a12:104_0": " ‘‘Paṅkoti hi naṁ avedayuṁ, yāyaṁ vandanapūjanā kulesu;",
  "atk-s0508a12:105_0": "Sukhumaṁ sallaṁ durubbahaṁ, sakkāro kāpurisena dujjaho’’ti. –",
  "atk-s0508a12:106_0": "Gāthādvayaṁ abhāsi.",
  "atk-s0508a12:107_0": "Tattha nayidaṁ anayena jīvitanti idaṁ mama jīvitaṁ anayena añāyena veḷudānapupphadānādianesanāya na hoti jīvitanikantiyā abhāvato.",
  "atk-s0508a12:107_1": "Nāhāro hadayassa santikoti āhāro ca āhariyamāno maggaphalañāṇaṁ viya hadayassa cittassa santikaro na hoti,",
  "atk-s0508a12:107_2": "kevalaṁ pana sajjukaṁ khudāpaṭighātamattaṁ karotīti adhippāyo.",
  "atk-s0508a12:107_3": "Atha vā nāhāro hadayassa santikoti āhāro rasataṇhāvatthu me hadayassa santiko āsatto na hoti rasataṇhāya eva abhāvato.",
  "atk-s0508a12:107_4": "‘‘Santike’’tipi paṭhanti.",
  "atk-s0508a12:107_5": "Yo hi āhāragiddho lābhasakkārappasuto vicarati,",
  "atk-s0508a12:107_6": "tassa āhāro hadayassa santike nāma abhiṇhaṁ manasikātabbato.",
  "atk-s0508a12:107_7": "Yo pana pariññātāhāro,",
  "atk-s0508a12:107_8": "so tattha pahīnacchandarāgo,",
  "atk-s0508a12:107_9": "na tassāhāro hadayassa santike nāma –",
  "atk-s0508a12:107_10": "‘‘kathaṁ nu kho labheyya’’ntiādimanasikaraṇasseva abhāvato.",
  "atk-s0508a12:107_11": "Yadi hi jīvitanikanti āhārarasataṇhā ca natthi,",
  "atk-s0508a12:107_12": "atha kasmā piṇḍāya carasīti anuyogaṁ manasi katvā āha ‘‘āhāraṭṭhitiko samussayo,",
  "atk-s0508a12:107_13": "iti disvāna carāmi esana’’nti.",
  "atk-s0508a12:107_14": "Āhāro bhojanaṁ ṭhiti ṭhānaṁ paccayo etassāti āhāraṭṭhitiko.",
  "atk-s0508a12:107_15": "‘‘Āhārapaṭibaddhavuttiko samussayo kāyo’’iti disvāna evaṁ ñatvā imamatthaṁ buddhiyaṁ ṭhapetvā carāmi esanaṁ,",
  "atk-s0508a12:107_16": "bhikkhāpariyesanaṁ karomīti attho.",
  "atk-s0508a12:108_0": "Paccayanimittaṁ kulāni upasaṅkamanto tattha vandanapūjanāhi lābhasakkārehi ca bajjhatīti evaṁ mādisesu",
  "atk-s0508a12:108_1": "na cintetabbanti dassento ‘‘paṅko’’tigāthaṁ abhāsi.",
  "atk-s0508a12:108_2": "Tassattho –",
  "atk-s0508a12:108_3": "yā ayaṁ paccayanimittaṁ upagatānaṁ pabbajitānaṁ kulesu gehavāsīsu pavattissati guṇasambhāvanā pūjanā ca,",
  "atk-s0508a12:108_4": "yasmā taṁ abhāvitattānaṁ osīdāpanaṭṭhena malīnabhāvakaraṇena ca paṅko kaddamoti buddhādayo avedayuṁ abbhaññāsuṁ pavedesuṁ vā,",
  "atk-s0508a12:108_5": "tasmā sā sappurisānaṁ bandhāya na hoti sakkārāsāya pageva pahīnattā.",
  "atk-s0508a12:108_6": "Asappurisassa pana sakkārāsā duviññeyyasabhāvatāya pīḷājananato anto tudanato uddharituṁ asakkuṇeyyato ca sukhumaṁ sallaṁ durubbahaṁ.",
  "atk-s0508a12:108_7": "Tato eva tena sakkāro kāpurisena dujjaho durubbaheyyo tassa pahānapaṭipattiyā appaṭipajjanato,",
  "atk-s0508a12:108_8": "sakkārāsāpahānena pahīno hotīti.",
  "atk-s0508a12:108_9": "Taṁ sutvā brāhmaṇo there abhippasanno ahosi.",
  "atk-s0508a12:109_0": "Piṇḍolabhāradvājattheragāthāvaṇṇanā niṭṭhitā.",
  "atk-s0508a12:110_0": "3. Valliyattheragāthāvaṇṇanā",
  "atk-s0508a12:111_0": "Makkaṭo pañcadvārāyantiādikā āyasmato valliyattherassa gāthā.",
  "atk-s0508a12:111_1": "Kā uppatti?",
  "atk-s0508a12:111_2": "Ayampi purimabuddhesu katādhikāro tattha tattha bhave puññāni upacinanto ito ekatiṁse kappe kulagehe",
  "atk-s0508a12:111_3": "nibbattitvā viññutaṁ patto ekadivasaṁ kenacideva karaṇīyena araññaṁ gato tattha nāradaṁ nāma paccekasambuddhaṁ",
  "atk-s0508a12:111_4": "rukkhamūle vasantaṁ disvā pasannamānaso naḷehi sālaṁ katvā tiṇehi chādetvā adāsi.",
  "atk-s0508a12:111_5": "Caṅkamanaṭṭhānañcassa sodhetvā vālukā okiritvā adāsi.",
  "atk-s0508a12:111_6": "So tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇamahāsālassa putto hutvā nibbatti,",
  "atk-s0508a12:111_7": "valliyotissa nāmaṁ ahosi.",
  "atk-s0508a12:111_8": "So vayappatto yobbanamanuppatto indriyavasiko hutvā vicaranto kalyāṇamittasaṁsaggena bhagavantaṁ upasaṅkamitvā",
  "atk-s0508a12:111_9": "dhammaṁ sutvā paṭiladdhasaddho pabbajitvā vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:111_10": "Tena vuttaṁ apadāne (apa.",
  "atk-s0508a12:111_11": "thera 2.50.93-103) –",
  "atk-s0508a12:112_0": "‘‘Himavantassāvidūre, hārito nāma pabbato;",
  "atk-s0508a12:113_0": "Sayambhū nārado nāma, rukkhamūle vasī tadā.",
  "atk-s0508a12:114_0": "‘‘Naḷāgāraṁ karitvāna, tiṇena chādayiṁ ahaṁ;",
  "atk-s0508a12:115_0": "Caṅkamaṁ sodhayitvāna, sayambhussa adāsahaṁ.",
  "atk-s0508a12:116_0": "‘‘Tena kammena sukatena, cetanāpaṇidhīhi ca;",
  "atk-s0508a12:117_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:118_0": "‘‘Tattha me sukataṁ byamhaṁ, naḷakuṭikanimmitaṁ;",
  "atk-s0508a12:119_0": "Saṭṭhiyojanamubbedhaṁ, tiṁsayojanavitthataṁ.",
  "atk-s0508a12:120_0": "‘‘Catuddasesu kappesu, devaloke ramiṁ ahaṁ;",
  "atk-s0508a12:121_0": "Ekasattatikkhattuñca, devarajjamakārayiṁ.",
  "atk-s0508a12:122_0": "‘‘Catuttiṁsatikkhattuñca, cakkavattī ahosahaṁ;",
  "atk-s0508a12:123_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:124_0": "‘‘Dhammapāsādamāruyha, sabbākāravarūpamaṁ;",
  "atk-s0508a12:125_0": "Yadicchakāhaṁ vihare, sakyaputtassa sāsane.",
  "atk-s0508a12:126_0": "‘‘Ekatiṁse ito kappe, yaṁ kammamakariṁ tadā;",
  "atk-s0508a12:127_0": "Duggatiṁ nābhijānāmi, naḷakuṭiyidaṁ phalaṁ.",
  "atk-s0508a12:128_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:129_0": "Arahattaṁ pana patvā puthujjanakāle attano cittassa rūpādiārammaṇesu yathākāmappavattiyā,",
  "atk-s0508a12:129_1": "idāni ariyamaggena niggahitabhāvassa ca vibhāvanena aññaṁ byākaronto –",
  "atk-s0508a12:130_0": "125.",
  "atk-s0508a12:131_0": " ‘‘Makkaṭo pañcadvārāyaṁ, kuṭikāyaṁ pasakkiya;",
  "atk-s0508a12:132_0": "Dvārena anupariyeti, ghaṭṭayanto muhuṁ muhuṁ.",
  "atk-s0508a12:133_0": "126.",
  "atk-s0508a12:134_0": " ‘‘Tiṭṭha makkaṭa mā dhāvi, na hi te taṁ yathā pure;",
  "atk-s0508a12:135_0": "Niggahītosi paññāya, neva dūraṁ gamissasī’’ti. – gāthādvayaṁ abhāsi;",
  "atk-s0508a12:136_0": "Tattha ghaṭṭayantoti attano lolabhāvena rukkhassa aññaṁ sākhaṁ muñcitvā aññassa gahaṇena anekavāraṁ tattha",
  "atk-s0508a12:136_1": "rukkhaṁ cālento phalūpabhogamakkaṭo viya tena tena cakkhādidvārena rūpādiārammaṇesu aññaṁ muñcitvā aññaṁ",
  "atk-s0508a12:136_2": "gaṇhanto cittasantānassa samādānavasena niccalaṁ ṭhātuṁ appadānena abhikkhaṇaṁ ghaṭṭayanto cālento tasmiṁyeva",
  "atk-s0508a12:136_3": "rūpādiārammaṇe anuparivattati yathākāmaṁ vicarati.",
  "atk-s0508a12:136_4": "Vattamānasamīpatāya cettha vattamānavacanaṁ.",
  "atk-s0508a12:136_5": "Evaṁ anupariyanto ca tiṭṭha, makkaṭa,",
  "atk-s0508a12:136_6": "mā dhāvi tvaṁ,",
  "atk-s0508a12:136_7": "cittamakkaṭa,",
  "atk-s0508a12:136_8": "idāni tiṭṭha mā dhāvi,",
  "atk-s0508a12:136_9": "ito paṭṭhāya te dhāvituṁ na sakkā,",
  "atk-s0508a12:136_10": "tasmā na hi te taṁ yathā pūre yasmā taṁ attabhāvagehaṁ pubbe viya na te sevitaṁ pihitadvārabhāvato,",
  "atk-s0508a12:136_11": "kiñca niggahītosi paññāya sayañca idāni maggapaññāya kilesābhisaṅkhārasaṅkhātānaṁ pādānaṁ chedanena accantikaṁ niggahaṁ pattosi,",
  "atk-s0508a12:136_12": "tasmā neva dūraṁ gamissasi ito attabhāvato dūraṁ dutiyādiattabhāvaṁ neva gamissasi yāvacarimakacittaṁ eva te gamananti dasseti.",
  "atk-s0508a12:136_13": "‘‘Neto dūra’’ntipi pāṭho,",
  "atk-s0508a12:136_14": "so evattho.",
  "atk-s0508a12:137_0": "Valliyattheragāthāvaṇṇanā niṭṭhitā.",
  "atk-s0508a12:138_0": "4. Gaṅgātīriyattheragāthāvaṇṇanā",
  "atk-s0508a12:139_0": "Tiṇṇaṁ me tālapattānantiādikā āyasmato gaṅgātīriyattherassa gāthā.",
  "atk-s0508a12:139_1": "Kā uppatti?",
  "atk-s0508a12:139_2": "Ayaṁ kira padumuttarassa bhagavato kāle kulagehe nibbattitvā viññutaṁ patto sāsane abhippasanno hutvā bhikkhusaṅghassa pānīyamadāsi.",
  "atk-s0508a12:139_3": "So tena puññakammena devaloke nibbattitvā aparāparaṁ puññāni katvā devamanussesu saṁsaranto imasmiṁ buddhuppāde",
  "atk-s0508a12:139_4": "sāvatthiyaṁ aññatarassa gahapatissa putto hutvā nibbatti,",
  "atk-s0508a12:139_5": "‘‘datto’’tissa nāmaṁ ahosi.",
  "atk-s0508a12:139_6": "So vayappatto gharāvāsaṁ vasanto agamanīyaṭṭhānabhāvaṁ ajānitvā vītikkamaṁ katvā puna agamanīyaṭṭhānabhāvaṁ",
  "atk-s0508a12:139_7": "ñatvā saṁvegajāto pabbajitvā taṁ kammaṁ jigucchitvā lūkhapaṭipattiṁ anutiṭṭhanto paṁsukūlacīvaraṁ chavasittasadisaṁ",
  "atk-s0508a12:139_8": "mattikāpattañca gahetvā gaṅgātīre tīhi tālapattehi kuṭikaṁ katvā vihāsi,",
  "atk-s0508a12:139_9": "tenevassa gaṅgātīriyoti samaññā ahosi.",
  "atk-s0508a12:139_10": "So ‘‘arahattaṁ appatvā na kenaci sallapissāmī’’ti cittaṁ adhiṭṭhāya paṭhamaṁ saṁvaccharaṁ tuṇhībhūto vacībhedaṁ akarontova vihāsi.",
  "atk-s0508a12:139_11": "Dutiye saṁvacchare gocaragāme aññatarāya itthiyā ‘‘mūgo nu kho no’’ti vīmaṁsitukāmāya patte khīraṁ āsiñcantiyā hatthavihāre katepi okirite, ‘‘alaṁ,",
  "atk-s0508a12:139_12": "bhaginī’’ti vācaṁ nicchari.",
  "atk-s0508a12:139_13": "Tatiye pana saṁvacchare antaravasseva ghaṭayanto vāyamanto arahattaṁ pāpuṇi,",
  "atk-s0508a12:139_14": "tena vuttaṁ apadāne (apa.",
  "atk-s0508a12:139_15": "thera 2.50.51-56) –",
  "atk-s0508a12:140_0": "‘‘Padumuttarabuddhassa , bhikkhusaṅghe anuttare;",
  "atk-s0508a12:141_0": "Pasannacitto sumano, pānīghaṭamapūrayiṁ.",
  "atk-s0508a12:142_0": "‘‘Pabbatagge dumagge vā, ākāse vātha bhūmiyaṁ;",
  "atk-s0508a12:143_0": "Yadā pānīyamicchāmi, khippaṁ nibbattate mama.",
  "atk-s0508a12:144_0": "‘‘Satasahassito kappe, yaṁ dānamadadiṁ tadā;",
  "atk-s0508a12:145_0": "Duggatiṁ nābhijānāmi, dakadānassidaṁ phalaṁ.",
  "atk-s0508a12:146_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:147_0": "Arahā pana hutvā attano pubbabhāgapaṭipattiyā vibhāvanamukhena aññaṁ byākaronto –",
  "atk-s0508a12:148_0": "127.",
  "atk-s0508a12:149_0": " ‘‘Tiṇṇaṁ me tālapattānaṁ, gaṅgātīre kuṭī katā;",
  "atk-s0508a12:150_0": "Chavasittova me patto, paṁsukūlañca cīvaraṁ.",
  "atk-s0508a12:151_0": "128.",
  "atk-s0508a12:152_0": " ‘‘Dvinnaṁ antaravassānaṁ, ekā vācā me bhāsitā;",
  "atk-s0508a12:153_0": "Tatiye antaravassamhi, tamokhandho padālito’’ti. – gāthādvayaṁ abhāsi;",
  "atk-s0508a12:154_0": "Tattha tiṇṇaṁ me tālapattānaṁ,",
  "atk-s0508a12:154_1": "gaṅgātīre kuṭī katāti tālarukkhato pahitehi tīhi tālapaṇṇehi mayhaṁ vassanapariharaṇatthaṁ gaṅgāya nadiyā tīre kuṭikā katā.",
  "atk-s0508a12:154_2": "Tena attano senāsanasantosaṁ dasseti.",
  "atk-s0508a12:154_3": "Vuttañhi dhammasenāpatinā –",
  "atk-s0508a12:155_0": "‘‘Pallaṅkena nisinnassa, jaṇṇuke nābhivassati;",
  "atk-s0508a12:156_0": "Alaṁ phāsuvihārāya, pahitattassa bhikkhuno’’ti. (theragā. 985; mi. pa. 6.1.1);",
  "atk-s0508a12:157_0": "‘‘Tālapattīna’’ntipi pāṭho,",
  "atk-s0508a12:157_1": "so evattho.",
  "atk-s0508a12:157_2": "Chavasittova me pattoti mayhaṁ patto chavasittasadiso,",
  "atk-s0508a12:157_3": "matānaṁ khīrasecanakuṇḍasadisoti attho .",
  "atk-s0508a12:157_4": "Paṁsukūlañca cīvaranti cīvarañca me antaramaggasusānādīsu chaḍḍitanantakehi kataṁ paṁsukūlaṁ.",
  "atk-s0508a12:157_5": "Padadvayena parikkhārasantosaṁ dasseti.",
  "atk-s0508a12:158_0": "Dvinnaṁantaravassānanti dvīsu antaravassesu pabbajitato arahattamappattasaṁvaccharesu.",
  "atk-s0508a12:158_1": "Ekā vācā me bhāsitāti ekā, ‘‘alaṁ,",
  "atk-s0508a12:158_2": "bhaginī’’ti khīrapaṭikkhepavācā eva mayā vuttā,",
  "atk-s0508a12:158_3": "añño tattha vacībhedo nāhosi.",
  "atk-s0508a12:158_4": "Tena ukkaṁsagataṁ kāyavacīsaṁyamaṁ dasseti.",
  "atk-s0508a12:158_5": "Tatiye antaravassamhīti tatiyassa saṁvaccharassa abbhantare,",
  "atk-s0508a12:158_6": "tasmiṁ aparipuṇṇeyeva.",
  "atk-s0508a12:158_7": "Tamokhandho padālitoti aggamaggena tamokhandho bhinno,",
  "atk-s0508a12:158_8": "avijjānusayo samucchinnoti attho.",
  "atk-s0508a12:158_9": "Tena tadekaṭṭhatāya sabbakilesānaṁ anavasesappahānaṁ vadati.",
  "atk-s0508a12:159_0": "Gaṅgātīriyattheragāthāvaṇṇanā niṭṭhitā.",
  "atk-s0508a12:160_0": "5. Ajinattheragāthāvaṇṇanā",
  "atk-s0508a12:161_0": "Api ce hoti tevijjotiādikā āyasmato ajinattherassa gāthā.",
  "atk-s0508a12:161_1": "Kā uppatti?",
  "atk-s0508a12:161_2": "Ayampi purimabuddhesu katādhikāro tattha tattha bhave puññāni upacinanto buddhasuññe loke kulagehe nibbattitvā",
  "atk-s0508a12:161_3": "viññutaṁ patto kenacideva karaṇīyena araññaṁ gato tattha sucintitaṁ nāma paccekasambuddhaṁ ābādhena pīḷitaṁ",
  "atk-s0508a12:161_4": "nisinnaṁ disvā upasaṅkamitvā vanditvā bhesajjatthāya pasannamānaso ghatamaṇḍaṁ adāsi.",
  "atk-s0508a12:161_5": "So tena puññakammena devaloke nibbattitvā aparāparaṁ puññāni katvā sugatīsuyeva saṁsaranto imasmiṁ buddhuppāde",
  "atk-s0508a12:161_6": "sāvatthiyaṁ aññatarassa daliddabrāhmaṇassa gehe paṭisandhiṁ gaṇhi.",
  "atk-s0508a12:161_7": "Taṁ vijāyanakāle ajinacammena sampaṭicchiṁsu.",
  "atk-s0508a12:161_8": "Tenassa ajinotveva nāmaṁ akaṁsu.",
  "atk-s0508a12:161_9": "So bhogasaṁvattaniyassa kammassa akatattā daliddakule nibbatto vayappattopi appannapānabhojano hutvā",
  "atk-s0508a12:161_10": "vicaranto jetavanapaṭiggahaṇe buddhānubhāvaṁ disvā paṭiladdhasaddho pabbajitvā vipassanāya kammaṁ karonto",
  "atk-s0508a12:161_11": "nacirasseva chaḷabhiñño ahosi.",
  "atk-s0508a12:161_12": "Tena vuttaṁ apadāne (apa.",
  "atk-s0508a12:161_13": "thera 2.43.78-87) –",
  "atk-s0508a12:162_0": "‘‘Sucintitaṁ bhagavantaṁ, lokajeṭṭhaṁ narāsabhaṁ;",
  "atk-s0508a12:163_0": "Upaviṭṭhaṁ mahāraññaṁ, vātābādhena pīḷitaṁ.",
  "atk-s0508a12:164_0": "‘‘Disvā cittaṁ pasādetvā, ghatamaṇḍamupānayiṁ;",
  "atk-s0508a12:165_0": "Katattā ācitattā ca, gaṅgā bhāgīrathī ayaṁ.",
  "atk-s0508a12:166_0": "‘‘Mahāsamuddā cattāro, ghataṁ sampajjare mama;",
  "atk-s0508a12:167_0": "Ayañca pathavī ghorā, appamāṇā asaṅkhiyā.",
  "atk-s0508a12:168_0": "‘‘Mama saṅkappamaññāya, bhavate madhusakkarā;",
  "atk-s0508a12:169_0": "Cātuddīpā ime rukkhā, pādapā dharaṇīruhā.",
  "atk-s0508a12:170_0": "‘‘Mama saṅkappamaññāya, kapparukkhā bhavanti te;",
  "atk-s0508a12:171_0": "Paññāsakkhattuṁ devindo, devarajjamakārayiṁ.",
  "atk-s0508a12:172_0": "‘‘Ekapaññāsakkhattuñca, cakkavattī ahosahaṁ;",
  "atk-s0508a12:173_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:174_0": "‘‘Catunnavutito kappe, yaṁ dānamadadiṁ tadā;",
  "atk-s0508a12:175_0": "Duggatiṁ nābhijānāmi, ghatamaṇḍassidaṁ phalaṁ.",
  "atk-s0508a12:176_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:177_0": "Arahattaṁ pana patvāpi purimakammanissandena appalābhī appaññātova ahosi.",
  "atk-s0508a12:177_1": "Uddesabhattasalākabhattānipi lāmakāneva pāpuṇanti.",
  "atk-s0508a12:177_2": "Kammaphaleneva ca naṁ puthujjanā bhikkhū sāmaṇerā ca ‘‘appaññāto’’ti avamaññanti.",
  "atk-s0508a12:177_3": "Thero te bhikkhū saṁvejento –",
  "atk-s0508a12:178_0": "129.",
  "atk-s0508a12:179_0": " ‘‘Api ce hoti tevijjo, maccuhāyī anāsavo;",
  "atk-s0508a12:180_0": "Appaññātoti naṁ bālā, avajānanti ajānatā.",
  "atk-s0508a12:181_0": "130.",
  "atk-s0508a12:182_0": " ‘‘Yo ca kho annapānassa, lābhī hotīdha puggalo;",
  "atk-s0508a12:183_0": "Pāpadhammopi ce hoti, so nesaṁ hoti sakkato’’ti. –",
  "atk-s0508a12:184_0": "Gāthādvayaṁ abhāsi.",
  "atk-s0508a12:185_0": "Tattha apīti sambhāvane nipāto.",
  "atk-s0508a12:185_1": "Ceti parikappane.",
  "atk-s0508a12:185_2": "Hotīti bhavati.",
  "atk-s0508a12:185_3": "Tisso vijjā etassāti tevijjo.",
  "atk-s0508a12:185_4": "Maccuṁ pajahatīti maccuhāyī.",
  "atk-s0508a12:185_5": "Kāmāsavādīnaṁ abhāvena anāsavo.",
  "atk-s0508a12:185_6": "Idaṁ vuttaṁ hoti –",
  "atk-s0508a12:185_7": "dibbacakkhuñāṇaṁ pubbenivāsañāṇaṁ āsavakkhayañāṇanti imāsaṁ tissannaṁ vijjānaṁ adhigatattā tevijjo tato",
  "atk-s0508a12:185_8": "eva sabbaso kāmāsavādīnaṁ parikkhīṇattā anāsavo āyatiṁ punabbhavassa aggahaṇato maraṇābhāvena maccuhāyī",
  "atk-s0508a12:185_9": "yadipi hoti,",
  "atk-s0508a12:185_10": "evaṁ santepi appaññātoti naṁ bālā avajānanti yassatthāya kulaputtā sammadeva agārasmā anagāriyaṁ pabbajanti,",
  "atk-s0508a12:185_11": "taṁ sadatthaṁ anupāpuṇitvā ṭhitampi naṁ uttamaṁ purisaṁ ‘‘dhutavādo bahussuto dhammakathiko’’ti uppannalābhassa",
  "atk-s0508a12:185_12": "abhāvato ‘‘na paññāto na pākaṭo’’ti bālā dummedhapuggalā avajānanti, kasmā?",
  "atk-s0508a12:185_13": "Ajānatā ajānanakāraṇā guṇānaṁ ajānanameva tattha kāraṇanti dasseti.",
  "atk-s0508a12:186_0": "Yathā ca guṇānaṁ ajānanato bālā lābhagarutāya sambhāvanīyampi avajānanti,",
  "atk-s0508a12:186_1": "evaṁ guṇānaṁ ajānanato lābhagarutāya evaṁ avajānitabbampi sambhāventīti dassento dutiyaṁ gāthaṁ āha.",
  "atk-s0508a12:186_2": "Tattha yoti aniyamavacanaṁ.",
  "atk-s0508a12:186_3": "Ca-saddo byatireke,",
  "atk-s0508a12:186_4": "tena yathāvuttapuggalato imassa puggalassa vuccamānaṁyeva visesaṁ janeti.",
  "atk-s0508a12:186_5": "Khoti avadhāraṇe.",
  "atk-s0508a12:186_6": "Annapānassāti nidassanamattaṁ.",
  "atk-s0508a12:186_7": "Lābhīti lābhavā.",
  "atk-s0508a12:186_8": "Idhāti imasmiṁ loke.",
  "atk-s0508a12:186_9": "Jarāmaraṇehi tassa tassa sattāvāsassa pūraṇato galanato ca puggalo.",
  "atk-s0508a12:186_10": "Pāpadhammoti lāmakadhammo.",
  "atk-s0508a12:186_11": "Ayañhettha attho –",
  "atk-s0508a12:186_12": "yo pana puggalo cīvarādipaccayamattasseva lābhī hoti,",
  "atk-s0508a12:186_13": "na jhānādīnaṁ,",
  "atk-s0508a12:186_14": "so pāpicchatāya dussīlabhāvena hīnadhammopi samāno idha imasmiṁ loke bālānaṁ lābhagarutāya sakkato garukato hotīti.",
  "atk-s0508a12:187_0": "Ajinattheragāthāvaṇṇanā niṭṭhitā.",
  "atk-s0508a12:188_0": "6. Meḷajinattheragāthāvaṇṇanā",
  "atk-s0508a12:189_0": "Yadāhaṁdhammamassosintiādikā āyasmato meḷajinattherassa gāthā.",
  "atk-s0508a12:189_1": "Kā uppatti?",
  "atk-s0508a12:189_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle kulagehe",
  "atk-s0508a12:189_3": "nibbattitvā viññutaṁ patto ekadivasaṁ bhagavantaṁ piṇḍāya gacchantaṁ disvā pasannamānaso madhuraṁ āmodaphalaṁ adāsi.",
  "atk-s0508a12:189_4": "So tena puññakammena devamanussesu saṁsaranto imasmiṁ buddhuppāde bārāṇasiyaṁ khattiyakule nibbattitvā",
  "atk-s0508a12:189_5": "meḷajinoti laddhanāmo vijjāsippesu nipphattiṁ gato paṇḍito byatto disāsu pākaṭo ahosi.",
  "atk-s0508a12:189_6": "So bhagavati bārāṇasiyaṁ isipatane viharante vihāraṁ gantvā satthāraṁ upasaṅkamitvā dhammaṁ sutvā paṭiladdhasaddho",
  "atk-s0508a12:189_7": "pabbajitvā vipassanaṁ paṭṭhapetvā tadaheva arahattaṁ pāpuṇi.",
  "atk-s0508a12:189_8": "Tena vuttaṁ apadāne (apa.",
  "atk-s0508a12:189_9": "thera 2.51.57-62) –",
  "atk-s0508a12:190_0": "‘‘Sahassaraṁsī bhagavā, sayambhū aparājito;",
  "atk-s0508a12:191_0": "Vivekā vuṭṭhahitvāna, gocarāyābhinikkhami.",
  "atk-s0508a12:192_0": "‘‘Phalahattho ahaṁ disvā, upagacchiṁ narāsabhaṁ;",
  "atk-s0508a12:193_0": "Pasannacitto sumano, avaṭaṁ adadiṁ phalaṁ.",
  "atk-s0508a12:194_0": "‘‘Catunnavutito kappe, yaṁ phalaṁ adadiṁ tadā;",
  "atk-s0508a12:195_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:196_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:197_0": "Arahattaṁ pana patvā aparabhāge bhikkhūhi, ‘‘āvuso,",
  "atk-s0508a12:197_1": "kiṁ tayā uttarimanussadhammo adhigato’’ti puṭṭho sīhanādaṁ nadanto –",
  "atk-s0508a12:198_0": "131.",
  "atk-s0508a12:199_0": " ‘‘Yadāhaṁ dhammamassosiṁ, bhāsamānassa satthuno;",
  "atk-s0508a12:200_0": "Na kaṅkhamabhijānāmi, sabbaññū aparājite.",
  "atk-s0508a12:201_0": "132.",
  "atk-s0508a12:202_0": " ‘‘Satthavāhe mahāvīre, sārathīnaṁ varuttame;",
  "atk-s0508a12:203_0": "Magge paṭipadāyaṁ vā, kaṅkhā mayhaṁ na vijjatī’’ti. – gāthādvayaṁ abhāsi;",
  "atk-s0508a12:204_0": "Tattha yadāti yasmiṁ kāle.",
  "atk-s0508a12:204_1": "Ahanti attānaṁ niddisati.",
  "atk-s0508a12:204_2": "Dhammanti catusaccadhammaṁ.",
  "atk-s0508a12:204_3": "Assosinti suṇiṁ.",
  "atk-s0508a12:204_4": "Satthunoti diṭṭhadhammikādiatthehi veneyyānaṁ sāsanaṭṭhena satthuno.",
  "atk-s0508a12:204_5": "Kaṅkhanti saṁsayaṁ.",
  "atk-s0508a12:204_6": "Saṅkhatamasaṅkhatañca anavasesato jānanaṭṭhena sabbaññū.",
  "atk-s0508a12:204_7": "Kutocipi parājitā bhāvena aparājite.",
  "atk-s0508a12:204_8": "Veneyyasattānaṁ saṁsārakantārato nibbānaṁ paṭivāhanaṭṭhena satthavāhe.",
  "atk-s0508a12:204_9": "Idaṁ vuttaṁ hoti –",
  "atk-s0508a12:204_10": "yato pabhuti ahaṁ satthuno dhammaṁ desentassa catusaccadhammaṁ assosiṁ sotadvārānusārena upadhāresiṁ upalabhiṁ,",
  "atk-s0508a12:204_11": "tato paṭṭhāya anavasesasaṅkhatāsaṅkhatasammutidhammānaṁ sayambhūñāṇena jānanato sabbaññū anāvaraṇadassāvimhi,",
  "atk-s0508a12:204_12": "pañcannampi mārānaṁ abhibhavanato tehi aparājitattā sadevake loke appaṭihatadhammacakkattā ca aparājite,",
  "atk-s0508a12:204_13": "veneyyasattānaṁ lobhakantārādito vāhanaṭṭhena satthavāhe,",
  "atk-s0508a12:204_14": "mahāvikkantatāya mahāvīre,",
  "atk-s0508a12:204_15": "aññehi duddamānaṁ purisadammānaṁ saraṇato accantikena damathena damanato sārathīnaṁ pavarabhūte uttame sammāsambuddhe ,",
  "atk-s0508a12:204_16": "‘‘buddho nu kho no nu kho’’ti kaṅkhaṁ nābhijānāmi aparappaccayabhāvato.",
  "atk-s0508a12:204_17": "Tathārūpe desite ariyamagge tadupādāyabhūtāya ca sīlādipaṭipadāya ‘‘niyyāniko nu kho na nu kho’’ti kaṅkhā vicikicchā na vijjati natthīti.",
  "atk-s0508a12:204_18": "Ettha ca ariyadhamme saṁsayābhāvakathanena ariyasaṅghepi saṁsayābhāvo kathitoyevāti daṭṭhabbaṁ tattha patiṭṭhitassa anaññathābhāvatoti.",
  "atk-s0508a12:205_0": "Meḷajinattheragāthāvaṇṇanā niṭṭhitā.",
  "atk-s0508a12:206_0": "7. Rādhattheragāthāvaṇṇanā",
  "atk-s0508a12:207_0": "Yathā agāraṁ ducchannantiādikā āyasmato rādhattherassa gāthā.",
  "atk-s0508a12:207_1": "Kā uppatti?",
  "atk-s0508a12:207_2": "Ayaṁ kira padumuttarassa bhagavato kāle haṁsavatīnagare kulagehe nibbattitvā viññutaṁ patto vihāraṁ gantvā",
  "atk-s0508a12:207_3": "satthāraṁ upasaṅkamitvā vanditvā ekamantaṁ nisinno satthārā ekaṁ bhikkhuṁ paṭibhāneyyakānaṁ aggaṭṭhāne",
  "atk-s0508a12:207_4": "ṭhapiyamānaṁ disvā sayaṁ taṁ ṭhānantaraṁ patthetvā mahādānaṁ pavattesi.",
  "atk-s0508a12:207_5": "Satthu uḷārañca pūjaṁ akāsi.",
  "atk-s0508a12:207_6": "So evaṁ katapaṇidhāno tato cuto tattha tattha bhave puññāni upacinanto vipassissa bhagavato kāle kulagehe",
  "atk-s0508a12:207_7": "nibbattitvā viññutaṁ patto ekadivasaṁ satthāraṁ piṇḍāya gacchantaṁ disvā pasannamānaso madhurāni ambaphalānī adāsi.",
  "atk-s0508a12:207_8": "So tena puññakammena devaloke nibbattitvā aparāparaṁ puññāni katvā devamanussesu saṁsaranto amhākaṁ bhagavato",
  "atk-s0508a12:207_9": "kāle rājagahe brāhmaṇakule nibbattitvā rādhoti laddhanāmo vayappatto hutvā gharāvāsaṁ vasanto mahallakakāle",
  "atk-s0508a12:207_10": "puttadārehi apasādito,",
  "atk-s0508a12:207_11": "‘‘kiṁ me gharāvāsena,",
  "atk-s0508a12:207_12": "pabbajissāmī’’ti vihāraṁ gantvā there bhikkhū upasaṅkamitvā pabbajjaṁ yācitvā tehi ‘‘ayaṁ brāhmaṇo jiṇṇo",
  "atk-s0508a12:207_13": "na sakkoti vattapaṭivattaṁ pūretu’’nti paṭikkhitto satthu santikaṁ gantvā attano ajjhāsayaṁ pavedetvā",
  "atk-s0508a12:207_14": "satthārā upanissayasampattiṁ oloketvā āṇattena dhammasenāpatinā pabbājito vipassanaṁ paṭṭhapetvā nacirasseva",
  "atk-s0508a12:207_15": "arahattaṁ pāpuṇi.",
  "atk-s0508a12:207_16": "Tena vuttaṁ apadāne (apa.",
  "atk-s0508a12:207_17": "thera 2.51.63-67) –",
  "atk-s0508a12:208_0": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:209_0": "Rathiyaṁ paṭipajjantaṁ, pādaphalaṁ adāsahaṁ.",
  "atk-s0508a12:210_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:211_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:212_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:213_0": "Arahattaṁ pana patvā satthu santikāvacaro hutvā vicaranto satthu dhammadesanāpaṭibhānassa paccayabhūtānaṁ paṭibhānajānanakānaṁ aggo jāto.",
  "atk-s0508a12:213_1": "Therassa hi diṭṭhisamudācārañca āgamma dasabalassa navanavā dhammadesanā paṭibhāti.",
  "atk-s0508a12:213_2": "Tenāha bhagavā –",
  "atk-s0508a12:213_3": "‘‘etadaggaṁ,",
  "atk-s0508a12:213_4": "bhikkhave,",
  "atk-s0508a12:213_5": "mama sāvakānaṁ bhikkhūnaṁ paṭibhāneyyakānaṁ yadidaṁ rādho’’ti (a. ni. 1.219, 233).",
  "atk-s0508a12:213_6": "So ekadivasaṁ ‘‘ime sattā abhāvanāya rāgena abhibhuyyanti,",
  "atk-s0508a12:213_7": "bhāvanāya sati taṁ natthī’’ti bhāvanaṁ thomento ‘‘yathā agāra’’ntiādinā gāthādvayamāha.",
  "atk-s0508a12:214_0": "133-4.",
  "atk-s0508a12:214_1": "Tattha agāranti yaṁkiñci gehaṁ.",
  "atk-s0508a12:214_2": "Ducchannanti viraḷacchannaṁ chiddāvachiddaṁ.",
  "atk-s0508a12:214_3": "Samativijjhatīti vassavuṭṭhi vinivijjhati.",
  "atk-s0508a12:214_4": "Abhāvitanti taṁ agāraṁ vuṭṭhi viya bhāvanāya rahitattā abhāvitaṁ cittaṁ.",
  "atk-s0508a12:214_5": "Rāgo samativijjhatīti na kevalaṁ rāgova dosamohamānādayopi sabbakilesā tathārūpaṁ cittaṁ ativijjhantiyeva.",
  "atk-s0508a12:214_6": "Subhāvitanti samathavipassanābhāvanāhi suṭṭhu bhāvitaṁ,",
  "atk-s0508a12:214_7": "evarūpaṁ cittaṁ succhannaṁ gehaṁ vuṭṭhi viya rāgādayo kilesā ativijjhituṁ na sakkontīti.",
  "atk-s0508a12:215_0": "Rādhattheragāthāvaṇṇanā niṭṭhitā.",
  "atk-s0508a12:216_0": "8. Surādhattheragāthāvaṇṇanā",
  "atk-s0508a12:217_0": "Khīṇāhi mayhaṁ jātītiādikā āyasmato surādhattherassa gāthā.",
  "atk-s0508a12:217_1": "Kā uppatti?",
  "atk-s0508a12:217_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a12:217_3": "nibbattitvā viññutaṁ patto ekadivasaṁ satthāraṁ disvā pasannamānaso mātuluṅgaphalaṁ adāsi.",
  "atk-s0508a12:217_4": "So tena puññakammena devaloke nibbattitvā aparāparaṁ puññāni katvā sugatīsuyeva saṁsaranto imasmiṁ buddhuppāde",
  "atk-s0508a12:217_5": "anantaraṁ vuttassa rādhattherassa kaniṭṭho hutvā nibbatti,",
  "atk-s0508a12:217_6": "surādhotissa nāmaṁ ahosi.",
  "atk-s0508a12:217_7": "So jeṭṭhabhātari rādhe pabbajite sayampi pabbajitvā vipassanāya kammaṁ karonto nacirasseva arahattaṁ pāpuṇi.",
  "atk-s0508a12:217_8": "Tena vuttaṁ apadāne (apa.",
  "atk-s0508a12:217_9": "thera 2.51.68-72) –",
  "atk-s0508a12:218_0": "‘‘Kaṇikāraṁva jalitaṁ, puṇṇamāyeva candimaṁ;",
  "atk-s0508a12:219_0": "Jalantaṁ dīparukkhaṁva, addasaṁ lokanāyakaṁ.",
  "atk-s0508a12:220_0": "‘‘Mātuluṅgaphalaṁ gayha, adāsiṁ satthuno ahaṁ;",
  "atk-s0508a12:221_0": "Dakkhiṇeyyassa vīrassa, pasanno sehi pāṇibhi.",
  "atk-s0508a12:222_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:223_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:224_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:225_0": "Arahattaṁ pana patvā sāsanassa niyyānikabhāvadassanatthaṁ aññaṁ byākaronto ‘‘khīṇā hī mayha’’ntiādinā gāthādvayamāha.",
  "atk-s0508a12:226_0": "135-6.",
  "atk-s0508a12:226_1": "Tattha khīṇāti khayaṁ pariyosānaṁ gatā.",
  "atk-s0508a12:226_2": "Jātīti bhavo bhavanibbatti vā.",
  "atk-s0508a12:226_3": "Vusitaṁ jinasāsananti jinassa sammāsambuddhassa sāsanaṁ maggabrahmacariyaṁ vuṭṭhaṁ parivuṭṭhaṁ.",
  "atk-s0508a12:226_4": "Pahīno jālasaṅkhātoti sattasantānassa ottharaṇato nissarituṁ appadānato ca ‘‘jālasaṅkhāto’’ti ca laddhanāmā",
  "atk-s0508a12:226_5": "diṭṭhi avijjā ca pahīnā maggena samucchinnā.",
  "atk-s0508a12:226_6": "Bhavanetti samūhatāti kāmabhavādikassa bhavassa nayanato pavattanato bhavanettisaññitā taṇhā samugghāṭitā.",
  "atk-s0508a12:226_7": "Yassatthāya pabbajitoti yassa atthāya yadatthaṁ ahaṁ agārasmā gehato anagāriyaṁ pabbajjaṁ pabbajito upagato.",
  "atk-s0508a12:226_8": "So sabbesaṁ orambhāgiyuddhambhāgiyappabhedānaṁ saṁyojanānaṁ bandhanānaṁ khayabhūto attho nibbānasaṅkhāto",
  "atk-s0508a12:226_9": "paramattho arahattasaṅkhāto sadattho ca mayā anuppatto adhigatoti attho.",
  "atk-s0508a12:227_0": "Surādhattheragāthāvaṇṇanā niṭṭhitā.",
  "atk-s0508a12:228_0": "9. Gotamattheragāthāvaṇṇanā",
  "atk-s0508a12:229_0": "Sukhaṁsupantīti āyasmato gotamattherassa gāthā.",
  "atk-s0508a12:229_1": "Kā uppatti?",
  "atk-s0508a12:229_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto vipassissa",
  "atk-s0508a12:229_3": "bhagavato kāle kulagehe nibbattitvā viññutaṁ patto ekadivasaṁ bhagavantaṁ disvā pasannamānaso āmodaphalamadāsi.",
  "atk-s0508a12:229_4": "Tena puññakammena devaloke nibbattitvā aparāparaṁ puññāni katvā sugatīsuyeva saṁsaranto imasmiṁ buddhuppāde",
  "atk-s0508a12:229_5": "rājagahe brāhmaṇakule nibbattitvā gotamoti laddhanāmo sattavassikakāle upanayanaṁ katvā ratanabhikkhaṁ",
  "atk-s0508a12:229_6": "caritvā sahassaṁ labhitvā taṁ tādise ṭhāne ṭhapetvā vataṁ caranto soḷasasattarasavassuddesikakāle akalyāṇamittehi",
  "atk-s0508a12:229_7": "kāmesu parinīyamāno ekissā rūpūpajīviniyā taṁ sahassabhaṇḍikaṁ datvā brahmacariyavināsaṁ patvā tāya cassa",
  "atk-s0508a12:229_8": "brahmacārirūpaṁ disvā virattākāre dassite ekarattivāseneva nibbinnarūpo attano brahmacariyanivāsaṁ dhanajāniñca",
  "atk-s0508a12:229_9": "saritvā ‘‘ayuttaṁ mayā kata’’nti vippaṭisārī ahosi.",
  "atk-s0508a12:229_10": "Satthā tassa hetusampattiṁ cittācārañca ñatvā tassa āsannaṭṭhāne attānaṁ dassesi.",
  "atk-s0508a12:229_11": "So satthāraṁ disvā pasannamānaso upasaṅkami,",
  "atk-s0508a12:229_12": "tassa bhagavā dhammaṁ desesi.",
  "atk-s0508a12:229_13": "So dhammaṁ sutvā paṭiladdhasaddho pabbajanto khuraggeyeva arahattaṁ pāpuṇi.",
  "atk-s0508a12:229_14": "Tena vuttaṁ apadāne (apa.",
  "atk-s0508a12:229_15": "thera 2.51.80-84) –",
  "atk-s0508a12:230_0": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:231_0": "Rathiyaṁ paṭipajjantaṁ, āmodamadadiṁ phalaṁ.",
  "atk-s0508a12:232_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:233_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:234_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:235_0": "Arahattaṁ pana patvā jhānasukhena phalasukhena vītināmentaṁ eko gihisahāyo upagantvā, ‘‘āvuso,",
  "atk-s0508a12:235_1": "tayā ratanabhikkhāya laddhaṁ pabbajanto kiṁ akāsī’’ti pucchi.",
  "atk-s0508a12:235_2": "Taṁ sutvā thero ‘‘idaṁ nāma kata’’nti anācikkhitvā mātugāme dosaṁ pakāsetvā attano vītarāgabhāvena aññaṁ",
  "atk-s0508a12:235_3": "byākaronto ‘‘sukhaṁ supantī’’tiādinā gāthādvayamāha.",
  "atk-s0508a12:236_0": "137.",
  "atk-s0508a12:236_1": "Tattha sukhaṁ supanti munayo,",
  "atk-s0508a12:236_2": "ye itthīsu na bajjhareti ye itthīsu visayabhūtāsu nimittabhūtāsu vā rāgabandhanena na bajjhanti,",
  "atk-s0508a12:236_3": "te munayo tapassino saṁyatindriyā sukhaṁ supanti sukhaṁ viharanti,",
  "atk-s0508a12:236_4": "natthi tesaṁ dukkhanti adhippāyo.",
  "atk-s0508a12:236_5": "‘‘Supantī’’ti hi nidassanamattametaṁ.",
  "atk-s0508a12:236_6": "Sadā verakkhitabbāsūti ekaṁsena sabbakālaṁ rakkhitabbāsu.",
  "atk-s0508a12:236_7": "Itthiyo hi sattabhūmike nippurise pāsāde uparibhūmiyaṁ vasāpetvāpi,",
  "atk-s0508a12:236_8": "kucchiyaṁ pakkhipitvāpi na sakkā rakkhituṁ,",
  "atk-s0508a12:236_9": "tasmā tā kiṭṭhādigāviyo viya sabbakālaṁ rakkhaṇīyā honti.",
  "atk-s0508a12:236_10": "Bahucittatāya vā sāmikena vatthālaṅkārānuppadānādinā cittaññathattato sabbakālaṁ rakkhitabbā.",
  "atk-s0508a12:236_11": "Sarīrasabhāvaṁ vā mālāgandhādīhi paṭicchādanavasena rakkhitabbacittatāya rakkhitabbāti.",
  "atk-s0508a12:236_12": "Yāsu saccaṁ sudullabhanti yāsu saccavacanaṁ laddhuṁ na sakkā,",
  "atk-s0508a12:236_13": "itthiyo hi aggimpi pavisanti,",
  "atk-s0508a12:236_14": "visampi khādanti,",
  "atk-s0508a12:236_15": "satthampi āharanti,",
  "atk-s0508a12:236_16": "ubbandhitvāpi kālaṁ karonti,",
  "atk-s0508a12:236_17": "na pana sacce ṭhātuṁ sakkonti.",
  "atk-s0508a12:236_18": "Tasmā evarūpā itthiyo vajjetvā ṭhitā munayo sukhitā vatāti dasseti.",
  "atk-s0508a12:237_0": "138.",
  "atk-s0508a12:237_1": "Idāni yassa appahīnattā evarūpāsu itthīsupi bajjhanti,",
  "atk-s0508a12:237_2": "tassa kāmassa attano suppahīnataṁ accantaniṭṭhitatañca dassento dutiyaṁ gāthamāha.",
  "atk-s0508a12:237_3": "Vadhaṁ carimha te kāmāti ambho kāma,",
  "atk-s0508a12:237_4": "tava vadhaṁ accantasamucchedaṁ ariyamaggena carimha,",
  "atk-s0508a12:237_5": "‘‘vadhaṁ carimhase’’tipi pāṭho,",
  "atk-s0508a12:237_6": "vadhāya pahānāya maggabrahmacariyaṁ acarimhāti attho.",
  "atk-s0508a12:237_7": "Anaṇā dāni te mayanti idāni aggamaggapattito paṭṭhāya iṇabhāvakarāya pahīnattā kāma te anaṇā mayaṁ,",
  "atk-s0508a12:237_8": "na tuyhaṁ iṇaṁ dhārema.",
  "atk-s0508a12:237_9": "Avītarāgo hi rāgassa vase vattanato tassa iṇaṁ dhārento viya hoti,",
  "atk-s0508a12:237_10": "vītarāgo pana taṁ atikkamitvā paramena cittissariyena samannāgato.",
  "atk-s0508a12:237_11": "Anaṇattā eva gacchāma dāni nibbānaṁ,",
  "atk-s0508a12:237_12": "yattha gantvā na socati yasmiṁ nibbāne gamanahetu sabbaso sokahetūnaṁ abhāvato na socati,",
  "atk-s0508a12:237_13": "taṁ anupādisesanibbānameva idāni gacchāma anupāpuṇāmāti attho.",
  "atk-s0508a12:238_0": "Gotamattheragāthāvaṇṇanā niṭṭhitā.",
  "atk-s0508a12:239_0": "10. Vasabhattheragāthāvaṇṇanā",
  "atk-s0508a12:240_0": "Pubbe hanati attānanti āyasmato vasabhattherassa gāthā.",
  "atk-s0508a12:240_1": "Kā uppatti?",
  "atk-s0508a12:240_2": "Ayampi purimabuddhesu katādhikāro tattha tattha bhave puññāni upacinanto buddhasuññe loke brāhmaṇakule",
  "atk-s0508a12:240_3": "nibbattitvā vayappatto brāhmaṇānaṁ vijjāsippesu nipphattiṁ gantvā nekkhammajjhāsayatāya gharāvāsaṁ pahāya",
  "atk-s0508a12:240_4": "tāpasapabbajjaṁ pabbajitvā cuddasasahassatāpasaparivāro himavantassa avidūre samagge nāma pabbate assamaṁ",
  "atk-s0508a12:240_5": "kāretvā vasanto jhānābhiññāyo nibbattetvā tāpasānaṁ ovādānusāsaniyo dento ekadivasaṁ evaṁ cintesi –",
  "atk-s0508a12:240_6": "‘‘ahaṁ kho dāni imehi tāpasehi sakkato garukato pūjito viharāmi,",
  "atk-s0508a12:240_7": "mayā pana pūjetabbo na upalabbhati,",
  "atk-s0508a12:240_8": "dukkho kho panāyaṁ loke yadidaṁ agaruvāso’’ti.",
  "atk-s0508a12:240_9": "Evaṁ pana cintetvā purimabuddhesu katādhikāratāya purimabuddhānaṁ cetiye attanā kataṁ pūjāsakkāraṁ anussaritvā",
  "atk-s0508a12:240_10": "‘‘yaṁnūnāhaṁ purimabuddhe uddissa pulinacetiyaṁ katvā pūjaṁ kareyya’’nti haṭṭhatuṭṭho iddhiyā pulinathūpaṁ",
  "atk-s0508a12:240_11": "suvaṇṇamayaṁ māpetvā suvaṇṇamayādīhi tisahassamattehi pupphehi devasikaṁ pūjaṁ karonto yāvatāyukaṁ puññāni",
  "atk-s0508a12:240_12": "katvā aparihīnajjhāno kālaṁ katvā brahmaloke nibbatto.",
  "atk-s0508a12:240_13": "Tatthapi yāvatāyukaṁ ṭhatvā tato cuto tāvatiṁse nibbattitvā aparāparaṁ devamanussesu saṁsaranto imasmiṁ",
  "atk-s0508a12:240_14": "buddhuppāde vesāliyaṁ licchavirājakule nibbattitvā vasabhoti laddhanāmo vayappatto bhagavato vesāligamane",
  "atk-s0508a12:240_15": "buddhānubhāvaṁ disvā paṭiladdhasaddho pabbajitvā vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:240_16": "Tena vuttaṁ apadāne (apa.",
  "atk-s0508a12:240_17": "thera 2.50.57-92) –",
  "atk-s0508a12:241_0": "‘‘Himavantassāvidūre, samaggo nāma pabbato;",
  "atk-s0508a12:242_0": "Assamo sukato mayhaṁ, paṇṇasālā sumāpitā.",
  "atk-s0508a12:243_0": "‘‘Nārado nāma nāmena, jaṭilo uggatāpano;",
  "atk-s0508a12:244_0": "Catuddasasahassāni, sissā paricaranti maṁ.",
  "atk-s0508a12:245_0": "‘‘Paṭisallīnako santo, evaṁ cintesahaṁ tadā;",
  "atk-s0508a12:246_0": "Sabbo jano maṁ pūjeti, nāhaṁ pūjemi kiñcanaṁ.",
  "atk-s0508a12:247_0": "‘‘Na me ovādako atthi, vattā koci na vijjati;",
  "atk-s0508a12:248_0": "Anācariyupajjhāyo, vane vāsaṁ upemahaṁ.",
  "atk-s0508a12:249_0": "‘‘Upāsamāno yamahaṁ, garucittaṁ upaṭṭhahe;",
  "atk-s0508a12:250_0": "So me ācariyo natthi, vanavāso niratthako.",
  "atk-s0508a12:251_0": "‘‘Āyāgaṁ me gavesissaṁ, garuṁ bhāvaniyaṁ tathā;",
  "atk-s0508a12:252_0": "Sāvassayo vasissāmi, na koci garahissati.",
  "atk-s0508a12:253_0": "‘‘Uttānakūlā nadikā, supatitthā manoramā;",
  "atk-s0508a12:254_0": "Saṁsuddhapulinākiṇṇā, avidūre mamassamaṁ.",
  "atk-s0508a12:255_0": "‘‘Nadiṁ amarikaṁ nāma, upagantvānahaṁ tadā;",
  "atk-s0508a12:256_0": "Saṁvaḍḍhayitvā pulinaṁ, akaṁ pulinacetiyaṁ.",
  "atk-s0508a12:257_0": "‘‘Ye te ahesuṁ sambuddhā, bhavantakaraṇā munī;",
  "atk-s0508a12:258_0": "Tesaṁ etādiso thūpo, taṁ nimittaṁ karomahaṁ.",
  "atk-s0508a12:259_0": "‘‘Karitvā pulinaṁ thūpaṁ, sovaṇṇaṁ māpayiṁ ahaṁ;",
  "atk-s0508a12:260_0": "Soṇṇakiṅkaṇipupphāni, sahasse tīṇi pūjayiṁ.",
  "atk-s0508a12:261_0": "‘‘Sāyapātaṁ namassāmi, vedajāto katañjalī;",
  "atk-s0508a12:262_0": "Sammukhā viya sambuddhaṁ, vandiṁ pulinacetiyaṁ.",
  "atk-s0508a12:263_0": "‘‘Yadā kilesā jāyanti, vitakkā gehanissitā;",
  "atk-s0508a12:264_0": "Sarāmi sukataṁ thūpaṁ, paccavekkhāmi tāvade.",
  "atk-s0508a12:265_0": "‘‘Upanissāya viharaṁ, satthavāhaṁ vināyakaṁ;",
  "atk-s0508a12:266_0": "Kilese saṁvaseyyāsi, na yuttaṁ tava mārisa.",
  "atk-s0508a12:267_0": "‘‘Saha āvajjite thūpe, gāravaṁ hoti me tadā;",
  "atk-s0508a12:268_0": "Kuvitakke vinodesiṁ, nāgo tuttaṭṭito yathā.",
  "atk-s0508a12:269_0": "‘‘Evaṁ viharamānaṁ maṁ, maccurājābhimaddatha;",
  "atk-s0508a12:270_0": "Tattha kālaṅkato santo, brahmalokamagacchahaṁ.",
  "atk-s0508a12:271_0": "‘‘Yāvatāyuṁ vasitvāna, tidive upapajjahaṁ;",
  "atk-s0508a12:272_0": "Asītikkhattuṁ devindo, devarajjamakārayiṁ.",
  "atk-s0508a12:273_0": "‘‘Satānaṁ tīṇikkhattuñca, cakkavattī ahosahaṁ;",
  "atk-s0508a12:274_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:275_0": "‘‘Soṇṇakiṅkaṇipupphānaṁ, vipākaṁ anubhomahaṁ;",
  "atk-s0508a12:276_0": "Dhātīsatasahassāni, parivārenti maṁ bhave.",
  "atk-s0508a12:277_0": "‘‘Thūpassa pariciṇṇattā, rajojallaṁ na limpati;",
  "atk-s0508a12:278_0": "Gatte sedā na muccanti, suppabhāso bhavāmahaṁ.",
  "atk-s0508a12:279_0": "‘‘Aho me sukato thūpo, sudiṭṭhāmarikā nadī;",
  "atk-s0508a12:280_0": "Thūpaṁ katvāna pulinaṁ, pattomhi acalaṁ padaṁ.",
  "atk-s0508a12:281_0": "‘‘Kusalaṁ kattukāmena, jantunā sāragāhinā;",
  "atk-s0508a12:282_0": "Natthi khettaṁ akhettaṁ vā, paṭipattīva sādhakā.",
  "atk-s0508a12:283_0": "‘‘Yathāpi balavā poso, aṇṇavaṁtaritussahe;",
  "atk-s0508a12:284_0": "Parittaṁ kaṭṭhamādāya, pakkhandeyya mahāsaraṁ.",
  "atk-s0508a12:285_0": "‘‘Imāhaṁ kaṭṭhaṁ nissāya, tarissāmi mahodadhiṁ;",
  "atk-s0508a12:286_0": "Ussāhena vīriyena, tareyya udadhiṁ naro.",
  "atk-s0508a12:287_0": "‘‘Tatheva me kataṁ kammaṁ, parittaṁ thokakañca yaṁ;",
  "atk-s0508a12:288_0": "Taṁ kammaṁ upanissāya, saṁsāraṁ samatikkamiṁ.",
  "atk-s0508a12:289_0": "‘‘Pacchime bhave sampatte, sukkamūlena codito;",
  "atk-s0508a12:290_0": "Sāvatthiyaṁ pure jāto, mahāsāle suaḍḍhake.",
  "atk-s0508a12:291_0": "‘‘Saddhā mātā pitā mayhaṁ, buddhassa saraṇaṁ gatā;",
  "atk-s0508a12:292_0": "Ubho diṭṭhapadā ete, anuvattanti sāsanaṁ.",
  "atk-s0508a12:293_0": "‘‘Bodhipapaṭikaṁ gayha, soṇṇathūpamakārayuṁ;",
  "atk-s0508a12:294_0": "Sāyapātaṁ namassanti, sakyaputtassa sammukhā.",
  "atk-s0508a12:295_0": "‘‘Uposathamhi divase, soṇṇathūpaṁ vinīharuṁ;",
  "atk-s0508a12:296_0": "Buddhassa vaṇṇaṁ kittentā, tiyāmaṁ vītināmayuṁ.",
  "atk-s0508a12:297_0": "‘‘Saha disvānahaṁ thūpaṁ, sariṁ pulinacetiyaṁ;",
  "atk-s0508a12:298_0": "Ekāsane nisīditvā, arahattamapāpuṇiṁ.",
  "atk-s0508a12:299_0": "‘‘Gavesamāno taṁ vīraṁ, dhammasenāpatiddasaṁ;",
  "atk-s0508a12:300_0": "Agārā nikkhamitvāna, pabbajiṁ tassa santike.",
  "atk-s0508a12:301_0": "‘‘Jātiyā sattavassena, arahattamapāpuṇiṁ;",
  "atk-s0508a12:302_0": "Upasampādayī buddho, guṇamaññāya cakkhumā.",
  "atk-s0508a12:303_0": "‘‘Dārakeneva santena, kiriyaṁ niṭṭhitaṁ mayā;",
  "atk-s0508a12:304_0": "Kataṁ me karaṇīyajja, sakyaputtassa sāsane.",
  "atk-s0508a12:305_0": "‘‘Sabbaverabhayātīto, sabbasaṅgātigo isi;",
  "atk-s0508a12:306_0": "Sāvako te mahāvīra, soṇṇathūpassidaṁ phalaṁ.",
  "atk-s0508a12:307_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:308_0": "Arahattaṁ pana patvā dāyakānuggahaṁ karonto tehi upanīte paccaye na paṭikkhipati,",
  "atk-s0508a12:308_1": "yathāladdheyeva paribhuñjati.",
  "atk-s0508a12:308_2": "Taṁ puthujjanā ‘‘ayaṁ kāyadaḷhibahulo arakkhitacitto’’ti maññamānā avamaññanti.",
  "atk-s0508a12:308_3": "Thero taṁ agaṇentova viharati.",
  "atk-s0508a12:308_4": "Tassa pana avidūre aññataro kuhakabhikkhu pāpiccho samāno appiccho viya santuṭṭho viya attānaṁ dassento lokaṁ vañcento viharati.",
  "atk-s0508a12:308_5": "Mahājano taṁ arahantaṁ viya sambhāveti.",
  "atk-s0508a12:308_6": "Athassa sakko devānamindo taṁ pavattiṁ ñatvā theraṁ upasaṅkamitvā, ‘‘bhante,",
  "atk-s0508a12:308_7": "kiṁ nāma kuhako karotī’’ti pucchi.",
  "atk-s0508a12:308_8": "Thero pāpicchaṁ garahanto –",
  "atk-s0508a12:309_0": "139.",
  "atk-s0508a12:310_0": " ‘‘Pubbe hanati attānaṁ, pacchā hanati so pare;",
  "atk-s0508a12:311_0": "Suhataṁ hanti attānaṁ, vītaṁseneva pakkhimā.",
  "atk-s0508a12:312_0": "140.",
  "atk-s0508a12:313_0": " ‘‘Na brāhmaṇo bahivaṇṇo, antovaṇṇo hi brāhmaṇo;",
  "atk-s0508a12:314_0": "Yasmiṁ pāpāni kammāni, sa ve kaṇho sujampatī’’ti. – gāthādvayamāha;",
  "atk-s0508a12:315_0": "Tattha pubbe hanati attānanti kuhakapuggalo attano kuhakavuttiyā lokaṁ vañcento pāpicchatādīhi pāpadhammehi paṭhamameva attānaṁ hanati,",
  "atk-s0508a12:315_1": "attano kusalakoṭṭhāsaṁ vināseti.",
  "atk-s0508a12:315_2": "Pacchā hanati so pareti so kuhako paṭhamaṁ tāva vuttanayena attānaṁ hantvā pacchā pare yehi ‘‘ayaṁ bhikkhu",
  "atk-s0508a12:315_3": "pesalo ariyo’’ti vā sambhāventehi kārā katā,",
  "atk-s0508a12:315_4": "te hanati tesaṁ kārāni attani katāni amahapphalāni katvā paccayavināsanena vināseti.",
  "atk-s0508a12:315_5": "Satipi kuhakassa ubhayahanane attahanane pana ayaṁ visesoti dassento āha suhataṁ hanti attānanti.",
  "atk-s0508a12:315_6": "So kuhako attānaṁ hananto suhataṁ katvā hanti vināseti,",
  "atk-s0508a12:315_7": "yathā kiṁ?",
  "atk-s0508a12:315_8": "Vītaṁseneva pakkhimāti,",
  "atk-s0508a12:315_9": "vītaṁsoti dīpakasakuṇo, tena.",
  "atk-s0508a12:315_10": "Pakkhimāti sākuṇiko.",
  "atk-s0508a12:315_11": "Yathā tena vītaṁsasakuṇena aññe sakuṇe vañcetvā hananto attānaṁ idha lokepi hanati viññugarahasāvajjasabhāvādinā,",
  "atk-s0508a12:315_12": "samparāyaṁ pana duggatiparikkilesena hanatiyeva,",
  "atk-s0508a12:315_13": "na pana te sakuṇe pacchā hantuṁ sakkoti,",
  "atk-s0508a12:315_14": "evaṁ kuhakopi kohaññena lokaṁ vañcetvā idha lokepi attānaṁ hanati vippaṭisāraviññugarahādīhi,",
  "atk-s0508a12:315_15": "paralokepi duggatiparikkilesehi,",
  "atk-s0508a12:315_16": "na pana te paccayadāyake apāyadukkhaṁ pāpeti.",
  "atk-s0508a12:315_17": "Apica kuhako dakkhiṇāya amahapphalabhāvakaraṇeneva dāyakaṁ hanatīti vutto,",
  "atk-s0508a12:315_18": "na nipphalabhāvakaraṇena.",
  "atk-s0508a12:315_19": "Vuttañhetaṁ bhagavatā –",
  "atk-s0508a12:315_20": "‘‘dussīlassa manussabhūtassa dānaṁ datvā sahassaguṇā dakkhiṇā pāṭikaṅkhitabbā’’ti (ma. ni. 3.379).",
  "atk-s0508a12:315_21": "Tenāha ‘‘suhataṁ hanti attāna’’nti.",
  "atk-s0508a12:316_0": "Evaṁ bāhiraparimajjanamatte ṭhitā puggalā suddhā nāma na honti,",
  "atk-s0508a12:316_1": "abbhantarasuddhiyā eva pana suddhā hontīti dassento ‘‘na brāhmaṇo’’ti dutiyaṁ gāthamāha.",
  "atk-s0508a12:316_2": "Tassattho –",
  "atk-s0508a12:316_3": "iriyāpathasaṇṭhapanādibahisampattimattena brāhmaṇo na hoti.",
  "atk-s0508a12:316_4": "Sampattiattho hi idha vaṇṇa-saddo.",
  "atk-s0508a12:316_5": "Abbhantare pana sīlādisampattiyā brāhmaṇo hoti,",
  "atk-s0508a12:316_6": "‘‘bāhitapāpo brāhmaṇo’’ti katvā.",
  "atk-s0508a12:316_7": "Tasmā ‘‘yasmiṁ pāpāni lāmakāni kammāni saṁvijjanti,",
  "atk-s0508a12:316_8": "ekaṁsena so kaṇho nihīnapuggalo’’ti sujampati,",
  "atk-s0508a12:316_9": "devānaminda, jānāhi.",
  "atk-s0508a12:316_10": "Taṁ sutvā sakko kuhakabhikkhuṁ tajjetvā ‘‘dhamme vattāhī’’ti ovaditvā sakaṭṭhānameva gato.",
  "atk-s0508a12:317_0": "Vasabhattheragāthāvaṇṇanā niṭṭhitā.",
  "atk-s0508a12:318_0": "Dukanipāte paṭhamavaggavaṇṇanā niṭṭhitā.",
  "atk-s0508a12:319_0": "2. Dutiyavaggo",
  "atk-s0508a12:320_0": "1. Mahācundattheragāthāvaṇṇanā",
  "atk-s0508a12:321_0": "Sussūsāti āyasmato mahācundattherassa gāthā.",
  "atk-s0508a12:321_1": "Kā uppatti?",
  "atk-s0508a12:321_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kumbhakārakule",
  "atk-s0508a12:321_3": "nibbattitvā viññutaṁ patto kumbhakārakammena jīvanto ekadivasaṁ satthāraṁ disvā pasannamānaso ekaṁ mattikāpattaṁ",
  "atk-s0508a12:321_4": "svābhisaṅkhataṁ katvā bhagavato adāsi.",
  "atk-s0508a12:321_5": "So tena puññakammena devamanussesu saṁsaranto imasmiṁ buddhuppāde magadharaṭṭhe nālakagāme rūpasāriyā",
  "atk-s0508a12:321_6": "brāhmaṇiyā putto sāriputtattherassa kaniṭṭhabhātā hutvā nibbatti,",
  "atk-s0508a12:321_7": "cundotissa nāmaṁ ahosi.",
  "atk-s0508a12:321_8": "So vayappatto dhammasenāpatiṁ anupabbajitvā taṁ nissāya vipassanaṁ paṭṭhapetvā ghaṭento vāyamanto nacirasseva chaḷabhiñño ahosi.",
  "atk-s0508a12:321_9": "Tena vuttaṁ apadāne (apa.",
  "atk-s0508a12:321_10": "thera 2.51.39-50) –",
  "atk-s0508a12:322_0": "‘‘Nagare haṁsavatiyā, kumbhakāro ahosahaṁ;",
  "atk-s0508a12:323_0": "Addasaṁ virajaṁ buddhaṁ, oghatiṇṇamanāsavaṁ.",
  "atk-s0508a12:324_0": "‘‘Sukataṁ mattikāpattaṁ, buddhaseṭṭhassadāsahaṁ;",
  "atk-s0508a12:325_0": "Pattaṁ datvā bhagavato, ujubhūtassa tādino.",
  "atk-s0508a12:326_0": "‘‘Bhave nibbattamānohaṁ, soṇṇathāle labhāmahaṁ;",
  "atk-s0508a12:327_0": "Rūpimaye ca sovaṇṇe, taṭṭike ca maṇīmaye.",
  "atk-s0508a12:328_0": "‘‘Pātiyo paribhuñjāmi, puññakammassidaṁ phalaṁ;",
  "atk-s0508a12:329_0": "Yasānañca dhanānañca, aggabhūto ca homahaṁ.",
  "atk-s0508a12:330_0": "‘‘Yathāpi bhaddake khette, bījaṁ appampi ropitaṁ;",
  "atk-s0508a12:331_0": "Sammādhāraṁ pavecchante, phalaṁ toseti kassakaṁ.",
  "atk-s0508a12:332_0": "‘‘Tathevidaṁ pattadānaṁ, buddhakhettamhi ropitaṁ;",
  "atk-s0508a12:333_0": "Pītidhāre pavassante, phalaṁ maṁ tosayissati.",
  "atk-s0508a12:334_0": "‘‘Yāvatā khettā vijjanti, saṅghāpi ca gaṇāpi ca;",
  "atk-s0508a12:335_0": "Buddhakhettasamo natthi, sukhado sabbapāṇinaṁ.",
  "atk-s0508a12:336_0": "‘‘Namo te purisājañña, namo te purisuttama;",
  "atk-s0508a12:337_0": "Ekapattaṁ daditvāna, pattomhi acalaṁ padaṁ.",
  "atk-s0508a12:338_0": "‘‘Ekanavutito kappe, yaṁ pattamadadiṁ tadā;",
  "atk-s0508a12:339_0": "Duggatiṁ nābhijānāmi, pattadānassidaṁ phalaṁ.",
  "atk-s0508a12:340_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:341_0": "Chaḷabhiñño pana hutvā attanā paṭiladdhasampattiyā kāraṇabhūtaṁ garūpanissayaṁ vivekavāsañca kittento –",
  "atk-s0508a12:342_0": "141.",
  "atk-s0508a12:343_0": " ‘‘Sussūsā sutavaddhanī, sutaṁ paññāya vaddhanaṁ;",
  "atk-s0508a12:344_0": "Paññāya atthaṁ jānāti, ñāto attho sukhāvaho.",
  "atk-s0508a12:345_0": "142.",
  "atk-s0508a12:346_0": " ‘‘Sevetha pantāni senāsanāni, careyya saṁyojanavippamokkhaṁ;",
  "atk-s0508a12:347_0": "Sace ratiṁ nādhigaccheyya tattha, saṅghe vase rakkhitatto satīmā’’ti. –",
  "atk-s0508a12:348_0": "Gāthādvayaṁ abhāsi.",
  "atk-s0508a12:349_0": "Tattha sussūsāti sotabbayuttassa sabbasutassa sotumicchā,",
  "atk-s0508a12:349_1": "garusannivāsopi.",
  "atk-s0508a12:349_2": "Diṭṭhadhammikādibhedañhi atthaṁ sotumicchantena kalyāṇamitte upasaṅkamitvā vattakaraṇena payirupāsitvā",
  "atk-s0508a12:349_3": "yadā te payirupāsanāya ārādhitacittā kañci upanisīditukāmā honti,",
  "atk-s0508a12:349_4": "atha ne upanisīditvā adhigatāya sotumicchāya ohitasotena sotabbaṁ hotīti garusannivāsopi sussūsāhetutāya ‘‘sussūsā’’ti vuccati.",
  "atk-s0508a12:349_5": "Sā panāyaṁ sussūsā saccapaṭiccasamuppādādipaṭisaṁyuttaṁ sutaṁ taṁsamaṅgino puggalassa vaḍḍheti brūhetīti sutavaddhanī,",
  "atk-s0508a12:349_6": "bāhusaccakārīti attho.",
  "atk-s0508a12:349_7": "Sutaṁ paññāya vaddhananti yaṁ taṁ ‘‘sutadharo sutasannicayo’’ti (ma. ni. 1.339; a. ni.",
  "atk-s0508a12:349_8": "4.22) ‘‘idhekaccassa bahukaṁ sutaṁ hoti suttaṁ geyyaṁ veyyākaraṇa’’nti (a. ni.",
  "atk-s0508a12:349_9": "4.6) ca evamādinā nayena vuttaṁ bāhusaccaṁ,",
  "atk-s0508a12:349_10": "taṁ akusalappahānakusalādhigamanahetubhūtaṁ paññaṁ vaddhetīti sutaṁ paññāya vaddhanaṁ,",
  "atk-s0508a12:349_11": "vuttañhetaṁ bhagavatā –",
  "atk-s0508a12:350_0": "‘‘Sutāvudho kho,",
  "atk-s0508a12:350_1": "bhikkhave,",
  "atk-s0508a12:350_2": "ariyasāvako akusalaṁ pajahati,",
  "atk-s0508a12:350_3": "kusalaṁ bhāveti,",
  "atk-s0508a12:350_4": "sāvajjaṁ pajahati,",
  "atk-s0508a12:350_5": "anavajjaṁ bhāveti,",
  "atk-s0508a12:350_6": "suddhaṁ attānaṁ pariharatī’’ti (a. ni. 7.67).",
  "atk-s0508a12:351_0": "Paññāya atthaṁ jānātīti bahussuto sutamayañāṇe ṭhito taṁ paṭipattiṁ paṭipajjanto sutānusārena atthūpaparikkhāya",
  "atk-s0508a12:351_1": "dhammanijjhānena bhāvanāya ca lokiyalokuttarabhedaṁ diṭṭhadhammādivibhāgaṁ dukkhādivibhāgañca atthaṁ",
  "atk-s0508a12:351_2": "yathābhūtaṁ pajānāti ca paṭivijjhati ca,",
  "atk-s0508a12:351_3": "tenāha bhagavā –",
  "atk-s0508a12:352_0": "‘‘Sutassa yathāpariyattassa atthamaññāya dhammamaññāya dhammānudhammappaṭipanno hotī’’ti (a. ni. 4.6).",
  "atk-s0508a12:353_0": "‘‘Dhatānaṁ dhammānaṁ atthaṁ upaparikkhati,",
  "atk-s0508a12:353_1": "atthaṁ upaparikkhato dhammā nijjhānaṁ khamanti,",
  "atk-s0508a12:353_2": "dhammanijjhānakkhantiyā sati chando jāyati,",
  "atk-s0508a12:353_3": "chandajāto ussahati,",
  "atk-s0508a12:353_4": "ussahitvā tuleti,",
  "atk-s0508a12:353_5": "tulayitvā padahati,",
  "atk-s0508a12:353_6": "pahitatto samāno kāyena ceva paramasaccaṁ sacchikaroti,",
  "atk-s0508a12:353_7": "paññāya ca naṁ ativijjha passatī’’ti (ma. ni.",
  "atk-s0508a12:353_8": "2.432) ca.",
  "atk-s0508a12:354_0": "Ñāto attho sukhāvahoti yathāvutto diṭṭhadhammikādiattho ceva dukkhādiattho ca yāthāvato ñāto adhigato",
  "atk-s0508a12:354_1": "lokiyalokuttarabhedaṁ sukhaṁ āvahati nipphādetīti attho.",
  "atk-s0508a12:355_0": "Ṭhitāya bhāvanāpaññāya sutamatteneva na sijjhatīti tassā paṭipajjanavidhiṁ dassento ‘‘sevetha…pe…vippamokkha’’nti āha.",
  "atk-s0508a12:355_1": "Tattha sevetha pantāni senāsanānīti kāyavivekamāha.",
  "atk-s0508a12:355_2": "Tena saṁyojanappahānassa ca vakkhamānattā vivekārahasseva vivekavāsoti sīlasaṁvarādayo idha avuttasiddhā veditabbā.",
  "atk-s0508a12:355_3": "Careyya saṁyojanavippamokkhanti yathā saṁyojanehi cittaṁ vippamuccati,",
  "atk-s0508a12:355_4": "tathā vipassanābhāvanaṁ maggabhāvanañca careyya paṭipajjeyyāti attho.",
  "atk-s0508a12:355_5": "Sace ratiṁ nādhigaccheyya tatthāti tesu pantasenāsanesu yathāladdhesu adhikusaladhammesu ca ratiṁ pubbenāparaṁ",
  "atk-s0508a12:355_6": "visesassa alābhato abhiratiṁ na labheyya,",
  "atk-s0508a12:355_7": "saṅghe bhikkhusamūhe rakkhitatto kammaṭṭhānaparigaṇhanato rakkhitacitto chasu dvāresu satiārakkhāya upaṭṭhapanena satimā vaseyya vihareyya,",
  "atk-s0508a12:355_8": "evaṁ viharantassa ca api nāma saṁyojanavippamokkho bhaveyyāti adhippāyo.",
  "atk-s0508a12:356_0": "Mahācundattheragāthāvaṇṇanā niṭṭhitā.",
  "atk-s0508a12:357_0": "2. Jotidāsattheragāthāvaṇṇanā",
  "atk-s0508a12:358_0": "Ye kho teti āyasmato jotidāsattherassa gāthā.",
  "atk-s0508a12:358_1": "Kā uppatti?",
  "atk-s0508a12:358_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a12:358_3": "nibbattitvā viññutaṁ patto ekadivasaṁ satthāraṁ piṇḍāya gacchantaṁ disvā pasannacitto kāsumārikaphalaṁ adāsi.",
  "atk-s0508a12:358_4": "So tena puññakammena devamanussesu saṁsaranto imasmiṁ buddhuppāde pādiyatthajanapade vibhavasampannassa brāhmaṇassa putto hutvā nibbatti,",
  "atk-s0508a12:358_5": "jotidāsotissa nāmaṁ ahosi.",
  "atk-s0508a12:358_6": "So viññutaṁ patvā gharamāvasanto ekadivasaṁ mahākassapattheraṁ attano gāme piṇḍāya carantaṁ disvā pasannacitto",
  "atk-s0508a12:358_7": "bhojetvā therassa santike dhammaṁ sutvā attano gāmasamīpe pabbate mahantaṁ vihāraṁ kāretvā theraṁ tattha",
  "atk-s0508a12:358_8": "vāsetvā catūhi paccayehi upaṭṭhahanto therassa dhammadesanāya paṭiladdhasaṁvego pabbajitvā vipassanāya",
  "atk-s0508a12:358_9": "kammaṁ karonto nacirasseva chaḷabhiñño ahosi.",
  "atk-s0508a12:358_10": "Tena vuttaṁ apadāne (apa.",
  "atk-s0508a12:358_11": "thera 2.51.51-56) –",
  "atk-s0508a12:359_0": "‘‘Kaṇikāraṁva jotantaṁ, nisinnaṁ pabbatantare;",
  "atk-s0508a12:360_0": "Addasaṁ virajaṁ buddhaṁ, lokajeṭṭhaṁ narāsabhaṁ.",
  "atk-s0508a12:361_0": "‘‘Pasannacitto sumano, sire katvāna añjaliṁ;",
  "atk-s0508a12:362_0": "Kāsumārikamādāya, buddhaseṭṭhassadāsahaṁ.",
  "atk-s0508a12:363_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:364_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:365_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:366_0": "Chaḷabhiñño pana hutvā tīṇi piṭakāni uggahetvā visesato vinayapiṭake sukusalabhāvaṁ patvā dasavassiko",
  "atk-s0508a12:366_1": "parisupaṭṭhāko ca hutvā bahūhi bhikkhūhi saddhiṁ bhagavantaṁ vandituṁ sāvatthiṁ gacchanto antarāmagge",
  "atk-s0508a12:366_2": "addhānaparissamavinodanatthaṁ titthiyānaṁ ārāmaṁ pavisitvā ekamantaṁ nisinno ekaṁ pañcatapaṁ tapantaṁ",
  "atk-s0508a12:366_3": "brāhmaṇaṁ disvā, ‘‘kiṁ, brāhmaṇa,",
  "atk-s0508a12:366_4": "aññasmiṁ tapanīye aññaṁ tapatī’’ti āha.",
  "atk-s0508a12:366_5": "Taṁ sutvā brāhmaṇo kupito, ‘‘bho, muṇḍaka,",
  "atk-s0508a12:366_6": "kiṁ aññaṁ tapanīya’’nti āha.",
  "atk-s0508a12:366_7": "Thero tassa –",
  "atk-s0508a12:367_0": "‘‘Kopo ca issā paraheṭhanā ca, māno ca sārambhamado pamādo;",
  "atk-s0508a12:368_0": "Taṇhā avijjā bhavasaṅgatī ca, te tappanīyā na hi rūpakhandho’’ti. –",
  "atk-s0508a12:369_0": "Gāthāya dhammaṁ desesi.",
  "atk-s0508a12:369_1": "Taṁ sutvā so brāhmaṇo tasmiṁ titthiyārāme sabbe aññatitthiyā ca therassa santike pabbajiṁsu.",
  "atk-s0508a12:369_2": "Thero tehi saddhiṁ sāvatthiṁ gantvā bhagavantaṁ vanditvā katipāhaṁ tattha vasitvā attano jātibhūmiṁyeva",
  "atk-s0508a12:369_3": "gato dassanatthaṁ upagatesu ñātakesu nānāladdhike yaññasuddhike ovadanto –",
  "atk-s0508a12:370_0": "143.",
  "atk-s0508a12:371_0": " ‘‘Ye kho te veṭhamissena, nānattena ca kammunā;",
  "atk-s0508a12:372_0": "Manusse uparundhanti, pharusūpakkamā janā;",
  "atk-s0508a12:373_0": "Tepi tattheva kīranti, na hi kammaṁ panassati.",
  "atk-s0508a12:374_0": "144.",
  "atk-s0508a12:375_0": " ‘‘Yaṁ karoti naro kammaṁ, kalyāṇaṁ yadi pāpakaṁ;",
  "atk-s0508a12:376_0": "Tassa tasseva dāyādo, yaṁ yaṁ kammaṁ pakubbatī’’ti. – gāthādvayaṁ abhāsi;",
  "atk-s0508a12:377_0": "Tattha yeti aniyamuddeso.",
  "atk-s0508a12:377_1": "Teti aniyamato eva paṭiniddeso.",
  "atk-s0508a12:377_2": "Padadvayassāpi ‘‘janā’’ti iminā sambandho.",
  "atk-s0508a12:377_3": "Khoti nipātamattaṁ.",
  "atk-s0508a12:377_4": "Veṭhamissenāti varattakhaṇḍādinā sīsādīsu veṭhadānena.",
  "atk-s0508a12:377_5": "‘‘Vedhamissenā’’tipi pāḷi,",
  "atk-s0508a12:377_6": "so evattho.",
  "atk-s0508a12:377_7": "Nānattena ca kammunāti hananaghātanahatthapādādicchedanena khuddakaseḷadānādinā ca nānāvidhena parūpaghātakammena.",
  "atk-s0508a12:377_8": "Manusseti nidassanamattaṁ,",
  "atk-s0508a12:377_9": "tasmā ye keci satteti adhippāyo.",
  "atk-s0508a12:377_10": "Uparundhantīti vibādhenti.",
  "atk-s0508a12:377_11": "Pharusūpakkamāti dāruṇapayogā,",
  "atk-s0508a12:377_12": "kurūrakammantāti attho.",
  "atk-s0508a12:377_13": "Janāti sattā.",
  "atk-s0508a12:377_14": "Tepi tattheva kīrantīti te vuttappakārā puggalā yāhi kammakāraṇāhi aññe bādhiṁsu.",
  "atk-s0508a12:377_15": "Tattheva tāsuyeva kāraṇāsu sayampi kīranti pakkhipīyanti,",
  "atk-s0508a12:377_16": "tathārūpaṁyeva dukkhaṁ anubhavantīti attho.",
  "atk-s0508a12:377_17": "‘‘Tatheva kīrantī’’ti ca pāṭho,",
  "atk-s0508a12:377_18": "yathā sayaṁ aññesaṁ dukkhaṁ akaṁsu,",
  "atk-s0508a12:377_19": "tatheva aññehi karīyanti,",
  "atk-s0508a12:377_20": "dukkhaṁ pāpīyantīti attho, kasmā?",
  "atk-s0508a12:377_21": "Na hi kammaṁ panassati kammañhi ekantaṁ upacitaṁ vipākaṁ adatvā na vigacchati,",
  "atk-s0508a12:377_22": "avasesapaccayasamavāye vipaccatevāti adhippāyo.",
  "atk-s0508a12:378_0": "Idāni ‘‘na hi kammaṁ panassatī’’ti saṅkhepato vuttamatthaṁ vibhajitvā sattānaṁ kammassakataṁ vibhāvetuṁ ‘‘yaṁ karotī’’ti gāthaṁ abhāsi.",
  "atk-s0508a12:378_1": "Tassattho yaṁ kammaṁ kalyāṇaṁ kusalaṁ,",
  "atk-s0508a12:378_2": "yadi vā pāpakaṁ akusalaṁ satto karoti,",
  "atk-s0508a12:378_3": "karonto ca tattha yaṁ kammaṁ yathā phaladānasamatthaṁ hoti,",
  "atk-s0508a12:378_4": "tathā pakubbati upacinoti.",
  "atk-s0508a12:378_5": "Tassa tasseva dāyādoti tassa tasseva kammaphalassa gaṇhanato tena tena kammena dātabbavipākassa bhāgī hotīti attho.",
  "atk-s0508a12:378_6": "Tenāha bhagavā –",
  "atk-s0508a12:378_7": "‘‘kammassakā, māṇava,",
  "atk-s0508a12:378_8": "sattā kammadāyādā’’tiādi (ma. ni. 3.289).",
  "atk-s0508a12:378_9": "Imā gāthā sutvā therassa ñātakā kammassakatāyaṁ patiṭṭhahiṁsūti.",
  "atk-s0508a12:379_0": "Jotidāsattheragāthāvaṇṇanā niṭṭhitā.",
  "atk-s0508a12:380_0": "3. Heraññakānittheragāthāvaṇṇanā",
  "atk-s0508a12:381_0": "Accayantiahorattāti āyasmato heraññakānittherassa gāthā.",
  "atk-s0508a12:381_1": "Kā uppatti?",
  "atk-s0508a12:381_2": "Ayaṁ kira padumuttarassa bhagavato kāle haṁsavatīnagare kulagehe nibbattitvā viññutaṁ patto paresaṁ bhatako",
  "atk-s0508a12:381_3": "hutvā jīvanto ekadivasaṁ sujātassa nāma satthusāvakassa paṁsukūlaṁ pariyesantassa upaḍḍhadussaṁ pariccaji.",
  "atk-s0508a12:381_4": "So tena puññakammena tāvatiṁsesu nibbattitvā aparāparaṁ devamanussesu saṁsaranto imasmiṁ buddhuppāde",
  "atk-s0508a12:381_5": "kosalarañño gāmabhojakassa coravosāsakassa putto hutvā nibbatti,",
  "atk-s0508a12:381_6": "heraññakānītissa nāmaṁ ahosi.",
  "atk-s0508a12:381_7": "So vayappatto pitu accayena raññā tasmiṁyeva gāmabhojakaṭṭhāne ṭhapito jetavanapaṭiggahaṇe buddhānubhāvaṁ",
  "atk-s0508a12:381_8": "disvā paṭiladdhasaddho attano kaniṭṭhassa taṁ ṭhānantaraṁ dāpetvā rājānaṁ āpucchitvā pabbajitvā vipassanaṁ",
  "atk-s0508a12:381_9": "paṭṭhapetvā nacirasseva arahattaṁ pāpuṇi.",
  "atk-s0508a12:381_10": "Tena vuttaṁ apadāne (apa.",
  "atk-s0508a12:381_11": "thera 2.50.31-40) –",
  "atk-s0508a12:382_0": "‘‘Padumuttarabhagavato, sujāto nāma sāvako;",
  "atk-s0508a12:383_0": "Paṁsukūlaṁ gavesanto, saṅkāre carate tadā.",
  "atk-s0508a12:384_0": "‘‘Nagare haṁsavatiyā, paresaṁ bhatako ahaṁ;",
  "atk-s0508a12:385_0": "Upaḍḍhadussaṁ datvāna, sirasā abhivādayiṁ.",
  "atk-s0508a12:386_0": "‘‘Tena kammena sukatena, cetanāpaṇidhīhi ca;",
  "atk-s0508a12:387_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:388_0": "‘‘Tettiṁsakkhattuṁ devindo, devarajjamakārayiṁ;",
  "atk-s0508a12:389_0": "Sattasattatikkhattuñca, cakkavattī ahosahaṁ.",
  "atk-s0508a12:390_0": "‘‘Padesarajjaṁ vipulaṁ, gaṇanāto asaṅkhiyaṁ;",
  "atk-s0508a12:391_0": "Upaḍḍhadussadānena, modāmi akutobhayo.",
  "atk-s0508a12:392_0": "‘‘Icchamāno cahaṁ ajja, sakānanaṁ sapabbataṁ;",
  "atk-s0508a12:393_0": "Khomadussehi chādeyyaṁ, aḍḍhadussassidaṁ phalaṁ.",
  "atk-s0508a12:394_0": "‘‘Satasahassito kappe, yaṁ dānamadadiṁ tadā;",
  "atk-s0508a12:395_0": "Duggatiṁ nābhijānāmi, aḍḍhadussassidaṁ phalaṁ.",
  "atk-s0508a12:396_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:397_0": "Arahattaṁ pana patvā attano kaniṭṭhabhātaraṁ tato kammato nivattetukāmo tasmiṁyeva kamme abhirataṁ disvā taṁ codento –",
  "atk-s0508a12:398_0": "145.",
  "atk-s0508a12:399_0": " ‘‘Accayanti ahorattā, jīvitaṁ uparujjhati;",
  "atk-s0508a12:400_0": "Āyu khīyati maccānaṁ, kunnadīnaṁva odakaṁ.",
  "atk-s0508a12:401_0": "146.",
  "atk-s0508a12:402_0": " ‘‘Atha pāpāni kammāni, karaṁ bālo na bujjhati;",
  "atk-s0508a12:403_0": "Pacchāssa kaṭukaṁ hoti, vipāko hissa pāpako’’ti. –",
  "atk-s0508a12:404_0": "Gāthādvayaṁ abhāsi.",
  "atk-s0508a12:405_0": "Tattha accayantīti atikkamanti,",
  "atk-s0508a12:405_1": "lahuṁ lahuṁ apagacchantīti attho.",
  "atk-s0508a12:405_2": "Ahorattāti rattindivā.",
  "atk-s0508a12:405_3": "Jīvitaṁ uparujjhatīti jīvitindriyañca khaṇikanirodhavasena nirujjhati.",
  "atk-s0508a12:405_4": "Vuttañhi ‘‘khaṇe khaṇe,",
  "atk-s0508a12:405_5": "tvaṁ bhikkhu,",
  "atk-s0508a12:405_6": "jāyasi ca jiyyasi ca miyyasi ca cavasi ca upapajjasi cā’’ti.",
  "atk-s0508a12:405_7": "Āyu khīyati maccānanti maritabbasabhāvattā maccāti laddhanāmānaṁ imesaṁ sattānaṁ āyu ‘‘yo ciraṁ jīvati,",
  "atk-s0508a12:405_8": "so vassasataṁ appaṁ vā bhiyyo’’ti (dī. ni. 2.91; saṁ. ni. 2.143; a. ni.",
  "atk-s0508a12:405_9": "7.74) evaṁ paricchinnakālaparamāyu khīyati khayañca sambhedañca gacchati,",
  "atk-s0508a12:405_10": "yathā kiṁ?",
  "atk-s0508a12:405_11": "Kunnadīnaṁva odakaṁ yathā nāma kunnadīnaṁ pabbateyyānaṁ khuddakanadīnaṁ udakaṁ ciraṁ na tiṭṭhati,",
  "atk-s0508a12:405_12": "lahutaraṁ khīyati,",
  "atk-s0508a12:405_13": "āgatamattaṁyeva vigacchati,",
  "atk-s0508a12:405_14": "evaṁ sattānaṁ āyu lahutaraṁ khīyati khayaṁ gacchati.",
  "atk-s0508a12:405_15": "Ettha ca udakameva ‘‘odaka’’nti vuttaṁ,",
  "atk-s0508a12:405_16": "yathā manoyeva mānasanti.",
  "atk-s0508a12:406_0": "Athapāpāni kammāni,",
  "atk-s0508a12:406_1": "karaṁ bālo na bujjhatīti evaṁ saṁsāre aniccepi samāne bālo lobhavasena vā kodhavasena vā pāpāni kammāni karoti,",
  "atk-s0508a12:406_2": "karontopi na bujjhati,",
  "atk-s0508a12:406_3": "pāpaṁ karonto ca ‘‘pāpaṁ karomī’’ti abujjhanako nāma natthi,",
  "atk-s0508a12:406_4": "‘‘imassa kammassa evarūpo dukkho vipāko’’ti pana ajānanato ‘‘na bujjhatī’’ti vuttaṁ.",
  "atk-s0508a12:406_5": "Pacchāssa kaṭukaṁ hotīti yadipi pāpassa kammassa āyūhanakkhaṇe ‘‘imassa kammassa evarūpo vipāko’’ti na bujjhati,",
  "atk-s0508a12:406_6": "tato pacchā pana nirayādīsu nibbattassa assa bālassa kaṭukaṁ aniṭṭhaṁ dukkhameva hoti.",
  "atk-s0508a12:406_7": "Vipāko hissa pāpako yasmā assa pāpakammassa nāma vipāko pāpako nihīno aniṭṭho evāti.",
  "atk-s0508a12:406_8": "Imaṁ pana ovādaṁ sutvā therassa kaniṭṭhabhātā rājānaṁ āpucchitvā pabbajitvā nacirasseva sadatthaṁ nipphādesi.",
  "atk-s0508a12:407_0": "Heraññakānittheragāthāvaṇṇanā niṭṭhitā.",
  "atk-s0508a12:408_0": "4. Somamittattheragāthāvaṇṇanā",
  "atk-s0508a12:409_0": "Parittaṁdārunti āyasmato somamittattherassa gāthā.",
  "atk-s0508a12:409_1": "Kā uppatti?",
  "atk-s0508a12:409_2": "Ayampi purimabuddhesu katādhikāro tattha tattha bhave puññāni upacinanto sikhissa bhagavato kāle kulagehe",
  "atk-s0508a12:409_3": "nibbattitvā viññutaṁ patto buddhaguṇe sutvā pasannamānaso ekadivasaṁ kiṁsukarukkhaṁ pupphitaṁ disvā pupphāni",
  "atk-s0508a12:409_4": "gahetvā satthāraṁ uddissa ākāse khipitvā pūjesi.",
  "atk-s0508a12:409_5": "So tena puññakammena devamanussesu saṁsaranto imasmiṁ buddhuppāde bārāṇasiyaṁ brāhmaṇakule nibbattitvā",
  "atk-s0508a12:409_6": "somamittoti laddhanāmo tiṇṇaṁ vedānaṁ pāragū hutvā vimalena nāma therena kataparicayattā abhiṇhaṁ tassa",
  "atk-s0508a12:409_7": "santikaṁ gacchanto dhammaṁ sutvā sāsane laddhappasādo pabbajitvā laddhūpasampado vattapaṭivattaṁ pūrento vicarati.",
  "atk-s0508a12:409_8": "Vimalatthero pana kusīto middhabahulo rattindivaṁ vītināmeti.",
  "atk-s0508a12:409_9": "Somamitto ‘‘kusītaṁ nāma nissāya ko guṇo’’ti taṁ pahāya mahākassapattheraṁ upasaṅkamitvā tassa ovāde",
  "atk-s0508a12:409_10": "ṭhatvā vipassanaṁ paṭṭhapetvā nacirasseva arahatte patiṭṭhāsi.",
  "atk-s0508a12:409_11": "Tena vuttaṁ apadāne (apa.",
  "atk-s0508a12:409_12": "thera 2.50.25-30) –",
  "atk-s0508a12:410_0": "‘‘Kiṁsukaṁ pupphitaṁ disvā, paggahetvāna añjaliṁ;",
  "atk-s0508a12:411_0": "Buddhaseṭṭhaṁ saritvāna, ākāse abhipūjayiṁ.",
  "atk-s0508a12:412_0": "‘‘Tena kammena sukatena, cetanāpaṇidhīhi ca;",
  "atk-s0508a12:413_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:414_0": "‘‘Ekatiṁse ito kappe, yaṁ kammamakariṁ tadā;",
  "atk-s0508a12:415_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:416_0": "‘‘Kilesā jhāpitā mayhaṁ, bhavā sabbe samūhatā;",
  "atk-s0508a12:417_0": "Nāgova bandhanaṁ chetvā, viharāmi anāsavo.",
  "atk-s0508a12:418_0": "‘‘Svāgataṁ vata me āsi, mama buddhassa santike;",
  "atk-s0508a12:419_0": "Tisso vijjā anuppattā, kataṁ buddhassa sāsana’’nti.",
  "atk-s0508a12:420_0": "Arahattaṁ pana patvā vimalattheraṁ ovādena tajjento –",
  "atk-s0508a12:421_0": "147.",
  "atk-s0508a12:422_0": " ‘‘Parittaṁ dārumāruyha, yathā sīde mahaṇṇave;",
  "atk-s0508a12:423_0": "Evaṁ kusītamāgamma, sādhujīvīpi sīdati;",
  "atk-s0508a12:424_0": "Tasmā taṁ parivajjeyya, kusītaṁ hīnavīriyaṁ.",
  "atk-s0508a12:425_0": "148.",
  "atk-s0508a12:426_0": " ‘‘Pavivittehi ariyehi, pahitattehi jhāyibhi;",
  "atk-s0508a12:427_0": "Niccaṁ āraddhavīriyehi, paṇḍitehi sahāvase’’ti. – gāthādvayaṁ abhāsi;",
  "atk-s0508a12:428_0": "Tattha parittaṁ dārumāruyha,",
  "atk-s0508a12:428_1": "yathā sīde mahaṇṇaveti pesalopi kulaputto kusītaṁ alasapuggalaṁ nissāya sīdati saṁsāre patati,",
  "atk-s0508a12:428_2": "na tassa pāraṁ nibbānaṁ gacchati.",
  "atk-s0508a12:428_3": "Yasmā etadevaṁ,",
  "atk-s0508a12:428_4": "tasmā taṁ adhikusaladhammavasena sīsaṁ anukkhipitvā kucchitaṁ sīdanato kusītaṁ vīriyārambhābhāvato hīnavīriyaṁ puggalaṁ sabbathā vajjeyya,",
  "atk-s0508a12:428_5": "na tassa diṭṭhānugatiṁ āpajjeyyāti attho.",
  "atk-s0508a12:429_0": "Evaṁ puggalādhiṭṭhānāya gāthāya kosajje ādīnavaṁ dassetvā idāni vīriyārambhe ānisaṁse dassetuṁ ‘‘pavivittehī’’tiādi vuttaṁ.",
  "atk-s0508a12:429_1": "Tassattho –",
  "atk-s0508a12:429_2": "ye pana kāyavivekasambhavena pavivittā,",
  "atk-s0508a12:429_3": "tato eva kilesehi ārakattā ariyā,",
  "atk-s0508a12:429_4": "nibbānaṁ patipesitattatāya pahitattā ārammaṇūpanijjhānavasena lakkhaṇūpanijjhānavasena ca jhāyino,",
  "atk-s0508a12:429_5": "sabbakālaṁ paggahitavīriyatāya āraddhavīriyā,",
  "atk-s0508a12:429_6": "lokiyalokuttarabhedāya paññāya samannāgatattā paṇḍitā,",
  "atk-s0508a12:429_7": "tehiyeva saha āvaseyya sadatthaṁ nipphādetukāmo saṁvaseyyāti.",
  "atk-s0508a12:429_8": "Taṁ sutvā vimalatthero saṁviggamānaso vipassanaṁ paṭṭhapetvā sadatthaṁ ārādhesi.",
  "atk-s0508a12:429_9": "Svāyamattho parato āgamissati.",
  "atk-s0508a12:430_0": "Somamittattheragāthāvaṇṇanā niṭṭhitā.",
  "atk-s0508a12:431_0": "5. Sabbamittattheragāthāvaṇṇanā",
  "atk-s0508a12:432_0": "Jano janamhi sambaddhoti āyasmato sabbamittattherassa gāthā.",
  "atk-s0508a12:432_1": "Kā uppatti?",
  "atk-s0508a12:432_2": "Ayampi purimabuddhesu katādhikāro tattha tattha bhave puññāni upacinanto ito dvānavute kappe tissassa",
  "atk-s0508a12:432_3": "bhagavato kāle nesādakule nibbattitvā vanacāriko hutvā vane mige vadhitvā maṁsaṁ khādanto jīvati.",
  "atk-s0508a12:432_4": "Athassa bhagavā anuggaṇhanatthaṁ vasanaṭṭhānasamīpe tīṇi padacetiyāni dassetvā pakkāmi.",
  "atk-s0508a12:432_5": "So atītakāle sammāsambuddhesu kataparicayattā cakkaṅkitāni disvā pasannamānaso koraṇḍapupphehi pūjaṁ",
  "atk-s0508a12:432_6": "katvā tena puññakammena tāvatiṁsabhavane nibbattitvā aparāparaṁ sugatīsuyeva saṁsaranto imasmiṁ buddhuppāde",
  "atk-s0508a12:432_7": "sāvatthinagare brāhmaṇakule nibbatti,",
  "atk-s0508a12:432_8": "sabbamittotissa nāmaṁ ahosi.",
  "atk-s0508a12:432_9": "So viññutaṁ patto jetavanapaṭiggahaṇe buddhānubhāvaṁ disvā paṭiladdhasaddho pabbajitvā kammaṭṭhānaṁ gahetvā",
  "atk-s0508a12:432_10": "araññe viharanto vassaṁ upagantvā vuṭṭhavasso bhagavantaṁ vandituṁ sāvatthiṁ gacchanto antarāmagge māgavikehi",
  "atk-s0508a12:432_11": "oḍḍite pāse migapotakaṁ baddhaṁ addasa.",
  "atk-s0508a12:432_12": "Mātā panassa migī pāsaṁ appaviṭṭhāpi puttasinehena dūraṁ na gacchati,",
  "atk-s0508a12:432_13": "maraṇabhayena pāsasamīpampi na upagacchati migapotako ca bhīto ito cito ca parivattento karuṇaṁ vilapati,",
  "atk-s0508a12:432_14": "taṁ disvā thero ,",
  "atk-s0508a12:432_15": "‘‘aho sattānaṁ snehahetukaṁ dukkha’’nti gacchanto tato paraṁ sambahule core ekaṁ purisaṁ jīvagāhaṁ gahetvā palālaveṇiyā sarīraṁ veṭhetvā jhāpente,",
  "atk-s0508a12:432_16": "tañca mahāviravaṁ viravantaṁ disvā tadubhayaṁ nissāya sañjātasaṁvego tesaṁ corānaṁ suṇantānaṁyeva –",
  "atk-s0508a12:433_0": "149.",
  "atk-s0508a12:434_0": " ‘‘Jano janamhi sambaddho, janamevassito jano;",
  "atk-s0508a12:435_0": "Jano janena heṭhīyati, heṭheti ca jano janaṁ.",
  "atk-s0508a12:436_0": "150.",
  "atk-s0508a12:437_0": " ‘‘Ko hi tassa janenattho, janena janitena vā;",
  "atk-s0508a12:438_0": "Janaṁ ohāya gacchaṁ taṁ, heṭhayitvā bahuṁ jana’’nti. – gāthādvayaṁ abhāsi;",
  "atk-s0508a12:439_0": "Tattha janoti andhabālajano.",
  "atk-s0508a12:439_1": "Janamhīti aññe jane.",
  "atk-s0508a12:439_2": "Sambaddhoti taṇhābandhanena baddho.",
  "atk-s0508a12:439_3": "‘‘Ayaṁ me putto,",
  "atk-s0508a12:439_4": "mātā’’tiādinā paṭibaddho.",
  "atk-s0508a12:439_5": "Ayameva vā pāṭho,",
  "atk-s0508a12:439_6": "‘‘ime maṁ posenti,",
  "atk-s0508a12:439_7": "ahaṁ ime nissāya jīvāmī’’ti paṭibaddhacittoti attho.",
  "atk-s0508a12:439_8": "Janamevassito janoti ‘‘ayaṁ me putto,",
  "atk-s0508a12:439_9": "dhītā’’tiādinā aññameva janaṁ añño jano assito taṇhāya allīno pariggayha ṭhito.",
  "atk-s0508a12:439_10": "Jano janena heṭhīyati,",
  "atk-s0508a12:439_11": "heṭheti ca jano jananti kammassakatāya yathābhūtāvabodhassa ca abhāvato ajjhupekkhanaṁ akatvā lobhavasena yathā jano janaṁ assito,",
  "atk-s0508a12:439_12": "evaṁ dosavasena jano janena heṭhīyati vibādhīyati.",
  "atk-s0508a12:439_13": "‘‘Tayidaṁ mayhaṁva upari heṭhanaphalavasena paripatissatī’’ti ajānanto heṭheti ca jano janaṁ.",
  "atk-s0508a12:440_0": "Ko hi tassa janenatthoti tassa aññajanassa aññena janena taṇhāvasena assitena dosavasena heṭhitena vā ko attho.",
  "atk-s0508a12:440_1": "Janena janitena vāti mātāpitā hutvā tena aññena janena janitena vā ko attho.",
  "atk-s0508a12:440_2": "Janaṁ ohāya gacchaṁ taṁ,",
  "atk-s0508a12:440_3": "heṭhayitvā bahuṁ jananti yasmā saṁsāre carato janassa ayamevānurūpā paṭipatti,",
  "atk-s0508a12:440_4": "tasmā taṁ janaṁ,",
  "atk-s0508a12:440_5": "tassa ca bādhikā yā sā taṇhā ca,",
  "atk-s0508a12:440_6": "yo ca so doso eva bahuṁ janaṁ bādhayitvā ṭhito,",
  "atk-s0508a12:440_7": "tañca ohāya sabbaso pahāya pariccajitvā gacchaṁ,",
  "atk-s0508a12:440_8": "tehi anupaddutaṁ ṭhānaṁ gaccheyyaṁ pāpuṇeyyanti attho.",
  "atk-s0508a12:440_9": "Evaṁ pana vatvā thero tāvadeva vipassanaṁ ussukkāpetvā arahattamapāpuṇi.",
  "atk-s0508a12:440_10": "Tena vuttaṁ apadāne (apa.",
  "atk-s0508a12:440_11": "thera 2.50.15-24) –",
  "atk-s0508a12:441_0": "‘‘Vanakammiko pure āsiṁ, pitumātumatenahaṁ;",
  "atk-s0508a12:442_0": "Pasumārena jīvāmi, kusalaṁ me na vijjati.",
  "atk-s0508a12:443_0": "‘‘Mama āsayasāmantā, tisso lokagganāyako;",
  "atk-s0508a12:444_0": "Padāni tīṇi dassesi, anukampāya cakkhumā.",
  "atk-s0508a12:445_0": "‘‘Akkante ca pade disvā, tissanāmassa satthuno;",
  "atk-s0508a12:446_0": "Haṭṭho haṭṭhena cittena, pade cittaṁ pasādayiṁ.",
  "atk-s0508a12:447_0": "‘‘Koraṇḍaṁ pupphitaṁ disvā, pādapaṁ dharaṇīruhaṁ;",
  "atk-s0508a12:448_0": "Sakosakaṁ gahetvāna, padaseṭṭhamapūjayiṁ.",
  "atk-s0508a12:449_0": "‘‘Tena kammena sukatena, cetanāpaṇidhīhi ca;",
  "atk-s0508a12:450_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:451_0": "‘‘Yaṁ yaṁ yonupapajjāmi, devattaṁ atha mānusaṁ;",
  "atk-s0508a12:452_0": "Koraṇḍakachavi homi, suppabhāso bhavāmahaṁ.",
  "atk-s0508a12:453_0": "‘‘Dvenavute ito kappe, yaṁ kammamakariṁ tadā;",
  "atk-s0508a12:454_0": "Duggatiṁ nābhijānāmi, padapūjāyidaṁ phalaṁ.",
  "atk-s0508a12:455_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:456_0": "Te pana corā therassa santike dhammaṁ sutvā saṁvegajātā pabbajitvā dhammānudhammaṁ paṭipajjiṁsūti.",
  "atk-s0508a12:457_0": "Sabbamittattheragāthāvaṇṇanā niṭṭhitā.",
  "atk-s0508a12:458_0": "6. Mahākāḷattheragāthāvaṇṇanā",
  "atk-s0508a12:459_0": "Kāḷīitthīti āyasmato mahākāḷattherassa gāthā.",
  "atk-s0508a12:459_1": "Kā uppatti?",
  "atk-s0508a12:459_2": "Ayampi purimabuddhesu katādhikāro tattha tattha bhave puññāni upacinanto ito ekanavute kappe kulagehe",
  "atk-s0508a12:459_3": "nibbattitvā viññutaṁ patto kenacideva karaṇīyena araññaṁ gato tattha aññatarassa rukkhassa sākhāya olambamānaṁ",
  "atk-s0508a12:459_4": "paṁsukūlacīvaraṁ disvā ‘‘ariyaddhajo olambatī’’ti pasannacitto kiṅkaṇipupphāni gahetvā paṁsukūlaṁ pūjesi.",
  "atk-s0508a12:459_5": "So tena puññakammena devamanussesu saṁsaranto imasmiṁ buddhuppāde setabyanagare satthavāhakule nibbattitvā",
  "atk-s0508a12:459_6": "mahākāḷoti laddhanāmo viññutaṁ patvā gharāvāsaṁ vasanto pañcahi sakaṭasatehi bhaṇḍaṁ gahetvā vāṇijjavasena",
  "atk-s0508a12:459_7": "sāvatthiṁ gato ekamantaṁ sakaṭasatthaṁ nivesetvā addhānaparissamaṁ vinodetvā attano parisāya saddhiṁ",
  "atk-s0508a12:459_8": "nisinno sāyanhasamayaṁ gandhamālādihatthe upāsake jetavanaṁ gacchante disvā sayampi tehi saddhiṁ vihāraṁ",
  "atk-s0508a12:459_9": "gantvā satthu santike dhammaṁ sutvā paṭiladdhasaddho pabbajitvā sosānikaṅgaṁ adhiṭṭhāya susāne vasati.",
  "atk-s0508a12:459_10": "Athekadivasaṁ kāḷī nāma ekā itthī chavaḍāhikā therassa kammaṭṭhānatthāya aciramatasarīraṁ ubho satthī",
  "atk-s0508a12:459_11": "bhinditvā ubho ca bāhū bhinditvā sīsañca dadhithālakaṁ viya bhinditvā sabbaṁ aṅgapaccaṅgaṁ sambandhameva",
  "atk-s0508a12:459_12": "katvā therassa oloketuṁ yogyaṭṭhāne ṭhapetvā ekamantaṁ nisīdi.",
  "atk-s0508a12:459_13": "Thero taṁ disvā attānaṁ ovadanto –",
  "atk-s0508a12:460_0": "151.",
  "atk-s0508a12:461_0": " ‘‘Kāḷī itthī brahatī dhaṅkarūpā, satthiñca bhetvā aparañca satthiṁ;",
  "atk-s0508a12:462_0": "Bāhañca bhetvā aparañca bāhaṁ, sīsañca bhetvā dadhithālakaṁva;",
  "atk-s0508a12:463_0": "Esā nisinnā abhisandahitvā.",
  "atk-s0508a12:464_0": "152.",
  "atk-s0508a12:465_0": " ‘‘Yo ve avidvā upadhiṁ karoti, punappunaṁ dukkhamupeti mando;",
  "atk-s0508a12:466_0": "Tasmā pajānaṁ upadhiṁ na kayirā, māhaṁ puna bhinnasiro sayissa’’nti. –",
  "atk-s0508a12:467_0": "Gāthādvayaṁ abhāsi.",
  "atk-s0508a12:468_0": "Tattha kāḷīti tassā nāmaṁ,",
  "atk-s0508a12:468_1": "kāḷavaṇṇattā vā evaṁ vuttaṁ.",
  "atk-s0508a12:468_2": "Brahatīti mahāsarīrā ārohapariṇāhavatī.",
  "atk-s0508a12:468_3": "Dhaṅkarūpāti kāḷavaṇṇattā eva kākasadisarūpā.",
  "atk-s0508a12:468_4": "Satthiñca bhetvāti matasarīrassa satthiṁ jaṇṇubhedanena bhañjitvā.",
  "atk-s0508a12:468_5": "Aparañca satthinti itarañca satthiṁ bhañjitvā.",
  "atk-s0508a12:468_6": "Bāhañca bhetvāti bāhaṭṭhiñca aggabāhaṭṭhāneyeva bhañjitvā.",
  "atk-s0508a12:468_7": "Sīsañca bhetvā dadhithālakaṁvāti matasarīrassa sīsaṁ bhinditvā bhinnattā eva leḍḍudaṇḍādīhi paggharantaṁ dadhithālakaṁ viya,",
  "atk-s0508a12:468_8": "paggharantaṁ matthaluṅgaṁ katvāti attho.",
  "atk-s0508a12:468_9": "Esā nisinnā abhisandahitvāti chinnabhinnāvayavaṁ matasarīraṁ te avayave yathāṭhāneyeva ṭhapanena sandahitvā",
  "atk-s0508a12:468_10": "sahitaṁ katvā maṁsāpaṇaṁ pasārentī viya esā nisinnā.",
  "atk-s0508a12:469_0": "Yo ve avidvā upadhiṁ karotīti yo imāya upaṭṭhāpitaṁ kammaṭṭhānaṁ disvāpi avidvā akusalo kammaṭṭhānaṁ",
  "atk-s0508a12:469_1": "chaḍḍetvā ayonisomanasikārena kilesūpadhiṁ uppādeti,",
  "atk-s0508a12:469_2": "so mando mandapañño saṁsārassa anativattanato punappunaṁ aparāparaṁ nirayādīsu dukkhaṁ upeti.",
  "atk-s0508a12:469_3": "Tasmā pajānaṁ upadhiṁ na kayirāti tasmāti yasmā cetadevaṁ, tasmā.",
  "atk-s0508a12:469_4": "Pajānaṁ upadhinti ‘‘idha yaṁ dukkhaṁ sambhotī’’ti pajānanto yoniso manasikaronto kilesūpadhiṁ na kayirā na uppādeyya. Kasmā?",
  "atk-s0508a12:469_5": "Māhaṁ puna bhinnasiro sayissanti yathayidaṁ matasarīraṁ bhinnasarīraṁ sayati,",
  "atk-s0508a12:469_6": "evaṁ kilesūpadhīhi saṁsāre punappunaṁ uppattiyā kaṭasivaḍḍhako hutvā bhinnasiro ahaṁ mā sayissanti.",
  "atk-s0508a12:469_7": "Evaṁ vadanto eva thero vipassanaṁ ussukkāpetvā arahattaṁ pāpuṇi.",
  "atk-s0508a12:469_8": "Tena vuttaṁ apadāne (apa.",
  "atk-s0508a12:469_9": "thera 2.50.8-14) –",
  "atk-s0508a12:470_0": "‘‘Himavantassāvidūre , udaṅgaṇo nāma pabbato;",
  "atk-s0508a12:471_0": "Tatthaddasaṁ paṁsukūlaṁ, dumaggamhi vilambitaṁ.",
  "atk-s0508a12:472_0": "‘‘Tīṇi kiṅkaṇipupphāni, ocinitvānahaṁ tadā;",
  "atk-s0508a12:473_0": "Haṭṭho haṭṭhena cittena, paṁsukūlamapūjayiṁ.",
  "atk-s0508a12:474_0": "‘‘Tena kammena sukatena, cetanāpaṇidhīhi ca;",
  "atk-s0508a12:475_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:476_0": "‘‘Ekanavutito kappe, yaṁ kammamakariṁ tadā;",
  "atk-s0508a12:477_0": "Duggatiṁ nābhijānāmi, pūjitvā arahaddhajaṁ.",
  "atk-s0508a12:478_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:479_0": "Mahākāḷattheragāthāvaṇṇanā niṭṭhitā.",
  "atk-s0508a12:480_0": "7. Tissattheragāthāvaṇṇanā",
  "atk-s0508a12:481_0": "Bahūsapatte labhatīti āyasmato tissattherassa gāthā.",
  "atk-s0508a12:481_1": "Kā uppatti?",
  "atk-s0508a12:481_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto piyadassissa",
  "atk-s0508a12:481_3": "bhagavato kāle brāhmaṇakule nibbattitvā viññutaṁ patto sippesu nipphattiṁ gantvā kāmesu ādīnavaṁ disvā",
  "atk-s0508a12:481_4": "gharāvāsaṁ pahāya tāpasapabbajjaṁ pabbajitvā araññāyatane sālavane assamaṁ kāretvā vasati.",
  "atk-s0508a12:481_5": "Bhagavā tassa anuggaṇhanatthaṁ assamassa avidūre sālavane nirodhaṁ samāpajjitvā nisīdi.",
  "atk-s0508a12:481_6": "So assamato nikkhamitvā phalāphalatthāya gacchanto bhagavantaṁ disvā pasannamānaso cattāro daṇḍe ṭhapetvā",
  "atk-s0508a12:481_7": "bhagavato upari pupphitāhi sālasākhāhi sākhāmaṇḍapaṁ katvā sattāhaṁ navanavehi sālapupphehi bhagavantaṁ",
  "atk-s0508a12:481_8": "pūjento aṭṭhāsi buddhārammaṇaṁ pītiṁ avijahanto.",
  "atk-s0508a12:481_9": "Satthā sattāhassa accayena nirodhato vuṭṭhahitvā bhikkhusaṅghaṁ cintesi.",
  "atk-s0508a12:481_10": "Tāvadeva satasahassamattā khīṇāsavā satthāraṁ parivāresuṁ.",
  "atk-s0508a12:481_11": "Bhagavā tassa bhāviniṁ sampattiṁ vibhāvento anumodanaṁ vatvā pakkāmi.",
  "atk-s0508a12:481_12": "So tena puññakammena devaloke nibbattitvā aparāparaṁ sugatīsuyeva saṁsaranto imasmiṁ buddhuppāde rājagahe",
  "atk-s0508a12:481_13": "brāhmaṇakule nibbattitvā tissoti laddhanāmo vayappatto tiṇṇaṁ vedānaṁ pāragū hutvā pañcamattāni māṇavakasatāni",
  "atk-s0508a12:481_14": "mante vācento lābhaggayasaggappatto hutvā satthu rājagahagamane buddhānubhāvaṁ disvā paṭiladdhasaddho",
  "atk-s0508a12:481_15": "pabbajitvā vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:481_16": "Tena vuttaṁ apadāne (apa.",
  "atk-s0508a12:481_17": "thera 2.49.190-220) –",
  "atk-s0508a12:482_0": "‘‘Ajjhogāhetvā sālavanaṁ, sukato assamo mama;",
  "atk-s0508a12:483_0": "Sālapupphehi sañchanno, vasāmi vipine tadā.",
  "atk-s0508a12:484_0": "‘‘Piyadassī ca bhagavā, sayambhū aggapuggalo;",
  "atk-s0508a12:485_0": "Vivekakāmo sambuddho, sālavanamupāgami.",
  "atk-s0508a12:486_0": "‘‘Assamā abhinikkhamma, pavanaṁ agamāsahaṁ;",
  "atk-s0508a12:487_0": "Mūlaphalaṁ gavesanto, āhiṇḍāmi vane tadā.",
  "atk-s0508a12:488_0": "‘‘Tatthaddasāsiṁ sambuddhaṁ, piyadassiṁ mahāyasaṁ;",
  "atk-s0508a12:489_0": "Sunisinnaṁ samāpannaṁ, virocantaṁ mahāvane.",
  "atk-s0508a12:490_0": "‘‘Catudaṇḍe ṭhapetvāna, buddhassa uparī ahaṁ;",
  "atk-s0508a12:491_0": "Maṇḍapaṁ sukataṁ katvā, sālapupphehi chādayiṁ.",
  "atk-s0508a12:492_0": "‘‘Sattāhaṁ dhārayitvāna, maṇḍapaṁ sālachāditaṁ;",
  "atk-s0508a12:493_0": "Tattha cittaṁ pasādetvā, buddhaseṭṭhamavandahaṁ.",
  "atk-s0508a12:494_0": "‘‘Bhagavā tamhi samaye, vuṭṭhahitvā samādhito;",
  "atk-s0508a12:495_0": "Yugamattaṁ pekkhamāno, nisīdi purisuttamo.",
  "atk-s0508a12:496_0": "‘‘Sāvako varuṇo nāma, piyadassissa satthuno;",
  "atk-s0508a12:497_0": "Vasīsatasahassehi, upagacchi vināyakaṁ.",
  "atk-s0508a12:498_0": "‘‘Piyadassī ca bhagavā, lokajeṭṭho narāsabho;",
  "atk-s0508a12:499_0": "Bhikkhusaṅghe nisīditvāna, sitaṁ pātukarī jino.",
  "atk-s0508a12:500_0": "‘‘Anuruddho upaṭṭhāko, piyadassissa satthuno;",
  "atk-s0508a12:501_0": "Ekaṁsaṁ cīvaraṁ katvā, apucchittha mahāmuniṁ.",
  "atk-s0508a12:502_0": "‘‘Ko nu kho bhagavā hetu, sitakammassa satthuno;",
  "atk-s0508a12:503_0": "Kāraṇe vijjamānamhi, satthā pātukare sitaṁ.",
  "atk-s0508a12:504_0": "‘‘Sattāhaṁ sālacchadanaṁ, yo me dhāresi māṇavo;",
  "atk-s0508a12:505_0": "Tassa kammaṁ saritvāna, sitaṁ pātukariṁ ahaṁ.",
  "atk-s0508a12:506_0": "‘‘Anokāsaṁ na passāmi, yattha puññaṁ vipaccati;",
  "atk-s0508a12:507_0": "Devaloke manusse vā, okāsova na sammati.",
  "atk-s0508a12:508_0": "‘‘Devaloke vasantassa, puññakammasamaṅgino;",
  "atk-s0508a12:509_0": "Yāvatā parisā tassa, sālacchannā bhavissati.",
  "atk-s0508a12:510_0": "‘‘Tattha dibbehi naccehi, gītehi vāditehi ca;",
  "atk-s0508a12:511_0": "Ramissati sadā santo, puññakammasamāhito.",
  "atk-s0508a12:512_0": "‘‘Yāvatā parisā tassa, gandhagandhī bhavissati;",
  "atk-s0508a12:513_0": "Sālassa pupphavasso ca, pavassissati tāvade.",
  "atk-s0508a12:514_0": "‘‘Tato cutoyaṁ manujo, mānusaṁ āgamissati;",
  "atk-s0508a12:515_0": "Idhāpi sālacchadanaṁ, sabbakālaṁ dharissati.",
  "atk-s0508a12:516_0": "‘‘Idha naccañca gītañca, sammatāḷasamāhitaṁ;",
  "atk-s0508a12:517_0": "Parivāressanti maṁ niccaṁ, buddhapūjāyidaṁ phalaṁ.",
  "atk-s0508a12:518_0": "‘‘Uggacchante ca sūriye, sālavassaṁ pavassati;",
  "atk-s0508a12:519_0": "Puññakammena saṁyuttaṁ, vassate sabbakālikaṁ.",
  "atk-s0508a12:520_0": "‘‘Aṭṭhārase kappasate, okkākakulasambhavo;",
  "atk-s0508a12:521_0": "Gotamo nāma gottena, satthā loke bhavissati.",
  "atk-s0508a12:522_0": "‘‘Tassa dhammesu dāyādo, oraso dhammanimmito;",
  "atk-s0508a12:523_0": "Sabbāsave pariññāya, nibbāyissatināsavo.",
  "atk-s0508a12:524_0": "‘‘Dhammaṁ abhisamentassa, sālacchannaṁ bhavissati;",
  "atk-s0508a12:525_0": "Citake jhāyamānassa, chadanaṁ tattha hessati.",
  "atk-s0508a12:526_0": "‘‘Vipākaṁ kittayitvāna, piyadassī mahāmuni;",
  "atk-s0508a12:527_0": "Parisāya dhammaṁ desesi, tappento dhammavuṭṭhiyā.",
  "atk-s0508a12:528_0": "‘‘Tiṁsakappāni devesu, devarajjamakārayiṁ;",
  "atk-s0508a12:529_0": "Saṭṭhi ca sattakkhattuñca, cakkavattī ahosahaṁ.",
  "atk-s0508a12:530_0": "‘‘Devalokā idhāgantvā, labhāmi vipulaṁ sukhaṁ;",
  "atk-s0508a12:531_0": "Idhāpi sālacchadanaṁ, maṇḍapassa idaṁ phalaṁ.",
  "atk-s0508a12:532_0": "‘‘Ayaṁ pacchimako mayhaṁ, carimo vattate bhavo;",
  "atk-s0508a12:533_0": "Idhāpi sālacchadanaṁ, hessati sabbakālikaṁ.",
  "atk-s0508a12:534_0": "‘‘Mahāmuniṁ tosayitvā, gotamaṁ sakyapuṅgavaṁ;",
  "atk-s0508a12:535_0": "Pattomhi acalaṁ ṭhānaṁ, hitvā jayaparājayaṁ.",
  "atk-s0508a12:536_0": "‘‘Aṭṭhārase kappasate, yaṁ buddhamabhipūjayiṁ;",
  "atk-s0508a12:537_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:538_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:539_0": "So arahattaṁ pana patvā visesato lābhaggayasaggappatto ahosi.",
  "atk-s0508a12:539_1": "Tattha keci puthujjanabhikkhū therassa lābhasakkāraṁ disvā bālabhāvena asahanākāraṁ pavedesuṁ.",
  "atk-s0508a12:539_2": "Thero taṁ ñatvā lābhasakkāre ādīnavaṁ tattha attano alaggabhāvañca pakāsento –",
  "atk-s0508a12:540_0": "153.",
  "atk-s0508a12:541_0": " ‘‘Bahū sapatte labhati, muṇḍo saṅghāṭipāruto;",
  "atk-s0508a12:542_0": "Lābhī annassa pānassa, vatthassa sayanassa ca.",
  "atk-s0508a12:543_0": "154.",
  "atk-s0508a12:544_0": " ‘‘Etamādīnavaṁ ñatvā, sakkāresu mahabbhayaṁ;",
  "atk-s0508a12:545_0": "Appalābho anavassuto, sato bhikkhu paribbaje’’ti. –",
  "atk-s0508a12:546_0": "Gāthādvayaṁ abhāsi.",
  "atk-s0508a12:547_0": "Tassattho –",
  "atk-s0508a12:547_1": "sikhampi asesetvā muṇḍitakesatāya muṇḍo,",
  "atk-s0508a12:547_2": "chinditvā saṅghāṭitakāsāvadhāritāya saṅghāṭipāruto,",
  "atk-s0508a12:547_3": "evaṁ vevaṇṇiyaṁ ajjhupagato parāyattavuttiko pabbajito sace annapānādīnaṁ lābhī hoti,",
  "atk-s0508a12:547_4": "sopi bahū sapatte labhati,",
  "atk-s0508a12:547_5": "tassa usūyantā bahū sambhavanti.",
  "atk-s0508a12:547_6": "Tasmā etaṁ evarūpaṁ lābhasakkāresumahabbhayaṁ vipulabhayaṁ ādīnavaṁ dosaṁ viditvā appicchataṁ santosañca",
  "atk-s0508a12:547_7": "hadaye ṭhapetvā anavajjuppādassāpi uppannassa lābhassa parivajjanena appalābho,",
  "atk-s0508a12:547_8": "tato eva tattha taṇhāvassutābhāvena anavassuto,",
  "atk-s0508a12:547_9": "saṁsāre bhayassa ikkhanato bhinnakilesatāya vā bhikkhu santuṭṭhiṭṭhānīyassa satisampajaññassa vasena sato hutvā paribbaje careyya vihareyyāti.",
  "atk-s0508a12:547_10": "Taṁ sutvā te bhikkhū tāvadeva theraṁ khamāpesuṁ.",
  "atk-s0508a12:548_0": "Tissattheragāthāvaṇṇanā niṭṭhitā.",
  "atk-s0508a12:549_0": "8. Kimilattheragāthāvaṇṇanā",
  "atk-s0508a12:550_0": "Pācīnavaṁsadāyamhītiādikā āyasmato kimilattherassa gāthā.",
  "atk-s0508a12:550_1": "Kā uppatti?",
  "atk-s0508a12:550_2": "Tassa pubbayogo saṁveguppatti pabbajjā ca ekakanipāte ‘‘abhisatto’’ti gāthāya saṁvaṇṇanāyaṁ vuttāyeva.",
  "atk-s0508a12:550_3": "Tāya ca gāthāya therena attano visesādhigamassa kāraṇaṁ dassitaṁ.",
  "atk-s0508a12:550_4": "Idha pana adhigatavisesassa attano āyasmatā ca anuruddhena āyasmatā ca nandiyena saha samaggavāso dassitoti veditabbaṁ.",
  "atk-s0508a12:550_5": "Samaggavāsaṁ pana vasantā te yathā ca vasiṁsu,",
  "atk-s0508a12:550_6": "taṁ dassento –",
  "atk-s0508a12:551_0": "155.",
  "atk-s0508a12:552_0": " ‘‘Pācīnavaṁsadāyamhi, sakyaputtā sahāyakā;",
  "atk-s0508a12:553_0": "Pahāyānappake bhoge, uñche pattāgate ratā.",
  "atk-s0508a12:554_0": "156.",
  "atk-s0508a12:555_0": " ‘‘Āraddhavīriyā pahitattā, niccaṁ daḷhaparakkamā;",
  "atk-s0508a12:556_0": "Ramanti dhammaratiyā, hitvāna lokiyaṁ rati’’nti. – gāthādvayaṁ abhāsi;",
  "atk-s0508a12:557_0": "Tattha pācīnavaṁsadāyamhīti pācīnavaṁsanāmake rakkhitagopite sahaparicchede vane.",
  "atk-s0508a12:557_1": "Tañhi vanaṁ gāmassa pācīnadisāyaṁ ṭhitattā vaṁsagumbaparikkhittattā ca ‘‘pācīnavaṁsadāyo’’ti vutto,",
  "atk-s0508a12:557_2": "vaṁsavanabhāvena vāti.",
  "atk-s0508a12:557_3": "Sakyaputtāti anuruddhattherādayo sakyarājakumārā.",
  "atk-s0508a12:557_4": "Sahāyakāti saṁveguppattipabbajjāsamaṇadhammakaraṇasaṁvāsehi saha ayanato pavattanato sahāyakā.",
  "atk-s0508a12:557_5": "Pahāyānappake bhogeti uḷārena puññānubhāvena adhigate kulaparamparāgate ca mahante bhogakkhandhe chaḍḍetvā.",
  "atk-s0508a12:557_6": "‘‘Sahāyānappake’’tipi pāḷi.",
  "atk-s0508a12:557_7": "Uñche pattāgate ratāti uñchācariyāya ābhatattā uñche patte āgatattā pattāgate pattapariyāpanne ratā abhiratā,",
  "atk-s0508a12:557_8": "saṅghabhattādiatirekalābhaṁ paṭikkhipitvā jaṅghabalaṁ nissāya bhikkhācariyāya laddhena missakabhatteneva santuṭṭhāti attho.",
  "atk-s0508a12:558_0": "Āraddhavīriyāti uttamatthassa adhigamāya āditova pageva sampāditavīriyā.",
  "atk-s0508a12:558_1": "Pahitattāti ninnapoṇapabbhārabhāvena kālena kālaṁ samāpajjanena ca nibbānaṁ patipesitacittā.",
  "atk-s0508a12:558_2": "Niccaṁ daḷhaparakkamāti vattapaṭipattīsu diṭṭhadhammasukhavihārānuyogena sabbakālaṁ asithilaparakkamā.",
  "atk-s0508a12:558_3": "Ramanti dhammaratiyā,",
  "atk-s0508a12:558_4": "hitvāna lokiyaṁ ratinti loke viditatāya lokapariyāpannatāya ca lokiyaṁ rūpārammaṇādiratiṁ pahāya maggapaññāya",
  "atk-s0508a12:558_5": "pajahitvā lokuttaradhammaratiyā aggaphalanibbānābhiratiyā ca ramanti abhiramantīti.",
  "atk-s0508a12:559_0": "Kimilattheragāthāvaṇṇanā niṭṭhitā.",
  "atk-s0508a12:560_0": "9. Nandattheragāthāvaṇṇanā",
  "atk-s0508a12:561_0": "Ayoniso manasikārāti āyasmato nandattherassa gāthā.",
  "atk-s0508a12:561_1": "Kā uppatti?",
  "atk-s0508a12:561_2": "Ayaṁ kira padumuttarassa bhagavato kāle haṁsavatīnagare kulagehe nibbattitvā viññutaṁ patto bhagavato",
  "atk-s0508a12:561_3": "santike dhammaṁ suṇanto satthāraṁ ekaṁ bhikkhuṁ indriyesu guttadvārānaṁ aggaṭṭhāne ṭhapentaṁ disvā sayampi",
  "atk-s0508a12:561_4": "taṁ ṭhānantaraṁ patthento bhagavato bhikkhusaṅghassa ca pūjāsakkārabahulaṁ mahādānaṁ pavattetvā,",
  "atk-s0508a12:561_5": "‘‘ahampi anāgate tumhādisassa buddhassa evarūpo sāvako bhaveyya’’nti paṇidhānaṁ katvā tato paṭṭhāya devamanussesu",
  "atk-s0508a12:561_6": "saṁsaranto atthadassissa bhagavato kāle vinatāya nāma nadiyā mahanto kacchapo hutvā nibbatto ekadivasaṁ",
  "atk-s0508a12:561_7": "satthāraṁ nadiyā pāraṁ gantuṁ tīre ṭhitaṁ disvā sayaṁ bhagavantaṁ tāretukāmo satthu pādamūle nipajji .",
  "atk-s0508a12:561_8": "Satthā tassa ajjhāsayaṁ oloketvā piṭṭhiṁ abhiruhi.",
  "atk-s0508a12:561_9": "So haṭṭhatuṭṭho vegena sotaṁ chindanto sīghataraṁ paratīrameva pāpesi.",
  "atk-s0508a12:561_10": "Bhagavā tassa anumodanaṁ vadanto bhāviniṁ sampattiṁ kathetvā pakkāmi.",
  "atk-s0508a12:562_0": "So tena puññakammena sugatīsuyeva saṁsaranto imasmiṁ buddhuppāde kapilavatthusmiṁ suddhodanamahārājassa",
  "atk-s0508a12:562_1": "putto hutvā mahāpajāpatiyā gotamiyā kucchimhi nibbatti.",
  "atk-s0508a12:562_2": "Tassa nāmaggahaṇadivase ñātisaṅghaṁ nandento jātoti nandotveva nāmaṁ akaṁsu.",
  "atk-s0508a12:562_3": "Tassa vayappattakāle satthā pavattavaradhammacakko lokānuggahaṁ karonto kapilavatthuṁ gantvā ñātisamāgame",
  "atk-s0508a12:562_4": "pokkharavassaṁ aṭṭhuppattiṁ katvā vessantarajātakaṁ (jā.",
  "atk-s0508a12:562_5": "2.22.1655 ādayo) kathetvā dutiyadivase piṇḍāya paviṭṭho ‘‘uttiṭṭhe nappamajjeyyā’’ti (dha. pa.",
  "atk-s0508a12:562_6": "168) gāthāya pitaraṁ sotāpattiphale patiṭṭhāpetvā nivesanaṁ gantvā ‘‘dhammaṁ care sucarita’’nti (dha. pa.",
  "atk-s0508a12:562_7": "169) gāthāya mahāpajāpatiṁ sotāpattiphale rājānaṁ sakadāgāmiphale patiṭṭhāpetvā tatiye divase nandakumārassa",
  "atk-s0508a12:562_8": "abhisekanivesanappavesanavivāhamaṅgalesu vattamānesu piṇḍāya pavisitvā nandakumārassa hatthe pattaṁ datvā",
  "atk-s0508a12:562_9": "maṅgalaṁ vatvā tassa hatthato pattaṁ agahetvāva vihāraṁ gato taṁ pattahatthaṁ vihāraṁ āgataṁ anicchamānaṁyeva",
  "atk-s0508a12:562_10": "pabbājetvā tathā pabbajitattāyeva anabhiratiyā pīḷitaṁ ñatvā upāyena tassa taṁ anabhiratiṁ vinodesi.",
  "atk-s0508a12:562_11": "So yoniso paṭisaṅkhāya vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:562_12": "Tena vuttaṁ apadāne (apa.",
  "atk-s0508a12:562_13": "thera 2.49.148-163) –",
  "atk-s0508a12:563_0": "‘‘Atthadassī tu bhagavā, sayambhū lokanāyako;",
  "atk-s0508a12:564_0": "Vinatānadiyā tīraṁ, upāgacchi tathāgato.",
  "atk-s0508a12:565_0": "‘‘Udakā abhinikkhamma, kacchapo vārigocaro;",
  "atk-s0508a12:566_0": "Buddhaṁ tāretukāmohaṁ, upesiṁ lokanāyakaṁ.",
  "atk-s0508a12:567_0": "‘‘Abhirūhatu maṁ buddho, atthadassī mahāmuni;",
  "atk-s0508a12:568_0": "Ahaṁ taṁ tārayissāmi, dukkhassantakaro tuvaṁ.",
  "atk-s0508a12:569_0": "‘‘Mama saṅkappamaññāya, atthadassī mahāyaso;",
  "atk-s0508a12:570_0": "Abhirūhitvā me piṭṭhiṁ, aṭṭhāsi lokanāyako.",
  "atk-s0508a12:571_0": "‘‘Yato sarāmi attānaṁ, yato pattosmi viññutaṁ;",
  "atk-s0508a12:572_0": "Sukhaṁ me tādisaṁ natthi, phuṭṭhe pādatale yathā.",
  "atk-s0508a12:573_0": "‘‘Uttaritvāna sambuddho, atthadassī mahāyaso;",
  "atk-s0508a12:574_0": "Naditīramhi ṭhatvāna, imā gāthā abhāsatha.",
  "atk-s0508a12:575_0": "‘‘Yāvatā vattate cittaṁ, gaṅgāsotaṁ tarāmahaṁ;",
  "atk-s0508a12:576_0": "Ayañca kacchapo rājā, tāresi mama paññavā.",
  "atk-s0508a12:577_0": "‘‘Iminā buddhataraṇena, mettacittavatāya ca;",
  "atk-s0508a12:578_0": "Aṭṭhārase kappasate, devaloke ramissati.",
  "atk-s0508a12:579_0": "‘‘Devalokā idhāgantvā, sukkamūlena codito;",
  "atk-s0508a12:580_0": "Ekāsane nisīditvā, kaṅkhāsotaṁ tarissati.",
  "atk-s0508a12:581_0": "‘‘Yathāpi bhaddake khette, bījaṁ appampi ropitaṁ;",
  "atk-s0508a12:582_0": "Sammādhāraṁ pavecchante, phalaṁ toseti kassakaṁ.",
  "atk-s0508a12:583_0": "‘‘Tathevidaṁ buddhakhettaṁ, sammāsambuddhadesitaṁ;",
  "atk-s0508a12:584_0": "Sammādhāraṁ pavecchante, phalaṁ maṁ tosayissati.",
  "atk-s0508a12:585_0": "‘‘Padhānapahitattomhi, upasanto nirūpadhi;",
  "atk-s0508a12:586_0": "Sabbāsave pariññāya, viharāmi anāsavo.",
  "atk-s0508a12:587_0": "‘‘Aṭṭhārase kappasate, yaṁ kammamakariṁ tadā;",
  "atk-s0508a12:588_0": "Duggatiṁ nābhijānāmi, taraṇāya idaṁ phalaṁ.",
  "atk-s0508a12:589_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:590_0": "Arahattaṁ pana patvā vimuttisukhaṁ anubhavanto ‘‘aho satthu upāyakosallaṁ,",
  "atk-s0508a12:590_1": "yenāhaṁ bhavapaṅkato uddharitvā nibbānathale patiṭṭhāpito’’ti attano pahīnasaṁkilesaṁ paṭiladdhañca sukhaṁ",
  "atk-s0508a12:590_2": "paccavekkhitvā sañjātasomanasso udānavasena –",
  "atk-s0508a12:591_0": "157.",
  "atk-s0508a12:592_0": " ‘‘Ayoniso manasikārā, maṇḍanaṁ anuyuñjisaṁ;",
  "atk-s0508a12:593_0": "Uddhato capalo cāsiṁ, kāmarāgena aṭṭito.",
  "atk-s0508a12:594_0": "158.",
  "atk-s0508a12:595_0": " ‘‘Upāyakusalenāhaṁ, buddhenādiccabandhunā;",
  "atk-s0508a12:596_0": "Yoniso paṭipajjitvā, bhave cittaṁ udabbahi’’nti. – gāthādvayaṁ abhāsi;",
  "atk-s0508a12:597_0": "Tattha ayoniso manasikārāti anupāyamanasikārato asubhaṁ kāyaṁ subhato manasi karitvā subhato manasikārahetu,",
  "atk-s0508a12:597_1": "asubhaṁ kāyaṁ subhasaññāyāti attho.",
  "atk-s0508a12:597_2": "Maṇḍananti hatthūpagādiābharaṇehi ceva mālāgandhādīhi ca attabhāvassa alaṅkaraṇaṁ.",
  "atk-s0508a12:597_3": "Anuyuñjisanti anuyuñjiṁ,",
  "atk-s0508a12:597_4": "sarīrassa vibhūsanappasuto ahosinti attho.",
  "atk-s0508a12:597_5": "Uddhatoti jātigottarūpayobbanamadādīhi uddhato avūpasantacitto.",
  "atk-s0508a12:597_6": "Capaloti vanamakkaṭo viya anavaṭṭhitacittatāya lolo,",
  "atk-s0508a12:597_7": "kāyamaṇḍanavatthamaṇḍanādicāpalye yuttatāya vā capalo ca.",
  "atk-s0508a12:597_8": "Āsinti ahosiṁ.",
  "atk-s0508a12:597_9": "Kāmarāgenāti vatthukāmesu chandarāgena aṭṭito pīḷito vibādhito āsinti yojanā.",
  "atk-s0508a12:598_0": "Upāyakusalenāti vineyyānaṁ damanūpāyacchekena kovidena buddhena bhagavatā hetubhūtena.",
  "atk-s0508a12:598_1": "Hetuatthe hi etaṁ karaṇavacanaṁ.",
  "atk-s0508a12:598_2": "Paluṭṭhamakkaṭīdevaccharādassanena hi upakkitavādacodanāya attano kāmarāgāpanayanaṁ sandhāya vadati.",
  "atk-s0508a12:598_3": "Bhagavā hi āyasmantaṁ nandattheraṁ paṭhamaṁ janapadakalyāṇiṁ upādāya ‘‘yathāyaṁ makkaṭī,",
  "atk-s0508a12:598_4": "evaṁ kakuṭapādiniyo upādāya janapadakalyāṇī’’ti mahatiyā āṇiyā khuddakaṁ āṇiṁ nīharanto chaḍḍako viya,",
  "atk-s0508a12:598_5": "sinehapānena sarīraṁ kiledetvā vamanavirecanehi dosaṁ nīharanto bhisakko viya ca kakuṭapādinidassanena",
  "atk-s0508a12:598_6": "janapadakalyāṇiyaṁ virattacittaṁ kāretvā puna upakkitavādena kakuṭapādinīsupi cittaṁ virājetvā sammadeva",
  "atk-s0508a12:598_7": "samathavipassanānuyogena ariyamagge patiṭṭhāpesi.",
  "atk-s0508a12:598_8": "Tena vuttaṁ ‘‘yoniso paṭipajjitvā,",
  "atk-s0508a12:598_9": "bhave cittaṁ udabbahi’’nti.",
  "atk-s0508a12:598_10": "Upāyena ñāyena sammadeva samathavipassanāya visuddhipaṭipadaṁ paṭipajjitvā bhave saṁsārapaṅke nimuggañca me cittaṁ ariyamaggena hatthena uttāriṁ,",
  "atk-s0508a12:598_11": "nibbānathale patiṭṭhāpesinti attho.",
  "atk-s0508a12:599_0": "Imaṁ udānaṁ udānetvā thero punadivase bhagavantaṁ upasaṅkamitvā evamāha – ‘‘yaṁ me, bhante,",
  "atk-s0508a12:599_1": "bhagavā pāṭibhogo pañcannaṁ accharāsatānaṁ paṭilābhāya kakuṭapādānaṁ,",
  "atk-s0508a12:599_2": "muñcāmahaṁ, bhante,",
  "atk-s0508a12:599_3": "bhagavantaṁ etasmā paṭissavā’’ti (udā. 22).",
  "atk-s0508a12:599_4": "Bhagavāpi,",
  "atk-s0508a12:599_5": "‘‘yadeva kho te, nanda,",
  "atk-s0508a12:599_6": "anupādāya āsavehi cittaṁ vimuttaṁ,",
  "atk-s0508a12:599_7": "athāhaṁ mutto etasmā paṭissavā’’ti (udā. 22) āha.",
  "atk-s0508a12:599_8": "Athassa bhagavā savisesaṁ indriyesu guttadvārataṁ ñatvā taṁ guṇaṁ vibhāvento,",
  "atk-s0508a12:599_9": "‘‘etadaggaṁ,",
  "atk-s0508a12:599_10": "bhikkhave,",
  "atk-s0508a12:599_11": "mama sāvakānaṁ bhikkhūnaṁ indriyesu guttadvārānaṁ yadidaṁ nando’’ti (a. ni. 1.219,",
  "atk-s0508a12:599_12": "230) indriyesu guttadvārabhāvena aggaṭṭhāne ṭhapesi.",
  "atk-s0508a12:599_13": "Thero hi ‘‘yamevāhaṁ indriyānaṁ asaṁvaraṁ nissāya imaṁ vippakāraṁ patto,",
  "atk-s0508a12:599_14": "tamevāhaṁ suṭṭhu niggahessāmī’’ti ussāhajāto balavahirottappo tattha ca katādhikārattā indriyasaṁvare ukkaṁsapāramiṁ agamāsīti.",
  "atk-s0508a12:600_0": "Nandattheragāthāvaṇṇanā niṭṭhitā.",
  "atk-s0508a12:601_0": "10. Sirimattheragāthāvaṇṇanā",
  "atk-s0508a12:602_0": "Pare ca naṁ pasaṁsantīti āyasmato sirimattherassa gāthā.",
  "atk-s0508a12:602_1": "Kā uppatti?",
  "atk-s0508a12:602_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato pāramiyo",
  "atk-s0508a12:602_3": "pūretvā tusitabhavane ṭhitakāle brāhmaṇakule nibbattitvā viññutaṁ patto tiṇṇaṁ vedānaṁ pāragū sanighaṇḍukeṭubhānaṁ",
  "atk-s0508a12:602_4": "sakkharappabhedānaṁ itihāsapañcamānaṁ padako veyyākaraṇo lokāyatamahāpurisalakkhaṇesu anavayo nekkhammajjhāsayatāya",
  "atk-s0508a12:602_5": "kāme pahāya tāpasapabbajjaṁ pabbajitvā caturāsītisahassaparimāṇena tāpasagaṇena parivuto himavantappadese",
  "atk-s0508a12:602_6": "devatābhinimmite assame jhānābhiññāyo nibbattetvā vasanto purimabuddhesu katādhikāratāya lakkhaṇamantesu",
  "atk-s0508a12:602_7": "āgataniyāmena ca buddhaguṇe anussaritvā atīte buddhe uddissa aññatarasmiṁ nadīnivattane pulinacetiyaṁ",
  "atk-s0508a12:602_8": "katvā pūjāsakkārābhirato ahosi.",
  "atk-s0508a12:602_9": "Taṁ disvā tāpasā,",
  "atk-s0508a12:602_10": "‘‘kaṁ uddissa ayaṁ pūjāsakkāro karīyatī’’ti pucchiṁsu.",
  "atk-s0508a12:602_11": "So tesaṁ lakkhaṇamante āharitvā tattha āgatāni mahāpurisalakkhaṇāni vibhajitvā tadanusārena attano bale ṭhatvā buddhaguṇe kittesi.",
  "atk-s0508a12:602_12": "Taṁ sutvā tepi tāpasā pasannamānasā tato paṭṭhāya sammāsambuddhaṁ uddissa thūpapūjaṁ karontā viharanti.",
  "atk-s0508a12:603_0": "Tena ca samayena padumuttarabodhisatto tusitakāyā cavitvā mātukucchiṁ okkanto hoti.",
  "atk-s0508a12:603_1": "Carimabhave dvattiṁsa pubbanimittāni pāturahesuṁ ,",
  "atk-s0508a12:603_2": "sabbe ca acchariyabbhūtadhammā.",
  "atk-s0508a12:603_3": "Tāpaso tāni antevāsikānaṁ dassetvā bhiyyosomattāya sammāsambuddhesu tesaṁ pasādaṁ vaḍḍhetvā kālaṁ katvā",
  "atk-s0508a12:603_4": "brahmaloke nibbattitvā tehi attano sarīrassa pūjāya karīyamānāya dissamānarūpo āgantvā,",
  "atk-s0508a12:603_5": "‘‘ahaṁ tumhākaṁ ācariyo brahmaloke nibbatto,",
  "atk-s0508a12:603_6": "tumhe appamattā pulinacetiyapūjamanuyuñjatha,",
  "atk-s0508a12:603_7": "bhāvanāya ca yuttappayuttā hothā’’ti vatvā brahmalokameva gato.",
  "atk-s0508a12:604_0": "Evaṁ so devamanussesu saṁsaranto imasmiṁ buddhuppāde sāvatthiyaṁ gahapatikule nibbatti,",
  "atk-s0508a12:604_1": "tassa jātadivasato paṭṭhāya tasmiṁ kule sirisampattiyā vaḍḍhamānattā sirimātveva nāmaṁ akaṁsu.",
  "atk-s0508a12:604_2": "Tassa padasā gamanakāle kaniṭṭhabhātā nibbatti,",
  "atk-s0508a12:604_3": "tassa ‘‘ayaṁ siriṁ vaḍḍhento jāto’’ti sirivaḍḍhoti nāmaṁ akaṁsu.",
  "atk-s0508a12:604_4": "Te ubhopi jetavanappaṭiggahaṇe buddhānubhāvaṁ disvā paṭiladdhasaddhā pabbajiṁsu.",
  "atk-s0508a12:604_5": "Tesu sirivaḍḍho na tāva uttarimanussadhammassa lābhī ahosi,",
  "atk-s0508a12:604_6": "catunnaṁ paccayānaṁ lābhī,",
  "atk-s0508a12:604_7": "gahaṭṭhapabbajitānaṁ sakkato garukato,",
  "atk-s0508a12:604_8": "sirimatthero pana pabbajitakālato paṭṭhāya tādisena kammacchiddena appalābhī ahosi bahujanāsambhāvito,",
  "atk-s0508a12:604_9": "samathavipassanāsu kammaṁ karonto nacirasseva chaḷabhiñño ahosi.",
  "atk-s0508a12:604_10": "Tena vuttaṁ apadāne (apa.",
  "atk-s0508a12:604_11": "thera 2.49.111-147) –",
  "atk-s0508a12:605_0": "‘‘Pabbate himavantamhi, devalo nāma tāpaso;",
  "atk-s0508a12:606_0": "Tattha me caṅkamo āsi, amanussehi māpito.",
  "atk-s0508a12:607_0": "‘‘Jaṭābhārena bharito, kamaṇḍaludharo sadā;",
  "atk-s0508a12:608_0": "Uttamatthaṁ gavesanto, vipinā nikkhamiṁ tadā.",
  "atk-s0508a12:609_0": "‘‘Cullāsītisahassāni, sissā mayhaṁ upaṭṭhahuṁ;",
  "atk-s0508a12:610_0": "Sakakammābhipasutā, vasanti vipine tadā.",
  "atk-s0508a12:611_0": "‘‘Assamā abhinikkhamma, akaṁ pulinacetiyaṁ;",
  "atk-s0508a12:612_0": "Nānāpupphaṁ samānetvā, taṁ cetiyamapūjayiṁ.",
  "atk-s0508a12:613_0": "‘‘Tattha cittaṁ pasādetvā, assamaṁ pavisāmahaṁ;",
  "atk-s0508a12:614_0": "Sabbe sissā samāgantvā, etamatthaṁ pucchiṁsu maṁ.",
  "atk-s0508a12:615_0": "‘‘Pulinena kato thūpo, yaṁ tvaṁ deva namassasi;",
  "atk-s0508a12:616_0": "Mayampi ñātumicchāma, puṭṭho ācikkha no tuvaṁ.",
  "atk-s0508a12:617_0": "‘‘Niddiṭṭhā nu mantapade, cakkhumanto mahāyasā;",
  "atk-s0508a12:618_0": "Te kho ahaṁ namassāmi, buddhaseṭṭhe mahāyase.",
  "atk-s0508a12:619_0": "‘‘Kīdisā te mahāvīrā, sabbaññū lokanāyakā;",
  "atk-s0508a12:620_0": "Kathaṁvaṇṇā kathaṁsīlā, kīdisā te mahāyasā.",
  "atk-s0508a12:621_0": "‘‘Bāttiṁsalakkhaṇā buddhā, cattālīsadijāpi ca;",
  "atk-s0508a12:622_0": "Nettā gopakhumā tesaṁ, jiñjukā phalasannibhā.",
  "atk-s0508a12:623_0": "‘‘Gacchamānā ca te buddhā, yugamattañca pekkhare;",
  "atk-s0508a12:624_0": "Na tesaṁ jāṇu nadati, sandhisaddo na suyyati.",
  "atk-s0508a12:625_0": "‘‘Gacchamānā ca sugatā, uddharantāva gacchare;",
  "atk-s0508a12:626_0": "Paṭhamaṁ dakkhiṇaṁ pādaṁ, buddhānaṁ esa dhammatā.",
  "atk-s0508a12:627_0": "‘‘Asambhītā ca te buddhā, migarājāva kesarī;",
  "atk-s0508a12:628_0": "Nevukkaṁsenti attānaṁ, no ca vambhenti pāṇinaṁ.",
  "atk-s0508a12:629_0": "‘‘Mānāvamānato muttā, samā sabbesu pāṇisu;",
  "atk-s0508a12:630_0": "Anattukkaṁsakā buddhā, buddhānaṁ esa dhammatā.",
  "atk-s0508a12:631_0": "‘‘Uppajjantā ca sambuddhā, ālokaṁ dassayanti te;",
  "atk-s0508a12:632_0": "Chappakāraṁ pakampenti, kevalaṁ vasudhaṁ imaṁ.",
  "atk-s0508a12:633_0": "‘‘Passanti nirayañcete, nibbāti nirayo tadā;",
  "atk-s0508a12:634_0": "Pavassati mahāmegho, buddhānaṁ esa dhammatā.",
  "atk-s0508a12:635_0": "‘‘Īdisā te mahānāgā, atulā ca mahāyasā;",
  "atk-s0508a12:636_0": "Vaṇṇato anatikkantā, appameyyā tathāgatā.",
  "atk-s0508a12:637_0": "‘‘Anumodiṁsu me vākyaṁ, sabbe sissā sagāravā;",
  "atk-s0508a12:638_0": "Tathā ca paṭipajjiṁsu, yathāsatti yathābalaṁ.",
  "atk-s0508a12:639_0": "‘‘Paṭipūjenti pulinaṁ, sakakammābhilāsino;",
  "atk-s0508a12:640_0": "Saddahantā mama vākyaṁ, buddhasakkatamānasā.",
  "atk-s0508a12:641_0": "‘‘Tadā cavitvā tusitā, devaputto mahāyaso;",
  "atk-s0508a12:642_0": "Uppajji mātukucchimhi, dasasahassi kampatha.",
  "atk-s0508a12:643_0": "‘‘Assamassāvidūramhi, caṅkamamhi ṭhito ahaṁ;",
  "atk-s0508a12:644_0": "Sabbe sissā samāgantvā, āgacchuṁ mama santike.",
  "atk-s0508a12:645_0": "‘‘Usabhova mahī nadati, migarājāva kūjati;",
  "atk-s0508a12:646_0": "Susumārova saḷati, kiṁ vipāko bhavissati.",
  "atk-s0508a12:647_0": "‘‘Yaṁ pakittemi sambuddhaṁ, sikatāthūpasantike;",
  "atk-s0508a12:648_0": "So dāni bhagavā satthā, mātukucchimupāgami.",
  "atk-s0508a12:649_0": "‘‘Tesaṁ dhammakathaṁ vatvā, kittayitvā mahāmuniṁ;",
  "atk-s0508a12:650_0": "Uyyojetvā sake sisse, pallaṅkamābhujiṁ ahaṁ.",
  "atk-s0508a12:651_0": "‘‘Balañca vata me khīṇaṁ, byādhinā paramena taṁ;",
  "atk-s0508a12:652_0": "Buddhaseṭṭhaṁ saritvāna, tattha kālaṅkato ahaṁ.",
  "atk-s0508a12:653_0": "‘‘Sabbe sissā samāgantvā, akaṁsu citakaṁ tadā;",
  "atk-s0508a12:654_0": "Kaḷevarañca me gayha, citakaṁ abhiropayuṁ.",
  "atk-s0508a12:655_0": "‘‘Citakaṁ parivāretvā, sīse katvāna añjaliṁ;",
  "atk-s0508a12:656_0": "Sokasallaparetā te, vikkandiṁsu samāgatā.",
  "atk-s0508a12:657_0": "‘‘Tesaṁ lālappamānānaṁ, agamaṁ citakaṁ tadā;",
  "atk-s0508a12:658_0": "Ahaṁ ācariyo tumhaṁ, mā socittha sumedhasā.",
  "atk-s0508a12:659_0": "‘‘Sadatthe vāyameyyātha, rattindivamatanditā;",
  "atk-s0508a12:660_0": "Mā vo pamattā ahuttha, khaṇo vo paṭipādito.",
  "atk-s0508a12:661_0": "‘‘Sake sissenusāsitvā, devalokaṁ punāgamiṁ;",
  "atk-s0508a12:662_0": "Aṭṭhārasa ca kappāni, devaloke ramāmahaṁ.",
  "atk-s0508a12:663_0": "‘‘Satānaṁ pañcakkhattuñca, cakkavattī ahosahaṁ;",
  "atk-s0508a12:664_0": "Anekasatakkhattuñca, devarajjamakārayiṁ.",
  "atk-s0508a12:665_0": "‘‘Avasesesu kappesu, vokiṇṇo saṁsariṁ ahaṁ;",
  "atk-s0508a12:666_0": "Duggatiṁ nābhijānāmi, uppādassa idaṁ phalaṁ.",
  "atk-s0508a12:667_0": "‘‘Yathā komudike māse, bahū pupphanti pādapā;",
  "atk-s0508a12:668_0": "Tathevāhampi samaye, pupphitomhi mahesinā.",
  "atk-s0508a12:669_0": "‘‘Vīriyaṁ me dhuradhorayhaṁ, yogakkhemādhivāhanaṁ;",
  "atk-s0508a12:670_0": "Nāgova bandhanaṁ chetvā, viharāmi anāsavo.",
  "atk-s0508a12:671_0": "‘‘Satasahassito kappe, yaṁ buddhamabhikittayiṁ;",
  "atk-s0508a12:672_0": "Duggatiṁ nābhijānāmi, kittanāya idaṁ phalaṁ.",
  "atk-s0508a12:673_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:674_0": "Chaḷabhiññañhi samānaṁ āyasmantaṁ sirimattheraṁ ‘‘ariyo’’ti ajānantā puthujjanā bhikkhū sāmaṇerā ca appalābhitāya",
  "atk-s0508a12:674_1": "lokassa anabhigatabhāvena asambhāventā yaṁkiñci kathetvā garahanti.",
  "atk-s0508a12:674_2": "Sirivaḍḍhattheraṁ pana paccayānaṁ lābhibhāvena lokassa sakkatagarukatabhāvato sambhāventā pasaṁsanti.",
  "atk-s0508a12:674_3": "Thero ‘‘avaṇṇārahassa nāma vaṇṇabhaṇanaṁ,",
  "atk-s0508a12:674_4": "vaṇṇārahassa ca avaṇṇabhaṇanaṁ assa puthujjanabhāvassa doso’’ti puthujjanabhāvañca garahanto –",
  "atk-s0508a12:675_0": "159.",
  "atk-s0508a12:676_0": " ‘‘Pare ca naṁ pasaṁsanti, attā ce asamāhito;",
  "atk-s0508a12:677_0": "Moghaṁ pare pasaṁsanti, attā hi asamāhito.",
  "atk-s0508a12:678_0": "160.",
  "atk-s0508a12:679_0": " ‘‘Pare ca naṁ garahanti, attā ce susamāhito;",
  "atk-s0508a12:680_0": "Moghaṁ pare garahanti, attā hi susamāhito’’ti.",
  "atk-s0508a12:681_0": "– Gāthādvayamabhāsi.",
  "atk-s0508a12:682_0": "Tattha pareti attato aññe pare nāma,",
  "atk-s0508a12:682_1": "idha pana paṇḍitehi aññe bālā pareti adhippetā.",
  "atk-s0508a12:682_2": "Tesañhi ajānitvā apariyogāhetvā bhāsanato garahā viya pasaṁsāpi appamāṇabhūtā.",
  "atk-s0508a12:682_3": "Nanti naṁ puggalaṁ.",
  "atk-s0508a12:682_4": "Pasaṁsantīti aviddasubhāvena taṇhāvipannatāya vā,",
  "atk-s0508a12:682_5": "atha vā abhūtaṁyeva puggalaṁ ‘‘asuko bhikkhu jhānalābhī,",
  "atk-s0508a12:682_6": "ariyo’’ti vā abhūtaguṇaropanena kittenti abhitthavanti.",
  "atk-s0508a12:682_7": "Yo panettha ca-saddo,",
  "atk-s0508a12:682_8": "so attūpanayattho.",
  "atk-s0508a12:682_9": "Tena pare naṁ puggalaṁ pasaṁsanti ca,",
  "atk-s0508a12:682_10": "tañca kho tesaṁ pasaṁsanamattaṁ,",
  "atk-s0508a12:682_11": "na pana tasmiṁ pasaṁsāya vatthu atthīti imamatthaṁ dasseti.",
  "atk-s0508a12:682_12": "Attā ce asamāhitoti yaṁ puggalaṁ pare pasaṁsanti,",
  "atk-s0508a12:682_13": "so ce sayaṁ asamāhito maggasamādhinā phalasamādhinā upacārappanāsamādhimatteneva vā na samāhito,",
  "atk-s0508a12:682_14": "samādhānassa paṭipakkhabhūtānaṁ kilesānaṁ appahīnattā vikkhitto vibbhantacitto hoti ceti attho.",
  "atk-s0508a12:682_15": "‘‘Asamāhito’’ti ca etena samādhinimittānaṁ guṇānaṁ abhāvaṁ dasseti.",
  "atk-s0508a12:682_16": "Moghanti bhāvanapuṁsakaniddeso ‘‘visamaṁ candimasūriyā parivattantī’’tiādīsu viya.",
  "atk-s0508a12:682_17": "Pare pasaṁsantīti ye taṁ asamāhitaṁ puggalaṁ pasaṁsanti,",
  "atk-s0508a12:682_18": "te moghaṁ mudhā amūlakaṁ pasaṁsanti. Kasmā?",
  "atk-s0508a12:682_19": "Attā hi asamāhito yasmā tassa puggalassa cittaṁ asamāhitaṁ,",
  "atk-s0508a12:682_20": "tasmāti attho.",
  "atk-s0508a12:683_0": "Dutiyagāthāyaṁ garahantīti attano aviddasubhāvena dosantarāya vā ariyaṁ jhānalābhiñca samānaṁ ‘‘asuko",
  "atk-s0508a12:683_1": "bhikkhu jāgariyaṁ nānuyuñjati antamaso goduhanamattampi kālaṁ kevalaṁ kāyadaḷhibahulo niddārāmo bhassārāmo",
  "atk-s0508a12:683_2": "saṅgaṇikārāmo viharatī’’tiādinā appaṭipajjamānatāvibhāvanena vā guṇaparidhaṁsanena vā garahanti nindanti,",
  "atk-s0508a12:683_3": "upakkosanti vāti attho.",
  "atk-s0508a12:683_4": "Sesaṁ paṭhamagāthāya vuttapariyāyena veditabbaṁ.",
  "atk-s0508a12:683_5": "Evaṁ therena imāhi gāthāhi attano nikkilesabhāve sirivaḍḍhassa ca sakilesabhāve pakāsite taṁ sutvā sirivaḍḍho",
  "atk-s0508a12:683_6": "saṁvegajāto vipassanaṁ paṭṭhapetvā nacirasseva sadatthaṁ paripūresi,",
  "atk-s0508a12:683_7": "garahakapuggalā ca theraṁ khamāpesuṁ.",
  "atk-s0508a12:684_0": "Sirimattheragāthāvaṇṇanā niṭṭhitā.",
  "atk-s0508a12:685_0": "Dutiyavaggavaṇṇanā niṭṭhitā.",
  "atk-s0508a12:686_0": "3. Tatiyavaggo",
  "atk-s0508a12:687_0": "1. Uttarattheragāthāvaṇṇanā",
  "atk-s0508a12:688_0": "Khandhāmayā pariññātāti āyasmato uttarattherassa gāthā.",
  "atk-s0508a12:688_1": "Kā uppatti?",
  "atk-s0508a12:688_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinanto ito catunavute",
  "atk-s0508a12:688_3": "kappe siddhatthassa bhagavato kāle kulagehe nibbattitvā viññutaṁ patto sāsane laddhappasādo hutvā upāsakattaṁ",
  "atk-s0508a12:688_4": "paṭivedesi.",
  "atk-s0508a12:688_5": "So satthari parinibbute attano ñātake sannipātetvā bahuṁ pūjāsakkāraṁ sambharitvā dhātupūjaṁ akāsi.",
  "atk-s0508a12:688_6": "So tena puññakammena devamanussesu saṁsaranto imasmiṁ buddhuppāde sākete brāhmaṇakule nibbattitvā uttaroti",
  "atk-s0508a12:688_7": "laddhanāmo vayappatto kenacideva karaṇīyena sāvatthiṁ gato kaṇḍambamūle kataṁ yamakapāṭihāriyaṁ disvā",
  "atk-s0508a12:688_8": "pasīditvā puna kāḷakārāmasuttadesanāya (a. ni.",
  "atk-s0508a12:688_9": "4.24) abhivaḍḍhamānasaddho pabbajitvā satthārā saddhiṁ rājagahaṁ gantvā upasampajjitvā tattheva vasanto",
  "atk-s0508a12:688_10": "vipassanaṁ paṭṭhapetvā nacirasseva chaḷabhiñño ahosi.",
  "atk-s0508a12:688_11": "Tena vuttaṁ apadāne (apa.",
  "atk-s0508a12:688_12": "thera 2.49.106-110) –",
  "atk-s0508a12:689_0": "‘‘Nibbute lokanāthamhi, siddhatthe lokanāyake;",
  "atk-s0508a12:690_0": "Mama ñātī samānetvā, dhātupūjaṁ akāsahaṁ.",
  "atk-s0508a12:691_0": "‘‘Catunnavutito kappe, yaṁ dhātumabhipūjayiṁ;",
  "atk-s0508a12:692_0": "Duggatiṁ nābhijānāmi, dhātupūjāyidaṁ phalaṁ.",
  "atk-s0508a12:693_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:694_0": "Chaḷabhiñño pana hutvā satthari sāvatthiyaṁ viharante buddhupaṭṭhānatthaṁ rājagahato sāvatthiṁ upagato bhikkhūhi ‘‘kiṁ, āvuso,",
  "atk-s0508a12:694_1": "pabbajjākiccaṁ tayā matthakaṁ pāpita’’nti puṭṭho aññaṁ byākaronto –",
  "atk-s0508a12:695_0": "161.",
  "atk-s0508a12:696_0": " ‘‘Khandhā mayā pariññātā, taṇhā me susamūhatā;",
  "atk-s0508a12:697_0": "Bhāvitā mama bojjhaṅgā, patto me āsavakkhayo.",
  "atk-s0508a12:698_0": "162.",
  "atk-s0508a12:699_0": " ‘‘Sohaṁ khandhe pariññāya, abbahitvāna jāliniṁ;",
  "atk-s0508a12:700_0": "Bhāvayitvāna bojjhaṅge, nibbāyissaṁ anāsavo’’ti. – gāthādvayaṁ abhāsi;",
  "atk-s0508a12:701_0": "Tattha khandhāti pañcupādānakkhandhā.",
  "atk-s0508a12:701_1": "Pariññātāti ‘‘idaṁ dukkhaṁ,",
  "atk-s0508a12:701_2": "na ito bhiyyo’’ti paricchijja ñātā bhāvitā.",
  "atk-s0508a12:701_3": "Tena dukkhassa ariyasaccassa pariññābhisamayamāha.",
  "atk-s0508a12:701_4": "Taṇhāti tasati paritasatīti taṇhā.",
  "atk-s0508a12:701_5": "Susamūhatāti samugghāṭitā.",
  "atk-s0508a12:701_6": "Etena samudayasaccassa pahānābhisamayaṁ vadati.",
  "atk-s0508a12:701_7": "Bhāvitā mama bojjhaṅgāti bodhisaṅkhātāya satiādidhammasāmaggiyā,",
  "atk-s0508a12:701_8": "taṁsamaṅgino vā bodhisaṅkhātassa ariyapuggalassa aṅgāti bojjhaṅgā.",
  "atk-s0508a12:701_9": "Satidhammavicayavīriyapītipassaddhisamādhiupekkhāsaṅkhātā maggapariyāpannā dhammā mayā bhāvitā uppāditā vaḍḍhitā.",
  "atk-s0508a12:701_10": "Bojjhaṅgaggahaṇeneva cettha taṁsahacaritatāya sabbe maggadhammā,",
  "atk-s0508a12:701_11": "sabbe ca bodhipakkhiyadhammā gahitāti daṭṭhabbā.",
  "atk-s0508a12:701_12": "Eteneva maggasaccassa bhāvanābhisamayaṁ dasseti.",
  "atk-s0508a12:701_13": "Patto me āsavakkhayoti kāmāsavādayo āsavā khīyanti etthāti āsavakkhayoti laddhanāmo asaṅkhatadhammo mayā patto adhigato.",
  "atk-s0508a12:701_14": "Etena nirodhasaccassa sacchikiriyābhisamayaṁ katheti.",
  "atk-s0508a12:701_15": "Ettāvatā attano saupādisesanibbānasampattiṁ dasseti.",
  "atk-s0508a12:702_0": "Idāni pana anupādisesanibbānasampattiṁ dassento ‘‘soha’’ntiādinā dutiyaṁ gāthamāha.",
  "atk-s0508a12:702_1": "Tassattho –",
  "atk-s0508a12:702_2": "sohaṁ evaṁ vuttanayena khandhe pariññāya parijānitvā,",
  "atk-s0508a12:702_3": "tathā parijānanto eva sakaattabhāvaparaattabhāvesu ajjhattikabāhirāyatanesu atītādibhedabhinnesu saṁsibbanākāraṁ",
  "atk-s0508a12:702_4": "punappunaṁ pavattisaṅkhātaṁ jālaṁ etassa atthīti jālinīti laddhanāmaṁ taṇhaṁ abbahitvāna mama cittasantānato",
  "atk-s0508a12:702_5": "uddharitvā,",
  "atk-s0508a12:702_6": "tathā naṁ uddharantoyeva vuttappabhede bojjhaṅge bhāvayitvāna te bhāvanāpāripūriṁ pāpetvā tato eva anāsavo",
  "atk-s0508a12:702_7": "hutvā ṭhito idāni carimakacittanirodhena anupādāno viya jātavedo nibbāyissaṁ parinibbāyissāmīti.",
  "atk-s0508a12:703_0": "Uttarattheragāthāvaṇṇanā niṭṭhitā.",
  "atk-s0508a12:704_0": "2. Bhaddajittheragāthāvaṇṇanā",
  "atk-s0508a12:705_0": "Panādonāma so rājāti āyasmato bhaddajittherassa gāthā.",
  "atk-s0508a12:705_1": "Kā uppatti?",
  "atk-s0508a12:705_2": "Ayaṁ kira padumuttarassa bhagavato kāle brāhmaṇakule nibbattitvā viññutaṁ patto brāhmaṇānaṁ vijjāsippesu",
  "atk-s0508a12:705_3": "pāraṁ gantvā kāme pahāya tāpasapabbajjaṁ pabbajitvā araññāyatane assamaṁ kāretvā vasanto ekadivasaṁ satthāraṁ",
  "atk-s0508a12:705_4": "ākāsena gacchantaṁ disvā pasannamānaso añjaliṁ paggayha aṭṭhāsi.",
  "atk-s0508a12:705_5": "Satthā tassa ajjhāsayaṁ ñatvā ākāsato otari.",
  "atk-s0508a12:705_6": "Otiṇṇassa pana bhagavato madhuñca bhisamuḷālañca sappiñca khīrañca upanāmesi,",
  "atk-s0508a12:705_7": "tassa taṁ bhagavā anukampaṁ upādāya paṭiggahetvā anumodanaṁ vatvā pakkāmi.",
  "atk-s0508a12:705_8": "So tena puññakammena tusite nibbatto tattha yāvatāyukaṁ ṭhatvā tato aparāparaṁ sugatīsuyeva saṁsaranto",
  "atk-s0508a12:705_9": "vipassissa bhagavato kāle mahaddhano seṭṭhi hutvā aṭṭhasaṭṭhibhikkhusahassaṁ bhojetvā ticīvarena acchādesi.",
  "atk-s0508a12:706_0": "Evaṁ bahuṁ kusalaṁ katvā devaloke nibbattitvā tattha yāvatāyukaṁ ṭhatvā tato cavitvā manussesu uppanno",
  "atk-s0508a12:706_1": "buddhasuññe loke pañca paccekabuddhasatāni catūhi paccayehi upaṭṭhahitvā tato cuto rājakule nibbattitvā",
  "atk-s0508a12:706_2": "rajjaṁ anusāsanto puttaṁ paccekabodhiṁ adhigantvā ṭhitaṁ upaṭṭhahitvā tassa parinibbutassa dhātuyo gahetvā",
  "atk-s0508a12:706_3": "cetiyaṁ katvā pūjesi.",
  "atk-s0508a12:706_4": "Evaṁ tattha tattha tāni puññāni katvā imasmiṁ buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā nibbatti,",
  "atk-s0508a12:706_5": "bhaddajītissa nāmaṁ ahosi.",
  "atk-s0508a12:706_6": "Tassa kira issariyabhogaparivārādisampatti carimabhave bodhisattassa viya ahosi.",
  "atk-s0508a12:707_0": "Tadā satthā sāvatthiyaṁ vassaṁ vasitvā bhaddajikumāraṁ saṅgaṇhituṁ mahatā bhikkhusaṅghena saddhiṁ bhaddiyanagaraṁ",
  "atk-s0508a12:707_1": "gantvā jātiyāvane vasi tassa ñāṇaparipākaṁ āgamayamāno.",
  "atk-s0508a12:707_2": "Sopi upari pāsāde nisinno sīhapañjaraṁ vivaritvā olokento bhagavato santike dhammaṁ sotuṁ gacchantaṁ",
  "atk-s0508a12:707_3": "mahājanaṁ disvā ‘‘katthāyaṁ mahājano gacchatī’’ti pucchitvā taṁ kāraṇaṁ sutvā sayampi mahatā parivārena",
  "atk-s0508a12:707_4": "satthu santikaṁ gantvā dhammaṁ suṇanto sabbābharaṇapaṭimaṇḍitova sabbakilese khepetvā arahattaṁ pāpuṇi.",
  "atk-s0508a12:707_5": "Tena vuttaṁ apadāne (apa.",
  "atk-s0508a12:707_6": "thera 2.56.98-116) –",
  "atk-s0508a12:708_0": "‘‘Oggayha yaṁ pokkharaṇiṁ, nānākuñjarasevitaṁ;",
  "atk-s0508a12:709_0": "Uddharāmi bhisaṁ tattha, ghāsahetu ahaṁ tadā.",
  "atk-s0508a12:710_0": "‘‘Bhagavā tamhi samaye, padumuttarasavhayo;",
  "atk-s0508a12:711_0": "Rattambaradharo buddho, gacchate anilañjase.",
  "atk-s0508a12:712_0": "‘‘Dhunanto paṁsukūlāni, saddaṁ assosahaṁ tadā;",
  "atk-s0508a12:713_0": "Uddhaṁ nijjhāyamānohaṁ, addasaṁ lokanāyakaṁ.",
  "atk-s0508a12:714_0": "‘‘Tattheva ṭhitako santo, āyāciṁ lokanāyakaṁ;",
  "atk-s0508a12:715_0": "Madhuṁ bhisehi sahitaṁ, khīraṁ sappiṁ muḷālikaṁ.",
  "atk-s0508a12:716_0": "‘‘Paṭiggaṇhātu me buddho, anukampāya cakkhumā;",
  "atk-s0508a12:717_0": "Tato kāruṇiko satthā, orohitvā mahāyaso.",
  "atk-s0508a12:718_0": "‘‘Paṭiggaṇhi mamaṁ bhikkhaṁ, anukampāya cakkhumā;",
  "atk-s0508a12:719_0": "Paṭiggahetvā sambuddho, akā me anumodanaṁ.",
  "atk-s0508a12:720_0": "‘‘Sukhī hotu mahāpuñña, gati tuyhaṁ samijjhatu;",
  "atk-s0508a12:721_0": "Iminā bhisadānena, labhassu vipulaṁ sukhaṁ.",
  "atk-s0508a12:722_0": "‘‘Idaṁ vatvāna sambuddho, jalajuttamanāmako;",
  "atk-s0508a12:723_0": "Bhikkhamādāya sambuddho, ākāsenāgamā jino.",
  "atk-s0508a12:724_0": "‘‘Tato bhisaṁ gahetvāna, āgacchiṁ mama assamaṁ;",
  "atk-s0508a12:725_0": "Bhisaṁ rukkhe laggetvāna, mama dānaṁ anussariṁ.",
  "atk-s0508a12:726_0": "‘‘Mahāvāto uṭṭhahitvā, sañcālesi vanaṁ tadā;",
  "atk-s0508a12:727_0": "Ākāso abhinādittha, asanī ca phalī tadā.",
  "atk-s0508a12:728_0": "‘‘Tato me asanīpāto, matthake nipatī tadā;",
  "atk-s0508a12:729_0": "Sohaṁ nisinnako santo, tattha kālaṅkato ahaṁ.",
  "atk-s0508a12:730_0": "‘‘Puññakammena saññutto, tusitaṁ upapajjahaṁ;",
  "atk-s0508a12:731_0": "Kaḷevaraṁ me patitaṁ, devaloke ramāmahaṁ.",
  "atk-s0508a12:732_0": "‘‘Chaḷasītisahassāni , nāriyo samalaṅkatā;",
  "atk-s0508a12:733_0": "Sāyaṁ pātaṁ upaṭṭhanti, bhisadānassidaṁ phalaṁ.",
  "atk-s0508a12:734_0": "‘‘Manussayonimāgantvā, sukhito homahaṁ tadā;",
  "atk-s0508a12:735_0": "Bhoge me ūnatā natthi, bhisadānassidaṁ phalaṁ.",
  "atk-s0508a12:736_0": "‘‘Anukampitako tena, devadevena tādinā;",
  "atk-s0508a12:737_0": "Sabbāsavā parikkhīṇā, natthi dāni punabbhavo.",
  "atk-s0508a12:738_0": "‘‘Satasahassito kappe, yaṁ bhisaṁ adadiṁ tadā;",
  "atk-s0508a12:739_0": "Duggatiṁ nābhijānāmi, bhisadānassidaṁ phalaṁ.",
  "atk-s0508a12:740_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:741_0": "Arahatte pana tena adhigate satthā bhaddiyaseṭṭhiṁ āmantesi –",
  "atk-s0508a12:741_1": "‘‘tava putto alaṅkatapaṭiyatto dhammaṁ suṇanto arahatte patiṭṭhāsi,",
  "atk-s0508a12:741_2": "tenassa idāneva pabbajituṁ yuttaṁ,",
  "atk-s0508a12:741_3": "no ce pabbajati,",
  "atk-s0508a12:741_4": "parinibbāyissatī’’ti.",
  "atk-s0508a12:741_5": "Seṭṭhi ‘‘na mayhaṁ puttassa daharasseva sato parinibbānena kiccaṁ atthi,",
  "atk-s0508a12:741_6": "pabbājetha na’’nti āha.",
  "atk-s0508a12:741_7": "Taṁ satthā pabbājetvā upasampādetvā tattha sattāhaṁ vasitvā koṭigāmaṁ pāpuṇi,",
  "atk-s0508a12:741_8": "so ca gāmo gaṅgātīre.",
  "atk-s0508a12:741_9": "Koṭigāmavāsino buddhappamukhassa bhikkhusaṅghassa mahādānaṁ pavattesuṁ.",
  "atk-s0508a12:741_10": "Bhaddajitthero satthārā anumodanāya āraddhamattāya bahigāmaṁ gantvā ‘‘gaṅgātīre maggasamīpe satthu āgatakāle",
  "atk-s0508a12:741_11": "vuṭṭhahissāmī’’ti samāpattiṁ samāpajjitvā nisīdi.",
  "atk-s0508a12:741_12": "Mahātheresu āgacchantesupi avuṭṭhahitvā satthu āgatakāleyeva vuṭṭhahi.",
  "atk-s0508a12:741_13": "Puthujjanabhikkhū,",
  "atk-s0508a12:741_14": "‘‘ayaṁ adhunā pabbajito mahātheresu āgacchantesu mānatthaddho hutvā na vuṭṭhāsī’’ti ujjhāyiṁsu.",
  "atk-s0508a12:741_15": "Koṭigāmavāsino satthu bhikkhusaṅghassa ca bahū nāvāsaṅghāṭe bandhiṁsu,",
  "atk-s0508a12:741_16": "satthā ‘‘handassa ānubhāvaṁ pakāsemī’’ti nāvāsaṅghāṭe ṭhatvā, ‘‘kahaṁ,",
  "atk-s0508a12:741_17": "bhaddajī’’ti pucchi.",
  "atk-s0508a12:741_18": "Bhaddajitthero ‘‘esohaṁ,",
  "atk-s0508a12:741_19": "bhante’’ti satthāraṁ upasaṅkamitvā añjaliṁ katvā aṭṭhāsi. Satthā, ‘‘ehi, bhaddaji,",
  "atk-s0508a12:741_20": "amhehi saddhiṁ ekanāvaṁ abhiruhā’’ti.",
  "atk-s0508a12:741_21": "So uppatitvā satthu ṭhitanāvāyaṁ aṭṭhāsi.",
  "atk-s0508a12:741_22": "Satthā gaṅgāmajjhaṁ gatakāle,",
  "atk-s0508a12:741_23": "‘‘bhaddaji,",
  "atk-s0508a12:741_24": "tayā mahāpanādarājakāle ajjhāvuṭṭharatanapāsādo kaha’’nti āha.",
  "atk-s0508a12:741_25": "‘‘Imasmiṁ ṭhāne nimuggo’’ti.",
  "atk-s0508a12:741_26": "‘‘Tena hi, bhaddaji,",
  "atk-s0508a12:741_27": "sabrahmacārīnaṁ kaṅkhaṁ chindā’’ti.",
  "atk-s0508a12:741_28": "Tasmiṁ khaṇe thero satthāraṁ vanditvā iddhibalena gantvā pāsādathūpikaṁ pādaṅgulantarena sannirumbhitvā",
  "atk-s0508a12:741_29": "pañcavīsatiyojanaṁ pāsādaṁ gahetvā ākāse uppati,",
  "atk-s0508a12:741_30": "uppatanto ca paññāsa yojanāni pāsādaṁ udakato ukkhipi.",
  "atk-s0508a12:741_31": "Athassa purimabhave ñātakā pāsādagatena lobhena macchakacchapamaṇḍūkā hutvā tasmiṁ pāsāde uṭṭhahante parivattitvā udake patiṁsu.",
  "atk-s0508a12:741_32": "Satthā te patante disvā ‘‘ñātakā te, bhaddaji,",
  "atk-s0508a12:741_33": "kilamantī’’ti āha.",
  "atk-s0508a12:741_34": "Thero satthu vacanena pāsādaṁ vissajjesi.",
  "atk-s0508a12:741_35": "Pāsādo yathāṭhāne eva patiṭṭhahi.",
  "atk-s0508a12:741_36": "Satthā pāraṅgato bhikkhūhi ‘‘kadā, bhante,",
  "atk-s0508a12:741_37": "bhaddajittherena ayaṁ pāsādo ajjhāvuṭṭho’’ti puṭṭho mahāpanādajātakaṁ (jā.",
  "atk-s0508a12:741_38": "1.3.40-41) kathetvā mahājanaṁ dhammāmataṁ pāyesi.",
  "atk-s0508a12:741_39": "Thero pana attano ajjhāvuṭṭhapubbaṁ suvaṇṇapāsādaṁ dassetvā –",
  "atk-s0508a12:742_0": "163.",
  "atk-s0508a12:743_0": " ‘‘Panādo nāma so rājā, yassa yūpo suvaṇṇayo;",
  "atk-s0508a12:744_0": "Tiriyaṁ soḷasubbedho, ubbhamāhu sahassadhā.",
  "atk-s0508a12:745_0": "164.",
  "atk-s0508a12:746_0": " ‘‘Sahassakaṇḍo satageṇḍu, dhajālu haritāmayo;",
  "atk-s0508a12:747_0": "Anaccuṁ tattha gandhabbā, cha sahassāni sattadhā’’ti. –",
  "atk-s0508a12:748_0": "Dvīhi gāthāhi vaṇṇento aññaṁ byākāsi.",
  "atk-s0508a12:749_0": "Tattha panādo nāma so rājāti atīte panādo nāma so rājā ahosīti attabhāvaantarahitatāya attānaṁ paraṁ viya niddisati.",
  "atk-s0508a12:749_1": "So eva hi rajje ṭhitakālato paṭṭhāya sadā ussāhasampattiādinā mahatā rājānubhāvena mahatā ca kittisaddena",
  "atk-s0508a12:749_2": "samannāgatattā ‘‘rājā mahāpanādo’’ti paññāyittha.",
  "atk-s0508a12:749_3": "Yassa yūpo suvaṇṇayoti yassa rañño ayaṁ yūpo pāsādo suvaṇṇamayo.",
  "atk-s0508a12:749_4": "Tiriyaṁ soḷasubbedhoti vitthārato soḷasakaṇḍapātappamāṇo.",
  "atk-s0508a12:749_5": "So pana aḍḍhayojanamatto hoti.",
  "atk-s0508a12:749_6": "Ubbhāmāhu sahassadhāti ubbhaṁ uccaṁ evamassa pāsādassa sahassadhā sahassakaṇḍappamāṇamāhu.",
  "atk-s0508a12:749_7": "So pana yojanato pañcavīsatiyojanappamāṇo hoti.",
  "atk-s0508a12:749_8": "Keci panettha gāthāsukhatthaṁ ‘‘āhū’’ti dīghaṁ kataṁ.",
  "atk-s0508a12:749_9": "Āhu ahosīti atthaṁ vadanti.",
  "atk-s0508a12:750_0": "Sahassakaṇḍoti sahassabhūmiko.",
  "atk-s0508a12:750_1": "Satageṇḍūti anekasataniyyūhako.",
  "atk-s0508a12:750_2": "Dhajālūti tattha tattha niyyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno.",
  "atk-s0508a12:750_3": "Haritāmayoti cāmīkarasuvaṇṇamayo.",
  "atk-s0508a12:750_4": "Keci pana ‘‘haritajātimaṇisarikkhako’’ti vadanti .",
  "atk-s0508a12:750_5": "Gandhabbāti naṭā.",
  "atk-s0508a12:750_6": "Cha sahassāni sattadhāti chamattāni gandhabbasahassāni sattadhā tassa pāsādassa sattasu ṭhānesu rañño abhiramāpanatthaṁ nacciṁsūti attho.",
  "atk-s0508a12:750_7": "Te evaṁ naccantāpi rājānaṁ hāsetuṁ nāsakkhiṁsu.",
  "atk-s0508a12:750_8": "Atha sakko devarājā devanaṭe pesetvā samajjaṁ kāresi,",
  "atk-s0508a12:750_9": "tadā rājā hasīti.",
  "atk-s0508a12:751_0": "Bhaddajittheragāthāvaṇṇanā niṭṭhitā.",
  "atk-s0508a12:752_0": "3. Sobhitattheragāthāvaṇṇanā",
  "atk-s0508a12:753_0": "Satimā paññavāti āyasmato sobhitattherassa gāthā.",
  "atk-s0508a12:753_1": "Kā uppatti?",
  "atk-s0508a12:753_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle",
  "atk-s0508a12:753_3": "haṁsavatīnagare kulagehe nibbattitvā vayappatto satthu dhammadesanaṁ suṇanto satthāraṁ ekaṁ bhikkhuṁ",
  "atk-s0508a12:753_4": "pubbenivāsañāṇalābhīnaṁ bhikkhūnaṁ aggaṭṭhāne ṭhapentaṁ disvā sayampi taṁ ṭhānantaraṁ uddissa patthanaṁ",
  "atk-s0508a12:753_5": "katvā puññāni katvā sugatīsuyeva saṁsaranto sumedhassa bhagavato kāle brāhmaṇakule nibbattitvā viññutaṁ",
  "atk-s0508a12:753_6": "patto brāhmaṇānaṁ vijjāsippesu nipphattiṁ gantvā nekkhammādhimutto gharāvāsaṁ pahāya tāpasapabbajjaṁ",
  "atk-s0508a12:753_7": "pabbajitvā himavantassa samīpe araññāyatane assamaṁ kāretvā vanamūlaphalāphalena yāpento buddhuppādaṁ",
  "atk-s0508a12:753_8": "sutvā sabbattha ekarattivāseneva bhaddavatīnagare satthāraṁ upasaṅkamitvā pasannamānaso ‘‘tuvaṁ satthā",
  "atk-s0508a12:753_9": "ca ketu cā’’tiādīhi chahi gāthāhi abhitthavi ,",
  "atk-s0508a12:753_10": "satthā cassa bhāviniṁ sampattiṁ pakāsesi.",
  "atk-s0508a12:753_11": "So tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇakule nibbatti.",
  "atk-s0508a12:753_12": "Sobhitotissa nāmaṁ akaṁsu.",
  "atk-s0508a12:753_13": "So aparena samayena satthu dhammadesanaṁ sutvā paṭiladdhasaddho pabbajitvā vipassanaṁ vaḍḍhetvā chaḷabhiñño ahosi.",
  "atk-s0508a12:753_14": "Pubbenivāsañāṇe ciṇṇavasī ca ahosi.",
  "atk-s0508a12:753_15": "Tena vuttaṁ apadāne (apa.",
  "atk-s0508a12:753_16": "thera 2.49.46-74) –",
  "atk-s0508a12:754_0": "‘‘Dakkhiṇe himavantassa, sukato assamo mama;",
  "atk-s0508a12:755_0": "Uttamatthaṁ gavesanto, vasāmi vipine tadā.",
  "atk-s0508a12:756_0": "‘‘Lābhālābhena santuṭṭho, mūlena ca phalena ca;",
  "atk-s0508a12:757_0": "Anvesanto ācariyaṁ, vasāmi ekako ahaṁ.",
  "atk-s0508a12:758_0": "‘‘Sumedho nāma sambuddho, loke uppajji tāvade;",
  "atk-s0508a12:759_0": "Catusaccaṁ pakāseti, uddharanto mahājanaṁ.",
  "atk-s0508a12:760_0": "‘‘Nāhaṁ suṇomi sambuddhaṁ, napi me koci saṁsati;",
  "atk-s0508a12:761_0": "Aṭṭhavasse atikkante, assosiṁ lokanāyakaṁ.",
  "atk-s0508a12:762_0": "‘‘Aggidāruṁ nīharitvā, sammajjitvāna assamaṁ;",
  "atk-s0508a12:763_0": "Khāribhāraṁ gahetvāna, nikkhamiṁ vipinā ahaṁ.",
  "atk-s0508a12:764_0": "‘‘Ekarattiṁ vasantohaṁ, gāmesu nigamesu ca;",
  "atk-s0508a12:765_0": "Anupubbena candavatiṁ, tadāhaṁ upasaṅkamiṁ.",
  "atk-s0508a12:766_0": "‘‘Bhagavā tamhi samaye, sumedho lokanāyako;",
  "atk-s0508a12:767_0": "Uddharanto bahū satte, deseti amataṁ padaṁ.",
  "atk-s0508a12:768_0": "‘‘Janakāyamatikkamma, vanditvā jinasāgaraṁ;",
  "atk-s0508a12:769_0": "Ekaṁsaṁ ajinaṁ katvā, santhaviṁ lokanāyakaṁ.",
  "atk-s0508a12:770_0": "‘‘Tuvaṁ satthā ca ketu ca, dhajo yūpo ca pāṇinaṁ;",
  "atk-s0508a12:771_0": "Parāyano patiṭṭhā ca, dīpo ca dvipaduttamo.",
  "atk-s0508a12:772_0": "‘‘Nepuñño dassane vīro, tāresi janataṁ tuvaṁ;",
  "atk-s0508a12:773_0": "Natthañño tārako loke, tavuttaritaro mune.",
  "atk-s0508a12:774_0": "‘‘Sakkā theve kusaggena, pametuṁ sāgaruttame;",
  "atk-s0508a12:775_0": "Na tveva tava sabbaññu, ñāṇaṁ sakkā pametave.",
  "atk-s0508a12:776_0": "‘‘Tuladaṇḍe ṭhapetvāna, mahiṁ sakkā dharetave;",
  "atk-s0508a12:777_0": "Natveva tava paññāya, pamāṇamatthi cakkhuma.",
  "atk-s0508a12:778_0": "‘‘Ākāso minituṁ sakkā, rajjuyā aṅgulena vā;",
  "atk-s0508a12:779_0": "Natveva tava sabbaññu, sīlaṁ sakkā pametave.",
  "atk-s0508a12:780_0": "‘‘Mahāsamudde udakaṁ, ākāso ca vasundharā;",
  "atk-s0508a12:781_0": "Parimeyyāni etāni, appameyyosi cakkhuma.",
  "atk-s0508a12:782_0": "‘‘Chahi gāthāhi sabbaññuṁ, kittayitvā mahāyasaṁ;",
  "atk-s0508a12:783_0": "Añjaliṁ paggahetvāna, tuṇhī aṭṭhāsahaṁ tadā.",
  "atk-s0508a12:784_0": "‘‘Yaṁ vadanti sumedhoti, bhūripaññaṁ sumedhasaṁ;",
  "atk-s0508a12:785_0": "Bhikkhusaṅghe nisīditvā, imā gāthā abhāsatha.",
  "atk-s0508a12:786_0": "‘‘Yo me ñāṇaṁ pakittesi, vippasannena cetasā;",
  "atk-s0508a12:787_0": "Tamahaṁ kittayissāmi, suṇātha mama bhāsato.",
  "atk-s0508a12:788_0": "‘‘Sattasattati kappāni, devaloke ramissati;",
  "atk-s0508a12:789_0": "Sahassakkhattuṁ devindo, devarajjaṁ karissati.",
  "atk-s0508a12:790_0": "‘‘Anekasatakkhattuñca, cakkavattī bhavissati;",
  "atk-s0508a12:791_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:792_0": "‘‘Devabhūto manusso vā, puññakammasamāhito;",
  "atk-s0508a12:793_0": "Anūnamanasaṅkappo, tikkhapañño bhavissati.",
  "atk-s0508a12:794_0": "‘‘Tiṁsakappasahassamhi, okkākakulasambhavo;",
  "atk-s0508a12:795_0": "Gotamo nāma gottena, satthā loke bhavissati.",
  "atk-s0508a12:796_0": "‘‘Agārā abhinikkhamma, pabbajissatikiñcano;",
  "atk-s0508a12:797_0": "Jātiyā sattavassena, arahattaṁ phusissati.",
  "atk-s0508a12:798_0": "‘‘Yato sarāmi attānaṁ, yato pattosmi sāsanaṁ;",
  "atk-s0508a12:799_0": "Etthantare na jānāmi, cetanaṁ amanoramaṁ.",
  "atk-s0508a12:800_0": "‘‘Saṁsaritvā bhave sabbe, sampattānubhaviṁ ahaṁ;",
  "atk-s0508a12:801_0": "Bhoge me ūnatā natthi, phalaṁ ñāṇassa thomane.",
  "atk-s0508a12:802_0": "‘‘Tiyaggī nibbutā mayhaṁ, bhavā sabbe samūhatā;",
  "atk-s0508a12:803_0": "Sabbāsavā parikkhīṇā, natthi dāni punabbhavo.",
  "atk-s0508a12:804_0": "‘‘Tiṁsakappasahassamhi, yaṁ ñāṇamathaviṁ ahaṁ;",
  "atk-s0508a12:805_0": "Duggatiṁ nābhijānāmi, phalaṁ ñāṇassa thomane.",
  "atk-s0508a12:806_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:807_0": "So arahattaṁ pana patvā attano pubbenivāsaṁ anupaṭipāṭiyā anussaranto yāva asaññabhave acittakapaṭisandhi,",
  "atk-s0508a12:807_1": "tāva addasa.",
  "atk-s0508a12:807_2": "Tato pañca kappasatāni cittappavattiṁ adisvā avasāneva disvā ‘‘kimeta’’nti āvajjento nayavasena ‘‘asaññabhavo bhavissatī’’ti niṭṭhaṁ agamāsi.",
  "atk-s0508a12:807_3": "Tenāha bhagavā – ‘‘atthi,",
  "atk-s0508a12:807_4": "bhikkhave,",
  "atk-s0508a12:807_5": "asaññasattā nāma dīghāyukā devā,",
  "atk-s0508a12:807_6": "tato cuto sobhito idhūpapanno,",
  "atk-s0508a12:807_7": "so etaṁ bhavaṁ jānāti,",
  "atk-s0508a12:807_8": "sobhito anussaratī’’ti (pārā.",
  "atk-s0508a12:807_9": "232 atthato samānaṁ).",
  "atk-s0508a12:807_10": "Evaṁ nayavasena anussarantassa anussaraṇakosallaṁ disvā satthā theraṁ pubbenivāsaṁ anussarantānaṁ aggaṭṭhāne ṭhapesi.",
  "atk-s0508a12:807_11": "Tato eva cāyaṁ āyasmā savisesaṁ attano pubbenivāsānussatiñāṇaṁ tassa ca paccayabhūtaṁ paṭipattiṁ paccavekkhitvā",
  "atk-s0508a12:807_12": "somanassajāto tadatthadīpanaṁ udānaṁ udānento –",
  "atk-s0508a12:808_0": "165.",
  "atk-s0508a12:809_0": " ‘‘Satimā paññavā bhikkhu, āraddhabalavīriyo;",
  "atk-s0508a12:810_0": "Pañca kappasatānāhaṁ, ekarattiṁ anussariṁ.",
  "atk-s0508a12:811_0": "166.",
  "atk-s0508a12:812_0": " ‘‘Cattāro satipaṭṭhāne, satta aṭṭha ca bhāvayaṁ;",
  "atk-s0508a12:813_0": "Pañca kappasatānāhaṁ, ekarattiṁ anussari’’nti. – gāthādvayaṁ abhāsi;",
  "atk-s0508a12:814_0": "Tattha satimāti sayaṁ samudāgamanasampannāya satipaṭṭhānabhāvanāpāripūriyā sativepullappattiyā ca satimā.",
  "atk-s0508a12:814_1": "Paññavāti chaḷabhiññāpāripūriyā paññāvepullappattiyā ca paññavā.",
  "atk-s0508a12:814_2": "Bhinnakilesatāya bhikkhu.",
  "atk-s0508a12:814_3": "Saddhādibalānañceva catubbidhasammappadhānavīriyassa ca saṁsiddhipāripūriyā āraddhabalavīriyo.",
  "atk-s0508a12:814_4": "Saddhādīnañhettha balaggahaṇena gahaṇaṁ satipi satiādīnaṁ balabhāve,",
  "atk-s0508a12:814_5": "yathā ‘‘gobalibaddhā puññañāṇasambhārā’’ti.",
  "atk-s0508a12:814_6": "Pañca kappasatānāhaṁ,",
  "atk-s0508a12:814_7": "ekarattiṁ anussarinti ekarattiṁ viya anussariṁ.",
  "atk-s0508a12:814_8": "Viya-saddo hi idha luttaniddiṭṭho,",
  "atk-s0508a12:814_9": "etena pubbenivāsānussatiñāṇe attano ñāṇavasībhāvaṁ dīpeti.",
  "atk-s0508a12:815_0": "Idāni yāya paṭipattiyā attano satimantādibhāvo sātisayaṁ pubbenivāsañāṇañca siddhaṁ,",
  "atk-s0508a12:815_1": "taṁ dassetuṁ ‘‘cattāro’’tiādinā dutiyaṁ gāthamāha.",
  "atk-s0508a12:815_2": "Tattha cattāro satipaṭṭhāneti kāyānupassanādike attano visayabhedena catubbidhe lokiyalokuttaramissake satisaṅkhāte satipaṭṭhāne.",
  "atk-s0508a12:815_3": "Sattāti satta bojjhaṅge.",
  "atk-s0508a12:815_4": "Aṭṭhāti aṭṭha maggaṅgāni.",
  "atk-s0508a12:815_5": "Satipaṭṭhānesu hi suppatiṭṭhitacittassa satta bojjhaṅgā bhāvanāpāripūriṁ gatā eva honti,",
  "atk-s0508a12:815_6": "tathā ariyo aṭṭhaṅgiko maggo.",
  "atk-s0508a12:815_7": "Tenāha dhammasenāpati –",
  "atk-s0508a12:815_8": "‘‘catūsu satipaṭṭhānesu suppatiṭṭhitacittā satta bojjhaṅge yathābhūtaṁ bhāvetvā’’tiādīhi (dī. ni.",
  "atk-s0508a12:815_9": "3.143) sattakoṭṭhāsikesu sattatiṁsāya bodhipakkhiyadhammesu ekasmiṁ koṭṭhāse bhāvanāpāripūriṁ gacchante itare agacchantā nāma natthīti.",
  "atk-s0508a12:815_10": "Bhāvayanti bhāvanāhetu.",
  "atk-s0508a12:815_11": "Sesaṁ vuttanayameva.",
  "atk-s0508a12:816_0": "Sobhitattheragāthāvaṇṇanā niṭṭhitā.",
  "atk-s0508a12:817_0": "4. Valliyattheragāthāvaṇṇanā",
  "atk-s0508a12:818_0": "Yaṁkiccaṁ daḷhavīriyenātiādikā āyasmato valliyattherassa gāthā.",
  "atk-s0508a12:818_1": "Kā uppatti?",
  "atk-s0508a12:818_2": "Ayampi purimabuddhesu katādhikāro tattha tattha bhave puññāni upacinanto sumedhassa bhagavato kāle brāhmaṇakule",
  "atk-s0508a12:818_3": "nibbattitvā viññutaṁ patto vijjāsippesu nipphattiṁ gato asītikoṭivibhavaṁ pahāya tāpasapabbajjaṁ pabbajitvā",
  "atk-s0508a12:818_4": "pabbatapāde araññāyatane ekissā nadiyā tīre assamaṁ kāretvā viharanto attano anuggaṇhanatthaṁ upagataṁ",
  "atk-s0508a12:818_5": "satthāraṁ disvā pasannamānaso ajinacammaṁ pattharitvā adāsi .",
  "atk-s0508a12:818_6": "Tattha nisinnaṁ bhagavantaṁ pupphehi ca candanena ca pūjetvā ambaphalāni datvā pañcapatiṭṭhitena vandi.",
  "atk-s0508a12:818_7": "Tassa bhagavā nisinnāsanasampattiṁ pakāsento anumodanaṁ vatvā pakkāmi.",
  "atk-s0508a12:818_8": "So tena puññakammena devamanussesu saṁsaranto imasmiṁ buddhuppāde vesāliyaṁ brāhmaṇakule nibbattitvā",
  "atk-s0508a12:818_9": "‘‘kaṇhamitto’’ti laddhanāmo vayappatto satthu vesāligamane buddhānubhāvaṁ disvā paṭiladdhasaddho mahākaccānattherassa",
  "atk-s0508a12:818_10": "santike pabbaji.",
  "atk-s0508a12:818_11": "So mandapañño dandhaparakkamo ca hutvā ciraṁ kālaṁ viññuṁ sabrahmacāriṁ nissāyeva vasati.",
  "atk-s0508a12:818_12": "Bhikkhū ‘‘yathā nāma valli rukkhādīsu kiñci anissāya vaḍḍhituṁ na sakkoti,",
  "atk-s0508a12:818_13": "evamayampi kañci paṇḍitaṁ anissāya vaḍḍhituṁ na sakkotī’’ti valliyotveva samudācariṁsu.",
  "atk-s0508a12:818_14": "Aparabhāge pana veṇudattattheraṁ upasaṅkamitvā tassa ovāde ṭhatvā sato sampajāno hutvā viharanto ñāṇassa",
  "atk-s0508a12:818_15": "paripākaṁ gatattā paṭipattikkamaṁ theraṁ pucchanto –",
  "atk-s0508a12:819_0": "167.",
  "atk-s0508a12:820_0": " ‘‘Yaṁ kiccaṁ daḷhavīriyena, yaṁ kiccaṁ boddhumicchatā;",
  "atk-s0508a12:821_0": "Karissaṁ nāvarajjhissaṁ, passa vīriyaṁ parakkamaṁ.",
  "atk-s0508a12:822_0": "168.",
  "atk-s0508a12:823_0": " ‘‘Tvañca me maggamakkhāhi, añjasaṁ amatogadhaṁ;",
  "atk-s0508a12:824_0": "Ahaṁ monena monissaṁ, gaṅgāsotova sāgara’’nti. – gāthādvayaṁ abhāsi;",
  "atk-s0508a12:825_0": "Tattha yaṁ kiccaṁ daḷhavīriyenāti daḷhena vīriyena thirena parakkamena,",
  "atk-s0508a12:825_1": "daḷhavīriyena vā purisadhorayhena yaṁ kiccaṁ kātabbaṁ paṭipajjitabbaṁ.",
  "atk-s0508a12:825_2": "Yaṁ kiccaṁ boddhumicchatāti cattāri ariyasaccāni nibbānameva vā boddhuṁ bujjhituṁ icchantena paṭivijjhitukāmena yaṁ kiccaṁ karaṇīyaṁ.",
  "atk-s0508a12:825_3": "Karissaṁ nāvarajjhissanti tamahaṁ dāni karissaṁ na virādhessaṁ,",
  "atk-s0508a12:825_4": "yathānusiṭṭhaṁ paṭipajjissāmi.",
  "atk-s0508a12:825_5": "Passa vīriyaṁ parakkamanti yathā paṭipajjamāne dhamme vidhinā īraṇato ‘‘vīriyaṁ’’,",
  "atk-s0508a12:825_6": "paraṁ paraṁ ṭhānaṁ akkamanato ‘‘parakkamo’’ti ca laddhanāmaṁ sammāvāyāmaṁ passa na saddhamevāti attano kattukāmataṁ dasseti.",
  "atk-s0508a12:826_0": "Tvañcāti kammaṭṭhānadāyakaṁ kalyāṇamittaṁ ālapati.",
  "atk-s0508a12:826_1": "Meti mayhaṁ.",
  "atk-s0508a12:826_2": "Maggamakkhāhīti ariyamaggaṁ kathehi,",
  "atk-s0508a12:826_3": "lokuttaramaggasampāpakaṁ catusaccakammaṭṭhānaṁ kathehīti attho.",
  "atk-s0508a12:826_4": "Añjasanti ujukaṁ majjhimapaṭipadābhāvena antadvayassa anupagamanato.",
  "atk-s0508a12:826_5": "Amate nibbāne sampāpakabhāvena patiṭṭhitattā amatogadhaṁ.",
  "atk-s0508a12:826_6": "Monenāti ñāṇena maggapaññāya.",
  "atk-s0508a12:826_7": "Monissanti jānissaṁ nibbānaṁ paṭivijjhissaṁ pāpuṇissaṁ.",
  "atk-s0508a12:826_8": "Gaṅgāsotova sāgaranti yathā gaṅgāya soto sāgaraṁ samuddaṁ avirajjhanto ekaṁsato ogāhati,",
  "atk-s0508a12:826_9": "evaṁ ‘‘ahaṁ kammaṭṭhānaṁ anuyuñjanto maggañāṇena nibbānaṁ adhigamissāmi,",
  "atk-s0508a12:826_10": "tasmā taṁ kammaṭṭhānaṁ me ācikkhathā’’ti theraṁ kammaṭṭhānaṁ yāci.",
  "atk-s0508a12:827_0": "Taṁ sutvā veṇudattatthero tassa kammaṭṭhānaṁ adāsi.",
  "atk-s0508a12:827_1": "Sopi kammaṭṭhānaṁ anuyuñjanto nacirasseva vipassanaṁ ussukkāpetvā arahattaṁ pāpuṇi.",
  "atk-s0508a12:827_2": "Tena vuttaṁ apadāne (apa.",
  "atk-s0508a12:827_3": "thera 2.49.75-105) –",
  "atk-s0508a12:828_0": "‘‘Pañca kāmaguṇe hitvā, piyarūpe manorame;",
  "atk-s0508a12:829_0": "Asīti koṭiyo hitvā, pabbajiṁ anagāriyaṁ.",
  "atk-s0508a12:830_0": "‘‘Pabbajitvāna kāyena, pāpakammaṁ vivajjayiṁ;",
  "atk-s0508a12:831_0": "Vacīduccaritaṁ hitvā, nadīkūle vasāmahaṁ.",
  "atk-s0508a12:832_0": "‘‘Ekakaṁ maṁ viharantaṁ, buddhaseṭṭho upāgami;",
  "atk-s0508a12:833_0": "Nāhaṁ jānāmi buddhoti, akāsiṁ paṭisanthāraṁ.",
  "atk-s0508a12:834_0": "‘‘Karitvā paṭisanthāraṁ, nāmagottamapucchahaṁ;",
  "atk-s0508a12:835_0": "Devatānusi gandhabbo, adu sakko purindado.",
  "atk-s0508a12:836_0": "‘‘Ko vā tvaṁ kassa vā putto, mahābrahmā idhāgato;",
  "atk-s0508a12:837_0": "Virocesi disā sabbā, udayaṁ sūriyo yathā.",
  "atk-s0508a12:838_0": "‘‘Sahassārāni cakkāni, pāde dissanti mārisa;",
  "atk-s0508a12:839_0": "Ko vā tvaṁ kassa vā putto, kathaṁ jānemu taṁ mayaṁ.",
  "atk-s0508a12:840_0": "‘‘Nāmagottaṁ pavedehi, saṁsayaṁ apanehi me;",
  "atk-s0508a12:841_0": "Namhi devā na gandhabbo, namhi sakko purindado.",
  "atk-s0508a12:842_0": "‘‘Brahmabhāvo ca me natthi, etesaṁ uttamo ahaṁ;",
  "atk-s0508a12:843_0": "Atīto visayaṁ tesaṁ, dālayiṁ kāmabandhanaṁ.",
  "atk-s0508a12:844_0": "‘‘Sabbe kilese jhāpetvā, patto sambodhimuttamaṁ;",
  "atk-s0508a12:845_0": "Tassa vācaṁ suṇitvāhaṁ, idaṁ vacanamabraviṁ.",
  "atk-s0508a12:846_0": "‘‘Yadi buddhosi sabbaññū, nisīda tvaṁ mahāmune;",
  "atk-s0508a12:847_0": "Tamahaṁ pūjayissāmi, dukkhassantakaro tuvaṁ.",
  "atk-s0508a12:848_0": "‘‘Pattharitvājinacammaṁ , adāsi satthuno ahaṁ;",
  "atk-s0508a12:849_0": "Nisīdi tattha bhagavā, sīhova girigabbhare.",
  "atk-s0508a12:850_0": "‘‘Khippaṁ pabbatamāruyha, ambassa phalamaggahiṁ;",
  "atk-s0508a12:851_0": "Sālakalyāṇikaṁ pupphaṁ, candanañca mahārahaṁ.",
  "atk-s0508a12:852_0": "‘‘Khippaṁ paggayha taṁ sabbaṁ, upetvā lokanāyakaṁ;",
  "atk-s0508a12:853_0": "Phalaṁ buddhassa datvāna, sālapupphamapūjayiṁ.",
  "atk-s0508a12:854_0": "‘‘Candanaṁ anulimpitvā, avandiṁ satthuno ahaṁ;",
  "atk-s0508a12:855_0": "Pasannacitto sumano, vipulāya ca pītiyā.",
  "atk-s0508a12:856_0": "‘‘Ajinamhi nisīditvā, sumedho lokanāyako;",
  "atk-s0508a12:857_0": "Mama kammaṁ pakittesi, hāsayanto mamaṁ tadā.",
  "atk-s0508a12:858_0": "‘‘Iminā phaladānena, gandhamālehi cūbhayaṁ;",
  "atk-s0508a12:859_0": "Pañcavīse kappasate, devaloke ramissati.",
  "atk-s0508a12:860_0": "‘‘Anūnamanasaṅkappo, vasavattī bhavissati;",
  "atk-s0508a12:861_0": "Chabbīsatikappasate, manussattaṁ gamissati.",
  "atk-s0508a12:862_0": "‘‘Bhavissati cakkavattī, cāturanto mahiddhiko;",
  "atk-s0508a12:863_0": "Vebhāraṁ nāma nagaraṁ, vissakammena māpitaṁ.",
  "atk-s0508a12:864_0": "‘‘Hessati sabbasovaṇṇaṁ, nānāratanabhūsitaṁ;",
  "atk-s0508a12:865_0": "Eteneva upāyena, saṁsarissati so bhave.",
  "atk-s0508a12:866_0": "‘‘Sabbattha pūjito hutvā, devatte atha mānuse;",
  "atk-s0508a12:867_0": "Pacchime bhave sampatte, brahmabandhu bhavissati.",
  "atk-s0508a12:868_0": "‘‘Agārā abhinikkhamma, anagārī bhavissati;",
  "atk-s0508a12:869_0": "Abhiññāpāragū hutvā, nibbāyissatināsavo.",
  "atk-s0508a12:870_0": "‘‘Idaṁ vatvāna sambuddho, sumedho lokanāyako;",
  "atk-s0508a12:871_0": "Mama nijjhāyamānassa, pakkāmi anilañjase.",
  "atk-s0508a12:872_0": "‘‘Tena kammena sukatena, cetanāpaṇidhīhi ca;",
  "atk-s0508a12:873_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:874_0": "‘‘Tusitato cavitvāna, nibbattiṁ mātukucchiyaṁ;",
  "atk-s0508a12:875_0": "Bhoge me ūnatā natthi, yamhi gabbhe vasāmahaṁ.",
  "atk-s0508a12:876_0": "‘‘Mātukucchigate mayi, annapānañca bhojanaṁ;",
  "atk-s0508a12:877_0": "Mātuyā mama chandena, nibbattati yadicchakaṁ.",
  "atk-s0508a12:878_0": "‘‘Jātiyā pañcavassena, pabbajiṁ anagāriyaṁ;",
  "atk-s0508a12:879_0": "Oropitamhi kesamhi, arahattamapāpuṇiṁ.",
  "atk-s0508a12:880_0": "‘‘Pubbakammaṁ gavesanto, orena nāddasaṁ ahaṁ;",
  "atk-s0508a12:881_0": "Tiṁsakappasahassamhi, mama kammamanussariṁ.",
  "atk-s0508a12:882_0": "‘‘Namo te purisājañña, namo te purisuttama;",
  "atk-s0508a12:883_0": "Tava sāsanamāgamma, pattomhi acalaṁ padaṁ.",
  "atk-s0508a12:884_0": "‘‘Tiṁsakappasahassamhi, yaṁ buddhamabhipūjayiṁ;",
  "atk-s0508a12:885_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:886_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:887_0": "Arahattaṁ pana patvā aññaṁ byākaronto thero imāyeva gāthā abhāsīti.",
  "atk-s0508a12:888_0": "Valliyattheragāthāvaṇṇanā niṭṭhitā.",
  "atk-s0508a12:889_0": "5. Vītasokattheragāthāvaṇṇanā",
  "atk-s0508a12:890_0": "Kese me olikhissantītiādikā āyasmato vītasokattherassa gāthā.",
  "atk-s0508a12:890_1": "Kā uppatti?",
  "atk-s0508a12:890_2": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0508a12:890_3": "brāhmaṇakule nibbattitvā brāhmaṇānaṁ vijjāsippesu nipphattiṁ gato kāme pahāya isipabbajjaṁ pabbajitvā",
  "atk-s0508a12:890_4": "mahatā isigaṇena parivuto araññe vasanto buddhuppādaṁ sutvā haṭṭhatuṭṭho ‘‘udumbarapupphasadisā dullabhadassanā",
  "atk-s0508a12:890_5": "buddhā bhagavanto,",
  "atk-s0508a12:890_6": "idāneva upagantabbā’’ti mahatiyā parisāya saddhiṁ satthāraṁ daṭṭhuṁ gacchanto diyaḍḍhayojane sese byādhiko",
  "atk-s0508a12:890_7": "hutvā buddhagatāya saññāya kālaṅkato devesu uppajjitvā aparāparaṁ devamanussesu saṁsaranto imasmiṁ buddhuppāde",
  "atk-s0508a12:890_8": "aṭṭhārasavassādhikānaṁ dvinnaṁ vassasatānaṁ matthake dhammāsokarañño kaniṭṭhabhātā hutvā nibbatti,",
  "atk-s0508a12:890_9": "tassa vītasokoti nāma ahosi.",
  "atk-s0508a12:890_10": "So vayappatto khattiyakumārehi sikkhitabbavijjāsippesu nipphattiṁ gato giridattattheraṁ nissāya gihibhūto",
  "atk-s0508a12:890_11": "suttantapiṭake abhidhammapiṭake ca visārado hutvā ekadivasaṁ massukammasamaye kappakassa hatthato ādāsaṁ",
  "atk-s0508a12:890_12": "gahetvā kāyaṁ olokento valitapalitādīni disvā sañjātasaṁvego vipassanāya cittaṁ otāretvā bhāvanaṁ ussukkāpetvā",
  "atk-s0508a12:890_13": "tasmiṁyeva āsane sotāpanno hutvā giridattattherassa santike pabbajitvā nacirasseva arahattaṁ pāpuṇi.",
  "atk-s0508a12:890_14": "Tena vuttaṁ apadāne (apa.",
  "atk-s0508a12:890_15": "thera 2.49.9-26) –",
  "atk-s0508a12:891_0": "‘‘Ajjhāyako mantadharo, tiṇṇaṁ vedāna pāragū;",
  "atk-s0508a12:892_0": "Lakkhaṇe itihāse ca, sanighaṇḍusakeṭubhe.",
  "atk-s0508a12:893_0": "‘‘Nadīsotapaṭibhāgā, sissā āyanti me tadā;",
  "atk-s0508a12:894_0": "Tesāhaṁ mante vācemi, rattindivamatandito.",
  "atk-s0508a12:895_0": "‘‘Siddhattho nāma sambuddho, loke uppajji tāvade;",
  "atk-s0508a12:896_0": "Tamandhakāraṁ nāsetvā, ñāṇālokaṁ pavattayi.",
  "atk-s0508a12:897_0": "‘‘Mama aññataro sisso, sissānaṁ so kathesi me;",
  "atk-s0508a12:898_0": "Sutvāna te etamatthaṁ, ārocesuṁ mamaṁ tadā.",
  "atk-s0508a12:899_0": "‘‘Buddho loke samuppanno, sabbaññū lokanāyako;",
  "atk-s0508a12:900_0": "Tassānuvattati jano, lābho amhaṁ na vijjati.",
  "atk-s0508a12:901_0": "‘‘Adhiccuppattikā buddhā, cakkhumanto mahāyasā;",
  "atk-s0508a12:902_0": "Yaṁnūnāhaṁ buddhaseṭṭhaṁ, passeyyaṁ lokanāyakaṁ.",
  "atk-s0508a12:903_0": "‘‘Ajinaṁ me gahetvāna, vākacīraṁ kamaṇḍaluṁ;",
  "atk-s0508a12:904_0": "Assamā abhinikkhamma, sisse āmantayiṁ ahaṁ.",
  "atk-s0508a12:905_0": "‘‘Odumbarikapupphaṁva, candamhi sasakaṁ yathā;",
  "atk-s0508a12:906_0": "Vāyasānaṁ yathā khīraṁ, dullabho lokanāyako.",
  "atk-s0508a12:907_0": "‘‘Buddho lokamhi uppanno, manussattampi dullabhaṁ;",
  "atk-s0508a12:908_0": "Ubhosu vijjamānesu, savanañca sudullabhaṁ.",
  "atk-s0508a12:909_0": "‘‘Buddho loke samuppanno, cakkhuṁ lacchāma no bhavaṁ;",
  "atk-s0508a12:910_0": "Etha sabbe gamissāma, sammāsambuddhasantikaṁ.",
  "atk-s0508a12:911_0": "‘‘Kamaṇḍaludharā sabbe, kharājinanivāsino;",
  "atk-s0508a12:912_0": "Te jaṭābhārabharitā, nikkhamuṁ vipinā tadā.",
  "atk-s0508a12:913_0": "‘‘Yugamattaṁ pekkhamānā, uttamatthaṁ gavesino;",
  "atk-s0508a12:914_0": "Āsattidosarahitā, asambhītāva kesarī.",
  "atk-s0508a12:915_0": "‘‘Appakiccā aloluppā, nipakā santavuttino;",
  "atk-s0508a12:916_0": "Uñchāya caramānā te, buddhaseṭṭhamupāgamuṁ.",
  "atk-s0508a12:917_0": "‘‘Diyaḍḍhayojane sese, byādhi me upapajjatha;",
  "atk-s0508a12:918_0": "Buddhaseṭṭhaṁ saritvāna, tattha kālaṅkato ahaṁ.",
  "atk-s0508a12:919_0": "‘‘Catunnavutito kappe, yaṁ saññamalabhiṁ tadā;",
  "atk-s0508a12:920_0": "Duggatiṁ nābhijānāmi, buddhasaññāyidaṁ phalaṁ.",
  "atk-s0508a12:921_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:922_0": "Arahattaṁ pana patvā aññaṁ byākaronto –",
  "atk-s0508a12:923_0": "169.",
  "atk-s0508a12:924_0": " ‘‘Kese me olikhissanti, kappako upasaṅkami;",
  "atk-s0508a12:925_0": "Tato ādāsamādāya, sarīraṁ paccavekkhisaṁ.",
  "atk-s0508a12:926_0": "170.",
  "atk-s0508a12:927_0": " ‘‘Tuccho kāyo adissittha, andhakāre tamo byagā;",
  "atk-s0508a12:928_0": "Sabbe coḷā samucchinnā, natthi dāni punabbhavo’’ti. – gāthādvayaṁ abhāsi;",
  "atk-s0508a12:929_0": "Tattha kese me olikhissanti,",
  "atk-s0508a12:929_1": "kappako upasaṅkamīti gihikāle massukammasamaye ‘‘mama kese olikhissaṁ kappemī’’ti kesādīnaṁ chedanādivasena kappanato kappako nhāpito maṁ upagacchi.",
  "atk-s0508a12:929_2": "Tatoti kappakato.",
  "atk-s0508a12:929_3": "Sarīraṁ paccavekkhisanti sabbakāyike ādāse palitavalitamukhanimittādidassanamukhena ‘‘abhibhūto vata",
  "atk-s0508a12:929_4": "jarāya me kāyo’’ti jarābhibhūtaṁ attano sarīraṁ paccavekkhiṁ.",
  "atk-s0508a12:929_5": "Evaṁ paccavekkhato ca tuccho kāyo adissittha niccadhuvasukhasabhāvādīhi ritto hutvā me kāyo adissatha paññāyi. Kasmā?",
  "atk-s0508a12:929_6": "Andhakāre tamo byagā yena ayonisomanasikārasaṅkhātena tamasā attano kāye andhagatā vijjamānampi asubhādisabhāvaṁ",
  "atk-s0508a12:929_7": "apassantā avijjamānaṁ subhādiākāraṁ gaṇhanti,",
  "atk-s0508a12:929_8": "tasmiṁ andhakāre andhakaraṇaṭṭhāne kāye yonisomanasikārasaṅkhātena ñāṇālokena avijjātamo vigato,",
  "atk-s0508a12:929_9": "tato eva sabbe coḷā samucchinnā corā viya kusalabhaṇḍacchedanato,",
  "atk-s0508a12:929_10": "sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṁ viya issarajanena ariyajanena",
  "atk-s0508a12:929_11": "jigucchitabbatāya coḷā viyāti vā ‘‘coḷā’’ti laddhanāmā kilesā samucchinnā.",
  "atk-s0508a12:929_12": "Aggamaggena samugghāṭitattā eva ca nesaṁ natthi dāni punabbhavo āyatiṁ punabbhavābhinibbatti natthīti.",
  "atk-s0508a12:930_0": "Vītasokattheragāthāvaṇṇanā niṭṭhitā.",
  "atk-s0508a12:931_0": "6. Puṇṇamāsattheragāthāvaṇṇanā",
  "atk-s0508a12:932_0": "Pañca nīvaraṇe hitvātiādikā āyasmato puṇṇamāsattherassa gāthā.",
  "atk-s0508a12:932_1": "Kā uppatti?",
  "atk-s0508a12:932_2": "Ayampi purimabuddhesu katādhikāro tattha tattha bhave puññāni upacinanto tissassa bhagavato kāle kulagehe",
  "atk-s0508a12:932_3": "nibbattitvā viññutaṁ patto ekadivasaṁ satthari araññe viharante paṁsukūlacīvaraṁ dumasākhāya laggetvā",
  "atk-s0508a12:932_4": "gandhakuṭiṁ paviṭṭhe dhanuhattho gahanaṁ paviṭṭho satthu paṁsukūlaṁ disvā pasannamānaso dhanuṁ nikkhipitvā",
  "atk-s0508a12:932_5": "buddhaguṇe anussaritvā paṁsukūlaṁ vandi.",
  "atk-s0508a12:932_6": "So tena puññakammena devamanussesu saṁsaranto imasmiṁ buddhuppāde sāvatthiyaṁ kuṭumbiyakule nibbatti.",
  "atk-s0508a12:932_7": "Tassa kira jātadivase tasmiṁ gehe sabbabhājanāni suvaṇṇaratanamayehi māsehi paripuṇṇāneva ahesuṁ.",
  "atk-s0508a12:932_8": "Tenassa puṇṇamāsotveva nāmaṁ akaṁsu.",
  "atk-s0508a12:932_9": "So vayappatto dārapariggahaṁ katvā ekasmiṁ putte uppanne gharāvāsaṁ pahāya pabbajitvā gāmakāvāse vasanto ghaṭento vāyamanto chaḷabhiñño ahosi.",
  "atk-s0508a12:932_10": "Tena vuttaṁ apadāne (apa.",
  "atk-s0508a12:932_11": "thera 2.49.1-8) –",
  "atk-s0508a12:933_0": "‘‘Tisso nāmāsi bhagavā, sayambhū aggapuggalo;",
  "atk-s0508a12:934_0": "Paṁsukūlaṁ ṭhapetvāna, vihāraṁ pāvisī jino.",
  "atk-s0508a12:935_0": "‘‘Vinataṁ dhanumādāya, bhakkhatthāya cariṁ ahaṁ;",
  "atk-s0508a12:936_0": "Maṇḍalaggaṁ gahetvāna, kānanaṁ pāvisiṁ ahaṁ.",
  "atk-s0508a12:937_0": "‘‘Tatthaddasaṁ paṁsukūlaṁ, dumagge laggitaṁ tadā;",
  "atk-s0508a12:938_0": "Cāpaṁ tattheva nikkhippa, sire katvāna añjaliṁ.",
  "atk-s0508a12:939_0": "‘‘Pasannacitto sumano, vipulāya ca pītiyā;",
  "atk-s0508a12:940_0": "Buddhaseṭṭhaṁ saritvāna, paṁsukūlaṁ avandahaṁ.",
  "atk-s0508a12:941_0": "‘‘Dvenavute ito kappe, paṁsukūlamavandahaṁ;",
  "atk-s0508a12:942_0": "Duggatiṁ nābhijānāmi, vandanāya idaṁ phalaṁ.",
  "atk-s0508a12:943_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:944_0": "Chaḷabhiñño pana hutvā sāvatthiṁ upagantvā satthāraṁ vanditvā susāne vasati,",
  "atk-s0508a12:944_1": "tassa ca acirāgatasseva sato putto kālamakāsi.",
  "atk-s0508a12:944_2": "Dārakamātā therassa āgatabhāvaṁ sutvā,",
  "atk-s0508a12:944_3": "‘‘mā idaṁ aputtakaṁ sāpateyyaṁ rājāno hareyyu’’nti taṁ uppabbājetukāmā mahatā parivārena therassa santikaṁ",
  "atk-s0508a12:944_4": "gantvā paṭisanthāraṁ katvā palobhetuṁ ārabhi.",
  "atk-s0508a12:944_5": "Thero attano vītarāgabhāvajānāpanatthaṁ ākāse ṭhatvā attano paṭipattikittanamukhena tassā dhammaṁ desento –",
  "atk-s0508a12:945_0": "171.",
  "atk-s0508a12:946_0": " ‘‘Pañca nīvaraṇe hitvā, yogakkhemassa pattiyā;",
  "atk-s0508a12:947_0": "Dhammādāsaṁ gahetvāna, ñāṇadassanamattano.",
  "atk-s0508a12:948_0": "172.",
  "atk-s0508a12:949_0": " ‘‘Paccavekkhiṁ imaṁ kāyaṁ, sabbaṁ santarabāhiraṁ;",
  "atk-s0508a12:950_0": "Ajjhattañca bahiddhā ca, tuccho kāyo adissathā’’ti. –",
  "atk-s0508a12:951_0": "Gāthādvayaṁ abhāsi.",
  "atk-s0508a12:952_0": "Tattha pañca nīvaraṇe hitvāti kāmacchandādike pañca nīvaraṇe pahāya jhānādhigamena viddhaṁsetvā.",
  "atk-s0508a12:952_1": "Yogakkhemassa pattiyāti kāmayogādīhi catūhi yogehi khemassa anupaddutassa nibbānassa adhigamāya.",
  "atk-s0508a12:952_2": "Dhammādāsanti dhammabhūtaṁ ādāsaṁ.",
  "atk-s0508a12:952_3": "Yathā hi ādāso olokentassa rūpakāye guṇāguṇaṁ ādaṁseti,",
  "atk-s0508a12:952_4": "evaṁ vipassanāsaṅkhāto dhammānaṁ sāmaññavisesāvabodhanato ñāṇadassanabhūto dhammādāso vipassantassa vodānasaṁkilesadhammavibhāvanena",
  "atk-s0508a12:952_5": "tappahānasādhanena ca visesato nāmakāye guṇaṁ ādaṁseti. Tenāha –",
  "atk-s0508a12:953_0": "‘‘Dhammādāsaṁ gahetvāna, ñāṇadassanamattano;",
  "atk-s0508a12:954_0": "Paccavekkhiṁ imaṁ kāyaṁ, sabbaṁ santarabāhira’’nti. –",
  "atk-s0508a12:955_0": "Imaṁ kāyaṁ dhammasamūhaṁ mama attabhāvaṁ ajjhattikabāhirāyatanabhāvato santarabāhiraṁ sabbaṁ anavasesaṁ",
  "atk-s0508a12:955_1": "dhammādāsaṁ gahetvā ‘‘anicca’’ntipi ‘‘dukkha’’ntipi ‘‘anattā’’tipi patiavekkhiṁ ñāṇacakkhunā passiṁ.",
  "atk-s0508a12:955_2": "Evaṁ passatā ca mayā ajjhattañca bahiddhā cāti attano santāne parasantāne ca tuccho kāyo adissatha niccasārādivirahito",
  "atk-s0508a12:955_3": "tuccho khandhapañcakasaṅkhāto attabhāvakāyo ñāṇacakkhunā yāthāvato apassittha.",
  "atk-s0508a12:955_4": "Sakalampi hi khandhapañcakaṁ ‘‘avijjānivutassa,",
  "atk-s0508a12:955_5": "bhikkhave,",
  "atk-s0508a12:955_6": "bālassa taṇhāsaṁyuttassa evamayaṁ kāyo samudāgato’’tiādīsu (saṁ. ni.",
  "atk-s0508a12:955_7": "2.19) ‘‘kāyo’’ti vuccati.",
  "atk-s0508a12:955_8": "‘‘Adissathā’’ti ca iminā yadeva kāye daṭṭhabbaṁ,",
  "atk-s0508a12:955_9": "taṁ diṭṭhaṁ,",
  "atk-s0508a12:955_10": "na dānissa kiñci mayā passitabbaṁ atthīti katakiccataṁ dassento aññaṁ byākāsi.",
  "atk-s0508a12:955_11": "Evaṁ thero imāhi gāthāhi purāṇadutiyikāya dhammaṁ desetvā taṁ saraṇesu ca sīlesu ca sampatiṭṭhāpetvā uyyojesi.",
  "atk-s0508a12:956_0": "Puṇṇamāsattheragāthāvaṇṇanā niṭṭhitā.",
  "atk-s0508a12:957_0": "7. Nandakattheragāthāvaṇṇanā",
  "atk-s0508a12:958_0": "Yathāpibhaddo ājaññoti āyasmato nandakattherassa gāthā.",
  "atk-s0508a12:958_1": "Kā uppatti?",
  "atk-s0508a12:958_2": "Ayampi purimabuddhesu katādhikāro tattha tattha bhave puññāni karonto sikhissa bhagavato kāle paccantadese",
  "atk-s0508a12:958_3": "uppajjitvā viññutaṁ patto vanacāriko hutvā vicaranto ekadivasaṁ satthu caṅkamanaṭṭhānaṁ disvā pasannacitto",
  "atk-s0508a12:958_4": "vālukā okiri.",
  "atk-s0508a12:958_5": "So tena puññakammena devamanussesu saṁsaranto imasmiṁ buddhuppāde campāyaṁ gahapatikule nibbatti,",
  "atk-s0508a12:958_6": "tassa nandakoti nāmaṁ akaṁsu.",
  "atk-s0508a12:958_7": "Jeṭṭhakabhātā panassa bharato nāma.",
  "atk-s0508a12:958_8": "Tassa pubbayogo anantaravatthusmiṁ āvibhavissati.",
  "atk-s0508a12:958_9": "Te ubhopi viññutaṁ patvā āyasmantaṁ soṇaṁ koḷivisaṁ pabbajitaṁ sutvā ‘‘soṇopi nāma tathāsukhumālo pabbaji,",
  "atk-s0508a12:958_10": "kimaṅgaṁ pana maya’’nti pabbajiṁsu.",
  "atk-s0508a12:958_11": "Tesu bharato nacirasseva vipassanaṁ vaḍḍhetvā chaḷabhiñño ahosi.",
  "atk-s0508a12:958_12": "Nandako pana kilesānaṁ balavabhāvena tāva vipassanaṁ ussukkāpetuṁ nāsakkhi,",
  "atk-s0508a12:958_13": "vipassanāya kammaṁ karoti eva.",
  "atk-s0508a12:958_14": "Athassa bharatatthero āsayaṁ ñatvā avassayo bhavitukāmo taṁ pacchāsamaṇaṁ katvā vihārato nikkhamitvā maggasamīpe nisinno vipassanākathaṁ kathesi.",
  "atk-s0508a12:959_0": "Tena ca samayena sakaṭasatthe gacchante eko sakaṭe yutto goṇo cikkhallaṭṭhāne sakaṭaṁ uddharituṁ asakkonto paripati.",
  "atk-s0508a12:959_1": "Tato naṁ satthavāho sakaṭā mocetvā tiṇañca pānīyañca datvā parissamaṁ apanetvā puna dhure yojesi.",
  "atk-s0508a12:959_2": "Tato goṇo vūpasantaparissamo laddhabalo taṁ sakaṭaṁ cikkhallaṭṭhānato uddharitvā thale patiṭṭhāpesi.",
  "atk-s0508a12:959_3": "Atha bharatatthero nandakassa ‘‘passasi no tvaṁ,",
  "atk-s0508a12:959_4": "āvuso nandaka,",
  "atk-s0508a12:959_5": "imassa kamma’’nti taṁ nidassetvā tena ‘‘passāmī’’ti vutte ‘‘imamatthaṁ suṭṭhu upadhārehī’’ti āha.",
  "atk-s0508a12:959_6": "Itaro ‘‘yathāyaṁ goṇo vūpasantaparissamo paṅkaṭṭhānato bhāraṁ ubbahati,",
  "atk-s0508a12:959_7": "evaṁ mayāpi saṁsārapaṅkato attā uddharitabbo’’ti tamevārammaṇaṁ katvā vipassanāya kammaṁ karonto nacirasseva arahattaṁ pāpuṇi.",
  "atk-s0508a12:959_8": "Tena vuttaṁ apadāne (apa.",
  "atk-s0508a12:959_9": "thera 2.48.90-95) –",
  "atk-s0508a12:960_0": "‘‘Migaluddo pure āsiṁ, araññe kānane ahaṁ;",
  "atk-s0508a12:961_0": "Vātamigaṁ gavesanto, caṅkamaṁ addasaṁ ahaṁ.",
  "atk-s0508a12:962_0": "‘‘Ucchaṅgena pulinaṁ gayha, caṅkame okiriṁ ahaṁ;",
  "atk-s0508a12:963_0": "Pasannacitto sumano, sugatassa sirīmato.",
  "atk-s0508a12:964_0": "‘‘Ekatiṁse ito kappe, pulinaṁ okiriṁ ahaṁ;",
  "atk-s0508a12:965_0": "Duggatiṁ nābhijānāmi, pulinassa idaṁ phalaṁ.",
  "atk-s0508a12:966_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:967_0": "Arahattaṁ pana patvā attano jeṭṭhabhātikassa bharatattherassa santike aññaṁ byākaronto –",
  "atk-s0508a12:968_0": "173.",
  "atk-s0508a12:969_0": " ‘‘Yathāpi bhaddo ājañño, khalitvā patitiṭṭhati;",
  "atk-s0508a12:970_0": "Bhiyyo laddhāna saṁvegaṁ, adīno vahate dhuraṁ.",
  "atk-s0508a12:971_0": "174.",
  "atk-s0508a12:972_0": " ‘‘Evaṁ dassanasampannaṁ, sammāsambuddhasāvakaṁ;",
  "atk-s0508a12:973_0": "Ājānīyaṁ maṁ dhāretha, puttaṁ buddhassa orasa’’nti. – gāthādvayaṁ abhāsi;",
  "atk-s0508a12:974_0": "Tattha bhiyyo laddhāna saṁvegaṁ,",
  "atk-s0508a12:974_1": "adīno vahate dhuranti ‘‘mayhaṁ jātibalavīriyānaṁ ananucchavikametaṁ yadidaṁ āgatassa bhārassa avahana’’nti",
  "atk-s0508a12:974_2": "saṁvegaṁ labhitvā adīno adīnamānaso alīnacitto.",
  "atk-s0508a12:974_3": "‘‘Alīno’’ti vā pāṭho,",
  "atk-s0508a12:974_4": "so eva attho.",
  "atk-s0508a12:974_5": "Bhiyyo punappunaṁ bhiyyosomattāya attano dhuraṁ bhāraṁ vahate ubbahati.",
  "atk-s0508a12:974_6": "Sesaṁ heṭṭhā ramaṇīyavihārittherassa gāthāvaṇṇanāyaṁ vuttanayameva.",
  "atk-s0508a12:975_0": "Nandakattheragāthāvaṇṇanā niṭṭhitā.",
  "atk-s0508a12:976_0": "8. Bharatattheragāthāvaṇṇanā",
  "atk-s0508a12:977_0": "Ehi, nandaka,",
  "atk-s0508a12:977_1": "gacchāmāti āyasmato bharatattherassa gāthā.",
  "atk-s0508a12:977_2": "Kā uppatti?",
  "atk-s0508a12:977_3": "Ayaṁ kira anomadassissa bhagavato kāle kulagehe nibbattitvā viññutaṁ patto ekadivasaṁ manuññadassanaṁ",
  "atk-s0508a12:977_4": "mudusukhasamphassaṁ upāhanadvayaṁ gahetvā gacchanto satthāraṁ caṅkamantaṁ disvā pasannamānaso upāhanā",
  "atk-s0508a12:977_5": "upanāmetvā,",
  "atk-s0508a12:977_6": "‘‘abhiruhatu bhagavā upāhanā,",
  "atk-s0508a12:977_7": "yaṁ mama assa dīgharattaṁ hitāya sukhāyā’’ti āha.",
  "atk-s0508a12:977_8": "Abhiruhi bhagavā tassa anuggaṇhanatthaṁ upāhanā.",
  "atk-s0508a12:977_9": "So tena puññakammena devamanussesu saṁsaranto imasmiṁ buddhuppāde campānagare gahapatikule nibbatti,",
  "atk-s0508a12:977_10": "bharatotissa nāmaṁ ahosi.",
  "atk-s0508a12:977_11": "So viññutaṁ patto soṇattherassa pabbajitabhāvaṁ sutvā ‘‘sopi nāma pabbajī’’ti sañjātasaṁvego pabbajitvā",
  "atk-s0508a12:977_12": "katapubbakicco vipassanāya kammaṁ karonto nacirasseva chaḷabhiñño ahosi.",
  "atk-s0508a12:977_13": "Tena vuttaṁ apadāne (apa.",
  "atk-s0508a12:977_14": "thera 2.48.71-89) –",
  "atk-s0508a12:978_0": "‘‘Anomadassī bhagavā, lokajeṭṭho narāsabho;",
  "atk-s0508a12:979_0": "Divāvihārā nikkhamma, pathamāruhi cakkhumā.",
  "atk-s0508a12:980_0": "‘‘Pānadhiṁ sukataṁ gayha, addhānaṁ paṭipajjahaṁ;",
  "atk-s0508a12:981_0": "Tatthaddasāsiṁ sambuddhaṁ, pattikaṁ cārudassanaṁ.",
  "atk-s0508a12:982_0": "‘‘Sakaṁ cittaṁ pasādetvā, nīharitvāna pānadhiṁ;",
  "atk-s0508a12:983_0": "Pādamūle ṭhapetvāna, idaṁ vacanamabraviṁ.",
  "atk-s0508a12:984_0": "‘‘Abhirūha mahāvīra, sugatinda vināyaka;",
  "atk-s0508a12:985_0": "Ito phalaṁ labhissāmi, so me attho samijjhatu.",
  "atk-s0508a12:986_0": "‘‘Anomadassī bhagavā, lokajeṭṭho narāsabho;",
  "atk-s0508a12:987_0": "Pānadhiṁ abhirūhitvā, idaṁ vacanamabravi.",
  "atk-s0508a12:988_0": "‘‘Yo pānadhiṁ me adāsi, pasanno sehi pāṇibhi;",
  "atk-s0508a12:989_0": "Tamahaṁ kittayissāmi, suṇātha mama bhāsato.",
  "atk-s0508a12:990_0": "‘‘Buddhassa giramaññāya, sabbe devā samāgatā;",
  "atk-s0508a12:991_0": "Udaggacittā sumanā, vedajātā katañjalī.",
  "atk-s0508a12:992_0": "‘‘Pānadhīnaṁ padānena, sukhitoyaṁ bhavissati;",
  "atk-s0508a12:993_0": "Pañcapaññāsakkhattuñca, devarajjaṁ karissati.",
  "atk-s0508a12:994_0": "‘‘Sahassakkhattuṁ rājā ca, cakkavattī bhavissati;",
  "atk-s0508a12:995_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:996_0": "‘‘Aparimeyye ito kappe, okkākakulasambhavo;",
  "atk-s0508a12:997_0": "Gotamo nāma gottena, satthā loke bhavissati.",
  "atk-s0508a12:998_0": "‘‘Tassa dhammesu dāyādo, oraso dhammanimmito;",
  "atk-s0508a12:999_0": "Sabbāsave pariññāya, nibbāyissatināsavo.",
  "atk-s0508a12:1000_0": "‘‘Devaloke manusse vā, nibbattissati puññavā;",
  "atk-s0508a12:1001_0": "Devayānapaṭibhāgaṁ, yānaṁ paṭilabhissati.",
  "atk-s0508a12:1002_0": "‘‘Pāsādā sivikā vayhaṁ, hatthino samalaṅkatā;",
  "atk-s0508a12:1003_0": "Rathā vājaññasaṁyuttā, sadā pātubhavanti me.",
  "atk-s0508a12:1004_0": "‘‘Agārā nikkhamantopi, rathena nikkhamiṁ ahaṁ;",
  "atk-s0508a12:1005_0": "Kesesu chijjamānesu, arahattamapāpuṇiṁ.",
  "atk-s0508a12:1006_0": "‘‘Lābhā mayhaṁ suladdhaṁ me, vāṇijjaṁ suppayojitaṁ;",
  "atk-s0508a12:1007_0": "Datvāna pānadhiṁ ekaṁ, pattomhi acalaṁ padaṁ.",
  "atk-s0508a12:1008_0": "‘‘Aparimeyye ito kappe, yaṁ pānadhimadāsahaṁ;",
  "atk-s0508a12:1009_0": "Duggatiṁ nābhijānāmi, pānadhissa idaṁ phalaṁ.",
  "atk-s0508a12:1010_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1011_0": "Chaḷabhiñño pana hutvā attano kaniṭṭhabhātikena nandakattherena heṭṭhā vuttanayena aññābyākaraṇe kate ‘‘idāni nandakopi arahā jāto,",
  "atk-s0508a12:1011_1": "handa mayaṁ ubhopi satthu santikaṁ gantvā vusitabrahmacariyataṁ nivedessāmāti uppannaṁ parivitakkaṁ nandakattherassa kathento –",
  "atk-s0508a12:1012_0": "175.",
  "atk-s0508a12:1013_0": " ‘‘Ehi nandaka gacchāma, upajjhāyassa santikaṁ;",
  "atk-s0508a12:1014_0": "Sīhanādaṁ nadissāma, buddhaseṭṭhassa sammukhā.",
  "atk-s0508a12:1015_0": "176.",
  "atk-s0508a12:1016_0": " ‘‘Yāya no anukampāya, amhe pabbājayī muni;",
  "atk-s0508a12:1017_0": "So no attho anuppatto, sabbasaṁyojanakkhayo’’ti. – gāthādvayaṁ abhāsi;",
  "atk-s0508a12:1018_0": "Tattha nandakāti ālapanaṁ.",
  "atk-s0508a12:1018_1": "Ehīti tassa attano santikakaraṇaṁ.",
  "atk-s0508a12:1018_2": "Gacchāmāti tena attanā ca ekajjhaṁ kātabbakiriyāvacanaṁ,",
  "atk-s0508a12:1018_3": "upajjhāyassāti sammāsambuddhassa,",
  "atk-s0508a12:1018_4": "sammāsambuddho hi samantacakkhunā buddhacakkhunā ca sattānaṁ āsayānusayacaritādīnaṁ yathābhūtavilokanena",
  "atk-s0508a12:1018_5": "sadevakassa lokassa vajjāvajjaṁ upanijjhāyatīti visesato upajjhāyoti vattabbataṁ arahati.",
  "atk-s0508a12:1018_6": "Yadatthaṁ gamanaṁ,",
  "atk-s0508a12:1018_7": "taṁ dassetuṁ ‘‘sīhanādaṁ nadissāma,",
  "atk-s0508a12:1018_8": "buddhaseṭṭhassa sammukhā’’ti āha.",
  "atk-s0508a12:1018_9": "Yathābhuccaguṇābhibyāhāratāya abhītanādabhāvato sīhanādaṁ buddhassa sammāsambuddhassa tato eva sabbasattuttamatāya seṭṭhassa,",
  "atk-s0508a12:1018_10": "buddhānaṁ vā sāvakabuddhādīnaṁ seṭṭhassa sammukhā purato nadissāmāti attho.",
  "atk-s0508a12:1019_0": "Yathā pana sīhanādaṁ naditukāmo,",
  "atk-s0508a12:1019_1": "taṁ dassento ‘‘yāyā’’ti gāthamāha.",
  "atk-s0508a12:1019_2": "Tattha yāyāti yadatthaṁ,",
  "atk-s0508a12:1019_3": "yāya yadatthānuppattiyāti attho.",
  "atk-s0508a12:1019_4": "Noti amhākaṁ.",
  "atk-s0508a12:1019_5": "Anukampāyāti anuggaṇhanena amhe dvepi pabbājayi pabbājesi.",
  "atk-s0508a12:1019_6": "Munīti bhagavā.",
  "atk-s0508a12:1019_7": "So no attho anuppattoti so attho sabbesaṁ saṁyojanānaṁ khayabhūtaṁ arahattaphalaṁ no amhehi anuppatto,",
  "atk-s0508a12:1019_8": "adhigatoti attho.",
  "atk-s0508a12:1020_0": "Bharatattheragāthāvaṇṇanā niṭṭhitā.",
  "atk-s0508a12:1021_0": "9. Bhāradvājattheragāthāvaṇṇanā",
  "atk-s0508a12:1022_0": "Nadanti evaṁ sappaññāti āyasmato bhāradvājattherassa gāthā.",
  "atk-s0508a12:1022_1": "Kā uppatti?",
  "atk-s0508a12:1022_2": "Ayampi purimabuddhesu katādhikāro tattha tattha bhave puññāni upacinanto ito ekatiṁse kappe kulagehe",
  "atk-s0508a12:1022_3": "nibbattitvā viññutaṁ patto ekadivasaṁ sumanaṁ nāma paccekabuddhaṁ piṇḍāya carantaṁ disvā pasannamānaso",
  "atk-s0508a12:1022_4": "paripakkaṁ vallikāraphalaṁ adāsi.",
  "atk-s0508a12:1022_5": "So tena puññakammena devamanussesu saṁsaranto imasmiṁ buddhuppāde rājagahe brāhmaṇakule nibbattitvā gottanāmena bhāradvājotveva paññāyittha.",
  "atk-s0508a12:1022_6": "So vayappatto gharāvāsaṁ vasanto ekaputtaṁ labhi.",
  "atk-s0508a12:1022_7": "Tassa ‘‘kaṇhadinno’’ti nāmaṁ akāsi.",
  "atk-s0508a12:1022_8": "Tassa viññutaṁ pattakāle ‘‘tāta,",
  "atk-s0508a12:1022_9": "asukassa nāma ācariyassa santike sippaṁ sikkhitvā ehī’’ti taṁ takkasilaṁ pesesi.",
  "atk-s0508a12:1022_10": "So gacchanto antarāmagge satthu sāvakaṁ aññataraṁ mahātheraṁ kalyāṇamittaṁ labhitvā tassa santike dhammaṁ",
  "atk-s0508a12:1022_11": "sutvā paṭiladdhasaddho pabbajitvā katapubbakicco vipassanāya kammaṁ karonto nacirasseva arahattaṁ pāpuṇi.",
  "atk-s0508a12:1022_12": "Tena vuttaṁ apadāne (apa.",
  "atk-s0508a12:1022_13": "thera 2.48.66-70) –",
  "atk-s0508a12:1023_0": "‘‘Sumano nāma sambuddho, takkarāyaṁ vasī tadā;",
  "atk-s0508a12:1024_0": "Vallikāraphalaṁ gayha, sayambhussa adāsahaṁ.",
  "atk-s0508a12:1025_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1026_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1027_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1028_0": "Athassa pitā bhāradvājo veḷuvane viharantaṁ bhagavantaṁ upasaṅkamitvā dhammaṁ sutvā pabbajitvā nacirasseva arahattaṁ sacchākāsi.",
  "atk-s0508a12:1028_1": "Atha putto satthāraṁ vandituṁ rājagahaṁ āgato satthu santike nisinnaṁ pitaraṁ disvā tuṭṭhacitto ‘‘pitāpi kho me pabbajito,",
  "atk-s0508a12:1028_2": "kiṁ nu kho tena pabbajjākiccaṁ matthakaṁ pāpita’’nti vīmaṁsanto khīṇāsavabhāvaṁ ñatvā taṁ sīhanādaṁ nadāpetukāmo, ‘‘sādhu,",
  "atk-s0508a12:1028_3": "kho tumhehi kataṁ pabbajantehi,",
  "atk-s0508a12:1028_4": "pabbajjākiccaṁ pana matthakaṁ pāpita’’nti pucchi.",
  "atk-s0508a12:1028_5": "Bhāradvājo puttassa adhigamaṁ dīpento –",
  "atk-s0508a12:1029_0": "177.",
  "atk-s0508a12:1030_0": " ‘‘Nadanti evaṁ sappaññā, sīhāva girigabbhare;",
  "atk-s0508a12:1031_0": "Vīrā vijitasaṅgāmā, jetvā māraṁ savāhanaṁ.",
  "atk-s0508a12:1032_0": "178.",
  "atk-s0508a12:1033_0": " ‘‘Satthā ca pariciṇṇo me, dhammo saṅgho ca pūjito;",
  "atk-s0508a12:1034_0": "Ahañca vitto sumano, puttaṁ disvā anāsava’’nti. – gāthādvayaṁ abhāsi;",
  "atk-s0508a12:1035_0": "Tattha nadantīti yathābhuccaguṇābhibyāhāravasena abhītanādaṁ nadanti gajjanti.",
  "atk-s0508a12:1035_1": "Evanti idāni vattabbākāradassanaṁ.",
  "atk-s0508a12:1035_2": "Sappaññāti aggamaggapaññādhigamena sabbapaññādhigamena sabbapaññāvepullappattā.",
  "atk-s0508a12:1035_3": "Vīrāti catubbidhasammappadhānavīriyasampannatāya vīrā,",
  "atk-s0508a12:1035_4": "tato eva anavasesasaṁkilesapakkhanimmathanena savāhanaṁ kilesamāraṁ abhisaṅkhāramāraṁ devaputtamārañca",
  "atk-s0508a12:1035_5": "jetvā sabbaso vijitasaṅgāmā nadanti sappaññāti sambandho.",
  "atk-s0508a12:1036_0": "Evaṁ vijetabbavijayena sīhanādaṁ dassetvā idāni ārādhetabbasamārādhanena icchitabbasiddhiyā ca taṁ dassetuṁ,",
  "atk-s0508a12:1036_1": "‘‘satthā ca pariciṇṇo me’’ti dutiyaṁ gāthamāha.",
  "atk-s0508a12:1036_2": "Tattha satthā ca pariciṇṇo meti mama satthā sammāsambuddho yathānusiṭṭhaṁ ovādānusāsanīkaraṇena mayā pariciṇṇo upāsito,",
  "atk-s0508a12:1036_3": "na dhammādhikaraṇaṁ visositoti adhippāyo.",
  "atk-s0508a12:1036_4": "Dhammo saṅgho ca pūjitoti navavidhopi lokuttaradhammo,",
  "atk-s0508a12:1036_5": "yathāpaṭipattiyāgatamaggānuppattiyā sīladiṭṭhisāmaññagamanena ariyasaṅgho ca mayā pūjito mānito.",
  "atk-s0508a12:1036_6": "Ahañca vitto sumano,",
  "atk-s0508a12:1036_7": "puttaṁ disvā anāsavanti mama puttaṁ anāsavaṁ sabbaso khīṇāsavaṁ disvā dassanahetu ahampi vitto nirāmisāya pītiyā tuṭṭho,",
  "atk-s0508a12:1036_8": "tatoyeva nirāmisena somanassena sumano jātoti attho.",
  "atk-s0508a12:1037_0": "Bhāradvājattheragāthāvaṇṇanā niṭṭhitā.",
  "atk-s0508a12:1038_0": "10. Kaṇhadinnattheragāthāvaṇṇanā",
  "atk-s0508a12:1039_0": "Upāsitāsappurisāti āyasmato kaṇhadinnattherassa gāthā.",
  "atk-s0508a12:1039_1": "Kā uppatti?",
  "atk-s0508a12:1039_2": "Ayampi purimabuddhesu katādhikāro tattha tattha bhave puññāni upacinanto ito catunavute kappe kulagehe",
  "atk-s0508a12:1039_3": "nibbattitvā viññutaṁ patto ekadivasaṁ sobhitaṁ nāma paccekabuddhaṁ disvā pasannacitto punnāgapupphehi",
  "atk-s0508a12:1039_4": "pūjaṁ akāsi.",
  "atk-s0508a12:1039_5": "So tena puññakammena devamanussesu saṁsaranto imasmiṁ buddhuppāde rājagahe brāhmaṇakule nibbattitvā kaṇhadinnoti",
  "atk-s0508a12:1039_6": "laddhanāmo vayappatto upanissayasampattiyā codiyamāno dhammasenāpatiṁ upasaṅkamitvā dhammaṁ sutvā paṭiladdhasaddho",
  "atk-s0508a12:1039_7": "pabbajitvā vipassanaṁ vaḍḍhetvā arahattaṁ pāpuṇi.",
  "atk-s0508a12:1039_8": "Tena vuttaṁ apadāne (apa.",
  "atk-s0508a12:1039_9": "thera 2.48.61-65) –",
  "atk-s0508a12:1040_0": "‘‘Sobhito nāma sambuddho, cittakūṭe vasī tadā;",
  "atk-s0508a12:1041_0": "Gahetvā giripunnāgaṁ, sayambhuṁ abhipūjayiṁ.",
  "atk-s0508a12:1042_0": "‘‘Catunnavutito kappe, yaṁ buddhamabhipūjayiṁ;",
  "atk-s0508a12:1043_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1044_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1045_0": "Arahattaṁ pana patvā aññaṁ byākaronto –",
  "atk-s0508a12:1046_0": "179.",
  "atk-s0508a12:1047_0": " ‘‘Upāsitā sappurisā, sutā dhammā abhiṇhaso;",
  "atk-s0508a12:1048_0": "Sutvāna paṭipajjissaṁ, añjasaṁ amatogadhaṁ.",
  "atk-s0508a12:1049_0": "180.",
  "atk-s0508a12:1050_0": " ‘‘Bhavarāgahatassa me sato, bhavarāgo puna me na vijjati;",
  "atk-s0508a12:1051_0": "Na cāhu na ca me bhavissati, na ca me etarahi vijjatī’’ti. –",
  "atk-s0508a12:1052_0": "Gāthādvayaṁ abhāsi.",
  "atk-s0508a12:1053_0": "Tattha upāsitāti paricaritā paṭipattipayirupāsanāya payirupāsitā.",
  "atk-s0508a12:1053_1": "Sappurisāti santehi sīlādiguṇehi samannāgatā purisā,",
  "atk-s0508a12:1053_2": "ariyapuggalā sāriputtattherādayo.",
  "atk-s0508a12:1053_3": "Etena purimacakkadvayasampattimattano dasseti.",
  "atk-s0508a12:1053_4": "Na hi patirūpadesavāsena vinā sappurisūpanissayo sambhavati.",
  "atk-s0508a12:1053_5": "Sutā dhammāti saccapaṭiccasamuppādādipaṭisaṁyuttadhammā sotadvārānusārena upadhāritā.",
  "atk-s0508a12:1053_6": "Etena attano bāhusaccaṁ dassento pacchimacakkadvayasampattiṁ dasseti.",
  "atk-s0508a12:1053_7": "Abhiṇhasoti bahuso na kālena kālaṁ.",
  "atk-s0508a12:1053_8": "Idañca padaṁ ‘‘upāsitā sappurisā’’ti etthāpi yojetabbaṁ.",
  "atk-s0508a12:1053_9": "Sutvāna paṭipajjissaṁ,",
  "atk-s0508a12:1053_10": "añjasaṁ amatogadhanti te dhamme sutvā tattha vuttarūpārūpadhamme salakkhaṇādito pariggahetvā anukkamena",
  "atk-s0508a12:1053_11": "vipassanaṁ vaḍḍhetvā amatogadhaṁ nibbānapatiṭṭhaṁ taṁsampāpakaṁ añjasaṁ ariyaṁ aṭṭhaṅgikaṁ maggaṁ paṭipajjiṁ pāpuṇiṁ.",
  "atk-s0508a12:1054_0": "Bhavarāgahatassame satoti bhavarāgena bhavataṇhāya anādimati saṁsāre hatassa upaddutassa mama sato samānassa,",
  "atk-s0508a12:1054_1": "aggamaggena vā hatabhavarāgassa.",
  "atk-s0508a12:1054_2": "Bhavarāgo puna me na vijjatīti tato eva puna idāni bhavarāgo me natthi.",
  "atk-s0508a12:1054_3": "Na cāhu na me bhavissati,",
  "atk-s0508a12:1054_4": "na ca me etarahi vijjatīti yadipi pubbe puthujjanakāle sekkhakāle ca me bhavarāgo ahosi,",
  "atk-s0508a12:1054_5": "aggamaggappattito pana paṭṭhāya na cāhu na ca ahosi,",
  "atk-s0508a12:1054_6": "āyatimpi na me bhavissati,",
  "atk-s0508a12:1054_7": "etarahi adhunāpi na ca me vijjati na ca upalabbhati,",
  "atk-s0508a12:1054_8": "pahīnoti attho.",
  "atk-s0508a12:1054_9": "Bhavarāgavacaneneva cettha tadekaṭṭhatāya mānādīnampi abhāvo vuttoti sabbaso parikkhīṇabhavasaṁyojanataṁ dasseti.",
  "atk-s0508a12:1055_0": "Kaṇhadinnattheragāthāvaṇṇanā niṭṭhitā.",
  "atk-s0508a12:1056_0": "Tatiyavaggavaṇṇanā niṭṭhitā.",
  "atk-s0508a12:1057_0": "4. Catutthavaggo",
  "atk-s0508a12:1058_0": "1. Migasirattheragāthāvaṇṇanā",
  "atk-s0508a12:1059_0": "Yatoahaṁ pabbajitoti āyasmato migasirattherassa gāthā.",
  "atk-s0508a12:1059_1": "Kā uppatti?",
  "atk-s0508a12:1059_2": "Ayampi purimabuddhesu katādhikāro tattha tattha bhave puññāni upacinanto kassapassa bhagavato kāle brāhmaṇakule",
  "atk-s0508a12:1059_3": "nibbattitvā viññutaṁ patto ekadivasaṁ satthāraṁ disvā pasannacitto kusaṭṭhakaṁ adāsi.",
  "atk-s0508a12:1059_4": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule paṭisandhiṁ",
  "atk-s0508a12:1059_5": "gahetvā migasiranakkhattena jātattā migasiroti laddhanāmo vayappatto brāhmaṇānaṁ vijjāsippesu nipphattiṁ",
  "atk-s0508a12:1059_6": "gato chavasīsamantaṁ nāma sikkhi,",
  "atk-s0508a12:1059_7": "yaṁ parijappetvā tivassamatthake matānampi sīsaṁ nakhena ākoṭetvā ‘‘ayaṁ satto asukaṭṭhāne nibbatto’’ti jānāti.",
  "atk-s0508a12:1060_0": "So gharāvāsaṁ anicchanto paribbājakapabbajjaṁ pabbajitvā taṁ vijjaṁ nissāya lokena sakkato garukato lābhī",
  "atk-s0508a12:1060_1": "hutvā vicaranto sāvatthiṁ upagato satthu santikaṁ gantvā attano ānubhāvaṁ pakāsento – ‘‘ahaṁ,",
  "atk-s0508a12:1060_2": "bho gotama,",
  "atk-s0508a12:1060_3": "matānaṁ nibbattaṭṭhānaṁ jānāmī’’ti vatvā,",
  "atk-s0508a12:1060_4": "‘‘kathaṁ pana tvaṁ jānāsī’’ti vutte,",
  "atk-s0508a12:1060_5": "‘‘chavasīsāni āharāpetvā mantaṁ parijappetvā nakhena sīsaṁ ākoṭento nirayādikaṁ tehi tehi nibbattaṭṭhānaṁ jānāmī’’ti kathesi.",
  "atk-s0508a12:1060_6": "Athassa bhagavā parinibbutassa bhikkhuno sīsakapālaṁ āharāpetvā,",
  "atk-s0508a12:1060_7": "‘‘kathehi tāva tassa gatiṁ,",
  "atk-s0508a12:1060_8": "yassidaṁ sīsakapāla’’nti āha.",
  "atk-s0508a12:1060_9": "So taṁ kapālaṁ mantaṁ parijappetvā nakhena ākoṭetvā neva antaṁ na koṭiṁ passati.",
  "atk-s0508a12:1060_10": "Atha satthārā,",
  "atk-s0508a12:1060_11": "‘‘na sakkosi paribbājakā’’ti vutte ,",
  "atk-s0508a12:1060_12": "‘‘upaparikkhissāmi tāvā’’ti vatvā punappunaṁ parivattentopi na passateva.",
  "atk-s0508a12:1060_13": "Bāhirakamantena hi khīṇāsavassa gatiṁ kathaṁ jānissati,",
  "atk-s0508a12:1060_14": "athassa matthakato kacchehi ca sedo mucci.",
  "atk-s0508a12:1060_15": "So lajjitvā tuṇhībhūto aṭṭhāsi.",
  "atk-s0508a12:1060_16": "Satthā ‘‘kilamasi paribbājakā’’ti āha. So ‘‘āma, kilamāmi,",
  "atk-s0508a12:1060_17": "na imassa gatiṁ jānāmi,",
  "atk-s0508a12:1060_18": "tumhe pana jānāthā’’ti.",
  "atk-s0508a12:1060_19": "‘‘Ahaṁ etaṁ jānāmi,",
  "atk-s0508a12:1060_20": "ito uttaritarampi jānāmī’’ti vatvā ‘‘nibbānaṁ gato so’’ti āha.",
  "atk-s0508a12:1060_21": "Paribbājako ‘‘imaṁ vijjaṁ mayhaṁ dethā’’ti āha.",
  "atk-s0508a12:1060_22": "‘‘Tena hi pabbajā’’ti vatvā taṁ pabbājetvā paṭhamaṁ samathakammaṭṭhāne niyojetvā jhānābhiññāsu patiṭṭhitassa vipassanāya kammaṁ upadisi.",
  "atk-s0508a12:1060_23": "So vipassanāya kammaṁ karonto nacirasseva arahattaṁ pāpuṇi.",
  "atk-s0508a12:1060_24": "Tena vuttaṁ apadāne (apa.",
  "atk-s0508a12:1060_25": "thera 2.48.56-60) –",
  "atk-s0508a12:1061_0": "‘‘Kassapassa bhagavato, brāhmaṇassa vusīmato;",
  "atk-s0508a12:1062_0": "Pasannacitto sumano, kusaṭṭhakamadāsahaṁ.",
  "atk-s0508a12:1063_0": "‘‘Imasmiṁyeva kappasmiṁ, kusaṭṭhakamadāsahaṁ;",
  "atk-s0508a12:1064_0": "Duggatiṁ nābhijānāmi, kusaṭṭhakassidaṁ phalaṁ.",
  "atk-s0508a12:1065_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1066_0": "Arahattaṁ pana patvā aññaṁ byākaronto –",
  "atk-s0508a12:1067_0": "181.",
  "atk-s0508a12:1068_0": " ‘‘Yato ahaṁ pabbajito, sammāsambuddhasāsane;",
  "atk-s0508a12:1069_0": "Vimuccamāno uggacchiṁ, kāmadhātuṁ upaccagaṁ.",
  "atk-s0508a12:1070_0": "182.",
  "atk-s0508a12:1071_0": " ‘‘Brahmuno pekkhamānassa, tato cittaṁ vimucci me;",
  "atk-s0508a12:1072_0": "Akuppā me vimuttīti, sabbasaṁyojanakkhayā’’ti. – gāthādvayaṁ abhāsi;",
  "atk-s0508a12:1073_0": "Tattha yato ahaṁ pabbajito,",
  "atk-s0508a12:1073_1": "sammāsambuddhasāsaneti yato pabhuti ahaṁ pabbajito buddhassa bhagavato sāsane,",
  "atk-s0508a12:1073_2": "pabbajitakālato paṭṭhāya.",
  "atk-s0508a12:1073_3": "Vimuccamāno uggacchinti saṁkilesapakkhato paṭhamaṁ tāva samathavipassanāhi vimuccamāno vodānadhammasavanena uṭṭhahiṁ.",
  "atk-s0508a12:1073_4": "Evaṁ uggacchanto kāmadhātuṁ upaccagaṁ anāgāmimaggena accantameva kāmadhātuṁ atikkamiṁ.",
  "atk-s0508a12:1074_0": "Brahmuno pekkhamānassa,",
  "atk-s0508a12:1074_1": "tato cittaṁ vimucci meti sadevakassa lokassa aggabhūtattā seṭṭhaṭṭhena brahmuno buddhassa bhagavato mahākaruṇāyogena",
  "atk-s0508a12:1074_2": "‘‘ayaṁ kulaputto mama sāsane pabbajitvā kathaṁ nu kho paṭipajjatī’’ti pekkhantassa tato anāgāmimaggādhigamato",
  "atk-s0508a12:1074_3": "pacchā aggamaggādhigamena mama cittaṁ sabbasaṁkilesato accantameva mucci.",
  "atk-s0508a12:1074_4": "Akuppāme vimuttīti,",
  "atk-s0508a12:1074_5": "sabbasaṁyojanakkhayāti tathāvimuttacittattā eva sabbesaṁ saṁyojanānaṁ khayā parikkhayā iti evaṁ akuppā me vimuttīti aññaṁ byākāsi.",
  "atk-s0508a12:1075_0": "Migasirattheragāthāvaṇṇanā niṭṭhitā.",
  "atk-s0508a12:1076_0": "2. Sivakattheragāthāvaṇṇanā",
  "atk-s0508a12:1077_0": "Aniccānigahakānīti āyasmato sivakattherassa gāthā.",
  "atk-s0508a12:1077_1": "Kā uppatti?",
  "atk-s0508a12:1077_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1077_3": "nibbattitvā viññutaṁ patto ekadivasaṁ bhagavantaṁ piṇḍāya carantaṁ passitvā pasannamānaso pattaṁ ādāya",
  "atk-s0508a12:1077_4": "kummāsassa pūretvā adāsi.",
  "atk-s0508a12:1077_5": "So tena puññakammena devamanussesu saṁsaranto imasmiṁ buddhuppāde rājagahe brāhmaṇakule nibbatti,",
  "atk-s0508a12:1077_6": "sivakotissa nāmaṁ ahosi.",
  "atk-s0508a12:1077_7": "So vayappatto vijjāsippesu nipphattiṁ gato nekkhammajjhāsayatāya kāme pahāya paribbājakapabbajjaṁ pabbajitvā",
  "atk-s0508a12:1077_8": "vicaranto satthāraṁ upasaṅkamitvā dhammaṁ sutvā paṭiladdhasaddho pabbajitvā vipassanāya kammaṁ karonto",
  "atk-s0508a12:1077_9": "nacirasseva arahattaṁ pāpuṇi.",
  "atk-s0508a12:1077_10": "Tena vuttaṁ apadāne (apa.",
  "atk-s0508a12:1077_11": "thera 2.56.117-121) –",
  "atk-s0508a12:1078_0": "‘‘Esanāya carantassa, vipassissa mahesino;",
  "atk-s0508a12:1079_0": "Rittakaṁ pattaṁ disvāna, kummāsaṁ pūrayiṁ ahaṁ.",
  "atk-s0508a12:1080_0": "‘‘Ekanavutito kappe, yaṁ bhikkhamadadiṁ tadā;",
  "atk-s0508a12:1081_0": "Duggatiṁ nābhijānāmi, kummāsassa idaṁ phalaṁ.",
  "atk-s0508a12:1082_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1083_0": "Arahattaṁ pana patvā aññaṁ byākaronto –",
  "atk-s0508a12:1084_0": "183.",
  "atk-s0508a12:1085_0": " ‘‘Aniccāni gahakāni, tattha tattha punappunaṁ;",
  "atk-s0508a12:1086_0": "Gahakāraṁ gavesanto, dukkhā jāti punappunaṁ.",
  "atk-s0508a12:1087_0": "184.",
  "atk-s0508a12:1088_0": " ‘‘Gahakāraka diṭṭhosi, puna gehaṁ na kāhasi;",
  "atk-s0508a12:1089_0": "Sabbā te phāsukā bhaggā, thūṇikā ca vidālitā;",
  "atk-s0508a12:1090_0": "Vimariyādikataṁ cittaṁ, idheva vidhamissatī’’ti. – gāthādvayaṁ abhāsi;",
  "atk-s0508a12:1091_0": "Tattha aniccāni gahakāni,",
  "atk-s0508a12:1091_1": "tattha tattha punappunanti tasmiṁ tasmiṁ bhave punappunaṁ nibbattamānāni gahakāni attabhāvagehāni na nibbāni anavaṭṭhitāni ittarāni parittakālāni.",
  "atk-s0508a12:1091_2": "Gahakāraṁ gavesantoti imassa attabhāvagehassa kārakaṁ taṇhāvaḍḍhakiṁ pariyesanto ettakaṁ kālaṁ anuvicarinti adhippāyo.",
  "atk-s0508a12:1091_3": "Dukkhā jāti punappunanti idaṁ gahakārakagavesanassa kāraṇavacanaṁ .",
  "atk-s0508a12:1091_4": "Yasmā jarābyādhimaraṇamissatāya jāti nāmesā punappunaṁ upagantuṁ dukkhā,",
  "atk-s0508a12:1091_5": "na ca sā tasmiṁ adiṭṭhe nivattati,",
  "atk-s0508a12:1091_6": "tasmā taṁ gavesanto vicarinti attho.",
  "atk-s0508a12:1092_0": "Gahakārakadiṭṭhosīti idāni pana yena so sakkā daṭṭhuṁ,",
  "atk-s0508a12:1092_1": "tena ariyamaggañāṇacakkhunā gahakāraka diṭṭho asi.",
  "atk-s0508a12:1092_2": "Puna gehanti puna imasmiṁ saṁsāravaṭṭe attabhāvasaṅkhātaṁ mama gehaṁ na kāhasi na karissasi.",
  "atk-s0508a12:1092_3": "Sabbā te phāsukā bhaggāti tava sabbā anavasesakilesaphāsukā mayā bhaggā.",
  "atk-s0508a12:1092_4": "Thūṇikā ca vidālitāti idāni tayā kātabbassa attabhāvagehassa avijjāsaṅkhātā kaṇṇikā ca bhinnā.",
  "atk-s0508a12:1092_5": "Vimariyādikataṁ cittanti mama cittaṁ vigatantaṁ kataṁ,",
  "atk-s0508a12:1092_6": "āyatiṁ anuppattidhammataṁ āpāditaṁ.",
  "atk-s0508a12:1092_7": "Tato eva idheva vidhamissati imasmiṁyeva bhave viddhaṁsissati,",
  "atk-s0508a12:1092_8": "carimakacittanirodhena nirujjhissatīti attho.",
  "atk-s0508a12:1093_0": "Sivakattheragāthāvaṇṇanā niṭṭhitā.",
  "atk-s0508a12:1094_0": "3. Upavāṇattheragāthāvaṇṇanā",
  "atk-s0508a12:1095_0": "Arahaṁ sugatoti āyasmato upavāṇattherassa gāthā.",
  "atk-s0508a12:1095_1": "Kā uppatti?",
  "atk-s0508a12:1095_2": "Ayaṁ kira padumuttarassa bhagavato kāle daliddakule nibbattitvā viññutaṁ patto bhagavati parinibbute",
  "atk-s0508a12:1095_3": "tassa dhātuṁ gahetvā manussadevanāgagaruḷakumbhaṇḍayakkhagandhabbehi sattaratanamaye sattayojanike thūpe",
  "atk-s0508a12:1095_4": "kate tattha sudhotaṁ attano uttarāsaṅgaṁ veḷagge ābandhitvā dhajaṁ katvā pūjaṁ akāsi.",
  "atk-s0508a12:1095_5": "Taṁ gahetvā abhisammatako nāma yakkhasenāpati devehi cetiyapūjārakkhaṇatthaṁ ṭhapito adissamānakāyo ākāse",
  "atk-s0508a12:1095_6": "dhārento cetiyaṁ tikkhattuṁ padakkhiṇaṁ akāsi.",
  "atk-s0508a12:1095_7": "So taṁ disvā bhiyyosomattāya pasannamānaso ahosi.",
  "atk-s0508a12:1095_8": "So tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇakule nibbattitvā",
  "atk-s0508a12:1095_9": "upavāṇoti laddhanāmo vayappatto jetavanapaṭiggahaṇe buddhānubhāvaṁ disvā paṭiladdhasaddho pabbajitvā",
  "atk-s0508a12:1095_10": "vipassanāya kammaṁ karonto arahattaṁ patvā chaḷabhiñño ahosi.",
  "atk-s0508a12:1095_11": "Tena vuttaṁ apadāne (apa.",
  "atk-s0508a12:1095_12": "thera 2.56.122-178) –",
  "atk-s0508a12:1096_0": "‘‘Padumuttaro nāma jino, sabbadhammāna pāragū;",
  "atk-s0508a12:1097_0": "Jalitvā aggikkhandhova, sambuddho parinibbuto.",
  "atk-s0508a12:1098_0": "‘‘Mahājanā samāgamma, pūjayitvā tathāgataṁ;",
  "atk-s0508a12:1099_0": "Cittaṁ katvāna sugataṁ, sarīraṁ abhiropayuṁ.",
  "atk-s0508a12:1100_0": "‘‘Sarīrakiccaṁ katvāna, dhātuṁ tattha samānayuṁ;",
  "atk-s0508a12:1101_0": "Sadevamanussā sabbe, buddhathūpaṁ akaṁsu te.",
  "atk-s0508a12:1102_0": "‘‘Paṭhamā kañcanamayā, dutiyā ca maṇimayā;",
  "atk-s0508a12:1103_0": "Tatiyā rūpiyamayā, catutthī phalikāmayā.",
  "atk-s0508a12:1104_0": "‘‘Tattha pañcamikā ceva, lohitaṅkamayā ahu;",
  "atk-s0508a12:1105_0": "Chaṭṭhā masāragallassa, sabbaṁ ratanamayūpari.",
  "atk-s0508a12:1106_0": "‘‘Jaṅghā maṇimayā āsi, vedikā ratanāmayā;",
  "atk-s0508a12:1107_0": "Sabbasoṇṇamayo thūpo, uddhaṁ yojanamuggato.",
  "atk-s0508a12:1108_0": "‘‘Devā tattha samāgantvā, ekato mantayuṁ tadā;",
  "atk-s0508a12:1109_0": "Mayampi thūpaṁ kassāma, lokanāthassa tādino.",
  "atk-s0508a12:1110_0": "‘‘Dhātu āveṇikā natthi, sarīraṁ ekapiṇḍitaṁ;",
  "atk-s0508a12:1111_0": "Imamhi buddhathūpamhi, kassāma kañcukaṁ mayaṁ.",
  "atk-s0508a12:1112_0": "‘‘Devā sattahi ratnehi, aññaṁ vaḍḍhesuṁ yojanaṁ;",
  "atk-s0508a12:1113_0": "Thūpo dviyojanubbedho, timiraṁ byapahanti so.",
  "atk-s0508a12:1114_0": "‘‘Nāgā tattha samāgantvā, ekato mantayuṁ tadā;",
  "atk-s0508a12:1115_0": "Manussā ceva devā ca, buddhathūpaṁ akaṁsu te.",
  "atk-s0508a12:1116_0": "‘‘Mā no pamattā assumha, appamattā sadevakā;",
  "atk-s0508a12:1117_0": "Mayampi thūpaṁ kassāma, lokanāthassa tādino.",
  "atk-s0508a12:1118_0": "‘‘Indanīlaṁ mahānīlaṁ, atho jotirasaṁ maṇiṁ;",
  "atk-s0508a12:1119_0": "Ekato sannipātetvā, buddhathūpaṁ achādayuṁ.",
  "atk-s0508a12:1120_0": "‘‘Sabbaṁ maṇimayaṁ āsi, yāvatā buddhacetiyaṁ;",
  "atk-s0508a12:1121_0": "Tiyojanasamubbedhaṁ, ālokakaraṇaṁ tadā.",
  "atk-s0508a12:1122_0": "‘‘Garuḷā ca samāgantvā, ekato mantayuṁ tadā;",
  "atk-s0508a12:1123_0": "Manussā devanāgā ca, buddhapūjaṁ akaṁsu te.",
  "atk-s0508a12:1124_0": "‘‘Mā no pamattā assumha, appamattā sadevakā;",
  "atk-s0508a12:1125_0": "Mayampi thūpaṁ kassāma, lokanāthassa tādino.",
  "atk-s0508a12:1126_0": "‘‘Sabbaṁ maṇimayaṁ thūpaṁ, akaruṁ te ca kañcukaṁ;",
  "atk-s0508a12:1127_0": "Yojanaṁ tepi vaḍḍhesuṁ, āyataṁ buddhacetiyaṁ.",
  "atk-s0508a12:1128_0": "‘‘Catuyojanamubbedho, buddhathūpo virocati;",
  "atk-s0508a12:1129_0": "Obhāseti disā sabbā, sataraṁsīva uggato.",
  "atk-s0508a12:1130_0": "‘‘Kumbhaṇḍā ca samāgantvā, ekato mantayuṁ tadā;",
  "atk-s0508a12:1131_0": "Manussā ceva devā ca, nāgā ca garuḷā tathā.",
  "atk-s0508a12:1132_0": "‘‘Paccekaṁ buddhaseṭṭhassa, akaṁsu thūpamuttamaṁ;",
  "atk-s0508a12:1133_0": "Mā no pamattā assumha, appamattā sadevakā.",
  "atk-s0508a12:1134_0": "‘‘Mayampi thūpaṁ kassāma, lokanāthassa tādino;",
  "atk-s0508a12:1135_0": "Ratanehi chādessāma, āyataṁ buddhacetiyaṁ.",
  "atk-s0508a12:1136_0": "‘‘Yojanaṁ tepi vaḍḍhesuṁ, āyataṁ buddhacetiyaṁ;",
  "atk-s0508a12:1137_0": "Pañcayojanamubbedho, thūpo obhāsate tadā.",
  "atk-s0508a12:1138_0": "‘‘Yakkhā tattha samāgantvā, ekato mantayuṁ tadā;",
  "atk-s0508a12:1139_0": "Manussā devanāgā ca, garuḷā ca kumbhaṇḍakā.",
  "atk-s0508a12:1140_0": "‘‘Paccekaṁ buddhaseṭṭhassa, akaṁsu thūpamuttamaṁ;",
  "atk-s0508a12:1141_0": "Mā no pamattā assumha, appamattā sadevakā.",
  "atk-s0508a12:1142_0": "‘‘Mayampi thūpaṁ kassāma, lokanāthassa tādino;",
  "atk-s0508a12:1143_0": "Phalikā chādayissāma, āyataṁ buddhacetiyaṁ.",
  "atk-s0508a12:1144_0": "‘‘Yojanaṁ tepi vaḍḍhesuṁ, āyataṁ buddhacetiyaṁ;",
  "atk-s0508a12:1145_0": "Chayojanikamubbedho, thūpo obhāsate tadā.",
  "atk-s0508a12:1146_0": "‘‘Gandhabbā ca samāgantvā, ekato mantayuṁ tadā;",
  "atk-s0508a12:1147_0": "Manujā devatā nāgā, kumbhaṇḍā garuḷā tathā.",
  "atk-s0508a12:1148_0": "‘‘Sabbe akaṁsu buddhathūpaṁ, mayamettha akārakā;",
  "atk-s0508a12:1149_0": "Mayampi thūpaṁ kassāma, lokanāthassa tādino.",
  "atk-s0508a12:1150_0": "‘‘Vediyo satta katvāna, dhajaṁ chattaṁ akaṁsu te;",
  "atk-s0508a12:1151_0": "Sabbasoṇṇamayaṁ thūpaṁ, gandhabbā kārayuṁ tadā.",
  "atk-s0508a12:1152_0": "‘‘Sattayojanamubbedho, thūpo obhāsate tadā;",
  "atk-s0508a12:1153_0": "Rattindivā na ñāyanti, āloko hoti sabbadā.",
  "atk-s0508a12:1154_0": "‘‘Abhibhonti na tassābhā, candasūrā satārakā;",
  "atk-s0508a12:1155_0": "Samantā yojanasate, padīpopi na pajjali.",
  "atk-s0508a12:1156_0": "‘‘Tena kālena ye keci, thūpaṁ pūjenti mānusā;",
  "atk-s0508a12:1157_0": "Na te thūpaṁ āruhanti, ambare ukkhipanti te.",
  "atk-s0508a12:1158_0": "‘‘Devehi ṭhapito yakkho, abhisammatanāmako;",
  "atk-s0508a12:1159_0": "Dhajaṁ vā pupphadāmaṁ vā, abhiropeti uttariṁ.",
  "atk-s0508a12:1160_0": "‘‘Na te passanti taṁ yakkhaṁ, dāmaṁ passanti gacchato;",
  "atk-s0508a12:1161_0": "Evaṁ passitvā gacchantā, sabbe gacchanti suggatiṁ.",
  "atk-s0508a12:1162_0": "‘‘Viruddhā ye pāvacane, pasannā ye ca sāsane;",
  "atk-s0508a12:1163_0": "Pāṭihīraṁ daṭṭhukāmā, thūpaṁ pūjenti mānusā.",
  "atk-s0508a12:1164_0": "‘‘Nagare haṁsavatiyā, ahosiṁ bhatako tadā;",
  "atk-s0508a12:1165_0": "Āmoditaṁ janaṁ disvā, evaṁ cintesahaṁ tadā.",
  "atk-s0508a12:1166_0": "‘‘Uḷāro bhagavā neso, yassa dhātughare disaṁ;",
  "atk-s0508a12:1167_0": "Imā ca janatā tuṭṭhā, kāraṁ kubbaṁ na tappare.",
  "atk-s0508a12:1168_0": "‘‘Ahampi kāraṁ kassāmi, lokanāthassa tādino;",
  "atk-s0508a12:1169_0": "Tassa dhammesu dāyādo, bhavissāmi anāgate.",
  "atk-s0508a12:1170_0": "‘‘Sudhotaṁ rajakenāhaṁ, uttareyyaṁ paṭaṁ mama;",
  "atk-s0508a12:1171_0": "Veḷagge ālaggetvāna, dhajaṁ ukkhipimambare.",
  "atk-s0508a12:1172_0": "‘‘Abhisammatako gayha, ambare hāsi me dhajaṁ;",
  "atk-s0508a12:1173_0": "Vāteritaṁ dhajaṁ disvā, bhiyyo hāsaṁ janesahaṁ.",
  "atk-s0508a12:1174_0": "‘‘Tattha cittaṁ pasādetvā, samaṇaṁ upasaṅkamiṁ;",
  "atk-s0508a12:1175_0": "Taṁ bhikkhuṁ abhivādetvā, vipākaṁ pucchahaṁ dhaje.",
  "atk-s0508a12:1176_0": "‘‘So me kathesi ānandī, pītisañjananaṁ mama;",
  "atk-s0508a12:1177_0": "Tassa dhajassa vipākaṁ, anubhossasi sabbadā.",
  "atk-s0508a12:1178_0": "‘‘Hatthiassarathāpattī, senā ca caturaṅginī;",
  "atk-s0508a12:1179_0": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1180_0": "‘‘Saṭṭhitūriyasahassāni, bheriyo samalaṅkatā;",
  "atk-s0508a12:1181_0": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1182_0": "‘‘Chaḷasīti sahassāni, nāriyo samalaṅkatā;",
  "atk-s0508a12:1183_0": "Vicittavatthābharaṇā, āmukkamaṇikuṇḍalā.",
  "atk-s0508a12:1184_0": "‘‘Aḷārapamhā hasulā, susaññā tanumajjhimā;",
  "atk-s0508a12:1185_0": "Parivāressanti taṁ niccaṁ, dhajadānassidaṁ phalaṁ.",
  "atk-s0508a12:1186_0": "‘‘Tiṁsakappasahassāni, devaloke ramissasi;",
  "atk-s0508a12:1187_0": "Asītikkhattuṁ devindo, devarajjaṁ karissasi.",
  "atk-s0508a12:1188_0": "‘‘Sahassakkhattuṁ rājā ca, cakkavattī bhavissati;",
  "atk-s0508a12:1189_0": "Padesarajjaṁ vipulaṁ, gaṇanāto asaṅkhiyaṁ.",
  "atk-s0508a12:1190_0": "‘‘Kappasatasahassamhi, okkākakulasambhavo;",
  "atk-s0508a12:1191_0": "Gotamo nāma gottena, satthā loke bhavissati.",
  "atk-s0508a12:1192_0": "‘‘Devalokā cavitvāna, sukkamūlena codito;",
  "atk-s0508a12:1193_0": "Puññakammena saññutto, brahmabandhu bhavissasi.",
  "atk-s0508a12:1194_0": "‘‘Asītikoṭiṁ chaḍḍetvā, dāse kammakare bahū;",
  "atk-s0508a12:1195_0": "Gotamassa bhagavato, sāsane pabbajissasi.",
  "atk-s0508a12:1196_0": "‘‘Ārādhayitvā sambuddhaṁ, gotamaṁ sakyapuṅgavaṁ;",
  "atk-s0508a12:1197_0": "Upavāṇoti nāmena, hessasi satthu sāvako.",
  "atk-s0508a12:1198_0": "‘‘Satasahasse kataṁ kammaṁ, phalaṁ dassesi me idha;",
  "atk-s0508a12:1199_0": "Sumutto saravegova, kilese jhāpayiṁ mama.",
  "atk-s0508a12:1200_0": "‘‘Cakkavattissa santassa, cātuddīpissarassa me;",
  "atk-s0508a12:1201_0": "Tīṇi yojanāni sāmantā, ussīyanti dhajā sadā.",
  "atk-s0508a12:1202_0": "‘‘Satasahassito kappe, yaṁ kammamakariṁ tadā;",
  "atk-s0508a12:1203_0": "Duggatiṁ nābhijānāmi, dhajadānassidaṁ phalaṁ.",
  "atk-s0508a12:1204_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1205_0": "Athāyasmā upavāṇo bhagavato upaṭṭhāko ahosi.",
  "atk-s0508a12:1205_1": "Tena ca samayena bhagavato vātābādho uppajji.",
  "atk-s0508a12:1205_2": "Therassa ca gihisahāyo devahito nāma brāhmaṇo sāvatthiyaṁ paṭivasati.",
  "atk-s0508a12:1205_3": "So theraṁ catūhi paccayehi pavedesi.",
  "atk-s0508a12:1205_4": "Athāyasmā upavāṇo nivāsetvā pattacīvaramādāya tassa brāhmaṇassa nivesanaṁ upagacchi.",
  "atk-s0508a12:1205_5": "Brāhmaṇo ‘‘kenaci aññena payojanena thero āgato’’ti ñatvā,",
  "atk-s0508a12:1205_6": "‘‘vadeyyātha, bhante,",
  "atk-s0508a12:1205_7": "kenattho’’ti āha.",
  "atk-s0508a12:1205_8": "Thero tassa brāhmaṇassa payojanaṁ ācikkhanto –",
  "atk-s0508a12:1206_0": "185.",
  "atk-s0508a12:1207_0": " ‘‘Arahaṁ sugato loke, vātehābādhiko muni;",
  "atk-s0508a12:1208_0": "Sace uṇhodakaṁ atthi, munino dehi brāhmaṇa.",
  "atk-s0508a12:1209_0": "186.",
  "atk-s0508a12:1210_0": " ‘‘Pūjito pūjaneyyānaṁ, sakkareyyāna sakkato;",
  "atk-s0508a12:1211_0": "Apacitopaceyyānaṁ, tassa icchāmi hātave’’ti. – gāthādvayaṁ abhāsi;",
  "atk-s0508a12:1212_0": "Tassattho –",
  "atk-s0508a12:1212_1": "yo imasmiṁ loke pūjaneyyānaṁ pūjetabbehi sakkādīhi devehi mahābrahmādīhi ca brahmehi pūjito,",
  "atk-s0508a12:1212_2": "sakkareyyānaṁ sakkātabbehi bimbisārakosalarājādīhi sakkato,",
  "atk-s0508a12:1212_3": "apaceyyānaṁ apacāyitabbehi mahesīhi khīṇāsavehi apacito,",
  "atk-s0508a12:1212_4": "kilesehi ārakattādinā arahaṁ,",
  "atk-s0508a12:1212_5": "sobhanagamanādinā sugato sabbaññū muni mayhaṁ satthā devadevo sakkānaṁ atisakko brahmānaṁ atibrahmā,",
  "atk-s0508a12:1212_6": "so dāni vātehi vātahetu vātakkhobhanimittaṁ ābādhiko jāto. Sace, brāhmaṇa,",
  "atk-s0508a12:1212_7": "uṇhodakaṁ atthi,",
  "atk-s0508a12:1212_8": "tassa vātābādhavūpasamanatthaṁ taṁ hātave upanetuṁ icchāmīti.",
  "atk-s0508a12:1212_9": "Taṁ sutvā brāhmaṇo uṇhodakaṁ tadanurūpaṁ vātārahañca bhesajjaṁ bhagavato upanāmesi.",
  "atk-s0508a12:1212_10": "Tena ca satthu rogo vūpasami.",
  "atk-s0508a12:1212_11": "Tassa bhagavā anumodanaṁ akāsīti.",
  "atk-s0508a12:1213_0": "Upavāṇattheragāthāvaṇṇanā niṭṭhitā.",
  "atk-s0508a12:1214_0": "4. Isidinnattheragāthāvaṇṇanā",
  "atk-s0508a12:1215_0": "Diṭṭhāmayāti āyasmato isidinnattherassa gāthā.",
  "atk-s0508a12:1215_1": "Kā uppatti?",
  "atk-s0508a12:1215_2": "Ayampi purimabuddhesu katādhikāro tattha tattha bhave puññāni karonto vipassissa bhagavato kāle kulagehe",
  "atk-s0508a12:1215_3": "nibbattitvā viññutaṁ patto bījaniṁ gahetvā bodhiyā pūjaṁ akāsi.",
  "atk-s0508a12:1215_4": "So tena puññakammena devamanussesu saṁsaranto imasmiṁ buddhuppāde sunāparantajanapade seṭṭhikule nibbattitvā",
  "atk-s0508a12:1215_5": "isidinnoti laddhanāmo vayappatto satthu candanamāḷapaṭiggahaṇe pāṭihāriyaṁ disvā pasannamānaso satthāraṁ",
  "atk-s0508a12:1215_6": "upasaṅkamitvā dhammaṁ sutvā sotāpanno hutvā agāraṁ ajjhāvasati.",
  "atk-s0508a12:1215_7": "Tassa hitānukampinī devatā taṁ codentī –",
  "atk-s0508a12:1216_0": "187.",
  "atk-s0508a12:1217_0": " ‘‘Diṭṭhā mayā dhammadharā upāsakā, kāmā aniccā iti bhāsamānā;",
  "atk-s0508a12:1218_0": "Sārattarattā maṇikuṇḍalesu, puttesu dāresu ca te apekkhā.",
  "atk-s0508a12:1219_0": "188.",
  "atk-s0508a12:1220_0": " ‘‘Addhā na jānanti yatodha dhammaṁ, kāmā aniccā iti cāpi āhu;",
  "atk-s0508a12:1221_0": "Rāgañca tesaṁ na balatthi chettuṁ, tasmā sitā puttadāraṁ dhanañcā’’ti. –",
  "atk-s0508a12:1222_0": "Gāthādvayamabhāsi.",
  "atk-s0508a12:1223_0": "Tattha diṭṭhā mayā dhammadharā upāsakā,",
  "atk-s0508a12:1223_1": "kāmā aniccā iti bhāsamānāti idhekacce pariyattidhammadharā upāsakā mayā diṭṭhā,",
  "atk-s0508a12:1223_2": "pariyattidhammadharattā eva ‘‘kāmā nāmete aniccā dukkhā vipariṇāmadhammā’’ti kāmesu ādīnavapaṭisaṁyuttaṁ dhammaṁ bhāsamānā,",
  "atk-s0508a12:1223_3": "sayaṁ pana sārattarattā maṇikuṇḍalesu,",
  "atk-s0508a12:1223_4": "puttesu dāresu ca te apekkhāti sārattā hutvā bahalarāgarattā maṇīsu kuṇḍalesu ca,",
  "atk-s0508a12:1223_5": "maṇicitesu vā kuṇḍalesu,",
  "atk-s0508a12:1223_6": "puttesu puttadhītāsu dāresu ca adhigatasnehā,",
  "atk-s0508a12:1223_7": "aññaṁ bhaṇantā aññaṁ karontā diṭṭhā mayāti attho.",
  "atk-s0508a12:1224_0": "Yatoti yasmā te upāsakā sārattarattā maṇikuṇḍalesu puttesu dāresu ca apekkhavanto,",
  "atk-s0508a12:1224_1": "tasmā idha imasmiṁ buddhasāsane dhammaṁ yāthāvato addhā ekaṁsena na jānanti.",
  "atk-s0508a12:1224_2": "Evaṁ bhūtā ca ‘‘kāmā aniccā’’iti cāpi āhu ahosi,",
  "atk-s0508a12:1224_3": "sattapakati vicittasabhāvāti adhippāyo.",
  "atk-s0508a12:1224_4": "Rāgañca tesaṁ na balatthi chettunti tesaṁ upāsakānaṁ yasmā rāgaṁ chettuṁ samucchindituṁ tādisaṁ ñāṇabalaṁ natthi,",
  "atk-s0508a12:1224_5": "tasmā tena kāraṇena sitā taṇhāvasena nissitā puttadāraṁ dhanañca allīnā na vissajjentīti sabbametaṁ devatā",
  "atk-s0508a12:1224_6": "taṁyeva upāsakaṁ uddissa aññāpadesena kathesi.",
  "atk-s0508a12:1224_7": "Taṁ sutvā upāsako saṁvegajāto pabbajitvā nacirasseva arahattaṁ pāpuṇi.",
  "atk-s0508a12:1224_8": "Tena vuttaṁ apadāne (apa.",
  "atk-s0508a12:1224_9": "thera 2.48.46-50) –",
  "atk-s0508a12:1225_0": "‘‘Vipassino bhagavato, bodhiyā pādaputtame;",
  "atk-s0508a12:1226_0": "Sumano bījaniṁ gayha, abījiṁ bodhimuttamaṁ.",
  "atk-s0508a12:1227_0": "‘‘Ekanavutito kappe, abījiṁ bodhimuttamaṁ;",
  "atk-s0508a12:1228_0": "Duggatiṁ nābhijānāmi, bījanāya idaṁ phalaṁ.",
  "atk-s0508a12:1229_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1230_0": "Arahattaṁ pana patvā aññaṁ byākaronto imā eva gāthā abhāsīti.",
  "atk-s0508a12:1231_0": "Isidinnattheragāthāvaṇṇanā niṭṭhitā.",
  "atk-s0508a12:1232_0": "5. Sambulakaccānattheragāthāvaṇṇanā",
  "atk-s0508a12:1233_0": "Devocāti āyasmato sambulakaccānattherassa gāthā.",
  "atk-s0508a12:1233_1": "Kā uppatti?",
  "atk-s0508a12:1233_2": "Ayampi purimabuddhesu katādhikāro tattha tattha bhave puññāni karonto ito catunavutikappamatthake kulagehe",
  "atk-s0508a12:1233_3": "nibbattitvā viññutaṁ patto ekadivasaṁ sataraṁsiṁ nāma paccekabuddhaṁ nirodhā vuṭṭhahitvā piṇḍāya carantaṁ",
  "atk-s0508a12:1233_4": "disvā pasannamānaso tālaphalaṁ adāsi.",
  "atk-s0508a12:1233_5": "So tena puññakammena devamanussesu saṁsaranto imasmiṁ buddhuppāde magadharaṭṭhe gahapatikule nibbattitvā",
  "atk-s0508a12:1233_6": "‘‘sambulo’’ti laddhanāmo kaccānagottatāya sambulakaccānoti paññāyittha.",
  "atk-s0508a12:1234_0": "So vayappatto satthu santike dhammaṁ sutvā paṭiladdhasaddho pabbajitvā himavantasamīpe bheravāya nāma",
  "atk-s0508a12:1234_1": "pabbataguhāyaṁ vipassanāya kammaṁ karonto viharati.",
  "atk-s0508a12:1234_2": "Athekadivasaṁ mahā akālamegho satapaṭalasahassapaṭalo thanento gajjanto vijjullatā nicchārento gaḷagaḷāyanto uṭṭhahitvā vassituṁ ārabhi,",
  "atk-s0508a12:1234_3": "asaniyo phaliṁsu.",
  "atk-s0508a12:1234_4": "Taṁ saddaṁ sutvā acchataracchuvanamahiṁsahatthiādayo bhītatasitā bhītaravaṁ viraviṁsu.",
  "atk-s0508a12:1234_5": "Thero pana āraddhavipassanattā kāye jīvite ca nirapekkho vigatalomahaṁso taṁ acintento vipassanāyameva",
  "atk-s0508a12:1234_6": "kammaṁ karonto ghammāpagamena utusappāyalābhena samāhitacitto tāvadeva vipassanaṁ ussukkāpetvā saha abhiññāhi",
  "atk-s0508a12:1234_7": "arahattaṁ pāpuṇi.",
  "atk-s0508a12:1234_8": "Tena vuttaṁ apadāne (apa.",
  "atk-s0508a12:1234_9": "thera 2.51.85-90) –",
  "atk-s0508a12:1235_0": "‘‘Sataraṁsī nāma bhagavā, sayambhū aparājito;",
  "atk-s0508a12:1236_0": "Vivekā vuṭṭhahitvāna, gocarāyābhinikkhami.",
  "atk-s0508a12:1237_0": "‘‘Phalahattho ahaṁ disvā, upagacchiṁ narāsabhaṁ;",
  "atk-s0508a12:1238_0": "Pasannacitto sumano, tālaphalaṁ adāsahaṁ.",
  "atk-s0508a12:1239_0": "‘‘Catunnavutito kappe, yaṁ phalaṁ adadiṁ tadā;",
  "atk-s0508a12:1240_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1241_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1242_0": "Arahattaṁ pana patvā attano paṭipattiṁ paccavekkhitvā somanassajāto udānavasena aññaṁ byākaronto –",
  "atk-s0508a12:1243_0": "189.",
  "atk-s0508a12:1244_0": " ‘‘Devo ca vassati, devo ca gaḷagaḷāyati,",
  "atk-s0508a12:1245_0": "Ekako cāhaṁ bherave bile viharāmi;",
  "atk-s0508a12:1246_0": "Tassa mayhaṁ ekakassa bherave bile viharato,",
  "atk-s0508a12:1247_0": "Natthi bhayaṁ vā chambhitattaṁ vā lomahaṁso vā.",
  "atk-s0508a12:1248_0": "190.",
  "atk-s0508a12:1249_0": " ‘‘Dhammatā mamesā yassa me, ekakassa bherave bile;",
  "atk-s0508a12:1250_0": "Viharato natthi bhayaṁ vā, chambhitattaṁ vā lomahaṁso vā’’ti. –",
  "atk-s0508a12:1251_0": "Gāthādvayaṁ abhāsi.",
  "atk-s0508a12:1252_0": "Tattha devo ca vassati,",
  "atk-s0508a12:1252_1": "devo ca gaḷagaḷāyatīti devo megho vassati ca,",
  "atk-s0508a12:1252_2": "‘‘gaḷagaḷā’’ti ca karonto gajjatīti attho.",
  "atk-s0508a12:1252_3": "Gajjantassa hi anukaraṇametaṁ.",
  "atk-s0508a12:1252_4": "Ekako cāhaṁ bherave bile viharāmīti ahañca ekako asahāyo sappaṭibhayāyaṁ pabbataguhāyaṁ vasāmi,",
  "atk-s0508a12:1252_5": "tassa mayhaṁ evaṁbhūtassa me sato natthi bhayaṁ vā chambhitattaṁ vā lomahaṁso vāti cittutrāsasaññitaṁ",
  "atk-s0508a12:1252_6": "bhayaṁ vā taṁnimittakaṁ sarīrassa chambhitattaṁ vā lomahaṁsanamattaṁ vā natthi.",
  "atk-s0508a12:1253_0": "Kasmāti tattha kāraṇamāha ‘‘dhammatā mamesā’’ti.",
  "atk-s0508a12:1253_1": "Apariññātavatthukassa hi tattha appahīnacchandarāgatāya bhayādinā bhavitabbaṁ,",
  "atk-s0508a12:1253_2": "mayā pana sabbaso tattha pariññātaṁ,",
  "atk-s0508a12:1253_3": "tattha ca chandarāgo samucchinno,",
  "atk-s0508a12:1253_4": "tasmā bhayādīnaṁ abhāvo dhammatā mamesā mama dhammasabhāvo esoti aññaṁ byākāsi.",
  "atk-s0508a12:1254_0": "Sambulakaccānattheragāthāvaṇṇanā niṭṭhitā.",
  "atk-s0508a12:1255_0": "6. Nitakattheragāthāvaṇṇanā",
  "atk-s0508a12:1256_0": "Kassaselūpamaṁ cittanti āyasmato nitakattherassa gāthā.",
  "atk-s0508a12:1256_1": "Kā uppatti?",
  "atk-s0508a12:1256_2": "Ayampi purimabuddhesu katādhikāro tattha tattha bhave puññāni karonto vipassissa bhagavato kāle bandhumatīnagare",
  "atk-s0508a12:1256_3": "ārāmagopako hutvā jīvanto ekadivasaṁ bhagavantaṁ ākāsena gacchantaṁ disvā pasannamānaso nāḷikeraphalaṁ",
  "atk-s0508a12:1256_4": "dātukāmo ahosi.",
  "atk-s0508a12:1256_5": "Satthā taṁ anuggaṇhanto ākāseyeva ṭhatvā paṭiggaṇhi.",
  "atk-s0508a12:1256_6": "So taṁ datvā uḷāraṁ pītisomanassaṁ paṭisaṁvedi.",
  "atk-s0508a12:1256_7": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule nibbattitvā",
  "atk-s0508a12:1256_8": "nitakoti laddhanāmo viññutaṁ patto satthu santike dhammaṁ sutvā paṭiladdhasaddho pabbajitvā kammaṭṭhānaṁ",
  "atk-s0508a12:1256_9": "gahetvā araññe viharanto ghaṭento arahattaṁ pāpuṇi.",
  "atk-s0508a12:1256_10": "Tena vuttaṁ apadāne (apa.",
  "atk-s0508a12:1256_11": "thera 2.51.91-99) –",
  "atk-s0508a12:1257_0": "‘‘Nagare bandhumatiyā, ārāmiko ahaṁ tadā;",
  "atk-s0508a12:1258_0": "Addasaṁ virajaṁ buddhaṁ, gacchantaṁ anilañjase.",
  "atk-s0508a12:1259_0": "‘‘Nāḷikeraphalaṁ gayha, buddhaseṭṭhassadāsahaṁ;",
  "atk-s0508a12:1260_0": "Ākāse ṭhitako santo, paṭiggaṇhi mahāyaso.",
  "atk-s0508a12:1261_0": "‘‘Vittisañjanano mayhaṁ, diṭṭhadhammasukhāvaho;",
  "atk-s0508a12:1262_0": "Phalaṁ buddhassa datvāna, vippasannena cetasā.",
  "atk-s0508a12:1263_0": "‘‘Adhigacchiṁ tadā pītiṁ, vipulañca sukhuttamaṁ;",
  "atk-s0508a12:1264_0": "Uppajjateva ratanaṁ, nibbattassa tahiṁ tahiṁ.",
  "atk-s0508a12:1265_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1266_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1267_0": "‘‘Dibbacakkhu visuddhaṁ me, samādhikusalo ahaṁ;",
  "atk-s0508a12:1268_0": "Abhiññāpāramippatto, phaladānassidaṁ phalaṁ.",
  "atk-s0508a12:1269_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1270_0": "Arahattaṁ pana patvā there phalasukhena nibbānasukhena viharante padhānapariggāhako thero taṁ āraññāyatanaṁ",
  "atk-s0508a12:1270_1": "gantvā tattha vasantānaṁ bhikkhūnaṁ pariggaṇhanatthaṁ ‘‘kassa selūpama’’ntiādinā paṭhamaṁ gāthamāha.",
  "atk-s0508a12:1271_0": "191.",
  "atk-s0508a12:1271_1": "Tattha kassa selūpamaṁ cittaṁ,",
  "atk-s0508a12:1271_2": "ṭhitaṁ nānupakampatīti imasmiṁ araññāyatane vasantesu kassa bhikkhuno cittaṁ aggaphalādhigamena ekaghanasilāmayapabbatūpamaṁ",
  "atk-s0508a12:1271_3": "sabbesaṁ iñjanānaṁ abhāvato vasībhāvappattiyā ca ṭhitaṁ sabbehipi lokadhammehi nānukampati na vedhati.",
  "atk-s0508a12:1271_4": "Idānissa akampanākāraṁ saddhiṁ kāraṇena dassetuṁ ‘‘viratta’’ntiādi vuttaṁ.",
  "atk-s0508a12:1271_5": "Tattha virattaṁ rajanīyesūti virāgasaṅkhātena ariyamaggena rajanīyesu rāguppattihetubhūtesu tebhūmakadhammesu virattaṁ,",
  "atk-s0508a12:1271_6": "tattha sabbaso samucchinnarāganti attho.",
  "atk-s0508a12:1271_7": "Kuppanīyeti paṭighaṭṭhānīye,",
  "atk-s0508a12:1271_8": "sabbasmimpi āghātavatthusmiṁ.",
  "atk-s0508a12:1271_9": "Na kuppatīti na dussati na vikāraṁ āpajjati.",
  "atk-s0508a12:1271_10": "Yassevaṁ bhāvitaṁ cittanti yassa ariyapuggalassa cittaṁ mano evaṁ vuttanayena tādibhāvena bhāvitaṁ,",
  "atk-s0508a12:1271_11": "kuto taṁ dukkhamessatīti taṁ puggalaṁ kuto sattato saṅkhārato vā dukkhaṁ upagamissati,",
  "atk-s0508a12:1271_12": "na tādisassa dukkhaṁ atthīti attho.",
  "atk-s0508a12:1272_0": "192.",
  "atk-s0508a12:1272_1": "Evaṁ aniyamavasena pucchitamatthaṁ nitakatthero attūpanāyikaṁ katvā vissajjento ‘‘mama selūpamaṁ citta’’ntiādinā dutiyagāthāya aññaṁ byākāsi.",
  "atk-s0508a12:1272_2": "Taṁ vuttatthameva.",
  "atk-s0508a12:1273_0": "Nitakattheragāthāvaṇṇanā niṭṭhitā.",
  "atk-s0508a12:1274_0": "7. Soṇapoṭiriyaputtattheragāthāvaṇṇanā",
  "atk-s0508a12:1275_0": "Na tāva supituṁ hotīti āyasmato soṇassa poṭiriyaputtassa gāthā.",
  "atk-s0508a12:1275_1": "Kā uppatti?",
  "atk-s0508a12:1275_2": "Ayampi purimabuddhesu katādhikāro sikhissa bhagavato kāle vanacaro hutvā jīvanto ekadivasaṁ satthāraṁ",
  "atk-s0508a12:1275_3": "disvā pasannacitto kurañjiyaphalaṁ satthuno adāsi.",
  "atk-s0508a12:1275_4": "So tena puññakammena devamanussesu saṁsaranto imasmiṁ buddhuppāde kapilavatthusmiṁ poṭiriyassa nāma gāmabhojakassa putto hutvā nibbatti,",
  "atk-s0508a12:1275_5": "soṇotissa nāmaṁ ahosi.",
  "atk-s0508a12:1275_6": "So vayappatto bhaddiyassa sākiyarañño senāpati ahosi.",
  "atk-s0508a12:1275_7": "Atha bhaddiyarāje heṭṭhā vuttanayena pabbajite,",
  "atk-s0508a12:1275_8": "senāpati ‘‘rājāpi nāma pabbaji,",
  "atk-s0508a12:1275_9": "kiṁ mayhaṁ gharāvāsenā’’ti pabbaji?",
  "atk-s0508a12:1275_10": "Pabbajitvā pana niddārāmo viharati,",
  "atk-s0508a12:1275_11": "na bhāvanamanuyuñjati.",
  "atk-s0508a12:1275_12": "Taṁ bhagavā anupiyāyaṁ ambavane viharanto attano obhāsaṁ pharāpetvā tenassa satiṁ janetvā imāya gāthāya taṁ ovadanto –",
  "atk-s0508a12:1276_0": "193.",
  "atk-s0508a12:1277_0": " ‘‘Na tāva supituṁ hoti, ratti nakkhattamālinī;",
  "atk-s0508a12:1278_0": "Paṭijaggitumevesā, ratti hoti vijānatā.",
  "atk-s0508a12:1279_0": "194.",
  "atk-s0508a12:1280_0": " ‘‘Hatthikkhandhāvapatitaṁ , kuñjaro ce anukkame;",
  "atk-s0508a12:1281_0": "Saṅgāme me mataṁ seyyo, yañce jīve parājito’’ti. – gāthādvayaṁ abhāsi;",
  "atk-s0508a12:1282_0": "Tattha na tāva supituṁ hoti,",
  "atk-s0508a12:1282_1": "ratti nakkhattamālinīti aṭṭhahi akkhaṇehi vajjitaṁ navamaṁ khaṇaṁ labhitvā ṭhitassa viññujātikassa yāva na arahattaṁ hatthagataṁ hoti,",
  "atk-s0508a12:1282_2": "tāva ayaṁ nakkhattamālinī ratti supituṁ niddāyituṁ na hoti,",
  "atk-s0508a12:1282_3": "supanassa kālo na hoti.",
  "atk-s0508a12:1282_4": "Apica kho paṭijaggitumevesā,",
  "atk-s0508a12:1282_5": "ratti hoti vijānatāti esā ratti nāma manussānaṁ migapakkhīnañca niddūpagamanena visesato nissaddavelābhūtā",
  "atk-s0508a12:1282_6": "paṭipattiṁ attani sañjaggituṁ jāgariyānuyogamanuyuñjitumeva vijānatā viññunā icchitā hotīti.",
  "atk-s0508a12:1283_0": "Taṁ sutvā soṇo saṁviggataramānaso hirottappaṁ paccupaṭṭhapetvā abbhokāsikaṅgaṁ adhiṭṭhāya vipassanāya",
  "atk-s0508a12:1283_1": "kammaṁ karonto ‘‘hatthikkhandhova patita’’nti dutiyaṁ gāthamāha.",
  "atk-s0508a12:1283_2": "Tattha avapatitanti avamukhaṁ patitaṁ uddhaṁpādaṁ adhomukhaṁ patitaṁ.",
  "atk-s0508a12:1283_3": "Kuñjaro ce anukkameti kuñjaro anukkameyya ce.",
  "atk-s0508a12:1283_4": "Idaṁ vuttaṁ hoti –",
  "atk-s0508a12:1283_5": "yadāhaṁ hatthimāruhitvā saṅgāmaṁ paviṭṭho hatthikkhandhato patito,",
  "atk-s0508a12:1283_6": "tadāhaṁ saṅgāme tena hatthinā maddito mato ahosiṁ ce,",
  "atk-s0508a12:1283_7": "taṁ me maraṇaṁ seyyo,",
  "atk-s0508a12:1283_8": "yañce idāni kilesehi parājito jīveyyaṁ,",
  "atk-s0508a12:1283_9": "taṁ na seyyoti.",
  "atk-s0508a12:1283_10": "Imaṁ gāthaṁ vadantoyeva vipassanaṁ ussukkāpetvā arahattaṁ pāpuṇi.",
  "atk-s0508a12:1283_11": "Tena vuttaṁ apadāne (apa.",
  "atk-s0508a12:1283_12": "thera 2.52.1-6) –",
  "atk-s0508a12:1284_0": "‘‘Migaluddo pure āsiṁ, vipine vicaraṁ ahaṁ;",
  "atk-s0508a12:1285_0": "Addasaṁ virajaṁ buddhaṁ, sabbadhammāna pāraguṁ.",
  "atk-s0508a12:1286_0": "‘‘Kurañjiyaphalaṁ gayha, buddhaseṭṭhassadāsahaṁ;",
  "atk-s0508a12:1287_0": "Puññakkhettassa tādino, pasanno sehi pāṇibhi.",
  "atk-s0508a12:1288_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1289_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1290_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1291_0": "Arahattaṁ pana patvā ‘‘satthārā vuttaṁ,",
  "atk-s0508a12:1291_1": "attanā vutta’’nti ubhayañhi gāthaṁ ‘‘hatthikkhandhāvapatita’’ntiādinā paccudāhāsi.",
  "atk-s0508a12:1291_2": "Tena idameva aññābyākaraṇaṁ ahosīti.",
  "atk-s0508a12:1292_0": "Soṇapoṭiriyaputtattheragāthāvaṇṇanā niṭṭhitā.",
  "atk-s0508a12:1293_0": "8. Nisabhattheragāthāvaṇṇanā",
  "atk-s0508a12:1294_0": "Pañcakāmaguṇe hitvāti āyasmato nisabhattherassa gāthā.",
  "atk-s0508a12:1294_1": "Kā uppatti?",
  "atk-s0508a12:1294_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1294_3": "nibbattitvā viññutaṁ patto ekadivasaṁ satthāraṁ piṇḍāya carantaṁ disvā pasannacitto kapitthaphalamadāsi.",
  "atk-s0508a12:1294_4": "So tena puññakammena sugatīsuyeva saṁsaranto imasmiṁ buddhuppāde koliyajanapade kulagehe nibbattitvā",
  "atk-s0508a12:1294_5": "nisabhoti laddhanāmo vayappatto sākiyakoliyānaṁ saṅgāme buddhānubhāvaṁ disvā paṭiladdhasaddho pabbajitvā",
  "atk-s0508a12:1294_6": "tadaheva arahattaṁ pāpuṇi.",
  "atk-s0508a12:1294_7": "Tena vuttaṁ apadāne (apa.",
  "atk-s0508a12:1294_8": "thera 2.52.7-11) –",
  "atk-s0508a12:1295_0": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:1296_0": "Rathiyaṁ paṭipajjantaṁ, kapitthaṁ adadiṁ phalaṁ.",
  "atk-s0508a12:1297_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1298_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1299_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1300_0": "So arahattaṁ pana patvā attano sahāyabhikkhū pamādavihārena kālaṁ vītināmente disvā te ovadanto –",
  "atk-s0508a12:1301_0": "195.",
  "atk-s0508a12:1302_0": " ‘‘Pañca kāmaguṇe hitvā, piyarūpe manorame;",
  "atk-s0508a12:1303_0": "Saddhāya gharā nikkhamma, dukkhassantakaro bhave’’ti. –",
  "atk-s0508a12:1304_0": "Paṭhamaṁ gāthaṁ abhāsi.",
  "atk-s0508a12:1305_0": "Tassattho –",
  "atk-s0508a12:1305_1": "bālaputhujjanassa piyāyitabbasabhāvatāya piyarūpe manuññasabhāvatāya manorame rūpādike pañca kāmaguṇe",
  "atk-s0508a12:1305_2": "kāmakoṭṭhāse hitvā pahāya pariccajitvā kammaphalasaddhāya ratanattayasaddhāya ca vasena gharā gharabandhanato",
  "atk-s0508a12:1305_3": "nikkhamma nikkhamitvā pabbajjaṁ upagato viññujātiko pabbajitakālato paṭṭhāya ghaṭento vāyamanto vaṭṭadukkhassa",
  "atk-s0508a12:1305_4": "antakaro bhave bhaveyyāti.",
  "atk-s0508a12:1305_5": "Evaṁ te bhikkhū ovaditvā ‘‘ayaṁ pare eva saññāpento viharati,",
  "atk-s0508a12:1305_6": "‘‘sayaṁ pana akārako’ti mā cintayitthā’’ti tesaṁ attano paṭipannabhāvaṁ pakāsento –",
  "atk-s0508a12:1306_0": "196.",
  "atk-s0508a12:1307_0": " ‘‘Nābhinandāmi maraṇaṁ, nābhinandāmi jīvitaṁ;",
  "atk-s0508a12:1308_0": "Kālañca paṭikaṅkhāmi, sampajāno patissato’’ti. –",
  "atk-s0508a12:1309_0": "Dutiyagāthāya aññaṁ byākāsi.",
  "atk-s0508a12:1309_1": "Tattha nābhinandāmi maraṇanti maraṇaṁ na abhikaṅkhāmi.",
  "atk-s0508a12:1309_2": "Nābhinandāmi jīvitanti idaṁ pana tassa kāraṇavacanaṁ,",
  "atk-s0508a12:1309_3": "yasmā nābhinandāmi jīvitaṁ,",
  "atk-s0508a12:1309_4": "tasmā nābhinandāmi maraṇanti.",
  "atk-s0508a12:1309_5": "Yo hi āyatiṁ jātijarāmaraṇāya kilesābhisaṅkhāre ācinoti upacinoti,",
  "atk-s0508a12:1309_6": "so punabbhavābhinibbattiṁ abhinandanto nāntariyakatāya attano maraṇampi abhinandati nāma kāraṇassa appahīnattā,",
  "atk-s0508a12:1309_7": "khīṇāsavo pana sabbaso ācayagāmidhamme pahāya apacayagāmidhamme patiṭṭhito pariññātavatthuko sabbaso",
  "atk-s0508a12:1309_8": "jīvitaṁ anabhinandanto maraṇampi anabhinandati nāma kāraṇassa eva suppahīnattā. Tenāha –",
  "atk-s0508a12:1309_9": "‘‘nābhinandāmi maraṇaṁ,",
  "atk-s0508a12:1309_10": "nābhinandāmi jīvita’’nti.",
  "atk-s0508a12:1309_11": "Yadi evaṁ khīṇāsavassa parinibbānābhikaṅkhā,",
  "atk-s0508a12:1309_12": "yāva parinibbānā avaṭṭhānañca kathanti āha ‘‘kālañca paṭikaṅkhāmi,",
  "atk-s0508a12:1309_13": "sampajāno patissato’’ti,",
  "atk-s0508a12:1309_14": "kilesaparinibbāne siddhe satipaññāvepullappattiyā sato sampajāno kevalaṁ khandhaparinibbānakālaṁ paṭikaṅkhāmi,",
  "atk-s0508a12:1309_15": "taṁ udikkhamāno āgamayamāno viharāmi,",
  "atk-s0508a12:1309_16": "na pana me maraṇe jīvite vā abhinandanā atthi arahattamaggeneva tassa samugghāṭitattāti.",
  "atk-s0508a12:1310_0": "Nisabhattheragāthāvaṇṇanā niṭṭhitā.",
  "atk-s0508a12:1311_0": "9. Usabhattheragāthāvaṇṇanā",
  "atk-s0508a12:1312_0": "Ambapallavasaṅkāsanti āyasmato usabhattherassa gāthā.",
  "atk-s0508a12:1312_1": "Kā uppatti?",
  "atk-s0508a12:1312_2": "Ayampi purimabuddhesu katādhikāro tattha tattha bhave puññāni karonto sikhissa bhagavato kāle kulagehe",
  "atk-s0508a12:1312_3": "nibbattitvā viññutaṁ patto ekadivasaṁ satthāraṁ piṇḍāya carantaṁ disvā pasannamānaso kosambaphalaṁ adāsi.",
  "atk-s0508a12:1312_4": "So tena puññakammena devamanussesu saṁsaranto imasmiṁ buddhuppāde kapilavatthusmiṁ sākiyarājakule nibbattitvā",
  "atk-s0508a12:1312_5": "usabhoti laddhanāmo vayappatto satthu ñātisamāgame buddhānubhāvaṁ disvā paṭiladdhasaddho pabbaji.",
  "atk-s0508a12:1312_6": "So pabbajitakālato paṭṭhāya samaṇadhammaṁ akatvā divā saṅgaṇikārāmo sakalarattiṁ niddāyamāno vītināmeti.",
  "atk-s0508a12:1312_7": "So ekadivasaṁ muṭṭhassati asampajāno niddaṁ okkanto supine kesamassuṁ ohāretvā ambapallavavaṇṇaṁ cīvaraṁ",
  "atk-s0508a12:1312_8": "pārupitvā hatthigīvāyaṁ nisīditvā nagaraṁ piṇḍāya paviṭṭhaṁ tattheva manusse sampatte disvā lajjāya hatthikkhandhato",
  "atk-s0508a12:1312_9": "oruyha attānaṁ disvā paṭibuddho,",
  "atk-s0508a12:1312_10": "‘‘īdisaṁ nāma supinaṁ muṭṭhassatinā asampajānena niddāyamānena mayā diṭṭha’’nti uppannasaṁvego vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:1312_11": "Tena vuttaṁ apadāne (apa.",
  "atk-s0508a12:1312_12": "thera 2.52.12-16) –",
  "atk-s0508a12:1313_0": "‘‘Kakudhaṁ vilasantaṁva, devadevaṁ narāsabhaṁ;",
  "atk-s0508a12:1314_0": "Rathiyaṁ paṭipajjantaṁ, kosambaṁ adadiṁ tadā.",
  "atk-s0508a12:1315_0": "‘‘Ekatiṁse ito kappe, yaṁ phalaṁ adadiṁ tadā;",
  "atk-s0508a12:1316_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1317_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1318_0": "Atha thero yathādiṭṭhaṁ supinaṁ aṅkusaṁ katvā arahattassa adhigatattā tasseva supinassa kittanavasena aññaṁ byākaronto –",
  "atk-s0508a12:1319_0": "197.",
  "atk-s0508a12:1320_0": " ‘‘Ambapallavasaṅkāsaṁ, aṁse katvāna cīvaraṁ;",
  "atk-s0508a12:1321_0": "Nisinno hatthigīvāyaṁ, gāmaṁ piṇḍāya pāvisiṁ.",
  "atk-s0508a12:1322_0": "198.",
  "atk-s0508a12:1323_0": " ‘‘Hatthikkhandhato oruyha, saṁvegaṁ alabhiṁ tadā;",
  "atk-s0508a12:1324_0": "Sohaṁ ditto tadā santo, patto me āsavakkhayo’’ti. – gāthādvayamāha;",
  "atk-s0508a12:1325_0": "Tattha ambapallavasaṅkāsaṁ,",
  "atk-s0508a12:1325_1": "aṁse katvāna cīvaranti ambapallavākāraṁ pavāḷavaṇṇaṁ cīvaraṁ khandhe karitvā uttarāsaṅgaṁ karitvā.",
  "atk-s0508a12:1325_2": "Gāmanti attano rājadhāniṁ hatthikkhandhe nisinno piṇḍāya pāvisiṁ,",
  "atk-s0508a12:1325_3": "paviṭṭhamattova mahājanena olokiyamāno hatthikkhandhato oruyha ṭhito paṭibujjhiṁ,",
  "atk-s0508a12:1325_4": "pabuddhova saṁvegaṁ alabhiṁ tadā ‘‘muṭṭhassati asampajāno hutvā niddāyokkamanena etaṁ jāta’’nti.",
  "atk-s0508a12:1325_5": "Apare pana ‘‘rājāva hutvā rattibhāge evarūpaṁ supinaṁ disvā vibhātāya rattiyā hatthikkhandhaṁ āruyha",
  "atk-s0508a12:1325_6": "nagaravīthiyaṁ caranto taṁ supinaṁ saritvā hatthikkhandhato oruyha saṁvegaṁ labhitvā satthu santike pabbajitvā",
  "atk-s0508a12:1325_7": "arahattaṁ patvā udānaṁ udānento imā gāthā abhāsī’’ti vadanti.",
  "atk-s0508a12:1325_8": "Dittoti tasmiṁ rājakāle jātimadabhogamadādiparidappito samāno saṁvegamalabhinti yojanā.",
  "atk-s0508a12:1326_0": "Usabhattheragāthāvaṇṇanā niṭṭhitā.",
  "atk-s0508a12:1327_0": "10. Kappaṭakurattheragāthāvaṇṇanā",
  "atk-s0508a12:1328_0": "Ayamitikappaṭoti āyasmato kappaṭakurattherassa gāthā.",
  "atk-s0508a12:1328_1": "Kā uppatti.",
  "atk-s0508a12:1328_2": "Ayampi purimabuddhesu katādhikāro tattha tattha bhave puññāni upacinanto vipassissa bhagavato kāle kulagehe",
  "atk-s0508a12:1328_3": "nibbattitvā viññutaṁ patto ekadivasaṁ bhagavantaṁ vinatāya nāma nadiyā tīre aññatarasmiṁ rukkhamūle nisinnaṁ",
  "atk-s0508a12:1328_4": "disvā pasannamānaso ketakapupphehi pūjaṁ akāsi.",
  "atk-s0508a12:1328_5": "So tena puññakammena devamanussesu saṁsaranto imasmiṁ buddhuppāde sāvatthiyaṁ duggatakule nibbattitvā yāva vayappatti,",
  "atk-s0508a12:1328_6": "tāva aññaṁ upāyaṁ ajānanto kappaṭakhaṇḍanivāsano sarāvahattho tattha tattha kuraṁ pariyesanto vicari,",
  "atk-s0508a12:1328_7": "tena kappaṭakurotveva paññāyittha.",
  "atk-s0508a12:1328_8": "So vayappatto tiṇaṁ vikkiṇitvā jīvikaṁ kappento ekadivasaṁ tiṇalāvanatthaṁ araññaṁ gato tattha aññataraṁ",
  "atk-s0508a12:1328_9": "khīṇāsavattheraṁ disvā taṁ upasaṅkamitvā vanditvā nisīdi.",
  "atk-s0508a12:1328_10": "Tassa thero dhammaṁ kathesi.",
  "atk-s0508a12:1328_11": "So dhammaṁ sutvā paṭiladdhasaddho ‘‘kiṁ me imāya kicchajīvikāyā’’ti pabbajitvā attano nivatthakappaṭacoḷaṁ ekasmiṁ ṭhāne nikkhipi.",
  "atk-s0508a12:1328_12": "Yadā cassa anabhirati uppajjati,",
  "atk-s0508a12:1328_13": "tadā taṁ kappaṭaṁ olokentassa anabhirati vigacchati,",
  "atk-s0508a12:1328_14": "saṁvegaṁ paṭilabhi.",
  "atk-s0508a12:1328_15": "Evaṁ karonto sattakkhattuṁ uppabbaji.",
  "atk-s0508a12:1328_16": "Tassa taṁ kāraṇaṁ bhikkhū bhagavato ārocesuṁ.",
  "atk-s0508a12:1328_17": "Athekadivasaṁ kappaṭakuro bhikkhu dhammasabhāyaṁ parisapariyante nisinno niddāyati,",
  "atk-s0508a12:1328_18": "taṁ bhagavā codento –",
  "atk-s0508a12:1329_0": "199.",
  "atk-s0508a12:1330_0": " ‘‘Ayamiti kappaṭo kappaṭakuro, acchāya atibharitāya;",
  "atk-s0508a12:1331_0": "Amataghaṭikāyaṁ dhammakaṭamatto, katapadaṁ jhānāni ocetuṁ.",
  "atk-s0508a12:1332_0": "200.",
  "atk-s0508a12:1333_0": " ‘‘Mā kho tvaṁ kappaṭa pacālesi, mā tvaṁ upakaṇṇamhi tāḷessaṁ;",
  "atk-s0508a12:1334_0": "Na hi tvaṁ kappaṭa mattamaññāsi, saṅghamajjhamhi pacalāyamāno’’ti. –",
  "atk-s0508a12:1335_0": "Gāthādvayaṁ abhāsi.",
  "atk-s0508a12:1336_0": "Tattha ayamiti kappaṭo kappaṭakuroti kappaṭakuro bhikkhu ‘‘ayaṁ mama kappaṭo,",
  "atk-s0508a12:1336_1": "imaṁ paridahitvā yathā tathā jīvāmī’’ti evaṁ uppannamicchāvitakko acchāya atibharitāya amataghaṭikāyaṁ",
  "atk-s0508a12:1336_2": "mama amataghaṭe tahaṁ tahaṁ vassante ‘‘amatamadhigataṁ ahamanusāsāmi,",
  "atk-s0508a12:1336_3": "ahaṁ dhammaṁ desemi’’ (mahāva. 12; ma. ni. 1.286; 2.342).",
  "atk-s0508a12:1336_4": "‘‘Andhībhūtasmiṁ lokasmiṁ,",
  "atk-s0508a12:1336_5": "āhañchaṁ amatadundubhi’’ntiādinā (mahāva. 11; ma. ni. 1.285;",
  "atk-s0508a12:1336_6": "2.341) ghosetvā mayā dhammāmate pavassiyamāne katapadaṁ jhānāni ocetuṁ lokiyalokuttarajjhānāni upacetuṁ",
  "atk-s0508a12:1336_7": "bhāvetuṁ katapadaṁ kaṭamaggavihitabhāvanāmaggaṁ idaṁ mama sāsanaṁ,",
  "atk-s0508a12:1336_8": "tathāpi dhammakaṭamatto mama sāsanadhammato ukkaṇṭhacitto apagatamānaso kappaṭakuroti taṁ codetvā punapissa",
  "atk-s0508a12:1336_9": "sahoḍḍhaṁ coraṁ gaṇhanto viya pamādavihāraṁ dassento ‘‘mā kho tvaṁ, kappaṭa,",
  "atk-s0508a12:1336_10": "pacālesī’’ti gāthamāha.",
  "atk-s0508a12:1337_0": "Tattha mā kho tvaṁ, kappaṭa,",
  "atk-s0508a12:1337_1": "pacālesīti tvaṁ,",
  "atk-s0508a12:1337_2": "kappaṭakura,",
  "atk-s0508a12:1337_3": "‘‘mama dhammaṁ suṇissāmī’’ti nisīditvā mā kho pacālesi mā pacalāhi mā niddaṁ upagacchi.",
  "atk-s0508a12:1337_4": "Mā tvaṁ upakaṇṇamhi tāḷessanti taṁ niddāyamānaṁ upakaṇṇamhi kaṇṇasamīpe desanāhatthena ahaṁ mā patāḷessaṁ.",
  "atk-s0508a12:1337_5": "Yathā ito paraṁ kilesappahānāya ahaṁ taṁ na ovadeyyaṁ,",
  "atk-s0508a12:1337_6": "tathā paṭipajjāhīti attho.",
  "atk-s0508a12:1337_7": "Na hi tvaṁ, kappaṭa,",
  "atk-s0508a12:1337_8": "mattamaññāsīti tvaṁ, kappaṭa,",
  "atk-s0508a12:1337_9": "saṅghamajjhamhi pacalāyamāno mattaṁ pamāṇaṁ na vā maññasi,",
  "atk-s0508a12:1337_10": "‘‘ayamatidullabho khaṇo paṭiladdho,",
  "atk-s0508a12:1337_11": "so mā upajjhagā’’ti ettakampi na jānāsi,",
  "atk-s0508a12:1337_12": "passa yāva ca te aparaddhanti codesi.",
  "atk-s0508a12:1338_0": "Evaṁ bhagavatā dvīhi gāthāhi gāḷhaṁ taṁ niggayha codanāya katāya aṭṭhivedhaviddho viya caṇḍagajo maggaṁ",
  "atk-s0508a12:1338_1": "otaranto viya ca sañjātasaṁvego vipassanaṁ paṭṭhapetvā nacirasseva arahattaṁ pāpuṇi.",
  "atk-s0508a12:1338_2": "Tena vuttaṁ apadāne (apa.",
  "atk-s0508a12:1338_3": "thera 2.52.17-22) –",
  "atk-s0508a12:1339_0": "‘‘Vinatānadiyā tīre, vihāsi purisuttamo;",
  "atk-s0508a12:1340_0": "Addasaṁ virajaṁ buddhaṁ, ekaggaṁ susamāhitaṁ.",
  "atk-s0508a12:1341_0": "‘‘Madhugandhassa pupphena, ketakassa ahaṁ tadā;",
  "atk-s0508a12:1342_0": "Pasannacitto sumano, buddhaseṭṭhamapūjayiṁ.",
  "atk-s0508a12:1343_0": "‘‘Ekanavutito kappe, yaṁ pupphamabhipūjayiṁ;",
  "atk-s0508a12:1344_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1345_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1346_0": "Arahattaṁ pana patvā satthārā vuttagāthādvayameva attano arahattādhigamanassa aṅkusabhūtanti paccudāhāsi.",
  "atk-s0508a12:1346_1": "Tenassa tadeva aññābyākaraṇaṁ ahosīti.",
  "atk-s0508a12:1347_0": "Kappaṭakurattheragāthāvaṇṇanā niṭṭhitā.",
  "atk-s0508a12:1348_0": "Catutthavaggavaṇṇanā niṭṭhitā.",
  "atk-s0508a12:1349_0": "5. Pañcamavaggo",
  "atk-s0508a12:1350_0": "1. Kumārakassapattheragāthāvaṇṇanā",
  "atk-s0508a12:1351_0": "Ahobuddhā aho dhammāti āyasmato kumārakassapattherassa gāthā.",
  "atk-s0508a12:1351_1": "Kā uppatti?",
  "atk-s0508a12:1351_2": "Ayampi purimabuddhesu katādhikāro tattha tattha bhave puññāni upacinanto padumuttarassa bhagavato kāle brāhmaṇakule nibbattitvā viññutaṁ pāpuṇi.",
  "atk-s0508a12:1351_3": "‘‘Kulagehe’’ti pana aṅguttaraṭṭhakathāyaṁ (a. ni. aṭṭha.",
  "atk-s0508a12:1351_4": "1.1.217) vuttaṁ.",
  "atk-s0508a12:1351_5": "So satthu santikaṁ gantvā dhammaṁ suṇanto satthāraṁ ekaṁ bhikkhuṁ cittakathikānaṁ aggaṭṭhāne ṭhapentaṁ",
  "atk-s0508a12:1351_6": "disvā sayampi taṁ ṭhānantaraṁ ākaṅkhanto paṇidhānaṁ katvā tadanurūpāni puññāni karonto kassapassa bhagavato",
  "atk-s0508a12:1351_7": "kāle samaṇadhammaṁ katvā sugatīsuyeva saṁsaranto imasmiṁ buddhuppāde rājagahe seṭṭhidhītāya kucchimhi",
  "atk-s0508a12:1351_8": "paṭisandhiṁ gaṇhi.",
  "atk-s0508a12:1351_9": "Sā kira kumārikākāleyeva pabbajitukāmā hutvā mātāpitaro yācitvā pabbajjaṁ alabhamānā kulagharaṁ gatāpi",
  "atk-s0508a12:1351_10": "gabbhasaṇṭhitampi ajānantī sāmikaṁ ārādhetvā tena anuññātā bhikkhunīsu pabbajitā.",
  "atk-s0508a12:1351_11": "Tassā gabbhinibhāvaṁ disvā bhikkhuniyo devadattaṁ pucchiṁsu.",
  "atk-s0508a12:1351_12": "So ‘‘assamaṇī’’ti āha.",
  "atk-s0508a12:1351_13": "Puna dasabalaṁ pucchiṁsu.",
  "atk-s0508a12:1351_14": "Satthā upālittheraṁ paṭicchāpesi.",
  "atk-s0508a12:1351_15": "Thero sāvatthinagaravāsīni kulāni visākhañca upāsikaṁ pakkosāpetvā sarājikāya parisāya vinicchinanto ‘‘pure laddho gabbho,",
  "atk-s0508a12:1351_16": "pabbajjā arogā’’ti āha.",
  "atk-s0508a12:1351_17": "Satthā ‘‘suvinicchitaṁ adhikaraṇa’’nti therassa sādhukāraṁ adāsi.",
  "atk-s0508a12:1352_0": "Sā bhikkhunī suvaṇṇabimbasadisaṁ puttaṁ vijāyi.",
  "atk-s0508a12:1352_1": "Taṁ rājā pasenadikosalo posesi.",
  "atk-s0508a12:1352_2": "‘‘Kassapo’’ti cassa nāmaṁ akaṁsu.",
  "atk-s0508a12:1352_3": "Aparabhāge alaṅkaritvā satthu santikaṁ netvā pabbājesi.",
  "atk-s0508a12:1352_4": "Kumārakāle pabbajitattā bhagavatā ‘‘kassapaṁ pakkosatha,",
  "atk-s0508a12:1352_5": "idaṁ phalaṁ vā khādanīyaṁ vā kassapassa dethā’’ti vutte ‘‘katarakassapassā’’ti.",
  "atk-s0508a12:1352_6": "‘‘Kumārakassapassā’’ti.",
  "atk-s0508a12:1352_7": "Evaṁ gahitanāmattā rañño posāvanikaputtattā ca vuḍḍhakālepi kumārakassapotveva paññāyittha.",
  "atk-s0508a12:1353_0": "So pabbajitakālato paṭṭhāya vipassanāya ceva kammaṁ karoti,",
  "atk-s0508a12:1353_1": "buddhavacanañca uggaṇhāti.",
  "atk-s0508a12:1353_2": "Atha tena saddhiṁ pabbatamatthake samaṇadhammaṁ katvā anāgāmī hutvā suddhāvāse nibbatto mahābrahmā ‘‘vipassanāya",
  "atk-s0508a12:1353_3": "mukhaṁ dassetvā maggaphalappattiyā upāyaṁ karissāmī’’ti pañcadasa pañhe abhisaṅkharitvā andhavane vasantassa",
  "atk-s0508a12:1353_4": "therassa ‘‘ime pañhe satthāraṁ puccheyyāsī’’ti ācikkhitvā gato.",
  "atk-s0508a12:1353_5": "So te pañhe bhagavantaṁ pucchi.",
  "atk-s0508a12:1353_6": "Bhagavāpissa byākāsi.",
  "atk-s0508a12:1353_7": "Thero satthārā kathitaniyāmeneva te uggaṇhitvā vipassanaṁ gabbhaṁ gaṇhāpetvā arahattaṁ pāpuṇi.",
  "atk-s0508a12:1353_8": "Tena vuttaṁ apadāne (apa.",
  "atk-s0508a12:1353_9": "thera 2.54.150-177) –",
  "atk-s0508a12:1354_0": "‘‘Ito satasahassamhi, kappe uppajji nāyako;",
  "atk-s0508a12:1355_0": "Sabbalokahito vīro, padumuttaranāmako.",
  "atk-s0508a12:1356_0": "‘‘Tadāhaṁ brāhmaṇo hutvā, vissuto vedapāragū;",
  "atk-s0508a12:1357_0": "Divāvihāraṁ vicaraṁ, addasaṁ lokanāyakaṁ.",
  "atk-s0508a12:1358_0": "‘‘Catusaccaṁ pakāsentaṁ, bodhayantaṁ sadevakaṁ;",
  "atk-s0508a12:1359_0": "Vicittakathikānaggaṁ, vaṇṇayantaṁ mahājane.",
  "atk-s0508a12:1360_0": "‘‘Tadā muditacittohaṁ, nimantetvā tathāgataṁ;",
  "atk-s0508a12:1361_0": "Nānārattehi vatthehi, alaṅkaritvāna maṇḍapaṁ.",
  "atk-s0508a12:1362_0": "‘‘Nānāratanapajjotaṁ, sasaṅghaṁ bhojayiṁ tahiṁ;",
  "atk-s0508a12:1363_0": "Bhojayitvāna sattāhaṁ, nānaggarasabhojanaṁ.",
  "atk-s0508a12:1364_0": "‘‘Nānācittehi pupphehi, pūjayitvā sasāvakaṁ;",
  "atk-s0508a12:1365_0": "Nipacca pādamūlamhi, taṁ ṭhāna patthayiṁ ahaṁ.",
  "atk-s0508a12:1366_0": "‘‘Tadā munivaro āha, karuṇekarasāsayo;",
  "atk-s0508a12:1367_0": "Passathetaṁ dijavaraṁ, padumānanalocanaṁ.",
  "atk-s0508a12:1368_0": "‘‘Pītipāmojjabahulaṁ , samuggatatanūruhaṁ;",
  "atk-s0508a12:1369_0": "Hāsamhitavisālakkhaṁ, mama sāsanalālasaṁ.",
  "atk-s0508a12:1370_0": "‘‘Patitaṁ pādamūle me, ekāvatthasumānasaṁ;",
  "atk-s0508a12:1371_0": "Esa pattheti taṁ ṭhānaṁ, vicittakathikattanaṁ.",
  "atk-s0508a12:1372_0": "‘‘Satasahassito kappe, okkākakulasambhavo;",
  "atk-s0508a12:1373_0": "Gotamo nāma gottena, satthā loke bhavissati.",
  "atk-s0508a12:1374_0": "‘‘Tassa dhammesu dāyādo, oraso dhammanimmito;",
  "atk-s0508a12:1375_0": "Kumārakassapo nāma, hessati satthu sāvako.",
  "atk-s0508a12:1376_0": "‘‘Vicittapupphadussānaṁ, ratanānañca vāhasā;",
  "atk-s0508a12:1377_0": "Vicittakathikānaṁ so, aggataṁ pāpuṇissati.",
  "atk-s0508a12:1378_0": "‘‘Tena kammena sukatena, cetanāpaṇidhīhi ca;",
  "atk-s0508a12:1379_0": "Jahitvā mānusaṁ dehaṁ, tāvatiṁsamagacchahaṁ.",
  "atk-s0508a12:1380_0": "‘‘Paribbhamaṁ bhavābhave, raṅgamajjhe yathā naṭo;",
  "atk-s0508a12:1381_0": "Sākhamigatrajo hutvā, migiyā kucchimokkamiṁ.",
  "atk-s0508a12:1382_0": "‘‘Tadā mayi kucchigate, vajjhavāro upaṭṭhito;",
  "atk-s0508a12:1383_0": "Sākhena cattā me mātā, nigrodhaṁ saraṇaṁ gatā.",
  "atk-s0508a12:1384_0": "‘‘Tena sā migarājena, maraṇā parimocitā;",
  "atk-s0508a12:1385_0": "Pariccajitvā sapāṇaṁ, mamevaṁ ovadī tadā.",
  "atk-s0508a12:1386_0": "‘‘Nigrodhameva seveyya, na sākhamupasaṁvase;",
  "atk-s0508a12:1387_0": "Nigrodhasmiṁ mataṁ seyyo, yañce sākhamhi jīvitaṁ.",
  "atk-s0508a12:1388_0": "‘‘Tenānusiṭṭhā migayūthapena, ahañca mātā ca tathetare ca;",
  "atk-s0508a12:1389_0": "Āgamma rammaṁ tusitādhivāsaṁ, gatā pavāsaṁ sagharaṁ yatheva.",
  "atk-s0508a12:1390_0": "‘‘Puno kassapavīrassa, atthamentamhi sāsane;",
  "atk-s0508a12:1391_0": "Āruyha selasikharaṁ, yuñjitvā jinasāsanaṁ.",
  "atk-s0508a12:1392_0": "‘‘Idānāhaṁ rājagahe, jāto seṭṭhikule ahuṁ;",
  "atk-s0508a12:1393_0": "Āpannasattā me mātā, pabbaji anagāriyaṁ.",
  "atk-s0508a12:1394_0": "‘‘Sagabbhaṁ taṁ viditvāna, devadattamupānayuṁ;",
  "atk-s0508a12:1395_0": "So avoca vināsetha, pāpikaṁ bhikkhuniṁ imaṁ.",
  "atk-s0508a12:1396_0": "‘‘Idānipi munindena, jinena anukampitā;",
  "atk-s0508a12:1397_0": "Sukhinī ajanī mayhaṁ, mātā bhikkhunupassaye.",
  "atk-s0508a12:1398_0": "‘‘Taṁ viditvā mahīpālo, kosalo maṁ aposayi;",
  "atk-s0508a12:1399_0": "Kumāraparihānena, nāmenāhañca kassapo.",
  "atk-s0508a12:1400_0": "‘‘Mahākassapamāgamma, ahaṁ kumārakassapo;",
  "atk-s0508a12:1401_0": "Vammikasadisaṁ kāyaṁ, sutvā buddhena desitaṁ.",
  "atk-s0508a12:1402_0": "‘‘Tato cittaṁ vimucci me, anupādāya sabbaso;",
  "atk-s0508a12:1403_0": "Pāyāsiṁ damayitvāhaṁ, etadaggamapāpuṇiṁ.",
  "atk-s0508a12:1404_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1405_0": "Arahattaṁ pana patvā cittakathikabhāvena satthārā etadagge ṭhapito attano paṭipattiṁ paccavekkhitvā ratanattayaguṇavibhāvanamukhena aññaṁ byākaronto –",
  "atk-s0508a12:1406_0": "201.",
  "atk-s0508a12:1407_0": " ‘‘Aho buddhā aho dhammā, aho no satthu sampadā;",
  "atk-s0508a12:1408_0": "Yattha etādisaṁ dhammaṁ, sāvako sacchikāhiti.",
  "atk-s0508a12:1409_0": "202.",
  "atk-s0508a12:1410_0": " ‘‘Asaṅkheyyesu kappesu, sakkāyādhigatā ahū;",
  "atk-s0508a12:1411_0": "Tesamayaṁ pacchimako, carimoyaṁ samussayo;",
  "atk-s0508a12:1412_0": "Jātimaraṇasaṁsāro, natthi dāni punabbhavo’’ti. – gāthādvayaṁ abhāsi;",
  "atk-s0508a12:1413_0": "Tattha ahoti acchariyatthe nipāto.",
  "atk-s0508a12:1413_1": "Buddhāti sabbaññubuddhā,",
  "atk-s0508a12:1413_2": "gāravavasena bahuvacanaṁ,",
  "atk-s0508a12:1413_3": "aho acchariyā sambuddhāti attho.",
  "atk-s0508a12:1413_4": "Dhammāti pariyattidhammena saddhiṁ nava lokuttaradhammā.",
  "atk-s0508a12:1413_5": "Aho no satthu sampadāti amhākaṁ satthu dasabalassa aho sampattiyo.",
  "atk-s0508a12:1413_6": "Yatthāti yasmiṁ satthari brahmacariyavāsena.",
  "atk-s0508a12:1413_7": "Etādisaṁ dhammaṁ,",
  "atk-s0508a12:1413_8": "sāvako sacchikāhitīti etādisaṁ evarūpaṁ suvisuddhajjhānābhiññāparivāraṁ anavasesakilesakkhayāvahaṁ santaṁ",
  "atk-s0508a12:1413_9": "paṇītaṁ anuttaraṁ dhammaṁ sāvakopi nāma sacchikarissati,",
  "atk-s0508a12:1413_10": "tasmā evaṁvidhaguṇavisesādhigamahetubhūtā aho acchariyā buddhā bhagavanto,",
  "atk-s0508a12:1413_11": "acchariyā dhammaguṇā,",
  "atk-s0508a12:1413_12": "acchariyā amhākaṁ satthu sampattiyoti ratanattayassa guṇādhimuttiṁ pavedesīti.",
  "atk-s0508a12:1413_13": "Dhammasampattikittaneneva hi saṅghasuppaṭipatti kittitā hotīti.",
  "atk-s0508a12:1414_0": "Evaṁ sādhāraṇavasena dassitaṁ dhammassa sacchikiriyaṁ idāni attupanāyikaṁ katvā dassento ‘‘asaṅkheyyesū’’ti gāthamāha.",
  "atk-s0508a12:1414_1": "Tattha asaṅkheyyesūti gaṇanapathaṁ vītivattesu mahākappesu.",
  "atk-s0508a12:1414_2": "Sakkāyāti pañcupādānakkhandhā.",
  "atk-s0508a12:1414_3": "Te hi paramatthato vijjamānadhammasamūhatāya ‘‘sakkāyā’’ti vuccanti.",
  "atk-s0508a12:1414_4": "Ahūti nivattanūpāyassa anadhigatattā anapagatā ahesuṁ.",
  "atk-s0508a12:1414_5": "Tesamayaṁ pacchimako carimoyaṁ samussayoti yasmā ayaṁ sabbapacchimako,",
  "atk-s0508a12:1414_6": "tato eva carimo,",
  "atk-s0508a12:1414_7": "tasmā jātimaraṇasahito khandhādipaṭipāṭisaññito saṁsāro idāni āyatiṁ punabbhavābhāvato punabbhavo natthi,",
  "atk-s0508a12:1414_8": "ayamantimā jātīti attho.",
  "atk-s0508a12:1415_0": "Kumārakassapattheragāthāvaṇṇanā niṭṭhitā.",
  "atk-s0508a12:1416_0": "2. Dhammapālattheragāthāvaṇṇanā",
  "atk-s0508a12:1417_0": "Yo have daharo bhikkhūti āyasmato dhammapālattherassa gāthā.",
  "atk-s0508a12:1417_1": "Kā uppatti?",
  "atk-s0508a12:1417_2": "Ayampi purimabuddhesu katādhikāro tattha tattha bhave puññāni upacinanto atthadassissa bhagavato kāle",
  "atk-s0508a12:1417_3": "kulagehe nibbattitvā viññutaṁ patto kenacideva karaṇīyena vanantaṁ upagato satthāraṁ disvā pasannamānaso",
  "atk-s0508a12:1417_4": "pilakkhaphalamadāsi.",
  "atk-s0508a12:1417_5": "So tena puññakammena devamanussesu saṁsaranto imasmiṁ buddhuppāde satthari parinibbute avantiraṭṭhe brāhmaṇakule",
  "atk-s0508a12:1417_6": "nibbattitvā dhammapāloti laddhanāmo vayappatto takkasilaṁ gantvā sippaṁ uggahetvā paṭinivattento antarāmagge",
  "atk-s0508a12:1417_7": "ekasmiṁ vihāre aññataraṁ theraṁ disvā tassa santike dhammaṁ sutvā paṭiladdhasaddho pabbajitvā vipassanaṁ",
  "atk-s0508a12:1417_8": "vaḍḍhetvā chaḷabhiñño ahosi.",
  "atk-s0508a12:1417_9": "Tena vuttaṁ apadāne (apa.",
  "atk-s0508a12:1417_10": "thera 1.39.21-25) –",
  "atk-s0508a12:1418_0": "‘‘Vanantare buddhaṁ disvā, atthadassiṁ mahāyasaṁ;",
  "atk-s0508a12:1419_0": "Pasannacitto sumano, pilakkhassādadiṁ phalaṁ.",
  "atk-s0508a12:1420_0": "‘‘Aṭṭhārase kappasate, yaṁ phalamadadiṁ tadā;",
  "atk-s0508a12:1421_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1422_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1423_0": "Chaḷabhiñño pana hutvā samāpattisukhena vītināmento ekadivasaṁ tasmiṁ vihāre dve sāmaṇere rukkhagge pupphāni",
  "atk-s0508a12:1423_1": "ocinante ārūḷhasākhāya bhaggāya patante disvā thero iddhānubhāvena hatthena gahetvā arogeyeva bhūmiyaṁ",
  "atk-s0508a12:1423_2": "ṭhapetvā tesaṁ sāmaṇerānaṁ dhammaṁ desento –",
  "atk-s0508a12:1424_0": "203.",
  "atk-s0508a12:1425_0": " ‘‘Yo have daharo bhikkhu, yuñjati buddhasāsane;",
  "atk-s0508a12:1426_0": "Jāgaro sa hi suttesu, amoghaṁ tassa jīvitaṁ.",
  "atk-s0508a12:1427_0": "204.",
  "atk-s0508a12:1428_0": " ‘‘Tasmā saddhañca sīlañca, pasādaṁ dhammadassanaṁ;",
  "atk-s0508a12:1429_0": "Anuyuñjetha medhāvī, saraṁ buddhāna sāsana’’nti. – imā dve gāthā abhāsi;",
  "atk-s0508a12:1430_0": "Tattha yoti aniyamavacanaṁ.",
  "atk-s0508a12:1430_1": "Haveti daḷhatthe nipāto.",
  "atk-s0508a12:1430_2": "Daharoti taruṇo.",
  "atk-s0508a12:1430_3": "Bhikkhatīti bhikkhu.",
  "atk-s0508a12:1430_4": "Yuñjatīti ghaṭati vāyamati.",
  "atk-s0508a12:1430_5": "Jāgaroti jāgaraṇadhammasamannāgato.",
  "atk-s0508a12:1430_6": "Suttesūti supantesu.",
  "atk-s0508a12:1430_7": "Idaṁ vuttaṁ hoti yo bhikkhu daharova samāno taruṇo ‘‘tathāhaṁ pacchā vuḍḍhakāle jānissāmī’’ti acintetvā",
  "atk-s0508a12:1430_8": "buddhānaṁ sāsane appamādapaṭipattiyaṁ yuñjati samathavipassanābhāvanāya yogaṁ karoti,",
  "atk-s0508a12:1430_9": "so suttesu avijjāniddāya suttesu pamattesu saddhādijāgaradhammasamannāgamena jāgaro,",
  "atk-s0508a12:1430_10": "tato eva attahitaparahitapāripūriyā amoghaṁ avañjhaṁ tassa jīvitaṁ,",
  "atk-s0508a12:1430_11": "yasmā ca etadevaṁ,",
  "atk-s0508a12:1430_12": "tasmā saddhañca ‘‘atthi kammaṁ atthi kammavipāko’’tiādinayappavattaṁ kammaphalasaddhañca,",
  "atk-s0508a12:1430_13": "saddhūpanibandhattā sīlassa tadupanissayaṁ catupārisuddhisīlañca,",
  "atk-s0508a12:1430_14": "‘‘sammāsambuddho bhagavā,",
  "atk-s0508a12:1430_15": "svākhāto dhammo,",
  "atk-s0508a12:1430_16": "suppaṭipanno saṅgho’’ti evaṁ pavattaratanattayappasādañca ,",
  "atk-s0508a12:1430_17": "vipassanāpaññāsahitāya maggapaññāya pariññādivasena catusaccadhammadassanañca medhāvī dhammojapaññāya",
  "atk-s0508a12:1430_18": "samannāgato bhikkhu buddhānaṁ sāsanaṁ ovādaṁ anusiṭṭhiṁ anussaranto ādittampi attano sīsaṁ ajjhupekkhitvā",
  "atk-s0508a12:1430_19": "anuyuñjetha,",
  "atk-s0508a12:1430_20": "tattha anuyogaṁ ātappaṁ kareyyāti attho.",
  "atk-s0508a12:1431_0": "Dhammapālattheragāthāvaṇṇanā niṭṭhitā.",
  "atk-s0508a12:1432_0": "3. Brahmālittheragāthāvaṇṇanā",
  "atk-s0508a12:1433_0": "Kassindriyāni samathaṅgatānīti āyasmato brahmālittherassa gāthā.",
  "atk-s0508a12:1433_1": "Kā uppatti?",
  "atk-s0508a12:1433_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinanto vipassissa",
  "atk-s0508a12:1433_3": "bhagavato kāle kulagehe nibbattitvā viññutaṁ patto ekadivasaṁ satthāraṁ piṇḍāya carantaṁ disvā pasannamānaso",
  "atk-s0508a12:1433_4": "vanditvā pādaphalaṁ adāsi.",
  "atk-s0508a12:1433_5": "Satthā anumodanaṁ vatvā pakkāmi.",
  "atk-s0508a12:1433_6": "So tena puññakammena devamanussesu saṁsaranto imasmiṁ buddhuppāde kosalaraṭṭhe brāhmaṇakule nibbattitvā",
  "atk-s0508a12:1433_7": "brahmālīti laddhanāmo viññutaṁ patto hetusampattiyā codiyamāno saṁsāre sañjātasaṁvego tādisena kalyāṇamittasannissayena",
  "atk-s0508a12:1433_8": "buddhasāsane pabbajitvā patirūpakammaṭṭhānaṁ gahetvā araññe viharanto ñāṇassa paripākagatattā nacirasseva",
  "atk-s0508a12:1433_9": "vipassanaṁ vaḍḍhetvā chaḷabhiñño ahosi.",
  "atk-s0508a12:1433_10": "Tena vuttaṁ apadāne (apa.",
  "atk-s0508a12:1433_11": "thera 2.51.63-67) –",
  "atk-s0508a12:1434_0": "‘‘Suvaṇṇavaṇṇaṁ sambuddhaṁ, āhutīnaṁ paṭiggahaṁ;",
  "atk-s0508a12:1435_0": "Rathiyaṁ paṭipajjantaṁ, pādaphalaṁ adāsahaṁ.",
  "atk-s0508a12:1436_0": "‘‘Ekanavutito kappe, yaṁ phalaṁ adadiṁ tadā;",
  "atk-s0508a12:1437_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1438_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1439_0": "Chaḷabhiñño pana hutvā maggasukhena phalasukhena vītināmento ekadivasaṁ padhānapariggāhakena therena",
  "atk-s0508a12:1439_1": "tasmiṁ araññāyatane bhikkhū uddissa vuttaṁ padhānānuyogaṁ pariggaṇhanto –",
  "atk-s0508a12:1440_0": "205.",
  "atk-s0508a12:1441_0": " ‘‘Kassindriyāni samathaṅgatāni, assā yathā sārathinā sudantā;",
  "atk-s0508a12:1442_0": "Pahīnamānassa anāsavassa, devāpi kassa pihayanti tādino.",
  "atk-s0508a12:1443_0": "206.",
  "atk-s0508a12:1444_0": " ‘‘Mayhindriyāni samathaṅgatāni, assā yathā sārathinā sudantā;",
  "atk-s0508a12:1445_0": "Pahīnamānassa anāsavassa, devāpi mayhaṁ pihayanti tādino’’ti. –",
  "atk-s0508a12:1446_0": "Gāthādvayaṁ abhāsi.",
  "atk-s0508a12:1447_0": "Tassattho –",
  "atk-s0508a12:1447_1": "imasmiṁ araññāyatane vasantesu bhikkhūsu kassa bhikkhuno therassa vā navassa vā majjhimassa vā chekena",
  "atk-s0508a12:1447_2": "sārathinā sudantā assā viya manacchaṭṭhāni indriyāni samathaṁ dantabhāvaṁ nibbisevanabhāvaṁ gatāni.",
  "atk-s0508a12:1447_3": "Kassa navavidhampi mānaṁ pahāya ṭhitattā pahīnamānassa catunnampi āsavānaṁ abhāvena anāsavassa iṭṭhādīsu",
  "atk-s0508a12:1447_4": "tādilakkhaṇappattiyā tādino devāpi pihayanti manussāpi sammāpaṭipattidassanādinā ca ādarena patthentīti.",
  "atk-s0508a12:1448_0": "Tattha ca gāthāyaṁ purimaḍḍhena anāgāmimaggādhigamo puṭṭho,",
  "atk-s0508a12:1448_1": "anāgāminopi hi indriyāni pahīnakāmarāgabyāpādatāya samathaṁ nibbisevanataṁ gatāni honti.",
  "atk-s0508a12:1448_2": "Itarena arahattamaggapaṭilābho,",
  "atk-s0508a12:1448_3": "arahā hi ‘‘pahīnamāno anāsavo tādī’’ti ca vuccati.",
  "atk-s0508a12:1449_0": "Athāyasmā brahmāli padhānapariggāhakena vuttaṁ ‘‘kassindriyānī’’ti gāthaṁ paccanubhāsi.",
  "atk-s0508a12:1449_1": "Tadatthaṁ attūpanāyikavasena vissajjento ‘‘mayhindriyānī’’tiādikāya dutiyagāthāya aññaṁ byākāsi,",
  "atk-s0508a12:1449_2": "tattha mayhindriyānīti mama cakkhādīni indriyāni.",
  "atk-s0508a12:1449_3": "Sesaṁ vuttanayameva.",
  "atk-s0508a12:1450_0": "Brahmālittheragāthāvaṇṇanā niṭṭhitā.",
  "atk-s0508a12:1451_0": "4. Mogharājattheragāthāvaṇṇanā",
  "atk-s0508a12:1452_0": "Chavipāpakacittabhaddakāti āyasmato mogharājattherassa gāthā.",
  "atk-s0508a12:1452_1": "Kā uppatti?",
  "atk-s0508a12:1452_2": "Ayampi purimabuddhesu katādhikāro padumuttarassa bhagavato kāle kulagehe nibbattitvā viññutaṁ patto ekadivasaṁ",
  "atk-s0508a12:1452_3": "satthu santike dhammaṁ suṇanto satthāraṁ ekaṁ bhikkhuṁ lūkhacīvaradharānaṁ aggaṭṭhāne ṭhapentaṁ disvā",
  "atk-s0508a12:1452_4": "taṁ ṭhānantaraṁ ākaṅkhanto paṇidhānaṁ katvā tattha tattha bhave puññāni karonto atthadassissa bhagavato",
  "atk-s0508a12:1452_5": "kāle brāhmaṇakule nibbattitvā brāhmaṇānaṁ vijjāsippesu nipphattiṁ gato brāhmaṇamāṇave vijjāsippāni sikkhāpento",
  "atk-s0508a12:1452_6": "ekadivasaṁ atthadassiṁ bhagavantaṁ bhikkhusaṅghaparivutaṁ gacchantaṁ disvā pasannamānaso pañcapatiṭṭhitena",
  "atk-s0508a12:1452_7": "vanditvā sirasi añjaliṁ katvā ‘‘yāvatā rūpino sattā’’tiādinā chahi gāthāhi abhitthavitvā bhājanaṁ pūretvā",
  "atk-s0508a12:1452_8": "madhuṁ upanāmesi.",
  "atk-s0508a12:1452_9": "Satthā madhuṁ paṭiggahetvā anumodanaṁ akāsi.",
  "atk-s0508a12:1453_0": "So tena puññakammena devamanussesu saṁsaranto kassapassa bhagavato kāle kaṭṭhavāhanassa nāma rañño amacco",
  "atk-s0508a12:1453_1": "hutvā tena satthu ānayanatthaṁ purisasahassena pesito satthu santikaṁ gantvā dhammaṁ sutvā paṭiladdhasaddho",
  "atk-s0508a12:1453_2": "pabbajitvā vīsativassasahassāni samaṇadhammaṁ katvā tato cuto ekaṁ buddhantaraṁ sugatīsuyeva parivattento",
  "atk-s0508a12:1453_3": "imasmiṁ buddhuppāde brāhmaṇakule nibbattitvā mogharājāti laddhanāmo bāvarībrāhmaṇassa santike uggahitasippo",
  "atk-s0508a12:1453_4": "saṁvegajāto tāpasapabbajjaṁ pabbajitvā tāpasasahassaparivāro ajitādīhi saddhiṁ satthu santikaṁ pesito",
  "atk-s0508a12:1453_5": "tesaṁ pannarasamo hutvā pañhe pucchitvā pañhavissajjanapariyosāne arahattaṁ pāpuṇi.",
  "atk-s0508a12:1453_6": "Tena vuttaṁ apadāne (apa.",
  "atk-s0508a12:1453_7": "thera 1.4.64-83) –",
  "atk-s0508a12:1454_0": "‘‘Atthadassī tu bhagavā, sayambhū aparājito;",
  "atk-s0508a12:1455_0": "Bhikkhusaṅghaparibyūḷho, rathiyaṁ paṭipajjatha.",
  "atk-s0508a12:1456_0": "‘‘Sissehi samparivuto, gharamhā abhinikkhamiṁ;",
  "atk-s0508a12:1457_0": "Nikkhamitvānahaṁ tattha, addasaṁ lokanāyakaṁ.",
  "atk-s0508a12:1458_0": "‘‘Abhivādiya sambuddhaṁ, sire katvāna añjaliṁ;",
  "atk-s0508a12:1459_0": "Sakaṁ cittaṁ pasādetvā, santhaviṁ lokanāyakaṁ.",
  "atk-s0508a12:1460_0": "‘‘Yāvatā rūpino sattā, arūpī vā asaññino;",
  "atk-s0508a12:1461_0": "Sabbe te tava ñāṇamhi, anto honti samogadhā.",
  "atk-s0508a12:1462_0": "‘‘Sukhumacchikajālena, udakaṁ yo parikkhipe;",
  "atk-s0508a12:1463_0": "Ye keci udake pāṇā, antojāle bhavanti te.",
  "atk-s0508a12:1464_0": "‘‘Yesañca cetanā atthi, rūpino ca arūpino;",
  "atk-s0508a12:1465_0": "Sabbe te tava ñāṇamhi, anto honti samogadhā.",
  "atk-s0508a12:1466_0": "‘‘Samuddharasimaṁ lokaṁ, andhakārasamākulaṁ;",
  "atk-s0508a12:1467_0": "Tava dhammaṁ suṇitvāna, kaṅkhāsotaṁ taranti te.",
  "atk-s0508a12:1468_0": "‘‘Avijjānivute loke, andhakārena otthaṭe;",
  "atk-s0508a12:1469_0": "Tava ñāṇamhi jotante, andhakārā padhaṁsitā.",
  "atk-s0508a12:1470_0": "‘‘Tuvaṁ cakkhūsi sabbesaṁ, mahātamapanūdano;",
  "atk-s0508a12:1471_0": "Tava dhammaṁ suṇitvāna, nibbāyati bahujjano.",
  "atk-s0508a12:1472_0": "‘‘Puṭakaṁ pūrayitvāna, madhukhuddamaneḷakaṁ;",
  "atk-s0508a12:1473_0": "Ubho hatthehi paggayha, upanesiṁ mahesino.",
  "atk-s0508a12:1474_0": "‘‘Paṭiggaṇhi mahāvīro, sahatthena mahā isi;",
  "atk-s0508a12:1475_0": "Bhuñjitvā tañca sabbaññū, vehāsaṁ nabhamuggami.",
  "atk-s0508a12:1476_0": "‘‘Antalikkhe ṭhito satthā, atthadassī narāsabho;",
  "atk-s0508a12:1477_0": "Mama cittaṁ pasādento, imā gāthā abhāsatha.",
  "atk-s0508a12:1478_0": "‘‘Yenidaṁ thavitaṁ ñāṇaṁ, buddhaseṭṭho ca thomito;",
  "atk-s0508a12:1479_0": "Tena cittappasādena, duggatiṁ so na gacchati.",
  "atk-s0508a12:1480_0": "‘‘Catuddasañca khattuṁ so, devarajjaṁ karissati;",
  "atk-s0508a12:1481_0": "Pathabyā rajjaṁ aṭṭhasataṁ, vasudhaṁ āvasissati.",
  "atk-s0508a12:1482_0": "‘‘Pañceva satakkhattuñca, cakkavattī bhavissati;",
  "atk-s0508a12:1483_0": "Padesarajjaṁ asaṅkheyyaṁ, mahiyā kārayissati.",
  "atk-s0508a12:1484_0": "‘‘Ajjhāyako mantadharo, tiṇṇaṁ vedāna pāragū;",
  "atk-s0508a12:1485_0": "Gotamassa bhagavato, sāsane pabbajissati.",
  "atk-s0508a12:1486_0": "‘‘Gambhīraṁ nipuṇaṁ atthaṁ, ñāṇena vicinissati;",
  "atk-s0508a12:1487_0": "Mogharājāti nāmena, hessati satthu sāvako.",
  "atk-s0508a12:1488_0": "‘‘Tīhi vijjāhi sampannaṁ, katakiccamanāsavaṁ;",
  "atk-s0508a12:1489_0": "Gotamo satthavāhaggo, etadagge ṭhapessati.",
  "atk-s0508a12:1490_0": "‘‘Hitvā mānusakaṁ yogaṁ, chetvāna bhavabandhanaṁ;",
  "atk-s0508a12:1491_0": "Sabbāsave pariññāya, viharāmi anāsavo.",
  "atk-s0508a12:1492_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1493_0": "Arahattaṁ pana patvā satthalūkhaṁ suttalūkhaṁ rajanalūkhanti visesena tividhenapi lūkhena samannāgataṁ paṁsukūlaṁ dhāresi.",
  "atk-s0508a12:1493_1": "Tena naṁ satthā lūkhacīvaradharānaṁ aggaṭṭhāne ṭhapesi.",
  "atk-s0508a12:1493_2": "Aparabhāge purimakammappaccayā parihārassa akaraṇato therassa sarīre daddupīḷakādīni uppajjitvā vaḍḍhiṁsu.",
  "atk-s0508a12:1493_3": "So ‘‘senāsanaṁ dussatī’’ti hemantepi magadhakkhettesu palālasanthārāni attharitvā seti.",
  "atk-s0508a12:1493_4": "Taṁ ekadivasaṁ upaṭṭhānaṁ upasaṅkamitvā vanditvā ekamantaṁ nisinnaṁ satthā paṭisanthāravasena ‘‘chavipāpakā’’tiādinā paṭhamagāthāya pucchi.",
  "atk-s0508a12:1494_0": "207.",
  "atk-s0508a12:1494_1": "Tattha chavipāpakāti daddukacchupīḷakāhi bhinnacchavibhāvato hīnacchavika duṭṭhacchavika .",
  "atk-s0508a12:1494_2": "Cittabhaddakāti anavasesakilesappahānena brahmavihārasevanāya ca bhaddacitta sundaracitta.",
  "atk-s0508a12:1494_3": "Mogharājāti tassa ālapanaṁ.",
  "atk-s0508a12:1494_4": "Satataṁ samāhitoti aggaphalasamādhinā niccakālaṁ abhiṇhaṁ samāhitamānaso.",
  "atk-s0508a12:1494_5": "Hemantikasītakālarattiyoti hemantasamaye sītakālarattiyo.",
  "atk-s0508a12:1494_6": "Accantasaṁyoge cetaṁ upayogavacanaṁ.",
  "atk-s0508a12:1494_7": "‘‘Hemantikā sītakālarattiyo’’tipi pāḷi.",
  "atk-s0508a12:1494_8": "Tattha hemantikāti hemantogadhā hemantapariyāpannāti attho.",
  "atk-s0508a12:1494_9": "Bhikkhu tvaṁ sīti bhikkhu ko tvaṁ asi,",
  "atk-s0508a12:1494_10": "evaṁbhūto paresu tava senāsanaṁ katvā adentesu saṅghikañca senāsanaṁ apavisanto.",
  "atk-s0508a12:1494_11": "Kathaṁ karissasīti yathāvutte sītakāle kathaṁ attabhāvaṁ pavattesīti satthā pucchi.",
  "atk-s0508a12:1494_12": "Evaṁ pana puṭṭho thero satthu tamatthaṁ kathento –",
  "atk-s0508a12:1495_0": "208.",
  "atk-s0508a12:1496_0": " ‘‘Sampannasassā magadhā, kevalā iti me sutaṁ;",
  "atk-s0508a12:1497_0": "Palālacchannako seyyaṁ, yathaññe sukhajīvino’’ti. – gāthamāha;",
  "atk-s0508a12:1498_0": "Tattha sampannasassāti nipphannasassā.",
  "atk-s0508a12:1498_1": "Magadhāti magadharaṭṭhaṁ vadati.",
  "atk-s0508a12:1498_2": "Magadhā nāma jānapadino rājakumārā,",
  "atk-s0508a12:1498_3": "tesaṁ nivāso ekopi janapado ruḷhīvasena ‘‘magadhā’’tveva bahuvacanena vuccati.",
  "atk-s0508a12:1498_4": "Kevalāti anavasesā.",
  "atk-s0508a12:1498_5": "Iti me sutanti evaṁ mayā sutaṁ.",
  "atk-s0508a12:1498_6": "Tattha yo adiṭṭho padeso,",
  "atk-s0508a12:1498_7": "tassa vasena sutanti vuttaṁ.",
  "atk-s0508a12:1498_8": "Tena edise kāle magadhesu yattha katthaci mayā vasituṁ sakkāti dasseti.",
  "atk-s0508a12:1498_9": "Palālacchannako seyyaṁ,",
  "atk-s0508a12:1498_10": "yathaññe sukhajīvinoti yathā aññe sukhajīvino bhikkhū senāsanasappāyaṁ laddhā sundarehi attharaṇapāvuraṇehi sukhena sayanti,",
  "atk-s0508a12:1498_11": "evaṁ ahampi palālasanthārameva heṭṭhā santharitvā upari tiriyañca palālacchadaneneva chāditasarīratāya palālacchannako seyyaṁ sayiṁ,",
  "atk-s0508a12:1498_12": "seyyaṁ kappesinti attano yathālābhasantosaṁ vibhāveti.",
  "atk-s0508a12:1499_0": "Mogharājattheragāthāvaṇṇanā niṭṭhitā.",
  "atk-s0508a12:1500_0": "5. Visākhapañcālaputtattheragāthāvaṇṇanā",
  "atk-s0508a12:1501_0": "Naukkhipe no ca parikkhipe pareti āyasmato visākhassa pañcālaputtassa gāthā.",
  "atk-s0508a12:1501_1": "Kā uppatti?",
  "atk-s0508a12:1501_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto ito cuddase",
  "atk-s0508a12:1501_3": "kappe paccantagāme daliddakule nibbattitvā viññutaṁ patto ekadivasaṁ phalapariyesanaṁ carantehi tasmiṁ",
  "atk-s0508a12:1501_4": "gāme manussehi saddhiṁ araññaṁ gato tattha ekaṁ paccekabuddhaṁ disvā pasannamānaso valliphalaṁ adāsi.",
  "atk-s0508a12:1501_5": "So tena puññakammena devamanussesu saṁsaranto imasmiṁ buddhuppāde magadharaṭṭhe maṇḍalikarājakule nibbattitvā",
  "atk-s0508a12:1501_6": "visākhoti laddhanāmo pañcālarājadhītuyā puttabhāvato pacchā pañcālaputtoti paññāyittha.",
  "atk-s0508a12:1501_7": "So pitari mate rajjaṁ kārento satthari attano gāmasamīpagate satthu santikaṁ gantvā dhammaṁ sutvā paṭiladdhasaddho",
  "atk-s0508a12:1501_8": "pabbajitvā satthārā saddhiṁ sāvatthiṁ gato vipassanaṁ paṭṭhapetvā nacirasseva chaḷabhiñño ahosi.",
  "atk-s0508a12:1501_9": "Tena vuttaṁ apadāne (apa.",
  "atk-s0508a12:1501_10": "thera 1.39.31-36) –",
  "atk-s0508a12:1502_0": "‘‘Sabbe janā samāgamma, agamiṁsu vanaṁ tadā;",
  "atk-s0508a12:1503_0": "Phalamanvesamānā te, alabhiṁsu phalaṁ tadā.",
  "atk-s0508a12:1504_0": "‘‘Tatthaddasāsiṁ sambuddhaṁ, sayambhuṁ aparājitaṁ;",
  "atk-s0508a12:1505_0": "Pasannacitto sumano, valliphalamadāsahaṁ.",
  "atk-s0508a12:1506_0": "‘‘Catuddase ito kappe, yaṁ phalamadadiṁ tadā;",
  "atk-s0508a12:1507_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1508_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1509_0": "Chaḷabhiñño pana hutvā thero ñātīnaṁ anukampāya jātibhūmiṁ agamāsi.",
  "atk-s0508a12:1509_1": "Tattha manussā theraṁ upasaṅkamitvā kālena kālaṁ dhammaṁ suṇantā ekadivasaṁ ‘‘katihi nu kho, bhante,",
  "atk-s0508a12:1509_2": "aṅgehi samannāgato dhammakathiko hotī’’ti dhammakathikalakkhaṇaṁ pucchiṁsu.",
  "atk-s0508a12:1509_3": "Thero tesaṁ dhammakathikalakkhaṇaṁ kathento –",
  "atk-s0508a12:1510_0": "209.",
  "atk-s0508a12:1511_0": " ‘‘Na ukkhipe no ca parikkhipe pare, na okkhipe pāragataṁ na eraye;",
  "atk-s0508a12:1512_0": "Na cattavaṇṇaṁ parisāsu byāhare, anuddhato sammitabhāṇi subbato.",
  "atk-s0508a12:1513_0": "210.",
  "atk-s0508a12:1514_0": " ‘‘Susukhumanipuṇatthadassinā, matikusalena nivātavuttinā;",
  "atk-s0508a12:1515_0": "Saṁsevitabuddhasīlinā, nibbānaṁ na hi tena dullabha’’nti. –",
  "atk-s0508a12:1516_0": "Gāthādvayaṁ abhāsi.",
  "atk-s0508a12:1517_0": "Tattha na ukkhipeti attānaṁ na ukkhipeyya,",
  "atk-s0508a12:1517_1": "jātiādīhi bāhusaccādīhi ca attukkaṁsanaṁ na kareyya.",
  "atk-s0508a12:1517_2": "No ca parikkhipe pareti pare parapuggale teheva jātiādīhi no parikkhipe paricchinditvā na khipeyya guṇaparidhaṁsanavasena vā na khipeyya.",
  "atk-s0508a12:1517_3": "Na okkhipe pare iccevaṁ sambandho.",
  "atk-s0508a12:1517_4": "Pare ojjhāpanavasena na okkhipe heṭṭhato katvā pare na olokāpeyya,",
  "atk-s0508a12:1517_5": "na ojjhāpeyyāti attho.",
  "atk-s0508a12:1517_6": "‘‘Na ukkhipe’’ti keci paṭhanti,",
  "atk-s0508a12:1517_7": "so evattho.",
  "atk-s0508a12:1517_8": "Pāragatanti saṁsārapāraṁ viya vijjāya pāraṁ gataṁ khīṇāsavaṁ tevijjaṁ chaḷabhiññaṁ vā na eraye na ghaṭṭaye na āsādeyya.",
  "atk-s0508a12:1517_9": "Na cattavaṇṇaṁ parisāsu byāhareti attano vaṇṇaṁ guṇaṁ lābhasakkārasilokaṁ nikāmayamāno khattiyaparisādīsu na bhāseyya.",
  "atk-s0508a12:1517_10": "Anuddhatoti uddhaccarahito.",
  "atk-s0508a12:1517_11": "Uddhatassa hi vacanaṁ nādiyanti.",
  "atk-s0508a12:1517_12": "Sammitabhāṇīti sammadeva mitabhāṇī,",
  "atk-s0508a12:1517_13": "kālena sāpadesaṁ pariyantavatiṁ atthasañhitameva vācaṁ bhāsanasīloti attho.",
  "atk-s0508a12:1517_14": "Ito aññathā vadantassa vacanaṁ agahaṇīyaṁ hoti.",
  "atk-s0508a12:1517_15": "Subbatoti sundaravato sīlasampanno.",
  "atk-s0508a12:1517_16": "‘‘Siyā’’ti kiriyāpadaṁ ānetvā yojetabbaṁ.",
  "atk-s0508a12:1518_0": "Evaṁ thero saṅkhepeneva dhammakathikalakkhaṇaṁ vatvā tesaṁ guṇānaṁ attani labbhamānataṁ adhimuccitvā",
  "atk-s0508a12:1518_1": "bhiyyosomattāya abhippasannaṁ mahājanaṁ ñatvā ‘‘evaṁvidhassa dhammakathikassa vimuttāyatanasannissitassa",
  "atk-s0508a12:1518_2": "na nibbānaṁ dullabhaṁ,",
  "atk-s0508a12:1518_3": "atha kho sulabhamevā’’ti dassento ‘‘susukhumanipuṇatthadassinā’’ti dutiyagāthamāha.",
  "atk-s0508a12:1518_4": "Tassattho heṭṭhā vuttoyeva.",
  "atk-s0508a12:1519_0": "Visākhapañcālaputtattheragāthāvaṇṇanā niṭṭhitā.",
  "atk-s0508a12:1520_0": "6. Cūḷakattheragāthāvaṇṇanā",
  "atk-s0508a12:1521_0": "Nadanti morā susikhā supekhuṇāti āyasmato cūḷakattherassa gāthā.",
  "atk-s0508a12:1521_1": "Kā uppatti?",
  "atk-s0508a12:1521_2": "Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upacinanto ito ekatiṁse",
  "atk-s0508a12:1521_3": "kappe sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ disvā pasannamānaso",
  "atk-s0508a12:1521_4": "chattapaṇṇiphalaṁ adāsi.",
  "atk-s0508a12:1521_5": "So tena puññakammena devamanussesu saṁsaranto imasmiṁ buddhuppāde rājagahe brāhmaṇakule nibbattitvā cūḷakoti",
  "atk-s0508a12:1521_6": "laddhanāmo vayappatto dhanapāladamane satthari laddhappasādo pabbajitvā samaṇadhammaṁ karonto indasālaguhāyaṁ vasati,",
  "atk-s0508a12:1521_7": "so ekadivasaṁ guhādvāre nisinno magadhakkhettaṁ olokesi.",
  "atk-s0508a12:1521_8": "Tasmiṁ khaṇe pāvusakālamegho gambhīramadhuranigghoso satapaṭalasahassapaṭalo añjana sikharasannikāso nabhaṁ pūretvā pavassati,",
  "atk-s0508a12:1521_9": "mayūrasaṅghā ca meghagajjitaṁ sutvā haṭṭhatuṭṭhā kekāsaddaṁ muñcitvā tattha tattha padese naccantā vicaranti.",
  "atk-s0508a12:1521_10": "Therassapi āvāsagabbhe meghavātaphassehi apagatadhammattā passaddhakarajakāye kallataṁ patte utusappāyalābhena cittaṁ ekaggaṁ ahosi,",
  "atk-s0508a12:1521_11": "kammaṭṭhānavīthiṁ otari,",
  "atk-s0508a12:1521_12": "so taṁ ñatvā kālasampadādikittanamukhena attānaṁ bhāvanāya ussāhento –",
  "atk-s0508a12:1522_0": "211.",
  "atk-s0508a12:1523_0": " ‘‘Nadanti morā susikhā supekhuṇā, sunīlagīvā sumukhā sugajjino;",
  "atk-s0508a12:1524_0": "Susaddalā cāpi mahāmahī ayaṁ, subyāpitambu suvalāhakaṁ nabhaṁ.",
  "atk-s0508a12:1525_0": "212.",
  "atk-s0508a12:1526_0": " ‘‘Sukallarūpo sumanassa jhāyataṁ, sunikkamo sādhu subuddhasāsane;",
  "atk-s0508a12:1527_0": "Susukkasukkaṁ nipuṇaṁ sududdasaṁ, phusāhi taṁ uttamamaccutaṁ pada’’nti. –",
  "atk-s0508a12:1528_0": "Dve gāthā abhāsi.",
  "atk-s0508a12:1529_0": "Tattha nadanti morā susikhā supekhuṇā,",
  "atk-s0508a12:1529_1": "sunīlagīvā sumukhā sugajjinoti ete matthake uṭṭhitāhi sundarāhi sikhāhi samannāgatattā susikhā,",
  "atk-s0508a12:1529_2": "nānāvaṇṇehi anekehi sobhanehi bhaddakapiñchehi samannāgatattā supekhuṇā,",
  "atk-s0508a12:1529_3": "rājīvavaṇṇasaṅkāsāya sundarāya nīlavaṇṇāya gīvāya samannāgatattā sunīlagīvā,",
  "atk-s0508a12:1529_4": "sundaramukhatāya sumukhā,",
  "atk-s0508a12:1529_5": "manuññavāditāya sugajjino,",
  "atk-s0508a12:1529_6": "morā sikhaṇḍino chajjasaṁvādī kekāsaddaṁ muñcantā nadanti ravanti.",
  "atk-s0508a12:1529_7": "Susaddalā cāpi mahāmahī ayanti ayañca mahāpathavī susaddalā sundaraharitatiṇā.",
  "atk-s0508a12:1529_8": "Subyāpitambūti abhinavavuṭṭhiyā tahaṁ tahaṁ vissandamānasalilatāya suṭṭhu byāpitajalā vitatajalā.",
  "atk-s0508a12:1529_9": "‘‘Susukkatambū’’tipi pāṭho,",
  "atk-s0508a12:1529_10": "suvisuddhajalāti attho.",
  "atk-s0508a12:1529_11": "Suvalāhakaṁ nabhanti idañca nabhaṁ ākāsaṁ nīluppaladalasannibhehi samantato pūretvā ṭhitehi sundarehi valāhakehi meghehi suvalāhakaṁ.",
  "atk-s0508a12:1530_0": "Sukallarūposumanassa jhāyatanti idāni utusappāyalābhena suṭṭhu kallarūpo kammaniyasabhāvo tvaṁ,",
  "atk-s0508a12:1530_1": "nīvaraṇehi anajjhārūḷhacittatāya sundaramanassa yogāvacarassa yaṁ ārammaṇūpanijjhānavasena lakkhaṇūpanijjhānavasena ca jhāyataṁ.",
  "atk-s0508a12:1530_2": "Sunikkamo…pe…",
  "atk-s0508a12:1530_3": "accutaṁ padanti evaṁ jhāyanto ca sādhu subuddhassa sammāsambuddhassa sāsane sundaranikkamo hutvā suparisuddhasīlatāya susukkaṁ,",
  "atk-s0508a12:1530_4": "visuddhasabhāvatāya sabbassapi saṁkilesassa gocarabhāvānupagamanato sukkaṁ,",
  "atk-s0508a12:1530_5": "nipuṇañāṇagocaratāya nipuṇaṁ,",
  "atk-s0508a12:1530_6": "paramagambhīratāya sududdasaṁ,",
  "atk-s0508a12:1530_7": "paṇītabhāvena seṭṭhabhāvena ca uttamaṁ,",
  "atk-s0508a12:1530_8": "niccasabhāvatāya accutaṁ padaṁ taṁ nibbānaṁ phusāhi attapaccakkhakaraṇena sammāpaṭipattiyā sacchikarohīti.",
  "atk-s0508a12:1531_0": "Evaṁ thero attānaṁ ovadantova utusappāyalābhena samāhitacitto vipassanaṁ ussukkāpetvā arahattaṁ pāpuṇi.",
  "atk-s0508a12:1531_1": "Tena vuttaṁ apadāne (apa.",
  "atk-s0508a12:1531_2": "thera 1.39.37-42) –",
  "atk-s0508a12:1532_0": "‘‘Kaṇikāraṁva jalitaṁ, puṇṇamāyeva candimaṁ;",
  "atk-s0508a12:1533_0": "Jalantaṁ dīparukkhaṁva, addasaṁ lokanāyakaṁ.",
  "atk-s0508a12:1534_0": "‘‘Kadaliphalaṁ paggayha, adāsiṁ satthuno ahaṁ;",
  "atk-s0508a12:1535_0": "Pasannacitto sumano, vanditvāna apakkamiṁ.",
  "atk-s0508a12:1536_0": "‘‘Ekatiṁse ito kappe, yaṁ phalamadadiṁ tadā;",
  "atk-s0508a12:1537_0": "Duggatiṁ nābhijānāmi, phaladānassidaṁ phalaṁ.",
  "atk-s0508a12:1538_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1539_0": "Arahattaṁ pana patvā thero attano paṭipattiṁ paccavekkhitvā pītisomanassajāto ‘‘nadanti morā’’tiādinā tāyeva gāthā paccudāhāsi.",
  "atk-s0508a12:1539_1": "Tenassa idameva aññābyākaraṇaṁ ahosīti.",
  "atk-s0508a12:1540_0": "Cūḷakattheragāthāvaṇṇanā niṭṭhitā.",
  "atk-s0508a12:1541_0": "7. Anūpamattheragāthāvaṇṇanā",
  "atk-s0508a12:1542_0": "Nandamānāgataṁ cittāti āyasmato anūpamattherassa gāthā.",
  "atk-s0508a12:1542_1": "Kā uppatti?",
  "atk-s0508a12:1542_2": "Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ upacinanto ito ekatiṁse",
  "atk-s0508a12:1542_3": "kappe kulagehe nibbattitvā viññutaṁ patto ekadivasaṁ padumaṁ nāma paccekabuddhaṁ piṇḍāya carantaṁ rathiyaṁ",
  "atk-s0508a12:1542_4": "disvā pasannamānaso aṅkolapupphehi pūjesi.",
  "atk-s0508a12:1542_5": "So tena puññakammena devamanussesu saṁsaranto imasmiṁ buddhuppāde kosalaraṭṭhe ibbhakule nibbattitvā",
  "atk-s0508a12:1542_6": "rūpasampattiyā anūpamoti laddhanāmo vayappatto upanissayasampannatāya kāme pahāya pabbajitvā vipassanāya",
  "atk-s0508a12:1542_7": "kammaṁ karonto araññe viharati.",
  "atk-s0508a12:1542_8": "Tassa cittaṁ bahiddhā rūpādiārammaṇesu vidhāvati.",
  "atk-s0508a12:1542_9": "Kammaṭṭhānaṁ parivaṭṭati.",
  "atk-s0508a12:1542_10": "Thero vidhāvantaṁ cittaṁ niggaṇhanto –",
  "atk-s0508a12:1543_0": "213.",
  "atk-s0508a12:1544_0": " ‘‘Nandamānāgataṁ cittaṁ, sūlamāropamānakaṁ;",
  "atk-s0508a12:1545_0": "Tena teneva vajasi, yena sūlaṁ kaliṅgaraṁ.",
  "atk-s0508a12:1546_0": "214.",
  "atk-s0508a12:1547_0": " ‘‘Tāhaṁ cittakaliṁ brūmi, taṁ brūmi cittadubbhakaṁ;",
  "atk-s0508a12:1548_0": "Satthā te dullabho laddho, mānatthe maṁ niyojayī’’ti. –",
  "atk-s0508a12:1549_0": "Imāhi dvīhi gāthāhi ovadi.",
  "atk-s0508a12:1550_0": "Tattha nandamānāgataṁ cittāti nandamāna abhinandamāna citta abhinandamānaṁ āgataṁ uppannaṁ .",
  "atk-s0508a12:1550_1": "Sūlamāropamānakanti dukkhuppattiṭṭhānatāya sūlasadisattā sūlaṁ taṁ taṁ bhavaṁ kammakilesehi ettakaṁ kālaṁ āropiyamānaṁ.",
  "atk-s0508a12:1550_2": "Tena teneva vajasi,",
  "atk-s0508a12:1550_3": "yena sūlaṁ kaliṅgaranti yattha yattha sūlasaṅkhātā bhavā kaliṅgarasaṅkhātā adhikuṭṭanakā kāmaguṇā ca tena teneva,",
  "atk-s0508a12:1550_4": "pāpacitta, vajasi,",
  "atk-s0508a12:1550_5": "taṁ tadeva ṭhānaṁ upagacchasi,",
  "atk-s0508a12:1550_6": "attano anatthaṁ na sallakkhesi.",
  "atk-s0508a12:1551_0": "Tāhaṁ cittakaliṁ brūmīti taṁ tasmā pamattabhāvato cittakaliṁ cittakālakaṇṇiṁ ahaṁ kathayāmi.",
  "atk-s0508a12:1551_1": "Punapi taṁ brūmi kathemi cittadubbhakaṁ cittasaṅkhātassa attano bahūpakārassa santānassa anatthāvahanato cittadubbhiṁ.",
  "atk-s0508a12:1551_2": "‘‘Cittadubbhagā’’tipi paṭhanti.",
  "atk-s0508a12:1551_3": "Cittasaṅkhātaalakkhikaappapuññāti attho.",
  "atk-s0508a12:1551_4": "Kinti brūhīti ce?",
  "atk-s0508a12:1551_5": "Āha ‘‘satthā te dullabho laddho,",
  "atk-s0508a12:1551_6": "mānatthe maṁ niyojayī’’ti.",
  "atk-s0508a12:1551_7": "Kappānaṁ asaṅkhyeyyampi nāma buddhasuñño loko hoti,",
  "atk-s0508a12:1551_8": "satthari uppannepi manussattasaddhāpaṭilābhādayo dullabhā eva,",
  "atk-s0508a12:1551_9": "laddhesu ca tesu satthāpi dullabhoyeva hoti.",
  "atk-s0508a12:1551_10": "Evaṁ dullabho satthā idāni tayā laddho,",
  "atk-s0508a12:1551_11": "tasmiṁ laddhe sampatipi anatthe ahite āyatiñca anatthāvahe dukkhāvahe akusale maṁ mā niyojesīti.",
  "atk-s0508a12:1551_12": "Evaṁ thero attano cittaṁ ovadanto eva vipassanaṁ vaḍḍhetvā arahattaṁ pāpuṇi.",
  "atk-s0508a12:1551_13": "Tena vuttaṁ apadāne (apa.",
  "atk-s0508a12:1551_14": "thera 1.37.16-19) –",
  "atk-s0508a12:1552_0": "‘‘Padumo nāma sambuddho, cittakūṭe vasī tadā;",
  "atk-s0508a12:1553_0": "Disvāna taṁ ahaṁ buddhaṁ, sayambhuṁ aparājitaṁ.",
  "atk-s0508a12:1554_0": "‘‘Aṅkolaṁ pupphitaṁ disvā, ocinitvānahaṁ tadā;",
  "atk-s0508a12:1555_0": "Upagantvāna sambuddhaṁ, pūjayiṁ padumaṁ jinaṁ.",
  "atk-s0508a12:1556_0": "‘‘Ekatiṁse ito kappe, yaṁ pupphamabhipūjayiṁ;",
  "atk-s0508a12:1557_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1558_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1559_0": "Anūpamattheragāthāvaṇṇanā niṭṭhitā.",
  "atk-s0508a12:1560_0": "8. Vajjitattheragāthāvaṇṇanā",
  "atk-s0508a12:1561_0": "Saṁsaraṁdīghamaddhānanti āyasmato vajjitattherassa gāthā.",
  "atk-s0508a12:1561_1": "Kā uppatti?",
  "atk-s0508a12:1561_2": "Ayampi purimabuddhesu katādhikāro tattha tattha bhave puññāni upacinanto ito pañcasaṭṭhime kappe ekasmiṁ",
  "atk-s0508a12:1561_3": "paccantagāme nibbattitvā viññutaṁ patto vanacarako hutvā vicaranto ekadivasaṁ upasantaṁ nāma paccekabuddhaṁ",
  "atk-s0508a12:1561_4": "pabbataguhāyaṁ viharantaṁ addasa.",
  "atk-s0508a12:1561_5": "So tassa upasamaṁ disvā pasannamānaso campakapupphena pūjaṁ akāsi.",
  "atk-s0508a12:1561_6": "So tena puññakammena devamanussesu saṁsaranto imasmiṁ buddhuppāde kosalaraṭṭhe ibbhakule nibbatto jātadivasato paṭṭhāya mātugāmahatthaṁ gato rodati.",
  "atk-s0508a12:1561_7": "Brahmalokato kira cavitvā idhāgato yasmā mātugāmasamphassaṁ na sahati,",
  "atk-s0508a12:1561_8": "tasmā mātugāmasamphassavajjanato vajjitotveva nāmaṁ jātaṁ.",
  "atk-s0508a12:1561_9": "So vayappatto satthu yamakapāṭihāriyaṁ disvā paṭiladdhasaddho pabbajitvā vipassanaṁ paṭṭhapetvā tadaheva chaḷabhiñño ahosi.",
  "atk-s0508a12:1561_10": "Tena vuttaṁ apadāne (apa.",
  "atk-s0508a12:1561_11": "thera 1.37.27-30) –",
  "atk-s0508a12:1562_0": "‘‘Upasanto ca sambuddho, vasatī pabbatantare;",
  "atk-s0508a12:1563_0": "Ekacampakamādāya, upagacchiṁ naruttamaṁ.",
  "atk-s0508a12:1564_0": "‘‘Pasannacitto sumano, paccekamunimuttamaṁ;",
  "atk-s0508a12:1565_0": "Ubho hatthehi paggayha, pūjayiṁ aparājitaṁ.",
  "atk-s0508a12:1566_0": "‘‘Pañcasaṭṭhimhito kappe, yaṁ pupphamabhipūjayiṁ;",
  "atk-s0508a12:1567_0": "Duggatiṁ nābhijānāmi, buddhapūjāyidaṁ phalaṁ.",
  "atk-s0508a12:1568_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1569_0": "Chaḷabhiñño pana hutvā attano pubbenivāsaṁ anussaritvā dhammasaṁvegena –",
  "atk-s0508a12:1570_0": "215.",
  "atk-s0508a12:1571_0": " ‘‘Saṁsaraṁ dīghamaddhānaṁ, gatīsu parivattisaṁ;",
  "atk-s0508a12:1572_0": "Apassaṁ ariyasaccāni, andhabhūto puthujjano.",
  "atk-s0508a12:1573_0": "216.",
  "atk-s0508a12:1574_0": " ‘‘Tassa me appamattassa, saṁsārā vinaḷīkatā;",
  "atk-s0508a12:1575_0": "Sabbā gatī samucchinnā, natthi dāni punabbhavo’’ti. – dve gāthā abhāsi;",
  "atk-s0508a12:1576_0": "Tattha saṁsaranti saṁsaranto,",
  "atk-s0508a12:1576_1": "tasmiṁ tasmiṁ bhave ādānanikkhepavasena aparāparaṁ sandhāvanto.",
  "atk-s0508a12:1576_2": "Dīghamaddhānanti cirakālaṁ anādimati saṁsāre aparimāṇakālaṁ.",
  "atk-s0508a12:1576_3": "Gatīsūti sukatadukkaṭānaṁ kammānaṁ vasena sugatiduggatīsu.",
  "atk-s0508a12:1576_4": "Parivattisanti ghaṭīyantaṁ viya paribbhamanto cavanupapajjanavasena aparāparaṁ parivattiṁ.",
  "atk-s0508a12:1576_5": "Tassa pana parivattanassa kāraṇamāha ‘‘apassaṁ ariyasaccāni,",
  "atk-s0508a12:1576_6": "andhabhūto puthujjano’’ti.",
  "atk-s0508a12:1576_7": "Dukkhādīni cattāri ariyasaccāni ñāṇacakkhunā apassanto appaṭivijjhanto,",
  "atk-s0508a12:1576_8": "tato eva avijjandhatāya andhabhūto puthūnaṁ jananādīhi kāraṇehi puthujjano honto gatīsu parivattisanti yojanā,",
  "atk-s0508a12:1576_9": "tenevāha bhagavā –",
  "atk-s0508a12:1577_0": "‘‘Catunnaṁ ,",
  "atk-s0508a12:1577_1": "bhikkhave,",
  "atk-s0508a12:1577_2": "ariyasaccānaṁ ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva tumhākañcā’’ti (mahāva. 287; dī. ni. 2.155; saṁ. ni. 5.1091; netti. 114).",
  "atk-s0508a12:1578_0": "Tassa mayhaṁ vuttanayena pubbe puthujjanasseva sato idāni satthārā dinnanayena appamattassa appamādapaṭipattiyā",
  "atk-s0508a12:1578_1": "samathavipassanābhāvanaṁ matthakaṁ pāpetvā ṭhitassa.",
  "atk-s0508a12:1578_2": "Saṁsārā vinaḷīkatāti saṁsaranti sattā etehīti ‘‘saṁsārā’’ti laddhanāmā kammakilesā aggamaggena samucchinnattā vigatanaḷā nimmūlā katā.",
  "atk-s0508a12:1578_3": "Sabbā gatī samucchinnāti evaṁ kammakilesavaṭṭānaṁ vinaḷīkatattā nirayādikā sabbāpi gatiyo sammadeva ucchinnā viddhaṁsitā,",
  "atk-s0508a12:1578_4": "tato eva natthi dāni āyatiṁ punabbhavoti idameva ca therassa aññābyākaraṇaṁ ahosīti.",
  "atk-s0508a12:1579_0": "Vajjitattheragāthāvaṇṇanā niṭṭhitā.",
  "atk-s0508a12:1580_0": "9. Sandhitattheragāthāvaṇṇanā",
  "atk-s0508a12:1581_0": "Assatthe haritobhāseti āyasmato sandhitattherassa gāthā.",
  "atk-s0508a12:1581_1": "Kā uppatti?",
  "atk-s0508a12:1581_2": "Ayampi purimabuddhesu katādhikāro tattha tattha bhave puññāni upacinanto ito ekatiṁse kappe sikhissa bhagavato kāle eko gopālako ahosi.",
  "atk-s0508a12:1581_3": "So satthari parinibbute aññataraṁ theraṁ upasaṅkamitvā tassa santike buddhaguṇapaṭisaṁyuttaṁ dhammaṁ",
  "atk-s0508a12:1581_4": "sutvā pasannamānaso ‘‘kuhiṁ bhagavā’’ti pucchitvā parinibbutabhāvaṁ sutvā ‘‘evaṁ mahānubhāvā buddhāpi",
  "atk-s0508a12:1581_5": "nāma aniccatāvasaṁ gacchanti,",
  "atk-s0508a12:1581_6": "aho saṅkhārā addhuvā’’ti aniccasaññaṁ paṭilabhi.",
  "atk-s0508a12:1581_7": "Taṁ thero bodhipūjāya ussāhesi.",
  "atk-s0508a12:1581_8": "So kālena kālaṁ bodhirukkhasamīpaṁ gantvā vipassanaṁ paṭṭhapetvā buddhaguṇe anussaranto bodhiṁ vandati.",
  "atk-s0508a12:1581_9": "So tena puññakammena devamanussesu saṁsaranto imasmiṁ buddhuppāde kosalaraṭṭhe ibbhakule nibbattitvā",
  "atk-s0508a12:1581_10": "sandhitoti laddhanāmo vayappatto aniccatāpaṭisaṁyuttaṁ dhammakathaṁ sutvā saṁvegajāto pabbajitvā vipassanaṁ",
  "atk-s0508a12:1581_11": "paṭṭhapetvā ñāṇassa paripākaṁ gatattā nacirasseva chaḷabhiñño ahosi.",
  "atk-s0508a12:1581_12": "So attano pubbenivāsaṁ anussaranto sikhissa bhagavato kāle bodhivandanaṁ buddhānussatiṁ aniccasaññāpaṭilābhañca",
  "atk-s0508a12:1581_13": "anussaritvā tadupanissayena attano visesādhigamaṁ pakāsento –",
  "atk-s0508a12:1582_0": "217.",
  "atk-s0508a12:1583_0": " ‘‘Assatthe haritobhāse, saṁvirūḷhamhi pādape;",
  "atk-s0508a12:1584_0": "Ekaṁ buddhagataṁ saññaṁ, alabhitthaṁ patissato.",
  "atk-s0508a12:1585_0": "218.",
  "atk-s0508a12:1586_0": " ‘‘Ekatiṁse ito kappe, yaṁ saññamalabhiṁ tadā;",
  "atk-s0508a12:1587_0": "Tassā saññāya vāhasā, patto me āsavakkhayo’’ti. –",
  "atk-s0508a12:1588_0": "Dve gāthā abhāsi.",
  "atk-s0508a12:1589_0": "Tattha assattheti assatthaṭṭhānīye,",
  "atk-s0508a12:1589_1": "yvāyaṁ etarahi amhākaṁ bhagavato bodhirukkho assattho,",
  "atk-s0508a12:1589_2": "etassa ṭhāne tadā sikhissa bhagavato bodhirukkho puṇḍarīko ṭhitoti so assatthaṭṭhānīyatāya ‘‘assatthe’’ti vuttaṁ.",
  "atk-s0508a12:1589_3": "Sattānaṁ assāsajananato vā.",
  "atk-s0508a12:1589_4": "Apare pana ‘‘assattharukkhamūle nisīditvā tadā buddhānussatiyā bhāvitattā thero ‘assatthe’ti avocā’’ti vadanti.",
  "atk-s0508a12:1589_5": "Haritobhāseti haritehi sāramaṇivaṇṇehi obhāsamāne.",
  "atk-s0508a12:1589_6": "Saṁvirūḷhamhīti suṭṭhu virūḷhe suppatiṭṭhite,",
  "atk-s0508a12:1589_7": "sughananicitapattapalāsapallavehi virūḷhasañchanneti ca vadanti.",
  "atk-s0508a12:1589_8": "Pādapeti rukkhe.",
  "atk-s0508a12:1589_9": "Ekaṁ buddhagataṁ saññaṁ,",
  "atk-s0508a12:1589_10": "alabhitthaṁ patissatoti buddhārammaṇaṁ ārammaṇassa ekajātiyattā ekaṁ ‘‘itipi so bhagavā’’tiādinayappavattaṁ",
  "atk-s0508a12:1589_11": "buddhānussatisahagataṁ saññaṁ buddhaguṇānaṁ patipatisaraṇato patissato hutvā alabhiṁ.",
  "atk-s0508a12:1590_0": "Kadā pana sā saññā laddhā,",
  "atk-s0508a12:1590_1": "kīvatāya siddhāti āha ‘‘ekatiṁse ito kappe’’tiādi.",
  "atk-s0508a12:1590_2": "Ito bhaddakappato uddhaṁ ārohanavasena ekatiṁse kappe.",
  "atk-s0508a12:1590_3": "Yaṁ saññanti yaṁ buddhānussatisahagataṁ saññaṁ,",
  "atk-s0508a12:1590_4": "yaṁ vā buddhānaṁ aniccataṁ disvā tadanusārena sabbāsaṅkhāresu tadā aniccasaññaṁ alabhiṁ.",
  "atk-s0508a12:1590_5": "Tassā saññāya vāhasāti tassā yathāvuttāya saññāya kāraṇabhāvena taṁ upanissayaṁ katvā.",
  "atk-s0508a12:1590_6": "Patto me āsavakkhayoti idāni mayā āsavānaṁ khayo nirodho adhigatoti imāyeva ca imassa therassa apadānagāthāpi.",
  "atk-s0508a12:1590_7": "Yathāha (apa.",
  "atk-s0508a12:1590_8": "thera 1.22.27-30) –",
  "atk-s0508a12:1591_0": "‘‘Assatthe haritobhāse…pe… patto me āsavakkhayo.",
  "atk-s0508a12:1592_0": "‘‘Ito terasakappamhi, dhaniṭṭho nāma khattiyo;",
  "atk-s0508a12:1593_0": "Sattaratanasampanno, cakkavattī mahabbalo.",
  "atk-s0508a12:1594_0": "‘‘Kilesā jhāpitā mayhaṁ…pe… kataṁ buddhassa sāsana’’nti.",
  "atk-s0508a12:1595_0": "Sandhitattheragāthāvaṇṇanā niṭṭhitā.",
  "atk-s0508a12:1596_0": "Pañcamavaggavaṇṇanā niṭṭhitā.",
  "atk-s0508a12:1597_0": "Niṭṭhitā ca dukanipātavaṇṇanā."
}