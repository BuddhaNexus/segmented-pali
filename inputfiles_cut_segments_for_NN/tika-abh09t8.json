{
  "tika-abh09t8:0_0": "2. Vibhaṅgamātikā",
  "tika-abh09t8:1_0": "Idāni dhammasaṅgaṇīmātikānantaraṁ vibhaṅgamātikāya atthavaṇṇanā anuppattā. Tassā pana –",
  "tika-abh09t8:2_0": "Atthato dhammabhedena, vibhaṅganayadassanā;",
  "tika-abh09t8:3_0": "Pāḷimuttanayā cāpi, hoti saṁvaṇṇanānayo.",
  "tika-abh09t8:4_0": "Sā panesā aṭṭhārasannaṁ vibhaṅgānaṁ ādimhi ṭhapitā aṭṭhārasavidhā hoti –",
  "tika-abh09t8:4_1": "khandhavibhaṅgamātikā-āyatana-dhātu-sacca-indriya-paccayākāra-satipaṭṭhāna-sammappadhāna-iddhipādabojjhaṅga-maggaṅgajhāna-appamaññā-sikkhāpada-paṭisambhidā-ñāṇa-khuddakavatthu-dhammahadayavibhaṅgamāti",
  "tika-abh09t8:5_0": "Khandhavibhaṅgamātikatthavaṇṇanā",
  "tika-abh09t8:6_0": "Tattha ādibhūtāya khandhavibhaṅgamātikāya atthato tāva –",
  "tika-abh09t8:6_1": "pañcakkhandhāti ettha pañcāti gaṇanaparicchedo,",
  "tika-abh09t8:6_2": "tena na tato heṭṭhā,",
  "tika-abh09t8:6_3": "na uddhanti dasseti.",
  "tika-abh09t8:6_4": "Khandhāti paricchinnadhammanidassanaṁ.",
  "tika-abh09t8:6_5": "Tatrāyaṁ khandha-saddo sambahulesu ṭhānesu nipatati rāsimhi guṇe paṇṇattiyaṁ ruḷhiyanti.",
  "tika-abh09t8:6_6": "Tattha ‘‘mahāudakakkhandho’’tiādīsu (saṁ. ni. 5.1037; a. ni. 4.51; 5.45;",
  "tika-abh09t8:6_7": "6.37) hi rāsito khandho nāma.",
  "tika-abh09t8:6_8": "‘‘Sīlakkhandho samādhikkhandho’’tiādīsu (dī. ni.",
  "tika-abh09t8:6_9": "3.355) guṇato.",
  "tika-abh09t8:6_10": "‘‘Addasā kho bhagavā mahantaṁ dārukkhandha’’ntiādīsu (saṁ. ni.",
  "tika-abh09t8:6_11": "4.241) paṇṇattito.",
  "tika-abh09t8:6_12": "‘‘Viññāṇaṁ viññāṇakkhandho’’tiādīsu (dha. sa.",
  "tika-abh09t8:6_13": "63) ekampi cittaṁ ruḷhito khandho nāma,",
  "tika-abh09t8:6_14": "svāyamidha rāsito adhippeto.",
  "tika-abh09t8:6_15": "Rāsaṭṭho hi khandha-saddo,",
  "tika-abh09t8:6_16": "koṭṭhāsaṭṭhotipi vattuṁ vaṭṭati.",
  "tika-abh09t8:6_17": "Lokasmiṁ hi iṇaṁ gahetvā codiyamānā ‘‘dvīhi khandhehi dassāma ,",
  "tika-abh09t8:6_18": "tīhi khandhehi dassāmā’’ti vadanti,",
  "tika-abh09t8:6_19": "tasmā khandhoti koṭṭhāsoti vuttaṁ hoti.",
  "tika-abh09t8:6_20": "Rūpakkhandhoti ettha ruppatīti rūpaṁ,",
  "tika-abh09t8:6_21": "sītuṇhādīhi pasiddhākārena ruppati ghaṭṭīyati,",
  "tika-abh09t8:6_22": "pīḷiyatīti attho.",
  "tika-abh09t8:6_23": "Vuttaṁ hetaṁ bhagavatā –",
  "tika-abh09t8:7_0": "‘‘Ruppatīti kho,",
  "tika-abh09t8:7_1": "bhikkhave,",
  "tika-abh09t8:7_2": "tasmā rūpanti vuccati.",
  "tika-abh09t8:7_3": "Kena ruppati?",
  "tika-abh09t8:7_4": "Sītenapi ruppati,",
  "tika-abh09t8:7_5": "uṇhenapi ruppati,",
  "tika-abh09t8:7_6": "jighacchāyapi ruppati,",
  "tika-abh09t8:7_7": "pipāsāyapi ruppatī’’tiādi (saṁ. ni. 3.79).",
  "tika-abh09t8:8_0": "Rūpañca taṁ khandho cāti rūpakkhandho,",
  "tika-abh09t8:8_1": "rūparāsi rūpakoṭṭhāsoti attho.",
  "tika-abh09t8:8_2": "Vedanākkhandhādīsupi eseva nayoti ayaṁ tāvettha atthato saṁvaṇṇanānayo.",
  "tika-abh09t8:9_0": "Dhammabhedato panettha heṭṭhā kusalattike vibhattā atītādibhedabhinnā sabbe rūpadhammā rūpakkhandho nāma.",
  "tika-abh09t8:9_1": "Tathā catubhūmakā vedanāsaññāyo vedanākkhandho nāma,",
  "tika-abh09t8:9_2": "saññākkhandho nāma.",
  "tika-abh09t8:9_3": "Vedanāsaññā pana ṭhapetvā sesā phassādayo paññāsa cetasikā saṅkhārakkhandho nāma.",
  "tika-abh09t8:9_4": "Pañcasu khandhesu nibbānameva asaṅgahitaṁ,",
  "tika-abh09t8:9_5": "upādānakkhandhesu pana sabbe lokuttaradhammā.",
  "tika-abh09t8:9_6": "Ayameva hi khandhehi upādānakkhandhānaṁ viseso.",
  "tika-abh09t8:9_7": "Khandhā avisesato vuttā,",
  "tika-abh09t8:9_8": "upādānakkhandhā sāsavopādāniyabhāvena visesetvā.",
  "tika-abh09t8:9_9": "Idha pana avisesena vuttattā nibbānaṁ ṭhapetvā avasesā sabbe dhammā saṅgahaṁ gacchantīti ayaṁ dhammabhedato saṁvaṇṇanānayo.",
  "tika-abh09t8:10_0": "Vibhaṅganayadassanāti vibhaṅgapāḷiyā āgataatthanayadassanato.",
  "tika-abh09t8:10_1": "Vibhaṅgapāḷiyaṁ hi suttantabhājanīyaṁ abhidhammabhājanīyaṁ pañhāpucchakanti tīhi nayehi khandhavibhaṅgo vibhatto.",
  "tika-abh09t8:10_2": "Tathā āyatanavibhaṅgādayo.",
  "tika-abh09t8:10_3": "Kevalaṁ hi indriyavibhaṅge,",
  "tika-abh09t8:10_4": "sikkhāpadavibhaṅge ca suttantabhājanīyaṁ natthi.",
  "tika-abh09t8:10_5": "Paccayākāravibhaṅge pañhāpucchakaṁ natthi.",
  "tika-abh09t8:10_6": "Ñāṇavibhaṅgādīsu pana tīsu tayopi nayā na santi.",
  "tika-abh09t8:10_7": "Tesu hi ñāṇavibhaṅgo ekavidhato paṭṭhāya yāva dasavidhā vibhatto,",
  "tika-abh09t8:10_8": "khuddakavatthuvibhaṅgo ekavidhato paṭṭhāya yāva dvāsaṭṭhipabhedā vibhatto,",
  "tika-abh09t8:10_9": "dhammahadayavibhaṅgo pana sabbasaṅgahādīhi dasahi vārehi vibhatto,",
  "tika-abh09t8:10_10": "tasmā tesaṁ tesaṁ nayānaṁ mukhamattadassanavasena tattha tattha saṁvaṇṇanā bhavissanti.",
  "tika-abh09t8:10_11": "Tatridaṁ khandhavibhaṅge tiṇṇaṁ nayānaṁ mukhamattadassanaṁ.",
  "tika-abh09t8:10_12": "Seyyathidaṁ –",
  "tika-abh09t8:10_13": "suttantabhājanīye tāva rūpakkhandho –",
  "tika-abh09t8:11_0": "‘‘Tattha katamo rūpakkhandho?",
  "tika-abh09t8:11_1": "Yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "tika-abh09t8:11_2": "tadekajjhaṁ abhisaññūhitvā abhisaṅkhipitvā ayaṁ vuccati rūpakkhandho’’ti (vibha. 2) –",
  "tika-abh09t8:12_0": "Evaṁ uddisitvā vitthārato vibhatto,",
  "tika-abh09t8:12_1": "tathā vedanākkhandhādayopi.",
  "tika-abh09t8:12_2": "Tattha niyakajjhattaṁ nāma ajjhattarūpaṁ ajjhattaṁ nāma,",
  "tika-abh09t8:12_3": "tato aññaṁ parapuggalagataṁ,",
  "tika-abh09t8:12_4": "aviññāṇañca bahiddhā nāma,",
  "tika-abh09t8:12_5": "tathā vedanādayopi.",
  "tika-abh09t8:12_6": "Pasādavisayarūpaṁ pana oḷārikaṁ nāma,",
  "tika-abh09t8:12_7": "sesaṁ sukhumaṁ nāma.",
  "tika-abh09t8:12_8": "Aniṭṭharūpaṁ hīnaṁ nāma,",
  "tika-abh09t8:12_9": "iṭṭharūpaṁ paṇītaṁ nāma.",
  "tika-abh09t8:13_0": "Nanu iṭṭhāniṭṭhaṁ nāma pāṭekkaṁ paṭivibhattaṁ nāma natthi,",
  "tika-abh09t8:13_1": "ekaṁ ekaccassa iṭṭhaṁ hoti manāpaṁ,",
  "tika-abh09t8:13_2": "tadeva aññassa ca aniṭṭhaṁ hoti.",
  "tika-abh09t8:13_3": "Vatthādīni hi sūkarādīnaṁ nappiyāni honti,",
  "tika-abh09t8:13_4": "na manussādīnaṁ,",
  "tika-abh09t8:13_5": "tesañca vatthābharaṇādīni piyāni,",
  "tika-abh09t8:13_6": "na sūkarādīnanti,",
  "tika-abh09t8:13_7": "tasmā rucivaseneva iṭṭhāniṭṭhatā gahetabbā? Na,",
  "tika-abh09t8:13_8": "iṭṭhāniṭṭhānaṁ pāṭekkaṁ vibhattattā.",
  "tika-abh09t8:13_9": "Kusalakammajaṁ hi kusalavipākavisayova iṭṭhaṁ nāma,",
  "tika-abh09t8:13_10": "akusalakammajaṁ akusalavipākavisayova aniṭṭhaṁ nāma,",
  "tika-abh09t8:13_11": "saññāvipallāsena pana koci iṭṭhameva buddharūpādiṁ javanakkhaṇe aniṭṭhato manasi karoti,",
  "tika-abh09t8:13_12": "aniṭṭhañca nirayaggisatthavisādiṁ iṭṭhato manasi karoti.",
  "tika-abh09t8:13_13": "Javanehi eva vipallāsabhāvo,",
  "tika-abh09t8:13_14": "na vipākehīti vipākavasena iṭṭhāniṭṭhaṁ niyataṁ veditabbaṁ.",
  "tika-abh09t8:14_0": "Sammohavinodaniyā pana vibhaṅgaṭṭhakathāya –",
  "tika-abh09t8:15_0": "‘‘Sukhasamphassaṁ hi gūthakalalaṁ cakkhudvāraghānadvāresu aniṭṭhaṁ,",
  "tika-abh09t8:15_1": "kāyadvāre iṭṭhaṁ hoti.",
  "tika-abh09t8:15_2": "Cakkavattino maṇiratanena pothiyamānassa,",
  "tika-abh09t8:15_3": "suvaṇṇasūle uttāsiyamānassa ca maṇiratanasuvaṇṇasūlāni cakkhudvāre iṭṭhāni honti,",
  "tika-abh09t8:15_4": "kāyadvāre aniṭṭhānī’’ti (vibha. aṭṭha. 6) –",
  "tika-abh09t8:16_0": "Evaṁ dvāravasena ekasseva vatthuno iṭṭhatā,",
  "tika-abh09t8:16_1": "aniṭṭhatā ca vuttā.",
  "tika-abh09t8:16_2": "Sā ca ekakkhaṇe na yuttā ekakalāpagatabhūtopādāyarūpānaṁ ekasāmaggiyamuppattito.",
  "tika-abh09t8:16_3": "Na hi bhūtesu akusalavasena aniṭṭhesu uppajjantesu tadupādāyarūpādikusalena iṭṭhāni uppajjanti,",
  "tika-abh09t8:16_4": "bhinnakkhaṇe pana iṭṭhāni maṇiratanādīni tehi pothiyamānassa akusalapaccayena utunā aniṭṭhāni vipariṇamanti,",
  "tika-abh09t8:16_5": "kusalapaccayena aniṭṭhāni gūthakalalādīni iṭṭhānīti,",
  "tika-abh09t8:16_6": "ayaṁ no attanomati.",
  "tika-abh09t8:16_7": "Evaṁ vibhattesu ca iṭṭhāniṭṭhesu taṁ taṁ rūpaṁ upādāyupādāya hīnaṁ,",
  "tika-abh09t8:16_8": "paṇītañca daṭṭhabbaṁ.",
  "tika-abh09t8:16_9": "Sukhumaṁ pana rūpaṁ dūrerūpaṁ nāma,",
  "tika-abh09t8:16_10": "oḷārikaṁ santikerūpaṁ nāma.",
  "tika-abh09t8:16_11": "Taṁ taṁ vā pana rūpaṁ upādāyupādāya rūpaṁ dūre santike daṭṭhabbaṁ.",
  "tika-abh09t8:16_12": "Sesaṁ vuttanayameva.",
  "tika-abh09t8:17_0": "Vedanādīsu pana akusalā vedanā oḷārikā,",
  "tika-abh09t8:17_1": "itarā sukhumā.",
  "tika-abh09t8:17_2": "Kusalākusalā oḷārikā,",
  "tika-abh09t8:17_3": "abyākatā sukhumā.",
  "tika-abh09t8:17_4": "Dukkhā vedanā oḷārikā,",
  "tika-abh09t8:17_5": "itarā sukhumā.",
  "tika-abh09t8:17_6": "Sukhadukkhā vā oḷārikā,",
  "tika-abh09t8:17_7": "itarā sukhumā.",
  "tika-abh09t8:17_8": "Asamāpannassa vā vedanā oḷārikā,",
  "tika-abh09t8:17_9": "samāpannassa sukhumā.",
  "tika-abh09t8:17_10": "Sāsavā oḷārikā ,",
  "tika-abh09t8:17_11": "anāsavā sukhumā.",
  "tika-abh09t8:17_12": "Taṁ taṁ vā pana vedanaṁ upādāyupādāya oḷārikasukhumatā daṭṭhabbā.",
  "tika-abh09t8:17_13": "Akusalā vedanā kusalābyākatāhi dūre,",
  "tika-abh09t8:17_14": "tā ca tāya dūreti evaṁ jātisabhāvapuggalabhūmibhedato vuttanayena dūrevedanā daṭṭhabbā,",
  "tika-abh09t8:17_15": "kusalā vedanā kusalāya santiketi evaṁ jātiādisāmaññato santikevedanā daṭṭhabbā.",
  "tika-abh09t8:17_16": "Taṁ taṁ vā pana vedanaṁ upādāyupādāya vedanā dūresantike daṭṭhabbā.",
  "tika-abh09t8:17_17": "Evaṁ saññākkhandhādīsupi yathānurūpaṁ oḷārikasukhumatādayo veditabbāti.",
  "tika-abh09t8:17_18": "Ayamettha saṅkhepo,",
  "tika-abh09t8:17_19": "vitthāro pana vibhaṅgapāḷiaṭṭhakathāsu (vibha. 8 ādayo; vibha. aṭṭha.",
  "tika-abh09t8:17_20": "8 ādayo) gahetabboti ayaṁ suttantabhājanīyanayo.",
  "tika-abh09t8:18_0": "Abhidhammabhājanīyanaye rūpakkhandhassa tāva ekavidhādito yāva ekādasavidhā rūpakaṇḍe vuttanayena veditabbā.",
  "tika-abh09t8:18_1": "Vedanākkhandho pana ekavidho phassasampayutto,",
  "tika-abh09t8:18_2": "duvidho sahetukadukavasena,",
  "tika-abh09t8:18_3": "tividho kusalattikavasena,",
  "tika-abh09t8:18_4": "catubbidho catubhūmakavasena,",
  "tika-abh09t8:18_5": "pañcavidho sabhāvabhedena,",
  "tika-abh09t8:18_6": "chabbidho chadvārikavasena,",
  "tika-abh09t8:18_7": "sattavidho sattaviññāṇasampayogavasena,",
  "tika-abh09t8:18_8": "aṭṭhavidho tesu kāyaviññāṇasampayuttaṁ sukhadukkhavasena dvidhā bhinditvā,",
  "tika-abh09t8:18_9": "navavidho tesu manoviññāṇasampayuttaṁ kusalattikavasena tidhā bhinditvā,",
  "tika-abh09t8:18_10": "dasavidho tesu kāyaviññāṇasampayuttaṁ duvidhā,",
  "tika-abh09t8:18_11": "manoviññāṇasampayuttañca tidhā bhinditvāti evaṁ sahetukadukamūlaṁ paṭhamavāraṁ vatvā puna kusalattikaṭṭhāne",
  "tika-abh09t8:18_12": "vedanāttikapītittikasanidassanattikavajjite sabbattike yojetvā yāva dasavidhā,",
  "tika-abh09t8:18_13": "aparepi aṭṭhārasa vārā vuttā.",
  "tika-abh09t8:18_14": "Yathā cettha sahetukadukamūlikā sabbattikayojanā,",
  "tika-abh09t8:18_15": "evaṁ hetusampayuttadukādīsu anurūpadukamūlikāpi saraṇadukapariyosānā paccekaṁ sabbattikayojanāpi veditabbāti ayaṁ dukamūlako yojanānayo.",
  "tika-abh09t8:18_16": "Yathā ca ekekadukena sabbattikayojanāvasena dukamūlako nayo vutto,",
  "tika-abh09t8:18_17": "evaṁ ekekattikena yathānurūpaṁ sabbadukayojanāvasena tikamūlako,",
  "tika-abh09t8:18_18": "tadubhayamissakavasena ubhatovaḍḍhanako ca nayo veditabbo.",
  "tika-abh09t8:18_19": "Yathā cettha vedanākkhandhe,",
  "tika-abh09t8:18_20": "evaṁ saññākkhandhādīsupi yathārahaṁ dukamūlakādinayā veditabbāti ayaṁ abhidhammabhājanīyanayo.",
  "tika-abh09t8:19_0": "Pañhāpucchakanaye pana pañcannaṁ khandhānaṁ kati kusalā,",
  "tika-abh09t8:19_1": "kati akusalā,",
  "tika-abh09t8:19_2": "kati abyākatā,",
  "tika-abh09t8:19_3": "kati sukhāya vedanāya sampayuttā…pe…",
  "tika-abh09t8:19_4": "kati saraṇā,",
  "tika-abh09t8:19_5": "kati araṇāti?",
  "tika-abh09t8:19_6": "Rūpakkhandho abyākato,",
  "tika-abh09t8:19_7": "cattāro khandhā siyā kusalā,",
  "tika-abh09t8:19_8": "siyā akusalā,",
  "tika-abh09t8:19_9": "siyā abyākatā, rūpaṁ,",
  "tika-abh09t8:19_10": "vedanā ca vedanāttike na vattabbā,",
  "tika-abh09t8:19_11": "sesā tidhāpi honti,",
  "tika-abh09t8:19_12": "rūpaṁ nevavipākanavipākadhammadhammaṁ,",
  "tika-abh09t8:19_13": "siyā upādinnupādāniyaṁ,",
  "tika-abh09t8:19_14": "siyā anupādinnupādāniyaṁ,",
  "tika-abh09t8:19_15": "asaṁkiliṭṭhasaṁkilesikaṁ,",
  "tika-abh09t8:19_16": "sesā cattāro khandhā tīhi tikehi tidhāpi honti.",
  "tika-abh09t8:19_17": "Rūpaṁ avitakkaavicāraṁ,",
  "tika-abh09t8:19_18": "tayo khandhā tidhāpi honti,",
  "tika-abh09t8:19_19": "saṅkhārakkhandho tidhā ca na vattabbo ca.",
  "tika-abh09t8:19_20": "Rūpaṁ na vattabbaṁ,",
  "tika-abh09t8:19_21": "vedanā siyā pītisahagatā,",
  "tika-abh09t8:19_22": "na vattabbā,",
  "tika-abh09t8:19_23": "tayo tidhā ca na vattabbā ca.",
  "tika-abh09t8:19_24": "Rūpaṁ nevadassanenanabhāvanāyapahātabbaṁ,",
  "tika-abh09t8:19_25": "nadassanenanabhāvanāyapahātabbahetukaṁ,",
  "tika-abh09t8:19_26": "nevācayagāminaapacayagāmi,",
  "tika-abh09t8:19_27": "nevasekhaṁnāsekhaṁ, parittaṁ,",
  "tika-abh09t8:19_28": "sesā tidhāpi honti.",
  "tika-abh09t8:19_29": "Parittārammaṇattike rūpaṁ anārammaṇaṁ,",
  "tika-abh09t8:19_30": "sesā tidhā ca na vattabbā ca.",
  "tika-abh09t8:19_31": "Rūpaṁ majjhimaṁ, aniyataṁ,",
  "tika-abh09t8:19_32": "sesā tidhāpi.",
  "tika-abh09t8:19_33": "Maggārammaṇattike ca rūpaṁ anārammaṇaṁ,",
  "tika-abh09t8:19_34": "sesā tidhāpi vā na vattabbā.",
  "tika-abh09t8:19_35": "Uppannātītattikesu pañcapi tidhā honti.",
  "tika-abh09t8:19_36": "Atītārammaṇattike rūpaṁ anārammaṇaṁ,",
  "tika-abh09t8:19_37": "sesā tidhā ca na vattabbā ca.",
  "tika-abh09t8:19_38": "Ajjhattattike pañcapi tidhā honti.",
  "tika-abh09t8:19_39": "Ajjhattārammaṇattike rūpaṁ anārammaṇaṁ,",
  "tika-abh09t8:19_40": "sesā tidhāpi na vattabbā ca.",
  "tika-abh09t8:19_41": "Cattāro khandhā anidassanaappaṭighā,",
  "tika-abh09t8:19_42": "rūpakkhandho tidhāpi hoti.",
  "tika-abh09t8:20_0": "Cattāro khandhā nahetū,",
  "tika-abh09t8:20_1": "saṅkhārakkhandho siyā hetu,",
  "tika-abh09t8:20_2": "siyā na hetu.",
  "tika-abh09t8:20_3": "Rūpaṁ ahetukaṁ,",
  "tika-abh09t8:20_4": "hetuvippayuttaṁ,",
  "tika-abh09t8:20_5": "sesā dvidhāpi.",
  "tika-abh09t8:20_6": "Tayo khandhā siyā sahetukā ceva na ca hetū,",
  "tika-abh09t8:20_7": "siyā na vattabbā ca,",
  "tika-abh09t8:20_8": "saṅkhārakkhandho dvidhā ca na vattabbo ca,",
  "tika-abh09t8:20_9": "rūpaṁ na vattabbameva.",
  "tika-abh09t8:20_10": "Tathā anantaradukepi.",
  "tika-abh09t8:20_11": "Rūpaṁ nahetuahetukaṁ,",
  "tika-abh09t8:20_12": "tayo dvidhāpi,",
  "tika-abh09t8:20_13": "saṅkhārakkhandho dvidhā ca na vattabbo ca.",
  "tika-abh09t8:20_14": "Pañcapi sappaccayā, saṅkhatā,",
  "tika-abh09t8:20_15": "cattāro anidassanā,",
  "tika-abh09t8:20_16": "appaṭighā,",
  "tika-abh09t8:20_17": "rūpaṁ dvidhāpi.",
  "tika-abh09t8:20_18": "Rūpaṁ rūpī,",
  "tika-abh09t8:20_19": "sesā arūpino.",
  "tika-abh09t8:20_20": "Rūpaṁ lokiyaṁ,",
  "tika-abh09t8:20_21": "sesā dvidhāpi.",
  "tika-abh09t8:20_22": "Pañcapi kenaci viññeyyā,",
  "tika-abh09t8:20_23": "na ca kenaci viññeyyā ca.",
  "tika-abh09t8:20_24": "Cattāro no āsavā,",
  "tika-abh09t8:20_25": "saṅkhārā dvidhāpi,",
  "tika-abh09t8:20_26": "na vattabbā ca.",
  "tika-abh09t8:20_27": "Rūpaṁ sāsavo,",
  "tika-abh09t8:20_28": "āsavavippayutto ,",
  "tika-abh09t8:20_29": "sesā dvidhāpi.",
  "tika-abh09t8:20_30": "Rūpaṁ sāsavā ceva no ca āsavā,",
  "tika-abh09t8:20_31": "tayo tathā ca na vattabbā ca.",
  "tika-abh09t8:20_32": "Saṅkhāro dvidhā ca na vattabbo ca.",
  "tika-abh09t8:20_33": "Rūpaṁ na vattabbameva,",
  "tika-abh09t8:20_34": "tayo siyā āsavasampayuttā ceva no ca āsavā,",
  "tika-abh09t8:20_35": "siyā na vattabbā,",
  "tika-abh09t8:20_36": "saṅkhāro dvidhā ca na vattabbo ca.",
  "tika-abh09t8:20_37": "Rūpaṁ āsavavippayuttaṁ sāsavañca,",
  "tika-abh09t8:20_38": "sesā dvidhā ca na vattabbā ca.",
  "tika-abh09t8:20_39": "Iminā nayena saṁyojanagocchakādīsupi yojanā veditabbā.",
  "tika-abh09t8:20_40": "Kevalaṁ hi parāmāsasampayuttaduke rūpaṁ parāmāsavippayuttaṁ,",
  "tika-abh09t8:20_41": "tayo dvidhāpi,",
  "tika-abh09t8:20_42": "saṅkhāro dvidhāpi,",
  "tika-abh09t8:20_43": "diṭṭhivasena na vattabbo ca.",
  "tika-abh09t8:20_44": "Tatiye ettakameva viseso.",
  "tika-abh09t8:20_45": "Rūpaṁ anārammaṇaṁ,",
  "tika-abh09t8:20_46": "sesā sārammaṇā.",
  "tika-abh09t8:20_47": "Viññāṇaṁ cittaṁ,",
  "tika-abh09t8:20_48": "sesā no cittā.",
  "tika-abh09t8:20_49": "Tayo cetasikā,",
  "tika-abh09t8:20_50": "dve acetasikā.",
  "tika-abh09t8:20_51": "Tayo cittasampayuttā,",
  "tika-abh09t8:20_52": "rūpaṁ cittavippayuttaṁ.",
  "tika-abh09t8:20_53": "Viññāṇaṁ na vattabbaṁ.",
  "tika-abh09t8:20_54": "Tathā cittasaṁsaṭṭhadukepi.",
  "tika-abh09t8:20_55": "Tayo cittasamuṭṭhānā,",
  "tika-abh09t8:20_56": "viññāṇaṁ no cittasamuṭṭhānaṁ.",
  "tika-abh09t8:20_57": "Rūpaṁ dvidhāpi.",
  "tika-abh09t8:20_58": "Tathā anantaradukadvayepi.",
  "tika-abh09t8:20_59": "Tayo cittasaṁsaṭṭhasamuṭṭhānā,",
  "tika-abh09t8:20_60": "dve no cittasaṁsaṭṭhasamuṭṭhānā.",
  "tika-abh09t8:20_61": "Tathā anantaradukadvayepi.",
  "tika-abh09t8:20_62": "Viññāṇaṁ ajjhattikaṁ,",
  "tika-abh09t8:20_63": "tayo bāhirā,",
  "tika-abh09t8:20_64": "rūpaṁ dvidhāpi.",
  "tika-abh09t8:20_65": "Cattāro no upādā.",
  "tika-abh09t8:20_66": "Rūpaṁ dvidhāpi.",
  "tika-abh09t8:20_67": "Pañcapi siyā upādinnā,",
  "tika-abh09t8:20_68": "siyā anupādinnā,",
  "tika-abh09t8:20_69": "no upādānā.",
  "tika-abh09t8:21_0": "Kilesagocchako vuttanayova.",
  "tika-abh09t8:21_1": "Rūpaṁ nevadassanenanabhāvanāya pahātabbaṁ,",
  "tika-abh09t8:21_2": "sesā dvidhāpi.",
  "tika-abh09t8:21_3": "Evaṁ yāvapītidukā yojanā veditabbā.",
  "tika-abh09t8:22_0": "Rūpaṁ na vedanā, na sukhā,",
  "tika-abh09t8:22_1": "na sukhasahagatā,",
  "tika-abh09t8:22_2": "sesā dvidhāpi.",
  "tika-abh09t8:22_3": "Tathā anantaradukepi.",
  "tika-abh09t8:22_4": "Rūpaṁ kāmāvacaraṁ,",
  "tika-abh09t8:22_5": "sesā dvidhāpi.",
  "tika-abh09t8:22_6": "Evaṁ yāva saraṇadukā yojanā veditabbā.",
  "tika-abh09t8:22_7": "Ayaṁ pañhāpucchakanayo.",
  "tika-abh09t8:23_0": "Ime pana nayā vitthārato pāḷiaṭṭhakathāhi ñātabbā.",
  "tika-abh09t8:23_1": "Atthavinicchayo ca nesaṁ dhammasaṅgaṇīmātikatthasaṁvaṇṇanāya vuttānusārena ñātabbo.",
  "tika-abh09t8:23_2": "Ito paraṁ atirekaṁ avatvā apubbameva vaṇṇayissāmāti ayaṁ vibhaṅganayadassanato saṁvaṇṇanānayo.",
  "tika-abh09t8:24_0": "Idāni panettha –",
  "tika-abh09t8:25_0": "Kamatonūnādhikato, daṭṭhabbasamabhedato;",
  "tika-abh09t8:26_0": "Pāḷimuttanayo ñeyyo, khandhakosallamicchatā.",
  "tika-abh09t8:27_0": "Tattha kamatoti ettha uppattikkamo pahānakkamo paṭipattikkamo bhūmikkamo desanākkamoti bahuvidhesu kamesu khandhānaṁ desanākkamova yujjati, na itare,",
  "tika-abh09t8:27_1": "asambhavā.",
  "tika-abh09t8:27_2": "Abhedena hi pañcasu khandhesu attaggāhapatitaṁ veneyyajanaṁ samūhaghanavinibbhogadassanena attaggāhato",
  "tika-abh09t8:27_3": "mocetukāmo bhagavā hitakāmo tassa tassa janassa sukhaggahaṇatthaṁ cakkhuādīnaṁ visayabhūtaṁ oḷārikaṁ",
  "tika-abh09t8:27_4": "paṭhamaṁ rūpakkhandhaṁ desesi,",
  "tika-abh09t8:27_5": "tato iṭṭhāniṭṭhavisayasaṁvedakaṁ oḷārikaṁ vedanaṁ,",
  "tika-abh09t8:27_6": "yaṁ vedeti,",
  "tika-abh09t8:27_7": "taṁ sañjānātīti evaṁ vedanāvisayassa ākāraggāhikaṁ saññaṁ,",
  "tika-abh09t8:27_8": "saññāvasenābhisaṅkhārake saṅkhāre,",
  "tika-abh09t8:27_9": "tesaṁ vedanādīnaṁ nissayādhipatibhūtaṁ viññāṇanti ayaṁ tāvettha kamo.",
  "tika-abh09t8:28_0": "Anūnādhikatoti kasmā pana bhagavatā pañceva khandhā vuttā anūnā anadhikāti?",
  "tika-abh09t8:28_1": "Sabbasaṅkhatasabhāgekasaṅgahato,",
  "tika-abh09t8:28_2": "attattaniyaggāhavatthussa etapparamato,",
  "tika-abh09t8:28_3": "aññesañca tadavarodhato.",
  "tika-abh09t8:28_4": "Anekappabhedesu hi saṅkhatadhammesu sabhāgavasena saṅgayhamānesu rūpaṁ rūpasabhāgekasaṅgahavasena eko khandho hoti,",
  "tika-abh09t8:28_5": "vedanā vedanāsabhāgekasaṅgahavasena eko khandho hoti.",
  "tika-abh09t8:28_6": "Esa nayo saññādīsupi,",
  "tika-abh09t8:28_7": "tasmā sabbasaṅkhatasabhāgekasaṅgahato pañceva vuttā.",
  "tika-abh09t8:28_8": "Etaparamañcetaṁ attattaniyaggāhavatthu,",
  "tika-abh09t8:28_9": "yadidaṁ rūpādayo pañca,",
  "tika-abh09t8:28_10": "tasmā attattaniyaggāhavatthussa etaparamatopi pañceva vuttā.",
  "tika-abh09t8:28_11": "Yepi caññe sīlādayo pañca dhammakkhandhā vuttā,",
  "tika-abh09t8:28_12": "tepi saṅkhārakkhandhapariyāpannattā ettheva avarodhaṁ gacchanti,",
  "tika-abh09t8:28_13": "tasmā aññesaṁ tadavarodhatopi pañceva vuttāti ayaṁ anūnādhikato.",
  "tika-abh09t8:29_0": "Daṭṭhabbasamabhedatoti daṭṭhabbabhedato,",
  "tika-abh09t8:29_1": "upamābhedato ca.",
  "tika-abh09t8:29_2": "Tattha daṭṭhabbabhedato tāva pañcupādānakkhandhā sāmaññato ukkhittāsikapaccatthikato, bhārato,",
  "tika-abh09t8:29_3": "khādakato,",
  "tika-abh09t8:29_4": "aniccadukkhaanattasaṅkhātavadhakato ca daṭṭhabbā.",
  "tika-abh09t8:29_5": "Visesato pana pheṇapiṇḍaṁ viya rūpaṁ daṭṭhabbaṁ,",
  "tika-abh09t8:29_6": "udakabubbuḷamarīcikakadalikkhandhamāyā viya yathākkamaṁ vedanādayo daṭṭhabbā.",
  "tika-abh09t8:29_7": "Yathā hi pheṇapiṇḍo vimaddāsaho,",
  "tika-abh09t8:29_8": "so ca pattathālakādiatthaṁ gahitopi tamatthaṁ na sādheti, bhijjati,",
  "tika-abh09t8:29_9": "evaṁ rūpampi vimaddāsahaṁ,",
  "tika-abh09t8:29_10": "tañca subhādivasena gahitampi na tathā tiṭṭhati,",
  "tika-abh09t8:29_11": "asubhādiyeva hoti.",
  "tika-abh09t8:30_0": "Yathā vā pheṇapiṇḍo anekasandhighaṭito bahunnaṁ udakasappādipāṇakānaṁ āvāso,",
  "tika-abh09t8:30_1": "ādito cesa badarapakkamatto hutvā anupubbavaḍḍhanako uṭṭhitamattopi cesa bhijjati,",
  "tika-abh09t8:30_2": "thokaṁ gantvāpi,",
  "tika-abh09t8:30_3": "samuddaṁ patvā pana avassameva bhijjati ,",
  "tika-abh09t8:30_4": "evaṁ rūpampi chiddāvachiddaṁ anekasandhighaṭitaṁ asītikimikulavokiṇṇaṁ,",
  "tika-abh09t8:30_5": "ādito cetaṁ kalalamattaṁ hutvā anupubbavaḍḍhanakaṁ,",
  "tika-abh09t8:30_6": "kalalamattepi cetaṁ bhijjati,",
  "tika-abh09t8:30_7": "abbudādibhāvepi āyukkhayaṁ patvā avassameva bhijjati.",
  "tika-abh09t8:30_8": "Evaṁ pheṇapiṇḍasadisaṁ daṭṭhabbaṁ.",
  "tika-abh09t8:31_0": "Yathā pana bubbuḷo muhuttaramaṇīyo agayhupago na ciraṭṭhitikova,",
  "tika-abh09t8:31_1": "evaṁ vedanāpi.",
  "tika-abh09t8:31_2": "Yathā ca bubbuḷo udakatalaṁ,",
  "tika-abh09t8:31_3": "udakabinduṁ,",
  "tika-abh09t8:31_4": "udakajallakaṁ saṅkaḍḍhitvā puṭaṁ katvā gahaṇavātañcāti cattāri kāraṇāni paṭicca uppajjati,",
  "tika-abh09t8:31_5": "evaṁ vedanāpi vatthuṁ,",
  "tika-abh09t8:31_6": "ārammaṇaṁ,",
  "tika-abh09t8:31_7": "kilesajallaṁ,",
  "tika-abh09t8:31_8": "phassasaṅghaṭṭanañcāti cattāri kāraṇāni paṭicca uppajjatīti sā bubbuḷasadisā daṭṭhabbā.",
  "tika-abh09t8:32_0": "Yathā pana marīcikā jalāsayādibhāvena vippalambhikā,",
  "tika-abh09t8:32_1": "evaṁ saññāpi niccādibhāvenāti marīcisadisā daṭṭhabbā.",
  "tika-abh09t8:32_2": "Yathā pana kadalikkhandho agayhupago bahuvaṭṭisamodhāno,",
  "tika-abh09t8:32_3": "evaṁ saṅkhārakkhandhopi agayhupagoniccādisāravirahito,",
  "tika-abh09t8:32_4": "phassādibahudhammasamodhāno ca hotīti so kadalikkhandhasadiso daṭṭhabbo.",
  "tika-abh09t8:32_5": "Yathā pana māyā asuvaṇṇarajatādirūpānipi tathā gāhāpetvā mahājanaṁ vañceti,",
  "tika-abh09t8:32_6": "evaṁ viññāṇampi aniccādirūpaṁ teneva cittena āgacchantaṁ viya niccādito ca gāhāpetvā vañcetīti taṁ māyāsadisaṁ daṭṭhabbaṁ.",
  "tika-abh09t8:32_7": "Vuttañca –",
  "tika-abh09t8:33_0": "‘‘Pheṇapiṇḍūpamaṁ rūpaṁ, vedanā bubbuḷūpamā;",
  "tika-abh09t8:34_0": "Marīcikūpamā saññā, saṅkhārā kadalūpamā;",
  "tika-abh09t8:35_0": "Māyūpamañca viññāṇaṁ, desitādiccabandhunā’’ti. (saṁ. ni. 3.95);",
  "tika-abh09t8:36_0": "Ayamettha daṭṭhabbabhedo.",
  "tika-abh09t8:37_0": "Upamābhedato ca pana gilānasālūpamo rūpupādānakkhandho,",
  "tika-abh09t8:37_1": "gelaññūpamo vedanupādānakkhandho,",
  "tika-abh09t8:37_2": "gelaññasamuṭṭhānūpamo saññupādānakkhandho,",
  "tika-abh09t8:37_3": "asappāyasevanūpamo saṅkhārupādānakkhandho ,",
  "tika-abh09t8:37_4": "gilānūpamo viññāṇupādānakkhandho.",
  "tika-abh09t8:37_5": "Apica cārakakāraṇaaparādhakāraṇakārakaaparādhikūpamā ete bhājanabhojanabyañjanaparivesakabhuñjakūpamā cāti ayamettha upamābhedo.",
  "tika-abh09t8:37_6": "Evaṁ pāḷimuttakavinicchayanayo ñeyyo.",
  "tika-abh09t8:38_0": "Khandhavibhaṅgamātikatthavaṇṇanā niṭṭhitā.",
  "tika-abh09t8:39_0": "Āyatanavibhaṅgamātikatthavaṇṇanā",
  "tika-abh09t8:40_0": "Āyatanavibhaṅgamātikāya pana atthato tāva –",
  "tika-abh09t8:40_1": "dvādasāyatanānīti ettha āyatanato,",
  "tika-abh09t8:40_2": "āyānaṁ tananato,",
  "tika-abh09t8:40_3": "āyatassa ca nayanato āyatanāni.",
  "tika-abh09t8:40_4": "Cakkhurūpādīsu hi taṁtaṁdvārārammaṇā cittacetasikā dhammā sena sena anubhavanādinā kiccena āyatanti upaṭṭhahanti ghaṭenti vāyamanti,",
  "tika-abh09t8:40_5": "te ca pana āyabhūte dhamme etāni tanonti vitthārenti,",
  "tika-abh09t8:40_6": "idañca atīva āyataṁ saṁsāradukkhaṁ nayanteva,",
  "tika-abh09t8:40_7": "pavattayantīti vuttaṁ hoti,",
  "tika-abh09t8:40_8": "tasmā ‘‘āyatanānī’’ti vuccanti.",
  "tika-abh09t8:41_0": "Apica nivāsaṭṭhānaṭṭhena,",
  "tika-abh09t8:41_1": "ākaraṭṭhena,",
  "tika-abh09t8:41_2": "samosaraṇaṭṭhānaṭṭhena,",
  "tika-abh09t8:41_3": "sañjābhidesaṭṭhena,",
  "tika-abh09t8:41_4": "kāraṇaṭṭhena ca sāsane,",
  "tika-abh09t8:41_5": "loke ca ‘‘āyatana’’nti vuccanti.",
  "tika-abh09t8:41_6": "Cakkhuādīsu hi te te cittacetasikā dhammā tadāyattavuttitāya nivasanti,",
  "tika-abh09t8:41_7": "tesu ca ākarabhūtesu ākiṇṇā vatthārammaṇavasena ca samosaranti,",
  "tika-abh09t8:41_8": "cakkhādayova nesaṁ sañjātideso,",
  "tika-abh09t8:41_9": "kāraṇañca,",
  "tika-abh09t8:41_10": "tasmā nivāsaṭṭhānādinā atthena cakkhādīni āyatanānīti veditabbāni.",
  "tika-abh09t8:42_0": "Cakkhāyatanantiādīsu cakkhatīti cakkhu,",
  "tika-abh09t8:42_1": "rūpaṁ assādeti,",
  "tika-abh09t8:42_2": "vibhāveti cāti attho.",
  "tika-abh09t8:42_3": "Rūpayatīti rūpaṁ.",
  "tika-abh09t8:42_4": "Vaṇṇavikāraṁ āpajjamānaṁ hadayaṅgatabhāvaṁ pakāsetīti attho.",
  "tika-abh09t8:42_5": "Suṇātīti sotaṁ.",
  "tika-abh09t8:42_6": "Sappatīti saddo,",
  "tika-abh09t8:42_7": "udāharīyatīti attho.",
  "tika-abh09t8:42_8": "Ghāyatīti ghānaṁ.",
  "tika-abh09t8:42_9": "Gandhayatīti gandho,",
  "tika-abh09t8:42_10": "attano vatthuṁ sūcayatīti attho.",
  "tika-abh09t8:42_11": "Jīvitaṁ avhāyatīti jivhā.",
  "tika-abh09t8:42_12": "Rasanti taṁ sattāti raso,",
  "tika-abh09t8:42_13": "assādentīti attho.",
  "tika-abh09t8:42_14": "Kucchitānaṁ sāsavadhammānaṁ āyoti kāyo,",
  "tika-abh09t8:42_15": "uppattideso.",
  "tika-abh09t8:42_16": "Phusīyatīti phoṭṭhabbaṁ.",
  "tika-abh09t8:42_17": "Manatīti mano.",
  "tika-abh09t8:42_18": "Attano lakkhaṇaṁ dhārentīti dhammā.",
  "tika-abh09t8:42_19": "Cakkhu ca taṁ yathāvuttenatthena āyatanañcāti cakkhāyatanaṁ…pe…",
  "tika-abh09t8:42_20": "dhammā ca te āyatanañcāti dhammāyatananti ayaṁ tāvettha padattho.",
  "tika-abh09t8:43_0": "Dhammabhedato panettha sabbampi viññāṇaṁ manāyatanaṁ nāma.",
  "tika-abh09t8:43_1": "Cetasikasukhumarūpanibbānāni dhammāyatanaṁ nāma.",
  "tika-abh09t8:43_2": "Sesāni suviññeyyāni.",
  "tika-abh09t8:43_3": "Imesu ca āyatanesu atītādibhedabhinnā,",
  "tika-abh09t8:43_4": "kālavinimuttā ca lokiyalokuttarā sabbe nāmarūpadhammā,",
  "tika-abh09t8:43_5": "paññattiyo ca saṅgahitāti veditabbā.",
  "tika-abh09t8:43_6": "‘‘Jāti dvīhi khandhehi ekenāyatanena ekāya dhātuyā saṅgahitā’’tiādivacanato (dhātu.",
  "tika-abh09t8:43_7": "71) hi rūpārūpalakkhaṇānaṁ jātijarābhaṅgānaṁ saṅkhārakkhandhadhammāyatanadhammadhātūsu saṅgahitattā itarāsampi",
  "tika-abh09t8:43_8": "paññattīnaṁ yathārahaṁ tattha saṅgahitabhāvo veditabboti ayamettha dhammabhedo.",
  "tika-abh09t8:44_0": "Vibhaṅganayato panettha suttantabhājanīye tāva ‘‘cakkhuṁ aniccaṁ dukkhaṁ anattā vipariṇāmadhammaṁ.",
  "tika-abh09t8:44_1": "Rūpā aniccā dukkhā anattā vipariṇāmadhammā…pe…",
  "tika-abh09t8:44_2": "dhammā aniccā dukkhā anattā vipariṇāmadhammā’’ti (vibha.",
  "tika-abh09t8:44_3": "154) evaṁ visayivisayāyatanavasena āyatanāni vuttānīti ayaṁ suttantabhājanīyanayo.",
  "tika-abh09t8:45_0": "Abhidhammabhājanīye pana pasādavisayāyatanāni tāva ‘‘tattha katamaṁ cakkhāyatanaṁ?",
  "tika-abh09t8:45_1": "Yaṁ cakkhu catunnaṁ mahābhūtānaṁ upādāya pasādo’’tiādinā (vibha.",
  "tika-abh09t8:45_2": "156) rūpakaṇḍe (dha. sa.",
  "tika-abh09t8:45_3": "597) vuttanayena vibhattāni.",
  "tika-abh09t8:45_4": "Manāyatanaṁ pana ekavidhato paṭṭhāya yāvadasavidhā vedanākkhandhe vuttanayena vibhattaṁ.",
  "tika-abh09t8:45_5": "Dhammāyatanaṁ pana ‘‘tattha katamaṁ dhammāyatanaṁ?",
  "tika-abh09t8:45_6": "Vedanākkhandho saññākkhandho saṅkhārakkhandho,",
  "tika-abh09t8:45_7": "yañca rūpaṁ anidassanaappaṭighaṁ dhammāyatanapariyāpannaṁ asaṅkhatā ca dhātū’’ti (vibha.",
  "tika-abh09t8:45_8": "167) uddisitvā ‘‘tattha katamo vedanākkhandho’’tiādinā (vibha.",
  "tika-abh09t8:45_9": "167) vedanākkhandhādīsu vuttanayena vibhattaṁ.",
  "tika-abh09t8:45_10": "Sukhumarūpanibbānāni rūpakaṇḍe vuttanayānevāti ayaṁ abhidhammabhājanīyanayo.",
  "tika-abh09t8:46_0": "Pañhāpucchakanayaṁ pana ito paraṁ vitthārato adassetvā tikadukānaṁ ādiantehi ceva visesatthadīpakehi ca tikadukehi yojetvā dassayissāma,",
  "tika-abh09t8:46_1": "sesehipi tikadukehi yojanānayo khandhe vuttanayena sakkā ñātunti.",
  "tika-abh09t8:46_2": "Kathaṁ dvādasannaṁ āyatanānaṁ kati kusalā…pe…",
  "tika-abh09t8:46_3": "kati araṇāti?",
  "tika-abh09t8:46_4": "Dasāyatanā abyākatā,",
  "tika-abh09t8:46_5": "dvāyatanā siyā kusalā,",
  "tika-abh09t8:46_6": "siyā akusalā,",
  "tika-abh09t8:46_7": "siyā abyākatā.",
  "tika-abh09t8:46_8": "Vedanāttike dasāyatanāni na vattabbāni,",
  "tika-abh09t8:46_9": "manāyatanaṁ tidhāpi,",
  "tika-abh09t8:46_10": "dhammāyatanaṁ tidhā na vattabbañca…pe…",
  "tika-abh09t8:46_11": "rūpāyatanaṁ sanidassanasappaṭighaṁ,",
  "tika-abh09t8:46_12": "navāyatanāni anidassanasappaṭighāni,",
  "tika-abh09t8:46_13": "manāyatanadhammāyatanāni anidassanaappaṭighāni,",
  "tika-abh09t8:46_14": "ekādasāyatanāni na hetū,",
  "tika-abh09t8:46_15": "dhammāyatanaṁ siyā hetu,",
  "tika-abh09t8:46_16": "siyā na hetu…pe…",
  "tika-abh09t8:46_17": "ekādasāyatanāni sappaccayāni,",
  "tika-abh09t8:46_18": "dhammāyatanaṁ siyā sappaccayaṁ,",
  "tika-abh09t8:46_19": "siyā appaccayaṁ…pe…",
  "tika-abh09t8:46_20": "dasāyatanāni rūpaṁ,",
  "tika-abh09t8:46_21": "manāyatanaṁ arūpaṁ,",
  "tika-abh09t8:46_22": "dhammāyatanaṁ dvidhāpi…pe…",
  "tika-abh09t8:46_23": "dasāyatanāni araṇāni,",
  "tika-abh09t8:46_24": "dvāyatanāni siyā saraṇāni,",
  "tika-abh09t8:46_25": "siyā araṇānīti ayaṁ pañhāpucchakanayo.",
  "tika-abh09t8:47_0": "Idāni pana –",
  "tika-abh09t8:48_0": "Kamato tāvattato ca, tesaṁ daṭṭhabbabhedato;",
  "tika-abh09t8:49_0": "Pāḷimuttanayenettha, viññātabbo vinicchayo.",
  "tika-abh09t8:50_0": "Tattha kamatoti idhāpi desanākkamova yujjati.",
  "tika-abh09t8:50_1": "Ajjhattikesu hi āyatanesu sanidassanasappaṭighavisayattā cakkhāyatanaṁ pākaṭanti paṭhamaṁ desitaṁ,",
  "tika-abh09t8:50_2": "tato anidassanasappaṭighavisayāni sotāyatanādīni.",
  "tika-abh09t8:50_3": "Atha vā dassanānuttariyasavanānuttariyahetubhāvato bahūpakārattā cakkhusotāyatanāni paṭhamaṁ desitāni,",
  "tika-abh09t8:50_4": "tato ghānāyatanādīni tīṇi,",
  "tika-abh09t8:50_5": "pañcannampi pana gocaravisayattā ante manāyatanaṁ,",
  "tika-abh09t8:50_6": "cakkhāyatanādīnaṁ gocarattā tesaṁ anantaraṁ rūpāyatanādīni.",
  "tika-abh09t8:50_7": "Apica viññāṇuppattikāraṇavavatthānatopi ayametesaṁ kamo veditabbo.",
  "tika-abh09t8:50_8": "Vuttaṁ hetaṁ ‘‘cakkhuñca paṭicca rūpe ca uppajjati cakkhuviññāṇaṁ…pe…",
  "tika-abh09t8:50_9": "manañca paṭicca dhamme ca uppajjati manoviññāṇa’’nti (ma. ni. 3.421; saṁ. ni. 4.60, 113; mahāni.",
  "tika-abh09t8:50_10": "107) ayaṁ tāvettha kamo.",
  "tika-abh09t8:51_0": "Tāvattatoti tāvabhāvato.",
  "tika-abh09t8:51_1": "Idaṁ vuttaṁ hoti –",
  "tika-abh09t8:51_2": "cakkhādayopi hi dhammā eva,",
  "tika-abh09t8:51_3": "evaṁ sati dhammāyatanamicceva avatvā kasmā dvādasāyatanāni vuttānīti ce?",
  "tika-abh09t8:51_4": "Chaviññāṇakāyuppattiyā dvārārammaṇavavatthānato ayametesaṁ bhedo hotīti dvādasa vuttāni.",
  "tika-abh09t8:51_5": "Cakkhuviññāṇavīthipariyāpannassa hi viññāṇakāyassa cakkhāyatanameva uppattidvāraṁ,",
  "tika-abh09t8:51_6": "rūpāyatanamevārammaṇaṁ.",
  "tika-abh09t8:51_7": "Tathā itarāni itaresaṁ.",
  "tika-abh09t8:51_8": "Chaṭṭhassa pana bhavaṅgamanasaṅkhāto manāyatanekadesova uppattidvāraṁ,",
  "tika-abh09t8:51_9": "asādhāraṇañca dhammāyatanaṁ ārammaṇanti.",
  "tika-abh09t8:51_10": "Iti channaṁ viññāṇakāyānaṁ uppattidvārārammaṇavavatthānato dvādasa vuttānīti ayamettha tāvattatā.",
  "tika-abh09t8:52_0": "Daṭṭhabbabhedatoti ettha pana sabbāni cetāni āyatanāni anāgamanato,",
  "tika-abh09t8:52_1": "aniggamanato ca daṭṭhabbāni.",
  "tika-abh09t8:52_2": "Na hi tāni pubbe udayā kutoci āgacchanti,",
  "tika-abh09t8:52_3": "napi uddhaṁ vayā kuhiñci gacchanti ,",
  "tika-abh09t8:52_4": "atha kho pubbe udayā appaṭiladdhasabhāvāni uddhaṁ vayā paribhinnasabhāvāni,",
  "tika-abh09t8:52_5": "pubbantāparantavemajjhe paccayāyattavuttitāya avasāni pavattanti,",
  "tika-abh09t8:52_6": "tasmā anāgamanato,",
  "tika-abh09t8:52_7": "aniggamanato ca daṭṭhabbāni.",
  "tika-abh09t8:52_8": "Tathā nirīhato,",
  "tika-abh09t8:52_9": "abyāpārato ca.",
  "tika-abh09t8:52_10": "Na hi cakkhurūpādīnaṁ evaṁ hoti ‘‘aho vata amhākaṁ sāmaggiyaṁ viññāṇaṁ nāma uppajjeyyā’’ti,",
  "tika-abh09t8:52_11": "na ca tāni viññāṇuppādanatthaṁ dvārabhāvena,",
  "tika-abh09t8:52_12": "vatthubhāvena,",
  "tika-abh09t8:52_13": "ārammaṇabhāvena vā byāpāramāpajjanti,",
  "tika-abh09t8:52_14": "atha kho dhammatāvesā yaṁ cakkhurūpādisāmaggiyaṁ cakkhuviññāṇādīni sambhavanti,",
  "tika-abh09t8:52_15": "tasmā nirīhato,",
  "tika-abh09t8:52_16": "abyāpārato ca daṭṭhabbāni.",
  "tika-abh09t8:52_17": "Apica ajjhattikāni suñño gāmo viya daṭṭhabbāni dhuvasubhasukhattabhāvavirahitattā,",
  "tika-abh09t8:52_18": "bāhirāni gāmaghātakacorā viya.",
  "tika-abh09t8:52_19": "Tathā ajjhattikāni chapāṇakā viya daṭṭhabbāni,",
  "tika-abh09t8:52_20": "bāhirāni tesaṁ gocarā viyāti ayamettha daṭṭhabbabhedo.",
  "tika-abh09t8:52_21": "Evaṁ pāḷimuttanayenettha viññātabbo vinicchayo.",
  "tika-abh09t8:53_0": "Āyatanavibhaṅgamātikatthavaṇṇanā niṭṭhitā.",
  "tika-abh09t8:54_0": "Dhātuvibhaṅgamātikatthavaṇṇanā",
  "tika-abh09t8:55_0": "Dhātuvibhaṅgamātikāya pana atthato tāva –",
  "tika-abh09t8:55_1": "aṭṭhārasa dhātuyoti ettha vidahati, dhīyate, vidhānaṁ,",
  "tika-abh09t8:55_2": "vidhīyate etāya,",
  "tika-abh09t8:55_3": "ettha vā dhīyatīti dhātu.",
  "tika-abh09t8:55_4": "Lokiyā hi dhātuyo kāraṇabhāvena vavatthitā.",
  "tika-abh09t8:55_5": "Anekappakāraṁ saṁsāradukkhaṁ vidahanti nipphādenti,",
  "tika-abh09t8:55_6": "sattehi ca dhīyante dhārīyanti,",
  "tika-abh09t8:55_7": "dukkhavidhānamattameva cetā,",
  "tika-abh09t8:55_8": "etāhi ca kāraṇabhūtāhi saṁsāradukkhaṁ sattehi anuvidhīyati,",
  "tika-abh09t8:55_9": "yathāvihitañca dukkhaṁ etāsveva dhīyati ṭhapīyatīti etehi atthehi yathāsambhavaṁ ‘‘dhātuyo’’ti vuccanti.",
  "tika-abh09t8:56_0": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññaṁ visabhāgalakkhaṇaparicchinnesu dhātusamaññā,",
  "tika-abh09t8:56_1": "evametesupi pañcakkhandhasaṅkhātassa attabhāvassa cakkhādīsu dhātusamaññā veditabbā.",
  "tika-abh09t8:56_2": "Lokiyalokuttarasādhāraṇatthavasena pana attano sabhāvaṁ dhārentīti dhātuyo.",
  "tika-abh09t8:56_3": "Nijjīvamattānametaṁ adhivacanaṁ,",
  "tika-abh09t8:56_4": "tasmā yathāvuttenatthena cakkhu ca taṁ dhātu cāti cakkhudhātu.",
  "tika-abh09t8:56_5": "Evaṁ sesesupīti ayaṁ tāvettha padattho.",
  "tika-abh09t8:57_0": "Dhammabhedato panettha āyatanesu vuttanayena veditabbo.",
  "tika-abh09t8:57_1": "Apica pañcadvārāvajjanasampaṭicchanadvayaviññāṇaṁ manodhātu nāma.",
  "tika-abh09t8:57_2": "Pañcaviññāṇamanodhātuvajjitaṁ pana sabbampi viññāṇaṁ manoviññāṇadhātu nāma.",
  "tika-abh09t8:57_3": "Sesaṁ suviññeyyameva.",
  "tika-abh09t8:58_0": "Vibhaṅganayato panettha suttantabhājanīye tāva –",
  "tika-abh09t8:58_1": "‘‘pathavīdhātu āpo tejo vāyo ākāsaviññāṇadhātū’’ti cha dhātuyo uddisitvā ādito pañca ajjhattikabāhiravasena,",
  "tika-abh09t8:58_2": "pacchimā ca cha viññāṇavasena vibhattā,",
  "tika-abh09t8:58_3": "aparāpi ‘‘sukhadhātu dukkhasomanassadomanassupekkhāavijjādhātū’’ti cha dhātuyo uddisitvā tathā tathā vibhattā,",
  "tika-abh09t8:58_4": "puna aparāpi ‘‘kāmadhātu byāpādavihiṁsānekkhammaabyāpādaavihiṁsādhātū’’ti cha dhātuyo uddisitvā,",
  "tika-abh09t8:58_5": "evaṁ tīhi chakkehi paccekaṁ tebhūmakā aṭṭhārasa dhātuyo sarūpato,",
  "tika-abh09t8:58_6": "lakkhaṇāhārato,",
  "tika-abh09t8:58_7": "nissayavisayapayogavinābhāvādito ca vuttāti veditabbāti ayaṁ suttantabhājanīyanayo.",
  "tika-abh09t8:59_0": "Abhidhammabhājanīye pana sarūpeneva aṭṭhārasa dhātuyo uddisitvā pasādavisayadhātuyo āyatane vuttanayena vibhattā,",
  "tika-abh09t8:59_1": "satta viññāṇadhātuyo pana –",
  "tika-abh09t8:60_0": "‘‘Tattha katamā cakkhuviññāṇadhātu?",
  "tika-abh09t8:60_1": "Cakkhuñca paṭicca rūpe ca uppajjati cittaṁ…pe…",
  "tika-abh09t8:60_2": "cakkhuviññāṇadhātu.",
  "tika-abh09t8:60_3": "Ayaṁ vuccati cakkhuviññāṇadhātu…pe…",
  "tika-abh09t8:60_4": "kāyaviññāṇadhātu.",
  "tika-abh09t8:61_0": "‘‘Tattha katamā manodhātu?",
  "tika-abh09t8:61_1": "Cakkhuviññāṇadhātuyā…pe…",
  "tika-abh09t8:61_2": "kāyaviññāṇadhātuyā…pe…",
  "tika-abh09t8:61_3": "niruddhasamanantarā uppajjati cittaṁ…pe…",
  "tika-abh09t8:61_4": "sabbadhammesu vā pana paṭhamasamannāhāro uppajjati cittaṁ…pe…",
  "tika-abh09t8:61_5": "ayaṁ vuccati manodhātu.",
  "tika-abh09t8:62_0": "‘‘Tattha katamā dhammadhātu?",
  "tika-abh09t8:62_1": "Vedanākkhandho saññākkhandho saṅkhārakkhandho,",
  "tika-abh09t8:62_2": "yañca rūpaṁ anidassanaṁ appaṭighaṁ dhammāyatanapariyāpannaṁ,",
  "tika-abh09t8:62_3": "asaṅkhatā ca dhātu…pe…",
  "tika-abh09t8:62_4": "ayaṁ vuccati dhammadhātu.",
  "tika-abh09t8:63_0": "‘‘Tattha katamā manoviññāṇadhātu…pe…",
  "tika-abh09t8:63_1": "manodhātuyāpi uppajjitvā niruddhasamanantarā uppajjati cittaṁ…pe…",
  "tika-abh09t8:63_2": "manañca paṭicca dhamme ca uppajjati cittaṁ…pe…",
  "tika-abh09t8:63_3": "ayaṁ vuccati manoviññāṇadhātū’’ti (vibha. 184) –",
  "tika-abh09t8:64_0": "Evaṁ vibhattā.",
  "tika-abh09t8:64_1": "Tattha sabbadhammesu vā pana paṭhamasamannāhāroti ettha pañcaviññāṇavisayesu sabbadhammesūti evaṁ attho gahetabbo.",
  "tika-abh09t8:64_2": "Manodhātuyāpi uppajjitvā niruddhasamanantarāti ettha pana pi-kāro sampiṇḍanattho,",
  "tika-abh09t8:64_3": "tasmā manodhātuyāpi santīraṇavoṭṭhabbanādimanoviññāṇadhātuyāpīti evamattho gahetabbo.",
  "tika-abh09t8:64_4": "Manañca paṭiccātiādīsu manodvāre bhavaṅgamanañceva catubhūmakadhammārammaṇañca paṭicca sahāvajjanakajavanaṁ nibbattatīti attho.",
  "tika-abh09t8:64_5": "Ayaṁ abhidhammabhājanīyanayo.",
  "tika-abh09t8:65_0": "Pañhāpucchakanaye pana aṭṭhārasannaṁ dhātūnaṁ kati kusalā…pe…",
  "tika-abh09t8:65_1": "kati araṇāti?",
  "tika-abh09t8:65_2": "Soḷasa dhātuyo abyākatā,",
  "tika-abh09t8:65_3": "dve dhātuyo tidhāpi honti…pe…",
  "tika-abh09t8:65_4": "dasa dhātuyo nevavipākanavipākadhammadhammā,",
  "tika-abh09t8:65_5": "pañca dhātuyo vipākā,",
  "tika-abh09t8:65_6": "manodhātu siyā vipākā,",
  "tika-abh09t8:65_7": "siyā nevavipākanavipākadhammadhammā,",
  "tika-abh09t8:65_8": "dve dhātuyo tidhāpi honti.",
  "tika-abh09t8:65_9": "Dasa dhātuyo upādinnupādāniyā,",
  "tika-abh09t8:65_10": "saddadhātuyo anupādinnupādāniyā,",
  "tika-abh09t8:65_11": "pañca dhātuyo siyā upādinnupādāniyā,",
  "tika-abh09t8:65_12": "siyā anupādinnupādāniyā,",
  "tika-abh09t8:65_13": "dve dhātuyo tidhāpi…pe…",
  "tika-abh09t8:65_14": "dasa dhātuyo siyā uppannā,",
  "tika-abh09t8:65_15": "siyā uppādino,",
  "tika-abh09t8:65_16": "saddadhātu siyā uppannā,",
  "tika-abh09t8:65_17": "siyā anuppannā,",
  "tika-abh09t8:65_18": "siyā na vattabbā uppādinoti,",
  "tika-abh09t8:65_19": "cha dhātuyo tidhāpi.",
  "tika-abh09t8:65_20": "Dhammadhātu tidhāva…pe…",
  "tika-abh09t8:65_21": "rūpadhātu sanidassanasappaṭighā,",
  "tika-abh09t8:65_22": "nava dhātuyo anidassanasappaṭighā,",
  "tika-abh09t8:65_23": "aṭṭha dhātuyo anidassanaappaṭighā.",
  "tika-abh09t8:65_24": "Sattarasa dhātuyo na hetū,",
  "tika-abh09t8:65_25": "dhammadhātu dvidhāva…pe…",
  "tika-abh09t8:65_26": "soḷasa dhātuyo araṇā,",
  "tika-abh09t8:65_27": "dve dhātuyo dvidhāpīti ayaṁ pañhāpucchakanayo.",
  "tika-abh09t8:66_0": "Idāni panetāsaṁ –",
  "tika-abh09t8:67_0": "Kamatāvattato daṭṭhabbā, paccayānaṁ vibhāgato;",
  "tika-abh09t8:68_0": "Dhātūnamidha viññeyyo, pāḷimuttavinicchayo.",
  "tika-abh09t8:69_0": "Tattha kamato tāva idhāpi desanākkamova yujjati.",
  "tika-abh09t8:69_1": "So ca panāyaṁ hetuphalānupubbavavatthānavasena vutto.",
  "tika-abh09t8:69_2": "Cakkhudhātu rūpadhātūti idaṁ hi dvayaṁ hetu,",
  "tika-abh09t8:69_3": "cakkhuviññāṇadhātūti idaṁ phalaṁ.",
  "tika-abh09t8:69_4": "Evaṁ sabbattha.",
  "tika-abh09t8:69_5": "Ayaṁ tāvettha kamo.",
  "tika-abh09t8:70_0": "Tāvattato pana yā idha suttantabhājanīye tīhi chakkehi vuttā dhātuyo ceva,",
  "tika-abh09t8:70_1": "tesu tesu suttābhidhammapadesesu ‘‘ābhādhātu…pe…",
  "tika-abh09t8:70_2": "anekadhātunānādhātuloko’’tiādinā āgatā cāti aññāpi bahudhātuyo dissanti,",
  "tika-abh09t8:70_3": "tāsampi vasena paricchedaṁ avatvā kasmā aṭṭhāraseva vuttāti?",
  "tika-abh09t8:70_4": "Tāsampi tadantogadhattā.",
  "tika-abh09t8:71_0": "Apica vijānanasabhāve viññāṇe jīvasaññīnaṁ tassā cakkhuviññāṇādibhedena anekataṁ,",
  "tika-abh09t8:71_1": "cakkhurūpādipaccayāyattavuttitāya aniccatañca pakāsetvā tasmiṁ dīgharattānusayitajīvasaññāsamūhananatthañca aṭṭhāraseva vuttā.",
  "tika-abh09t8:71_2": "Kiñca bhiyyo –",
  "tika-abh09t8:71_3": "veneyyajjhāsayavasena ca.",
  "tika-abh09t8:71_4": "Veneyyā hi arūpamūḷho rūpamūḷho ubhayamūḷhoti tividhā honti.",
  "tika-abh09t8:71_5": "Tesaṁ tiṇṇampi yathākkamaṁ nātisaṅkhepavitthārato arūpabhedavibhāvinī khandhadesanā,",
  "tika-abh09t8:71_6": "rūpabhedavibhāvinī āyatanadesanā,",
  "tika-abh09t8:71_7": "tadubhayabhedavibhāvinī dhātudesanā sappāyāti veneyyajjhāsayavasena aṭṭhāraseva vuttāti.",
  "tika-abh09t8:71_8": "Vuttañca –",
  "tika-abh09t8:72_0": "‘‘Saṅkhepavitthāranayena tathā tathā hi,",
  "tika-abh09t8:73_0": "Dhammaṁ pakāsayati esa yathā yathāssa;",
  "tika-abh09t8:74_0": "Saddhammatejavihataṁ vilayaṁ khaṇena,",
  "tika-abh09t8:75_0": "Veneyyasattahadayesu tamo payātī’’ti. (vibha. aṭṭha. 183);",
  "tika-abh09t8:76_0": "Ayamettha tāvattatā.",
  "tika-abh09t8:77_0": "Daṭṭhabbato panetā sabbāpi saṅkhatā dhātuyo pubbantāparantavivittato,",
  "tika-abh09t8:77_1": "dhuvasubhasukhattabhāvasuññato,",
  "tika-abh09t8:77_2": "paccayāyattavuttito ca daṭṭhabbā.",
  "tika-abh09t8:77_3": "Visesato panettha bheritalaṁ viya cakkhudhātu daṭṭhabbā,",
  "tika-abh09t8:77_4": "daṇḍo viya rūpadhātu,",
  "tika-abh09t8:77_5": "saddo viya cakkhuviññāṇadhātu.",
  "tika-abh09t8:77_6": "Tathā tissopi cetā yathākkamaṁ ādāsatalamukhamukhanimittāni viya.",
  "tika-abh09t8:77_7": "Tathā tilayantacakkatelāni viya,",
  "tika-abh09t8:77_8": "adharāraṇīuttarāraṇīaggī viya ca daṭṭhabbā.",
  "tika-abh09t8:77_9": "Esa nayo sotadhātuādīsupi.",
  "tika-abh09t8:77_10": "Manodhātu pana yathāsambhavato cakkhuviññāṇadhātuādīnaṁ purecarānucarā viya daṭṭhabbā.",
  "tika-abh09t8:77_11": "Dhammadhātuyaṁ pana vedanā sallasūlamiva ,",
  "tika-abh09t8:77_12": "saññā rittamuṭṭhi viya,",
  "tika-abh09t8:77_13": "saṅkhārā visarukkhamiva,",
  "tika-abh09t8:77_14": "sukhumarūpaṁ khuracakkaṁ viya,",
  "tika-abh09t8:77_15": "asaṅkhatā dhātu khemantabhūmi viya ca daṭṭhabbā,",
  "tika-abh09t8:77_16": "manoviññāṇadhātu pana makkaṭo viya,",
  "tika-abh09t8:77_17": "assakhaḷuṅko viya,",
  "tika-abh09t8:77_18": "yatthakāmanipātito vehāsakkhittadaṇḍo viya,",
  "tika-abh09t8:77_19": "raṅganaṭo viya ca daṭṭhabbā.",
  "tika-abh09t8:77_20": "Ayamettha daṭṭhabbatā.",
  "tika-abh09t8:78_0": "Paccayānaṁvibhāgato panettha cakkhuviññāṇadhātuyā cakkhu nissayapaccayo,",
  "tika-abh09t8:78_1": "rūpaṁ ārammaṇapaccayo,",
  "tika-abh09t8:78_2": "kiriyāmanodhātu anantarapaccayo,",
  "tika-abh09t8:78_3": "tayo arūpino khandhā sahajātapaccayo.",
  "tika-abh09t8:78_4": "Evaṁ sotaviññāṇādīsupi.",
  "tika-abh09t8:78_5": "Manoviññāṇadhātuyā pana manodhātu anantarapaccayo,",
  "tika-abh09t8:78_6": "dhammadhātu ārammaṇapaccayo,",
  "tika-abh09t8:78_7": "sampayuttanissayasahajātādipaccayoti ayaṁ paccayavibhāgo.",
  "tika-abh09t8:78_8": "Evaṁ viññeyyo pāḷimuttavinicchayo.",
  "tika-abh09t8:79_0": "Dhātuvibhaṅgamātikatthavaṇṇanā niṭṭhitā.",
  "tika-abh09t8:80_0": "Saccavibhaṅgamātikatthavaṇṇanā",
  "tika-abh09t8:81_0": "Saccavibhaṅgamātikāya pana atthato tāva –",
  "tika-abh09t8:81_1": "cattāri ariyasaccānīti etthāyaṁ sacca-saddo anekesu atthesu dissati.",
  "tika-abh09t8:81_2": "Seyyathidaṁ –",
  "tika-abh09t8:81_3": "‘‘saccaṁ bhaṇe na kujjheyyā’’tiādīsu (dha. pa.",
  "tika-abh09t8:81_4": "224) vācāsacce.",
  "tika-abh09t8:81_5": "‘‘Sacce ṭhitā samaṇabrāhmaṇā’’tiādīsu (jā.",
  "tika-abh09t8:81_6": "2.21.433) viratisacce.",
  "tika-abh09t8:81_7": "‘‘Kasmā nu saccāni vadanti nānā,",
  "tika-abh09t8:81_8": "pavādiyāse kusalāvadānā’’tiādīsu (su. ni.",
  "tika-abh09t8:81_9": "891) diṭṭhisacce.",
  "tika-abh09t8:81_10": "‘‘Ekaṁ hi saccaṁ,",
  "tika-abh09t8:81_11": "na dutiyamatthī’’tiādīsu (su. ni.",
  "tika-abh09t8:81_12": "890) paramatthasacce,",
  "tika-abh09t8:81_13": "nibbāne ceva magge ca.",
  "tika-abh09t8:81_14": "‘‘Catunnaṁ ariyasaccānaṁ kati kusalā’’tiādīsu (vibha.",
  "tika-abh09t8:81_15": "216) ariyasacce.",
  "tika-abh09t8:81_16": "Svāyamidhāpi ariyasacce vattati.",
  "tika-abh09t8:81_17": "Kenaṭṭhena saccāni?",
  "tika-abh09t8:81_18": "Tathaṭṭhena.",
  "tika-abh09t8:81_19": "Koyaṁ tathaṭṭho nāma?",
  "tika-abh09t8:81_20": "Yo paññācakkhunā upaparikkhamānānaṁ māyāva viparīto,",
  "tika-abh09t8:81_21": "marīcīva visaṁvādako,",
  "tika-abh09t8:81_22": "titthiyānaṁ atthā viya anupalabbhamānasabhāvo ca na hoti,",
  "tika-abh09t8:81_23": "atha kho bādhanappabhavasantiniyyānabhūtena tacchāviparītabhūtabhāvena ariyañāṇassa gocaro hoti.",
  "tika-abh09t8:81_24": "Ayaṁ tathaṭṭho saccaṭṭhoti veditabbo.",
  "tika-abh09t8:81_25": "Vuttañca –",
  "tika-abh09t8:82_0": "‘‘Iti tacchāvipallāsabhūtabhāvaṁ catūsupi;",
  "tika-abh09t8:83_0": "Dukkhādīsvavisesena, saccaṭṭhaṁ āhu paṇḍitā’’ti (vibha. aṭṭha. 189; sārattha. ṭī. mahāvagga 3.14).",
  "tika-abh09t8:84_0": "Ariyāni ca tāni saccāni cāti ariyasaccāni.",
  "tika-abh09t8:84_1": "Ariyānīti uttamāni,",
  "tika-abh09t8:84_2": "avisaṁvādakānīti attho.",
  "tika-abh09t8:84_3": "Ariyehi buddhādīhi paṭivijjhitabbāni saccāni,",
  "tika-abh09t8:84_4": "ariyassa vā sammāsambuddhassa santakāni saccāni tena uppāditattā,",
  "tika-abh09t8:84_5": "pakāsitattā ca,",
  "tika-abh09t8:84_6": "ariyabhāvakarāni vā saccāni tesaṁ abhisambuddhattā ariyabhāvasiddhitoti ariyasaccāni.",
  "tika-abh09t8:84_7": "‘‘Dukkhaṁ ariyasacca’’ntiādīsu pana du-iti ayaṁ saddo kucchite dissati.",
  "tika-abh09t8:84_8": "Kucchitaṁ hi puttaṁ ‘‘duputto’’ti vadanti.",
  "tika-abh09t8:84_9": "Khaṁ-saddo pana tucche.",
  "tika-abh09t8:84_10": "Tucchaṁ hi ākāsaṁ ‘‘kha’’nti vuccati.",
  "tika-abh09t8:84_11": "Idañca paṭhamasaccaṁ kucchitaṁ anekopaddavādhiṭṭhānato,",
  "tika-abh09t8:84_12": "tucchaṁ bālajanaparikappitadhuvasubhasukhattabhāvavirahitato,",
  "tika-abh09t8:84_13": "tasmā kucchitattā,",
  "tika-abh09t8:84_14": "tucchattā ca ‘‘dukkha’’nti vuccati.",
  "tika-abh09t8:84_15": "Saṁ-iti ca ayaṁ saddo ‘‘samāgamo,",
  "tika-abh09t8:84_16": "sameta’’ntiādīsu saṁyogaṁ dīpeti.",
  "tika-abh09t8:84_17": "U-iti ayaṁ saddo ‘‘uppannaṁ udita’’ntiādīsu uppattiṁ.",
  "tika-abh09t8:84_18": "Aya-saddo pana kāraṇaṁ dīpeti.",
  "tika-abh09t8:84_19": "Idañca dutiyasaccaṁ avasesapaccayasamāyoge sati dukkhassuppattikāraṇanti ‘‘dukkhasamudayo’’ti vuccati.",
  "tika-abh09t8:85_0": "Tatiyasaccaṁ pana yasmā ni-saddo abhāvaṁ,",
  "tika-abh09t8:85_1": "rodha-saddo cārakaṁ dīpeti,",
  "tika-abh09t8:85_2": "tasmā abhāvo ettha,",
  "tika-abh09t8:85_3": "etasmiṁ vā adhigate saṁsāracārakasaṅkhātassa dukkhanirodhassa sabbagatisuññattā,",
  "tika-abh09t8:85_4": "tappaṭipakkhattā cāti ‘‘dukkhanirodha’’nti vuccati,",
  "tika-abh09t8:85_5": "dukkhassa vā anuppādanirodhapaccayattā.",
  "tika-abh09t8:85_6": "Catutthaṁ pana yasmā etaṁ dukkhanirodhaṁ gacchati,",
  "tika-abh09t8:85_7": "sattaṁ vā taṁ gamayati ārammaṇavasena tadabhimukhattā,",
  "tika-abh09t8:85_8": "paṭipadā ca hoti dukkhanirodhappattiyā,",
  "tika-abh09t8:85_9": "tasmā ‘‘dukkhanirodhagāminī paṭipadā’’ti vuccati.",
  "tika-abh09t8:86_0": "Apica dukkhādīnaṁ cattāro cattāro atthā vibhattā tathā avitathā anaññathā,",
  "tika-abh09t8:86_1": "ye dukkhādīni abhisamentehi abhisametabbā. Yathāha –",
  "tika-abh09t8:87_0": "‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "tika-abh09t8:87_1": "ime cattāro dukkhassa dukkhaṭṭhā tathā avitathā anaññathā.",
  "tika-abh09t8:87_2": "Samudayassa āyūhanaṭṭho nidānaṭṭho saṁyogaṭṭho palibodhaṭṭho …pe…",
  "tika-abh09t8:87_3": "nirodhassa nissaraṇaṭṭho vivekaṭṭho asaṅkhataṭṭho amataṭṭho…pe…",
  "tika-abh09t8:87_4": "maggassa niyyānaṭṭho hetvaṭṭho dassanaṭṭho ādhipateyyaṭṭho…pe…",
  "tika-abh09t8:87_5": "anaññathā’’ti (paṭi. ma. 2.8).",
  "tika-abh09t8:88_0": "Evaṁ vibhattānaṁ catunnaṁ catunnaṁ atthānaṁ vasena dukkhādīni veditabbāni. Ayaṁ tāvettha padattho.",
  "tika-abh09t8:89_0": "Dhammabhedato pana taṇhāvajjitā sabbalokiyadhammā,",
  "tika-abh09t8:89_1": "saṁkilesikavajjitā vā dukkhasaccaṁ nāma,",
  "tika-abh09t8:89_2": "taṇhā pana sabbā akusalā vā lokiyakusalā vā dhammā samudayasaccaṁ nāma,",
  "tika-abh09t8:89_3": "nibbānaṁ nirodhasaccaṁ nāma,",
  "tika-abh09t8:89_4": "lokuttarakusalacittasampayuttāni aṭṭhamaggaṅgāni dukkhanirodhagāminī paṭipadā ariyasaccaṁ nāma.",
  "tika-abh09t8:89_5": "Imehi pana maggaṅgehi sampayuttā cittacetasikā dhammā ceva sāmaññaphalāni cettha asaṅgahitānīti veditabbāni.",
  "tika-abh09t8:89_6": "Tāni hi ‘‘yadaniccaṁ taṁ dukkha’’nti (saṁ. ni.",
  "tika-abh09t8:89_7": "3.15) vacanato saṅkhāradukkhasaṅgahitānipi.",
  "tika-abh09t8:89_8": "Yāya pariññāya bhagavati brahmacariyaṁ vussati tathattena na honti,",
  "tika-abh09t8:89_9": "dukkhaṁ ariyasaccanti na vuccanti,",
  "tika-abh09t8:89_10": "tāni ṭhapetvā sabbe lokiyalokuttaradhammā saṅgahitāti daṭṭhabbā.",
  "tika-abh09t8:89_11": "Ayaṁ dhammabhedo.",
  "tika-abh09t8:90_0": "Vibhaṅganayato panettha suttantabhājanīye dukkhasaccaṁ tāva –",
  "tika-abh09t8:91_0": "‘‘Tattha katamaṁ dukkhaṁ ariyasaccaṁ?",
  "tika-abh09t8:91_1": "Jātipi dukkhā,",
  "tika-abh09t8:91_2": "jarāpi dukkhā,",
  "tika-abh09t8:91_3": "maraṇampi dukkhaṁ,",
  "tika-abh09t8:91_4": "sokaparidevadukkhadomanassupāyāsāpi dukkhā,",
  "tika-abh09t8:91_5": "appiyehi sampayogo dukkho,",
  "tika-abh09t8:91_6": "piyehi vippayogo dukkho,",
  "tika-abh09t8:91_7": "yampicchaṁ na labhati,",
  "tika-abh09t8:91_8": "tampi dukkhaṁ,",
  "tika-abh09t8:91_9": "saṁkhittena pañcupādānakkhandhā dukkhā’’ti (vibha. 190) –",
  "tika-abh09t8:92_0": "Uddisitvā vibhattaṁ.",
  "tika-abh09t8:92_1": "Tattha dukkhaṁ tividhaṁ hoti dukkhadukkhaṁ vipariṇāmadukkhaṁ saṅkhāradukkhanti.",
  "tika-abh09t8:92_2": "Tattha dukkhadukkhaṁ duvidhaṁ pariyāyadukkhaṁ nippariyāyadukkhanti.",
  "tika-abh09t8:92_3": "Tattha kāyikacetasikadukkhadomanassavedanā nippariyāyadukkhaṁ nāma,",
  "tika-abh09t8:92_4": "tadavasesā pana dukkhadukkhassa vatthubhūtā pañcupādānakkhandhā pariyāyadukkhaṁ nāma.",
  "tika-abh09t8:92_5": "Sukhasomanassavedanā vipariṇāmadukkhaṁ nāma.",
  "tika-abh09t8:92_6": "Sabbe pana pañcupādānakkhandhā,",
  "tika-abh09t8:92_7": "sabbasaṅkhatā vā saṅkhāradukkhaṁ nāma.",
  "tika-abh09t8:92_8": "Imesaṁ tiṇṇaṁ dukkhānaṁ vasena yathāyogaṁ tīsu bhavesu jātiādīnaṁ dukkhadukkhatā veditabbā.",
  "tika-abh09t8:92_9": "Kāmabhavasmiṁ hi jāti tāva sayaṁ na dukkhā,",
  "tika-abh09t8:92_10": "apāyagatimanussagatiādīsu pana nirayaggisantāpādimūlakaṁ,",
  "tika-abh09t8:92_11": "gabbhokkantikādimūlakaṁ,",
  "tika-abh09t8:92_12": "jighacchāpipāsādimūlakañca dukkhaṁ tassa sabbassa kāyikacetasikadukkhassa vatthubhāvena pariyāyato dukkhanti.",
  "tika-abh09t8:92_13": "Tathā jarāmaraṇādayopi.",
  "tika-abh09t8:92_14": "Kevalaṁ jarā kāyadubbalatāmūlassa,",
  "tika-abh09t8:92_15": "puttadārādiparibhavamūlassa ca,",
  "tika-abh09t8:92_16": "maraṇaṁ pana māraṇantikavedanābhūtassa,",
  "tika-abh09t8:92_17": "nirayādigatinimittadassanamūlassa ca dukkhassa vatthubhāvato,",
  "tika-abh09t8:92_18": "sokādayo sokādimūlassa kāyikacetasikadukkhassa vatthubhāvattā ceva sayaṁ dukkhattā ca dukkhāti veditabbā.",
  "tika-abh09t8:92_19": "Vipariṇāmadukkhasaṅkhāradukkhatā cesaṁ pasiddhāyeva.",
  "tika-abh09t8:92_20": "Evaṁ kāmabhave jātiādīnaṁ tīhipi dukkhehi dukkhatā veditabbā.",
  "tika-abh09t8:92_21": "Rūpārūpabhavesu pana yasmā sokaparidevadukkhadomanassupāyāsā na santi,",
  "tika-abh09t8:92_22": "tasmā tattha jātiādīnaṁ vipariṇāmadukkhasaṅkhāradukkhavasena ca dukkhatā veditabbā,",
  "tika-abh09t8:92_23": "na dukkhadukkhavasenāti ayaṁ dukkhasacce nayo.",
  "tika-abh09t8:93_0": "Samudayasaccaṁ pana ‘‘kāmataṇhā bhavataṇhā vibhavataṇhā’’ti (vibha.",
  "tika-abh09t8:93_1": "203) tattakameva uddisitvā ‘‘sā kho panesā taṇhā kattha uppajjamānā uppajjatī’’ti (vibha.",
  "tika-abh09t8:93_2": "203) pucchitvā channaṁ channaṁ indriyavisayaviññāṇaphassavedanāsaññācetanātaṇhāvitakkavicārānaṁ visayabhūtānaṁ",
  "tika-abh09t8:93_3": "vasena taṇhāya ‘‘etthesā taṇhā uppajjamānā uppajjatī’’ti evaṁ uppattiṁ pakāsetvā vitthārato vibhattaṁ.",
  "tika-abh09t8:94_0": "Nirodhasaccaṁ pana ‘‘tassā eva taṇhāya asesavirāganirodho cāgo paṭinissaggo mutti anālayo’’ti (vibha.",
  "tika-abh09t8:94_1": "204) vatvā puna ‘‘sā kho panesā taṇhā kattha nirujjhamānā nirujjhatī’’ti (vibha.",
  "tika-abh09t8:94_2": "204) pucchitvā samudayasacce vuttaindriyādīnaṁ vasena paṭilomato taṇhāya nirodhaṁ pakāsetvā vitthārato vibhattaṁ.",
  "tika-abh09t8:94_3": "Tattha asesavirāganirodhotiādīni padāni nibbānavevacanāni.",
  "tika-abh09t8:94_4": "Nibbānaṁ hi āgamma taṇhā asesā virajjati,",
  "tika-abh09t8:94_5": "nirujjhati, cajīyati,",
  "tika-abh09t8:94_6": "paṭinissajjīyati, muccati,",
  "tika-abh09t8:94_7": "na allīyati,",
  "tika-abh09t8:94_8": "tasmā ‘‘asesavirāganirodho cāgo paṭinissaggo mutti anālayo’’ti vuccati.",
  "tika-abh09t8:94_9": "Ekameva hi nibbānaṁ,",
  "tika-abh09t8:94_10": "nāmāni panassa sabbasaṅkhatānaṁ nāmapaṭipakkhavasena anekāni honti.",
  "tika-abh09t8:95_0": "Nanu pāṭekkaṁ nibbānaṁ nāma natthi,",
  "tika-abh09t8:95_1": "kilesakkhayamattameva nibbānaṁ,",
  "tika-abh09t8:95_2": "teneva ca tāsu tāsu suttābhidhammadesanāsu ‘‘rāgakkhayo dosakkhayo’’tiādinā (saṁ. ni.",
  "tika-abh09t8:95_3": "4.314) vuttanti ce? Na,",
  "tika-abh09t8:95_4": "arahattanibbānānaṁ ekatāpajjanato.",
  "tika-abh09t8:95_5": "Arahattampi hi ‘‘yo kho, āvuso,",
  "tika-abh09t8:95_6": "rāgakkhayo dosakkhayo mohakkhayo,",
  "tika-abh09t8:95_7": "idaṁ vuccati arahatta’’nti (saṁ. ni.",
  "tika-abh09t8:95_8": "4.314) rāgādīnaṁ parikkhayante uppannattā upacārena arahattaṁ rāgakkhayādibhāvena vuccati,",
  "tika-abh09t8:95_9": "tathā rāgādīnaṁ khayahetuttā nibbānampi rāgakkhayādibhāvena vuttanti gahetabbaṁ.",
  "tika-abh09t8:95_10": "Itarathā nibbānassa bahuttaṁ āpajjati rāgādīnaṁ bahunnaṁ khayassāpi bahuttā.",
  "tika-abh09t8:95_11": "Sabbakilesānampi khayassa ekattena paṭhamamaggena diṭṭhiādīnaṁ khaye sabbakilesakkhayo āpajjati,",
  "tika-abh09t8:95_12": "oḷārikattañcassa siyā tiracchānānampi uppannarāgakkhayassa pākaṭattena nibbānappattito,",
  "tika-abh09t8:95_13": "gotrabhūkkhaṇepi ca rāgādikkhayo hoti gotrabhuno nibbānavisayattā,",
  "tika-abh09t8:95_14": "maggassa pana nibbānārammaṇatāappasaṅgo.",
  "tika-abh09t8:95_15": "Na hi attanā khepiyamānakilesakkhayamārabbha maggo uppajjati,",
  "tika-abh09t8:95_16": "abhāvo cassa āpajjati rāgādikkhayabhūtassa pana abhāvassa pakkhavasena tuccharūpattā,",
  "tika-abh09t8:95_17": "tassāpi bhāvattābhāvāva vivekalakkhaṇaṁ na siyā,",
  "tika-abh09t8:95_18": "saṅkhatatā cassa siyā.",
  "tika-abh09t8:95_19": "Na hi kadāci upalabbhamānaṁ asaṅkhataṁ bhavitumarahati sabbesampi ahetukattāpattito,",
  "tika-abh09t8:95_20": "saṅkhatattepi cassa na nibbānattaṁ uppattijarābhaṅgasamaṅgitāya dukkhattā,",
  "tika-abh09t8:95_21": "tathā ca abhāvassāpi abhāvo,",
  "tika-abh09t8:95_22": "anavaṭṭhānañca khīṇānampi rāgādīnaṁ puna uppajjanaṁ yesaṁ tesameva abhāvo abhāvassa vinaṭṭhattā.",
  "tika-abh09t8:96_0": "Apica kāraṇantarena vā bhāve uppanne rāgādīnaṁ na kāci hāni hoti.",
  "tika-abh09t8:96_1": "Na hi aññassuppattiyaṁ aññaṁ vigacchati.",
  "tika-abh09t8:96_2": "Abhāvo bhāvassa virodhi,",
  "tika-abh09t8:96_3": "virodhisannidhāne ca itaraṁ vigacchatīti ce?",
  "tika-abh09t8:96_4": "Kimidaṁ vigamanaṁ nāma.",
  "tika-abh09t8:96_5": "Yadi tampi bhāvarūpaṁ,",
  "tika-abh09t8:96_6": "samānadosatā cassa siyā anavaṭṭhānañca,",
  "tika-abh09t8:96_7": "na ca atthasiddhi.",
  "tika-abh09t8:96_8": "Yadi tuccharūpaṁ,",
  "tika-abh09t8:96_9": "kiṁ paṭhamamevassa tuccharūpatāya upagatāya dūrampi gantvā upagantabbāti siddhā,",
  "tika-abh09t8:96_10": "rāgādikkhayabhūtassa nibbānassa tuccharūpatāya abhāvo,",
  "tika-abh09t8:96_11": "na ca abhāvo eva nibbānaṁ.",
  "tika-abh09t8:96_12": "Atītānāgatadosānamabhāve nibbānappattiyā abhāvato vattamānānañca abhāvo nāma.",
  "tika-abh09t8:96_13": "Abhāvo nāma na kilesavigamamatto,",
  "tika-abh09t8:96_14": "api tu anuppattibhāvena.",
  "tika-abh09t8:96_15": "Accantavigamo nibbānenāpi sampādīyatīti ce? Na,",
  "tika-abh09t8:96_16": "tassa kāraṇabhāvā.",
  "tika-abh09t8:96_17": "Vipassanā kāraṇamiti ce? Na,",
  "tika-abh09t8:96_18": "attādivikappajanakasaṅkhatadhammadassanena vinā anattādivikappabhūtāya vipassanāya anuppattito.",
  "tika-abh09t8:96_19": "Yadi hi uppajjeyya,",
  "tika-abh09t8:96_20": "tāya sabbepi sattā vimuttā eva siyuṁ,",
  "tika-abh09t8:96_21": "no ca kadāci na puccheyya viruddhadhammadassanābhāvā.",
  "tika-abh09t8:96_22": "Na hi dassanaṁ vinā vikappo sambhavati,",
  "tika-abh09t8:96_23": "na ca attāti vikappajanakarūpādidassanameva tabbiruddhavikappajanakaṁ hoti.",
  "tika-abh09t8:96_24": "Buddhānañca paramparopadesena rūpādīsu vipassanāvikappo uppajjatīti ce? Na,",
  "tika-abh09t8:96_25": "tesampi viruddhadassanābhāvena vipassanāvikappānuppattito.",
  "tika-abh09t8:96_26": "Na hi yādisāya kāraṇasāmaggiyā yādisaṁ kāriyaṁ uppajjati,",
  "tika-abh09t8:96_27": "tādisāya eva tabbiruddhaṁ uppajjati ahetukattappasaṅgato.",
  "tika-abh09t8:96_28": "Na ca viruddhadassanābhāvena ekassa vipassanāvikappajanakasāmatthiyābhāvato tādisānaṁ paramparāyapi tabbhāvo,",
  "tika-abh09t8:96_29": "tadupadeso ca sambhavati.",
  "tika-abh09t8:96_30": "Tilakkhaṇūpadesanānantarikatāya pana buddhānaṁ nibbānasacchikiriyā siddhi,",
  "tika-abh09t8:96_31": "tenevassa kilesānamaccantappahānassa,",
  "tika-abh09t8:96_32": "vipassanopadesasāmatthiyassa ca siddhīti nibbānameva tadubhayakāraṇaṁ,",
  "tika-abh09t8:96_33": "nāññanti gahetabbaṁ.",
  "tika-abh09t8:97_0": "Kasmā pana nibbānadassanena rāgādīnaṁ accantappahānaṁ,",
  "tika-abh09t8:97_1": "tilakkhaṇañca hoti.",
  "tika-abh09t8:97_2": "Na hi aññassa dassanena itararāgappahānaṁ,",
  "tika-abh09t8:97_3": "tilakkhaṇañāṇañca yuttanti? Na,",
  "tika-abh09t8:97_4": "asaṅkhatadassanena saṅkhatassa vā dosassa vā pākaṭattā.",
  "tika-abh09t8:97_5": "Diṭṭhaaccantasukhānaṁ hi vaṭṭasukhe,",
  "tika-abh09t8:97_6": "tannissayārammaṇādīsu ca sukhābhimāno,",
  "tika-abh09t8:97_7": "vaṭṭābhirati ca pahīyati diṭṭhaparatīrassa nāvikassa nāvāyekadese sukhābhimānābhiratiyo viya.",
  "tika-abh09t8:97_8": "Apica saṅkhatadhammesu allinā rāgādayo asaṅkhatadhamme saṇṭhātuṁ na sakkonti aggikkhandhe viya makkhikā,",
  "tika-abh09t8:97_9": "thale viya ca jalacarā,",
  "tika-abh09t8:97_10": "nibbānadassanena pahīnadosassa cittassa yāthāvato tesu saṅkhatesu tilakkhaṇadassanaṁ sambhavati bhesajjālepena",
  "tika-abh09t8:97_11": "vihatakācatimirādidosassa cakkhuno ghaṭādirūpadassanaṁ viya,",
  "tika-abh09t8:97_12": "diṭṭhadosesu cassa saṅkhāresu na puna rāgādīnamuppatti ñātā sucibhāve viya vaccakūpeti veditabbaṁ.",
  "tika-abh09t8:98_0": "Kasmā pana kesañci sattānaṁ eva nibbānasacchikiriyāsambhavo,",
  "tika-abh09t8:98_1": "na sabbesanti?",
  "tika-abh09t8:98_2": "Anādibuddhaparamparopadesasāpekkhattā,",
  "tika-abh09t8:98_3": "tesañca upadesakānaṁ sabbattha sabbadā abhāvato,",
  "tika-abh09t8:98_4": "sotūnañca khaṇasampattiyā accantadullabhattā,",
  "tika-abh09t8:98_5": "cakkavāḷānañca anantattā,",
  "tika-abh09t8:98_6": "tasmā keci eva buddhuppādakāle tilakkhaṇopadesalābhena nibbānaṁ sacchikaronti,",
  "tika-abh09t8:98_7": "na sabbeti gahetabbaṁ.",
  "tika-abh09t8:99_0": "Kathaṁ panettha rāgādīnaṁ accantavigamo nibbānena sādhīyatīti?",
  "tika-abh09t8:99_1": "Na tāva so,",
  "tika-abh09t8:99_2": "atītānāgatānaṁ tesamidāni abhāvā,",
  "tika-abh09t8:99_3": "pubbe ca tassa vijjamānattā,",
  "tika-abh09t8:99_4": "vattamānānaṁ sarasanirodhato.",
  "tika-abh09t8:99_5": "Kathañcassa tuccharūpassa nibbānassa hetutte yathāvuttadosānamavasaroti ce? Na,",
  "tika-abh09t8:99_6": "tassa bhāvarūpattā.",
  "tika-abh09t8:99_7": "Pubbabhāgapaṭipattiyā hi nibbānamārabbha anusayājananabhāvena uppannamaggā eva kilesānamanuppādanirodho",
  "tika-abh09t8:99_8": "taduppattiyā āyatiṁ uppajjanārahānaṁ anuppattito aggisannidhāne aṅkurājanakabhāvena uppannasālikkhandhassa",
  "tika-abh09t8:99_9": "bījatābhāvarūpatā viya.",
  "tika-abh09t8:99_10": "Na hi abhāvo nāma koci paramatthato atthi,",
  "tika-abh09t8:99_11": "yo kāraṇena janīyati tabbiruddhakkhaṇuppādanabhāvovuppādanaṁ anekakkhaṇuppādanena khandhakārābhāvuppādanaṁ viya,",
  "tika-abh09t8:99_12": "tasmā kilesānaṁ anuppattinirodhasaṅkhātassa ariyamaggassa upanissayattā upanissayopacārena nibbānaṁ ‘‘asesavirāganirodho’’tiādinā vuttaṁ.",
  "tika-abh09t8:99_13": "Sarūpeneva kasmā na vuttanti ce?",
  "tika-abh09t8:99_14": "Abhisukhumattā,",
  "tika-abh09t8:99_15": "anupaladdhapubbattā ca,",
  "tika-abh09t8:99_16": "sukhumatā cassa bhagavato appossukkatāvacanato,",
  "tika-abh09t8:99_17": "ariyena cakkhunā passitabbato ca veditabbā.",
  "tika-abh09t8:100_0": "Ettha pana paravādī āha –",
  "tika-abh09t8:100_1": "‘‘nattheva nibbānaṁ anupalabbhanīyato’’ti.",
  "tika-abh09t8:100_2": "Na anupalabbhanīyaṁ tassa siddhattā.",
  "tika-abh09t8:100_3": "Upalabbhati hi taṁ tadanurūpapaṭipattiyā ariyehi.",
  "tika-abh09t8:100_4": "Apica nibbānaṁ natthīti na vattabbaṁ sabbasattānaṁ viruddhadhammānaṁ bhāvena apavaggābhāvappasaṅgato.",
  "tika-abh09t8:100_5": "Na ca taṁ yuttaṁ uṇhādipaṭipakkhassa sītādino viya bhavapaṭipakkhassa nibbānassapi avassaṁbhāvā.",
  "tika-abh09t8:100_6": "Vuttañca –",
  "tika-abh09t8:101_0": "‘‘Yathāpi uṇhe vijjante, aparaṁ vijjati sītalaṁ;",
  "tika-abh09t8:102_0": "Evaṁ tividhaggi vijjante, nibbānaṁ icchitabbaka’’nti. (bu. vaṁ. 2.11) –",
  "tika-abh09t8:103_0": "Ādi.",
  "tika-abh09t8:103_1": "Accantanirodhahetuno vipassanopadesassa dassanato ca attheva nibbānaṁ taṁ vinā tassāsambhavatoti vuttovāyamattho.",
  "tika-abh09t8:103_2": "Tadetaṁ purimāya koṭiyā abhāvato appabhavaṁ,",
  "tika-abh09t8:103_3": "tatova ajarāmaraṇaṁ,",
  "tika-abh09t8:103_4": "niccañca hotīti aṇuādīnampi niccabhāvapatti nibbānasseva niccattāti ce? Na,",
  "tika-abh09t8:103_5": "bhinnādhikaraṇattena hetulakkhaṇassānupapattito.",
  "tika-abh09t8:103_6": "Aṇuādīnampi asaṅkhatatā iti ce? Na,",
  "tika-abh09t8:103_7": "asaṅkhatatāsiddhito asaṅkhatānañcānekattānupapattito.",
  "tika-abh09t8:103_8": "Yadi hi asaṅkhataṁ nāma bhaveyya,",
  "tika-abh09t8:103_9": "ekeneva bhavitabbaṁ desakālasabhāvabhedassa kāraṇabhedakattā,",
  "tika-abh09t8:103_10": "bhinnasabhāvānampi ahetukatte atippasaṅgato.",
  "tika-abh09t8:104_0": "Saṅkhatehi sabhāvabhinnassa nibbānassa kathaṁ ahetukatāti ce?",
  "tika-abh09t8:104_1": "Asaṅkhatasabhāvena saṅkhatasabhāvehi bhinnassa kāraṇānapekkhattā.",
  "tika-abh09t8:104_2": "Asaṅkhatatte hi samāne bhavasabhāvabhedo kāraṇabhedaṁ sūcayati ,",
  "tika-abh09t8:104_3": "tasmā ekameva niccaṁ bhavitumarahati,",
  "tika-abh09t8:104_4": "tañca yathāvuttayuttito,",
  "tika-abh09t8:104_5": "sabbaññuvacanato ca paramatthato vijjamānaṁ nibbānameva.",
  "tika-abh09t8:104_6": "Vuttaṁ hetaṁ bhagavatā ‘‘atthi,",
  "tika-abh09t8:104_7": "bhikkhave,",
  "tika-abh09t8:104_8": "ajātaṁ abhūtaṁ akataṁ asaṅkhata’’nti (itivu. 43).",
  "tika-abh09t8:104_9": "Ayaṁ dukkhanirodhasacce nayo.",
  "tika-abh09t8:105_0": "Itaraṁ pana ‘‘sammādiṭṭhi…pe…",
  "tika-abh09t8:105_1": "sammāsamādhī’’ti uddisitvā vitthārato vibhattaṁ.",
  "tika-abh09t8:105_2": "Vinicchayo panettha maggaṅgavibhaṅge āvi bhavissatīti ayaṁ suttantabhājanīyanayo.",
  "tika-abh09t8:106_0": "Abhidhammabhājanīye pana –",
  "tika-abh09t8:107_0": "‘‘Cattāri saccāni dukkhaṁ dukkhasamudayo dukkhanirodho dukkhanirodhagāminī paṭipadā.",
  "tika-abh09t8:107_1": "Tattha taṇhā dukkhasamudayo.",
  "tika-abh09t8:107_2": "Avasesā sāsavadhammā…pe… dukkhaṁ.",
  "tika-abh09t8:107_3": "Taṇhāya pahānaṁ dukkhanirodho.",
  "tika-abh09t8:107_4": "Aṭṭhaṅgiko maggo dukkhanirodhagāminī paṭipadā’’ti (vibha. 206) –",
  "tika-abh09t8:108_0": "Vatvā aṭṭha maggaṅgāni vitthārato niddisitvā ‘‘avasesā dhammā dukkhanirodhagāminiyā paṭipadāya sampayuttā’’ti (vibha.",
  "tika-abh09t8:108_1": "206 ādayo) evaṁ paṭhamavāre cattāri saccāni vibhattāni.",
  "tika-abh09t8:108_2": "Tāni puna aparehipi ‘‘taṇhā,",
  "tika-abh09t8:108_3": "avasesā ca kilesā samudayo,",
  "tika-abh09t8:108_4": "tathā taṇhā,",
  "tika-abh09t8:108_5": "avasesā ca kilesā,",
  "tika-abh09t8:108_6": "avasesā ca akusalā samudayo,",
  "tika-abh09t8:108_7": "tathā taṇhā,",
  "tika-abh09t8:108_8": "avasesā ca kilesā,",
  "tika-abh09t8:108_9": "avasesā ca akusalā,",
  "tika-abh09t8:108_10": "tīṇi ca kusalamūlāni,",
  "tika-abh09t8:108_11": "sāsavāni samudayo,",
  "tika-abh09t8:108_12": "tathā taṇhā,",
  "tika-abh09t8:108_13": "avasesā ca kilesā,",
  "tika-abh09t8:108_14": "avasesā ca akusalā,",
  "tika-abh09t8:108_15": "tīṇi ca kusalamūlāni, sāsavāni,",
  "tika-abh09t8:108_16": "avasesā ca sāsavakusaladhammā samudayo.",
  "tika-abh09t8:108_17": "Avasesā sāsavadhammā dukkhaṁ,",
  "tika-abh09t8:108_18": "tassa tassa samudayassa pahānaṁ nirodho,",
  "tika-abh09t8:108_19": "aṭṭhaṅgiko maggo paṭipadā’’ti imehi vārehi vibhattāni.",
  "tika-abh09t8:108_20": "Tattha ‘‘ariyasaccānī’’ti avatvā nippadesato paccayasaṅkhātaṁ samudayaṁ dassetuṁ ‘‘saccānī’’ti vuttaṁ.",
  "tika-abh09t8:108_21": "Ariyasaccesu hi taṇhāva samudayo, na itare.",
  "tika-abh09t8:108_22": "Na ca kevalaṁ taṇhāva dukkhaṁ samudāneti,",
  "tika-abh09t8:108_23": "avasesā kusalākusalāpi paccayaṁ samudānentiyevāti tepi samudayato dassetuṁ ‘‘saccāni’’tveva vuttaṁ.",
  "tika-abh09t8:108_24": "Tato paraṁ yasmā aṭṭhaṅgiko maggova paṭipadāti.",
  "tika-abh09t8:108_25": "Sampayuttā pana phassādayo sabbepi dhammā paṭipadā eva,",
  "tika-abh09t8:108_26": "tasmā taṁ nayaṁ dassetuṁ sabbasaṅgāhikavārepi sabbāni vibhattāni .",
  "tika-abh09t8:108_27": "Ettha hi ariyadhanāneva saṅgahitāni.",
  "tika-abh09t8:108_28": "Sesaṁ sadisamevāti ayaṁ abhidhammabhājanīyanayo.",
  "tika-abh09t8:109_0": "Pañhāpucchakanaye pana catunnaṁ ariyasaccānaṁ kati kusalā…pe…",
  "tika-abh09t8:109_1": "kati araṇā?",
  "tika-abh09t8:109_2": "Samudayasaccaṁ akusalaṁ,",
  "tika-abh09t8:109_3": "nirodhasaccaṁ abyākataṁ,",
  "tika-abh09t8:109_4": "dukkhasaccaṁ tidhāpi.",
  "tika-abh09t8:109_5": "Samudayo savitakkasavicāro,",
  "tika-abh09t8:109_6": "nirodho avitakkaavicāro,",
  "tika-abh09t8:109_7": "maggo tidhāpi,",
  "tika-abh09t8:109_8": "dukkhaṁ tidhāpi,",
  "tika-abh09t8:109_9": "na vattabbaṁ ca.",
  "tika-abh09t8:109_10": "Tīṇi saccāni anidassanaappaṭighāni,",
  "tika-abh09t8:109_11": "dukkhaṁ tidhāpi.",
  "tika-abh09t8:109_12": "Samudayo hetu,",
  "tika-abh09t8:109_13": "nirodho na hetu,",
  "tika-abh09t8:109_14": "sesā dvidhāpi.",
  "tika-abh09t8:109_15": "Dve saccāni lokiyāni,",
  "tika-abh09t8:109_16": "magganirodhā lokuttarā.",
  "tika-abh09t8:109_17": "Samudayasaccaṁ saraṇaṁ,",
  "tika-abh09t8:109_18": "dve saccāni araṇāni,",
  "tika-abh09t8:109_19": "dukkhaṁ duvidhāpi.",
  "tika-abh09t8:109_20": "Ayaṁ pañhāpucchakanayo.",
  "tika-abh09t8:109_21": "Idāni panettha –",
  "tika-abh09t8:110_0": "Kamatonūnādhikato, lakkhaṇādīhi suññato;",
  "tika-abh09t8:111_0": "Ñāṇakiccopamā ñeyyo, pāḷimuttavinicchayo.",
  "tika-abh09t8:112_0": "Tattha kamato tāva idhāpi desanākkamova yujjati.",
  "tika-abh09t8:112_1": "Ettha oḷārikattā,",
  "tika-abh09t8:112_2": "sabbasattasādhāraṇattā ca suviññeyyanti dukkhasaccaṁ paṭhamaṁ vuttaṁ,",
  "tika-abh09t8:112_3": "tato tasseva hetudassanatthaṁ samudayasaccaṁ,",
  "tika-abh09t8:112_4": "tato ‘‘hetunirodhā bhavanirodho’’ti ñāpanatthaṁ nirodhasaccaṁ,",
  "tika-abh09t8:112_5": "tadadhigamupāyadassanatthaṁ ante maggasaccaṁ.",
  "tika-abh09t8:112_6": "Bhavasukhassādagadhitānaṁ saṁvegajananatthaṁ paṭhamaṁ dukkhamāha,",
  "tika-abh09t8:112_7": "tato ‘‘bhavaṁ neva ahetukaṁ āgacchati,",
  "tika-abh09t8:112_8": "na issaranimmānādinā hoti,",
  "tika-abh09t8:112_9": "ito pana hotī’’ti ñāpanatthaṁ samudayasaccaṁ,",
  "tika-abh09t8:112_10": "tato sahetukena dukkhena abhibhūtattā saṁviggamānasānaṁ tannissaraṇadassanena assāsajananatthaṁ nirodhaṁ,",
  "tika-abh09t8:112_11": "tato nirodhasampāpakaṁ magganti ayamettha kamo.",
  "tika-abh09t8:113_0": "Anūnādhikato pana kasmā cattāri eva saccānīti ce?",
  "tika-abh09t8:113_1": "Tato aññassa asambhavato,",
  "tika-abh09t8:113_2": "aññatarassa ca anapaneyyato.",
  "tika-abh09t8:113_3": "Apica pavattimācikkhanto bhagavā sahetukaṁ ācikkhati,",
  "tika-abh09t8:113_4": "nivattiñca saupāyaṁ.",
  "tika-abh09t8:113_5": "Iti pavattinivattitadubhayahetūnaṁ etaparamato cattāri eva vuttānīti ayametthānūnādhikato.",
  "tika-abh09t8:114_0": "Lakkhaṇādīhi panettha lakkhaṇato bādhanalakkhaṇaṁ dukkhasaccaṁ,",
  "tika-abh09t8:114_1": "santāpanarasaṁ,",
  "tika-abh09t8:114_2": "pavattipaccupaṭṭhānaṁ.",
  "tika-abh09t8:114_3": "Pabhavalakkhaṇaṁ samudayasaccaṁ,",
  "tika-abh09t8:114_4": "anupacchedakaraṇarasaṁ,",
  "tika-abh09t8:114_5": "palibodhapaccupaṭṭhānaṁ.",
  "tika-abh09t8:114_6": "Santilakkhaṇaṁ nirodhasaccaṁ,",
  "tika-abh09t8:114_7": "accutirasaṁ,",
  "tika-abh09t8:114_8": "animittapaccupaṭṭhānaṁ.",
  "tika-abh09t8:114_9": "Niyyānalakkhaṇaṁ maggasaccaṁ,",
  "tika-abh09t8:114_10": "kilesapahānakaraṇarasaṁ,",
  "tika-abh09t8:114_11": "vuṭṭhānapaccupaṭṭhānaṁ.",
  "tika-abh09t8:114_12": "Apica pavattipavattakanivattinivattakalakkhaṇāni paṭipāṭiyā,",
  "tika-abh09t8:114_13": "tathā saṅkhatataṇhāasaṅkhatadassanalakkhaṇāni cāti imānettha lakkhaṇāni.",
  "tika-abh09t8:115_0": "Suññato panetāni yathākkamaṁ vedakakārakanibbutagamakābhāvato suññāni. Vuttañca –",
  "tika-abh09t8:116_0": "‘‘Dukkhameva hi, na koci dukkhito,",
  "tika-abh09t8:117_0": "Kārako na, kiriyāva vijjati;",
  "tika-abh09t8:118_0": "Atthi nibbuti, na nibbuto pumā,",
  "tika-abh09t8:119_0": "Maggamatthi, gamako na vijjatī’’ti. (vibha. aṭṭha. 189);",
  "tika-abh09t8:120_0": "Atha vā –",
  "tika-abh09t8:121_0": "Dhuvasubhasukhattasuññaṁ,",
  "tika-abh09t8:122_0": "Purimadvayamattasuññamamatapadaṁ;",
  "tika-abh09t8:123_0": "Dhuvasubhasukhaattavirahito,",
  "tika-abh09t8:124_0": "Maggo iti suññato tesu. (vibha. aṭṭha. 189);",
  "tika-abh09t8:125_0": "Nirodhasuññāni vā tīṇi.",
  "tika-abh09t8:125_1": "Nirodho ca sesattayasuñño.",
  "tika-abh09t8:125_2": "Phalasuñño vā hettha hetu samudayamaggesu dukkhanirodhānaṁ abhāvā pakativādīnaṁ pakati viya.",
  "tika-abh09t8:125_3": "Hetusuññañca phalaṁ dukkhasamudayānaṁ,",
  "tika-abh09t8:125_4": "nirodhamaggānañca asamavāyā,",
  "tika-abh09t8:125_5": "na hetusamavetaṁ hetuphalaṁ.",
  "tika-abh09t8:125_6": "Hetuphalasamavāyavādīnaṁ dviaṇukādīni viyāti ayamettha suññatā.",
  "tika-abh09t8:126_0": "Ñāṇakiccatoti ettha duvidhaṁ saccañāṇaṁ anubodhañāṇaṁ,",
  "tika-abh09t8:126_1": "paṭivedhañāṇañca.",
  "tika-abh09t8:126_2": "Tattha anubodhañāṇaṁ lokiyaṁ,",
  "tika-abh09t8:126_3": "taṁ anussavādivasena nirodhe,",
  "tika-abh09t8:126_4": "magge ca pavattati.",
  "tika-abh09t8:126_5": "Paṭivedhañāṇaṁ lokuttaraṁ,",
  "tika-abh09t8:126_6": "taṁ saccāvabodhapaṭipakkhakilese khepentaṁ nirodhamārammaṇaṁ katvā kiccato cattāripi saccāni paṭivijjhati.",
  "tika-abh09t8:126_7": "Yaṁ panetaṁ lokiyaṁ,",
  "tika-abh09t8:126_8": "tattha dukkhañāṇaṁ pariyuṭṭhānābhibhavanavasena pavattamānaṁ sakkāyadiṭṭhiṁ nivatteti,",
  "tika-abh09t8:126_9": "samudayañāṇaṁ ucchedadiṭṭhiṁ,",
  "tika-abh09t8:126_10": "nirodhañāṇaṁ sassatadiṭṭhiṁ,",
  "tika-abh09t8:126_11": "maggañāṇaṁ akiriyadiṭṭhiṁ.",
  "tika-abh09t8:126_12": "Dukkhañāṇaṁ vā tesu dhuvasubhasukhattabhāvarahitesu khandhesu dhuvasubhasukhattabhāvasaññāsaṅkhātaṁ phale vippaṭipattiṁ,",
  "tika-abh09t8:126_13": "samudayañāṇaṁ ‘‘issarapadhānakālasabhāvādīhi loko pavattatī’’ti akāraṇe kāraṇābhimānappavattaṁ hetumhi vippaṭipattiṁ,",
  "tika-abh09t8:126_14": "nirodhañāṇaṁ arūpalokādīsu apavaggaggāhabhūtaṁ nirodhe vippaṭipattiṁ,",
  "tika-abh09t8:126_15": "maggañāṇaṁ kāmasukhallikaattakilamathānuyogappabhede avisuddhimagge visuddhimaggaggāhavasena pavattaṁ upāye vippaṭipattiṁ nivatteti.",
  "tika-abh09t8:126_16": "Idamettha ñāṇakiccaṁ.",
  "tika-abh09t8:127_0": "Upamāto panettha bhāro viya hi dukkhasaccaṁ daṭṭhabbaṁ,",
  "tika-abh09t8:127_1": "bhārādānamiva samudayasaccaṁ,",
  "tika-abh09t8:127_2": "bhāranikkhepanamiva nirodhasaccaṁ,",
  "tika-abh09t8:127_3": "bhāranikkhepanupāyo viya maggasaccaṁ.",
  "tika-abh09t8:127_4": "Apica rogatannidānatadupasamabhesajjehi,",
  "tika-abh09t8:127_5": "orimatīramahoghapārimatīrataṁsampāpakopāyehi cāti evamādīhi yathākkamaṁ yojetvāpi etāni upamāto veditabbāni.",
  "tika-abh09t8:127_6": "Ayamettha upamā.",
  "tika-abh09t8:127_7": "Evaṁ ñeyyo pāḷimuttavinicchayo.",
  "tika-abh09t8:128_0": "Saccavibhaṅgamātikatthavaṇṇanā niṭṭhitā.",
  "tika-abh09t8:129_0": "Indriyavibhaṅgamātikatthavaṇṇanā",
  "tika-abh09t8:130_0": "Indriyavibhaṅgamātikāya pana atthato tāva –",
  "tika-abh09t8:130_1": "dvāvīsati indriyānīti ettha indriyaṭṭhasambhavato indriyāni.",
  "tika-abh09t8:130_2": "Ko panesa indriyaṭṭho nāmāti?",
  "tika-abh09t8:130_3": "Indaliṅgaṭṭho,",
  "tika-abh09t8:130_4": "indadesitaṭṭho,",
  "tika-abh09t8:130_5": "indadiṭṭhaṭṭho,",
  "tika-abh09t8:130_6": "indasiṭṭhaṭṭho,",
  "tika-abh09t8:130_7": "indajuṭṭhaṭṭho ca,",
  "tika-abh09t8:130_8": "so sabbopi idha yathāyogaṁ yujjati.",
  "tika-abh09t8:130_9": "Kusalākusalaṁ kammaṁ indo nāma kammesu kassaci issariyābhāvato,",
  "tika-abh09t8:130_10": "tenevettha kammasañjanitāni tāva indriyāni attano janakakammaṁ ulliṅgenti,",
  "tika-abh09t8:130_11": "tena ca siṭṭhānīti indaliṅgaṭṭhena,",
  "tika-abh09t8:130_12": "indasiṭṭhaṭṭhena ca indriyāni.",
  "tika-abh09t8:130_13": "Sammāsambuddho pana paramissariyabhāvato indo,",
  "tika-abh09t8:130_14": "tato sabbānipetāni indriyāni bhagavatā yathābhūtato pakāsitāni,",
  "tika-abh09t8:130_15": "abhisambuddhāni cāti indadesitaṭṭhena,",
  "tika-abh09t8:130_16": "indadiṭṭhaṭṭhena ca indriyāni.",
  "tika-abh09t8:130_17": "Teneva bhagavatā kānici gocarāsevanāya,",
  "tika-abh09t8:130_18": "kānici bhāvanāsevanāya sevitānīti indajuṭṭhaṭṭhenapi indriyāni.",
  "tika-abh09t8:130_19": "Apica ādhipaccasaṅkhātena issariyaṭṭhenāpi etāni indriyāni.",
  "tika-abh09t8:131_0": "Cakkhundriyantiādīsu cakkhādīnaṁ padattho heṭṭhā pakāsito.",
  "tika-abh09t8:131_1": "Pacchimesu pana tīsu pubbabhāge anaññātaṁ amataṁ padaṁ,",
  "tika-abh09t8:131_2": "catusaccadhammaṁ vā jānissāmīti evaṁ paṭipannassa uppajjanato ,",
  "tika-abh09t8:131_3": "indriyaṭṭhasambhavato ca anaññātaññassāmītindriyaṁ.",
  "tika-abh09t8:131_4": "Ājānanato aññā eva indriyanti aññindriyaṁ.",
  "tika-abh09t8:131_5": "Aññātāvino catūsu saccesu niṭṭhitañāṇakiccassa khīṇāsavassa indriyanti aññātāvindriyaṁ.",
  "tika-abh09t8:131_6": "Tattha ca pasādindriyānantaraṁ cakkhuviññāṇādivīthicittappavattiyaṁ rūpādīnaṁ niyatabhāvassa,",
  "tika-abh09t8:131_7": "attano tikkhamandatānuvidhānassa ca āpādanato ādhipaccaṁ veditabbaṁ.",
  "tika-abh09t8:131_8": "Manindriyādīnaṁ pana attano attano vijānanādilakkhaṇe ādhipaccaṁ veditabbaṁ.",
  "tika-abh09t8:131_9": "Sesaṁ suviññeyyameva.",
  "tika-abh09t8:131_10": "Ayaṁ tāvettha padattho.",
  "tika-abh09t8:132_0": "Dhammabhedato panettha jīvitindriyaṁ rūpārūpavasena dvidhā.",
  "tika-abh09t8:132_1": "Sukhindriyādīni pañca vedanābhāvato ekadhammo,",
  "tika-abh09t8:132_2": "tathā paññindriyādīni cattāri amohabhāvato.",
  "tika-abh09t8:132_3": "Sesāni pana indriyāni ekekadhammā evāti evaṁ paramatthato soḷasa dhammāva dvāvīsatindriyabhāvena desitāni.",
  "tika-abh09t8:132_4": "Sesāni panettha cetasikarūpanibbānāni asaṅgahitānīti ayaṁ dhammabhedo.",
  "tika-abh09t8:133_0": "Vibhaṅganayato panettha suttantabhājanīyaṁ nāma na gahitaṁ. Kasmā?",
  "tika-abh09t8:133_1": "Suttante imāya paṭipāṭiyā dvāvīsatiyā indriyānaṁ anāgatattā.",
  "tika-abh09t8:133_2": "Suttantasmiṁ hi katthaci dve indriyāni kathitāni,",
  "tika-abh09t8:133_3": "katthaci tīṇi,",
  "tika-abh09t8:133_4": "katthaci pañca,",
  "tika-abh09t8:133_5": "evaṁ pana nirantaraṁ dvāvīsati āgatāni nāma natthi.",
  "tika-abh09t8:133_6": "Abhidhammabhājanīyepi viseso natthi.",
  "tika-abh09t8:134_0": "Pañhāpucchakanaye pana dvāvīsatiyā indriyānaṁ kati kusalā…pe…",
  "tika-abh09t8:134_1": "kati araṇāti?",
  "tika-abh09t8:134_2": "Anaññātaññassāmītindriyaṁ kusalaṁ,",
  "tika-abh09t8:134_3": "domanassindriyaṁ akusalaṁ,",
  "tika-abh09t8:134_4": "saddhāsatipaññāaññindriyāni cattāri kusalābyākatāni,",
  "tika-abh09t8:134_5": "manajīvitasomanassaupekkhāvīriyasamādhindriyāni cha tidhāpi,",
  "tika-abh09t8:134_6": "sesāni dasa abyākatāni.",
  "tika-abh09t8:134_7": "Cha indriyāni siyā sukhāya vedanāya sampayuttā,",
  "tika-abh09t8:134_8": "siyā adukkhamasukhāya vedanāya sampayuttāti,",
  "tika-abh09t8:134_9": "tīṇi tidhāpi,",
  "tika-abh09t8:134_10": "jīvitaṁ tidhā ca na vattabbañca,",
  "tika-abh09t8:134_11": "dvādasindriyāni na vattabbāni eva.",
  "tika-abh09t8:134_12": "Tīṇi vipākāni,",
  "tika-abh09t8:134_13": "dve vipākadhammadhammāni,",
  "tika-abh09t8:134_14": "rūpindriyāni satta nevavipākanavipākadhammadhammāni,",
  "tika-abh09t8:134_15": "aññindriyaṁ siyā vipākaṁ,",
  "tika-abh09t8:134_16": "siyā vipākadhammadhammaṁ,",
  "tika-abh09t8:134_17": "navindriyāni tidhāpi.",
  "tika-abh09t8:134_18": "Navindriyāni upādinnupādāniyāni,",
  "tika-abh09t8:134_19": "domanassindriyaṁ anupādinnupādāniyaṁ,",
  "tika-abh09t8:134_20": "tīṇi anupādinnaanupādāniyāni,",
  "tika-abh09t8:134_21": "nava tidhāpi.",
  "tika-abh09t8:134_22": "Domanassindriyaṁ savitakkasavicāraṁ,",
  "tika-abh09t8:134_23": "upekkhindriyaṁ tathā ca avitakkaavicārañca,",
  "tika-abh09t8:134_24": "nava avitakkaavicārāni,",
  "tika-abh09t8:134_25": "ekādasa tidhāpi.",
  "tika-abh09t8:134_26": "Satta rūpindriyāni ceva sukhadukkhadomanassindriyāni cāti dasa parittāni,",
  "tika-abh09t8:134_27": "pacchimāni tīṇi appamāṇāni,",
  "tika-abh09t8:134_28": "sesāni nava tidhāva.",
  "tika-abh09t8:134_29": "Tattha ca somanassindriyaṁ rūpāvacaravaseneva mahaggataṁ,",
  "tika-abh09t8:134_30": "tadavasesāni arūpāvacaravasenāpīti veditabbaṁ.",
  "tika-abh09t8:134_31": "Pañcindriyāni anidassanasappaṭighāni,",
  "tika-abh09t8:134_32": "sattarasa anidassanaappaṭighāneva.",
  "tika-abh09t8:135_0": "Paññindriyādīni cattāri hetū,",
  "tika-abh09t8:135_1": "sesā na hetū…pe…",
  "tika-abh09t8:135_2": "domanassindriyaṁ saraṇaṁ,",
  "tika-abh09t8:135_3": "manajīvitasomanassaupekkhāvīriyasamādhindriyāni dvidhāpi,",
  "tika-abh09t8:135_4": "sesāni pannarasa araṇānevāti ayaṁ pañhāpucchakanayo.",
  "tika-abh09t8:136_0": "Indriyesu panetesu, pāḷimuttavinicchayo;",
  "tika-abh09t8:137_0": "Kamato dāni viññeyyo, tattha kosallamicchatā.",
  "tika-abh09t8:138_0": "Kamatoti ayampi desanākkamova.",
  "tika-abh09t8:138_1": "Tattha ajjhattadhamme pariññāya ariyabhūmipaṭilābho hotīti attabhāvapariyāpannāni cakkhundriyādīni paṭhamaṁ desitāni.",
  "tika-abh09t8:138_2": "So manussattabhāvo yaṁ dhammaṁ upādāya ‘‘itthī’’ti vā ‘‘puriso’’ti vā saṅkhaṁ gacchati,",
  "tika-abh09t8:138_3": "‘‘ayaṁ so’’ti nidassanatthaṁ tato itthindriyaṁ,",
  "tika-abh09t8:138_4": "purisindriyañca.",
  "tika-abh09t8:138_5": "So duvidhopi jīvitindriyapaṭibaddhavuttīti ñāpanatthaṁ tato jīvitindriyaṁ.",
  "tika-abh09t8:138_6": "Yāva tassa pavatti,",
  "tika-abh09t8:138_7": "tāva etesaṁ vedayitānaṁ anivatti.",
  "tika-abh09t8:138_8": "Yañca kiñci vedayitaṁ,",
  "tika-abh09t8:138_9": "sabbaṁ taṁ sukhaṁ dukkhanti ñāpanatthaṁ tato sukhindriyādīni.",
  "tika-abh09t8:138_10": "Tannirodhatthaṁ pana ete dhammā bhāvetabbāti paṭipattidassanatthaṁ tato saddhādīni.",
  "tika-abh09t8:138_11": "‘‘Imāya paṭipattiyā esa dhammo paṭhamaṁ attani pātubhavatī’’ti paṭipattiyā amoghabhāvadassanatthaṁ tato anaññātaññassāmītindriyaṁ.",
  "tika-abh09t8:138_12": "Tasseva phalattā,",
  "tika-abh09t8:138_13": "tato anantaraṁ bhāvetabbattā ca tato aññindriyaṁ.",
  "tika-abh09t8:138_14": "Ito paraṁ bhāvanāya imassa adhigamo,",
  "tika-abh09t8:138_15": "adhigate ca pana imasmiṁ natthi kiñci uttari karaṇīyanti ñāpanatthaṁ ante paramassāsabhūtaṁ aññātāvindriyaṁ",
  "tika-abh09t8:138_16": "desitanti evaṁ kamato pāḷimuttavinicchayanayo viññeyyo.",
  "tika-abh09t8:139_0": "Indriyavibhaṅgamātikatthavaṇṇanā niṭṭhitā.",
  "tika-abh09t8:140_0": "Paccayākāravibhaṅgamātikatthavaṇṇanā",
  "tika-abh09t8:141_0": "Paccayākāravibhaṅgamātikāya pana atthato tāva –",
  "tika-abh09t8:141_1": "avijjāpaccayātiādīsu avindiyaṁ kāyaduccaritādiṁ vindati paṭilabhati,",
  "tika-abh09t8:141_2": "vindiyaṁ vā kāyasucaritādiṁ na vindati,",
  "tika-abh09t8:141_3": "dhammānaṁ vā yathāsabhāvaṁ aviditaṁ karoti,",
  "tika-abh09t8:141_4": "antavirahite vā saṁsāre satte javāpeti,",
  "tika-abh09t8:141_5": "avijjamānesu vā javati,",
  "tika-abh09t8:141_6": "vijjamānesu vā na javatīti avijjā.",
  "tika-abh09t8:141_7": "Paṭicca phalameti etasmāti paccayo,",
  "tika-abh09t8:141_8": "dhammānaṁ uppattiyā,",
  "tika-abh09t8:141_9": "ṭhitiyā ca upakārako dhammo.",
  "tika-abh09t8:141_10": "Avijjā ca sā paccayo cāti avijjāpaccayo,",
  "tika-abh09t8:141_11": "tasmā avijjāpaccayā.",
  "tika-abh09t8:141_12": "Saṅkhatamabhisaṅkharontīti saṅkhārā.",
  "tika-abh09t8:142_0": "Ito paraṁ saṅkhārapaccayā viññāṇantiādīsu vuttaṁ vuttanayeneva veditabbaṁ.",
  "tika-abh09t8:142_1": "Avuttesu pana vijānātīti viññāṇaṁ.",
  "tika-abh09t8:142_2": "Namatīti nāmaṁ,",
  "tika-abh09t8:142_3": "ruppatīti rūpaṁ,",
  "tika-abh09t8:142_4": "nāmañca rūpañca nāmarūpañca nāmarūpanti ekadesasarūpekasesanayena veditabbaṁ.",
  "tika-abh09t8:142_5": "Āye tanoti,",
  "tika-abh09t8:142_6": "āyatañca nayatīti āyatanaṁ,",
  "tika-abh09t8:142_7": "chaṭṭhāyatanañca saḷāyatanañca saḷāyatananti ekasesanayena veditabbaṁ.",
  "tika-abh09t8:142_8": "Phusatīti phasso.",
  "tika-abh09t8:142_9": "Vedayatīti vedanā.",
  "tika-abh09t8:142_10": "Paritassatīti taṇhā.",
  "tika-abh09t8:142_11": "Upādiyatīti upādānaṁ. Bhavati,",
  "tika-abh09t8:142_12": "bhāvayati cāti bhavo.",
  "tika-abh09t8:142_13": "Jananaṁ jāti.",
  "tika-abh09t8:142_14": "Jīraṇaṁ jarā.",
  "tika-abh09t8:142_15": "Maranti etenāti maraṇaṁ.",
  "tika-abh09t8:142_16": "Socanaṁ soko.",
  "tika-abh09t8:142_17": "Paridevanaṁ paridevo.",
  "tika-abh09t8:142_18": "Dukkhayati,",
  "tika-abh09t8:142_19": "uppādaṭṭhitivasena dvidhā khaṇatītipi dukkhaṁ.",
  "tika-abh09t8:142_20": "Dummanassa bhāvo domanassaṁ.",
  "tika-abh09t8:142_21": "Bhuso āyāso upāyāso.",
  "tika-abh09t8:142_22": "Sambhavantīti nibbattanti.",
  "tika-abh09t8:142_23": "Na kevalañca sokādīheva,",
  "tika-abh09t8:142_24": "atha kho avijjāpaccayā saṅkhārā sambhavantītiādinā sabbapadehipi sambhavanti-saddassa yojanā kātabbā.",
  "tika-abh09t8:142_25": "Evaṁ hi paccayapaccayuppannavavatthānaṁ kataṁ hoti.",
  "tika-abh09t8:143_0": "Evanti niddiṭṭhanayanidassanaṁ,",
  "tika-abh09t8:143_1": "tena avijjādīheva kāraṇehi,",
  "tika-abh09t8:143_2": "na issaranimmānādīhīti dasseti.",
  "tika-abh09t8:143_3": "Etassāti yathāvuttassa.",
  "tika-abh09t8:143_4": "Kevalassāti asammissassa,",
  "tika-abh09t8:143_5": "sakalassa vā,",
  "tika-abh09t8:143_6": "dukkhakkhandhassāti dukkhasamūhassa,",
  "tika-abh09t8:143_7": "na sattassa,",
  "tika-abh09t8:143_8": "na sukhasubhādīnaṁ.",
  "tika-abh09t8:143_9": "Samudayoti nibbatti,",
  "tika-abh09t8:143_10": "hotīti sambhavati.",
  "tika-abh09t8:143_11": "Ayaṁ tāvettha padattho.",
  "tika-abh09t8:144_0": "Dhammabhedato panettha avijjāti suttantapariyāyena dukkhādīsu catūsu,",
  "tika-abh09t8:144_1": "abhidhammapariyāyena pubbantādīhi saddhiṁ aṭṭhasu vā ṭhānesu aññāṇaṁ.",
  "tika-abh09t8:144_2": "Saṅkhārā pana puññāpuññāneñjābhisaṅkhārā tayo,",
  "tika-abh09t8:144_3": "kāyavacīcittasaṅkhārā tayo cāti chabbidhā.",
  "tika-abh09t8:144_4": "Tattha aṭṭha kāmāvacarakusalacetanā,",
  "tika-abh09t8:144_5": "pañca rūpāvacarakusalacetanā ceti terasa cetanā puññābhisaṅkhāro nāma.",
  "tika-abh09t8:144_6": "Dvādasa akusalacetanā apuññābhisaṅkhāro nāma.",
  "tika-abh09t8:144_7": "Catasso arūpāvacarakusalacetanā āneñjābhisaṅkhāro nāma.",
  "tika-abh09t8:144_8": "Imesaṁ pana tiṇṇaṁ saṅkhārānaṁ eva dvārato pavattidassanatthaṁ ayaṁ saṅkhārādittiko vutto.",
  "tika-abh09t8:145_0": "Aṭṭha kāmāvacarakusalacetanā ceva dvādasākusalacetanā ca kāyadvāre pavattiyaṁ kāyasaṅkhāro,",
  "tika-abh09t8:145_1": "vacīdvāre pavattiyaṁ vacīsaṅkhāro,",
  "tika-abh09t8:145_2": "etā ceva manodvāre pavattiyaṁ,",
  "tika-abh09t8:145_3": "manodvāre eva pavattanakā rūpārūpakusalacetanā ca cittasaṅkhāroti vuccanti.",
  "tika-abh09t8:145_4": "Abhiññācetanā,",
  "tika-abh09t8:145_5": "panettha uddhaccacetanā ca parato paṭisandhiviññāṇapaccayabhāve apanetabbāpi avijjāpaccayā sambhavato",
  "tika-abh09t8:145_6": "idha gahetabbāvāti ayaṁ tiko purimattikameva pavisatīti atthato lokiyakusalākusalacetanāva avijjāpaccayā",
  "tika-abh09t8:145_7": "saṅkhārāti veditabbaṁ.",
  "tika-abh09t8:145_8": "Idañca suttantabhājanīyanayena,",
  "tika-abh09t8:145_9": "abhidhammabhājanīyanayena pana lokiyalokuttare ekekacittakkhaṇe dvādasaṅgassa paṭiccasamuppādassa gahaṇato sabbāpi cetanā saṅkhārāti veditabbaṁ.",
  "tika-abh09t8:145_10": "Evaṁ viññāṇanāmarūpādīsupi sabbacittasampayuttavasena ca dhammabhedo veditabbo.",
  "tika-abh09t8:145_11": "Suttantabhājanīyanayeneva pana dassayissāma.",
  "tika-abh09t8:146_0": "Saṅkhārapaccayā viññāṇañca cakkhuviññāṇādichabbidhaṁ bāttiṁsalokiyavipākaviññāṇameva hoti,",
  "tika-abh09t8:146_1": "lokuttarāni pana vaṭṭakathāya na yujjantīti na gahitāni.",
  "tika-abh09t8:146_2": "Viññāṇapaccayā nāmarūpaṁ pana sabbalokiyaviññāṇasampayuttā tayo arūpino khandhā.",
  "tika-abh09t8:146_3": "Rūpaṁ sabbāni bhūtupādāyarūpāni.",
  "tika-abh09t8:146_4": "Saḷāyatanaṁ manacchaṭṭhāni indriyāni.",
  "tika-abh09t8:146_5": "Phasso cakkhusamphassādiko chavipākaphasso,",
  "tika-abh09t8:146_6": "tathā vedanāpi.",
  "tika-abh09t8:146_7": "Taṇhā rūpataṇhādibhedato chabbidho lobho.",
  "tika-abh09t8:146_8": "Upādānaṁ kāmupādānādito catubbidhā lobhadiṭṭhiyova.",
  "tika-abh09t8:146_9": "Bhavo pana duvidho kammabhavo,",
  "tika-abh09t8:146_10": "upapattibhavoti.",
  "tika-abh09t8:146_11": "Tattha kammabhavo tebhūmakakusalākusalacetanā ca taṁsampayuttā abhijjhādayo ca.",
  "tika-abh09t8:146_12": "Upapattibhavo pana kammābhinibbattā pañcapi khandhā.",
  "tika-abh09t8:146_13": "So pabhedato kāmarūpārūpabhavā tayo,",
  "tika-abh09t8:146_14": "saññā asaññā nevasaññānāsaññā bhavā tayo,",
  "tika-abh09t8:146_15": "ekacatupañcavokārabhavā tayoti navavidho niddiṭṭho.",
  "tika-abh09t8:146_16": "Jātiādīni pubbe vuttāni.",
  "tika-abh09t8:146_17": "Tesu jātiggahaṇena viññāṇanāmarūpasaḷāyatanaphassavedanāva gahitā tadavinābhāvato.",
  "tika-abh09t8:146_18": "Tathā jarāmaraṇaggahaṇenāpi tesaññeva pākabhedattā.",
  "tika-abh09t8:146_19": "Sokādayo pana jarāmaraṇena dvādasamena aṅgena ekasaṅkhepaṁ katvā vuttā,",
  "tika-abh09t8:146_20": "na visuṁ aṅgabhāvena.",
  "tika-abh09t8:146_21": "Kimatthanti ce?",
  "tika-abh09t8:146_22": "Bhavacakkassa avicchedadassanatthaṁ.",
  "tika-abh09t8:146_23": "Sokādito hi avijjā siddhā hoti avijjāvippayogato ,",
  "tika-abh09t8:146_24": "avijjāsamuppattito ca.",
  "tika-abh09t8:146_25": "Jarāmaraṇabbhāhatassa hi bālasseva te sambhavanti,",
  "tika-abh09t8:146_26": "tehi ca avijjāya siddhāya puna avijjāpaccayā saṅkhārāti evaṁ hetuphalaparamparāya bhavacakkaṁ avicchinnaṁ, anādikaṁ,",
  "tika-abh09t8:146_27": "apariyantaṁ,",
  "tika-abh09t8:146_28": "apariyosānañca hoti.",
  "tika-abh09t8:147_0": "Yadi evaṁ,",
  "tika-abh09t8:147_1": "kasmā avijjā ādito vuttāti?",
  "tika-abh09t8:147_2": "Padhānadassanatthaṁ pana ādito vuttā.",
  "tika-abh09t8:147_3": "Tiṇṇaṁ hi vaṭṭānaṁ avijjā padhāno hetu tassā bhāve bhāvato,",
  "tika-abh09t8:147_4": "nirodhena ca nirujjhanato.",
  "tika-abh09t8:147_5": "Evaṁ avijjādīhi dvādasahi aṅgehi suttantabhājanīyanayena sabbe lokiyadhammāva paccayapaccayuppannabhāvena vuttāti veditabbā.",
  "tika-abh09t8:147_6": "Abhidhammapariyāyena pana lokuttarāpīti ayamettha dhammabhedo.",
  "tika-abh09t8:148_0": "Vibhaṅganayato panettha pañhāpucchakanayo natthi,",
  "tika-abh09t8:148_1": "suttantabhājanīyanayāpi dhammabhede vuttanayeneva vitthārato vibhattāti veditabbo.",
  "tika-abh09t8:148_2": "Abhidhammabhājanīye pana –",
  "tika-abh09t8:149_0": "‘‘Avijjāpaccayā saṅkhāro,",
  "tika-abh09t8:149_1": "saṅkhārapaccayā viññāṇaṁ,",
  "tika-abh09t8:149_2": "viññāṇapaccayā nāmaṁ,",
  "tika-abh09t8:149_3": "nāmapaccayā chaṭṭhāyatanaṁ,",
  "tika-abh09t8:149_4": "chaṭṭhāyatanapaccayā phasso,",
  "tika-abh09t8:149_5": "phassapaccayā vedanā,",
  "tika-abh09t8:149_6": "vedanāpaccayā taṇhā,",
  "tika-abh09t8:149_7": "taṇhāpaccayā upādānaṁ,",
  "tika-abh09t8:149_8": "upādānapaccayā bhavo,",
  "tika-abh09t8:149_9": "bhavapaccayā jāti,",
  "tika-abh09t8:149_10": "jātipaccayā jarāmaraṇaṁ,",
  "tika-abh09t8:149_11": "evametassa kevalassa dukkhakkhandhassa samudayo hoti.",
  "tika-abh09t8:150_0": "‘‘Avijjāpaccayā saṅkhāro…pe… viññāṇapaccayā nāmaṁ, nāmapaccayā phasso…pe… samudayo hoti.",
  "tika-abh09t8:151_0": "‘‘Avijjāpaccayā…pe…",
  "tika-abh09t8:151_1": "viññāṇapaccayā nāmarūpaṁ,",
  "tika-abh09t8:151_2": "nāmarūpapaccayā chaṭṭhāyatanaṁ,",
  "tika-abh09t8:151_3": "chaṭṭhāyatanapaccayā phasso…pe…",
  "tika-abh09t8:151_4": "samudayo hoti.",
  "tika-abh09t8:152_0": "‘‘Avijjāpaccayā …pe…",
  "tika-abh09t8:152_1": "viññāṇapaccayā nāmarūpaṁ,",
  "tika-abh09t8:152_2": "nāmarūpapaccayā saḷāyatanaṁ,",
  "tika-abh09t8:152_3": "chaṭṭhāyatanapaccayā phasso…pe…",
  "tika-abh09t8:152_4": "samudayo hotī’’ti (vibha. 243) –",
  "tika-abh09t8:153_0": "Evaṁ paccayacatukkaṁ,",
  "tika-abh09t8:153_1": "puna ‘‘avijjāpaccayā saṅkhāro avijjāhetuko’’tiādinā (vibha.",
  "tika-abh09t8:153_2": "244) vuttanayeneva hetucatukkaṁ,",
  "tika-abh09t8:153_3": "puna ‘‘avijjāpaccayā saṅkhāro avijjāsampayutto’’tiādinā (vibha.",
  "tika-abh09t8:153_4": "245) sampayuttacatukkaṁ,",
  "tika-abh09t8:153_5": "puna ‘‘avijjāpaccayā saṅkhāro,",
  "tika-abh09t8:153_6": "saṅkhārapaccayāpi avijjā’’tiādinā (vibha.",
  "tika-abh09t8:153_7": "246) aññamaññapaccayacatukkanti evaṁ avijjāmūlakāni cattāri catukkāni vuttāni.",
  "tika-abh09t8:153_8": "Evaṁ ‘‘saṅkhārapaccayā avijjā’’tiādinā saṅkhārādimūlakādiupādānamūlakapariyosānāni aṭṭhasu padesu cattāri",
  "tika-abh09t8:153_9": "cattāri catukkānīti bāttiṁsa catukkāni mātikaṁ katvā nikkhipitvā puna akusalakusalavipākakiriyacittesu",
  "tika-abh09t8:153_10": "lokiyalokuttaresu ekekasmiṁ citte yathānikkhittehi chattiṁsabāttiṁsamātikācatukkehi vitthārato yathānurūpaṁ",
  "tika-abh09t8:153_11": "paccayākāro vibhatto.",
  "tika-abh09t8:153_12": "Idañca yasmā na kevalaṁ ayaṁ paccayākāro nānācittesu eva hoti,",
  "tika-abh09t8:153_13": "ekacittepi hotiyeva.",
  "tika-abh09t8:153_14": "Nāpi vaṭṭacitte eva hoti,",
  "tika-abh09t8:153_15": "taṇhābhāvato vivaṭṭacittepi,",
  "tika-abh09t8:153_16": "tasmā taṁ nippadesato ekacittakkhaṇikaṁ paccayākāraṁ dassetuṁ vuttaṁ.",
  "tika-abh09t8:153_17": "Teneva hettha ‘‘avijjāpaccayā saṅkhārā’’ti avatvā ‘‘avijjāpaccayā saṅkhāro’’ti ekavacanena vuttaṁ ekacittakkhaṇe bahucetanābhāvā.",
  "tika-abh09t8:153_18": "Tattha yadetaṁ paṭhamacatukkaṁ,",
  "tika-abh09t8:153_19": "tattha paṭhamavāro nāmarūpaṭṭhāne nāmaṁ,",
  "tika-abh09t8:153_20": "saḷāyatanaṭṭhāne chaṭṭhāyatanañca gahetvā rūpārūpādisabbabhavasādhāraṇavasena,",
  "tika-abh09t8:153_21": "ekacittakkhaṇapariyāpannadhammaggahaṇavasena ca rūpaṁ chaḍḍetvā vutto rūpassa sabbabhavāsādhāraṇattā,",
  "tika-abh09t8:153_22": "bahucittakkhaṇikattā ca.",
  "tika-abh09t8:153_23": "Dutiyo nāmarūpaṭṭhāne nāmaṁ,",
  "tika-abh09t8:153_24": "‘‘nāmapaccayā phasso’’ti saḷāyatanaṭṭhāne phassameva gahetvā phassassa saḷāyatanaṁ vināpi paccayavisesasambhavadassanavasena",
  "tika-abh09t8:153_25": "ceva mahānidānasuttanayadassanavasena (dī. ni.",
  "tika-abh09t8:153_26": "2.95 ādayo) ca vutto.",
  "tika-abh09t8:153_27": "Tatiyo saḷāyatanaṭṭhāne chaṭṭhāyatanameva gahetvā gabbhaseyyakānaṁ aparipuṇṇāyatanānaṁ,",
  "tika-abh09t8:153_28": "rūpabhavikādīnañca vasena vutto.",
  "tika-abh09t8:153_29": "Catuttho ‘‘nāmapaccayā saḷāyatanaṁ,",
  "tika-abh09t8:153_30": "saḷāyatanapaccayā phasso’’ti evaṁ itarāyatanehipi saḷāyatanassa visesato phassapaccayataṁva dassetvā opapātikānaṁ,",
  "tika-abh09t8:153_31": "paripuṇṇāyatanānaṁ kāmabhavikānañca vasena vutto.",
  "tika-abh09t8:153_32": "Evaṁ dutiyacatukkādīsupi.",
  "tika-abh09t8:154_0": "Sabbatthāpi cettha yasmā sokādayo sabbe ekacittakkhaṇe na sambhavanti,",
  "tika-abh09t8:154_1": "sabbasmiñca citte,",
  "tika-abh09t8:154_2": "bhave ca nappavattanti,",
  "tika-abh09t8:154_3": "tasmā na gahitā.",
  "tika-abh09t8:154_4": "Jātijarāmaraṇāni panettha arūpadhammānaṁ lakkhaṇamattāni,",
  "tika-abh09t8:154_5": "tāni ca acittakkhaṇamattānipi samānāni cittakkhaṇe antogadhattā pariyāyato paccayuppanne katvā aṅgaparipūraṇatthaṁ gahitāni.",
  "tika-abh09t8:154_6": "Bhavoti cettha upādānādipaccayavirahitā cattāro arūpino khandhā,",
  "tika-abh09t8:154_7": "taṇhāpaccayā upādānanti ettha kāmupādānaṁ vajjetvā tīṇi upādānāni eva gahetabbāni .",
  "tika-abh09t8:154_8": "Dvinnampi ekalakkhaṇānaṁ dhammānaṁ ekakkhaṇe asambhavā lobhamūlavirahitesu dosamohamūlesu ceva kusalābyākatesu",
  "tika-abh09t8:154_9": "ca cittesu vedanāpaccayā paṭighaṁ vicikicchā uddhaccanti evaṁ taṇhāṭhāne yathāyogaṁ paṭighādayo tayo.",
  "tika-abh09t8:154_10": "Tesu vicikicchāvajjitesu ceva diṭṭhivippayuttesu ca upādānaṭṭhāne adhimokkho gahito.",
  "tika-abh09t8:154_11": "Vicikicchāya pana saddhiṁ adhimokkhassāpi asambhavā vicikicchāpaccayā bhavoti ca gahito.",
  "tika-abh09t8:154_12": "Upādānaṭṭhāne ca adhimokkho ca gahito.",
  "tika-abh09t8:154_13": "Lokiyānañcettha kusalābyākatānaṁ upanissayavasena avijjāpaccayatā vuttā.",
  "tika-abh09t8:154_14": "Lokuttarānaṁ pana yasmā appahīnāvijjo avijjāya pahānatthaṁ,",
  "tika-abh09t8:154_15": "paṭippassambhanatthañca lokuttaraṁ bhāveti,",
  "tika-abh09t8:154_16": "tasmā samatikkamanavasena avijjāpaccayatā vuttā,",
  "tika-abh09t8:154_17": "na sahajātavasena.",
  "tika-abh09t8:154_18": "Teneva tesaṁ niddesavāresu ‘‘tattha katamā avijjā’’ti avibhajitvā ‘‘tattha katamo avijjāpaccayā saṅkhāro’’ti (vibha.",
  "tika-abh09t8:154_19": "240) vibhattaṁ.",
  "tika-abh09t8:154_20": "Kiriyadhammānaṁ pana kenaci pariyāyena avijjāmūlakattaṁ natthīti ‘‘saṅkhārapaccayā viññāṇa’’ntiādinā saṅkhāramūlakādiko nayo vutto,",
  "tika-abh09t8:154_21": "na avijjāmūlako.",
  "tika-abh09t8:154_22": "Apica lokiyakusalādīsu tesaṁ dhammānaṁ dukkhasaccapariyāpannattā ‘‘evametassa kevalassa dukkhakkhandhassa samudayo hotī’’ti (vibha.",
  "tika-abh09t8:154_23": "225) evaṁ appanā katā,",
  "tika-abh09t8:154_24": "lokuttarakusalādīsu ‘‘evametesaṁ dhammāna’’nti.",
  "tika-abh09t8:154_25": "Ayaṁ lokiyato lokuttarānaṁ desanāya visesoti ayaṁ abhidhammabhājanīye nayo.",
  "tika-abh09t8:155_0": "Idāni paccayanayā, kārakādīhi suññato;",
  "tika-abh09t8:156_0": "Mūladdhasandhisaṅkhepākāravaṭṭavibhāgato.",
  "tika-abh09t8:157_0": "Vāraṇopamatopettha, gambhīranayabhedato;",
  "tika-abh09t8:158_0": "Yathārahaṁ vijānīyo, pāḷimuttavinicchayo.",
  "tika-abh09t8:159_0": "Tattha paccayanayo sāmaññato,",
  "tika-abh09t8:159_1": "visesato cāti duvidho hoti.",
  "tika-abh09t8:159_2": "Tattha tabbhāvabhāvimattatāpakāsako sāmaññato paccayanayo.",
  "tika-abh09t8:159_3": "Visesato pana paṭṭhāne āgatesu hetupaccayādicatuvīsatiyā paccayesu yathānurūpaṁ paccayavisesuppannamattatāpakāsako.",
  "tika-abh09t8:159_4": "Sā ca nesaṁ catuvīsatiyā paccayānaṁ vibhāgatā paṭṭhānamātikatthasaṁvaṇṇanāya āvi bhavissati.",
  "tika-abh09t8:159_5": "Tattha sāmaññato saṅkhārādayo avijjādipaccayabhāve eva bhāvinoti veditabbā.",
  "tika-abh09t8:159_6": "Yassa hi catūsu saccesu,",
  "tika-abh09t8:159_7": "pubbantādīsu ca avijjā appahīnā hoti,",
  "tika-abh09t8:159_8": "so dukkhe tāva pubbantādīsu ca aññāṇena tīsu bhavesu jātijarārogamaraṇādianekādīnavavokiṇṇaṁ puññaphalasaṅkhātaṁ",
  "tika-abh09t8:159_9": "saṅkhāravipariṇāmadukkhaṁ dukkhato ajānanto sukhasaññāya patthetvā tīhi dvārehi puññāneñjābhisaṅkhāre ārabhati.",
  "tika-abh09t8:159_10": "Samudaye aññāṇena dukkhahetubhūtesupi taṇhāparikkhāresu dukkhahetukaṁ āpāyikādidukkhaṁ,",
  "tika-abh09t8:159_11": "dukkhahetubhūtesu kāmūpasevanādīsu ca ādīnavaṁ apassanto sukhahetusaññāya ceva kilesābhibhūtatāya ca tividhepi saṅkhāre ārabhati. Nirodhe,",
  "tika-abh09t8:159_12": "pana magge ca aññāṇena anirodhabhūte gativisese nirodhasaññī,",
  "tika-abh09t8:159_13": "nirodhassa ca vā amaggabhūtesupi yaññāmaratapādīsupi nirodhamaggasaññī hutvā tividhepi saṅkhāre ārabhati.",
  "tika-abh09t8:159_14": "Idappaccayatāpaṭiccasamuppannesu dhammesu aññāṇena ‘‘ahetū appaccayā sattā uppajjanti,",
  "tika-abh09t8:159_15": "na honti paraṁ maraṇā’’ti vā ‘‘attāva jānāti vā na jānāti vā,",
  "tika-abh09t8:159_16": "sova saṅkhāre saṅkharoti,",
  "tika-abh09t8:159_17": "sova paṭisandhiyaṁ uppajjati,",
  "tika-abh09t8:159_18": "tassa aṇuissarādayo kalalādibhāvena sarīraṁ saṇṭhāpentā indriyāni sampādenti,",
  "tika-abh09t8:159_19": "sova indriyasampanno phusati, vedayati,",
  "tika-abh09t8:159_20": "taṇhiyati,",
  "tika-abh09t8:159_21": "upādānādīni ca karotī’’ti vā ‘‘sabbe sattā niyatisaṅgatibhavapariṇatā’’ti vā vikappeti.",
  "tika-abh09t8:159_22": "So evaṁ avijjāya andhīkato –",
  "tika-abh09t8:160_0": "‘‘Yathāpi nāma jaccandho, naro apariṇāyako;",
  "tika-abh09t8:161_0": "Ekadā yāti maggena, ummaggenāpi ekadā.",
  "tika-abh09t8:162_0": "‘‘Saṁsāre saṁsaraṁ bālo, tathā apariṇāyako;",
  "tika-abh09t8:163_0": "Karoti ekadā puññaṁ, apuññamapi ekadā’’ti. (vibha. aṭṭha. 226 saṅgārapadaniddesa) –",
  "tika-abh09t8:164_0": "Vuttanayena tividhe saṅkhāre abhisaṅkharotīti.",
  "tika-abh09t8:164_1": "Kiṁ panettha ekāva avijjā saṅkhārānaṁ paccayo hoti,",
  "tika-abh09t8:164_2": "nanu ekasmā kāraṇā ekaṁva kāriyaṁ uppajjati,",
  "tika-abh09t8:164_3": "anekaṁ kāriyaṁ na uppajjati,",
  "tika-abh09t8:164_4": "anekasmā vā ekanti,",
  "tika-abh09t8:164_5": "anekasmā kāraṇā anekaṁ kāriyaṁ uppajjatīti? Saccaṁ,",
  "tika-abh09t8:164_6": "padhānattapākaṭattaasādhāraṇattadīpanatthaṁ panettha anekesu kāraṇesupi ekā avijjā eva paccayabhāvena niddiṭṭhā ‘‘phassapaccayā vedanā (udā. 3),",
  "tika-abh09t8:164_7": "semhasamuṭṭhānā ābādhā’’tiādīsu (a. ni. 10.60; mahāni. 5; cūḷani.",
  "tika-abh09t8:164_8": "khaggavisāṇasuttaniddesa 128) viya.",
  "tika-abh09t8:164_9": "Avijjā hi padhāno hetu,",
  "tika-abh09t8:164_10": "saṅkhārānaṁ pākaṭo,",
  "tika-abh09t8:164_11": "asādhāraṇo ca taṇhādihetūnampi hetuttā,",
  "tika-abh09t8:164_12": "na vatthārammaṇādīni khīṇāsavassa tesaṁ sambhavepi saṅkhārānaṁ abhāvāti.",
  "tika-abh09t8:164_13": "Evaṁ tāvettha vaṭṭasaṅkhārānaṁ avijjāya eva bhāve bhāvo veditabbo.",
  "tika-abh09t8:164_14": "Tathā viññāṇassāpi upacitakammābhāve abhāvato,",
  "tika-abh09t8:164_15": "sabbattha sabbesañca sabbavipākaviññāṇuppattippasaṅgato ca saṅkhārānaṁ eva bhāve bhāvo veditabbo.",
  "tika-abh09t8:164_16": "Yathā cettha,",
  "tika-abh09t8:164_17": "evaṁ uparipi nāmarūpādīnaṁ viññāṇādibhāve bhāvo yathānurūpaṁ anubhavayuttīhi ñātabboti ayaṁ sāmaññato paccayanayo.",
  "tika-abh09t8:165_0": "Visesato pana avijjā puññābhisaṅkhārānaṁ tāva ārammaṇapaccayena,",
  "tika-abh09t8:165_1": "upanissayapaccayena cāti dvidhā paccayo hoti.",
  "tika-abh09t8:165_2": "Sā hi avijjaṁ ārabbha sammasanādivasena uppattiyaṁ kāmāvacarānaṁ,",
  "tika-abh09t8:165_3": "abhiññācittena samohacittassa jānanakāle rūpāvacarānañca puññābhisaṅkhārānaṁ tāva ārammaṇapaccayena paccayo hoti,",
  "tika-abh09t8:165_4": "avijjāsamatikkamanatthāya pana avijjāsammūḷhatāya kāmarūpabhavasampattiyo patthetvāva kāmarūpāvacarapuññāni",
  "tika-abh09t8:165_5": "karontassa upanissayapaccayena paccayo hoti.",
  "tika-abh09t8:165_6": "Apuññābhisaṅkhārānaṁ panesā avijjaṁ ārabbha rāgādīnaṁ uppajjanakāle ārammaṇādipaccayena avijjāsammūḷhatāya",
  "tika-abh09t8:165_7": "pāṇātipātādīni karontassa nissayapaccayena,",
  "tika-abh09t8:165_8": "dutiyajavanādīnaṁ anantarūpanissayāsevananatthivigatapaccayehi yaṁ kiñci akusalaṁ karontassa hetusahajātaaññamaññanissayasampayuttaatthiavigatapaccayehīti",
  "tika-abh09t8:165_9": "evaṁ anekadhā paccayo hoti,",
  "tika-abh09t8:165_10": "āneñjābhisaṅkhārānaṁ pana ekena upanissayapaccayeneva paccayo hoti.",
  "tika-abh09t8:166_0": "Saṅkhārapaccayā viññāṇapade pana tayopi saṅkhārā viññāṇassa yathārahaṁ tīsu bhavesu paṭisandhipavattīsu",
  "tika-abh09t8:166_1": "kammapaccayena ceva upanissayapaccayena cāti dvidhā paccayā honti.",
  "tika-abh09t8:166_2": "Abhidhammabhājanīyanayena sahajātassa viññāṇassa sahajātaaññamaññanissayasampayuttakammatthiavigatādipaccayehi paccayā honti.",
  "tika-abh09t8:167_0": "Viññāṇapaccayā nāmarūpapade pana viññāṇaṁ vipākabhūtaṁ,",
  "tika-abh09t8:167_1": "avipākabhūtañca nāmassa kevalassa vā rūpamissakassa vā paṭisandhipavattīsu sahajātaaññamaññanissayasampayuttavipākaāhāraindriyaatthiavigatapaccayehi",
  "tika-abh09t8:167_2": "yathārahaṁ navadhā,",
  "tika-abh09t8:167_3": "aṭṭhadhā vā paccayo hoti.",
  "tika-abh09t8:167_4": "Paṭisandhiyaṁ vipākaviññāṇaṁ vatthurūpassa sahajātaaññamaññanissayavipākaāhāraindriyavippayuttaatthi avigatapaccayehi navadhā paccayo hoti.",
  "tika-abh09t8:167_5": "Ṭhapetvā pana vatthurūpaṁ sesarūpassa teheva aññamaññapaccayarahitehi aṭṭhahi paccayo hoti.",
  "tika-abh09t8:167_6": "Abhisaṅkhāraviññāṇaṁ pana ekavokārapañcavokārabhavesu kammajarūpassa suttantikapariyāyena upanissayavasena paccayo hoti.",
  "tika-abh09t8:167_7": "Pavattiyaṁ pana sabbampi viññāṇaṁ tassa tassa nāmarūpassa yathārahaṁ paccayo hoti.",
  "tika-abh09t8:167_8": "Tattha arūpabhave viññāṇaṁ nāmasseva,",
  "tika-abh09t8:167_9": "asaññibhave rūpasseva,",
  "tika-abh09t8:167_10": "pañcavokārabhave nāmarūpassa paccayo hotīti veditabbaṁ.",
  "tika-abh09t8:167_11": "Teneva nāmañca rūpañca nāmarūpañca nāmarūpanti nibbacanaṁ katanti.",
  "tika-abh09t8:168_0": "Nāmarūpapaccayā saḷāyatanapade pana nāmaṁ vipākabhūtaṁ,",
  "tika-abh09t8:168_1": "avipākabhūtañca arūpabhave chaṭṭhāyatanassa avakaṁsato sahajātaaññamaññanissayasampayuttavipākaatthiavigatavasena yathārahaṁ sattadhā paccayo hoti.",
  "tika-abh09t8:168_2": "Itaresaṁ panetaṁ pañcannaṁ cakkhāyatanādīnaṁ pañcavokārabhave paṭisandhiyaṁ catumahābhūtasahāyaṁ hutvā",
  "tika-abh09t8:168_3": "sahajātanissayavipākavippayuttaatthiavigatavasena chadhā paccayo hoti.",
  "tika-abh09t8:168_4": "Kiñci panettha hetupaccayena,",
  "tika-abh09t8:168_5": "kiñci āhārapaccayena cāti tesaṁ vasena sabbavāresu ukkaṁsāvakaṁso veditabbo.",
  "tika-abh09t8:168_6": "Pavatte pana cakkhādīnaṁ pañcannaṁ vipākamavipākampi nāmaṁ pacchājātavippayuttaatthiavigatavasena catudhā paccayo hotīti.",
  "tika-abh09t8:168_7": "Evaṁ tāva nāmameva saḷāyatanassa paccayo hotīti veditabbaṁ.",
  "tika-abh09t8:169_0": "Rūpaṁ pana vatthubhūtaṁ paṭisandhiyaṁ chaṭṭhāyatanassa sahajātaaññamaññanissayavippayuttaatthiavigatavasena chadhā paccayo hoti.",
  "tika-abh09t8:169_1": "Catumahābhūtarūpaṁ cakkhādīnaṁ pañcannaṁ paṭisandhiyaṁ,",
  "tika-abh09t8:169_2": "pavatte ca sahajātanissayaatthiavigatapaccayehi catudhā paccayo hoti.",
  "tika-abh09t8:169_3": "Rūpajīvitindriyaṁ pana indriyaatthiavigatavasena tividhā.",
  "tika-abh09t8:169_4": "Tathā āhāro āhāratthiavigatavasena.",
  "tika-abh09t8:169_5": "So ca āhārūpajīvīnaṁ pavatteyeva,",
  "tika-abh09t8:169_6": "no paṭisandhiyaṁ.",
  "tika-abh09t8:169_7": "Tāni pana pañca cakkhāyatanādīni pañcaviññāṇasaṅkhātassa chaṭṭhassa manāyatanassa nissayapurejātaindriyavippayuttaatthiavigatavasena",
  "tika-abh09t8:169_8": "chadhā paccayā honti pavatteyeva,",
  "tika-abh09t8:169_9": "no paṭisandhiyaṁ.",
  "tika-abh09t8:169_10": "Tathā pañcaviññāṇavirahitamanāyatanassa vatthurūpaṁ nissayapurejātavippayuttaatthiavigatavasena pañcadhā paccayo hotīti.",
  "tika-abh09t8:169_11": "Evaṁ rūpameva chaṭṭhāyatanassa,",
  "tika-abh09t8:169_12": "saḷāyatanassa ca paccayo hotīti veditabbaṁ.",
  "tika-abh09t8:169_13": "Khandhattayavatthurūpasaṅkhātaṁ pana nāmarūpaṁ chaṭṭhāyatanassa paṭisandhiyaṁ sahajātaaññamaññanissayasampayuttavippayuttavipākaatthiavigatādivasena",
  "tika-abh09t8:169_14": "yathārahaṁ paccayo hotīti.",
  "tika-abh09t8:169_15": "Evaṁ nāmañca rūpañca nāmarūpañca yathārahaṁ chaṭṭhāyatanassa,",
  "tika-abh09t8:169_16": "saḷāyatanassa ca paccayo hotīti veditabbaṁ.",
  "tika-abh09t8:170_0": "Saḷāyatanapaccayā phassapade pana chaṭṭhāyatanaṁ vipākaṁ,",
  "tika-abh09t8:170_1": "avipākañca sabbattha sampayuttaphassassa sahajātādivasena navadhā,",
  "tika-abh09t8:170_2": "aṭṭhadhā vā paccayo hoti.",
  "tika-abh09t8:170_3": "Cakkhāyatanādīni pañca yathākkamaṁ pavatte cakkhusamphassādīnaṁ pañcannaṁ nissayapurejātaindriyavippayuttaatthiavigatavasena chadhā,",
  "tika-abh09t8:170_4": "rūpāyatanādīni pañca tesaṁ ārammaṇapurejātaatthiavigatavasena tidhā.",
  "tika-abh09t8:170_5": "Manosamphassassa pana tāni,",
  "tika-abh09t8:170_6": "dhammārammaṇañca tathā ca ārammaṇādhipatimattena cāti bahudhā paccayā honti.",
  "tika-abh09t8:170_7": "Evaṁ chaṭṭhāyatanañca saḷāyatanañca chabbidhassāpi phassassa paccayo hotīti veditabbaṁ.",
  "tika-abh09t8:171_0": "Phassapaccayā vedanāpade sabbopi phasso sahajātānaṁ vedanānaṁ sahajātaaññamaññanissayavipākaāhārasampayuttaatthiavigatavasena aṭṭhadhā,",
  "tika-abh09t8:171_1": "sattadhā vā paccayo hoti,",
  "tika-abh09t8:171_2": "asahajātānaṁ upanissayavasenevāti.",
  "tika-abh09t8:172_0": "Vedanāpaccayā taṇhāpade vipākavedanā anusayapatitāya taṇhāya upanissayavasena,",
  "tika-abh09t8:172_1": "sahajātādivasena ca paccayo hoti.",
  "tika-abh09t8:172_2": "Yasmā pana –",
  "tika-abh09t8:173_0": "Dukkhī sukhaṁ patthayati, sukhī bhiyyopi icchati;",
  "tika-abh09t8:174_0": "Upekkhā pana santattā, sukhamicceva bhāsitā;",
  "tika-abh09t8:175_0": "Taṇhāya paccayā tasmā, honti tissopi vedanāti. (visuddhi. 2.644);",
  "tika-abh09t8:176_0": "Taṇhāpaccayā upādānapade taṇhā asahajātā catunnampi upādānānaṁ upanissayavasena ceva anantarādivasena ca,",
  "tika-abh09t8:176_1": "sahajātā pana kāmupādānavajjitānaṁ tiṇṇaṁ hetusahajāta aññamaññanissayasampayuttaatthiavigatavasena sattadhā paccayo hoti.",
  "tika-abh09t8:177_0": "Upādānapaccayā bhavapade catubbidhampi upādānaṁ asahajātassa sabbakammabhavassa ceva upapattibhavassa ca upanissayavaseneva paccayo hoti,",
  "tika-abh09t8:177_1": "sahajātassa pana kammabhavassa hetusahajātādivasena paccayo hoti.",
  "tika-abh09t8:178_0": "Bhavapaccayā jātipade bhavoti kammabhavova adhippeto,",
  "tika-abh09t8:178_1": "so ca jātiyā kammapaccayaupanissayapaccayavasena dvidhā paccayo hoti.",
  "tika-abh09t8:179_0": "Jātipaccayā jarāmaraṇādipade jāti pana jarāmaraṇānaṁ,",
  "tika-abh09t8:179_1": "sokādīnañca tabbhāvabhāvībhāvamattato suttantikanayena upanissayakoṭiyāva paccayo hotīti ayaṁ tāvettha paccayanayo.",
  "tika-abh09t8:180_0": "Kārakādīhi suññato panete avijjādayo dvādasa dhammā yasmā evaṁ paccayapaccayuppannabhāvena aññamaññaṁ",
  "tika-abh09t8:180_1": "paṭibaddhā aññanirapekkhā hutvā avicchinnā anādikā pavattanti,",
  "tika-abh09t8:180_2": "tasmā tato aññena brahmādinā kārakena,",
  "tika-abh09t8:180_3": "pakatiaṇukālādihetunā vā kārakavedakarūpena paraparikappitena attanā vā rahitā.",
  "tika-abh09t8:180_4": "Na cete attā,",
  "tika-abh09t8:180_5": "na attani,",
  "tika-abh09t8:180_6": "na attavanto,",
  "tika-abh09t8:180_7": "suññā ete attena vā attaniyena vā dhuvabhāvena vā subhabhāvena vā sukhabhāvena vāti ayaṁ kārakādīhi suññatā.",
  "tika-abh09t8:181_0": "Mūladdhasandhisaṅkhepākāravaṭṭavibhāgatoti ettha mūlato tāva avijjā,",
  "tika-abh09t8:181_1": "taṇhā cāti dve dhammā mūlanti veditabbā.",
  "tika-abh09t8:181_2": "Addhato panettha avijjā,",
  "tika-abh09t8:181_3": "saṅkhārāti dve aṅgāni atīto addhā,",
  "tika-abh09t8:181_4": "viññāṇādīni bhavāvasānāni aṭṭha paccuppanno addhā,",
  "tika-abh09t8:181_5": "jāti ceva jarāmaraṇañcāti dve anāgato addhāti tayo addhā veditabbā.",
  "tika-abh09t8:181_6": "Sandhito pana saṅkhārānaṁ,",
  "tika-abh09t8:181_7": "paṭisandhiviññāṇassa ca antarā eko hetuphalasandhi,",
  "tika-abh09t8:181_8": "vedanāya ca taṇhāya ca antarā eko phalahetusandhi,",
  "tika-abh09t8:181_9": "bhavassa ca jātiyā ca antarā eko hetuphalasandhi cāti tayo sandhī veditabbā.",
  "tika-abh09t8:181_10": "Saṅkhepato pana sandhīnaṁ ādipariyosānavavatthitā cattāro saṅkhepā honti.",
  "tika-abh09t8:181_11": "Seyyathidaṁ –",
  "tika-abh09t8:181_12": "avijjāsaṅkhārā eko saṅkhepo,",
  "tika-abh09t8:181_13": "viññāṇanāmarūpasaḷāyatanaphassavedanā dutiyo,",
  "tika-abh09t8:181_14": "taṇhupādānabhavā tatiyo,",
  "tika-abh09t8:181_15": "jātijarāmaraṇāni catutthoti evaṁ cattāro saṅkhepā veditabbā.",
  "tika-abh09t8:182_0": "Ākārato panettha –",
  "tika-abh09t8:183_0": "Atīte hetuyo pañca, idāni phalapañcakaṁ;",
  "tika-abh09t8:184_0": "Idāni hetuyo pañca, āyatiṁ phalapañcakanti. –",
  "tika-abh09t8:185_0": "Evaṁ vīsati ākārā honti.",
  "tika-abh09t8:186_0": "Ettha hi sarūpato vuttā avijjāsaṅkhārā,",
  "tika-abh09t8:186_1": "tesaṁ gahaṇena tadavinābhāvato gahitā taṇhupādānabhavāti ime pañca dhammā atīte hetuyo nāma,",
  "tika-abh09t8:186_2": "sarūpato vuttā viññāṇādayo pañca dhammā idāni phalapañcakaṁ nāma,",
  "tika-abh09t8:186_3": "sarūpato pana vuttā taṇhupādānabhavā,",
  "tika-abh09t8:186_4": "tesaṁ gahaṇena tadavinābhāvato gahitā avijjāsaṅkhārāti ime pañca idāni hetuyo nāma.",
  "tika-abh09t8:186_5": "Jātiādiapadesena vuttā viññāṇādayo pañca dhammā āyatiṁ phalapañcakaṁ nāmāti evaṁ vīsati ākārā veditabbā.",
  "tika-abh09t8:186_6": "Vaṭṭato panettha saṅkhārabhavā kammavaṭṭaṁ,",
  "tika-abh09t8:186_7": "avijjātaṇhupādānā kilesavaṭṭaṁ,",
  "tika-abh09t8:186_8": "sesāni vipākavaṭṭanti tīṇi vaṭṭāni honti.",
  "tika-abh09t8:186_9": "Yāva ca tesu kilesavaṭṭaṁ ariyamaggena na upacchijjati,",
  "tika-abh09t8:186_10": "tāva idaṁ bhavacakkaṁ anupacchinnaṁ pavattatīti ayamettha mūladdhasandhisaṅkhepākāravaṭṭavibhāgo.",
  "tika-abh09t8:187_0": "Vāraṇopamatoti ettha vāraṇato tāva –",
  "tika-abh09t8:187_1": "‘‘avijjāpaccayā saṅkhārā’’ti idamahetukavisamahetukadassananivāraṇaṁ,",
  "tika-abh09t8:187_2": "‘‘saṅkhārapaccayā viññāṇa’’nti ucchedaattasaṅkantidassananivāraṇaṁ,",
  "tika-abh09t8:187_3": "‘‘viññāṇapaccayā nāmarūpa’’nti attāti parikappitavatthubhedadassanato ghanasaññānivāraṇaṁ,",
  "tika-abh09t8:187_4": "‘‘nāmarūpapaccayā saḷāyatana’’ntiādi attā passati…pe…",
  "tika-abh09t8:187_5": "vijānāti phusati, vedayati,",
  "tika-abh09t8:187_6": "taṇhiyati,",
  "tika-abh09t8:187_7": "upādiyati, bhavati, jāyati, jīyati,",
  "tika-abh09t8:187_8": "mīyatīti evamādidassananivāraṇanti idamettha micchādassananivāraṇaṁ.",
  "tika-abh09t8:188_0": "Upamāto panettha andho viya avijjā,",
  "tika-abh09t8:188_1": "tassa upakkhalanaṁ viya saṅkhārā,",
  "tika-abh09t8:188_2": "patanaṁ viya viññāṇaṁ,",
  "tika-abh09t8:188_3": "tena gaṇḍapātubhāvo viya nāmarūpaṁ,",
  "tika-abh09t8:188_4": "tassa gaṇḍabhedapīḷakā viya saḷāyatanaṁ,",
  "tika-abh09t8:188_5": "tassa saṅghaṭṭanaṁ viya phasso,",
  "tika-abh09t8:188_6": "tajjanitadukkhaṁ viya vedanā,",
  "tika-abh09t8:188_7": "dukkhassa paṭikārābhilāso viya taṇhā,",
  "tika-abh09t8:188_8": "asappāyaggahaṇaṁ viya upādānaṁ,",
  "tika-abh09t8:188_9": "asappāyālepanaṁ viya bhavo,",
  "tika-abh09t8:188_10": "tena gaṇḍavikārapātubhāvo viya jāti,",
  "tika-abh09t8:188_11": "tabbikārabhedo viya jarāmaraṇaṁ.",
  "tika-abh09t8:188_12": "Yathāsabhāvadassananivāraṇādito vā ete avijjādayo akkhipaṭalādi upamāhipi veditabbāti ayamettha upamā.",
  "tika-abh09t8:189_0": "Gambhīranayabhedatoti ettha gambhīrabhedo tāva imesaṁ avijjādīnaṁ paccekaṁ dhammatthadesanāpaṭivedhagambhīratā veditabbā.",
  "tika-abh09t8:189_1": "Ime hi avijjādayo dhammā yenākārena yadavatthā ca saṅkhārādīnaṁ phalānaṁ paccayā honti,",
  "tika-abh09t8:189_2": "so nesaṁ paccayaṭṭho duravabodhato gambhīroti ayamettha dhammagambhīratā.",
  "tika-abh09t8:189_3": "Dhammoti hetu ‘‘hetumhi ñāṇaṁ dhammapaṭisambhidā’’ti (vibha.",
  "tika-abh09t8:189_4": "720) vacanato.",
  "tika-abh09t8:189_5": "Jarāmaraṇādīnaṁ phalānaṁ jātiādīhi paccayehi sambhūtasamudāgataṭṭho duravabodhato gambhīroti ayaṁ atthagambhīratā.",
  "tika-abh09t8:189_6": "Atthoti phalaṁ ‘‘hetuphale ñāṇaṁ atthapaṭisambhidā’’ti (vibha.",
  "tika-abh09t8:189_7": "720) vacanato.",
  "tika-abh09t8:189_8": "Tesaṁ pana hetūnaṁ,",
  "tika-abh09t8:189_9": "phalānañca tena tenākārena aviparītato desanāpi sabbaññutaññāṇasseva gocarato gambhīrāti ayaṁ desanāgambhīratā.",
  "tika-abh09t8:189_10": "Yo panesaṁ avijjāsaṅkhārādīnaṁ adassanāyūhanādisabhāvo,",
  "tika-abh09t8:189_11": "so mandapaññehi duppariyogāhattā gambhīroti ayaṁ paṭivedhagambhīratāti ayamettha gambhīrabhedo.",
  "tika-abh09t8:190_0": "Nayabhedo panettha ekattanayo nānattanayo abyāpāranayo evaṁdhammatānayoti imesaṁ catunnaṁ atthanayānaṁ vasena veditabbo.",
  "tika-abh09t8:190_1": "Tattha hi ‘‘avijjāpaccayā saṅkhārā,",
  "tika-abh09t8:190_2": "saṅkhārapaccayā viññāṇa’’nti evaṁ bījassa aṅkurādibhāvena rukkhabhāvappatti viya santānānupacchedo ekattanayo nāma.",
  "tika-abh09t8:190_3": "Yaṁ sammā passanto hetuphalasambandhena santānānupacchedāvabodhato ucchedadiṭṭhiṁ pajahati,",
  "tika-abh09t8:190_4": "micchā passanto hetuphalasambandhena pavattamānassa santānānupacchedassa ekattaggahaṇato sassatadiṭṭhiṁ upādiyati.",
  "tika-abh09t8:191_0": "Avijjādīnaṁ pana yathāsakaṁ lakkhaṇavavatthānaṁ nānattanayo nāma.",
  "tika-abh09t8:191_1": "Yaṁ sammā passanto navanavānaṁ uppādadassanato sassatadiṭṭhiṁ pajahati,",
  "tika-abh09t8:191_2": "micchā passanto ekasantānapatitassa bhinnasantānasseva nānattaggahaṇato ucchedadiṭṭhiṁ upādiyati.",
  "tika-abh09t8:192_0": "Avijjāya pana ‘‘saṅkhārā mayā uppādetabbā,",
  "tika-abh09t8:192_1": "saṅkhārānaṁ vā viññāṇaṁ amhehī’’ti evamādibyāpārābhāvo abyāpāranayo nāma.",
  "tika-abh09t8:192_2": "Yaṁ sammā passantokārakassa abhāvāvabodhato attadiṭṭhiṁ pajahati,",
  "tika-abh09t8:192_3": "micchā passanto yo asatipi byāpāre avijjādīnaṁ sabhāvaniyamasiddho hetubhāvo,",
  "tika-abh09t8:192_4": "tassa aggahaṇato akiriyadiṭṭhiṁ upādiyati.",
  "tika-abh09t8:193_0": "Avijjādīhi pana kāraṇehi saṅkhārādīnaṁyeva sambhavo khīrādīhi dadhiādīnaṁ viya,",
  "tika-abh09t8:193_1": "na aññesanti ayaṁ evaṁdhammatānayo nāma.",
  "tika-abh09t8:193_2": "Yaṁ sammā passanto paccayānurūpato phalāvabodhato ahetukadiṭṭhiṁ,",
  "tika-abh09t8:193_3": "akiriyadiṭṭhiñca pajahati,",
  "tika-abh09t8:193_4": "micchā passanto paccayānurūpaṁ phalappavattiṁ aggahetvā yato kutoci yassa kassaci asambhavaggahaṇato",
  "tika-abh09t8:193_5": "ahetukadiṭṭhiṁ ceva niyatavādañca upādiyatīti ayamettha nayabhedoti evaṁ vijānīyo pāḷimuttavinicchayo.",
  "tika-abh09t8:194_0": "Paccayākāravibhaṅgamātikatthavaṇṇanā niṭṭhitā.",
  "tika-abh09t8:195_0": "Satipaṭṭhānavibhaṅgamātikatthavaṇṇanā",
  "tika-abh09t8:196_0": "Satipaṭṭhānavibhaṅgamātikāya pana atthato tāva –",
  "tika-abh09t8:196_1": "cattāroti gaṇanaparicchedo,",
  "tika-abh09t8:196_2": "tena na tato heṭṭhā,",
  "tika-abh09t8:196_3": "na uddhanti dīpeti.",
  "tika-abh09t8:196_4": "Satipaṭṭhānāti ettha dve satipaṭṭhānā satigocaropi satipi.",
  "tika-abh09t8:196_5": "‘‘Catunnaṁ,",
  "tika-abh09t8:196_6": "bhikkhave,",
  "tika-abh09t8:196_7": "satipaṭṭhānānaṁ samudayañca atthaṅgamañca desessāmī’’tiādīsu (saṁ. ni.",
  "tika-abh09t8:196_8": "5.408) hi satigocaro ‘‘satipaṭṭhāna’’nti vuccati,",
  "tika-abh09t8:196_9": "tassattho patiṭṭhāti tasminti paṭṭhānaṁ,",
  "tika-abh09t8:196_10": "kā patiṭṭhāti? Sati.",
  "tika-abh09t8:196_11": "Satiyā paṭṭhānaṁ satipaṭṭhānaṁ.",
  "tika-abh09t8:196_12": "Padhānaṁ ṭhānanti vā paṭṭhānaṁ,",
  "tika-abh09t8:196_13": "satiyā paṭṭhānaṁ satipaṭṭhānaṁ.",
  "tika-abh09t8:196_14": "‘‘Cattāro satipaṭṭhānā bhāvitā bahulīkatā satta bojjhaṅge paripūrentī’’tiādīsu (ma. ni.",
  "tika-abh09t8:196_15": "3.147) pana sati.",
  "tika-abh09t8:196_16": "Tassattho patiṭṭhātīti paṭṭhānaṁ,",
  "tika-abh09t8:196_17": "upaṭṭhāti okkantitvā pakkhanditvā pavattatīti attho.",
  "tika-abh09t8:196_18": "Satiyeva paṭṭhānatthena satipaṭṭhānaṁ.",
  "tika-abh09t8:196_19": "Atha vā saraṇaṭṭhena sati,",
  "tika-abh09t8:196_20": "sā ca upaṭṭhānaṭṭhena paṭṭhānanti satipaṭṭhānaṁ,",
  "tika-abh09t8:196_21": "idamidha adhippetaṁ.",
  "tika-abh09t8:196_22": "Yadi evaṁ,",
  "tika-abh09t8:196_23": "kasmā satipaṭṭhānāti bahuvacanaṁ kataṁ?",
  "tika-abh09t8:196_24": "Satiyā bahuttā.",
  "tika-abh09t8:196_25": "Ārammaṇabhedena hi bahukā tā satiyo.",
  "tika-abh09t8:197_0": "Idhāti imasmiṁ sāsane,",
  "tika-abh09t8:197_1": "tena ajjhattādivasena sabbappakāracatucattālīsavidhasatipaṭṭhānanibbattakassa puggalassa nissayabhūtaṁ sāsanameva,",
  "tika-abh09t8:197_2": "nāññaṁ sāsananti dīpeti.",
  "tika-abh09t8:197_3": "Vuttaṁ hetaṁ ‘‘idheva,",
  "tika-abh09t8:197_4": "bhikkhave,",
  "tika-abh09t8:197_5": "samaṇo…pe…",
  "tika-abh09t8:197_6": "suññā parappavādā samaṇehi aññehī’’ti (dī. ni. 2.214; ma. ni. 1.139; a. ni. 4.241).",
  "tika-abh09t8:198_0": "Bhikkhūti saṁsāre bhayaṁ ikkhanako.",
  "tika-abh09t8:198_1": "Tena kiñcāpi bhagavato devaloke nisīditvā satipaṭṭhānaṁ desentassa santike devagaṇaṁ muñcitvā ekabhikkhupi nisinno nāma natthi,",
  "tika-abh09t8:198_2": "tathāpi devo vā hotu manusso vā gahaṭṭho vā pabbajito vā,",
  "tika-abh09t8:198_3": "saṁsāre bhayanti sammā ikkhamāno yathānusiṭṭhaṁ paṭipajjamānova bhikkhu nāma hoti,",
  "tika-abh09t8:198_4": "nāññoti dasseti.",
  "tika-abh09t8:198_5": "Yathāha ‘‘alaṅkato cepī’’ti (dha. pa. 142).",
  "tika-abh09t8:199_0": "Ajjhattanti niyakajjhattaṁ.",
  "tika-abh09t8:199_1": "Kāyeti ettha āyanti tatoti āyo.",
  "tika-abh09t8:199_2": "Ke āyanti?",
  "tika-abh09t8:199_3": "Kucchitā kesādayo,",
  "tika-abh09t8:199_4": "iti kucchitānaṁ āyoti kāyo.",
  "tika-abh09t8:199_5": "Atha vā aṅgapaccaṅgānaṁ,",
  "tika-abh09t8:199_6": "kesādīnañca samūhaṭṭhenapi kāyo, rūpakāyo,",
  "tika-abh09t8:199_7": "tasmiṁ attano kāyeti attho.",
  "tika-abh09t8:199_8": "Kāyānupassīti kāyaṁ anupassanasīlo.",
  "tika-abh09t8:199_9": "‘‘Kāye’’ti ca vatvā puna ‘‘kāyānupassī’’ti dutiyakāya-ggahaṇaṁ ‘‘evaṁ na kāye aṅgapaccaṅgavinimuttaekadhammānupassī,",
  "tika-abh09t8:199_10": "nāpi kesalomādivinimuttaitthipurisānupassī,",
  "tika-abh09t8:199_11": "na ca bhūtupādāyavinimuttaekadhammānupassī,",
  "tika-abh09t8:199_12": "atha kho rathasambhāranagarāvayavakadalikkhandhavibhāgānupassako viya yathākkamaṁ aṅgapaccaṅgakesādibhūtupādāyasamūhānupassī",
  "tika-abh09t8:199_13": "evā’’ti dassanatthaṁ kataṁ.",
  "tika-abh09t8:199_14": "Tathā hettha yathāvuttadhammasamūhavinimutto itthipurisādiko,",
  "tika-abh09t8:199_15": "añño vā koci dhammo na dissati,",
  "tika-abh09t8:199_16": "yathāvuttadhammasamūhamatteyeva pana bālā tathā tathā subhādito ca micchābhinivesaṁ karonti,",
  "tika-abh09t8:199_17": "ayaṁ pana yogī tattha kāyānupassī eva aniccadukkhaanattāsubhānupassī evāti vuttaṁ hoti.",
  "tika-abh09t8:199_18": "Atha vā yvāyaṁ mahāsatipaṭṭhāne assāsapassāsādiko cuddasavidho kāyo vutto,",
  "tika-abh09t8:199_19": "tassa sabbassa imasmiṁyeva kāye anupassanato ‘‘kāye kāyānupassī’’ti evamādināpi attho daṭṭhabbo.",
  "tika-abh09t8:200_0": "Viharatīti iriyati,",
  "tika-abh09t8:200_1": "catūsu iriyāpathesu ekenāgataṁ sarīrabādhanaṁ aññena iriyāpathena vicchinditvā apatamānaṁ attabhāvaṁ harati,",
  "tika-abh09t8:200_2": "pavattetīti attho.",
  "tika-abh09t8:200_3": "Bahiddhā kāyeti parassa kāye.",
  "tika-abh09t8:200_4": "Ajjhattabahiddhā kāyeti kālena attano,",
  "tika-abh09t8:200_5": "kālena parassa kāye.",
  "tika-abh09t8:200_6": "Kālena hi ajjhattabahiddhākāyesupi ekasmiṁ khaṇe kāyānupassanā uppajjati,",
  "tika-abh09t8:200_7": "paguṇakammaṭṭhānassa pana aparāparaṁ sañcaraṇakālo ettha kathito.",
  "tika-abh09t8:200_8": "Ātāpīti kāyapariggāhakavīriyena vīriyavā.",
  "tika-abh09t8:200_9": "So hi yasmā kilesānaṁ ātāpanato ātāpo vuccati vīriyaṁ,",
  "tika-abh09t8:200_10": "so cassa atthi,",
  "tika-abh09t8:200_11": "tasmā ātāpīti vuccati.",
  "tika-abh09t8:200_12": "Sampajānoti kāyapariggāhakena sampajaññena samannāgato.",
  "tika-abh09t8:200_13": "Satimāti kāyapariggāhikāya satiyā samannāgato.",
  "tika-abh09t8:200_14": "Ayaṁ pana yasmā satiyā ārammaṇaṁ pariggahetvā paññāya anupassati,",
  "tika-abh09t8:200_15": "vīriyena ca antarā vosānaṁ nāpajjati,",
  "tika-abh09t8:200_16": "tasmā yesaṁ dhammānaṁ ānubhāvena taṁ satipaṭṭhānaṁ sampajjati,",
  "tika-abh09t8:200_17": "tesaṁ dassanatthaṁ ‘‘ātāpī sampajāno satimā’’ti idaṁ vuttanti veditabbaṁ.",
  "tika-abh09t8:201_0": "Iti kāyānupassanāsatipaṭṭhānaṁ,",
  "tika-abh09t8:201_1": "sampayogaṅgañca dassetvā idāni pahānaṅgaṁ dassetuṁ ‘‘vineyya loke abhijjhādomanassa’’nti vuttaṁ.",
  "tika-abh09t8:201_2": "Tattha vineyyāti tadaṅgavinayena vā vikkhambhanavinayena vā vinayitvā.",
  "tika-abh09t8:201_3": "Loketi yvāyaṁ ajjhattādibhedo kāyo vutto,",
  "tika-abh09t8:201_4": "sveva idha lujjanapalujjanaṭṭhena loko nāma.",
  "tika-abh09t8:201_5": "Vibhaṅge pana yasmā rūpakāye pahīnaabhijjhādayo vedanādīsupi pahīyanti eva,",
  "tika-abh09t8:201_6": "tasmā pañcapi upādānakkhandhā ‘‘loko’’ti vuttaṁ.",
  "tika-abh09t8:201_7": "Tasmiṁ loke abhijjhādomanassasaṅkhātaṁ kāmacchandabyāpādaṁ vineyyāti sambandho.",
  "tika-abh09t8:201_8": "Imassa ca nīvaraṇesu balavadhammadvayassa pahānadassanena sesanīvaraṇānampi pahānaṁ vuttaṁyevāti veditabbaṁ.",
  "tika-abh09t8:201_9": "Visesena cettha abhijjhādomanassavinayena yathākkamaṁ kāyasampattivipattimūlānaṁ anurodhavirodhānaṁ,",
  "tika-abh09t8:201_10": "attaabhiratitadasubhākārādibhāvanānabhiratīnaṁ,",
  "tika-abh09t8:201_11": "abhūtaguṇapakkhepabhūtadosāpanayanānañca pahānaṁ vuttaṁ,",
  "tika-abh09t8:201_12": "tena yogāvacarassa yogānubhāvanibbattaphalaṁ,",
  "tika-abh09t8:201_13": "yogasamatthatā ca dīpitā hoti.",
  "tika-abh09t8:202_0": "Ajjhattaṁ vedanāsūtiādīsupi ajjhattādīni vuttanayena veditabbāni.",
  "tika-abh09t8:202_1": "Ettha pana vedanāti tisso vedanā lokiyā,",
  "tika-abh09t8:202_2": "tathā cittaṁ,",
  "tika-abh09t8:202_3": "dhammā ca,",
  "tika-abh09t8:202_4": "tesaṁ vibhāgo vibhaṅganaye āvi bhavissati.",
  "tika-abh09t8:202_5": "Kevalaṁ panettha yathā vedanādayo anupassanto vedanādianupassī nāma hoti,",
  "tika-abh09t8:202_6": "so nayo dassetabbo.",
  "tika-abh09t8:202_7": "Seyyathidaṁ –",
  "tika-abh09t8:202_8": "vedanāsu tāva sukhā vedanā dukkhato,",
  "tika-abh09t8:202_9": "dukkhā sallato,",
  "tika-abh09t8:202_10": "itarā ca aniccato anupassitabbā. Yathāha –",
  "tika-abh09t8:203_0": "‘‘Yo sukhaṁ dukkhato adda, dukkhamaddakkhi sallato;",
  "tika-abh09t8:204_0": "Adukkhamasukhaṁ santaṁ, addakkhi naṁ aniccato’’ti (saṁ. ni. 4.253; itivu. 53).",
  "tika-abh09t8:205_0": "Sabbā eva etā dukkhato anupassitabbā ‘‘yaṁ kiñci vedayitaṁ,",
  "tika-abh09t8:205_1": "taṁ dukkhasminti vadāmī’’ti (saṁ. ni.",
  "tika-abh09t8:205_2": "4.259) vacanato.",
  "tika-abh09t8:205_3": "Evaṁ anupassanto pana aniccādisattānupassanāvasena vā anupassantopi ‘‘imaṁ vedanaṁ ko vedayati,",
  "tika-abh09t8:205_4": "kassāyaṁ vedanā,",
  "tika-abh09t8:205_5": "kiṁ kāraṇāyaṁ vedanā’’ti upaparikkhitvā ‘‘na koci sattādiko vedayati,",
  "tika-abh09t8:205_6": "na kesañci sattādīnaṁ vedanā,",
  "tika-abh09t8:205_7": "vatthārammaṇādikāraṇā panāyaṁ vedanā uppajjatī’’ti anupassantopi vedanānupassī nāma hoti.",
  "tika-abh09t8:205_8": "Atha vā sukhādīnaṁ uppattikkhaṇe dukkhādīnaṁ asambhavā aniccā addhuvā vipariṇāmadhammāti evaṁ vā anupassanto vedanānupassī nāma hoti.",
  "tika-abh09t8:205_9": "Imināva nayena pāḷinayānusārena sesacittadhammānampi anupassanākāro veditabbo.",
  "tika-abh09t8:205_10": "Visesato panettha cittesu aniccatāvasena,",
  "tika-abh09t8:205_11": "dhammesu anattatāvasena ca anupassanto cittānupassī,",
  "tika-abh09t8:205_12": "dhammānupassī ca nāma hotīti veditabbaṁ.",
  "tika-abh09t8:205_13": "Sesaṁ suviññeyyameva.",
  "tika-abh09t8:205_14": "Ayaṁ tāvettha padattho.",
  "tika-abh09t8:206_0": "Dhammabhedo panettha natthi,",
  "tika-abh09t8:206_1": "saraṇavasena ca ekāva sati ārammaṇavasena ‘‘cattāro satipaṭṭhānā’’ti vuttāti.",
  "tika-abh09t8:207_0": "Vibhaṅganayato panettha suttantabhājanīye tāva ajjhattabahiddhātadubhayakāye kesādikoṭṭhāsabhāvanāvasena paṭhamaṁ satipaṭṭhānaṁ vitthāritaṁ.",
  "tika-abh09t8:207_1": "Tathā ajjhattādīsu paccekaṁ sāmisanirāmisavasena duvidhānaṁ sukhadukkhaadukkhamasukhavedanānaṁ vasena dutiyaṁ,",
  "tika-abh09t8:207_2": "sarāgavītarāgasadosavītadosasamohavītamohasaṁkhittavikkhittamahaggataamahaggatasauttarānuttarasamāhitāsamāhitavimuttāvimuttabhedato",
  "tika-abh09t8:207_3": "soḷasavidhehi cittapajānanavasena tatiyaṁ,",
  "tika-abh09t8:207_4": "pañcanīvaraṇānaṁ,",
  "tika-abh09t8:207_5": "sattabojjhaṅgānañca sambhavāsambhavauppādapahānapahīnānuppattibhāvanāpāripūrihetujjhānavasena catutthaṁ satipaṭṭhānaṁ vitthāritaṁ.",
  "tika-abh09t8:207_6": "Ayaṁ suttantabhājanīyanayo.",
  "tika-abh09t8:208_0": "Abhidhammabhājanīye pana tāva ‘‘cattāro satipaṭṭhānā.",
  "tika-abh09t8:208_1": "Idha bhikkhu kāye kāyānupassī viharati vedanāsu…pe…",
  "tika-abh09t8:208_2": "dhammesu dhammānupassī viharatī’’ti (vibha.",
  "tika-abh09t8:208_3": "380) evaṁ mātikaṁ ṭhapetvā dhammasaṅgaṇiyaṁ vuttanayassa vitthāresu aṭṭhasu lokuttaracittesu sampayuttasativaseneva vitthārato vibhattā.",
  "tika-abh09t8:209_0": "Pañhāpucchakanayepi catunnaṁ satipaṭṭhānānaṁ kati kusalā…pe…",
  "tika-abh09t8:209_1": "kati araṇā?",
  "tika-abh09t8:209_2": "Siyā kusalā,",
  "tika-abh09t8:209_3": "siyā abyākatā…pe…",
  "tika-abh09t8:209_4": "anupādinnaanupādāniyāva,",
  "tika-abh09t8:209_5": "asaṁkiliṭṭhaasaṁkilesikāva…pe…",
  "tika-abh09t8:209_6": "anidassanaappaṭighāva.",
  "tika-abh09t8:209_7": "Na hetū ahetukāva…pe…",
  "tika-abh09t8:209_8": "anuttarā araṇāvāti lokuttaravaseneva vibhattā.",
  "tika-abh09t8:209_9": "Sammāsambuddhena hi suttantabhājanīyasmiññeva lokiyalokuttaramissakā satipaṭṭhānā kathitā,",
  "tika-abh09t8:209_10": "abhidhammabhājanīyapañhāpucchakesu pana lokuttarāyeva.",
  "tika-abh09t8:209_11": "Tesu ca lokiyā nānācittesu eva labbhanti.",
  "tika-abh09t8:209_12": "Aññeneva hi cittena kāyaṁ paggaṇhanti,",
  "tika-abh09t8:209_13": "aññena vedanādayoti.",
  "tika-abh09t8:209_14": "Lokuttarā pana cattāropi maggakkhaṇe ekacitteyeva labbhanti.",
  "tika-abh09t8:209_15": "Ekasmiñhi maggacittakkhaṇe ārammaṇato nibbānārammaṇā ekāva sati kāyādīsu subhasukhaniccaattavipallāsasamucchedakatāya",
  "tika-abh09t8:209_16": "catukiccasādhanaṭṭhena cattāripi nāmāni labhatīti ayamettha vibhaṅganayo.",
  "tika-abh09t8:210_0": "Kamato satipaṭṭhāne, anūnādhikatopi ca;",
  "tika-abh09t8:211_0": "Pāḷimuttanayo ñeyyo, tattha kosallamicchatā.",
  "tika-abh09t8:212_0": "Tattha kamato tāva ayampi desanākkamova,",
  "tika-abh09t8:212_1": "sopi pākaṭāpākaṭavasena vutto.",
  "tika-abh09t8:212_2": "Imāsu hi rūpakammaṭṭhānaṁ pākaṭanti paṭhamaṁ kāyānupassanā vuttā.",
  "tika-abh09t8:212_3": "Tato arūpakammaṭṭhānaṁ.",
  "tika-abh09t8:212_4": "Tatthāpi ārammaṇaṁ anubhavantī uppajjamānā vedanā pākaṭāti anantarā vedanānupassanā,",
  "tika-abh09t8:212_5": "tato ārammaṇaṁ vijānantaṁ viññāṇaṁ pākaṭanti cittānupassanā,",
  "tika-abh09t8:212_6": "citte pākaṭe tannissitā sukhumāpi dhammā pākaṭā hontīti ante dhammānupassanā vuttā.",
  "tika-abh09t8:212_7": "Ayaṁ tāvettha kamo.",
  "tika-abh09t8:213_0": "Anūnādhikatoti ettha pana kasmā bhagavatā cattārova satipaṭṭhānā vuttā,",
  "tika-abh09t8:213_1": "anūnā anadhikāti?",
  "tika-abh09t8:213_2": "Taṇhācaritadiṭṭhicaritasamathayānikavipassanāyānikānaṁ mandatikkhavasena dvidhā pavattānaṁ visuddhimaggavasena.",
  "tika-abh09t8:213_3": "Mandassa hi taṇhācaritassa oḷārikaṁ kāyānupassanāsatipaṭṭhānaṁ visuddhimaggo,",
  "tika-abh09t8:213_4": "tikkhassa sukhumaṁ vedanānupassanāsatipaṭṭhānaṁ,",
  "tika-abh09t8:213_5": "diṭṭhicaritassāpi mandassa nātippabhedagataṁ cittānupassanāsatipaṭṭhānaṁ,",
  "tika-abh09t8:213_6": "tikkhassa atippabhedagataṁ dhammānupassanāsatipaṭṭhānaṁ visuddhimaggo.",
  "tika-abh09t8:213_7": "Samathayānikassa ca mandassa akicchena adhigantabbanimittaṁ paṭhamaṁ satipaṭṭhānaṁ visuddhimaggo,",
  "tika-abh09t8:213_8": "tikkhassa dutiyaṁ,",
  "tika-abh09t8:213_9": "vipassanāyānikassāpi mandassa tatiyaṁ,",
  "tika-abh09t8:213_10": "tikkhassa catutthaṁ visuddhimaggoti veneyyajjhāsayato cattāro vuttā.",
  "tika-abh09t8:213_11": "Subhasukhaniccaattabhāvavipallāsappahānatthaṁ vā caturoghayogāsavaganthaupādānaagatippahānatthampi catubbidhāhārapariññatthañca cattārova vuttā,",
  "tika-abh09t8:213_12": "anūnā anadhikāti ayamettha anūnādhikatā.",
  "tika-abh09t8:213_13": "Evaṁ pāḷimuttanayo ñeyyo.",
  "tika-abh09t8:214_0": "Satipaṭṭhānavibhaṅgamātikatthavaṇṇanā niṭṭhitā.",
  "tika-abh09t8:215_0": "Sammappadhānavibhaṅgamātikatthavaṇṇanā",
  "tika-abh09t8:216_0": "Sammappadhānavibhaṅgamātikāya pana atthato tāva –",
  "tika-abh09t8:216_1": "sammappadhānāti kāraṇappadhānā upāyappadhānā.",
  "tika-abh09t8:216_2": "Yoniso padahanato paramaṁ dhānaṁ padhānaṁ,",
  "tika-abh09t8:216_3": "padhānavīriyānīti attho.",
  "tika-abh09t8:216_4": "Idha bhikkhūti imasmiṁ sāsane paṭipannako bhikkhu.",
  "tika-abh09t8:216_5": "Anuppannānanti anibbattānaṁ.",
  "tika-abh09t8:216_6": "Pāpakānanti lāmakānaṁ.",
  "tika-abh09t8:216_7": "Akusalānaṁ dhammānanti akosallasambhūtānaṁ dhammānaṁ.",
  "tika-abh09t8:216_8": "Anuppādāyāti na uppādanatthāya.",
  "tika-abh09t8:216_9": "Chandaṁ janetīti kattukamyatāsaṅkhātaṁ kusalacchandaṁ janeti uppādeti.",
  "tika-abh09t8:216_10": "Vāyamatīti payogaṁ parakkamaṁ karoti.",
  "tika-abh09t8:216_11": "Vīriyaṁ ārabhatīti kāyikacetasikavīriyaṁ karoti.",
  "tika-abh09t8:216_12": "Cittaṁ paggaṇhātīti teneva sahajātavīriyena cittaṁ ukkhipati.",
  "tika-abh09t8:216_13": "Padahatīti padhānavīriyaṁ karoti.",
  "tika-abh09t8:216_14": "Paṭipāṭiyā panetāni cattāripi padāni vīriyasseva āsevanābhāvanābahulīkammasātaccakiriyāhi yojetabbāni.",
  "tika-abh09t8:217_0": "Uppannānanti anuppannāti avattabbataṁ āpannānaṁ.",
  "tika-abh09t8:217_1": "Pahānāyāti pajahanatthāya.",
  "tika-abh09t8:217_2": "Anuppannānaṁ kusalānaṁ dhammānanti anibbattānaṁ kosallasambhūtānaṁ dhammānaṁ.",
  "tika-abh09t8:217_3": "Uppādāyāti uppādanatthāya.",
  "tika-abh09t8:217_4": "Uppannānanti nibbattānaṁ.",
  "tika-abh09t8:217_5": "Ṭhitiyāti ṭhitatthāya.",
  "tika-abh09t8:217_6": "Asammosāyāti anassanatthaṁ.",
  "tika-abh09t8:217_7": "Bhiyyobhāvāyāti punappunaṁ bhavanāya.",
  "tika-abh09t8:217_8": "Vepullāyāti vipulabhāvāya.",
  "tika-abh09t8:217_9": "Bhāvanāyāti vaḍḍhiyā.",
  "tika-abh09t8:217_10": "Pāripūriyāti paripūraṇatthāya.",
  "tika-abh09t8:217_11": "Sesaṁ padato uttānameva.",
  "tika-abh09t8:218_0": "Atthato panettha ‘‘anuppannānaṁ pāpakāna’’ntiādīsu asamudācāravasena vā ananubhūtārammaṇavasena vā kilesānaṁ anuppatti veditabbā.",
  "tika-abh09t8:218_1": "Aññathā hi anamatagge saṁsāre anuppannā akusaladhammā nāma natthi.",
  "tika-abh09t8:218_2": "Kusaladhammesu pana ratanattayappasādavipassanādivivaṭṭūpanissayakusalādivasena anuppannāpi atthi.",
  "tika-abh09t8:218_3": "Tesampi uppannapubbatte sati sabbasattānaṁ ito pubbe ca āsavakkhayappasaṅgato.",
  "tika-abh09t8:218_4": "Ekantappavattasādhakā tesaṁ.",
  "tika-abh09t8:218_5": "Tattha ekaccassa vattaganthadhutaṅgasamādhivipassanānavakammesu aññatarasmiṁ niccappayuttassa, ghaṭato,",
  "tika-abh09t8:218_6": "vāyamato ca brahmalokā āgatattā bhavavasena kilesesu aladdhāsevanassa sattassa kilesā na samudācaranti,",
  "tika-abh09t8:218_7": "aparabhāge panassa vattādīni vissajjetvā kusītassa carato ceva akalyāṇamittādito kilesesu laddhāsevanassa ca ayonisomanasikāraṁ,",
  "tika-abh09t8:218_8": "sativossaggañca āgamma uppajjanti.",
  "tika-abh09t8:218_9": "Evaṁ tāva asamudācāravasena kilesānaṁ anuppatti veditabbā.",
  "tika-abh09t8:219_0": "Ekaccassa pana tasmiṁ attabhāve ananubhūtapubbaṁ dibbādibhedaṁ manāpiyaṁ ārammaṇaṁ labhitvā tattha ayonisomanasikārasativossagge",
  "tika-abh09t8:219_1": "āgamma kilesā uppajjanti,",
  "tika-abh09t8:219_2": "alabhitvā evaṁ ananubhūtārammaṇavasena kilesānaṁ anuppatti veditabbā.",
  "tika-abh09t8:220_0": "‘‘Uppannānaṁ pāpakāna’’nti ettha pana catubbidhaṁ uppannaṁ vattamānabhūtāpagataokāsakatabhūmiladdhavasena,",
  "tika-abh09t8:220_1": "tesaṁ vibhāgo uppannattike vuttova.",
  "tika-abh09t8:220_2": "Aparampi catubbidhaṁ uppannaṁ samudācāraārammaṇādhiggahitaavikkhambhitaasamugghātitavasena.",
  "tika-abh09t8:220_3": "Tattha sampati vattamānaṁyeva samudācāruppannaṁ nāma.",
  "tika-abh09t8:220_4": "Sesaṁ pākaṭameva.",
  "tika-abh09t8:220_5": "Yasmā panettha imesu uppannesu vattamānabhūtāpagataokāsakatasamudācārasaṅkhātaṁ catubbidhaṁ uppannaṁ na maggādivajjhaṁ,",
  "tika-abh09t8:220_6": "tasmā bhūmiladdhaārammaṇādhiggahitaasamugghātitasaṅkhātaṁ catubbidhaṁ uppannaṁ sandhāyettha ‘‘uppannānaṁ pāpakānaṁ pahānāyā’’ti vuttaṁ.",
  "tika-abh09t8:221_0": "Kathaṁ pana maggakkhaṇe anuppannānaṁ kusalānaṁ uppādāya vāyāmo hoti,",
  "tika-abh09t8:221_1": "kathañca uppannānaṁ ṭhitiyāti?",
  "tika-abh09t8:221_2": "Maggappavattiyā eva.",
  "tika-abh09t8:221_3": "Maggo hi pavattamāno pubbe anuppannapubbattā anuppanno nāma vuccati.",
  "tika-abh09t8:221_4": "Yā cassa pavatti,",
  "tika-abh09t8:221_5": "ayameva ṭhiti nāmāti ayaṁ tāvettha padattho.",
  "tika-abh09t8:222_0": "Dhammabhedo panetthāpi ekasseva vīriyassa kiccabhedato catudhā vuttāti ayamettha pāḷimuttavinicchayo.",
  "tika-abh09t8:223_0": "Vibhaṅganayato pana suttantabhājanīye tāva cattāro sammappadhānā lokiyalokuttarakusalacittasampayuttavīriyavasena",
  "tika-abh09t8:223_1": "akusalādipadehi saddhiṁ vitthārato vibhattā.",
  "tika-abh09t8:223_2": "Abhidhammabhājanīyapañhāpucchakesu panete lokuttarakusalacittasampayuttavaseneva vibhattā,",
  "tika-abh09t8:223_3": "phalacittasampayuttā pana na gahitā.",
  "tika-abh09t8:223_4": "Teneva pañhāpucchake ‘‘kusalā eva,",
  "tika-abh09t8:223_5": "vipākadhammadhammā eva,",
  "tika-abh09t8:223_6": "apacayagāminova,",
  "tika-abh09t8:223_7": "sekhāvā’’tiādinā vuttā.",
  "tika-abh09t8:223_8": "Seso panettha vinicchayo satipaṭṭhāne vuttanayānusārena veditabbo.",
  "tika-abh09t8:224_0": "Sammappadhānavibhaṅgamātikatthavaṇṇanā niṭṭhitā.",
  "tika-abh09t8:225_0": "Iddhipādavibhaṅgamātikatthavaṇṇanā",
  "tika-abh09t8:226_0": "Iddhipādavibhaṅgamātikāya pana cattāro iddhipādāti ettha ijjhatīti iddhi,",
  "tika-abh09t8:226_1": "samijjhati nipphajjatīti attho,",
  "tika-abh09t8:226_2": "iddhi eva pādo iddhipādo,",
  "tika-abh09t8:226_3": "iddhikoṭṭhāsoti attho.",
  "tika-abh09t8:226_4": "Ijjhanti vā etāya sattā iddhā vuddhā ukkaṁsagatā hontītipi iddhi,",
  "tika-abh09t8:226_5": "pajjanti etenāti pādo,",
  "tika-abh09t8:226_6": "patiṭṭhā adhigamūpāyoti attho,",
  "tika-abh09t8:226_7": "iddhiyā pādo iddhipādo.",
  "tika-abh09t8:226_8": "Chandasamādhipadhānasaṅkhārasamannāgatanti ettha chandahetuko,",
  "tika-abh09t8:226_9": "chandādhiko vā samādhi chandasamādhi,",
  "tika-abh09t8:226_10": "kattukamyatāchandaṁ adhipatiṁ karitvā paṭiladdhasamādhissetaṁ adhivacanaṁ.",
  "tika-abh09t8:226_11": "Padhānabhūtā saṅkhārā padhānasaṅkhārā,",
  "tika-abh09t8:226_12": "catukiccasādhakassa sammappadhānavīriyassetaṁ adhivacanaṁ.",
  "tika-abh09t8:226_13": "Samannāgatanti tena chandasamādhinā,",
  "tika-abh09t8:226_14": "padhānasaṅkhārena ca upetaṁ.",
  "tika-abh09t8:226_15": "Iddhipādanti yathāvuttatthena ‘‘iddhī’’ti saṅkhyaṁ gatānaṁ upacārajjhānādikusalacittasampayuttānaṁ chandasamādhipadhānasaṅkhārānaṁ",
  "tika-abh09t8:226_16": "adhiṭṭhānaṭṭhena pādabhūtasesacittacetasikarāsiṁ.",
  "tika-abh09t8:226_17": "Bhāvetīti vaḍḍheti,",
  "tika-abh09t8:226_18": "attano santāne punappunaṁ janetīti attho.",
  "tika-abh09t8:226_19": "Iminā nayena sesesupi attho veditabbo.",
  "tika-abh09t8:226_20": "Tattha vīmaṁsāti paññā.",
  "tika-abh09t8:226_21": "Sesaṁ padato suviññeyyameva.",
  "tika-abh09t8:227_0": "Atthato panettha tena kiṁ kathitaṁ?",
  "tika-abh09t8:227_1": "Catunnaṁ bhikkhūnaṁ matthakappattaṁ kammaṭṭhānaṁ kathitaṁ.",
  "tika-abh09t8:227_2": "Yathā hi catūsu amaccaputtesu ṭhānantaraṁ patthetvā vicarantesu eko upaṭṭhānena,",
  "tika-abh09t8:227_3": "eko sūrabhāvena,",
  "tika-abh09t8:227_4": "eko jātisampattiyā,",
  "tika-abh09t8:227_5": "eko mantabalenāti evaṁ te paccekakāraṇena rājānaṁ ārādhetvā ṭhānantaraṁ pāpuṇanti,",
  "tika-abh09t8:227_6": "evaṁ bhikkhūpi chandavīriyacittavīmaṁsāsu ekekaṁ jeṭṭhaṁ dhuraṁ pubbaṅgamaṁ katvā lokuttaradhammanibbattakā honti.",
  "tika-abh09t8:227_7": "Ettha ca chando samādhi padhānasaṅkhāroti tayo dhammā iddhīpi honti iddhipādāpi,",
  "tika-abh09t8:227_8": "sesā pana sampayuttā cattāro khandhā iddhipādā eva.",
  "tika-abh09t8:227_9": "Evaṁ sesādhipatiyuttacittesupi iddhipādāti veditabbā.",
  "tika-abh09t8:228_0": "Apica jhānavipassanāsu pubbabhāgo iddhipādo.",
  "tika-abh09t8:228_1": "Yo paṭilābho, sā iddhi.",
  "tika-abh09t8:228_2": "Paṭhamajjhānādīnaṁ hi pubbabhāgaparikammāni iddhipādo nāma,",
  "tika-abh09t8:228_3": "paṭhamajjhānādayo iddhi nāma.",
  "tika-abh09t8:228_4": "Paṭhamamaggādīnaṁ pubbabhāgavipassanā iddhipādo nāma,",
  "tika-abh09t8:228_5": "paṭhamamaggādayo iddhi nāma.",
  "tika-abh09t8:228_6": "Paṭilābhavasenāpi dīpetuṁ vaṭṭati.",
  "tika-abh09t8:228_7": "Paṭhamajjhānādayo hi paṭhamamaggādayo ca iddhipādo nāma,",
  "tika-abh09t8:228_8": "dutiyajjhānādayo,",
  "tika-abh09t8:228_9": "dutiyamaggādayo ca iddhi nāmāti ayaṁ tāvettha padattho.",
  "tika-abh09t8:229_0": "Dhammabhedo panettha vibhaṅganayeneva pākaṭo bhavissati.",
  "tika-abh09t8:229_1": "Tattha hi suttantabhājanīye tāva chandādīnaṁ padānaṁ vibhaṅgaṁ vatvā ante ‘‘iddhipādoti tathābhūtassa vedanākkhandho…pe…",
  "tika-abh09t8:229_2": "viññāṇakkhandho.",
  "tika-abh09t8:229_3": "Iddhipādaṁ bhāvetīti te dhamme āsevati bhāveti bahulīkaroti,",
  "tika-abh09t8:229_4": "tena vuccati iddhipādaṁ bhāvetī’’ti (vibha.",
  "tika-abh09t8:229_5": "434) evaṁ sabbe lokiyalokuttaradhammā iddhipādoti vuttā.",
  "tika-abh09t8:230_0": "Abhidhammabhājanīye pana chandādīni padāni vibhajitvā ante ‘‘iddhipādoti tathābhūtassa phasso…pe…",
  "tika-abh09t8:230_1": "paggāho avikkhepo’’ti (vibha.",
  "tika-abh09t8:230_2": "447) evaṁ sabbe lokuttarakusaladhammā iddhipādāti vatvā puna ‘‘chandiddhipādo vīriyiddhipādo cittiddhipādo vīmaṁsiddhipādo’’ti (vibha.",
  "tika-abh09t8:230_3": "457) mātikaṁ ṭhapetvā ‘‘tattha katamo chandiddhipādo?",
  "tika-abh09t8:230_4": "Idha bhikkhu yasmiṁ samaye lokuttaraṁ jhānaṁ bhāveti…pe…",
  "tika-abh09t8:230_5": "yo tasmiṁ samaye chando chandikatā…pe…",
  "tika-abh09t8:230_6": "ayaṁ vuccati chandiddhipādo’’tiādinā lokuttarakusalacittasampayuttachandavīriyacittavīmaṁsā eva iddhipādāti vuttā.",
  "tika-abh09t8:230_7": "Tathā pañhāpucchakepi kusalā eva,",
  "tika-abh09t8:230_8": "anidassanaappaṭighā eva,",
  "tika-abh09t8:230_9": "vīmaṁsiddhipādo hetu,",
  "tika-abh09t8:230_10": "sesā na hetū…pe…",
  "tika-abh09t8:230_11": "cittiddhipādo na vattabbo,",
  "tika-abh09t8:230_12": "sesā cittasampayuttā…pe…",
  "tika-abh09t8:230_13": "anuttarāva,",
  "tika-abh09t8:230_14": "araṇāvāti.",
  "tika-abh09t8:230_15": "Sesamettha satipaṭṭhāne vuttasadisameva.",
  "tika-abh09t8:230_16": "Pāḷimuttakanayo panetthāpi na uddhaṭoti.",
  "tika-abh09t8:231_0": "Iddhipādavibhaṅgamātikatthavaṇṇanā niṭṭhitā.",
  "tika-abh09t8:232_0": "Bojjhaṅgavibhaṅgamātikatthavaṇṇanā",
  "tika-abh09t8:233_0": "Bojjhaṅgavibhaṅgamātikāya pana atthato tāva –",
  "tika-abh09t8:233_1": "satta bojjhaṅgāti ettha bodhiyā,",
  "tika-abh09t8:233_2": "bodhissa vā aṅgāti bojjhaṅgā.",
  "tika-abh09t8:233_3": "Idaṁ vuttaṁ hoti –",
  "tika-abh09t8:233_4": "yāya eva dhammasāmaggiyā maggakkhaṇe uppajjamānāya līnuddhaccādianekesaṁ upaddavānaṁ paṭipakkhabhūtāya",
  "tika-abh09t8:233_5": "satidhammavicayādisattavidhāya dhammasāmaggiyā ariyasāvako bujjhati,",
  "tika-abh09t8:233_6": "kilesaniddāya uṭṭhahati,",
  "tika-abh09t8:233_7": "saccāni vā paṭivijjhati,",
  "tika-abh09t8:233_8": "tassā dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgāni viya.",
  "tika-abh09t8:233_9": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako ‘‘bodhī’’ti vuccati,",
  "tika-abh09t8:233_10": "tassa bodhissa aṅgāti bojjhaṅgā senaṅgarathaṅgādayo viya.",
  "tika-abh09t8:233_11": "Apica ‘‘bodhāya saṁvattantīti bojjhaṅgā’’tiādinā paṭisambhidānayenāpi bojjhaṅgattho veditabbo. Pasattho,",
  "tika-abh09t8:233_12": "sundaro vā bojjhaṅgo sambojjhaṅgo,",
  "tika-abh09t8:233_13": "satiyeva sambojjhaṅgo satisambojjhaṅgo.",
  "tika-abh09t8:233_14": "Evaṁ sesesupi.",
  "tika-abh09t8:233_15": "Tattha dhamme vicināti aniccādito parivīmaṁsati jānāti,",
  "tika-abh09t8:233_16": "dhamme vā etena sattā vicinantīti dhammavicayo, paññā.",
  "tika-abh09t8:233_17": "Upekkhati samarasānaṁ dhammānaṁ hāpanavaḍḍhane avāvaṭatāya paṭisaṅkhānākārena majjhattā hotīti upekkhā,",
  "tika-abh09t8:233_18": "tatramajjhattatā.",
  "tika-abh09t8:233_19": "Paṭisaṅkhānalakkhaṇo hi upekkhāsambojjhaṅgoti.",
  "tika-abh09t8:233_20": "Sesaṁ suviññeyyameva.",
  "tika-abh09t8:233_21": "Ayaṁ tāvettha padattho.",
  "tika-abh09t8:233_22": "Dhammabhedopettha suviññeyyova.",
  "tika-abh09t8:234_0": "Vibhaṅganayato panettha suttantabhājanīye tāva lokiyalokuttaravasena sesesu lokuttarakusalavipākavasena vibhattā.",
  "tika-abh09t8:234_1": "Pañhāpucchake pana siyā kusalā,",
  "tika-abh09t8:234_2": "siyā abyākatā,",
  "tika-abh09t8:234_3": "pītisambojjhaṅgo sukhāya vedanāya sampayuttova,",
  "tika-abh09t8:234_4": "sesā dvīhi…pe…",
  "tika-abh09t8:234_5": "pītisambojjhaṅgo sukhasahagatova,",
  "tika-abh09t8:234_6": "sesā tidhāpi,",
  "tika-abh09t8:234_7": "anidassanaappaṭighā,",
  "tika-abh09t8:234_8": "dhammavicayasambojjhaṅgo hetu,",
  "tika-abh09t8:234_9": "sesā na hetū…pe…",
  "tika-abh09t8:234_10": "rūpāvacarāva,",
  "tika-abh09t8:234_11": "araṇāvāti.",
  "tika-abh09t8:234_12": "Sesaṁ satipaṭṭhāne vuttanayameva.",
  "tika-abh09t8:234_13": "Ayamettha vibhaṅganayo.",
  "tika-abh09t8:235_0": "Idāni pana –",
  "tika-abh09t8:236_0": "Kamato tāvattato ca, hetubhūmivibhāgato;",
  "tika-abh09t8:237_0": "Vivekato ca viññeyyo, pāḷimuttavinicchayo.",
  "tika-abh09t8:238_0": "Tattha kamato tāva ayampi desanākkamova.",
  "tika-abh09t8:238_1": "Sabbesaṁ hi bojjhaṅgānaṁ upakārattā satisambojjhaṅgo paṭhamaṁ vutto,",
  "tika-abh09t8:238_2": "tato yasmā upaṭṭhitasatiko dhamme paññāya pavicināti,",
  "tika-abh09t8:238_3": "pavicitadhammo vīriyaṁ ārabhati,",
  "tika-abh09t8:238_4": "āraddhavīriyassa pīti uppajjati,",
  "tika-abh09t8:238_5": "pītimanassa kāyopi cittampi passambhati,",
  "tika-abh09t8:238_6": "passaddhakāyassa sukhino cittaṁ samādhiyati,",
  "tika-abh09t8:238_7": "samāhitacitto taṁ cittaṁ sādhukaṁ ajjhupekkhitā hoti,",
  "tika-abh09t8:238_8": "tasmā dhammavicayasambojjhaṅgādayo yathākkamaṁ vuttāti ayaṁ tāvettha kamo.",
  "tika-abh09t8:239_0": "Tāvattato pana kasmā te satteva vuttā,",
  "tika-abh09t8:239_1": "anūnā anadhikāti?",
  "tika-abh09t8:239_2": "Līnuddhaccapaṭipakkhato,",
  "tika-abh09t8:239_3": "sabbattikato ca.",
  "tika-abh09t8:239_4": "Ettha hi tayo bojjhaṅgā līnassa paṭipakkhā. Yathāha –",
  "tika-abh09t8:239_5": "‘‘yasmiṁ ca kho,",
  "tika-abh09t8:239_6": "bhikkhave,",
  "tika-abh09t8:239_7": "samaye līnaṁ cittaṁ hoti,",
  "tika-abh09t8:239_8": "kālo tasmiṁ samaye dhammavicayasambojjhaṅgassa bhāvanāya,",
  "tika-abh09t8:239_9": "kālo vīriya…pe…",
  "tika-abh09t8:239_10": "pītisambojjhaṅgassa bhāvanāyā’’ti (saṁ. ni. 5.234).",
  "tika-abh09t8:239_11": "Tayo uddhaccassa paṭipakkhā. Yathāha –",
  "tika-abh09t8:239_12": "‘‘yasmiṁ ca kho,",
  "tika-abh09t8:239_13": "bhikkhave,",
  "tika-abh09t8:239_14": "samaye uddhataṁ cittaṁ hoti,",
  "tika-abh09t8:239_15": "kālo tasmiṁ samaye passaddhisambojjhaṅgassa bhāvanāya,",
  "tika-abh09t8:239_16": "kālo samādhi…pe…",
  "tika-abh09t8:239_17": "upekkhāsambojjhaṅgassa bhāvanāyā’’ti (saṁ. ni. 5.234).",
  "tika-abh09t8:239_18": "Eko panettha loṇadhūpanaṁ viya sabbabyañjanesu sabbabojjhaṅgesu icchitabbo. Yathāha –",
  "tika-abh09t8:239_19": "‘‘satiñca khvāhaṁ,",
  "tika-abh09t8:239_20": "bhikkhave,",
  "tika-abh09t8:239_21": "sabbatthikaṁ vadāmī’’ti (saṁ. ni. 5.234).",
  "tika-abh09t8:239_22": "Evaṁ līnuddhaccapaṭipakkhato ca sabbatthikato ca satteva vuttāti ayaṁ tāvattato.",
  "tika-abh09t8:240_0": "Hetubhūmivibhāgatoti ettha hetuvibhāgato tāva –",
  "tika-abh09t8:240_1": "cattāro satisambojjhaṅgassa uppādāya saṁvattanti satisampajaññaṁ muṭṭhassatipuggalaparivajjanatā upaṭṭhitassatipuggalasevanatā tadadhimuttatāti.",
  "tika-abh09t8:240_2": "Tathā satta dhammā dutiyassa paripucchakatā vatthuvisadakiriyā indriyasamattapaṭipādanā duppaññapuggalaparivajjanā",
  "tika-abh09t8:240_3": "paññavantapuggalasevanā gambhīrañāṇacariyapaccavekkhaṇatā tadadhimuttatāti.",
  "tika-abh09t8:240_4": "Tattha ajjhattikabāhirānaṁ sarīraparikkhārabhūtānaṁ vatthūnaṁ visadabhāvakaraṇaṁ vatthuvisadakiriyā nāma.",
  "tika-abh09t8:240_5": "Tathā ekādasa dhammā tatiyassa apāyabhayagamanavīthidāyajjamahattasatthumahattajātimahattasabrahmacārimahattānaṁ",
  "tika-abh09t8:240_6": "paccavekkhaṇatā ānisaṁsadassāvitā piṇḍapātāpacāyanatā kusītapuggalaparivajjanatā āraddhavīriyapuggalasevanatā",
  "tika-abh09t8:240_7": "tadadhimuttatāti.",
  "tika-abh09t8:240_8": "Tattha ‘‘buddhādīhi gatamaggo mayā gantabbo’’ti paccavekkhaṇā vīthipaccavekkhaṇā nāma.",
  "tika-abh09t8:240_9": "‘‘Dāyakehi dinnapiṇḍapātassa mahapphalataṁ sampādessāmī’’ti attānaṁ damanaṁ piṇḍapātāpacāyanaṁ nāma.",
  "tika-abh09t8:240_10": "Tathā ekādasa dhammā catutthassa buddhadhammasaṅghasīlacāgadevatopasamānussatiyo satta,",
  "tika-abh09t8:240_11": "lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "tika-abh09t8:240_12": "Tathā satta dhammā pañcamassa paṇītabhojanasevanatā,",
  "tika-abh09t8:240_13": "utusukhairiyāpathasukhasevanatā dve majjhattappayogatā sāraddhakāyapuggalaparivajjanatā santakāyapuggalasevanatā tadadhimuttatāti.",
  "tika-abh09t8:240_14": "Ekādasa dhammā chaṭṭhassa vatthuvisadakiriyā indriyasamattapaṭipādanā nimittakusalatā samaye cittassa",
  "tika-abh09t8:240_15": "paggahaniggahasampahaṁsanajjhupekkhanā catasso ,",
  "tika-abh09t8:240_16": "asamāhitasamāhitapuggalānaṁ parivajjanasevanatā dve,",
  "tika-abh09t8:240_17": "jhānavimokkhapaccavekkhaṇatā tadadhimuttatāti.",
  "tika-abh09t8:240_18": "Tattha kasiṇādinimittānaṁ uggahaṇakusalatā nimittakusalatā nāma.",
  "tika-abh09t8:240_19": "Pañca dhammā sattamassa sattasaṅkhārakelāyanamajjhattapuggalānaṁ parivajjanasevanatā dve dve,",
  "tika-abh09t8:240_20": "tadadhimuttatāti.",
  "tika-abh09t8:240_21": "Ayamettha saṅkhepo,",
  "tika-abh09t8:240_22": "vitthāro pana sammohavinodaniyā vibhaṅgaṭṭhakathāya gahetabboti ayamettha hetuvibhāgo.",
  "tika-abh09t8:241_0": "Bhūmivibhāgato panete kāmāvacarā,",
  "tika-abh09t8:241_1": "lokuttarā vā honti,",
  "tika-abh09t8:241_2": "kāmāvacaresu balavavipassanādīsu eva bojjhaṅgā labbhanti,",
  "tika-abh09t8:241_3": "na itaresu.",
  "tika-abh09t8:241_4": "Lokuttaresu pana sabbattha labbhanti,",
  "tika-abh09t8:241_5": "rūpāvacarārūpāvacaracittesu sabbathā na labbhanti abodhipakkhikattā.",
  "tika-abh09t8:241_6": "Keci pana therā vipassanāpādakesu kasiṇāsubhabrahmavihārajjhānesupi bojjhaṅge uddharanti,",
  "tika-abh09t8:241_7": "na ca te paṭisiddhā aṭṭhakathācariyehi,",
  "tika-abh09t8:241_8": "tasmā tesaṁ matena rūpāvacarāpi honti,",
  "tika-abh09t8:241_9": "na kenaci pariyāyena arūpāvacarāti ayamettha bhūmivibhāgo.",
  "tika-abh09t8:242_0": "Vivekatoti ettha vivekoti vivittatā,",
  "tika-abh09t8:242_1": "svāyaṁ pañcavidho tadaṅgavikkhambhanasamucchedapaṭipassaddhinissaraṇavivekavasena.",
  "tika-abh09t8:242_2": "Tadaṅgavivekoti vipassanā,",
  "tika-abh09t8:242_3": "vikkhambhanavivekoti aṭṭha samāpattiyo,",
  "tika-abh09t8:242_4": "samucchedavivekoti maggo,",
  "tika-abh09t8:242_5": "paṭipassaddhivivekoti phalaṁ,",
  "tika-abh09t8:242_6": "nissaraṇavivekoti sabbanimittanissaṭaṁ nibbānaṁ.",
  "tika-abh09t8:242_7": "Tatrime tadaṅgasamucchedapaṭipassaddhinissaraṇavivekanissitā honti.",
  "tika-abh09t8:242_8": "Tathā hete vipassanākkhaṇe kiccato tadaṅgavivekanissitā,",
  "tika-abh09t8:242_9": "ajjhāsayato nissaraṇavivekanissitā.",
  "tika-abh09t8:242_10": "Maggakāle pana kiccato samucchedavivekanissitā,",
  "tika-abh09t8:242_11": "ārammaṇato nissaraṇavivekanissitā,",
  "tika-abh09t8:242_12": "phalakkhaṇe kiccato paṭipassaddhivivekanissitā.",
  "tika-abh09t8:242_13": "Ārammaṇato nissaraṇavivekanissitā ca honti.",
  "tika-abh09t8:242_14": "Kesañci therānaṁ mate vipassanāpādakarūpāvacarajjhānakkhaṇe vikkhambhanavivekanissitāvāti pañcavivekanissitāpi hontīti ayamettha viveko.",
  "tika-abh09t8:242_15": "Evaṁ viññeyyo pāḷimuttavinicchayo.",
  "tika-abh09t8:243_0": "Bojjhaṅgavibhaṅgamātikatthavaṇṇanā niṭṭhitā.",
  "tika-abh09t8:244_0": "Maggaṅgavibhaṅgamātikatthavaṇṇanā",
  "tika-abh09t8:245_0": "Maggaṅgavibhaṅgamātikāya pana atthato tāva –",
  "tika-abh09t8:245_1": "ariyoti taṁtaṁmaggavajjhakilesehi ārakattā ,",
  "tika-abh09t8:245_2": "ariyabhāvakarattā ca ariyo,",
  "tika-abh09t8:245_3": "aṭṭha aṅgāni assāti aṭṭhaṅgiko,",
  "tika-abh09t8:245_4": "nibbānatthikehi maggīyati,",
  "tika-abh09t8:245_5": "nibbānaṁ vā maggati,",
  "tika-abh09t8:245_6": "kilese vā mārento gacchatīti maggo.",
  "tika-abh09t8:245_7": "Seyyathidanti so katamoti ce,",
  "tika-abh09t8:245_8": "idāni svāyaṁ maggo caturaṅginī viya senā aṅgamattameva hoti,",
  "tika-abh09t8:245_9": "aṅgavinimutto natthīti dassento ‘‘sammādiṭṭhi…pe…",
  "tika-abh09t8:245_10": "sammāsamādhī’’ti āha.",
  "tika-abh09t8:245_11": "Tattha sammā passatīti sammādiṭṭhi, paññā.",
  "tika-abh09t8:245_12": "Sammā saṅkappeti takketīti sammāsaṅkappo, vitakko.",
  "tika-abh09t8:245_13": "Sesaṁ suviññeyyameva.",
  "tika-abh09t8:245_14": "Tato dhammabhedopi vibhaṅganayopi bojjhaṅgesu vuttasadiso.",
  "tika-abh09t8:246_0": "Abhidhammabhājanīye pana viratittayavajjito pañcaṅgikopi maggo vibhatto,",
  "tika-abh09t8:246_1": "tañca pañcannaṁ aṅgānaṁ kiccādhikataṁ,",
  "tika-abh09t8:246_2": "viratīnañca avuttasiddhataṁ sandhāya,",
  "tika-abh09t8:246_3": "virativajjitassa pana lokuttaramaggassa abhāvā sopi aṭṭhaṅgikovāti veditabbo.",
  "tika-abh09t8:247_0": "Pañhāpucchakepi sammāsaṅkappo sukhāya vedanāya sampayuttova,",
  "tika-abh09t8:247_1": "sesā dvīhi.",
  "tika-abh09t8:247_2": "Sammāsaṅkappo avitakkavicāramatto,",
  "tika-abh09t8:247_3": "pītisahagato sukhasahagatova,",
  "tika-abh09t8:247_4": "na upekkhāsahagato,",
  "tika-abh09t8:247_5": "sesā tidhāpi.",
  "tika-abh09t8:247_6": "Sammādiṭṭhi hetu,",
  "tika-abh09t8:247_7": "sesā nahetūti ayaṁ viseso.",
  "tika-abh09t8:247_8": "Sesaṁ samameva.",
  "tika-abh09t8:247_9": "Idāni pana –",
  "tika-abh09t8:248_0": "Kamato kiccabhedato, bhūmibhedavivekato;",
  "tika-abh09t8:249_0": "Maggaṅgesu vijānīyo, pāḷimuttavinicchayo.",
  "tika-abh09t8:250_0": "Tattha kamato tāva ayampi desanākkamova.",
  "tika-abh09t8:250_1": "Bhagavatā hi nibbānādhigamāya paṭipannassa paññāpajjotapaññāsatthatāya avijjandhakāravidhamanato bahūpakārattā paṭhamaṁ sammādiṭṭhi desitā.",
  "tika-abh09t8:250_2": "Tato heraññikassa kahāpaṇaparivattakahattho viya yathāsabhāvadassanassa sammādiṭṭhiyā bahūpakārattā sammāsaṅkappo.",
  "tika-abh09t8:250_3": "Svāyaṁ yathā sammādiṭṭhiyā,",
  "tika-abh09t8:250_4": "evaṁ sammāvācāyapi upakārako.",
  "tika-abh09t8:250_5": "Yathāha ‘‘pubbe kho, gahapati,",
  "tika-abh09t8:250_6": "takketvā vicāretvā pacchā vācaṁ bhindatī’’ti (ma. ni. 1.463),",
  "tika-abh09t8:250_7": "tasmā tadanantaraṁ sammāvācā.",
  "tika-abh09t8:250_8": "Yasmā pana vācāya saṁvidahitvā loke kammante payojenti,",
  "tika-abh09t8:250_9": "tasmā tadanantaraṁ sammākammanto.",
  "tika-abh09t8:250_10": "Kāyavacīduccaritaṁ pahāya ubhayasucaritaṁ pūrentasseva yasmā ājīvaṭṭhamakaṁ sīlaṁ pūrati,",
  "tika-abh09t8:250_11": "na itarassa,",
  "tika-abh09t8:250_12": "tasmā tadubhayānantaraṁ sammāājīvo vutto.",
  "tika-abh09t8:250_13": "Evaṁ ‘‘visuddhadiṭṭhisīlenāpi ettāvatā paritosaṁ akatvā idaṁ vīriyaṁ ārabhitabba’’nti dassetuṁ tadanantaraṁ sammāvāyāmo.",
  "tika-abh09t8:250_14": "Āraddhavīriyenāpi kāyādīsu sati sūpaṭṭhitā kātabbāti dassanatthaṁ tadanantaraṁ sammāsati.",
  "tika-abh09t8:250_15": "Sūpaṭṭhitāya satiyā ekattārammaṇe cittaṁ samādhātuṁ sakkāti tadanantaraṁ sammāsamādhi vuttoti ayaṁ tāvettha kamo.",
  "tika-abh09t8:251_0": "Kiccato panesaṁ ekekassa tīṇi tīṇi kiccāni,",
  "tika-abh09t8:251_1": "seyyathidaṁ –",
  "tika-abh09t8:251_2": "sammādiṭṭhi tāva aññehipi attano paccanīkakilesehi saddhiṁ micchādiṭṭhiṁ pajahati,",
  "tika-abh09t8:251_3": "ārammaṇato nirodhasaccaṁ sacchikaroti,",
  "tika-abh09t8:251_4": "asammohato sesasaccāni paṭivijjhati.",
  "tika-abh09t8:251_5": "Evaṁ sammāsaṅkappādīnaṁ micchāsaṅkappapajahanādivasena yathānurūpanti kiccatā veditabbā.",
  "tika-abh09t8:251_6": "Visesato panettha sammāsaṅkappo sahajātadhamme abhiniropeti,",
  "tika-abh09t8:251_7": "sammāvācā pariggaṇhāti ,",
  "tika-abh09t8:251_8": "sammākammanto samuṭṭhāpeti,",
  "tika-abh09t8:251_9": "sammāājīvo vodāpeti,",
  "tika-abh09t8:251_10": "sammāvāyāmo paggaṇhāti,",
  "tika-abh09t8:251_11": "sammāsati upaṭṭhāpeti,",
  "tika-abh09t8:251_12": "sammāsamādhi samādahatīti idamettha kiccaṁ.",
  "tika-abh09t8:252_0": "Bhedato pana pubbabhāge sammādiṭṭhi ‘‘dukkhe ñāṇa’’ntiādinā catūsu saccesu ñāṇavasena nānakkhaṇā nānārammaṇā nānānāmā hoti,",
  "tika-abh09t8:252_1": "dutiyo pana nekkhammaabyāpādaavihiṁsāsaṅkappavasena,",
  "tika-abh09t8:252_2": "viratiyo catubbidhavacīduccaritatividhakāyaduccaritamicchājīvaviramaṇasaṅkhātacetanāvasenapi virativasenapi,",
  "tika-abh09t8:252_3": "chaṭṭhasattamā catubbidhasammappadhānasatipaṭṭhānavasena nānakkhaṇā nānārammaṇā nānānāmā honti.",
  "tika-abh09t8:252_4": "Maggakāle panete sammādiṭṭhiādayo ekakkhaṇā ekārammaṇā.",
  "tika-abh09t8:252_5": "Kiccato pana tāni pubbabhāge nānānāmāni labhanti,",
  "tika-abh09t8:252_6": "sammāsamādhi pana pubbabhāgepi maggakkhaṇepi catukkapañcakajjhānavasena nānakkhaṇo nānānāmo,",
  "tika-abh09t8:252_7": "maggakkhaṇe pana ekārammaṇo hoti.",
  "tika-abh09t8:252_8": "Ekassa hi paṭhamamaggo pādakajjhānādiniyamato paṭhamajjhānādiko vā dutiyajjhānādīsu aññatarajjhāniko vā,",
  "tika-abh09t8:252_9": "dutiyamaggādayopissa paṭhamamaggasadisajjhānikā vā visadisajjhānikā vāti so maggakālepi nānakkhaṇo nānānāmo vāti ayamettha bhedo.",
  "tika-abh09t8:253_0": "Bhūmito ca vivekato ca vinicchayo bojjhaṅgesu vuttānusārena veditabboti evaṁ vijānīyo pāḷimuttavinicchayo.",
  "tika-abh09t8:254_0": "Maggaṅgavibhaṅgamātikatthavaṇṇanā niṭṭhitā.",
  "tika-abh09t8:255_0": "Jhānavibhaṅgamātikatthavaṇṇanā",
  "tika-abh09t8:256_0": "Jhānavibhaṅgamātikāya pana atthato tāva –",
  "tika-abh09t8:256_1": "pātimokkhasaṁvarasaṁvutotiādīsu pātimokkhanti sikkhāpadasīlaṁ.",
  "tika-abh09t8:256_2": "Taṁ hi yo naṁ pāti rakkhati,",
  "tika-abh09t8:256_3": "taṁ mokkheti moceti āpāyikādīhi dukkhehi,",
  "tika-abh09t8:256_4": "tasmā ‘‘pātimokkha’’nti vuccati.",
  "tika-abh09t8:256_5": "Saṁvaraṇaṁ,",
  "tika-abh09t8:256_6": "saṁvaranti vā tenāti saṁvaro,",
  "tika-abh09t8:256_7": "pātimokkhameva saṁvaro pātimokkhasaṁvaro,",
  "tika-abh09t8:256_8": "kammavācāpariyosāne ijjhanakassa atthato cetanādirūpassa pātimokkhasaṁvarasīlassevetaṁ adhivacanaṁ.",
  "tika-abh09t8:256_9": "Tena saṁvuto pihitakāyavacīpayogoti pātimokkhasaṁvarasaṁvuto.",
  "tika-abh09t8:256_10": "Viharatīti iriyati pavatteti.",
  "tika-abh09t8:256_11": "Ācāragocarasampannoti ettha ācaritabbato ācāro,",
  "tika-abh09t8:256_12": "gāvo caranti etthāti gocaro,",
  "tika-abh09t8:256_13": "gunnaṁ caraṇaṭṭhānaṁ.",
  "tika-abh09t8:256_14": "Taṁsadisatāya pana sabbopi pavattivisayo gocaroti veditabbo.",
  "tika-abh09t8:256_15": "Tesaṁ vibhāgo niddese vuttanayeneva veditabbo.",
  "tika-abh09t8:257_0": "Niddese hi –",
  "tika-abh09t8:258_0": "‘‘Ācāragocarasampannoti atthi ācāro,",
  "tika-abh09t8:258_1": "atthi anācāro.",
  "tika-abh09t8:258_2": "Tattha katamo anācāro?",
  "tika-abh09t8:258_3": "Kāyiko vītikkamo,",
  "tika-abh09t8:258_4": "vācasiko vītikkamo,",
  "tika-abh09t8:258_5": "kāyikavācasiko vītikkamo,",
  "tika-abh09t8:258_6": "ayaṁ vuccati anācāro,",
  "tika-abh09t8:258_7": "sabbampi dussīlyaṁ anācāro,",
  "tika-abh09t8:258_8": "idhekacco veḷudānena vā patta…pe…",
  "tika-abh09t8:258_9": "pupphaphalasinānadantakaṭṭhadānena vā cāṭukamyatāya vā muggasupyatāya vā pāribhaṭutāya vā jaṅghapesanikena",
  "tika-abh09t8:258_10": "vā aññataraññatarena vā buddhapatikuṭṭhena micchāājīvena jīvikaṁ kappeti,",
  "tika-abh09t8:258_11": "ayaṁ vuccati anācāro.",
  "tika-abh09t8:259_0": "‘‘Tattha katamo ācāro? Kāyiko avītikkamo’’tiādinā (vibha. 513) –",
  "tika-abh09t8:260_0": "Vuttavipariyāyena ācāro niddiṭṭho.",
  "tika-abh09t8:261_0": "‘‘Gocaroti atthi gocaro,",
  "tika-abh09t8:261_1": "atthi agocaro.",
  "tika-abh09t8:261_2": "Tattha katamo agocaro?",
  "tika-abh09t8:261_3": "Idhekacco vesiyāgocaro vā hoti,",
  "tika-abh09t8:261_4": "vidhavā…pe…",
  "tika-abh09t8:261_5": "thullakumārīpaṇḍakabhikkhunīpānāgāragocaro vā,",
  "tika-abh09t8:261_6": "saṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena,",
  "tika-abh09t8:261_7": "yāni vā pana tāni kulāni assaddhāni appasannāni…pe…",
  "tika-abh09t8:261_8": "tathārūpāni kulāni sevati bhajati payirupāsati,",
  "tika-abh09t8:261_9": "ayaṁ vuccati agocaro.",
  "tika-abh09t8:262_0": "‘‘Tattha katamo gocaro? Idhekacco na vesiyāgocaro hotī’’tiādinā (vibha. 514) –",
  "tika-abh09t8:263_0": "Vuttavipariyāyena gocaro niddiṭṭho.",
  "tika-abh09t8:264_0": "Apicettha therānaṁ bhikkhūnaṁ purato gamananisīdanacaṅkamanaghaṭṭanābhibhavanādikāyikācittīkārakiriyānañceva",
  "tika-abh09t8:264_1": "there bhikkhū anāpucchā dhammakathanakhuṁsanādivācasikācittīkārakiriyānañca anācārānaṁ paṭipakkhavasena",
  "tika-abh09t8:264_2": "kāyikavācasiko ācāro veditabbo.",
  "tika-abh09t8:264_3": "Apica bhikkhu sagāravo sappatisso hirottappasampanno sunivattho supāruto pāsādikena abhikkantādinā okkhittacakkhu",
  "tika-abh09t8:264_4": "iriyāpathasampanno ābhisamācārikesu sakkaccakārī garucittīkārabahulo viharati,",
  "tika-abh09t8:264_5": "ayaṁ vuccati ācāro.",
  "tika-abh09t8:264_6": "Gocaro pana tividho upanissayagocaro ārakkhagocaro upanibandhagocaroti.",
  "tika-abh09t8:264_7": "Tattha dasakathāvatthuguṇasamannāgato kalyāṇamitto upanissayagocaro nāma.",
  "tika-abh09t8:264_8": "Antaragharādīsu okkhittacakkhutādīhi disā vidisā anoloketvā gamanaṁ ārakkhagocaro nāma.",
  "tika-abh09t8:264_9": "Cattāro pana satipaṭṭhānā upanibandhagocaro nāma.",
  "tika-abh09t8:264_10": "Yattha cittaṁ upanibandhati,",
  "tika-abh09t8:264_11": "ayaṁ tividhopettha gocaroti veditabbo.",
  "tika-abh09t8:264_12": "Imināti iminā ācārena,",
  "tika-abh09t8:264_13": "gocarena ca samannāgato ācāragocarasampanno nāma.",
  "tika-abh09t8:265_0": "Aṇumattesu vajjesūti aṇuppamāṇesu dosesu.",
  "tika-abh09t8:265_1": "Bhayadassāvīti bhayadassanasīlo,",
  "tika-abh09t8:265_2": "aṇumattaṁ reṇuṁ sinerusadisaṁ passanto viya sabbalahukampi dukkaṭadubbhāsitamattaṁ pārājikasadisaṁ katvā vajjato bhayato dassanasīloti attho.",
  "tika-abh09t8:265_3": "Samādāya sikkhati sikkhāpadesūti yaṁ kiñci sikkhāpadesu sikkhitabbaṁ,",
  "tika-abh09t8:265_4": "taṁ suṭṭhu ādāya gahetvā sikkhati.",
  "tika-abh09t8:266_0": "Indriyesu guttadvāroti manacchaṭṭhesu indriyesu rūpādiārammaṇanimittādīnaṁ aggahaṇasaṅkhātasatisaṁvarena pihitadvāro.",
  "tika-abh09t8:266_1": "Bhojane mattaññūti piṇḍapāte paṭiggahaṇaparibhogesu paccavekkhaṇañāṇavasena ceva appicchatādīhi ca mattajānanako,",
  "tika-abh09t8:266_2": "piṇḍapātavasena cettha catunnaṁ paccayānaṁ gahaṇaṁ veditabbaṁ.",
  "tika-abh09t8:266_3": "Atha vā bhuñjitabbato bhojananti catunnaṁ paccayānaṁ gahaṇaṁ veditabbaṁ.",
  "tika-abh09t8:266_4": "Pubbarattāpararattanti ettha aḍḍharattisaṅkhātāya rattiyā pubbe pubbarattaṁ,",
  "tika-abh09t8:266_5": "iminā paṭhamayāmañceva pacchābhattañca gaṇhāti.",
  "tika-abh09t8:266_6": "Rattiyā pacchā apararattaṁ,",
  "tika-abh09t8:266_7": "iminā pacchimayāmañceva purebhattañca gaṇhāti.",
  "tika-abh09t8:266_8": "Pacchimayāmo panassa bhikkhuno niddākilamathavinodanokāsoti na gahito.",
  "tika-abh09t8:267_0": "Jāgariyānuyogamanuyuttoti asubhabhāvanāsaṅkhātassa bhāvanārāmassa anuyogasaṅkhātaṁ āsevanabhāvanaṁ anuyutto",
  "tika-abh09t8:267_1": "caṅkamananisajjāhi yonisomanasikārena āvaraṇīyehi dhammehi cittaparisodhane yuttappayuttoti attho.",
  "tika-abh09t8:267_2": "Sātaccaṁ nepakkanti satataṁ pavattayitabbato sātaccasaṅkhātaṁ vīriyaṁ,",
  "tika-abh09t8:267_3": "paripākagatattā nepakkasaṅkhātañca paññaṁ anuyuttoti sambandho.",
  "tika-abh09t8:267_4": "Iminā vīriyapaññāhi yuttasseva jāgariyānuyogasiddhīti dasseti.",
  "tika-abh09t8:268_0": "Idāni taṁ jāgariyānuyogaṁ sarūpato dassento ‘‘bodhipakkhikānaṁ dhammāna’’ntiādimāha.",
  "tika-abh09t8:268_1": "Bodhipakkhikānaṁ dhammānanti catusaccāvabodhasaṅkhātassa maggañāṇassa pakkhe bhavānaṁ catusaccasatipaṭṭhānādisattatiṁsadhammānaṁ.",
  "tika-abh09t8:268_2": "Niddese panassa lokiyabhāvanāya visesabodhipakkhiyadhamme ekārammaṇe pavattanasamatthatāya satta bojjhaṅgā eva niddiṭṭhā.",
  "tika-abh09t8:268_3": "Tesaṁ gahaṇena pana sesānampi tattha gahaṇaṁ veditabbaṁ.",
  "tika-abh09t8:268_4": "So abhikkante paṭikkantetiādīsu abhikkantaṁ vuccati purato gamanaṁ,",
  "tika-abh09t8:268_5": "paṭikkantaṁ nivattanaṁ,",
  "tika-abh09t8:268_6": "tadubhayañca ṭhānanisajjāsayanesupi purato,",
  "tika-abh09t8:268_7": "pacchato ca kāyassa abhigamanaapagamanavasena labbhati.",
  "tika-abh09t8:268_8": "Sampajānakārī hotīti sampajaññena sabbakiccakārī,",
  "tika-abh09t8:268_9": "sampajaññasseva vā kārī,",
  "tika-abh09t8:268_10": "sampajañña-ggahaṇena cettha avippayogato satipi gahitāva hoti.",
  "tika-abh09t8:268_11": "Tenevassa niddese ‘‘sato sampajāno abhikkamatī’’tiādi vuttaṁ.",
  "tika-abh09t8:269_0": "Ālokitetiādīsu ālokitaṁ nāma purato pekkhanaṁ.",
  "tika-abh09t8:269_1": "Vilokitaṁ nāma anudisāpekkhanaṁ.",
  "tika-abh09t8:269_2": "Imesaṁ pana dvinnaṁ gahaṇena heṭṭhā upari pacchato pekkhanasaṅkhātāni olokitullokitāpalokitānipi gahitānīti veditabbāni.",
  "tika-abh09t8:270_0": "Samiñjitepasāriteti pabbānaṁ samiñjane,",
  "tika-abh09t8:270_1": "pasāraṇe ca.",
  "tika-abh09t8:270_2": "Saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena,",
  "tika-abh09t8:270_3": "pattassa bhikkhāpaṭiggahaṇādivasena ca paribhogo dhāraṇaṁ nāma.",
  "tika-abh09t8:270_4": "Asiteti piṇḍapātādibhojane.",
  "tika-abh09t8:270_5": "Pīteti yāguādipāne.",
  "tika-abh09t8:270_6": "Khāyiteti piṭṭhakhajjādikhādane.",
  "tika-abh09t8:270_7": "Sāyiteti madhuphāṇitādisāyite.",
  "tika-abh09t8:270_8": "Uccārapassāvakammeti uccārassa ca passāvassa ca karaṇe.",
  "tika-abh09t8:270_9": "Gateti gamane.",
  "tika-abh09t8:270_10": "Ṭhiteti ṭhāne.",
  "tika-abh09t8:270_11": "Nisinneti nisajjāya.",
  "tika-abh09t8:270_12": "Sutteti sayane.",
  "tika-abh09t8:270_13": "Jāgariteti jāgaraṇe.",
  "tika-abh09t8:270_14": "Ettha ca bhikkhācāragamanādivasena ‘‘abhikkante’’ti vuttaṁ.",
  "tika-abh09t8:270_15": "Vihāre pana caṅkamanādiiriyāpathavaseneva ‘‘gate’’tiādi vuttanti veditabbaṁ.",
  "tika-abh09t8:270_16": "Bhāsiteti kathane.",
  "tika-abh09t8:270_17": "Tuṇhībhāveti akathane.",
  "tika-abh09t8:271_0": "Sabbesu pana tesu abhikkantādīsu paccekaṁ sātthakasampajaññaṁ sappāyasampajaññaṁ gocarasampajaññaṁ asammohasampajaññanti",
  "tika-abh09t8:271_1": "catubbidhaṁ sampajaññaṁ veditabbaṁ.",
  "tika-abh09t8:271_2": "Tattha abhikkamitukāmatādicitte uppanne cittavaseneva gamanādiṁ akatvā ‘‘kiṁ nu me tattha gatena attho’’ti",
  "tika-abh09t8:271_3": "pariggaṇhitvā cetiyadassanādino tassa tassa atthassa pariggaṇhanaṁ sātthakasampajaññaṁ nāma.",
  "tika-abh09t8:271_4": "Sātthakesu panetesu gamanādīsu jīvitabrahmacariyantarāyānañceva sallekhapaṭipattivighātakarānaṁ kāyikacetasikaparikkilesānañca",
  "tika-abh09t8:271_5": "sabbesānaṁ sabbhāvābhāvaṁ pariggahetvā sappāyapariggaṇhanaṁ sappāyasampajaññaṁ nāma.",
  "tika-abh09t8:271_6": "Evaṁ pariggahitasātthakasappāyassa pana aṭṭhatiṁsāya kammaṭṭhānesu,",
  "tika-abh09t8:271_7": "vipassanāya vā attano abhirucitaṁ kammaṭṭhānasaṅkhātaṁ gocaraṁ avissajjetvāva abhikkamādīnaṁ karaṇaṁ gocarasampajaññaṁ nāma.",
  "tika-abh09t8:271_8": "Abhikkamādīsu pana andhabālaputhujjanā ‘‘attā abhikkamādīni karoti,",
  "tika-abh09t8:271_9": "ahaṁ karomī’’ti vā sammuyhanti,",
  "tika-abh09t8:271_10": "tathā asammuyhitvā ‘‘abhikkamitukāmatādicittakiriyavāyodhātu vipphārādikāraṇasāmaggiyā ayaṁ kāyasaṅkhāto aṭṭhisaṅghāṭo abhikkamādīni karoti,",
  "tika-abh09t8:271_11": "tato añño abbhantare attā vā satto vā abhikkamanto vā paṭikkamanto vā…pe…",
  "tika-abh09t8:271_12": "tuṇhī bhavanto vā natthī’’ti evamādinā yāthāvato jānanavasena paññāya pavattanaṁ asammohasampajaññaṁ nāma.",
  "tika-abh09t8:271_13": "Ayamettha saṅkhepo,",
  "tika-abh09t8:271_14": "vitthāro pana sammohavinodaniyaṁ (vibha. aṭṭha.",
  "tika-abh09t8:271_15": "508) gahetabbo.",
  "tika-abh09t8:272_0": "Idāni yasmā yassa abbhantare yathāvuttā ettakā guṇā natthi,",
  "tika-abh09t8:272_1": "tassa araññavāso pana makkaṭādīnaṁ viya anucchaviko na hoti,",
  "tika-abh09t8:272_2": "upacāramattampissa jhānaṁ na uppajjati.",
  "tika-abh09t8:272_3": "Yassa pana santi,",
  "tika-abh09t8:272_4": "tassa araññavāso anucchaviko hoti.",
  "tika-abh09t8:272_5": "So hi tattha sabbappakārajjhānaṁ nibbattetuṁ sakkoti,",
  "tika-abh09t8:272_6": "araññavāsañceva āraññake ca upasobheti,",
  "tika-abh09t8:272_7": "sakalañca sāsanaṁ pasādeti,",
  "tika-abh09t8:272_8": "tasmā evarūpassa bhikkhuno upāsanaṭṭhānayogapathaṁ sappāyasenāsanaṁ dassento ‘‘so vivittaṁ senāsanaṁ bhajatī’’tiādimāha.",
  "tika-abh09t8:272_9": "Tattha vivittanti suññaṁ.",
  "tika-abh09t8:272_10": "Seti ceva āsati ca etthāti senāsanaṁ, mañcādi,",
  "tika-abh09t8:272_11": "vihārādi ca.",
  "tika-abh09t8:272_12": "Tenevassa niddese ‘‘mañco pīṭha’’ntiādi vuttaṁ.",
  "tika-abh09t8:273_0": "Idāni aññampissa pabhedaṁ dassetuṁ ‘‘arañña’’ntiādi vuttaṁ.",
  "tika-abh09t8:273_1": "Tattha araññanti vinayapariyāyena tāva ṭhapetvā gāmañca gāmūpacārañca avasesaṁ,",
  "tika-abh09t8:273_2": "suttantapariyāyena ca āraññakaṁ bhikkhuṁ sandhāya pañcadhanusatikaṁ pacchimaṁ araññanti vuttaṁ,",
  "tika-abh09t8:273_3": "abhidhammapariyāyena pana gāmadvārassa indakhīlato bahi sabbaṁ ‘‘arañña’’nti gahetabbaṁ.",
  "tika-abh09t8:273_4": "‘‘Nikkhamitvā bahi indakhīlā’’ti (vibha.",
  "tika-abh09t8:273_5": "529) hi vuttaṁ.",
  "tika-abh09t8:273_6": "Kandaranti kaṁ vuccati udakaṁ,",
  "tika-abh09t8:273_7": "tena daritaṁ udakena bhinnaṁ pabbatapadesaṁ,",
  "tika-abh09t8:273_8": "yaṁ ‘‘nitumba’’ntipi ‘‘nadīkuñja’’ntipi vadanti.",
  "tika-abh09t8:273_9": "Tattha hi rajatapaṭṭasadisavālikāpuline maṇivitānasadise sandacchāye vanagahane nisīditvā maṇikkhandhasadise",
  "tika-abh09t8:273_10": "udake sandamāne sītena vātena bījiyamānassa samaṇadhammaṁ karoto cittaṁ ekaggaṁ hoti.",
  "tika-abh09t8:273_11": "Giriguhanti dvinnaṁ pabbatānamantaraṁ,",
  "tika-abh09t8:273_12": "ekasmiññeva vā umaṅgasadisaṁ mahāvivaraṁ.",
  "tika-abh09t8:273_13": "Vanapatthanti gāmantaṁ atikkamitvā manussānaṁ anupacāraṭṭhānaṁ,",
  "tika-abh09t8:273_14": "yattha na kasanti na vapanti.",
  "tika-abh09t8:273_15": "Tenevassa niddese ‘‘vanapatthanti dūrānametaṁ senāsanānaṁ adhivacana’’ntiādi vuttaṁ.",
  "tika-abh09t8:274_0": "Abbhokāsanti acchannaṁ.",
  "tika-abh09t8:274_1": "Ākaṅkhamāno panettha cīvarakuṭiṁ katvā vasati.",
  "tika-abh09t8:274_2": "Palālapuñjanti palālarāsiṁ.",
  "tika-abh09t8:274_3": "Mahāpalālapuñjato hi palālaṁ nikkaḍḍhitvā pabbhāraleṇasadise ālaye karonti,",
  "tika-abh09t8:274_4": "gacchagumbādīnampi upari palālaṁ pakkhipitvā heṭṭhā nisīdanti,",
  "tika-abh09t8:274_5": "taṁ sandhāyetaṁ vuttaṁ.",
  "tika-abh09t8:274_6": "Appasaddantiādīsu vacanasaddena virahitattā appasaddaṁ.",
  "tika-abh09t8:274_7": "Nagaranigghosasaddena ceva migapakkhinigghosena ca rahitattā appanigghosaṁ.",
  "tika-abh09t8:274_8": "Vijanavātanti anusañcarakajanassa sarīravātena virahitattā vijanavātaṁ,",
  "tika-abh09t8:274_9": "‘‘vijanavāda’’ntipi pāṭho.",
  "tika-abh09t8:274_10": "Senāsanassa anto janavādasaddena rahitanti attho.",
  "tika-abh09t8:274_11": "Manussānaṁ rahassa kiriyārahattā manussarāhasseyyakaṁ,",
  "tika-abh09t8:274_12": "tato tato paṭinivattitvā sammadeva kammaṭṭhāne cittassa līyanato paṭisallānasaṅkhātassa vivekassa bhāvanārāmassa anurūpattā paṭisallānasāruppaṁ.",
  "tika-abh09t8:274_13": "Bhajatīti sambandho.",
  "tika-abh09t8:274_14": "Araññagatotiādīsu araññaṁ,",
  "tika-abh09t8:274_15": "rukkhamūlañca ṭhapetvā avasesaṁ sabbampi senāsanaṁ suññāgārena saṅgahitaṁ.",
  "tika-abh09t8:275_0": "Pallaṅkaṁābhujitvāti samantato ūrubaddhāsanaṁ bandhitvā.",
  "tika-abh09t8:275_1": "Ujuṁ kāyaṁ paṇidhāyāti uparimakāyaṁ ujuṁ ṭhapetvā,",
  "tika-abh09t8:275_2": "aṭṭhārasa piṭṭhikaṇṭake koṭiyā koṭiṁ paṭipādetvā.",
  "tika-abh09t8:275_3": "Evaṁ nisinnassa hi cammamaṁsanahārūni na paṇamanti,",
  "tika-abh09t8:275_4": "athassa tesaṁ apaṇamanapaccayā khaṇe khaṇe vedanā na uppajjanti,",
  "tika-abh09t8:275_5": "tato cittaṁ ekaggaṁ hoti,",
  "tika-abh09t8:275_6": "kammaṭṭhānaṁ vuddhiṁ upagacchati.",
  "tika-abh09t8:275_7": "Parimukhaṁ satiṁ upaṭṭhapetvāti kammaṭṭhānābhimukhaṁ satiṁ paṭṭhapetvā,",
  "tika-abh09t8:275_8": "mukhasamīpe vā katvā.",
  "tika-abh09t8:275_9": "Tenevassa niddese ‘‘ayaṁ sati upaṭṭhitā hoti sūpaṭṭhitā,",
  "tika-abh09t8:275_10": "nāsikagge vā mukhanimitte vā’’ti (vibha.",
  "tika-abh09t8:275_11": "537) vuttaṁ.",
  "tika-abh09t8:275_12": "Mukhanimittanti cettha uttaroṭṭhassa vemajjhapadeso,",
  "tika-abh09t8:275_13": "yattha nāsikāvāto paṭihaññati.",
  "tika-abh09t8:275_14": "Atha vā ‘‘parīti pariggahaṭṭho,",
  "tika-abh09t8:275_15": "mukhanti niyyānaṭṭho,",
  "tika-abh09t8:275_16": "satīti upaṭṭhānaṭṭho,",
  "tika-abh09t8:275_17": "tena vuccati parimukhaṁ sati’’nti (paṭi. ma.",
  "tika-abh09t8:275_18": "1.164) vaṁ paṭisambhidāyaṁ vuttanayenapettha attho daṭṭhabbo.",
  "tika-abh09t8:275_19": "Tatrāyaṁ saṅkhepattho ‘‘pariggahitaniyyānaṁ satiṁ katvā’’ti.",
  "tika-abh09t8:276_0": "Abhijjhaṁloketiādīsu abhimukhaṁ jhāyati cintetīti abhijjhā, rāgo.",
  "tika-abh09t8:276_1": "Lujjanapalujjanaṭṭhena loko,",
  "tika-abh09t8:276_2": "pañcupādānakkhandhā.",
  "tika-abh09t8:276_3": "Tesu kāmacchandaṁ vikkhambhetvāti attho.",
  "tika-abh09t8:276_4": "Vikkhambhanavaseneva vigatābhijjhena,",
  "tika-abh09t8:276_5": "na cakkhuviññāṇādisadisenāti attho.",
  "tika-abh09t8:276_6": "Cetasāti cittena,",
  "tika-abh09t8:276_7": "itthambhūto viharatīti attho.",
  "tika-abh09t8:276_8": "Abhijjhāyāti abhijjhāto.",
  "tika-abh09t8:276_9": "Cittaṁ parisodhetīti yathā naṁ sā muñcitvā na puna gaṇhāti,",
  "tika-abh09t8:276_10": "evaṁ parimocetīti attho.",
  "tika-abh09t8:276_11": "Byāpajjati iminā cittaṁ pūtikummāsādayo viya pakatiṁ jahātīti byāpādo.",
  "tika-abh09t8:276_12": "Vikārappattiyā padussati,",
  "tika-abh09t8:276_13": "paraṁ vā padūseti vināsetīti padoso,",
  "tika-abh09t8:276_14": "ubhayampetaṁ kodhassevādhivacanaṁ.",
  "tika-abh09t8:276_15": "Yasmā cetaṁ sabbakammaṭṭhānasādhāraṇavasena desīyati,",
  "tika-abh09t8:276_16": "tasmā ‘‘sabbapāṇabhūtahitānukampī’’ti evaṁ mettāvasena avatvā ‘‘abyāpannacitto’’ti ettakameva vuttaṁ.",
  "tika-abh09t8:277_0": "Thinaṁ cittassa gelaññaṁ,",
  "tika-abh09t8:277_1": "middhaṁ cetasikānaṁ.",
  "tika-abh09t8:277_2": "Ālokasaññīti rattiyampi divāpi diṭṭhaālokasañjānanasaññāya samannāgato,",
  "tika-abh09t8:277_3": "tāya pana ālokasaññāya thinamiddhavinodanassa visesato satisampajaññaṁ icchitabbanti āha ‘‘sato sampajāno’’ti.",
  "tika-abh09t8:278_0": "Anuddhatoti avikkhitto tathā eva ajjhattaṁ vūpasantacitto.",
  "tika-abh09t8:278_1": "Tiṇṇavicikicchoti vicikicchaṁ atikkamitvā ṭhito.",
  "tika-abh09t8:278_2": "Akathaṁkathī kusalesu dhammesūti anavajjadhammesu ‘‘kathaṁ ime,",
  "tika-abh09t8:278_3": "kathaṁ ime’’ti evaṁ pavattanato kathaṁkathīsaṅkhātāya vicikicchāya virahito.",
  "tika-abh09t8:278_4": "Evaṁ pañcanīvaraṇappahānaṁ dassetvā idāni yasmā appahīnanīvaraṇassa jhānaṁ na uppajjati,",
  "tika-abh09t8:278_5": "na hi kāmacchandādīhi nānāvisayavikkhittacittaṁ ekattārammaṇe samādhiyati,",
  "tika-abh09t8:278_6": "na kāmadhātusamatikkamanāya vā paṭipajjati,",
  "tika-abh09t8:278_7": "tasmā ‘‘so ime pañca nīvaraṇe pahāyā’’tiādi vuttaṁ.",
  "tika-abh09t8:278_8": "Tattha soti yo yathāvuttasīlādiguṇe patiṭṭhāya araññādianurūpasenāsanagato attano cariyānukulakammaṭṭhāne",
  "tika-abh09t8:278_9": "līnuddhaccarahitāya sātaccakiriyāya uppāditupacārajjhānena pahīnapañcanīvaraṇo paṭhamajjhānādhigamāya vāyamati,",
  "tika-abh09t8:278_10": "soti attho.",
  "tika-abh09t8:279_0": "Cetaso upakkileseti cittassa appabhassarabhāvakaraṇe.",
  "tika-abh09t8:279_1": "Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya paññāya uppajjituṁ na denti,",
  "tika-abh09t8:279_2": "uppannāya pana lokiyaaṭṭhasamāpattiyā,",
  "tika-abh09t8:279_3": "abhiññābhūtāya vā mūlaṁ upacchinditvā pātenti,",
  "tika-abh09t8:279_4": "tasmā ‘‘paññāya dubbalīkaraṇā’’ti vuccanti.",
  "tika-abh09t8:279_5": "Vivicceva kāmehītiādīsu kāmehīti vatthukāmakilesakāmehi.",
  "tika-abh09t8:279_6": "Viviccevāti viviccitvā vinā hutvā,",
  "tika-abh09t8:279_7": "apakkamitvāti attho.",
  "tika-abh09t8:279_8": "Niyamatthena panettha eva-kārena jhānapaṭipakkhabhūtānaṁ kāmānaṁ pariccāgeneva paṭhamajjhānādhigamo,",
  "tika-abh09t8:279_9": "andhakārapariccāgeneva dīpappavatti viyāti dasseti.",
  "tika-abh09t8:279_10": "Uttarapadepi cesa eva-kāro ānetvā ‘‘vivicceva akusalehi dhammehī’’ti sambandhitabbo.",
  "tika-abh09t8:279_11": "Na hi sakkā kāmato aññehi nīvaraṇasaṅkhātehi akusaladhammehi aviviccāpi jhānaṁ upasampajja viharituṁ.",
  "tika-abh09t8:279_12": "Padadvayepi pana ‘‘viviccā’’ti iminā kāyavivekādīsu,",
  "tika-abh09t8:279_13": "tadaṅgavivekādīsu ca tadaṅganissaraṇavivekavajjitā sabbepi vivekā idha adhippetā.",
  "tika-abh09t8:279_14": "Vatthukāmavivekavacanato hi kāyaviveko vutto,",
  "tika-abh09t8:279_15": "kilesakāmehi pana sesākusalehi ca vivekavacanato cittaupadhivivekā,",
  "tika-abh09t8:279_16": "vikkhambhanādivivekā ca vuttā.",
  "tika-abh09t8:279_17": "Lokuttarajjhānampi saṅgahitattā daṭṭhabbaṁ.",
  "tika-abh09t8:279_18": "Evametena padadvayena yathākkamaṁ kāmacchandanīvaraṇasesanīvaraṇavikkhambhanādiko vutto.",
  "tika-abh09t8:279_19": "Evaṁ oghādīsupi yathārahaṁ yojetabbaṁ.",
  "tika-abh09t8:280_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ ‘‘savitakkaṁ savicāra’’ntiādi vuttaṁ .",
  "tika-abh09t8:280_1": "Tattha vitakkena ca vicārena ca saha vattati rukkho viya pupphena,",
  "tika-abh09t8:280_2": "phalena cāti idaṁ jhānaṁ ‘‘savitakkaṁ savicāra’’nti vuccati.",
  "tika-abh09t8:280_3": "Vivekajanti ettha vivitti viveko,",
  "tika-abh09t8:280_4": "nīvaraṇavigamoti attho.",
  "tika-abh09t8:280_5": "Vivittoti vā viveko,",
  "tika-abh09t8:280_6": "nīvaraṇavivitto jhānasampayuttadhammarāsīti attho,",
  "tika-abh09t8:280_7": "tasmā vivekato,",
  "tika-abh09t8:280_8": "tasmiṁ vā viveke jātanti vivekajaṁ.",
  "tika-abh09t8:280_9": "Pītisukhanti ettha pītīti appanāppattā pharaṇāpīti,",
  "tika-abh09t8:280_10": "sukhañca taṁsampayuttaṁ,",
  "tika-abh09t8:280_11": "iti ayañca pīti idañca sukhaṁ assa jhānassa,",
  "tika-abh09t8:280_12": "asmiṁ vā atthīti idaṁ jhānaṁ ‘‘pītisukha’’nti vuccati.",
  "tika-abh09t8:280_13": "Atha vā pīti ca sukhañca pītisukhaṁ,",
  "tika-abh09t8:280_14": "vivekajaṁ pītisukhaṁ assa,",
  "tika-abh09t8:280_15": "asmiṁ vāti vivekajaṁ pītisukhaṁ,",
  "tika-abh09t8:280_16": "evaṁ ekapadavasena ‘‘vivekajapītisukha’’nti vattabbe niggahītāgamaṁ katvā ‘‘vivekajaṁ pītisukha’’ntipi vattuṁ yujjati.",
  "tika-abh09t8:280_17": "Yatheva hi jhānaṁ,",
  "tika-abh09t8:280_18": "evaṁ pītisukhampi vivekajameva hotīti.",
  "tika-abh09t8:280_19": "Paṭhamaṁ jhānanti gaṇanānupubbato paṭhamaṁ,",
  "tika-abh09t8:280_20": "paṭhamaṁ uppattitopi paṭhamaṁ.",
  "tika-abh09t8:280_21": "Ārammaṇūpanijjhānato,",
  "tika-abh09t8:280_22": "paccanīkajhāpanato vā jhānaṁ,",
  "tika-abh09t8:280_23": "iminā nayena upari ‘‘dutiyaṁ jhāna’’ntiādīsu attho veditabbo.",
  "tika-abh09t8:280_24": "Upasampajja viharatīti evaṁ pañcaṅgavippahīnaṁ pañcaṅgasamannāgataṁ tividhakalyāṇaṁ dasalakkhaṇasampannaṁ",
  "tika-abh09t8:280_25": "paṭhamaṁ jhānaṁ adhigantvā tadanurūpena iriyāpathavihārena pavattatīti attho.",
  "tika-abh09t8:280_26": "Ettha ca cittekaggatā kiñcāpi ‘‘savitakkasavicāra’’nti imasmiṁ pāṭhe na niddiṭṭhā,",
  "tika-abh09t8:280_27": "tathāpi vibhaṅge ‘‘jhānanti vitakko vicāro pīti sukhaṁ cittassekaggatā’’ti (vibha.",
  "tika-abh09t8:280_28": "569) vuttattā aṅgameva.",
  "tika-abh09t8:281_0": "Evaṁ paṭhamajjhānādhigamaṁ dassetvā idāni tadanantaraṁ adhigatapaṭhamajjhānassa taṁ āvajjanasamāpajjanavuṭṭhānādhiṭṭhānapaccavekkhaṇasaṅkhātāhi",
  "tika-abh09t8:281_1": "pañcahi vasīhi vasībhūtaṁ katvā tato vuṭṭhāya tattha āsannanīvaraṇapaccatthikatāya ceva oḷārikavitakkavicārakkhobhasamaṅgitāya",
  "tika-abh09t8:281_2": "ca dosaṁ disvā nikantiṁ pariyādāya vitakkādibhedoḷārikaṅgappahānāya,",
  "tika-abh09t8:281_3": "pītiādisantaṅgapaṭilābhāya ca tadeva kammaṭṭhānaṁ punappunaṁ manasikaroto dutiyaṁ jhānaṁ uppajjati,",
  "tika-abh09t8:281_4": "tappādakañca lokuttarajjhānaṁ puggalādhiṭṭhānena dassetuṁ ‘‘vitakkavicārānaṁ vūpasamā’’tiādimāha.",
  "tika-abh09t8:281_5": "Tattha vūpasamāti samatikkamā,",
  "tika-abh09t8:281_6": "dutiyajjhānakkhaṇe apātubhāvāti vuttaṁ hoti.",
  "tika-abh09t8:281_7": "Ajjhattanti attani jātaṁ,",
  "tika-abh09t8:281_8": "attasantāne nibbattanti attho.",
  "tika-abh09t8:281_9": "Sampasādananti saddhāsaṅkhātasampasādanayogato jhānampi sampasādanaṁ nīlavaṇṇayogato nīlavatthaṁ viya.",
  "tika-abh09t8:281_10": "Ekodibhāvanti ettha vitakkavicārehi anajjhāruḷhattā eko aggo seṭṭho udetīti ekodi, samādhi.",
  "tika-abh09t8:281_11": "Taṁ bhāveti vaḍḍhetīti dutiyajjhānaṁ ekodibhāvaṁ.",
  "tika-abh09t8:281_12": "So panāyaṁ ekodi yasmā cetaso,",
  "tika-abh09t8:281_13": "na sattassa,",
  "tika-abh09t8:281_14": "na jīvassa,",
  "tika-abh09t8:281_15": "tasmā etaṁ ‘‘cetaso ekodibhāva’’nti vuttaṁ.",
  "tika-abh09t8:282_0": "Nanu cāyaṁ saddhā paṭhamajjhānepi atthi,",
  "tika-abh09t8:282_1": "ayañca ekodināmako samādhi,",
  "tika-abh09t8:282_2": "atha kasmā idameva evaṁ vuttanti? Vuccate –",
  "tika-abh09t8:282_3": "imasmiñhi jhāne vitakkavicārakkhobhābhāvena balavatī saddhā,",
  "tika-abh09t8:282_4": "samādhi ca,",
  "tika-abh09t8:282_5": "tasmā idameva evaṁ vuttanti.",
  "tika-abh09t8:282_6": "Avitakkaṁ avicāranti bhāvanāya pahīnattā natthi etasmiṁ,",
  "tika-abh09t8:282_7": "etassa vā vitakko vicāro,",
  "tika-abh09t8:282_8": "na tatiyajjhānādi viya,",
  "tika-abh09t8:282_9": "cakkhuviññāṇādi viya ca abhāvappattito,",
  "tika-abh09t8:282_10": "tasmā imassa ‘‘vitakkavicārānaṁ vūpasamā’’ti idaṁ kāraṇavacananti daṭṭhabbaṁ.",
  "tika-abh09t8:282_11": "Samādhijanti paṭhamajjhānasamādhito,",
  "tika-abh09t8:282_12": "sampayuttasamādhito vā jātaṁ,",
  "tika-abh09t8:282_13": "vitakkādikkhobhābhāvena cetassa vaṇṇabhaṇanatthaṁ idameva ‘‘samādhija’’nti vuttaṁ.",
  "tika-abh09t8:282_14": "Upasampajja viharatīti evaṁ duvaṅgavippahīnaṁ tivaṅgasamannāgataṁ tividhakalyāṇādiyuttaṁ dutiyaṁ jhānaṁ adhigantvā vuttanayena vattatīti attho.",
  "tika-abh09t8:283_0": "Evaṁ dutiyajjhānādhigamaṁ dassetvā idāni tadanantaraṁ adhigatadutiyajjhānassa taṁ vuttanayeneva vasībhūtaṁ",
  "tika-abh09t8:283_1": "katvā tattha āsannavitakkavicārapaccatthikatāya ceva oḷārikapītaṅgasamaṅgitāya ca dosaṁ disvā nikantiṁ",
  "tika-abh09t8:283_2": "pariyādāya tadoḷārikaṅgappahānāya sesasantaṅgapaṭilābhāya tadevārammaṇaṁ punappunaṁ manasikaroto tatiyaṁ",
  "tika-abh09t8:283_3": "jhānaṁ uppajjati,",
  "tika-abh09t8:283_4": "tappādakañca lokuttaraṁ,",
  "tika-abh09t8:283_5": "taṁ dassetuṁ ‘‘pītiyā ca virāgā’’tiādimāha.",
  "tika-abh09t8:283_6": "Tattha virajjanaṁ virāgo,",
  "tika-abh09t8:283_7": "samatikkamo,",
  "tika-abh09t8:283_8": "tasmā virāgā.",
  "tika-abh09t8:283_9": "Ca-kārena vitakkavicārānaṁ vūpasamaṁ sampiṇḍeti ‘‘pītiyā ca virāgā,",
  "tika-abh09t8:283_10": "vitakkavicārānañca vūpasamā’’ti.",
  "tika-abh09t8:283_11": "Idañcetassa āgamanamaggaparidīpanatthaṁ,",
  "tika-abh09t8:283_12": "vaṇṇabhaṇanatthañca vuttaṁ.",
  "tika-abh09t8:283_13": "Upekkhako viharatīti ettha upapattito ikkhati apakkhapatitā hutvā passatīti upekkhā,",
  "tika-abh09t8:283_14": "tatramajjhattatā.",
  "tika-abh09t8:283_15": "Tāya visadāya pītivirāgapadaṭṭhānāya thāmagatāya samannāgatattā tatiyajjhānasamaṅgī ‘‘upekkhako’’ti vuccati,",
  "tika-abh09t8:283_16": "vitakkādikkhobhābhāvena panesā ettheva paribyattakiccā jātā,",
  "tika-abh09t8:283_17": "na paṭhamajjhānādīsūti.",
  "tika-abh09t8:283_18": "Sato ca sampajānoti puggalādhiṭṭhānena sati ca sampajaññañca vuttaṁ,",
  "tika-abh09t8:283_19": "idañca satisampajaññabaleneva ṭhitaṁ taṁpītisahacaritaṁ sukhaṁ,",
  "tika-abh09t8:283_20": "tato apanītaṁ vaccho viya bandhanabalena dhenuṁ pītiṁ na upagacchati,",
  "tika-abh09t8:283_21": "imasmiñca sati atimadhure sukhe yogino na sārajjanti,",
  "tika-abh09t8:283_22": "no aññathāti imampi atthavisesaṁ dassetuṁ idheva vuttanti veditabbaṁ.",
  "tika-abh09t8:283_23": "Sukhañca kāyena paṭisaṁvedetīti ettha kiñcāpi tatiyajjhānasamaṅgino sukhapaṭisaṁvedanābhogo natthi,",
  "tika-abh09t8:283_24": "evaṁ santepi yasmā tassa nāmakāyena sampayuttaṁ atipaṇītaṁ sukhaṁ,",
  "tika-abh09t8:283_25": "taṁsamuṭṭhitena tassa atipaṇītena rūpena rūpakāyo phuṭṭho,",
  "tika-abh09t8:283_26": "yassa phuṭṭhattā jhānā vuṭṭhitopi kāyikasukhaṁ paṭisaṁvedeyya,",
  "tika-abh09t8:283_27": "tasmā etamatthaṁ dassento ‘‘sukhañca kāyena paṭisaṁvedetī’’ti āha.",
  "tika-abh09t8:283_28": "Yaṁ tantiādīsu yanti yasmā,",
  "tika-abh09t8:283_29": "yaṁ jhānahetūti attho.",
  "tika-abh09t8:283_30": "Tanti taṁ tatiyajjhānasamaṅgipuggalaṁ buddhādayo ariyā ācikkhanti pasaṁsanti. Kinti?",
  "tika-abh09t8:283_31": "‘‘Upekkhako satimā sukhavihārī’’ti.",
  "tika-abh09t8:283_32": "Evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ tatiyaṁ jhānaṁ adhigantvā pavattatīti attho.",
  "tika-abh09t8:283_33": "Yaṁ pana jhānaṁ vibhaṅge ‘‘jhānanti upekkhā sati sampajaññaṁ sukhaṁ cittassekaggatā’’ti (vibha.",
  "tika-abh09t8:283_34": "591) vuttaṁ,",
  "tika-abh09t8:283_35": "taṁ saparikkhāraṁ jhānaṁ dassetuṁ pariyāyena vuttaṁ.",
  "tika-abh09t8:283_36": "Upanijjhānalakkhaṇānaṁ pana sukhacittekaggatānaṁ vasena duvaṅgikamevetaṁ veditabbaṁ. Yathāha –",
  "tika-abh09t8:283_37": "‘‘duvaṅgikaṁ jhānaṁ hotī’’tiādi (vibha. 624).",
  "tika-abh09t8:284_0": "Evaṁ tatiyajjhānādhigamaṁ dassetvā idāni tadanantaraṁ adhigatatatiyajjhānassa taṁ vasībhūtaṁ katvā tato",
  "tika-abh09t8:284_1": "vuṭṭhāya tattha vuttanayena dosaṁ disvā nikantiṁ pariyādāya oḷārikasukhaṅgappahānāya,",
  "tika-abh09t8:284_2": "upekkhekaggatāsaṅkhātasesasantaṅgapaṭilābhāya ca tadeva nimittaṁ manasikaroto catutthaṁ jhānaṁ uppajjati,",
  "tika-abh09t8:284_3": "tappādakañca lokuttaraṁ,",
  "tika-abh09t8:284_4": "taṁ puggalādhiṭṭhānena dassetuṁ ‘‘sukhassa ca pahānā’’tiādimāha.",
  "tika-abh09t8:284_5": "Tattha sukhassa ca pahānā dukkhassa ca pahānāti kāyikassa sukhassa,",
  "tika-abh09t8:284_6": "dukkhassa ca pahānā.",
  "tika-abh09t8:284_7": "Pubbevāti tañca kho pubbeva,",
  "tika-abh09t8:284_8": "na catutthajjhānakkhaṇeti attho.",
  "tika-abh09t8:284_9": "Somanassadomanassānaṁ atthaṅgamāti cetasikassa sukhassa,",
  "tika-abh09t8:284_10": "dukkhassa ca pubbeva pahānā.",
  "tika-abh09t8:284_11": "Kadā pana tesaṁ pahānaṁ hotīti?",
  "tika-abh09t8:284_12": "Catunnaṁ jhānānaṁ upacārakkhaṇe.",
  "tika-abh09t8:284_13": "Dukkhadomanassasukhasomanassāni hi yathākkamaṁ paṭhamādicatunnaṁ jhānānaṁ upacārakkhaṇe eva pahīyanti.",
  "tika-abh09t8:284_14": "Yadi evaṁ,",
  "tika-abh09t8:284_15": "kasmā panesa ‘‘vivicceva…pe…",
  "tika-abh09t8:284_16": "paṭhamaṁ jhānaṁ upasampajja viharati,",
  "tika-abh09t8:284_17": "etthuppannaṁ dukkhindriyaṁ aparisesaṁ nirujjhati…pe…",
  "tika-abh09t8:284_18": "catutthaṁ jhānaṁ upasampajja viharati,",
  "tika-abh09t8:284_19": "etthuppannaṁ somanassindriyaṁ aparisesaṁ nirujjhatī’’ti (saṁ. ni.",
  "tika-abh09t8:284_20": "5.510) evaṁ jhānesveva nirodho vuttoti?",
  "tika-abh09t8:284_21": "Atisayanirodhassa vuttattā.",
  "tika-abh09t8:284_22": "Upacārakkhaṇesu hi yo nirodho,",
  "tika-abh09t8:284_23": "so nirodho eva,",
  "tika-abh09t8:284_24": "nātisayanirodho,",
  "tika-abh09t8:284_25": "so pana jhānakkhaṇesu eva.",
  "tika-abh09t8:284_26": "Tato eva hi tattha tattha aparisesaggahaṇaṁ katanti,",
  "tika-abh09t8:284_27": "tattha tattha pana pahīnāpi etā vedanā ettha duviññeyyalakkhaṇāya adukkhamasukhāya vedanāya dukkhādibyatirekena sukhaggahaṇatthaṁ,",
  "tika-abh09t8:284_28": "vaṇṇabhaṇanatthañcassa jhānassa samāhaṭā,",
  "tika-abh09t8:284_29": "paccayadassanatthañcassa. Yathāha –",
  "tika-abh09t8:284_30": "‘‘cattāro kho, āvuso,",
  "tika-abh09t8:284_31": "paccayā adukkhamasukhāya cetovimuttiyā samāpattiyā, idhāvuso,",
  "tika-abh09t8:284_32": "bhikkhu sukhassa ca pahānā’’tiādi (ma. ni. 1.458).",
  "tika-abh09t8:285_0": "Upekkhāsatipārisuddhinti tatramajjhattatāsaṅkhātāya upekkhāya janitasatiyā pārisuddhi.",
  "tika-abh09t8:285_1": "Nirupaklesatāya hi taṁ parisuddhattaṁ.",
  "tika-abh09t8:285_2": "Na kevalañcettha upekkhāya sati eva parisuddhā,",
  "tika-abh09t8:285_3": "apica kho sabbepi sampayuttadhammā,",
  "tika-abh09t8:285_4": "satisīsena panāyaṁ desanā katāti.",
  "tika-abh09t8:285_5": "Upasampajja viharatīti evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ catutthaṁ jhānaṁ",
  "tika-abh09t8:285_6": "adhigantvā tadanurūpena iriyāpathavihārena pavattatīti attho.",
  "tika-abh09t8:286_0": "Evaṁ rūpāvacaralokuttaracatukkajjhānaṁ dassetvā idāni arūpāvacarajjhānaṁ dassento yaṁ tattha paṭhamaṁ,",
  "tika-abh09t8:286_1": "evaṁ adhigatarūpāvacaracatutthajjhānassa karajarūpe daṇḍādānādīnañceva cakkhurogādiābādhānañca vasena",
  "tika-abh09t8:286_2": "diṭṭhādīnavassa karajarūpassa samatikkamāya ākāsakasiṇavirahitesu navasu kasiṇesu aññatarasmiṁ catutthaṁ",
  "tika-abh09t8:286_3": "jhānaṁ uppādetvā tassārammaṇabhūtaṁ kasiṇapaṭibhāgarūpampi karajarūpapaṭibhāgatāya,",
  "tika-abh09t8:286_4": "araññe sappānubandhassa bhayena palāyato rajjutālapaṇṇādiṁ sappapaṭibhāgatāya viya samatikkamitukāmassa",
  "tika-abh09t8:286_5": "pañcahākārehi taṁ jhānaṁ vasībhūtaṁ katvā tato vuṭṭhāya tattha nibbejanīyarūpapaṭibhāgārammaṇatāya,",
  "tika-abh09t8:286_6": "āsannasomanassapaccatthikatāya ca dosaṁ disvā nikantiṁ pariyādāya aṅgesu samatikkamitabbābhāvena ārammaṇasamatikkamabhūtaṁ",
  "tika-abh09t8:286_7": "ākāsānañcāyatanaṁ santato manasikaritvā cakkavāḷapariyantaṁ vā yattakaṁ vā icchati,",
  "tika-abh09t8:286_8": "tattakaṁ kasiṇaṁ pattharitvā vā kasiṇaṁ amanasikaritvā tena phuṭṭhokāsaṁ ‘‘ākāso ākāso’’ti vā ‘‘ananto",
  "tika-abh09t8:286_9": "ākāso’’ti vā manasikārena kasiṇaṁ ugghāṭetvā vā taṁ kasiṇugghāṭimākāsanimittaṁ ‘‘ākāso’’ti punappunaṁ",
  "tika-abh09t8:286_10": "manasikaroto ākāsānañcāyatanaṁ uppajjati,",
  "tika-abh09t8:286_11": "taṁ tāva dassetuṁ ‘‘sabbaso rūpasaññānaṁ samatikkamā’’tiādimāha.",
  "tika-abh09t8:287_0": "Tattha sabbasoti sabbākārena,",
  "tika-abh09t8:287_1": "sabbāsaṁ vā anavasesānanti attho.",
  "tika-abh09t8:287_2": "Rūpasaññānanti saññāsīsena vuttānaṁ kusalavipākakiriyavasena pañcadasarūpāvacarajjhānānañceva tadārammaṇānañca.",
  "tika-abh09t8:287_3": "Rūpajjhānampi hi ‘‘rūpe saññā rūpasaññā’’ti evaṁ saññāsīsena vuccati,",
  "tika-abh09t8:287_4": "tadārammaṇakasiṇampi rūpanti saññā nāmamassāti ‘‘rūpasañña’’nti vuccati.",
  "tika-abh09t8:287_5": "Samatikkamāti virāgā,",
  "tika-abh09t8:287_6": "nirodhā ca.",
  "tika-abh09t8:287_7": "Vibhaṅge pana saññāsu samatikkantāsu ārammaṇaṁ samatikkantameva hotīti ‘‘samāpannassa vā upapannassa vā diṭṭhadhammasukhavihārissa vā’’tiādinā (vibha.",
  "tika-abh09t8:287_8": "602) saññānameva samatikkamo vutto,",
  "tika-abh09t8:287_9": "ārammaṇe avirattassa saññāsamatikkamo natthevāti taṁ samatikkamavasenāpi atthavaṇṇanā kātabbāva.",
  "tika-abh09t8:288_0": "Paṭighasaññānaṁ atthaṅgamāti cakkhādīnaṁ vatthūnaṁ,",
  "tika-abh09t8:288_1": "rūpādīnañca ārammaṇānaṁ paṭighātena samuppannā dvipañcaviññāṇasaññā paṭighasaññā,",
  "tika-abh09t8:288_2": "tāsaṁ atthaṅgamā.",
  "tika-abh09t8:288_3": "Kiñcāpi tā rūpāvacarajjhānasamāpannassāpi na santi,",
  "tika-abh09t8:288_4": "atha kho na pahīnattā na santi.",
  "tika-abh09t8:288_5": "Na hi rūpavirāgāya rūpāvacarabhāvanā saṁvattati,",
  "tika-abh09t8:288_6": "rūpāyattāva etāsaṁ pavatti,",
  "tika-abh09t8:288_7": "ayaṁ pana bhāvanā rūpavirāgāya saṁvattati,",
  "tika-abh09t8:288_8": "tasmā tā ettha pahīnāti vattuṁ vaṭṭati.",
  "tika-abh09t8:288_9": "Nānattasaññānaṁ amanasikārāti nānatte gocare pavattānaṁ,",
  "tika-abh09t8:288_10": "nānattānaṁ vā manoviññāṇadhātuvasena pavattānañca catucattālīsakāmāvacarasaññānaṁ amanasikārā anāvajjanā.",
  "tika-abh09t8:288_11": "Ettha ca rūpapaṭighasaññānaṁ iminā jhānena nibbattabhavepi anuppattito ‘‘samatikkamā atthaṅgamā’’ti evaṁ abhāvo eva vutto.",
  "tika-abh09t8:288_12": "‘‘Nānattasaññānaṁ amanasikārā’’ti aṭṭhakāmāvacarakusalānaṁ navakiriyānaṁ dasākusalānaṁ vasena sattavīsatisaññānaṁ",
  "tika-abh09t8:288_13": "arūpabhavepi manasikārena uppattisambhavato tāsaṁ amanasikārā icceva vuttanti veditabbaṁ.",
  "tika-abh09t8:289_0": "Ananto ākāsoti ettha nāssa uppādanto vā vayanto vā paññāyatīti ananto.",
  "tika-abh09t8:289_1": "Ākāsoti kasiṇugghāṭimākāso vuccati,",
  "tika-abh09t8:289_2": "manasikāravasenapettha anantatā veditabbā.",
  "tika-abh09t8:289_3": "Teneva vibhaṅge vuttaṁ ‘‘tasmiṁ ākāse cittaṁ ṭhapeti…pe…",
  "tika-abh09t8:289_4": "anantaṁ pharati,",
  "tika-abh09t8:289_5": "tena vuccati ananto ākāso’’ti (vibha. 605).",
  "tika-abh09t8:289_6": "Idaṁ panassa bhāvanākāradassanaṁ.",
  "tika-abh09t8:289_7": "Ākāsānañcāyatananti ettha nāssa antoti anantaṁ ākāsameva anantaṁ ākāsānantaṁ,",
  "tika-abh09t8:289_8": "ākāsānantameva ākāsānañcaṁ,",
  "tika-abh09t8:289_9": "tadeva ākāsānañcaṁ adhiṭṭhānaṭṭhena,",
  "tika-abh09t8:289_10": "sañjātisamosaraṇaṭṭhena ca āyatanaṁ,",
  "tika-abh09t8:289_11": "taṁ ārammaṇamassa sasampayuttadhammassa jhānassāti ākāsānañcāyatanaṁ.",
  "tika-abh09t8:289_12": "Taṁ upasampajja vuttanayena viharatīti attho.",
  "tika-abh09t8:290_0": "Evaṁ ākāsānañcāyatanādhigamaṁ dassetvā idāni yaṁ tadanantaraṁ adhigatapaṭhamāruppassa taṁ vasībhūtaṁ katvā tattha āsannarūpajjhānapaccatthikatāya,",
  "tika-abh09t8:290_1": "rūpapaṭibhāgākāsārammaṇatāya ca dosaṁ disvā nikantiṁ pariyādāya taṁ samatikkamāya ākāsaṁ pharitvā pavattaṁ",
  "tika-abh09t8:290_2": "viññāṇaṁ ‘‘anantaṁ viññāṇa’’nti punappunaṁ manasikaroto viññāṇañcāyatanaṁ uppajjati,",
  "tika-abh09t8:290_3": "taṁ dassetuṁ ‘‘sabbaso ākāsānañcāyatanaṁ samatikkammā’’tiādi vuttaṁ.",
  "tika-abh09t8:290_4": "Tattha pubbe vuttanayena jhānampi ākāsānañcāyatanaṁ ārammaṇampi.",
  "tika-abh09t8:290_5": "Ārammaṇampi hi purimanayena ākāsānañcañca taṁ paṭhamāruppassa ārammaṇattā vuttanayena āyatanañcāti ‘‘ākāsānañcāyatana’’nti vuccati.",
  "tika-abh09t8:290_6": "Iti ubhayassāpi appavattikaraṇena,",
  "tika-abh09t8:290_7": "amanasikaraṇena ca ekajjhaṁ katvā ‘‘ākāsānañcāyatanaṁ samatikkammā’’ti idaṁ vuttanti veditabbaṁ.",
  "tika-abh09t8:291_0": "Anantaṁviññāṇanti taññeva paṭhamāruppaviññāṇaṁ ākāsaṁ anantato pharitvā pavattaṁ ‘‘anantaṁ viññāṇa’’nti evaṁ manasikarototi vuttaṁ hoti,",
  "tika-abh09t8:291_1": "manasikāravasena vā anantaṁ.",
  "tika-abh09t8:291_2": "Vibhaṅgepi hi ‘‘anantaṁ pharatī’’ti (vibha.",
  "tika-abh09t8:291_3": "610) vuttaṁ.",
  "tika-abh09t8:291_4": "Viññāṇañcāyatananti ettha vuttanayena anantameva ānañcaṁ,",
  "tika-abh09t8:291_5": "viññāṇañca taṁ ānañcañcāti viññāṇānantanti vattabbe ruḷhito ‘‘viññāṇañca’’nti vuttaṁ,",
  "tika-abh09t8:291_6": "tadeva āyatanamārammaṇamassāti viññāṇañcāyatanaṁ.",
  "tika-abh09t8:291_7": "Sesaṁ vuttanayameva.",
  "tika-abh09t8:292_0": "Evaṁ viññāṇañcāyatanaṁ dassetvā idāni yaṁ tadanantaraṁ adhigatadutiyāruppassa taṁ vasībhūtaṁ katvā tattha āsannākāsānañcāyatanapaccatthikatāya,",
  "tika-abh09t8:292_1": "tadārammaṇatāya ca dosaṁ disvā nikantiṁ pariyādāya taṁ samatikkamāya paṭhamāruppaviññāṇābhāvaṁ ‘‘natthi",
  "tika-abh09t8:292_2": "natthī’’ti vā ‘‘suññaṁ suñña’’nti vā ‘‘vivittaṁ vivitta’’nti vā punappunaṁ manasikaroto ākiñcaññāyatanaṁ",
  "tika-abh09t8:292_3": "uppajjati,",
  "tika-abh09t8:292_4": "taṁ dassetuṁ ‘‘sabbaso’’tiādimāha.",
  "tika-abh09t8:292_5": "Idhāpi vuttanayena jhānassa,",
  "tika-abh09t8:292_6": "tadārammaṇassa ca viññāṇañcāyatanassa samatikkamova veditabbo.",
  "tika-abh09t8:292_7": "Natthi kiñcīti ‘‘natthi natthi,",
  "tika-abh09t8:292_8": "suññaṁ suññaṁ,",
  "tika-abh09t8:292_9": "vivittaṁ vivitta’’nti evaṁ manasikarototi attho.",
  "tika-abh09t8:293_0": "Ākiñcaññāyatananti ettha nāssa kiñcananti akiñcanaṁ,",
  "tika-abh09t8:293_1": "antamaso bhaṅgamattampissa avasiṭṭhaṁ natthīti vuttaṁ hoti,",
  "tika-abh09t8:293_2": "akiñcanassa bhāvo ākiñcaññaṁ,",
  "tika-abh09t8:293_3": "ākāsānañcāyatanaviññāṇāpagamassetaṁ adhivacanaṁ,",
  "tika-abh09t8:293_4": "ākiñcaññaṁ āyatanamārammaṇamassāti ākiñcaññāyatanaṁ.",
  "tika-abh09t8:293_5": "Sesaṁ suviññeyyameva.",
  "tika-abh09t8:294_0": "Evaṁ ākiñcaññāyatanādhigamaṁ dassetvā idāni yaṁ tadanantaraṁ adhigatatatiyāruppassa taṁ vasībhūtaṁ katvā",
  "tika-abh09t8:294_1": "tattha āsannaviññāṇañcāyatanapaccatthikatāya dosaṁ disvā nikantiṁ pariyādāya taṁ samatikkamāya tadeva",
  "tika-abh09t8:294_2": "ākiñcaññāyatanaṁ ‘‘santaṁ santa’’nti punappunaṁ manasikaroto nevasaññānāsaññāyatanaṁ uppajjati,",
  "tika-abh09t8:294_3": "taṁ dassetuṁ ‘‘sabbaso’’tiādimāha.",
  "tika-abh09t8:294_4": "Tattha nevasaññānāsaññāyatananti oḷārikāya saññāya abhāvato,",
  "tika-abh09t8:294_5": "sukhumāya ca bhāvato nevassa sasampayuttadhammassa jhānassa saññā nāsaññāti nevasaññānāsaññaṁ,",
  "tika-abh09t8:294_6": "tadeva dhammāyatanamanāyatanapariyāpannattā āyatananti nevasaññānāsaññāyatanaṁ.",
  "tika-abh09t8:295_0": "Atha vā yāyamettha saññā,",
  "tika-abh09t8:295_1": "sā paṭusaññākiccaṁ kātuṁ asamatthatāya nevasaññā,",
  "tika-abh09t8:295_2": "saṅkhārāvasesasukhumabhāvena vijjamānattā nāsaññāti nevasaññānāsaññā,",
  "tika-abh09t8:295_3": "nevasaññānāsaññā ca sā sampayuttadhammānaṁ adhiṭṭhānaṭṭhena āyatanañcāti nevasaññānāsaññāyatanaṁ.",
  "tika-abh09t8:295_4": "Na kevalañcettha saññāva edisī,",
  "tika-abh09t8:295_5": "api tu phassopi nevaphasso nāphasso,",
  "tika-abh09t8:295_6": "cittampi nevacittaṁ nācittaṁ,",
  "tika-abh09t8:295_7": "evaṁ sesasampayuttadhammāpi,",
  "tika-abh09t8:295_8": "saññāsīsena panāyaṁ desanā katāti veditabbā.",
  "tika-abh09t8:295_9": "Tattha saṅkhārāvasesasukhumabhāvenāti accantasukhumabhāvappattasaṅkhārabhāvena.",
  "tika-abh09t8:295_10": "Sesaṁ vuttanayameva.",
  "tika-abh09t8:296_0": "Ayaṁ panettha ādito paṭṭhāya piṇḍatthappakāsanā –",
  "tika-abh09t8:296_1": "‘‘idha bhikkhu pātimokkhasaṁvarasaṁvuto’’tiādinā sāsane lokiyalokuttarajjhānanibbattakapuggalassa patiṭṭhābhūtasīlesu",
  "tika-abh09t8:296_2": "pātimokkhasaṁvarasīlavisuddhiṁ upadisati.",
  "tika-abh09t8:296_3": "‘‘Viharatī’’ti iminā tadanurūpavihārasamaṅgibhāvaṁ.",
  "tika-abh09t8:296_4": "‘‘Ācāragocarasampanno’’ti iminā ājīvapārisuddhisīlaṁ,",
  "tika-abh09t8:296_5": "tadupakārake ca dhamme.",
  "tika-abh09t8:296_6": "‘‘Aṇumattesū’’tiādinā yathāvuttasīlehi acavanaṁ,",
  "tika-abh09t8:296_7": "tesañca anavasesato samādānaṁ.",
  "tika-abh09t8:296_8": "‘‘Indriyesu guttadvāro’’ti iminā indriyasaṁvarasīlaṁ.",
  "tika-abh09t8:296_9": "‘‘Bhojane mattaññū’’ti iminā paccayasannissitasīlaṁ,",
  "tika-abh09t8:296_10": "santosādiguṇañca.",
  "tika-abh09t8:296_11": "‘‘Pubbarattāpararatta’’ntiādinā sīladhutaṅgesu patiṭṭhitassa bhāvanārāmassa tadupakārake dhamme.",
  "tika-abh09t8:296_12": "‘‘Bodhipakkhikāna’’ntiādinā paṭipattiyā nibbedhabhāgiyataṁ.",
  "tika-abh09t8:296_13": "‘‘So abhikkante’’tiādinā yathāvuttaguṇānaṁ aparihānāya,",
  "tika-abh09t8:296_14": "vakkhamānānañca paṭilābhāya satisampayogaṁ.",
  "tika-abh09t8:296_15": "‘‘So vivitta’’ntiādinā bhāvanānurūpasenāsanapariggahaṁ.",
  "tika-abh09t8:296_16": "‘‘So araññagato’’tiādinā jhānabhāvanārambhappakāraṁ.",
  "tika-abh09t8:296_17": "‘‘So abhijjha’’ntiādinā jhānabhāvanābhiyogena pahīnapañcanīvaraṇassa upacārajjhānuppattiṁ.",
  "tika-abh09t8:296_18": "‘‘So ime pañca nīvaraṇe’’tiādinā tassa uparūpari vāyamato rūpārūpajjhānuppattikkamaṁ upadisati.",
  "tika-abh09t8:296_19": "Ayaṁ tāvettha padattho.",
  "tika-abh09t8:297_0": "Dhammabhedo panettha vibhaṅganaye pākaṭo bhavissati.",
  "tika-abh09t8:297_1": "Tīsu hi nayesu mahaggatalokuttarā kusalavipākakiriyacittasampayuttā vitakkavicārapītisukhaupekkhāekaggatāsaṅkhātā jhānadhammā nānānayehi vibhattā,",
  "tika-abh09t8:297_2": "jhānasampayuttā pana sesakāmāvacaradhammāva idha saṅgahitā.",
  "tika-abh09t8:297_3": "Kiñcāpi panettha pātimokkhasaṁvarasīlādayopi vuttā,",
  "tika-abh09t8:297_4": "tathāpi te jhānānaṁ pubbabhāgappaṭipattidassanavasena ceva jhānasampayuttadhammavasena ca vuttā,",
  "tika-abh09t8:297_5": "idha pana na saṅgahitāti veditabbā.",
  "tika-abh09t8:298_0": "Pañhāpucchake pana siyā kusalā,",
  "tika-abh09t8:298_1": "siyā abyākatā,",
  "tika-abh09t8:298_2": "tīṇi jhānāni sukhāya vedanāya sampayuttā,",
  "tika-abh09t8:298_3": "catutthaṁ adukkhamasukhāya vedanāya sampayuttaṁ,",
  "tika-abh09t8:298_4": "upekkhā panettha vedanā na vattabbā,",
  "tika-abh09t8:298_5": "siyā vipākā,",
  "tika-abh09t8:298_6": "siyā vipākadhammadhammā,",
  "tika-abh09t8:298_7": "paṭhamajjhānaṁ vitakkavicāravajjitaṁ savitakkasavicāraṁ,",
  "tika-abh09t8:298_8": "vitakko panettha avitakkavicāramatto,",
  "tika-abh09t8:298_9": "vicāro na vattabbo,",
  "tika-abh09t8:298_10": "tīṇi jhānāni avitakkaavicārā,",
  "tika-abh09t8:298_11": "dve jhānāni pītivajjitāni pītisahagatāni,",
  "tika-abh09t8:298_12": "tīṇi sukhavajjitāni sukhasahagatāni,",
  "tika-abh09t8:298_13": "catutthaṁ upekkhāvajjitaṁ upekkhāsahagataṁ,",
  "tika-abh09t8:298_14": "tatiyajjhāne sukhaṁ,",
  "tika-abh09t8:298_15": "upekkhā ca idha na vattabbaṁ…pe…",
  "tika-abh09t8:298_16": "siyā mahaggatā,",
  "tika-abh09t8:298_17": "siyā appamāṇā,",
  "tika-abh09t8:298_18": "tīṇi siyā appamāṇārammaṇā,",
  "tika-abh09t8:298_19": "siyā na vattabbā,",
  "tika-abh09t8:298_20": "catutthaṁ tidhāpi na vattabbañca,",
  "tika-abh09t8:298_21": "tīṇi siyā maggahetukā,",
  "tika-abh09t8:298_22": "siyā maggādhipatino,",
  "tika-abh09t8:298_23": "siyā na vattabbā,",
  "tika-abh09t8:298_24": "catutthaṁ tidhāpi na vattabbañca…pe…",
  "tika-abh09t8:298_25": "pīti bahiddhārammaṇāni,",
  "tika-abh09t8:298_26": "catutthaṁ tidhāpi na vattabbañca…pe…",
  "tika-abh09t8:298_27": "anidassanaappaṭighā na hetū…pe…",
  "tika-abh09t8:298_28": "nocittacetasikā araṇāti.",
  "tika-abh09t8:298_29": "Sesaṁ suviññeyyameva.",
  "tika-abh09t8:298_30": "Pāḷimuttanayo panettha natthi,",
  "tika-abh09t8:298_31": "ito paraṁ pana ettakampi avatvā vijjamānaṭṭhāne eva vakkhāma.",
  "tika-abh09t8:299_0": "Jhānavibhaṅgamātikatthavaṇṇanā niṭṭhitā.",
  "tika-abh09t8:300_0": "Appamaññāvibhaṅgamātikatthavaṇṇanā",
  "tika-abh09t8:301_0": "Appamaññāvibhaṅgamātikāya pana atthato tāva –",
  "tika-abh09t8:301_1": "catasso appamaññāyotiādīsu pharaṇaappamāṇavasena appamaññāyo.",
  "tika-abh09t8:301_2": "Etā hi ārammaṇavasena appamāṇe vā satte pharanti,",
  "tika-abh09t8:301_3": "ekasattamhi vā anavasesapharaṇavasena appamāṇato pharantīti evaṁ pharaṇaappamāṇavasena ‘‘appamaññāyo’’ti vuccanti,",
  "tika-abh09t8:301_4": "satta appamāṇavasenāpi vattuṁ vaṭṭati.",
  "tika-abh09t8:301_5": "Mettāsahagatenāti mettāya samannāgatena.",
  "tika-abh09t8:301_6": "Ekaṁ disanti puratthimādīsu catūsu disāsu yaṁ kiñci ekaṁ disaṁ,",
  "tika-abh09t8:301_7": "taṁdisāpariyāpannasattapharaṇavasena cetaṁ vuttaṁ.",
  "tika-abh09t8:301_8": "Pharitvāti phusitvā ārammaṇaṁ katvā.",
  "tika-abh09t8:301_9": "Viharatīti pavatteti.",
  "tika-abh09t8:301_10": "Tathā dutiyantiādīsu.",
  "tika-abh09t8:301_11": "Yathā ekaṁ disaṁ pharitvā,",
  "tika-abh09t8:301_12": "tatheva tadanantaraṁ dutiyaṁ, tatiyaṁ,",
  "tika-abh09t8:301_13": "catutthañcāti attho.",
  "tika-abh09t8:301_14": "Iti uddhamadho tiriyanti eteneva nayena uparimaṁ disaṁ,",
  "tika-abh09t8:301_15": "heṭṭhimaṁ disaṁ,",
  "tika-abh09t8:301_16": "anudisañca anukkamena mettāsahagatena cetasā pharitvā viharatīti attho.",
  "tika-abh09t8:301_17": "Ettāvatā ekamekaṁ disaṁ pariggahetvā odhiso mettāpharaṇataṁ dassitaṁ.",
  "tika-abh09t8:302_0": "Sabbadhītiādi pana anodhiso dassanatthaṁ vuttaṁ.",
  "tika-abh09t8:302_1": "Tattha sabbadhīti sabbattha.",
  "tika-abh09t8:302_2": "Sabbattatāyāti sabbesu hīnamajjhimukkaṭṭhamittasapattamajjhattādippabhedesu attatāya,",
  "tika-abh09t8:302_3": "tesu vibhāgaṁ akatvā attasamatāyāti vuttaṁ hoti.",
  "tika-abh09t8:302_4": "Atha vā sabbattatāyāti sabbena cittabhāvena,",
  "tika-abh09t8:302_5": "īsakampi bahi avikkhepamānoti attho.",
  "tika-abh09t8:302_6": "Sabbāvantanti sabbasattavantaṁ,",
  "tika-abh09t8:302_7": "sabbasattayuttanti attho.",
  "tika-abh09t8:302_8": "Lokanti sattalokaṁ.",
  "tika-abh09t8:302_9": "Puna ‘‘mettāsahagatenā’’ti idaṁ ‘‘vipulenā’’tiādīhi visesanehi sambandhadassanavasena vā vuttaṁ,",
  "tika-abh09t8:302_10": "nigamanavasena vā.",
  "tika-abh09t8:302_11": "Tattha pharaṇavasena vipulatā veditabbā.",
  "tika-abh09t8:302_12": "Bhūmivasena pana mahaggatatā.",
  "tika-abh09t8:302_13": "Paguṇavasena,",
  "tika-abh09t8:302_14": "appamāṇasattārammaṇavasena ca appamāṇatā.",
  "tika-abh09t8:302_15": "Byāpādapaccatthikappahānena averatā.",
  "tika-abh09t8:302_16": "Domanassappahānena niddukkhatā,",
  "tika-abh09t8:302_17": "saṅkhatatā,",
  "tika-abh09t8:302_18": "abyāpajjatā ca daṭṭhabbā.",
  "tika-abh09t8:302_19": "Evaṁ karuṇāsahagatenātiādīsupi attho veditabboti ayaṁ tāvettha padattho.",
  "tika-abh09t8:303_0": "Dhammabhedo panettha suviññeyyova.",
  "tika-abh09t8:303_1": "Vibhaṅganayena pana tīsu rūpāvacarakusalavipākakiriyācittesu sampayuttā sattesu mettādibrahmavihārabhūtā",
  "tika-abh09t8:303_2": "adoso karuṇā muditā tatramajjhattatāti cattāro dhammā nānānayehi vibhattā,",
  "tika-abh09t8:303_3": "taṁsampayuttā pana kāmāvacarabhūtā ca etā idha na gahitā.",
  "tika-abh09t8:303_4": "Arūpāvacaralokuttaresu panetā appamaññā natthevāti.",
  "tika-abh09t8:303_5": "Pañhāpucchake panetā tāva siyā kusalā,",
  "tika-abh09t8:303_6": "siyā abyākatā.",
  "tika-abh09t8:303_7": "Tisso sukhāya,",
  "tika-abh09t8:303_8": "catutthā adukkhamasukhāya vedanāya sampayuttā.",
  "tika-abh09t8:303_9": "Vipākattike tidhāpi,",
  "tika-abh09t8:303_10": "upekkhā avitakkaavicārā,",
  "tika-abh09t8:303_11": "sesā tidhāpi,",
  "tika-abh09t8:303_12": "mahaggatāva,",
  "tika-abh09t8:303_13": "parittārammaṇaatītārammaṇattikesu na vattabbāva,",
  "tika-abh09t8:303_14": "bahiddhārammaṇāva,",
  "tika-abh09t8:303_15": "anidassanaappaṭighāva,",
  "tika-abh09t8:303_16": "mettā hetu,",
  "tika-abh09t8:303_17": "sesā na hetū, no cittā, cetasikā,",
  "tika-abh09t8:303_18": "rūpāvacarā,",
  "tika-abh09t8:303_19": "sauttarāva.",
  "tika-abh09t8:303_20": "Sesaṁ suviññeyyamevāti.",
  "tika-abh09t8:304_0": "Appamaññāvibhaṅgamātikatthavaṇṇanā niṭṭhitā.",
  "tika-abh09t8:305_0": "Sikkhāpadavibhaṅgamātikatthavaṇṇanā",
  "tika-abh09t8:306_0": "Sikkhāpadavibhaṅgamātikāya pana atthato tāva –",
  "tika-abh09t8:306_1": "sikkhāpadānīti sikkhitabbapadāni,",
  "tika-abh09t8:306_2": "sikkhākoṭṭhāsāti attho.",
  "tika-abh09t8:306_3": "Apica sabbepi kusalā dhammā sikkhitabbato sikkhā,",
  "tika-abh09t8:306_4": "tāsaṁ patiṭṭhānaṭṭhena padaṁ,",
  "tika-abh09t8:306_5": "pañcasu pana sīlaṅgesu yaṁ kiñci aṅgaṁ.",
  "tika-abh09t8:306_6": "Pāṇātipātādīsu pāṇassa atīva pāto pāṇātipāto,",
  "tika-abh09t8:306_7": "pāṇavadhoti attho.",
  "tika-abh09t8:306_8": "Pāṇoti cettha vohārato satto,",
  "tika-abh09t8:306_9": "paramatthato jīvitindriyaṁ,",
  "tika-abh09t8:306_10": "tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ aññataradvārappavattā vadhakacetanā pāṇātipāto,",
  "tika-abh09t8:306_11": "tasmā pāṇātipātā.",
  "tika-abh09t8:306_12": "Veramaṇīti virati,",
  "tika-abh09t8:306_13": "sā eva vuttanayena sikkhāpadanti veramaṇisikkhāpadaṁ.",
  "tika-abh09t8:306_14": "Adinnanti na dinnaṁ,",
  "tika-abh09t8:306_15": "parapariggahitaṁ,",
  "tika-abh09t8:306_16": "parapariggahitassa adinnassa ādānaṁ adinnādānaṁ.",
  "tika-abh09t8:306_17": "Parassa haraṇaṁ theyyaṁ corikāti vuttaṁ hoti.",
  "tika-abh09t8:306_18": "Atthato pana parapariggahite tathāsaññino tadādāyakaupakkamasamuṭṭhāpikā theyyacetanā adinnādānaṁ.",
  "tika-abh09t8:306_19": "Kāmesūti vatthukāmesu.",
  "tika-abh09t8:306_20": "Micchācārāti kilesakāmavasena lāmakācārā,",
  "tika-abh09t8:306_21": "purisassa māturakkhitādisaṅkhātāsu,",
  "tika-abh09t8:306_22": "itthiyā attano niyamitapurisato parapurisasaṅkhātesu ca agamanīyaṭṭhānesu vītikkamācārāti vuttaṁ hoti.",
  "tika-abh09t8:306_23": "Atthato pana agamanīyavatthūsu maggenamaggappaṭipādanopakkamasamuṭṭhāpikā,",
  "tika-abh09t8:306_24": "adhivāsanākārappavattā vā methunacetanā kāmesumicchācāro.",
  "tika-abh09t8:306_25": "Musāti abhūtaṁ atacchaṁ vatthu,",
  "tika-abh09t8:306_26": "vādoti tassa abhūtataṁ ñatvāva bhūtato tacchato viññāpanaṁ.",
  "tika-abh09t8:306_27": "Lakkhaṇato pana atathaṁ vatthuṁ ñatvā tathato paraṁ viññāpetukāmassa atthabhañjakakāyavacīpayogasamuṭṭhāpikā cetanā musāvādo.",
  "tika-abh09t8:306_28": "Surāti piṭṭhasurā pūvasurā odanasurā kiṇṇapakkhittā sambhārasaṁyuttāti pañca surā.",
  "tika-abh09t8:306_29": "Merayanti pupphāsavo phalāsavo guḷāsavo madhvāsavo sambhārasaṁyuttoti pañca āsavā.",
  "tika-abh09t8:306_30": "Tadubhayampi madanīyaṭṭhena majjaṁ,",
  "tika-abh09t8:306_31": "yāya cetanāya taṁ majjaṁ pivati,",
  "tika-abh09t8:306_32": "sā pamādakāraṇattā pamādaṭṭhānaṁ,",
  "tika-abh09t8:306_33": "tasmā surāmerayamajjapamādaṭṭhānā.",
  "tika-abh09t8:306_34": "Sesaṁ suviññeyyamevāti ayaṁ tāvettha padattho.",
  "tika-abh09t8:307_0": "Dhammabhedo pana vibhaṅganaye pākaṭo bhavissati.",
  "tika-abh09t8:307_1": "Evaṁ uparipi.",
  "tika-abh09t8:307_2": "Vibhaṅganayesu cettha suttantabhājanīyaṁ natthi,",
  "tika-abh09t8:307_3": "abhidhammabhājanīye panetāni pañca sikkhāpadāni kāmāvacarakusalacittasampayuttānaṁ viratīnaṁ vasena nānappakārato paṭhamavāre vibhattāni,",
  "tika-abh09t8:307_4": "tathā dutiyavāre cetanāvasena,",
  "tika-abh09t8:307_5": "viraticetanāsampayuttā panettha dhammā na sikkhāpadāni,",
  "tika-abh09t8:307_6": "sikkhāpadasampayuttā pana honti,",
  "tika-abh09t8:307_7": "tathā tatiyanaye phassādīnaṁ sabbesaṁ dhammānaṁ vasena nānappakārato vibhattāti.",
  "tika-abh09t8:308_0": "Pañhāpucchake pana cetanāya,",
  "tika-abh09t8:308_1": "phassādīnañca pariyāyasikkhāpadattā nippariyāyasikkhāpadabhūtānaṁ viratīnaṁ vaseneva vibhattāni.",
  "tika-abh09t8:308_2": "Tattha hi pañca sikkhāpadāni kusalā eva,",
  "tika-abh09t8:308_3": "siyā sukhāya,",
  "tika-abh09t8:308_4": "siyā adukkhamasukhāya sampayuttā…pe…",
  "tika-abh09t8:308_5": "parittārammaṇāva,",
  "tika-abh09t8:308_6": "paccuppannārammaṇāva,",
  "tika-abh09t8:308_7": "bahiddhārammaṇāva,",
  "tika-abh09t8:308_8": "anidassanaappaṭighāva, na hetū, sahetukā, no cittā, cetasikā,",
  "tika-abh09t8:308_9": "kāmāvacarā ,",
  "tika-abh09t8:308_10": "sauttarāva,",
  "tika-abh09t8:308_11": "araṇāvāti.",
  "tika-abh09t8:308_12": "Ettha ca yāni sikkhāpadāni sattārammaṇāni vuttāni,",
  "tika-abh09t8:308_13": "tāni ca viratisabhāvattā yasmā ‘‘satto’’ti saṅkhaṁ gate parittadhamme eva paccuppanne eva dhamme ārammaṇaṁ karonti,",
  "tika-abh09t8:308_14": "tasmā parittārammaṇāti ca vuttāti veditabbā.",
  "tika-abh09t8:308_15": "Idāni viramitabbapāṇātipātādīnaṁ –",
  "tika-abh09t8:309_0": "Dhammakammapathālamba-vedanāmūlakammato;",
  "tika-abh09t8:310_0": "Sāvajjaṅgādito ñeyyo, pāḷimuttavinicchayo.",
  "tika-abh09t8:311_0": "Tattha dhammato tāva –",
  "tika-abh09t8:311_1": "pañcapete pāṇātipātādayo cetanāsabhāvāva honti.",
  "tika-abh09t8:311_2": "Kammapathato pañca kammapathāva.",
  "tika-abh09t8:311_3": "Ārammaṇato pana pāṇātipāto jīvitindriyārammaṇo,",
  "tika-abh09t8:311_4": "adinnādānaṁ sattārammaṇaṁ,",
  "tika-abh09t8:311_5": "saṅkhārārammaṇaṁ vā,",
  "tika-abh09t8:311_6": "tathā musāvādo,",
  "tika-abh09t8:311_7": "micchācāro itthipurisārammaṇo,",
  "tika-abh09t8:311_8": "surāpānaṁ saṅkhārārammaṇaṁ.",
  "tika-abh09t8:311_9": "Vedanāto pana pāṇātipāto dukkhavedano,",
  "tika-abh09t8:311_10": "adinnādānaṁ tivedanaṁ,",
  "tika-abh09t8:311_11": "tathā musāvādo,",
  "tika-abh09t8:311_12": "micchācāro pana sukhamajjhattavasena dvivedano,",
  "tika-abh09t8:311_13": "tathā surāpānaṁ.",
  "tika-abh09t8:311_14": "Mūlato pana paṭhamo dosamohamūlo,",
  "tika-abh09t8:311_15": "dutiyaṁ siyā lobhamohamūlaṁ,",
  "tika-abh09t8:311_16": "siyā dosamohamūlaṁ,",
  "tika-abh09t8:311_17": "tathā musāvādo,",
  "tika-abh09t8:311_18": "micchācāro pana lobhamohamūlova,",
  "tika-abh09t8:311_19": "tathā surāpānaṁ.",
  "tika-abh09t8:311_20": "Kammato panettha musāvādo vacīkammaṁ,",
  "tika-abh09t8:311_21": "sesā kāyakammameva.",
  "tika-abh09t8:312_0": "Sāvajjato pana pāṇātipāto tāva amanussake pāṇe appasāvajjo,",
  "tika-abh09t8:312_1": "manussake mahāsāvajjo.",
  "tika-abh09t8:312_2": "Tesu ca khuddakasarīre appasāvajjo,",
  "tika-abh09t8:312_3": "mahāsarīre mahāsāvajjo. Kasmā?",
  "tika-abh09t8:312_4": "Payogamahantatāya.",
  "tika-abh09t8:312_5": "Payogasamattepi appaguṇe appasāvajjo,",
  "tika-abh09t8:312_6": "mahāguṇe mahāsāvajjo.",
  "tika-abh09t8:312_7": "Sarīraguṇānaṁ samabhāve sati kilesānaṁ,",
  "tika-abh09t8:312_8": "upakkamānañca mudutibbatāya appamahāsāvajjo hoti,",
  "tika-abh09t8:312_9": "khīṇāsave pana mahāsāvajjataroti.",
  "tika-abh09t8:312_10": "Adinnādānaṁ vatthuno hīnappaṇītatāya ceva guṇavirahitatabbantasantakatāya ca.",
  "tika-abh09t8:312_11": "Tatthāpi taṁ taṁ upādāyupādāya ca appamahāsāvajjaṁ,",
  "tika-abh09t8:312_12": "khīṇāsavasantake mahāsāvajjataranti veditabbaṁ.",
  "tika-abh09t8:312_13": "Micchācāro dussīlasīlavantavatthuvītikkamanena.",
  "tika-abh09t8:312_14": "Tatthāpi taṁ taṁ upādāyupādāya ca appamahāsāvajjo,",
  "tika-abh09t8:312_15": "khīṇāsavavatthuvītikkamane mahāsāvajjataroti ca veditabbo.",
  "tika-abh09t8:312_16": "Musāvādo yamatthaṁ bhañjati,",
  "tika-abh09t8:312_17": "tassa appamahantataṁ,",
  "tika-abh09t8:312_18": "vatthusāmino guṇavirahitataṁ,",
  "tika-abh09t8:312_19": "tabbantatañca upādāyupādāya appamahāsāvajjo hoti.",
  "tika-abh09t8:312_20": "Apica attano santakaṁ adātukāmatāya,",
  "tika-abh09t8:312_21": "hasādhippāyena vā ‘‘nattheta’’ntiādinayappavatto appasāvajjo,",
  "tika-abh09t8:312_22": "adiṭṭhaṁ ‘‘diṭṭha’’ntiādinā kūṭasakkhiādibhāvena vā pavatto mahāsāvajjo,",
  "tika-abh09t8:312_23": "musā vatvā pana saṅghabhedane mahāsāvajjataro.",
  "tika-abh09t8:312_24": "Surāpānaṁ bindumattato paṭṭhāya taṁ taṁ upādāyupādāya appasāvajjaṁ,",
  "tika-abh09t8:312_25": "bahuke mahāsāvajjaṁ,",
  "tika-abh09t8:312_26": "kāyavikārajananapahonakapāne pana mahāsāvajjatarameva.",
  "tika-abh09t8:313_0": "Aṅgādito pana pāṇātipātassa pāṇo pāṇasaññitā vadhakacittaṁ upakkamo tena maraṇanti pañca aṅgāni.",
  "tika-abh09t8:313_1": "Sāhatthiko āṇattiko nissaggiko thāvaro vijjāmayo iddhimayoti cha payogā.",
  "tika-abh09t8:313_2": "Adinnādānassa parapariggahitatā tathāsaññitā theyyacittaṁ upakkamo tena haraṇanti pañca aṅgāni.",
  "tika-abh09t8:313_3": "Sāhatthikādayo cha eva payogā.",
  "tika-abh09t8:313_4": "Te ca kho yathānurūpaṁ theyyāvahārādīnaṁ vasena pavattā.",
  "tika-abh09t8:313_5": "Micchācārassa agamanīyavatthutā sevanacittaṁ maggena maggappaṭipattīti tīṇi aṅgāni.",
  "tika-abh09t8:313_6": "Sāhatthiko ekova payogo.",
  "tika-abh09t8:313_7": "Evaṁ sesānampi payogo veditabbo.",
  "tika-abh09t8:313_8": "Musāvādassa atathaṁ vatthu,",
  "tika-abh09t8:313_9": "visaṁvādanacittaṁ,",
  "tika-abh09t8:313_10": "tajjo vāyāmo,",
  "tika-abh09t8:313_11": "parassa tadatthavijānananti cattāri aṅgāni.",
  "tika-abh09t8:313_12": "Surāpānassa surādīnaṁ aññataratā ajjhoharaṇanti dve aṅgānīti.",
  "tika-abh09t8:314_0": "Evaṁ pāṇātipātādīnaṁ dhammādito vinicchayaṁ ñatvā idāni pāṇātipātāveramaṇiādīnaṁ pañcannampi –",
  "tika-abh09t8:315_0": "Dhammakammapathālamba-samādānapayogato;",
  "tika-abh09t8:316_0": "Khaṇḍato ca vijānīyo, pāḷimuttavinicchayo.",
  "tika-abh09t8:317_0": "Tattha dhammakammapathato vinicchayo vuttanayova.",
  "tika-abh09t8:317_1": "Ārammaṇato panetāni jīvitindriyāditaṁtaṁvītikkamitabbavatthārammaṇāni.",
  "tika-abh09t8:317_2": "Samādānato ekassa santike vā sayameva vā ‘‘pañca sīlāni adhiṭṭhahāmī’’ti ekato vā pāṭiekkaṁ vā samādiyantena etāni samādinnāneva honti.",
  "tika-abh09t8:317_3": "Payogato pana sabbānipi sāhatthikapayogāneva.",
  "tika-abh09t8:317_4": "Khaṇḍato gahaṭṭhā yaṁ yaṁ vītikkamanti,",
  "tika-abh09t8:317_5": "taṁ tadeva khaṇḍaṁ hoti, netare.",
  "tika-abh09t8:317_6": "Gahaṭṭhā anibaddhasīlā honti,",
  "tika-abh09t8:317_7": "yaṁ yaṁ sakkonti,",
  "tika-abh09t8:317_8": "taṁ tadeva gopenti.",
  "tika-abh09t8:317_9": "Sāmaṇerānaṁ pana ekasmiṁ vītikkamite sabbānipi bhijjantīti evaṁ vijānīyo pāḷimuttavinicchayo.",
  "tika-abh09t8:318_0": "Sikkhāpadavibhaṅgamātikatthavaṇṇanā niṭṭhitā.",
  "tika-abh09t8:319_0": "Paṭisambhidāvibhaṅgamātikatthavaṇṇanā",
  "tika-abh09t8:320_0": "Paṭisambhidāvibhaṅgamātikāya atthato tāva –",
  "tika-abh09t8:320_1": "catasso paṭisambhidāti cattāro pabhedā.",
  "tika-abh09t8:320_2": "Niddese pana ‘‘atthe ñāṇaṁ atthappaṭisambhidā’’tiādinā (vibha.",
  "tika-abh09t8:320_3": "718) ñāṇavasena niddiṭṭhattā ñāṇasseva,",
  "tika-abh09t8:320_4": "na aññassa kassacīti veditabbaṁ.",
  "tika-abh09t8:320_5": "Atthapaṭisambhidāti atthavisayañāṇappabhedā,",
  "tika-abh09t8:320_6": "atthappabhedasallakkhaṇavibhāvanavavatthānakaraṇasamatthatāvasena atthe pabhedagataṁ ñāṇanti attho.",
  "tika-abh09t8:320_7": "Sesapadesupi eseva nayo.",
  "tika-abh09t8:320_8": "Ettha ca atthoti hetuphalaṁ.",
  "tika-abh09t8:320_9": "So hi hetuvasena araṇīyato gantabbato,",
  "tika-abh09t8:320_10": "uppādetabbato ca ‘‘attho’’ti vuccati.",
  "tika-abh09t8:320_11": "Pabhedato panesopi pañcavidho hoti yaṁ kiñci paccayuppannaṁ, nibbānaṁ,",
  "tika-abh09t8:320_12": "bhāsitattho, vipāko, kiriyāti.",
  "tika-abh09t8:321_0": "Dhammoti paccayo,",
  "tika-abh09t8:321_1": "so hi phalaṁ vidahati pavatteti uppādeti ceva pāpeti cāti ‘‘dhammo’’ti vuccati.",
  "tika-abh09t8:321_2": "Pabhedato panesopi pañcavidho hoti yo koci phalanibbattako hetu,",
  "tika-abh09t8:321_3": "ariyamaggo, bhāsitaṁ, kusalaṁ,",
  "tika-abh09t8:321_4": "akusalanti.",
  "tika-abh09t8:322_0": "Niruttīti yathāvuttānaṁ dhammānaṁ,",
  "tika-abh09t8:322_1": "atthānañca vācako sabhāvaniruttisaṅkhāto saddo.",
  "tika-abh09t8:322_2": "Imā dhammatthaniruttiyo ārammaṇaṁ katvā paccavekkhantassa tattha tattha pabhedagataṁ ñāṇaṁ niruttipaṭisambhidā nāma.",
  "tika-abh09t8:323_0": "Ettha ca niruttipaṭisambhidā saddārammaṇā,",
  "tika-abh09t8:323_1": "na paññattārammaṇā,",
  "tika-abh09t8:323_2": "paṭisambhidāpatto hi ‘‘phasso vedanā’’tiādikaṁ saddaṁ sutvā ‘‘ayaṁ sabhāvaniruttī’’ti jānāti,",
  "tika-abh09t8:323_3": "‘‘phassā vedano’’tiādikaṁ pana ‘‘na sabhāvaniruttī’’ti jānāti.",
  "tika-abh09t8:323_4": "Sabhāvaniruttīti (vibha. aṭṭha.",
  "tika-abh09t8:323_5": "718) ca māgadhikā bhāsā,",
  "tika-abh09t8:323_6": "yāya sammāsambuddhā tepiṭakaṁ buddhavacanaṁ tantiṁ āropenti,",
  "tika-abh09t8:323_7": "brahmāno ca agāmake araññe kiñci vacanaṁ asutvā vaḍḍhitadārakā ca attano dhammatāya bhāsanti,",
  "tika-abh09t8:323_8": "yā ca apāyesu manusse devaloke ceva māgadhabhāsā ussannā,",
  "tika-abh09t8:323_9": "pacchā ca tato andhakayonakadamiḷādidesabhāsā ceva sakkatādiaṭṭhārasamahābhāsā ca nibbattā,",
  "tika-abh09t8:323_10": "sā hi yasmā itarāsu bhāsāsu parivattantāsupi na parivattati,",
  "tika-abh09t8:323_11": "sabbakālaṁ attano sabhāve eva tiṭṭhati,",
  "tika-abh09t8:323_12": "tasmā ‘‘sabhāvaniruttī’’ti vuccati.",
  "tika-abh09t8:323_13": "Yā brahmavohāro,",
  "tika-abh09t8:323_14": "ariyavohāroti ca vuccati,",
  "tika-abh09t8:323_15": "tāya pana māgadhabhāsāya tantiṁ āruḷhassa buddhavacanassa paṭisambhidāpattānaṁ sotapathāgamanameva papañco .",
  "tika-abh09t8:323_16": "Sote pana saṅghaṭṭitamatte eva nayasatena nayasahassena attho upaṭṭhāti.",
  "tika-abh09t8:323_17": "Aññāya pana bhāsāya tantiṁ āruḷhaṁ taṁ tesaṁ cittaṁ sahasā nārohati,",
  "tika-abh09t8:323_18": "kicchena uggahetabbaṁ hoti,",
  "tika-abh09t8:323_19": "puthujjanānañca sakalaṁ buddhavacanaṁ uggahetvāpi paṭisambhidāpatti nāma natthi,",
  "tika-abh09t8:323_20": "ariyasāvako no paṭisambhidāpatto nāma natthi,",
  "tika-abh09t8:323_21": "paṭisambhidāpatto aññaṁ saddaṁ nāmākhyātopasagganipātabhedato jānāti,",
  "tika-abh09t8:323_22": "na jānātīti?",
  "tika-abh09t8:323_23": "Yadaggena saddaṁ sutvā ‘‘ayaṁ sabhāvanirutti,",
  "tika-abh09t8:323_24": "ayaṁ na sabhāvaniruttī’’ti jānāti,",
  "tika-abh09t8:323_25": "tadaggena etampi jānissati,",
  "tika-abh09t8:323_26": "na cetaṁ paṭisambhidākiccanti veditabbaṁ.",
  "tika-abh09t8:324_0": "Paṭibhānanti dhammatthādivisayaṁ sabbatthakañāṇaṁ,",
  "tika-abh09t8:324_1": "taṁ ñāṇaṁ ārammaṇaṁ katvā paccavekkhantassa pabhedagataṁ ñāṇaṁ paṭibhānapaṭisambhidā nāma,",
  "tika-abh09t8:324_2": "imā catassopi paṭisambhidā adhigamena pariyattiuggahaṇena sakkaccadhammassavanena atthaparipucchāya pubbayogenāti pañcahi kāraṇehi visadā honti,",
  "tika-abh09t8:324_3": "sekhabhūmiyaṁ,",
  "tika-abh09t8:324_4": "asekhabhūmiyañcāti dvīsu ṭhānesu pabhedaṁ gacchantīti veditabbā.",
  "tika-abh09t8:324_5": "Ayaṁ tāvettha padattho.",
  "tika-abh09t8:325_0": "Dhammabhedo panetthāpi vibhaṅganaye pākaṭo bhavissati.",
  "tika-abh09t8:325_1": "Vibhaṅganayesu hi tīsupi dhammaniruttipaṭibhānapaṭisambhidā tissopi kāmāvacarajavanasampayuttañāṇānaṁ",
  "tika-abh09t8:325_2": "vasena tabbisayappabhedena saddhiṁ nānappakārato vibhattā.",
  "tika-abh09t8:325_3": "Atthapaṭisambhidā pana tesaṁ ñāṇānañceva aṭṭhalokuttaracittasampayuttānañca vasena tabbisayappabhedena saddhiṁ.",
  "tika-abh09t8:325_4": "Lokuttarañāṇānipi hi maggappattabbatāya atthabhūtanibbānārammaṇattā ‘‘atthapaṭisambhidā’’ti vuccati.",
  "tika-abh09t8:326_0": "Pañhāpucchake pana siyā kusalā,",
  "tika-abh09t8:326_1": "siyā abyākatā,",
  "tika-abh09t8:326_2": "tisso paṭisambhidā siyā vipākadhammadhammā,",
  "tika-abh09t8:326_3": "siyā nevavipākanavipākadhammadhammā,",
  "tika-abh09t8:326_4": "atthapaṭisambhidā tidhāpi,",
  "tika-abh09t8:326_5": "tisso paṭisambhidā parittā,",
  "tika-abh09t8:326_6": "atthapaṭisambhidā siyā parittā,",
  "tika-abh09t8:326_7": "siyā appamāṇā ,",
  "tika-abh09t8:326_8": "niruttipaṭisambhidā parittārammaṇā,",
  "tika-abh09t8:326_9": "bahiddhārammaṇā ca,",
  "tika-abh09t8:326_10": "sesā tidhāpi,",
  "tika-abh09t8:326_11": "niruttipaṭisambhidā paccuppannārammaṇāva,",
  "tika-abh09t8:326_12": "atthapaṭisambhidā tidhāpi na vattabbā ca,",
  "tika-abh09t8:326_13": "anidassanaappaṭighā, hetū, sahetukā,",
  "tika-abh09t8:326_14": "tisso paṭisambhidā sauttarā,",
  "tika-abh09t8:326_15": "atthapaṭisambhidā dvidhāpi,",
  "tika-abh09t8:326_16": "araṇā cāti.",
  "tika-abh09t8:326_17": "Sesaṁ suviññeyyameva.",
  "tika-abh09t8:327_0": "Paṭisambhidāvibhaṅgamātikatthavaṇṇanā niṭṭhitā.",
  "tika-abh09t8:328_0": "Ñāṇavibhaṅgamātikatthavaṇṇanā",
  "tika-abh09t8:329_0": "Ñāṇavibhaṅgamātikāya pana atthato tāva –",
  "tika-abh09t8:329_1": "ekavidhenāti ekappakārena,",
  "tika-abh09t8:329_2": "ekakoṭṭhāsena vā.",
  "tika-abh09t8:329_3": "Ñāṇavatthūti ettha pana ñāṇañca taṁ vatthu ca nānappakārānaṁ sampattīnanti ñāṇavatthu.",
  "tika-abh09t8:329_4": "Pañca viññāṇāti cakkhuviññāṇādīni pañca.",
  "tika-abh09t8:329_5": "Na hetū ahetukātiādīsu heṭṭhā hetudukādīsu vuttanayānusārena sabbattha attho veditabbo.",
  "tika-abh09t8:329_6": "Apica hetudukādīsu pañca viññāṇā hetū dhammāti vā sahetukā dhammāti vā na vattabbā,",
  "tika-abh09t8:329_7": "ekantena pana na hetū eva,",
  "tika-abh09t8:329_8": "ahetukā evāti.",
  "tika-abh09t8:329_9": "Evaṁ ‘‘yāthāvakavatthuvibhāvanā paññā’’ti iminā upari ekavidhaparicchedāvasāne vakkhamānena sambandhoti.",
  "tika-abh09t8:329_10": "Iminā nayena sabbattha yathānurūpaṁ attho veditabbo.",
  "tika-abh09t8:329_11": "Tattha ca acetasikāti cittāni eva pañcaviññāṇasampayuttānaṁ idha aparāmaṭṭhattā.",
  "tika-abh09t8:330_0": "Uppannavatthukā uppannārammaṇāti khaṇapaccuppannavasena anāgatapaṭikkhepo.",
  "tika-abh09t8:330_1": "Na hi tāni anāgatesu pañcasu vatthārammaṇesu uppajjanti.",
  "tika-abh09t8:330_2": "Purejātavatthukā purejātārammaṇāti sahuppattipaṭikkhepo.",
  "tika-abh09t8:330_3": "Na hi tāni sahuppannaṁ vatthārammaṇaṁ paṭicca uppajjanti.",
  "tika-abh09t8:330_4": "Ajjhattikavatthukāti ajjhattajjhattabhūte pañca pasāde vatthuṁ katvā uppajjanakā.",
  "tika-abh09t8:330_5": "Ettha ca pañca viññāṇā sayampi ajjhattikā,",
  "tika-abh09t8:330_6": "ajjhattikavatthukā ca,",
  "tika-abh09t8:330_7": "manoviññāṇaṁ hadayanissitaṁ ajjhattikaṁ,",
  "tika-abh09t8:330_8": "bāhiravatthukaṁ,",
  "tika-abh09t8:330_9": "pañcaviññāṇasampayuttā tayo khandhā bāhirā,",
  "tika-abh09t8:330_10": "ajjhattikavatthukā,",
  "tika-abh09t8:330_11": "manoviññāṇasampayuttā tayo khandhā bāhirā,",
  "tika-abh09t8:330_12": "bāhiravatthukāti evaṁ catukkaṁ veditabbaṁ.",
  "tika-abh09t8:331_0": "Asambhinnavatthukā asambhinnārammaṇāti aniruddhavatthārammaṇā.",
  "tika-abh09t8:331_1": "Na hi tāni niruddhavatthārammaṇaṁ paṭicca uppajjanti.",
  "tika-abh09t8:331_2": "Nānāvatthukā nānārammaṇāti tāni yathākkamaṁ cakkhurūpādiniyatekekavatthārammaṇatāya aññamaññaṁ bhinnavatthukā,",
  "tika-abh09t8:331_3": "bhinnārammaṇā ca.",
  "tika-abh09t8:331_4": "Na hi cakkhuviññāṇaṁ cakkhuṁ muñcitvā sotādīsu aññataraṁ vatthuṁ katvā rūpaṁ muñcitvā saddādīsu aññatarārammaṇaṁ paṭicca uppajjati,",
  "tika-abh09t8:331_5": "na itarāni cetarāni.",
  "tika-abh09t8:331_6": "Na aññamaññassa gocaravisayaṁ paccanubhontīti iminā ca nesaṁ nānārammaṇataṁyeva vibhāveti.",
  "tika-abh09t8:331_7": "Na asamannāhārā uppajjantīti anāvajjane na uppajjanti,",
  "tika-abh09t8:331_8": "pañcadvārāvajjanena anāvajjite visaye na uppajjantīti attho.",
  "tika-abh09t8:331_9": "Na amanasikārāti tamevettha pariyāyantarena vibhāveti.",
  "tika-abh09t8:331_10": "Na abbokiṇṇāti aññamaññaṁ nirantarā hutvā na uppajjanti.",
  "tika-abh09t8:331_11": "Na apubbaṁ acarimanti ekakkhaṇepi saha na uppajjanti.",
  "tika-abh09t8:331_12": "Na kevalañca etāni,",
  "tika-abh09t8:331_13": "aññānipi viññāṇāni dve vā taduttariṁ vā ekato na uppajjanti,",
  "tika-abh09t8:331_14": "ekekameva pana viññāṇaṁ uppajjatīti veditabbaṁ. Yathāha –",
  "tika-abh09t8:331_15": "‘‘aññaṁ uppajjate cittaṁ,",
  "tika-abh09t8:331_16": "aññaṁ cittaṁ nirujjhatī’’tiādi (dī. ni. aṭṭha. 1.214; ma. ni. aṭṭha. 1.109; saṁ. ni. aṭṭha. 3.5.368; vibha. aṭṭha. 523).",
  "tika-abh09t8:331_17": "Na aññamaññassa samanantarāti iminā anabbokiṇṇatāya eva vibhāvanā.",
  "tika-abh09t8:332_0": "Anābhogāti anāvajjanabhūtā āvajjanaṭṭhāne ṭhatvā āvajjanakiccaṁ kātuṁ na samatthāti attho.",
  "tika-abh09t8:332_1": "Na kañci dhammaṁ paṭivijānātīti ‘‘manopubbaṅgamā dhammā’’ti (dha. pa.",
  "tika-abh09t8:332_2": "1-2) evaṁ vuttaṁ ekampi kusalākusalaṁ dhammaṁ kocipi puggalo na paṭivijānāti,",
  "tika-abh09t8:332_3": "tehi viññāṇehi na sādhetīti attho.",
  "tika-abh09t8:332_4": "Aññatraabhinipātamattāti ṭhapetvā rūpādiārammaṇānaṁ abhinipātamattaṁ āpāthagamanamattaṁ,",
  "tika-abh09t8:332_5": "byattataropi puggalo pañcaviññāṇehi āpāthagatārammaṇapaṭivijānanamattato aññaṁ kusalākusalapaṭivijānanaṁ kātuṁ na sakkotīti attho.",
  "tika-abh09t8:333_0": "Pañcannaṁ viññāṇānaṁ samanantarāpīti manodhātuyāpi.",
  "tika-abh09t8:333_1": "Api-saddo cettha sampiṇḍanattho,",
  "tika-abh09t8:333_2": "tena na kevalaṁ manodhātuyāva,",
  "tika-abh09t8:333_3": "tato parehipi pañcadvārikaviññāṇehi tadārammaṇapariyosānehi na kiñci kusalākusalaṁ dhammaṁ paṭivijānātīti ayamattho dassitoti gahetabbo.",
  "tika-abh09t8:333_4": "Kiñcāpi pañcadvāre kusalākusalādīni javanāni uppajjanti,",
  "tika-abh09t8:333_5": "tathāpi tāni moghapupphāni viya abbohārikānīti daṭṭhabbāni.",
  "tika-abh09t8:333_6": "Na kañci iriyāpathaṁ kappetītiādīsupi eseva nayo.",
  "tika-abh09t8:333_7": "Na hi pañcadvārikaviññāṇehi gamanādīsu kañci iriyāpathaṁ kappeti,",
  "tika-abh09t8:333_8": "na kāyavacīkammaṁ paṭṭhapeti,",
  "tika-abh09t8:333_9": "na viññattiṁ vā samuṭṭhāpeti,",
  "tika-abh09t8:333_10": "na kusalākusalaṁ dhammaṁ samādiyati,",
  "tika-abh09t8:333_11": "na lokiyalokuttaraṁ samādhiṁ samāpajjati,",
  "tika-abh09t8:333_12": "na tato vuṭṭhāti,",
  "tika-abh09t8:333_13": "na bhavato cavati,",
  "tika-abh09t8:333_14": "na bhavantare uppajjati,",
  "tika-abh09t8:333_15": "sabbampetaṁ kiccaṁ manodvārikacitteneva hoti.",
  "tika-abh09t8:333_16": "Yathā cetesaṁ etāni kiccāni natthi,",
  "tika-abh09t8:333_17": "evaṁ niyāmokkamanādīnipi.",
  "tika-abh09t8:333_18": "Na hi koci pañcadvārikajavanehi micchattaniyāmaṁ,",
  "tika-abh09t8:333_19": "sammattaniyāmaṁ vā okkamati,",
  "tika-abh09t8:333_20": "na cetāni nāmagottaṁ vā kasiṇādipaññattiṁ vā tilakkhaṇādiṁ vā ārabbha bhavanti.",
  "tika-abh09t8:333_21": "Na supatītiādīsu sabbehi pañcadvārikacittehi na niddaṁ okkamati,",
  "tika-abh09t8:333_22": "na kiñci supinaṁ passati.",
  "tika-abh09t8:333_23": "Niddāyantassa hi indriyesu mahāpadīpaturiyasaddādioḷārikehipi rūpādipañcārammaṇehi ghaṭṭitesu paṭhamaṁ",
  "tika-abh09t8:333_24": "pañcadvārikāni āvajjanāni bhavaṅgaṁ āvaṭṭetuṁ na sakkonti,",
  "tika-abh09t8:333_25": "manodvārikameva āvajjanaṁ sakkoti,",
  "tika-abh09t8:333_26": "tasmiñca uppanne manodvārikajavanaṁ javitvā bhavaṅgaṁ otarati.",
  "tika-abh09t8:333_27": "Dutiyavāre pana pañcadvārikaāvajjanesu yaṁ kiñci yathārahaṁ bhavaṅgaṁ āvaṭṭeti,",
  "tika-abh09t8:333_28": "tato tadārammaṇapariyosānāni taṁtaṁdvārikavīthicittāni yathākkamaṁ pavattitvā bhavaṅgaṁ otaranti.",
  "tika-abh09t8:333_29": "Tatiyavāre pana manodvārikāvajjanajavanāni pavattanti,",
  "tika-abh09t8:333_30": "tasmiṁ khaṇe rūpādipañcārammaṇavavatthānaṁ hoti,",
  "tika-abh09t8:333_31": "satto ca niddāya paṭibuddhoti,",
  "tika-abh09t8:333_32": "evaṁ manodvārikacitteneva paṭibujjhati.",
  "tika-abh09t8:334_0": "Supinampi hi teneva passati,",
  "tika-abh09t8:334_1": "na pañcadvārikena,",
  "tika-abh09t8:334_2": "tañca panetaṁ supinaṁ passanto catūhi kāraṇehi passati dhātukkhobhato vā anubhūtapubbato vā devatopasaṁhārato vā pubbanimittato vā.",
  "tika-abh09t8:334_3": "Imesaṁ pana saṁsaggasannipātatopi bahudhā papañcenti.",
  "tika-abh09t8:334_4": "Tattha yaṁ vātapittādidhātukkhobhato,",
  "tika-abh09t8:334_5": "anubhūtapubbato ca supinaṁ passati,",
  "tika-abh09t8:334_6": "na taṁ saccaṁ.",
  "tika-abh09t8:334_7": "Yaṁ devatopasaṁhārato passati,",
  "tika-abh09t8:334_8": "taṁ saccaṁ vā hoti alikaṁ vā.",
  "tika-abh09t8:334_9": "Kuddhā hi devatā viparītampi katvā dassenti.",
  "tika-abh09t8:334_10": "Yaṁ pubbanimittato passati,",
  "tika-abh09t8:334_11": "taṁ ekantasaccameva bodhisattakosalarājādīnaṁ pañcasoḷasamahāsupināni viya.",
  "tika-abh09t8:334_12": "Tañca panetaṁ catubbidhaṁ supinaṁ sekhaputhujjanāva passanti,",
  "tika-abh09t8:334_13": "na asekhā pahīnavipallāsattā.",
  "tika-abh09t8:334_14": "Kiṁ panetaṁ passanto sutto passati paṭibuddho vā?",
  "tika-abh09t8:334_15": "Kiñcettha,",
  "tika-abh09t8:334_16": "yadi sutto passati,",
  "tika-abh09t8:334_17": "supinassa kusalādisabhāvato,",
  "tika-abh09t8:334_18": "bhavaṅgassa ca tadabhāvā abhidhammavirodho āpajjati.",
  "tika-abh09t8:334_19": "Atha paṭibuddho,",
  "tika-abh09t8:334_20": "supinaṁ passantena katassa abbohārikassāpi vītikkamassa sabbohārikasseva ekantasāvajjattā anāpatti na siyāti vinayavirodho āpajjati.",
  "tika-abh09t8:334_21": "Pakārantaro ca natthi,",
  "tika-abh09t8:334_22": "yena supinaṁ passeyyāti supinassa abhāvova āpajjatīti?",
  "tika-abh09t8:334_23": "Nāpajjati. Kasmā?",
  "tika-abh09t8:334_24": "Yasmā kapimiddhapareto passati ‘‘kapimiddhapareto kho, mahārāja,",
  "tika-abh09t8:334_25": "supinaṁ passatī’’ti (mi. pa.",
  "tika-abh09t8:334_26": "5.3.5) vacanato,",
  "tika-abh09t8:334_27": "yā pana niddā makkaṭaniddā viya punappunaṁ kusalādicittavokiṇṇattā lahuparivattā,",
  "tika-abh09t8:334_28": "taṁ kapimiddhaṁ,",
  "tika-abh09t8:334_29": "tena sutto supinaṁ passati,",
  "tika-abh09t8:334_30": "tasmā supino kusalopi hoti akusalopi,",
  "tika-abh09t8:334_31": "āvajjanatadārammaṇavasena abyākatopi,",
  "tika-abh09t8:334_32": "supine ca kataṁ kusalākusaladubbalatāya paṭisandhiṁ ākaḍḍhituṁ na sakkoti,",
  "tika-abh09t8:334_33": "pavatte vedanīyaṁ pana hoti.",
  "tika-abh09t8:334_34": "‘‘Yāthāvakavatthuvibhāvanā paññā’’ti ettha yo pañcannaṁ viññāṇānaṁ yathāvutto na hetukaṭṭho,",
  "tika-abh09t8:334_35": "ahetukaṭṭho…pe…",
  "tika-abh09t8:334_36": "na supinaṁ passanaṭṭho,",
  "tika-abh09t8:334_37": "so yāthāvaṭṭho,",
  "tika-abh09t8:334_38": "taṁtaṁyāthāvatthuṁ vibhāvetīti yāthāvakavatthuvibhāvanā paññā.",
  "tika-abh09t8:334_39": "Evaṁ ekavidhena ñāṇavatthūti evaṁ vuttena ekena pakārena ekena ākārena,",
  "tika-abh09t8:334_40": "ekakoṭṭhāsena ñāṇavatthu hotīti.",
  "tika-abh09t8:335_0": "Ekakaṁ niṭṭhitaṁ.",
  "tika-abh09t8:336_0": "Dukesu atthajāpikāti ettha atthapaṭisambhidāvibhaṅge vuttesu pañcasu atthesu yathānurūpaṁ atthaṁ jāpeti janeti pavattetīti atthajāpikā,",
  "tika-abh09t8:336_1": "catubhūmakakusalacittesu ceva asekhānaṁ abhiññāsamāpattīnaṁ parikammādibhūtakāmāvacarakiriyācittesu ca sampayuttā paññā.",
  "tika-abh09t8:336_2": "Tāsu hi yasmā kusalasampayuttāva paññā attano attano bhūmipariyāpannaṁ vipākasaṅkhātaṁ atthaṁ jāpeti janeti.",
  "tika-abh09t8:336_3": "Kāmāvacarakiriyāsampayuttā pana parikammādibhūtā abhiññāsamāpattikiriyā arahattaphalasaṅkhātaṁ atthaṁ jāpeti janeti,",
  "tika-abh09t8:336_4": "tasmā etā atthajāpikāti vuttā.",
  "tika-abh09t8:336_5": "Aṭṭhakathāsu pana pāḷiyaṁ avuttāpi tīsu bhūmīsu kiriyajavanapaññā anantarādipaccayavasena attano anantaraṁ",
  "tika-abh09t8:336_6": "kiriyatthaṁ jāpetīti ‘‘atthajāpikā’’tveva vuttā.",
  "tika-abh09t8:336_7": "Jāpitatthā paññāti sahajātaṁ vipākatthaṁ jāpetvā ṭhitā,",
  "tika-abh09t8:336_8": "attano vā kāraṇehi jāpitā janitā pavattitā sayampi atthabhūtāti jāpitatthā.",
  "tika-abh09t8:336_9": "Catubhūmakavipākesu ca kiriyābhiññāsamāpattīsu ca sampayuttā paññā.",
  "tika-abh09t8:336_10": "Aṭṭhakathāsu pana pāḷiyaṁ avuttā sesakiriyāsampayuttāpi paññā yathāsakaṁ kāraṇehi jāpitā,",
  "tika-abh09t8:336_11": "sayañca atthabhūtāti ‘‘jāpitatthā’’tveva vuttā.",
  "tika-abh09t8:336_12": "Sesaṁ suviññeyyameva.",
  "tika-abh09t8:337_0": "Dukaṁ niṭṭhitaṁ.",
  "tika-abh09t8:338_0": "Tikesu pana cintāmayattike parato adisvā asutvāva attano dhammatāya ‘‘evaṁ sati evaṁ bhavissatī’’ti evaṁ",
  "tika-abh09t8:338_1": "cintāmayaanubuddhiyā uppāditā anavajjakammāyatanasippāyatanavijjāṭṭhānesu paññā ceva kammassakatañāṇaṁ,",
  "tika-abh09t8:338_2": "saccānulomikañāṇañca cintāmayā nāma paññā.",
  "tika-abh09t8:338_3": "Tattha vaḍḍhakikammapupphachaḍḍakakammādi hīnañceva kasivāṇijjādi ukkaṭṭhañca kammameva kammāyatanaṁ.",
  "tika-abh09t8:338_4": "Naḷakārapesakārasippādi hīnañceva muddāgaṇanālekhādi ukkaṭṭhañca sippameva sippāyatanaṁ.",
  "tika-abh09t8:338_5": "Nāgamaṇḍalaparittādi dhammikavijjāva vijjāṭṭhānaṁ.",
  "tika-abh09t8:338_6": "Tesu cintābaleneva uppannā paññā.",
  "tika-abh09t8:338_7": "Bodhisattādayo hi sattahitāya adiṭṭhaṁ asutaṁ taṁtaṁanavajjakammasippatadupakaraṇakaraṇappakārañca ñāṇabalena cintetvā nipphādenti.",
  "tika-abh09t8:338_8": "Nāgamaṇḍalaparittādivijjampi uppādenti,",
  "tika-abh09t8:338_9": "evaṁ katānipi tāni pubbe uggaṇhitvā karontehi katasippasadisāneva honti.",
  "tika-abh09t8:338_10": "Kammassakatañāṇaṁ nāma kusalakammaṁ sattānaṁ sakaṁ,",
  "tika-abh09t8:338_11": "akusalaṁ no sakanti evaṁ jānanapaññā.",
  "tika-abh09t8:338_12": "Atha vā kusalakammameva sattānaṁ sakaṁ tadāyatthavuttitāya,",
  "tika-abh09t8:338_13": "nāññanti evaṁ jānanapaññāpi.",
  "tika-abh09t8:338_14": "Saccānulomikaṁ ñāṇanti vipassanāñāṇaṁ.",
  "tika-abh09t8:338_15": "Taṁ hi maggasaccassa paramatthasaccassa anulomanato ‘‘saccānulomika’’nti vuccati.",
  "tika-abh09t8:338_16": "Idampi hi ñāṇadvayaṁ parato asutvā cintābalena uppāditaṁ cintāmayañāṇameva hoti.",
  "tika-abh09t8:338_17": "Idañca na yesaṁ kesañci sattānaṁ uppajjati,",
  "tika-abh09t8:338_18": "abhiññātānaṁ pana puññavantānaṁ mahāsattānameva uppajjati.",
  "tika-abh09t8:338_19": "Tatthāpi saccānulomikañāṇaṁ pacchimabhavikānaṁ dvinnaññeva bodhisattānaṁ uppajjatīti veditabbaṁ.",
  "tika-abh09t8:338_20": "Sutamayā paññāti parato sutvā sutavasena uppāditā yathāvuttakammāyatanādipaññāva.",
  "tika-abh09t8:338_21": "Parato asutvā pana kammāyatanādi parena kayiramānaṁ,",
  "tika-abh09t8:338_22": "kataṁ vā disvā uggahetvā vā paṭiladdhāpi paññā ‘‘sutamayā’’tveva vuccati.",
  "tika-abh09t8:338_23": "Tadubhayāpi cintāmayā,",
  "tika-abh09t8:338_24": "sutamayā ca kāmāvacarāva.",
  "tika-abh09t8:338_25": "Bhāvanāmayā pana paññā cintāmayavasena,",
  "tika-abh09t8:338_26": "sutamayavasena vā pavattitakāmāvacarapubbabhāgabhāvanānipphattiyā samuppannā mahaggatalokuttarajavanapaññā.",
  "tika-abh09t8:339_0": "Dānamayattike deyyadhammapariccāgavasena pavattā dānamayā,",
  "tika-abh09t8:339_1": "sīlapūraṇavasena pavattā sīlamayā,",
  "tika-abh09t8:339_2": "tadubhayāpi kāmāvacarāva.",
  "tika-abh09t8:339_3": "Bhāvanāmayā panettha samathavipassanāvasena pavattā catubhūmakapaññā.",
  "tika-abh09t8:339_4": "Niddese panassa kiñcāpi ‘‘samāpannassa paññā’’ti (vibha.",
  "tika-abh09t8:339_5": "768) evaṁ mahaggatalokuttarapaññāva vuttā,",
  "tika-abh09t8:339_6": "tathāpi taṁ ukkaṭṭhavasena vuttaṁ.",
  "tika-abh09t8:339_7": "Kāmāvacarānaṁ pana pubbabhāgabhāvanānaṁ,",
  "tika-abh09t8:339_8": "anussatiupacārabhāvanānañca bhāvanāmaye saṅgahoti daṭṭhabbaṁ.",
  "tika-abh09t8:339_9": "Purimattike panetāsaṁ cintāmaye saṅgahitattā bhāvanāmaye asaṅgaho,",
  "tika-abh09t8:339_10": "tatthāpi bhāvanābalanipphannānameva saṅgaho daṭṭhabbo.",
  "tika-abh09t8:340_0": "Adhisīlattike pātimokkhasaṁvarasīlaṁ vipassanāhetuttā sesasīlato adhikaṁ sīlanti adhisīlaṁ,",
  "tika-abh09t8:340_1": "tasmiṁ sampayuttā paññā adhisīle paññā.",
  "tika-abh09t8:340_2": "Vipassanāpādikā pana aṭṭha samāpattiyo sesacittehi adhikattā adhicittaṁ,",
  "tika-abh09t8:340_3": "tasmiṁ paññā adhicitte paññā,",
  "tika-abh09t8:340_4": "cittasīsena cettha samādhi niddiṭṭho.",
  "tika-abh09t8:340_5": "Savipassanā pana maggaphalapaññā sesāhi adhikattā adhipaññā nāma.",
  "tika-abh09t8:340_6": "Sā ca adhipaññāya paññāti desanāya samarasatāya vuttā.",
  "tika-abh09t8:340_7": "Sīlādayo ‘‘sīlaṁ cittaṁ paññā,",
  "tika-abh09t8:340_8": "adhisīlaṁ adhicittaṁ adhipaññā’’ti paccekaṁ duvidhā honti.",
  "tika-abh09t8:340_9": "Tesu purimā pañcasīladasasīlāni,",
  "tika-abh09t8:340_10": "vaṭṭapādikaaṭṭhasamāpattiyo,",
  "tika-abh09t8:340_11": "nibbedhabhāgiyakammassakatapaññā ca yathākkamaṁ honti.",
  "tika-abh09t8:340_12": "Te ca dhammā anuppannepi tathāgate bodhisattānaṁ,",
  "tika-abh09t8:340_13": "tāpasaparibbājakānaṁ,",
  "tika-abh09t8:340_14": "cakkavattirājādīnañca kāle pavattanti,",
  "tika-abh09t8:340_15": "pacchimā pana vuttāvasesā uppanne eva tathāgate vitthārikā honti,",
  "tika-abh09t8:340_16": "no anuppanneti veditabbo.",
  "tika-abh09t8:340_17": "Ettha ca ratanattaye dānāpacāyanādivasena,",
  "tika-abh09t8:340_18": "saraṇagamanasaddhammasavanādivasena ca pavattā vivaṭṭūpanissayabhūtā kusaladhammāpi adhisīlaadhipaññāsu gahitā evāti gahetabbā.",
  "tika-abh09t8:341_0": "Āyakosallattike āyoti vaḍḍhi,",
  "tika-abh09t8:341_1": "sā akusalādianatthahānito,",
  "tika-abh09t8:341_2": "kusalādiatthuppattito ca duvidhā.",
  "tika-abh09t8:341_3": "Apāyoti avaḍḍhi,",
  "tika-abh09t8:341_4": "sāpi kusalādiatthahānito,",
  "tika-abh09t8:341_5": "akusalādianatthuppattito ca duvidhā.",
  "tika-abh09t8:341_6": "Tesu kosallaṁ,",
  "tika-abh09t8:341_7": "kusalasabhāvā paññā.",
  "tika-abh09t8:341_8": "Apāyakosallaṁ paññavato eva ‘‘evaṁ manasikārādippavattiyaṁ avaḍḍhi uppajjati,",
  "tika-abh09t8:341_9": "vaḍḍhi parihāyatī’’ti ñatvā tadubhayapaṭipattisambhavato.",
  "tika-abh09t8:341_10": "Upāyakosallanti atra upāyo accāyikakiccādīsu ṭhānuppattikaupāyajānanapaññā,",
  "tika-abh09t8:341_11": "tividhāpi cetā kāmāvacarapaññāti veditabbā.",
  "tika-abh09t8:341_12": "Sesaṁ suviññeyyameva.",
  "tika-abh09t8:342_0": "Tikaṁ niṭṭhitaṁ.",
  "tika-abh09t8:343_0": "Catukkesu pana paṭhame kammassakatañāṇaṁ saccānulomikaṁ ñāṇañca vuttameva,",
  "tika-abh09t8:343_1": "idha pana ṭhapetvā saccānulomikañāṇaṁ sabbāpi sāsavā kusalā paññā kammassakatañāṇanti veditabbaṁ.",
  "tika-abh09t8:343_2": "Catūsu maggesu,",
  "tika-abh09t8:343_3": "phalesu ca paññāva maggasamaṅgissa ñāṇaṁ,",
  "tika-abh09t8:343_4": "phalasamaṅgissa ñāṇañcāti.",
  "tika-abh09t8:344_0": "Saccacatukke ariyamaggaphalapaññāva catūsu saccesu ekapaṭivedhavasena ‘‘dukkhe ñāṇa’’ntiādinā catūsu ṭhānesu gahitā.",
  "tika-abh09t8:344_1": "Kiñcāpi hi kāmāvacarañāṇampi catūsu saccesu ārammaṇavasena pavattati,",
  "tika-abh09t8:344_2": "paṭivedhakiccavasena pana idhādhippetattā pāḷiyaṁ taṁ na gahitanti veditabbaṁ.",
  "tika-abh09t8:345_0": "Dhammacatukke maggaphalesu paññā dhamme ñāṇaṁ nāma.",
  "tika-abh09t8:345_1": "Tesu hi maggañāṇaṁ tāva catusaccadhammānaṁ ekapaṭivedhavasena jānanato ‘‘dhamme ñāṇa’’nti vuccati.",
  "tika-abh09t8:345_2": "Phalañāṇaṁ pana nirodhasaccavasena dhamme ñāṇanti veditabbaṁ.",
  "tika-abh09t8:345_3": "Maggānubhāvanibbattaṁ pana atītānāgatesu saccapaṭivedhanayasaṅgahaṇavasena pavattaṁ paccavekkhaṇañāṇaṁ anvaye ñāṇaṁ nāma.",
  "tika-abh09t8:345_4": "Tassa ca yehi nayehi ariyā atītamaddhānaṁ catusaccadhammaṁ jāniṁsu,",
  "tika-abh09t8:345_5": "tepi imaññeva catusaccaṁ evameva jāniṁsu,",
  "tika-abh09t8:345_6": "anāgatamaddhānampi jānissantīti evaṁ jānanavasena pavatti ākāro veditabbo.",
  "tika-abh09t8:345_7": "Sarāgādivasena paracittaparicchedañāṇaṁ pariye ñāṇaṁ nāma.",
  "tika-abh09t8:345_8": "Dhammanvayapariyañāṇāni pana ṭhapetvā sabbalokiyapaññāñāṇanti sammatattā sammutimhi ñāṇanti sammutiñāṇaṁ nāma.",
  "tika-abh09t8:346_0": "Ācayacatukke kāmāvacarakusale paññā ācayāya no apacayāya.",
  "tika-abh09t8:346_1": "Sā hi cutipaṭisandhiṁ ācinoti eva,",
  "tika-abh09t8:346_2": "no apacinoti.",
  "tika-abh09t8:346_3": "Maggapaññā pana apacayāya no ācayāya.",
  "tika-abh09t8:346_4": "Rūpārūpakusalapaññā ācayāya ceva apacayāya ca.",
  "tika-abh09t8:346_5": "Sā hi vikkhambhanavasena kilese ca tammūlake ca vipākadhamme apacinoti.",
  "tika-abh09t8:346_6": "Sesā abyākatā paññā nevācayāya no apacayāya.",
  "tika-abh09t8:347_0": "Nibbidācatukke rūpāvacarapaṭhamajjhānapaññā nibbidāya no paṭivedhāya.",
  "tika-abh09t8:347_1": "Sā hi kāmavivekena pattabbattā kilesanibbidāya pavattati,",
  "tika-abh09t8:347_2": "abhiññāpādakabhāvaṁ pana appattatāya nevābhiññāpaṭivedhāya saṁvattati.",
  "tika-abh09t8:347_3": "Catutthajjhānapaññā paṭivedhāya no nibbidāya.",
  "tika-abh09t8:347_4": "Sā hi abhiññāpādakabhāvenāpi abhiññābhāvappattiyāpi paṭivedhāya saṁvattati.",
  "tika-abh09t8:347_5": "Paṭhamajjhānakkhaṇe eva nīvaraṇanibbindanattā no nibbidāya.",
  "tika-abh09t8:347_6": "Dutiyatatiyajjhānapaññā pana somanassasahagatatāya paṭhamajjhānasannissitā vā avitakkatāya catutthajjhānasannissitā vā kātabbā.",
  "tika-abh09t8:347_7": "Maggapaññā pana nibbidāya ceva paṭivedhāya ca.",
  "tika-abh09t8:347_8": "Ettha hi catusaccapaṭivedhavasena nibbidāya cevetāsaṁ chaḷabhiññāppattiyā paṭivedhāya ca saṁvattanaṁ veditabbaṁ.",
  "tika-abh09t8:347_9": "Sesā lokiyalokuttarā paññā neva nibbidāya no paṭivedhāya.",
  "tika-abh09t8:348_0": "Hānabhāgiyacatukke hānaṁ bhajatīti hānabhāginī,",
  "tika-abh09t8:348_1": "evaṁ sesesupi.",
  "tika-abh09t8:348_2": "Nibbedhoti cettha ariyamaggo tannibbattakavipassanāpādakattā.",
  "tika-abh09t8:348_3": "Nibbedhabhāginīti catūsupi ṭhānesu rūpārūpakusalapaññāva vuttā.",
  "tika-abh09t8:348_4": "Tāni hi attano sabhāvā parihāyitvā heṭṭhā orohaṇapaccayabhūtā hānabhāginī.",
  "tika-abh09t8:348_5": "Upanijjhānapaccayabhūtā visesabhāginī,",
  "tika-abh09t8:348_6": "taṁ pana jhānanikantiyā balavatāya visesaṁ,",
  "tika-abh09t8:348_7": "hāniṁ vā anussukkitvā ṭhitikoṭṭhāsikā ṭhitibhāginī,",
  "tika-abh09t8:348_8": "ariyamaggapadaṭṭhānavipassanāpādakabhūtāva nibbedhabhāginī ca hontīti veditabbā.",
  "tika-abh09t8:349_0": "Catasso paṭisambhidāti atthadhammaniruttipaṭibhānapaṭisambhidāva.",
  "tika-abh09t8:349_1": "Catasso paṭipadāti dukkhāpaṭipadādandhābhiññādayo heṭṭhā vuttāva.",
  "tika-abh09t8:349_2": "Cattāri ārammaṇānīti parittā,",
  "tika-abh09t8:349_3": "parittārammaṇātiādikā heṭṭhā vuttanayāva.",
  "tika-abh09t8:349_4": "Jarāmaraṇādicatukkesupi maggañāṇavaseneva catasso yojanā vuttā.",
  "tika-abh09t8:349_5": "Sesaṁ suviññeyyameva.",
  "tika-abh09t8:350_0": "Catukkaṁ niṭṭhitaṁ.",
  "tika-abh09t8:351_0": "Pañcakesu pana pañcaṅgiko sammāsamādhīti pītipharaṇatā sukhapharaṇatā cetopharaṇatā ālokapharaṇatā paccavekkhaṇanimittanti",
  "tika-abh09t8:351_1": "evaṁ pāḷiyaṁ vuttehi pañcahi ñāṇaṅgehi samannāgato samādhi.",
  "tika-abh09t8:351_2": "Tattha pītiṁ pharamānā uppajjatīti dvīsu jhānesu paññā pītipharaṇatā nāma,",
  "tika-abh09t8:351_3": "sukhaṁ pharamānā uppajjatīti tīsu jhānesu paññā sukhapharaṇatā nāma.",
  "tika-abh09t8:351_4": "Paresaṁ cetopharamānā uppajjatīti cetopariyañāṇaṁ cetopharaṇatā nāma.",
  "tika-abh09t8:351_5": "Ālokapharaṇe uppajjatīti dibbacakkhuñāṇaṁ ālokapharaṇatā nāma.",
  "tika-abh09t8:351_6": "Paccavekkhaṇañāṇaṁ paccavekkhaṇanimittaṁ nāma.",
  "tika-abh09t8:351_7": "Ettha ca pītipharaṇatā,",
  "tika-abh09t8:351_8": "sukhapharaṇatā ca dve pādā viya,",
  "tika-abh09t8:351_9": "cetopharaṇatā,",
  "tika-abh09t8:351_10": "ālokapharaṇatā ca dve hatthā viya,",
  "tika-abh09t8:351_11": "paccavekkhaṇanimittaṁ sīsaṁ viya,",
  "tika-abh09t8:351_12": "abhiññāpādakajjhānaṁ majjhimakāyo viya.",
  "tika-abh09t8:351_13": "Iti bhagavā pañcaṅgikaṁ sammāsamādhiṁ aṅgapaccaṅgasampannaṁ purisaṁ viya katvā dasseti.",
  "tika-abh09t8:351_14": "Iminā ca samādhinā aṅgāni pañca ñāṇaṅgāni vuttānīti veditabbāni.",
  "tika-abh09t8:352_0": "Pañcañāṇiko sammāsamādhīti –",
  "tika-abh09t8:353_0": "‘‘‘Ayaṁ samādhi paccuppannasukho ceva āyatiñca sukhavipāko’ti paccattaññeva ñāṇaṁ uppajjati,",
  "tika-abh09t8:353_1": "‘ayaṁ samādhi ariyo nirāmiso’ti…pe…",
  "tika-abh09t8:353_2": "‘mahāpurisasevito’ti…pe…",
  "tika-abh09t8:353_3": "‘santo paṇīto paṭipassaddhiladdho ekodibhāvādhigato na sasaṅkhāraniggayhavāritagato’ti…pe…",
  "tika-abh09t8:353_4": "‘so kho panāhaṁ imaṁ samādhiṁ satova samāpajjāmi,",
  "tika-abh09t8:353_5": "sato vuṭṭhahāmī’ti paccattaññeva ñāṇaṁ uppajjatī’’ti (vibha. 804) –",
  "tika-abh09t8:354_0": "Evaṁ pāḷiyaṁ vuttehi pañcahi paccavekkhaṇañāṇehi yutto arahattaphalasaṅkhāto samāpattiphalasamādhi.",
  "tika-abh09t8:354_1": "So evaṁ hi appitappitakkhaṇe sukhattā paccuppannasukho,",
  "tika-abh09t8:354_2": "purimo purimo pacchimassa pacchimassa samādhisukhassa ceva attanā samuṭṭhāpitampi paṇītarūpena phuṭṭhasakalakāyatāya",
  "tika-abh09t8:354_3": "phalasamāpattito vuṭṭhitakāle atipaṇītaṁ kāyaviññāṇasukhassa paccayattā āyatiṁ sukhavipāko uppajjati,",
  "tika-abh09t8:354_4": "imināpi pariyāyena āyatiṁ sukhavipākoti ekaṁ aṅgaṁ,",
  "tika-abh09t8:354_5": "kilesehi ārakattā ariyo kāmāmisavaṭṭāmisalokāmisānaṁ abhāvā nirāmisoti ekaṁ,",
  "tika-abh09t8:354_6": "buddhādīhi mahāpurisehi sevitattā akāpurisasevisoti ekaṁ,",
  "tika-abh09t8:354_7": "aṅgārammaṇe santatāya,",
  "tika-abh09t8:354_8": "sabbakilesadarathasantatāya ca santo atappanīyaṭṭhena paṇīto kilesapaṭipassaddhibhāvassa laddhattā paṭipassaddhaladdho",
  "tika-abh09t8:354_9": "ekodibhāvena ca adhigato appaguṇasāsavasamādhi viya sasaṅkhārena sappayogena paccanīkadhamme niggayha",
  "tika-abh09t8:354_10": "kilese vāretvā anadhigatattā na sasaṅkhāraniggayhavāritagato.",
  "tika-abh09t8:354_11": "Puggalassāyaṁ samādhīti evaṁ khīṇāsavassa sativepullappattiyā yathāparicchinnakālavasena imaṁ samādhiṁ satova samāpajjati,",
  "tika-abh09t8:354_12": "uṭṭhahati cāti ekamaṅganti imehi pañcahi aṅgehi sabbākārato yuttattā ‘‘pañcañāṇiko sammāsamādhī’’ti vuccati.",
  "tika-abh09t8:355_0": "Pañcakaṁ niṭṭhitaṁ.",
  "tika-abh09t8:356_0": "Chakke chasu abhiññāsu paññāti iddhividhe ñāṇaṁ,",
  "tika-abh09t8:356_1": "dibbasotadhātuyā ñāṇaṁ,",
  "tika-abh09t8:356_2": "cetopariye ñāṇaṁ,",
  "tika-abh09t8:356_3": "pubbenivāsānussatiyaṁ ñāṇaṁ,",
  "tika-abh09t8:356_4": "cutūpapāte ñāṇaṁ,",
  "tika-abh09t8:356_5": "āsavānaṁ khaye ñāṇanti evaṁ vuttāni chaḷabhiññācittasampayuttāni ñāṇāni.",
  "tika-abh09t8:356_6": "Tesu pacchimaṁ lokuttaraṁ,",
  "tika-abh09t8:356_7": "sesāni rūpāvacarapañcamajjhānikānīti.",
  "tika-abh09t8:357_0": "Chakkaṁ niṭṭhitaṁ.",
  "tika-abh09t8:358_0": "Sattake sattasattati ñāṇavatthūnīti ‘‘avijjāpaccayā saṅkhārā’’ti paccavekkhaṇañāṇaṁ ekaṁ,",
  "tika-abh09t8:358_1": "‘‘asati avijjāya natthi saṅkhārā’’ti ekanti dve ñāṇāni,",
  "tika-abh09t8:358_2": "evaṁ atītepi dve,",
  "tika-abh09t8:358_3": "anāgatepi dveti cha,",
  "tika-abh09t8:358_4": "taṁ chabbidhampi ñāṇaṁ ‘‘khayadhamma’’ntiādinā paccavekkhaṇañāṇena saddhiṁ satta ñāṇāni.",
  "tika-abh09t8:358_5": "Evaṁ sesesupi jātipariyosānesu cāti evaṁ ekādasasu paṭiccasamuppādaṅgesu paccekaṁ kālattayepi anvayabyatirekañāṇaṁ",
  "tika-abh09t8:358_6": "tesaṁ vayadassanañāṇassa ca vasena satta satta katvā sattasattati ñāṇāni.",
  "tika-abh09t8:359_0": "Sattakaṁ niṭṭhitaṁ.",
  "tika-abh09t8:360_0": "Aṭṭhakaṁ suviññeyyameva.",
  "tika-abh09t8:361_0": "Navake navasu anupubbavihārasamāpattīsu paññāti nirodhasamāpattiṁ samāpajjantassa anupaṭipāṭiyā vihātabbato",
  "tika-abh09t8:361_1": "uppādetabbato anupubbavihārasaṅkhātāsu rūpārūpasamāpattīsu sampayuttā aṭṭha paññā ceva tadanantaraṁ nirodhaṁ",
  "tika-abh09t8:361_2": "phusitvā vuṭṭhitassa nirodhaṁ santato paccavekkhaṇañāṇañcāti nava.",
  "tika-abh09t8:362_0": "Navakaṁ niṭṭhitaṁ.",
  "tika-abh09t8:363_0": "Dasake tathāgatassāti yathā vipassīādayo pubbakā isayo āgatā,",
  "tika-abh09t8:363_1": "tathā āgatassa sammāsambuddhassa.",
  "tika-abh09t8:363_2": "Tathāgatabalānīti aññehi asādhāraṇāni tathāgatasseva balāni,",
  "tika-abh09t8:363_3": "yathā vā pubbabuddhānaṁ balāni puññussayasampattiyā āgatāni,",
  "tika-abh09t8:363_4": "tathā āgatāni balānītipi attho.",
  "tika-abh09t8:363_5": "Tattha duvidhaṁ tathāgatassa balaṁ kāyabalaṁ,",
  "tika-abh09t8:363_6": "ñāṇabalañca.",
  "tika-abh09t8:363_7": "Tesu kāyabalaṁ hatthikulānusārena veditabbaṁ.",
  "tika-abh09t8:363_8": "Vuttaṁ hetaṁ porāṇehi –",
  "tika-abh09t8:364_0": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "tika-abh09t8:365_0": "Gandhamaṅgalahemañca,",
  "tika-abh09t8:365_1": "uposathachaddantime dasā’’ti. (vibha. aṭṭha. 760; ma. ni. aṭṭha. 1.148; saṁ. ni. aṭṭha. 2.2.22; a. ni. 10.21; udā. aṭṭha. 75; bu. vaṁ. aṭṭha. 1.39; paṭi. ma. aṭṭha. 2.2.44; cūḷani. aṭṭha. 81);",
  "tika-abh09t8:366_0": "Imāni hi dasa hatthikulāni.",
  "tika-abh09t8:366_1": "Tattha kāḷāvakanti pakatihatthikulaṁ,",
  "tika-abh09t8:366_2": "yaṁ dasannaṁ purisānaṁ kāyabalaṁ,",
  "tika-abh09t8:366_3": "taṁ ekassa kāḷāvakahatthino balaṁ,",
  "tika-abh09t8:366_4": "yaṁ tesaṁ dasannaṁ balaṁ,",
  "tika-abh09t8:366_5": "taṁ ekassa gaṅgeyyassa,",
  "tika-abh09t8:366_6": "tesaṁ dasannaṁ paṇḍarassa,",
  "tika-abh09t8:366_7": "tesaṁ dasannaṁ tambassa,",
  "tika-abh09t8:366_8": "tesaṁ dasannaṁ piṅgalassa,",
  "tika-abh09t8:366_9": "tesaṁ dasannaṁ gandhahatthino,",
  "tika-abh09t8:366_10": "tesaṁ dasannaṁ maṅgalassa,",
  "tika-abh09t8:366_11": "tesaṁ dasannaṁ hemassa,",
  "tika-abh09t8:366_12": "tesaṁ dasannaṁ uposathassa,",
  "tika-abh09t8:366_13": "tesaṁ dasannaṁ balaṁ chaddantassa,",
  "tika-abh09t8:366_14": "yaṁ dasannaṁ chaddantānaṁ balaṁ,",
  "tika-abh09t8:366_15": "taṁ tathāgatassa nārāyaṇabalanti vuccati.",
  "tika-abh09t8:366_16": "Tadetaṁ pakatihatthigaṇanāya hatthīnaṁ koṭisahassaṁ,",
  "tika-abh09t8:366_17": "purisagaṇanāya dasannaṁ purisakoṭisahassānaṁ balaṁ hoti.",
  "tika-abh09t8:366_18": "Idaṁ tāva tathāgatassa kāyabalaṁ.",
  "tika-abh09t8:366_19": "Yāni pana dasabalacatuvesārajjādīni anekāni ñāṇasahassāni,",
  "tika-abh09t8:366_20": "etaṁ ñāṇabalaṁ nāma.",
  "tika-abh09t8:366_21": "Idhāpi ñāṇabalameva adhippetaṁ.",
  "tika-abh09t8:366_22": "Ñāṇañhi akampiyaṭṭhena,",
  "tika-abh09t8:366_23": "upatthambhanaṭṭhena ca balanti vuttaṁ.",
  "tika-abh09t8:367_0": "Yehibalehi samannāgatoti yehi dasahi ñāṇabalehi upeto.",
  "tika-abh09t8:367_1": "Āsabhaṇṭhānanti seṭṭhaṭṭhānaṁ.",
  "tika-abh09t8:367_2": "Apica gavasatajeṭṭhako usabho,",
  "tika-abh09t8:367_3": "gavasahassajeṭṭhako vasabho.",
  "tika-abh09t8:367_4": "Vajasatajeṭṭhako vā usabho,",
  "tika-abh09t8:367_5": "vajasahassajeṭṭhako vasabho,",
  "tika-abh09t8:367_6": "sabbagavaseṭṭho nisabho,",
  "tika-abh09t8:367_7": "seto pāsādiko mahābhāravaho sabbaparissayasaho asanisatasaddehipi akampanīyo nisabho,",
  "tika-abh09t8:367_8": "so idha usabhoti adhippeto.",
  "tika-abh09t8:367_9": "Idampi hi tassa pariyāyavacanaṁ.",
  "tika-abh09t8:367_10": "Usabhassa idanti āsabhaṁ.",
  "tika-abh09t8:367_11": "Ṭhānanti tassa nisabhabalasamannāgatassa catūhi pādehi pathaviṁ uppīḷetvā acalaṭṭhānaṁ,",
  "tika-abh09t8:367_12": "idaṁ pana āsabhaṁ viyāti āsabhaṁ.",
  "tika-abh09t8:367_13": "Yatheva hi nisabhasaṅkhāto usabho usabhabalena samannāgato catūhi pādehi pathaviṁ uppīḷetvā acalaṭṭhānena tiṭṭhati,",
  "tika-abh09t8:367_14": "evaṁ tathāgatopi hi dasabalasamannāgato catuvesārajjapādehi aṭṭhaparisapathaviṁ uppīḷetvā sadevake loke kenaci appadhaṁsiyo acalena ṭhānena tiṭṭhati,",
  "tika-abh09t8:367_15": "tañcesa paṭijānāti upagacchati na paccakkhāti attani āropeti,",
  "tika-abh09t8:367_16": "tena vuttaṁ ‘‘āsabhaṁ ṭhānaṁ paṭijānātī’’ti (vibha. 760).",
  "tika-abh09t8:368_0": "Parisāsūti aṭṭhasu parisāsu.",
  "tika-abh09t8:368_1": "Sīhanādaṁ nadatīti seṭṭhanādaṁ abhītanādaṁ,",
  "tika-abh09t8:368_2": "sīhanādasadisaṁ vā nādaṁ nadati.",
  "tika-abh09t8:368_3": "Ayamattho sīhanādasuttena dīpetabbo.",
  "tika-abh09t8:368_4": "Yathā vā sīho sahanato ca hananato ca ‘‘sīho’’ti vuccati,",
  "tika-abh09t8:368_5": "evaṁ tathāgatopi lokadhammānaṁ sahanato,",
  "tika-abh09t8:368_6": "parappavādānañca hananato ‘‘sīho’’ti vuccati,",
  "tika-abh09t8:368_7": "tassa nādaṁ nadati.",
  "tika-abh09t8:369_0": "Brahmacakkantiādīsu brahmanti uttamaṁ visuddhaṁ.",
  "tika-abh09t8:369_1": "Cakka-saddo panāyaṁ ‘‘cattārimāni,",
  "tika-abh09t8:369_2": "bhikkhave, cakkāni,",
  "tika-abh09t8:369_3": "yehi samannāgatānaṁ devamanussāna’’ntiādīsu (a. ni.",
  "tika-abh09t8:369_4": "4.31) sampattiyaṁ dissati.",
  "tika-abh09t8:369_5": "‘‘Pādatalesu cakkāni jātānī’’tiādīsu (dī. ni. 2.35; 3.204; ma. ni.",
  "tika-abh09t8:369_6": "2.386) lakkhaṇe.",
  "tika-abh09t8:369_7": "‘‘Cakkaṁva vahato pada’’nti (dha. pa.",
  "tika-abh09t8:369_8": "1) ettha rathaṅge.",
  "tika-abh09t8:369_9": "‘‘Catucakkaṁ navadvāra’’nti (saṁ. ni.",
  "tika-abh09t8:369_10": "1.29) ettha iriyāpathe.",
  "tika-abh09t8:369_11": "‘‘Cakkaṁ pavattaya sabbapāṇina’’nti (jā.",
  "tika-abh09t8:369_12": "1.7.149) ettha dāne.",
  "tika-abh09t8:369_13": "‘‘Dibbaṁ cakkaratanaṁ pāturahosī’’ti (dī. ni.",
  "tika-abh09t8:369_14": "3.85) ettha ratanacakke.",
  "tika-abh09t8:369_15": "‘‘Icchāhatassa posassa,",
  "tika-abh09t8:369_16": "cakkaṁ bhamati matthake’’ti (jā. 1.1.104;",
  "tika-abh09t8:369_17": "1.5.103) ettha uracakke.",
  "tika-abh09t8:369_18": "‘‘Khurapariyantena cepi cakkenā’’ti (dī. ni.",
  "tika-abh09t8:369_19": "1.166) ettha paharaṇacakke.",
  "tika-abh09t8:369_20": "‘‘Asanicakka’’nti (dī. ni. 3.61; saṁ. ni.",
  "tika-abh09t8:369_21": "2.162) ettha asanimaṇḍale.",
  "tika-abh09t8:369_22": "‘‘Mayā pavattitaṁ cakka’’nti (su. ni.",
  "tika-abh09t8:369_23": "562) ettha dhammacakke.",
  "tika-abh09t8:369_24": "Idha pana dhammacakke pavattati.",
  "tika-abh09t8:370_0": "Dhammacakkañca duvidhaṁ hoti paṭivedhañāṇañca desanāñāṇañca.",
  "tika-abh09t8:370_1": "Tattha paññāpabhāvitaṁ attano ariyaphalāvahaṁ lokuttaraṁ paṭivedhañāṇaṁ,",
  "tika-abh09t8:370_2": "karuṇāpabhāvitaṁ sāvakānaṁ ariyaphalāvahaṁ kāmāvacaraṁ desanāñāṇaṁ,",
  "tika-abh09t8:370_3": "ubhayampi panetaṁ aññehi asādhāraṇaṁ buddhānaññeva orasañāṇaṁ,",
  "tika-abh09t8:370_4": "taṁ pavatteti uppādeti vibhāveti vitthārikaṁ karotīti attho.",
  "tika-abh09t8:371_0": "Idāni yāni dasa ñāṇāni ādito ‘‘tathāgatabalānī’’ti nikkhittāni,",
  "tika-abh09t8:371_1": "tāni vitthāretuṁ ‘‘katamāni dasa?",
  "tika-abh09t8:371_2": "Idha tathāgato’’tiādimāha.",
  "tika-abh09t8:371_3": "Tattha ṭhānañca ṭhānatoti kāraṇañca kāraṇato.",
  "tika-abh09t8:371_4": "Kāraṇaṁ hi yasmā tattha phalaṁ tiṭṭhati tadāyattavuttitāya uppajjati ceva pavattati ca,",
  "tika-abh09t8:371_5": "tasmā ṭhānanti vuccati.",
  "tika-abh09t8:371_6": "Aṭṭhānañca aṭṭhānatoti akāraṇañca akāraṇato.",
  "tika-abh09t8:371_7": "Yampīti yena ñāṇena yathābhūtaṁ pajānāti,",
  "tika-abh09t8:371_8": "idampi ṭhānāṭhānañāṇaṁ tathāgatassa tathāgatabalaṁ nāma hotīti attho.",
  "tika-abh09t8:371_9": "Evaṁ uparipi sabbattha yojanā veditabbā.",
  "tika-abh09t8:371_10": "Kathaṁ panettha bhagavā ṭhānañca ṭhānato,",
  "tika-abh09t8:371_11": "aṭṭhānañca aṭṭhānato yathābhūtaṁ pajānātīti?",
  "tika-abh09t8:371_12": "Aṭṭhānametaṁ anavakāso,",
  "tika-abh09t8:371_13": "yaṁ diṭṭhisampanno puggalo kañci saṅkhāraṁ niccato upagaccheyya…pe…",
  "tika-abh09t8:371_14": "kañci dhammaṁ attato upagaccheyya,",
  "tika-abh09t8:371_15": "mātaraṁ jīvitā voropeyya,",
  "tika-abh09t8:371_16": "pitaraṁ…pe…",
  "tika-abh09t8:371_17": "arahantaṁ jīvitā voropeyya,",
  "tika-abh09t8:371_18": "paduṭṭhacittena tathāgatassa lohitaṁ uppādeyya,",
  "tika-abh09t8:371_19": "saṅghaṁ bhindeyya,",
  "tika-abh09t8:371_20": "aññaṁ satthāraṁ uddiseyya,",
  "tika-abh09t8:371_21": "aṭṭhamaṁ bhavaṁ nibbatteyya,",
  "tika-abh09t8:371_22": "netaṁ ṭhānaṁ vijjati,",
  "tika-abh09t8:371_23": "puthujjano panetaṁ sabbaṁ kareyyāti ṭhānametaṁ vijjatīti pajānāti,",
  "tika-abh09t8:371_24": "tathā yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ,",
  "tika-abh09t8:371_25": "tathā dve rājāno cakkavattī uppajjeyyuṁ,",
  "tika-abh09t8:371_26": "netaṁ ṭhānaṁ vijjati,",
  "tika-abh09t8:371_27": "eko pana uppajjati,",
  "tika-abh09t8:371_28": "ṭhānametaṁ vijjatīti pajānāti,",
  "tika-abh09t8:371_29": "tathā yaṁ kāyaduccaritādīnaṁ tiṇṇaṁ duccaritānaṁ iṭṭho vipāko,",
  "tika-abh09t8:371_30": "sucaritānañca aniṭṭho vipāko nibbatteyyāti netaṁ ṭhānaṁ vijjati,",
  "tika-abh09t8:371_31": "tabbiparīto pana nesaṁ vipāko nibbatteyyāti ṭhānametaṁ vijjatīti,",
  "tika-abh09t8:371_32": "ye ye dhammā yesaṁ yesaṁ dhammānaṁ hetū paccayā uppādāya,",
  "tika-abh09t8:371_33": "taṁ taṁ ṭhānaṁ,",
  "tika-abh09t8:371_34": "itare aṭṭhānanti yathābhūtaṁ pajānāti,",
  "tika-abh09t8:371_35": "ettha panāyaṁ saṅkhepato aṭṭhakathāvinicchayo.",
  "tika-abh09t8:371_36": "‘‘Sukhato upagaccheyyā’’ti idaṁ ‘‘ekantasukhī attā’’tiādinā (ma. ni.",
  "tika-abh09t8:371_37": "3.27) diṭṭhivipallāsavasena sukhato gāhaṁ sandhāya vuttaṁ,",
  "tika-abh09t8:371_38": "saññācittavipallāsavasena pana ariyasāvakopi kilesapariḷāhābhibhūto mattahatthiparitāsito viya,",
  "tika-abh09t8:371_39": "sucikāmo gūthakūpaṁ viya kañci saṅkhāraṁ sukhato upagacchati,",
  "tika-abh09t8:371_40": "attato upagamanavāre kasiṇādipaṇṇattiyā,",
  "tika-abh09t8:371_41": "nibbānassa ca saṅgaṇhanatthaṁ ‘‘saṅkhāra’’nti avatvā ‘‘kañci dhamma’’nti vuttaṁ.",
  "tika-abh09t8:372_0": "Mātarantiādīsu kiñcāpi ariyasāvako sīsacchedaṁ pāpuṇantopi kunthakipillikaṁ upādāya pāṇātipātaṁ,",
  "tika-abh09t8:372_1": "adinnādānādīsu vā yaṁkiñci duccaritaṁ apāyahetubhūtaṁ kātuṁ bhavantarepi na sakkoti,",
  "tika-abh09t8:372_2": "puthujjanabhāvassa pana mahāsāvajjatādassanatthamettha pañcānantariyāneva uddhaṭāni.",
  "tika-abh09t8:372_3": "Sāvajjo hi puthujjanabhāvo,",
  "tika-abh09t8:372_4": "yatra hi nāma ānantariyānipi karissatīti.",
  "tika-abh09t8:372_5": "Ettha ca manussabhūtasseva manussabhūtaṁ janikaṁ mātaraṁ,",
  "tika-abh09t8:372_6": "pitaraṁ vā api parivattaliṅgaṁ jīvitā voropentassa kammaṁ ānantariyaṁ hoti.",
  "tika-abh09t8:372_7": "Tiracchānabhūtaṁ pana mātaraṁ,",
  "tika-abh09t8:372_8": "pitaraṁ vā sayaṁ vā tiracchānabhūto manussabhūtaṁ,",
  "tika-abh09t8:372_9": "tiracchānabhūtaṁ vā jīvitā voropento ānantariyaṁ na phusati,",
  "tika-abh09t8:372_10": "kammaṁ pana bhāriyaṁ,",
  "tika-abh09t8:372_11": "ānantariyaṁ āhacceva tiṭṭhati.",
  "tika-abh09t8:372_12": "Arahantampi manussabhūtameva ghātento ānantariyaṁ phusati.",
  "tika-abh09t8:372_13": "Tassa ca puthujjanakāle pahāraṁ datvā arahattaṁ patvā tasmiṁ teneva rogena matepi arahantaghātako hoti,",
  "tika-abh09t8:372_14": "na yakkhabhūtaṁ arahantaṁ,",
  "tika-abh09t8:372_15": "sesaariyapuggale vā manussabhūtepi ghātento,",
  "tika-abh09t8:372_16": "kammaṁ pana ānantariyasadisaṁ hoti.",
  "tika-abh09t8:372_17": "Yaṁ pana puthujjanakāle dinnaṁ dānaṁ arahattaṁ patvā paribhuñjati,",
  "tika-abh09t8:372_18": "puthujjanasseva taṁ dinnaṁ hoti,",
  "tika-abh09t8:372_19": "sesaariyapuggale mārentassa ānantariyaṁ natthi,",
  "tika-abh09t8:372_20": "kammaṁ pana garukaṁ hoti.",
  "tika-abh09t8:372_21": "Ettha ca eḷakādicatukkaṁ veditabbaṁ –",
  "tika-abh09t8:372_22": "‘‘eḷakaṁ māremī’’ti hi abhisandhinā eḷakaṭṭhāne nipannaṁ mātaraṁ, pitaraṁ,",
  "tika-abh09t8:372_23": "arahantaṁ vā mārento ānantariyaṁ phusati,",
  "tika-abh09t8:372_24": "eḷakābhisandhinā vā mātādiabhisandhinā vā eḷakaṁ mārento ānantariyaṁ na phusati,",
  "tika-abh09t8:372_25": "mātādiabhisandhinā te eva mārento phusateva.",
  "tika-abh09t8:372_26": "Esa nayo coracatukkādīsupi.",
  "tika-abh09t8:373_0": "Lohituppāde tathāgatassa abhejjakāyatāya kuddhacittassa parassa upakkamena cammacchedo,",
  "tika-abh09t8:373_1": "lohitapaggharaṇaṁ vā natthi,",
  "tika-abh09t8:373_2": "devadattena pana paviddhasilāto bhijjitvā gatasakkhalikappahārena viya sarīrassa antoyeva ekasmiṁ ṭhāne",
  "tika-abh09t8:373_3": "yathā khuddikamakkhikāpivanamattampi lohitaṁ visamaṁ samosarati,",
  "tika-abh09t8:373_4": "tathā karontassa ānantariyaṁ hoti,",
  "tika-abh09t8:373_5": "na pana jīvakasseva muducittena duṭṭhalohitaṁ nīharitvā phāsukaṁ karontassa ,",
  "tika-abh09t8:373_6": "puññameva panassa hoti,",
  "tika-abh09t8:373_7": "parinibbute bhagavati cetiyaṁ bhindantassa,",
  "tika-abh09t8:373_8": "bodhiṁ chindantassa,",
  "tika-abh09t8:373_9": "dhātūsu upakkamantassa ca ānantariyaṁ na hoti,",
  "tika-abh09t8:373_10": "kammaṁ pana ānantariyasadisaṁ hoti.",
  "tika-abh09t8:373_11": "Bodhirukkhassa pana thūpaṁ vā sadhātukaṁ paṭimaṁ vā bādhayamānaṁ sākhaṁ,",
  "tika-abh09t8:373_12": "cetiyavatthuṁ bhinditvā gacchantaṁ bodhimūlañca chinditvā harituṁ vaṭṭati.",
  "tika-abh09t8:373_13": "Sacepi sākhāya nilīnā sakuṇā cetiye vaccaṁ pātenti,",
  "tika-abh09t8:373_14": "chindituṁ vaṭṭati.",
  "tika-abh09t8:373_15": "Paribhogacetiyato hi sarīracetiyameva mahantataraṁ.",
  "tika-abh09t8:373_16": "Dhātunidhānarahitaṁ paṭimāgharaṁ vā bodhigharaṁ vā bādhentaṁ sākhaṁ chindituṁ na vaṭṭati,",
  "tika-abh09t8:373_17": "ojoharaṇasākhaṁ,",
  "tika-abh09t8:373_18": "panassa pūtiṭṭhānaṁ vā chindituṁ vaṭṭati,",
  "tika-abh09t8:373_19": "sarīrapaṭijaggane viya puññameva hoti.",
  "tika-abh09t8:374_0": "Saṅghabhede samānasaṁvāsasīmāya samānasaṁvāsake saṅghe ekato ṭhite visuṁ vaggasaṅghaṁ gahetvā pañcahi",
  "tika-abh09t8:374_1": "kāraṇehi saṅghaṁ bhindantassa saṅghabhedo hoti ānantariyakammañca.",
  "tika-abh09t8:374_2": "Vuttaṁ hetaṁ ‘‘pañcahi, upāli,",
  "tika-abh09t8:374_3": "ākārehi saṅgho bhijjati.",
  "tika-abh09t8:374_4": "Katamehi pañcahi?",
  "tika-abh09t8:374_5": "Kammena uddesena voharanto anussāvanena salākaggāhenā’’ti (pari. 458).",
  "tika-abh09t8:374_6": "Tattha kammenāti apalokanādīsu catūsu aññatarena kammena.",
  "tika-abh09t8:374_7": "Uddesenāti pātimokkhuddesena.",
  "tika-abh09t8:374_8": "Voharanto kathayanto tāhi tāhi upapattīhi ‘‘adhammaṁ dhammo’’tiādīni aṭṭhārasa bhedakaravatthūni dīpento.",
  "tika-abh09t8:374_9": "Anussāvanenāti ‘‘nanu tumhe jānātha mayhaṁ bahussutādibhāvaṁ,",
  "tika-abh09t8:374_10": "kathaṁ hi nāma mādiso uddhammaṁ ubbinayaṁ satthusāsanaṁ gāheyya,",
  "tika-abh09t8:374_11": "kimahaṁ apāyato na bhāyāmī’’tiādinā nayena kaṇṇamūle vacībhedaṁ katvā anussāvanena.",
  "tika-abh09t8:374_12": "Salākaggāhenāti evaṁ vohārānussāvanehi tesaṁ cittaṁ upatthambhetvā anivattidhammaṁ katvā ‘‘gaṇhatha imaṁ salāka’’nti salākaggāhena.",
  "tika-abh09t8:375_0": "Ettha ca kammameva uddeso vā pamāṇaṁ,",
  "tika-abh09t8:375_1": "vohārānussāvanasalākaggāhā pana pubbabhāgā.",
  "tika-abh09t8:375_2": "Tesu nipphannesupi abhinnova hoti saṅgho.",
  "tika-abh09t8:375_3": "Yadā pana vohārānussāvanehi cattāro vā atireke vā bhikkhū salākaṁ gāhetvā vaggaṁ saṅghaṁ gahetvā visuṁ kammaṁ vā uddesaṁ vā karoti,",
  "tika-abh09t8:375_4": "tadā saṅgho bhinno nāma hoti.",
  "tika-abh09t8:375_5": "Abhedapurekkhārassa pana samaggasaññāya vaṭṭati.",
  "tika-abh09t8:375_6": "Samaggasaññāya hi karontassa neva bhedo hoti,",
  "tika-abh09t8:375_7": "na ānantariyaṁ,",
  "tika-abh09t8:375_8": "tathā tato ūnaparisāya karontassa.",
  "tika-abh09t8:375_9": "Vuttaṁ hetaṁ ‘‘ekato, upāli,",
  "tika-abh09t8:375_10": "cattāro honti ekato cattāro,",
  "tika-abh09t8:375_11": "navamo anussāvetī’’tiādi (cūḷava. 351).",
  "tika-abh09t8:376_0": "Imesu pana pañcasu ānantariyesu saṅghabhedo vacīkammaṁ,",
  "tika-abh09t8:376_1": "sesāni kāyakammāni,",
  "tika-abh09t8:376_2": "sabbāneva kho tāni kāyadvāratopi vacīdvāratopi samuṭṭhahanti.",
  "tika-abh09t8:376_3": "Saṅghabhedopi hi hatthamuddāya bhedaṁ karontassa kāyadvāratopi samuṭṭhāti,",
  "tika-abh09t8:376_4": "saṅghabhedo cettha kappaṭṭhitiyo.",
  "tika-abh09t8:376_5": "Kappavināse eva hi saṅghabhedato muccati,",
  "tika-abh09t8:376_6": "sesānaṁ pana tathā niyamo natthi.",
  "tika-abh09t8:376_7": "Yena ca pañcapetāni kammāni katāni honti,",
  "tika-abh09t8:376_8": "tassa saṅghabhedova niraye vipaccati,",
  "tika-abh09t8:376_9": "sesāni ‘‘ahosi kammaṁ nāhosi kammavipāko’’ti evamādīsu saṅkhyaṁ gacchanti.",
  "tika-abh09t8:376_10": "Saṅghabhedābhāve lohituppādo,",
  "tika-abh09t8:376_11": "tadabhāve arahantaghāto ,",
  "tika-abh09t8:376_12": "tadabhāve mātughāto,",
  "tika-abh09t8:376_13": "pitughāto vā,",
  "tika-abh09t8:376_14": "tasmimpi sīlasampannatare.",
  "tika-abh09t8:376_15": "Purimāni cettha cattāri sabbesaṁ gahaṭṭhapabbajitānaṁ sādhāraṇāni,",
  "tika-abh09t8:376_16": "saṅghabhedo pana pakatattassa bhikkhunova,",
  "tika-abh09t8:376_17": "asādhāraṇo aññesaṁ,",
  "tika-abh09t8:376_18": "bhikkhunīpi hi saṅghaṁ na bhindati,",
  "tika-abh09t8:376_19": "pageva itare.",
  "tika-abh09t8:376_20": "Pañcapi cetāni dukkhavedanāsampayuttāni,",
  "tika-abh09t8:376_21": "dosamūlāni cāti veditabbāni.",
  "tika-abh09t8:377_0": "Aṭṭhamaṁ bhavaṁ nibbatteyyāti ettha ariyasāvakassa aṭṭhamabhavāgahaṇaṁ kena niyāmitanti?",
  "tika-abh09t8:377_1": "Vipassanāya.",
  "tika-abh09t8:377_2": "Yassa hi sā tikkhā,",
  "tika-abh09t8:377_3": "so ekaṁ eva bhavaṁ nibbattitvā arahattaṁ patvā ekabījī nāma hoti.",
  "tika-abh09t8:377_4": "Yassa mandā,",
  "tika-abh09t8:377_5": "so dutiye…pe…",
  "tika-abh09t8:377_6": "chaṭṭhe vā bhave arahattaṁ patvā kolaṁkolo nāma hoti.",
  "tika-abh09t8:377_7": "Yassa pana atimandā,",
  "tika-abh09t8:377_8": "so sattamaṁ bhavaṁ nātikkamati,",
  "tika-abh09t8:377_9": "tattha niyamena arahattaṁ pāpuṇitvā sattakkhattuparamo nāma hoti.",
  "tika-abh09t8:377_10": "Sacepi hissa sattame bhave niddaṁ okkantassa matthake asani vā pabbatakūṭo vā pateyya,",
  "tika-abh09t8:377_11": "tasmimpi kāle arahattaṁ patvāva parinibbāti.",
  "tika-abh09t8:377_12": "Uttamakoṭiyā hi sattamabhavānatikkamanaññeva sandhāyeva ‘‘niyato sambodhiparāyaṇo’’ti (ma. ni. 1.66; 2.169; saṁ. ni.",
  "tika-abh09t8:377_13": "5.998) vuttoti.",
  "tika-abh09t8:378_0": "Ekissā lokadhātuyā dve arahanto sammāsambuddhātiādīsu dasasahassacakkavāḷasaṅkhātaṁ jātikhettaṁ ekā lokadhātu",
  "tika-abh09t8:378_1": "nāma āṇāvisayakhettesu buddhuppattisaṅkāya evābhāvato.",
  "tika-abh09t8:378_2": "Tattha dvinnaṁ buddhānaṁ uppattipaṭisedhaṁ akatvā jātikhette eva kato.",
  "tika-abh09t8:378_3": "Ṭhapetvā imaṁ cakkavāḷaṁ aññasmiṁ cakkavāḷe buddhā na uppajjanti buddhattahetūnaṁ anādibuddhaparamparādīnaṁ tathābhāvā.",
  "tika-abh09t8:378_4": "Tato eva hi sattā niravasesato nibbutiṁ na pāpuṇanti.",
  "tika-abh09t8:378_5": "Yadi hi sabbacakkavāḷesu buddhā uppajjeyyuṁ,",
  "tika-abh09t8:378_6": "sabbe sattā ito pubbe niravasesato nibbutiṁ pāpuṇeyyuṁ,",
  "tika-abh09t8:378_7": "na ca taṁ atthi,",
  "tika-abh09t8:378_8": "tasmā anādibuddhaparamparāya vivaṭṭūpanissayasampannānaṁ nivāsabhūte imasmiṁ cakkavāḷe eva uppajjantīti veditabbā.",
  "tika-abh09t8:378_9": "Te cetthāpi dullabhā,",
  "tika-abh09t8:378_10": "tesaṁ dullabhattā evettha kappānaṁ asaṅkhyeyyampi buddhuppādarahitaṁ hoti.",
  "tika-abh09t8:378_11": "Yadi ca te sulabhā bhaveyyuṁ,",
  "tika-abh09t8:378_12": "ekasmiṁ vivaṭṭaṭṭhāyiasaṅkhyeyye catusaṭṭhibuddhānampi uppajjituṁ sakkā bhaveyya antarakappassa buddhantarattā.",
  "tika-abh09t8:378_13": "Bhaddakappesu cettha pañca buddhā eva uppajjanti.",
  "tika-abh09t8:378_14": "Kathaṁ panetthāpi dullabhatarā cakkavāḷantaresu uppajjeyyuṁ,",
  "tika-abh09t8:378_15": "buddhānañca dullabhatā kāraṇadullabhatāya,",
  "tika-abh09t8:378_16": "tasmā imasmiññeva cakkavāḷe buddhā uppajjanti?",
  "tika-abh09t8:378_17": "Etthāpi na devabrahmalokesu,",
  "tika-abh09t8:378_18": "manussaloke eva pana uppajjanti ettheva sabbaso tividhasaddhammādhārassa saṅgharatanassa pātubhāvato,",
  "tika-abh09t8:378_19": "itaralokesu niravasesato pakārāsambhavato ca.",
  "tika-abh09t8:379_0": "Yadi hi buddhā devalokādīsu uppajjeyyuṁ,",
  "tika-abh09t8:379_1": "manussā bhayena upasaṅkamitumeva na sakkonti,",
  "tika-abh09t8:379_2": "pageva dhammasavanapabbajjādiṁ kātuṁ,",
  "tika-abh09t8:379_3": "teneva amhākaṁ bodhisatto attano rūpakāyānubhāvādisampattiyā uppannaamanussasaṅkākutūhalaṁ janaṁ nijjhāpetuṁ",
  "tika-abh09t8:379_4": "uttānaseyyakādiniyāmena vaḍḍhitvā dārapariggahādiṁ akāsi,",
  "tika-abh09t8:379_5": "evaṁ katvā pabbajitampi naṁ rājagahe piṇḍāya pavisitvā paṇḍavapabbatapasse nisīditvā piṇḍapātaṁ paribhuñjantaṁ",
  "tika-abh09t8:379_6": "bimbisāro nānappakārato manussabhāvaṁ vicinitvāva upasaṅkamituṁ visahi,",
  "tika-abh09t8:379_7": "no aññathā.",
  "tika-abh09t8:379_8": "Lokanitthāraṇatthāya hi buddhā uppajjanti,",
  "tika-abh09t8:379_9": "na attano sakkārādiatthāya,",
  "tika-abh09t8:379_10": "tasmā manussesu eva uppajjantīti veditabbo.",
  "tika-abh09t8:379_11": "Tatthāpi imasmiṁ jambudīpe eva,",
  "tika-abh09t8:379_12": "tatthāpi imasmiṁ majjhimapadese eva.",
  "tika-abh09t8:379_13": "Na kevalañca buddhāva,",
  "tika-abh09t8:379_14": "paccekabuddhā,",
  "tika-abh09t8:379_15": "aggasāvakamahāsāvakā ca cakkavattiādayo ca aññepi puññavantasattā ettheva uppajjanti.",
  "tika-abh09t8:380_0": "Apubbaṁ acarimanti ettha mātukucchismiṁ paṭisandhiggahaṇato pure pubbaṁ nāma,",
  "tika-abh09t8:380_1": "dhātuantaradhānato pacchā carimaṁ nāma,",
  "tika-abh09t8:380_2": "ubhinnamantarā apubbaṁ acarimaṁ nāma.",
  "tika-abh09t8:380_3": "Etthantare aññassa buddhassa uppatti nivāritā,",
  "tika-abh09t8:380_4": "dhātuantaradhāne pana jāte aññassa uppatti na nivāritā.",
  "tika-abh09t8:380_5": "Kiñcāpi na nivāritā,",
  "tika-abh09t8:380_6": "antarakappaṁ pana khepetvāva uppajjantīti veditabbaṁ.",
  "tika-abh09t8:381_0": "Pañca hi antaradhānāni nāma adhigamaantaradhānaṁ paṭipattiantaradhānaṁ pariyattiantaradhānaṁ liṅgaantaradhānaṁ dhātuantaradhānanti.",
  "tika-abh09t8:381_1": "Tattha adhigamoti maggaphalābhiññāpaṭisambhidāyo,",
  "tika-abh09t8:381_2": "so parihāyamāno paṭisambhidāto paṭṭhāya parihāyati.",
  "tika-abh09t8:381_3": "Parinibbānato hi vassasahassameva paṭisambhidā nibbattetuṁ sakkonti,",
  "tika-abh09t8:381_4": "tato paraṁ abhiññā,",
  "tika-abh09t8:381_5": "tāpi nibbattetuṁ asakkontā sukkhavipassakakhīṇāsavā honti,",
  "tika-abh09t8:381_6": "tato anāgāmino,",
  "tika-abh09t8:381_7": "tato sakadāgāmino,",
  "tika-abh09t8:381_8": "sotāpannā ca honti,",
  "tika-abh09t8:381_9": "tesu dharantesupi adhigamo anantarahitova hoti,",
  "tika-abh09t8:381_10": "pacchimakassa pana sotāpannassa jīvitakkhayena adhigamo antarahito nāma hoti.",
  "tika-abh09t8:381_11": "Idaṁ adhigamaantaradhānaṁ.",
  "tika-abh09t8:382_0": "Tato maggaphalāni nibbattetuṁ asakkontā ‘‘natthi dāni no ariyadhammapaṭivedho’’ti jhānavipassanāsu vosānaṁ",
  "tika-abh09t8:382_1": "āpajjitvā kosajjabahulā catupārisuddhisīlamattaṁ rakkhanto aññamaññaṁ na codenti,",
  "tika-abh09t8:382_2": "na sārenti,",
  "tika-abh09t8:382_3": "akukkuccakā honti,",
  "tika-abh09t8:382_4": "tato paṭṭhāya khuddānukhuddakāni maddanti,",
  "tika-abh09t8:382_5": "tato garukāpattiṁ āpajjanti,",
  "tika-abh09t8:382_6": "pārājikamattameva rakkhanti,",
  "tika-abh09t8:382_7": "tesu dharantesupi paṭipatti anantarahitāva hoti,",
  "tika-abh09t8:382_8": "pacchimakassa pana bhikkhuno sīlabhedena vā jīvitakkhayena vā paṭipatti antarahitā nāma hoti.",
  "tika-abh09t8:382_9": "Idaṁ paṭipattiantaradhānaṁ nāma.",
  "tika-abh09t8:383_0": "Pariyattīti sāṭṭhakathaṁ tepiṭakaṁ buddhavacanaṁ,",
  "tika-abh09t8:383_1": "gacchante gacchante kāle adhammikehi kaliyugarājādīhi vipannasassādisampattitāya paccayadāyakā duggatā honti,",
  "tika-abh09t8:383_2": "bhikkhū ca paccayehi kilamantā antevāsike gahetuṁ na sakkonti.",
  "tika-abh09t8:383_3": "Tato aṭṭhakathā parihāyati,",
  "tika-abh09t8:383_4": "pāḷivaseneva pariyattiṁ dhārenti,",
  "tika-abh09t8:383_5": "tato pāḷiṁ sakalaṁ dhāretuṁ na sakkonti,",
  "tika-abh09t8:383_6": "paṭhamaṁ abhidhammapiṭakaṁ parihāyati,",
  "tika-abh09t8:383_7": "tañcassa parihāyanaṁ matthakato paṭhāya.",
  "tika-abh09t8:383_8": "Paṭhamameva hi mahāpakaraṇaṁ parihāyati,",
  "tika-abh09t8:383_9": "tato yamakaṁ kathāvatthu puggalapaññatti dhātukathā vibhaṅgo dhammasaṅgaho ca anukkamena parihāyanti,",
  "tika-abh09t8:383_10": "tato matthakato paṭṭhāya suttantapiṭakaṁ parihāyati,",
  "tika-abh09t8:383_11": "paṭhamaṁ hi aṅguttaranikāyo ekādasakanipātato paṭṭhāya yāvaekakanipātā parihāyati,",
  "tika-abh09t8:383_12": "tato matthakato paṭṭhāya saṁyuttanikāyo,",
  "tika-abh09t8:383_13": "paṭhamaṁ hi mahāvaggo parihāyati,",
  "tika-abh09t8:383_14": "tato saḷāyatanavaggo khandhakavaggo nidānavaggo sagāthāvaggoti,",
  "tika-abh09t8:383_15": "evaṁ majjhimanikāyadīghanikāyādayo ca matthakato paṭṭhāya parihāyanti,",
  "tika-abh09t8:383_16": "tato vinayapiṭakameva tiṭṭhati,",
  "tika-abh09t8:383_17": "tampi parivārato paṭṭhāya yāva mahāvibhaṅgā parihāyati,",
  "tika-abh09t8:383_18": "tato uposathakkhandhakato mātikāmattameva dhārenti,",
  "tika-abh09t8:383_19": "tadāpi yāva catuppadikāpi gāthā manussesu pavattati,",
  "tika-abh09t8:383_20": "tāva pariyatti anantarahitāva hoti,",
  "tika-abh09t8:383_21": "tāya antarahitāya pariyatti antarahitā nāma hoti.",
  "tika-abh09t8:383_22": "Idaṁ pariyattiantaradhānaṁ nāma.",
  "tika-abh09t8:384_0": "Gacchante gacchante kāle pattacīvaraggahaṇādiākappaṁ na pāsādikaṁ hoti,",
  "tika-abh09t8:384_1": "nigaṇṭhādayo viya alābupattādiṁ aggabāhāya pakkhipitvāpi olambitvāpi sikkāya olaggetvāpi vicaranti,",
  "tika-abh09t8:384_2": "cīvararajanampi na sāruppaṁ,",
  "tika-abh09t8:384_3": "oṭṭhaṭṭhikavaṇṇaṁ katvā dhārenti,",
  "tika-abh09t8:384_4": "tato rajanampi ovaṭṭikavijjhanampi na hoti,",
  "tika-abh09t8:384_5": "dasā chetvā paribbājakā viya kāsāvamattameva dhārenti,",
  "tika-abh09t8:384_6": "tato parikkhīṇe kāle khuddakakāsāvakhaṇḍaṁ hatthe vā gīvāya vā bandhitvā kasikammādīni katvā dārabharaṇādiṁ karonti,",
  "tika-abh09t8:384_7": "tadā dakkhiṇaṁ dento jano saṅghaṁ uddissa etesaṁ deti,",
  "tika-abh09t8:384_8": "idaṁ sandhāya bhagavatā vuttaṁ ‘‘bhavissanti kho panānanda,",
  "tika-abh09t8:384_9": "anāgatamaddhānaṁ gotrabhuno kāsāvakaṇṭhā dussīlā pāpadhammā,",
  "tika-abh09t8:384_10": "tesu dussīlesu saṅghaṁ uddissa dānaṁ dassanti,",
  "tika-abh09t8:384_11": "tadāpahaṁ, ānanda,",
  "tika-abh09t8:384_12": "saṅghagataṁ dakkhiṇaṁ asaṅkhyeyyaṁ appameyyaṁ vadāmī’’ti (ma. ni. 3.380).",
  "tika-abh09t8:384_13": "Tato ‘‘papañco esa,",
  "tika-abh09t8:384_14": "kiṁ iminā amhāka’’nti taṁ kāsāvakhaṇḍaṁ chinditvā araññe khipanti,",
  "tika-abh09t8:384_15": "etasmiṁ kāle liṅgaṁ antarahitaṁ nāma hoti.",
  "tika-abh09t8:384_16": "Idaṁ liṅgaantaradhānaṁ nāma.",
  "tika-abh09t8:385_0": "Tato tattha tattha sakkārasammānaṁ alabhamānā dhātuyo buddhānaṁ adhiṭṭhānabalena sakkārasammānalabbhamānakaṭṭhānaṁ gamissanti,",
  "tika-abh09t8:385_1": "tato sabbattha alabhamānā sabbadhātuyo mahābodhimaṇḍameva gamissanti.",
  "tika-abh09t8:385_2": "Sāsapamattāpi hi dhātu na antarā nassissati,",
  "tika-abh09t8:385_3": "tā pana bodhimaṇḍe pallaṅkena nisinnabuddhasarīrasiriṁ,",
  "tika-abh09t8:385_4": "yamakapāṭihāriyañca dassessanti,",
  "tika-abh09t8:385_5": "tato dhātusarīrato tejo samuṭṭhāya taṁ sarīraṁ apaṇṇattikabhāvaṁ gameti,",
  "tika-abh09t8:385_6": "tadā dasasahassacakkavāḷe devatā parinibbānadivase viya paridevitvā pūjāsakkāraṁ katvā pakkamanti.",
  "tika-abh09t8:385_7": "Idaṁ dhātuantaradhānaṁ nāma.",
  "tika-abh09t8:386_0": "Imassa pañcavidhassa antaradhānassa pariyattiantaradhānameva mūlaṁ.",
  "tika-abh09t8:386_1": "Pariyattiyaṁ hi sati paṭivedhādayopi naṭṭhā nāma na honti,",
  "tika-abh09t8:386_2": "asati naṭṭhāti.",
  "tika-abh09t8:386_3": "Yathā ca nidhikumbhiyā jānanatthāya pāsāṇapiṭṭhe upanibaddhaakkharesu dharantesu nidhikumbhi naṭṭhā nāma na hoti,",
  "tika-abh09t8:386_4": "akkharesu pana naṭṭhesu naṭṭhā,",
  "tika-abh09t8:386_5": "evaṁsampadamidaṁ veditabbaṁ. Yathāha –",
  "tika-abh09t8:387_0": "‘‘Yāva tiṭṭhanti suttantā,",
  "tika-abh09t8:388_0": "Vinayo yāva dippati;",
  "tika-abh09t8:389_0": "Tāva dakkhanti ālokaṁ,",
  "tika-abh09t8:390_0": "Sūriye abbhuṭṭhite yathā.",
  "tika-abh09t8:391_0": "‘‘Suttantesu asantesu,",
  "tika-abh09t8:392_0": "Pamuṭṭhe vinayamhi ca;",
  "tika-abh09t8:393_0": "Tamo bhavissati loke,",
  "tika-abh09t8:394_0": "Sūriye atthaṅgate yathā.",
  "tika-abh09t8:395_0": "‘‘Suttante rakkhite sante,",
  "tika-abh09t8:396_0": "Paṭipatti hoti rakkhitā;",
  "tika-abh09t8:397_0": "Paṭipattiyaṁ ṭhito dhīro,",
  "tika-abh09t8:398_0": "Yogakkhemā na dhaṁsatī’’ti; (A. ni. aṭṭha. 1.1.130; sārattha. ṭī. pācittiya 3.438);",
  "tika-abh09t8:399_0": "Evamimesu pañcasu antaradhānesu dhātuantaradhānato pacchā carimaṁ nāmāti veditabbaṁ.",
  "tika-abh09t8:400_0": "Kasmā pana dve sammāsambuddhā apubbaṁ acarimaṁ na uppajjantīti?",
  "tika-abh09t8:400_1": "Niratthakatova.",
  "tika-abh09t8:400_2": "Ekova hi sammāsambuddho anantesu cakkavāḷesu sabbasattānampi yadi upanissayo bhaveyya,",
  "tika-abh09t8:400_3": "ekakkhaṇe sapāṭihāriyaṁ sabbānukūlaṁ dhammaṁ desetvā te vinetuṁ sakkoti,",
  "tika-abh09t8:400_4": "kimaṅgaṁ pana nānakkhaṇesu,",
  "tika-abh09t8:400_5": "tasmā ekasmiṁ kāle anekesaṁ sammāsambuddhānaṁ uppatti niratthikāva.",
  "tika-abh09t8:400_6": "Anatthakatā pana anacchariyaagāravavivādādidosato ceva mahāpathaviyā dvinnaṁ buddhānaṁ dhāraṇe asamatthatāya vikiraṇādidosato ca veditabbā.",
  "tika-abh09t8:400_7": "Cakkavattino pana ekasmiṁ cakkavāḷe dve ekato na uppajjanti,",
  "tika-abh09t8:400_8": "ekova uppajjati.",
  "tika-abh09t8:400_9": "Nānācakkavāḷesu pana bahūpi ekato uppajjantīti veditabbā.",
  "tika-abh09t8:400_10": "Ettha hi ‘‘ekissā lokadhātuyā’’ti etassa ekasmiṁ cakkavāḷeti attho gahetabbo.",
  "tika-abh09t8:400_11": "Apubbaṁ acarimañcettha cakkaratanapātubhāvaantaradhānānaṁ vemajjhaṁ veditabbaṁ.",
  "tika-abh09t8:400_12": "Antaradhānañcassa cakkavattino kālakiriyato,",
  "tika-abh09t8:400_13": "pabbajjāto vā sattame divase hoti,",
  "tika-abh09t8:400_14": "tassa ca ānubhāvena dvinnaṁ ekattha sahaanuppatti ca veditabbā.",
  "tika-abh09t8:400_15": "Sesaṁ suviññeyyameva.",
  "tika-abh09t8:400_16": "Ṭhānāṭhānañāṇabalaṁ paṭhamaṁ.",
  "tika-abh09t8:401_0": "Dutiye kammasamādānānanti samādiyitvā katānaṁ kusalākusalānaṁ,",
  "tika-abh09t8:401_1": "kammameva vā kammasamādānaṁ.",
  "tika-abh09t8:401_2": "Ṭhānaso hetusoti paccayato ceva hetusaṅkhātakāraṇato ca .",
  "tika-abh09t8:401_3": "Tattha gatiupadhikālapayogā vipākassa paccayā,",
  "tika-abh09t8:401_4": "kammaṁ hetu.",
  "tika-abh09t8:401_5": "Tadubhayato kammavipākaṁ yathābhūtaṁ pajānāti. Kathaṁ?",
  "tika-abh09t8:401_6": "Bhagavā hi ‘‘ekaccassa bahūni pāpakammāni gatiupadhikālapayogānaṁ sampattiyā paṭibāhitāni na vipaccanti,",
  "tika-abh09t8:401_7": "tesaṁ vipattiṁ āgamma vipaccanti,",
  "tika-abh09t8:401_8": "ekaccassa bahūni kalyāṇakammāni tesaṁ vipattiyā paṭibāhitāni na vipaccanti,",
  "tika-abh09t8:401_9": "tesaṁ sampattiṁ āgamma vipaccantī’’ti pajānāti.",
  "tika-abh09t8:402_0": "Tattha gativipattīti cattāro apāyā.",
  "tika-abh09t8:402_1": "Gatisampattīti manussadevagatiyo.",
  "tika-abh09t8:402_2": "Upadhīti attabhāvo .",
  "tika-abh09t8:402_3": "Tassa samiddhi sampatti nāma,",
  "tika-abh09t8:402_4": "asamiddhi vipatti nāma.",
  "tika-abh09t8:402_5": "Kālasampattīti surājasumanussakālasaṅkhāto sampannakālo,",
  "tika-abh09t8:402_6": "tappaṭipakkho kālavipatti nāma.",
  "tika-abh09t8:402_7": "Tassa tassa pana kammassa sammāpayogo payogasampatti,",
  "tika-abh09t8:402_8": "micchāpayogo payogavipatti nāma.",
  "tika-abh09t8:402_9": "Tattha hi ekaccassa kusalakammena devagatiādīsu gatiyaṁ nibbattassa taṁ gatisampattiṁ āgamma kusalāni eva vipaccanti.",
  "tika-abh09t8:402_10": "Tāya pana gatisampattiyā paṭibāhitāni akusalāni tattha vipaccituṁ na sakkonti.",
  "tika-abh09t8:402_11": "Tāni puna nirayādīsu apāyesu nibbattassa taṁ gativipattiṁ āgamma yathāsukhaṁ vipaccanti.",
  "tika-abh09t8:402_12": "Tāya pana gativipattiyā paṭibāhitāni kusalāni tattha vipaccituṁ na sakkonti.",
  "tika-abh09t8:402_13": "Ekaccassa dassanīyenābhirūpena kāyena samannāgatassa yadipi so dāso vā hoti hīnajacco vā,",
  "tika-abh09t8:402_14": "taṁ upadhisampattiṁ āgamma kusalāni evassa vipaccanti.",
  "tika-abh09t8:402_15": "Tādisaṁ hi surūpaṁ ‘‘ayaṁ kiliṭṭhakammassa nānucchaviko’’ti uccesu amaccādiṭṭhānesu ṭhapenti,",
  "tika-abh09t8:402_16": "caṇḍālimpi surūpaṁ aggamahesiādiṭṭhānesu ṭhapenti.",
  "tika-abh09t8:402_17": "Tāya pana upadhisampattiyā paṭibāhitāni akusalānassa vipaccituṁ na sakkonti.",
  "tika-abh09t8:402_18": "Tāni pana upadhivipattiyaṁ ca ṭhitassa yathāsukhaṁ vipaccanti.",
  "tika-abh09t8:402_19": "Rājakulādīsu hi uppannampi durūpaṁ hīnesu ṭhapenti.",
  "tika-abh09t8:402_20": "Ekaccassa pana paṭhamakappikānaṁ vā cakkavattirañño vā buddhānaṁ vā surājasumanussānaṁ sampanne kāle",
  "tika-abh09t8:402_21": "nibbattassa taṁ kālasampattiṁ āgamma kusalāni eva vipaccanti,",
  "tika-abh09t8:402_22": "na akusalāni.",
  "tika-abh09t8:402_23": "Tāni puna durājadumanussānaṁ vipanne kāle taṁ kālavipattiṁ āgamma vipaccanti,",
  "tika-abh09t8:402_24": "na pana kusalāni tāya kālavipattiyā paṭibāhitattā.",
  "tika-abh09t8:402_25": "Ekaccassa pana sīlasaṁyamādianavajjapayogena ceva sāvajjena vā anavajjena vā desakālānusārena āyudhasippādipayogasāmatthiyena",
  "tika-abh09t8:402_26": "ca samannāgatassa taṁ payogasampattiṁ āgamma kusalāni eva vipaccanti,",
  "tika-abh09t8:402_27": "na akusalāni.",
  "tika-abh09t8:402_28": "Tāni puna yathāvuttaviparītapayogavipattiṁ āgamma vipaccanti,",
  "tika-abh09t8:402_29": "na pana kusalāni tāya paṭibāhitattā.",
  "tika-abh09t8:402_30": "Yuddhādīsu hi pāṇātipātādiakusalaṁ karontāpi taṁtaṁāyudhasippādipayogasampattiṁ nissāyeva senāpatiṭṭhānādimahāsampattiṁ labhanti,",
  "tika-abh09t8:402_31": "na pana taṁ akusalaṁ nissāya.",
  "tika-abh09t8:402_32": "Yathā dānaveyyāvaccādīsu kusalaṁ karontāpi adhimattavāyāmādipayogavipattiṁ nissāya anayabyasanampi pāpuṇanti,",
  "tika-abh09t8:402_33": "na pana taṁ kusalaṁ nissāya.",
  "tika-abh09t8:402_34": "Evametāhi catūhi sampattīhi,",
  "tika-abh09t8:402_35": "vipattīhi ca kusalākusalānaṁ vipaccanāvipaccanavibhāgaṁ bhagavā yathābhūtaṁ pajānāti.",
  "tika-abh09t8:402_36": "Ayaṁ tāvettha vibhaṅganayena dutiyabalassa vibhāvanā.",
  "tika-abh09t8:403_0": "Aparena cassa –",
  "tika-abh09t8:404_0": "‘‘Ahosi kammaṁ ahosi kammavipāko,",
  "tika-abh09t8:404_1": "ahosi kammaṁ nāhosi kammavipāko,",
  "tika-abh09t8:404_2": "ahosi kammaṁ atthi kammavipāko,",
  "tika-abh09t8:404_3": "ahosi kammaṁ natthi kammavipāko,",
  "tika-abh09t8:404_4": "ahosi kammaṁ bhavissati kammavipāko,",
  "tika-abh09t8:404_5": "ahosi kammaṁ na bhavissati kammavipāko,",
  "tika-abh09t8:404_6": "atthi kammaṁ natthi kammavipāko,",
  "tika-abh09t8:404_7": "atthi kammaṁ natthi kammavipāko,",
  "tika-abh09t8:404_8": "atthi kammaṁ bhavissati kammavipāko,",
  "tika-abh09t8:404_9": "atthi kammaṁ na bhavissati kammavipāko,",
  "tika-abh09t8:404_10": "bhavissati kammaṁ bhavissati kammavipāko ,",
  "tika-abh09t8:404_11": "bhavissati kammaṁ na bhavissati kammavipāko’’ti (paṭi. ma. 1.234) –",
  "tika-abh09t8:405_0": "Iminā paṭisambhidāyaṁ vuttenāpi nayena vibhāvanā veditabbā.",
  "tika-abh09t8:405_1": "Tattha yaṁ atītattabhāve āyūhitaṁ kammaṁ vuttaṁ,",
  "tika-abh09t8:405_2": "hetupaccayaṁ āgamma tattheva vipākaṁ adāsi.",
  "tika-abh09t8:405_3": "Idaṁ sandhāya ‘‘ahosi kammaṁ ahosi kammavipāko’’ti paṭhamaṁ padaṁ vuttaṁ.",
  "tika-abh09t8:405_4": "Yaṁ atītesu pana diṭṭhadhammavedanīyādīsu bahūsu ekaṁ diṭṭhadhammavedanīyaṁ laddhapaccayaṁ vipākaṁ deti,",
  "tika-abh09t8:405_5": "sesāni avipākāni.",
  "tika-abh09t8:405_6": "Ekaṁ upapajjavedanīyaṁ pana paṭisandhiṁ ākaḍḍhati,",
  "tika-abh09t8:405_7": "ekaṁ ānantariyaṁ nirayapaṭisandhiṁ deti,",
  "tika-abh09t8:405_8": "sesāni avipākāni.",
  "tika-abh09t8:405_9": "Aṭṭhasu samāpattīsu ekāya brahmaloke nibbattati,",
  "tika-abh09t8:405_10": "sesā avipākā.",
  "tika-abh09t8:405_11": "Idaṁ sandhāya ‘‘ahosi kammaṁ nāhosi kammavipāko’’ti dutiyaṁ padaṁ vuttaṁ.",
  "tika-abh09t8:405_12": "Yaṁ atītaṁ kammaṁ etarahi vipākaṁ deti,",
  "tika-abh09t8:405_13": "idaṁ sandhāya tatiyaṁ.",
  "tika-abh09t8:405_14": "Yaṁ purimanayena na vipaccati,",
  "tika-abh09t8:405_15": "idaṁ sandhāya catutthaṁ.",
  "tika-abh09t8:405_16": "Yaṁ anāgate vipākaṁ dassati,",
  "tika-abh09t8:405_17": "idaṁ sandhāya pañcamaṁ.",
  "tika-abh09t8:405_18": "Yaṁ na vipaccati,",
  "tika-abh09t8:405_19": "idaṁ sandhāya chaṭṭhaṁ.",
  "tika-abh09t8:405_20": "Yaṁ etarahi āyūhitaṁ kammaṁ etaraheva vipākaṁ deti,",
  "tika-abh09t8:405_21": "idaṁ sandhāya sattamaṁ.",
  "tika-abh09t8:405_22": "Yaṁ na vipaccati,",
  "tika-abh09t8:405_23": "idaṁ sandhāya aṭṭhamaṁ.",
  "tika-abh09t8:405_24": "Iminā nayena sesapadānampi attho daṭṭhabbo.",
  "tika-abh09t8:405_25": "Idaṁ tathāgatassāti idaṁ sabbehi etehi pakārehi atītānāgatapaccuppannānaṁ kammantaravipākantarānaṁ yathābhūtato jānanañāṇanti attho.",
  "tika-abh09t8:405_26": "Dutiyabalaṁ.",
  "tika-abh09t8:406_0": "Tatiye sabbatthagāmininti sabbagatigāminiñca agatigāminiñca.",
  "tika-abh09t8:406_1": "Paṭipadanti maggaṁ.",
  "tika-abh09t8:406_2": "Yathābhūtaṁ pajānātīti bahūsupi manussesu pāṇātipātādīsu ekameva akusalaṁ ekato karontesu imassa cetanā nirayagāminī bhavissati,",
  "tika-abh09t8:406_3": "imassa tiracchānayonigāminī,",
  "tika-abh09t8:406_4": "imassa pettivisayagāminī,",
  "tika-abh09t8:406_5": "nirayādīsupi panesā evarūpe evarūpe ṭhāne evañcevañca vipākaṁ dassati,",
  "tika-abh09t8:406_6": "imassa paṭisandhiṁ ākaḍḍhituṁ na sakkoti,",
  "tika-abh09t8:406_7": "aññena kammena dinnapaṭisandhikassa dubbalaṁ upadhivepakkaṁ bhavissati.",
  "tika-abh09t8:406_8": "Bahūsu vā ekato dānādikusalaṁ,",
  "tika-abh09t8:406_9": "vipassanaṁ vā paṭṭhapentesu imassa cetanā manussagatigāminī bhavissati,",
  "tika-abh09t8:406_10": "imassa devagatigāminī,",
  "tika-abh09t8:406_11": "tatthāpi evañcevañca vipākaṁ dassati,",
  "tika-abh09t8:406_12": "imassa vā vipassanā ekaṁ maggaṁ dve vā tayo vā cattāro vā paṭisambhidādisahite vā rahite vā nipphādessati,",
  "tika-abh09t8:406_13": "imassa na kañci paṭivedhaṁ sādhessatītiādinā anantehi ākārehi ekavatthusmimpi uppannaṁ kusalākusalasaṅkhātaṁ",
  "tika-abh09t8:406_14": "sabbatthagāminipaṭipadaṁ aviparītato pajānātīti.",
  "tika-abh09t8:406_15": "Tatiyabalaṁ.",
  "tika-abh09t8:407_0": "Catutthe anekadhātunti cakkhudhātuādīhi,",
  "tika-abh09t8:407_1": "kāmadhātuādīhi vā bahudhātuṁ.",
  "tika-abh09t8:407_2": "Nānādhātunti tāsaññeva dhātūnaṁ vilakkhaṇattā nānappakāraṁ dhātuṁ.",
  "tika-abh09t8:407_3": "Lokanti khandhāyatanadhātulokaṁ.",
  "tika-abh09t8:407_4": "Yathābhūtaṁ pajānātīti tāsaṁ tāsaṁ dhātūnaṁ khandhāyatanadhātuvibhaṅgādīsu vuttanayena anantappabhedaṁ nānattaṁ aviparītato pajānāti.",
  "tika-abh09t8:407_5": "Na kevalañca tathāgato upādinnakasaṅkhāralokasseva nānattaṁ pajānāti,",
  "tika-abh09t8:407_6": "atha kho anupādinnakasaṅkhāralokassāpi paccekabuddhādīhi paṭivijjhituṁ asakkuṇeyyaṁ nānattaṁ pajānātiyeva.",
  "tika-abh09t8:407_7": "Tehi upādinnakalokassāpi nānattaṁ ekadesatova jānanti,",
  "tika-abh09t8:407_8": "anupādinnassa pana neva jānanti,",
  "tika-abh09t8:407_9": "sabbaññubuddhassevetaṁ visayo.",
  "tika-abh09t8:407_10": "Evaṁ hi imāya nāma dhātuyā ussannāya imesaṁ rukkhagacchalatādīnaṁ,",
  "tika-abh09t8:407_11": "khandhadaṇḍavallitacapattapupphaphalādino saṇṭhānavaṇṇagandharasaojāhi,",
  "tika-abh09t8:407_12": "desakālehi ca anantappabhedaṁ nānattaṁ,",
  "tika-abh09t8:407_13": "pathavīpabbatādīnañca nānattaṁ hotīti anantehi ākārehi jānituṁ sakkoti, nāññeti.",
  "tika-abh09t8:407_14": "Catutthabalaṁ.",
  "tika-abh09t8:408_0": "Pañcame nānādhimuttikanti hīnādīhi adhimuttīhi nānādhimuttikabhāvaṁ.",
  "tika-abh09t8:408_1": "Yathābhūtaṁ pajānātīti tīsupi kālesu hīnādhimuttikā hīnādhimuttike eva sevanti,",
  "tika-abh09t8:408_2": "paṇītādhimuttikā ca paṇītādhimuttike.",
  "tika-abh09t8:408_3": "Tatthāpi assaddhā assaddhe,",
  "tika-abh09t8:408_4": "dussīlā dussīle,",
  "tika-abh09t8:408_5": "micchādiṭṭhikā micchādiṭṭhike,",
  "tika-abh09t8:408_6": "saddhā saddhe,",
  "tika-abh09t8:408_7": "sīlasutacāgapaññādisampannā ca te te eva sevantīti nānappakārato jānāti.",
  "tika-abh09t8:408_8": "Saddhāsīlādisampannā hi tabbirahite attano ācariyupajjhāyepi na sevanti,",
  "tika-abh09t8:408_9": "tepi itare,",
  "tika-abh09t8:408_10": "attanā attanā pana sadise eva sevantīti.",
  "tika-abh09t8:408_11": "Pañcamabalaṁ.",
  "tika-abh09t8:409_0": "Chaṭṭhe parasattānanti padhānasattānaṁ.",
  "tika-abh09t8:409_1": "Parapuggalānanti tato paresaṁ hīnasattānaṁ.",
  "tika-abh09t8:409_2": "Ekatthameva vā etaṁ padadvayaṁ veneyyavasena dvidhā vuttaṁ.",
  "tika-abh09t8:409_3": "Indriyaparopariyattanti saddhādīnaṁ indriyānaṁ parabhāvañca aparabhāvañca,",
  "tika-abh09t8:409_4": "vuddhiñca hāniñcāti attho.",
  "tika-abh09t8:409_5": "Yathābhūtanti sabbesaṁ sattānaṁ āsayānusayacaritādhimuttiādīhi saddhādi tikkhindriyamudindriyataṁ sabbākārato jānāti.",
  "tika-abh09t8:409_6": "Tattha āsayoti nivāsaṭṭhānaṁ,",
  "tika-abh09t8:409_7": "yattha sattānaṁ cittasantānaṁ niccaṁ nivasati.",
  "tika-abh09t8:409_8": "So duvidho vaṭṭāsayo vivaṭṭāsayo ca.",
  "tika-abh09t8:409_9": "Tattha sassatucchedavasena pavattaṁ sabbaṁ diṭṭhigataṁ vaṭṭāsayo nāma.",
  "tika-abh09t8:409_10": "Sappaccayanāmarūpapariggahato paṭṭhāya sabbaṁ vipassanāñāṇaṁ,",
  "tika-abh09t8:409_11": "maggañāṇañca vivaṭṭāsayo nāma.",
  "tika-abh09t8:409_12": "Maggañāṇampi hi ‘‘dasayime,",
  "tika-abh09t8:409_13": "bhikkhave,",
  "tika-abh09t8:409_14": "ariyāvāsā,",
  "tika-abh09t8:409_15": "yadariyā āvasiṁsū’’tiādivacanato (a. ni.",
  "tika-abh09t8:409_16": "10.19) āsayova.",
  "tika-abh09t8:409_17": "Imaṁ pana bhagavā sattānaṁ āsayaṁ jānanto ubhinnaṁ diṭṭhiñāṇānaṁ appavattikkhaṇepi jānāti eva.",
  "tika-abh09t8:409_18": "Kāmarāgādikilesādhimuttaññeva hi puggalaṁ bhagavā tatheva jānāti.",
  "tika-abh09t8:409_19": "‘‘Ayaṁ nekkhammādiabhirato vivaṭṭāsayo’’ti nekkhammādiṁ sevantaññeva jānāti,",
  "tika-abh09t8:409_20": "‘‘ayaṁ kāmādiabhirato vaṭṭāsayo’’ti anusayacaritādijānanepi eseva nayo.",
  "tika-abh09t8:409_21": "Tattha anusayo kāmarāgānusayādito sattavidho.",
  "tika-abh09t8:409_22": "Caritanti tīhi dvārehi abhisaṅkhatalokiyakusalākusalaṁ.",
  "tika-abh09t8:409_23": "Adhimuttīti ajjhāsayo.",
  "tika-abh09t8:409_24": "Evamettha āsayānusayañāṇaṁ,",
  "tika-abh09t8:409_25": "indriyaparopariyattañāṇañcāti dve ñāṇāni ekato hutvā ekaṁ balañāṇaṁ nāma jātanti.",
  "tika-abh09t8:409_26": "Chaṭṭhabalaṁ.",
  "tika-abh09t8:410_0": "Sattame jhānavimokkhasamādhisamāpattīnanti paṭhamādīnaṁ catunnaṁ jhānānaṁ,",
  "tika-abh09t8:410_1": "‘‘rūpī rūpāni passatī’’tiādīnaṁ aṭṭhannaṁ vimokkhānaṁ,",
  "tika-abh09t8:410_2": "savitakkasavicārādīnaṁ tiṇṇaṁ samādhīnaṁ,",
  "tika-abh09t8:410_3": "paṭhamajjhānasamāpattiādīnaṁ navannaṁ anupubbasamāpattīnaṁ.",
  "tika-abh09t8:410_4": "Saṁkilesanti hānabhāgiyadhammaṁ.",
  "tika-abh09t8:410_5": "Vodānanti visesabhāgiyaṁ dhammaṁ.",
  "tika-abh09t8:410_6": "Vuṭṭhānanti yena kāraṇena jhānādīhi vuṭṭhahanti,",
  "tika-abh09t8:410_7": "taṁ kāraṇaṁ.",
  "tika-abh09t8:410_8": "Taṁ pana duvidhaṁ vodānampi bhavaṅgampi.",
  "tika-abh09t8:410_9": "Heṭṭhimaṁ hi paguṇaṁ jhānaṁ attano vodānavasena uparimassa jhānassa padaṭṭhānato ‘‘vuṭṭhāna’’nti vuccati,",
  "tika-abh09t8:410_10": "tamhā tamhā pana samādhimhā bhavaṅgavaseneva vuṭṭhānato bhavaṅgampi.",
  "tika-abh09t8:410_11": "Nirodhato pana phalasamāpattiyāva vuṭṭhahanti.",
  "tika-abh09t8:410_12": "Idaṁ pāḷimuttakavuṭṭhānaṁ nāma,",
  "tika-abh09t8:410_13": "taṁ sabbaṁ bhagavā yathābhūtaṁ sabbākārena pajānāti.",
  "tika-abh09t8:410_14": "Sattamabalaṁ.",
  "tika-abh09t8:411_0": "Aṭṭhame pubbenivāsānussatīti pubbenivutthakkhandhānussaraṇaṁ,",
  "tika-abh09t8:411_1": "taṁ nāmagottavaṇṇāhārasukhadukkhādīhi tattha tattha bhave vijjamānehi anantehi ākārehi yathābhūtaṁ pajānātīti.",
  "tika-abh09t8:411_2": "Aṭṭhamabalaṁ.",
  "tika-abh09t8:412_0": "Navame cutūpapātanti cutiñca upapātañca,",
  "tika-abh09t8:412_1": "taṁ cavamānaupapajjamānahīnapaṇītasuvaṇṇadubbaṇṇādito anantapabhede yathākammūpage satte dibbacakkhuñāṇena",
  "tika-abh09t8:412_2": "vaṇṇāyatanaggahaṇamukhena disvā sabbākārato pajānātīti.",
  "tika-abh09t8:412_3": "Navamabalaṁ.",
  "tika-abh09t8:413_0": "Dasame āsavānaṁ khayanti āsavanirodhaṁ nibbānaṁ,",
  "tika-abh09t8:413_1": "taṁ arahattamaggañāṇena catusaccapaṭivedhato pajānātīti.",
  "tika-abh09t8:413_2": "Dasamabalaṁ.",
  "tika-abh09t8:414_0": "Imānīti yāni heṭṭhā ‘‘tathāgatassa dasa tathāgatabalānī’’ti avoca,",
  "tika-abh09t8:414_1": "imāni tānīti appanaṁ karoti.",
  "tika-abh09t8:414_2": "Yasmā cetopariyañāṇādīni sāvakādīnampi yathārahaṁ vijjamānānipi savisayaṁ kiñcideva jānanti,",
  "tika-abh09t8:414_3": "na ca sabbākārato.",
  "tika-abh09t8:414_4": "Buddhānaṁ pana sabbaññutaññāṇaṁ viya sabbadhammesu yathāsakaṁ visaye sabbattha sabbākārato ekakkhaṇe appaṭihataṁ pavattati,",
  "tika-abh09t8:414_5": "tasmā ‘‘tathāgatabalānī’’ti vuccanti.",
  "tika-abh09t8:414_6": "Yadi evaṁ sabbaññutaññāṇassevāyaṁ pabhedo hoti,",
  "tika-abh09t8:414_7": "kasmā pana ‘‘dasabalañāṇānī’’ti visuṁ vibhattānīti?",
  "tika-abh09t8:414_8": "Visayakiccabhūmibhedato nesaṁ aññattā.",
  "tika-abh09t8:414_9": "Dasabalañāṇesu hi paṭhamaṁ kāraṇākāraṇameva jānāti,",
  "tika-abh09t8:414_10": "dutiyaṁ kammantaravipākantarameva jānāti,",
  "tika-abh09t8:414_11": "tatiyaṁ kammaparicchedameva,",
  "tika-abh09t8:414_12": "catutthaṁ nānattakāraṇameva,",
  "tika-abh09t8:414_13": "pañcamaṁ sattānaṁ ajjhāsayādhimuttimeva,",
  "tika-abh09t8:414_14": "chaṭṭhaṁ indriyānaṁ tikkhamudubhāvameva,",
  "tika-abh09t8:414_15": "sattamaṁ jhānādīhi saddhiṁ tesaṁ saṁkilesādimeva,",
  "tika-abh09t8:414_16": "aṭṭhamaṁ pubbenivutthakkhandhasantatimeva,",
  "tika-abh09t8:414_17": "navamaṁ sattānaṁ cutipaṭisandhimeva,",
  "tika-abh09t8:414_18": "dasamaṁ saccaparicchedameva, nāññaṁ.",
  "tika-abh09t8:415_0": "Sabbaññutaññāṇaṁ pana etehi jānitabbañca tato uttariñca sabbaṁ atītādibhedaṁ ekakkhaṇe sabbākārato jānāti,",
  "tika-abh09t8:415_1": "etesaṁ pana kiccaṁ na sabbaṁ karoti.",
  "tika-abh09t8:415_2": "Taṁ hi jhānaṁ hutvā appetuṁ,",
  "tika-abh09t8:415_3": "iddhi hutvā vikubbituṁ,",
  "tika-abh09t8:415_4": "maggo hutvā kilese khepetuṁ na sakkoti.",
  "tika-abh09t8:415_5": "Dasabalañāṇāni pana taṁ sabbaṁ yathārahaṁ kātuṁ sakkonti.",
  "tika-abh09t8:415_6": "Tesu ca paṭipāṭiyā satta ñāṇāni kāmāvacarāni,",
  "tika-abh09t8:415_7": "tato dve rūpāvacarāni,",
  "tika-abh09t8:415_8": "avasāne ekaṁ lokuttaraṁ.",
  "tika-abh09t8:415_9": "Sabbaññutaññāṇaṁ pana kāmāvacaramevāti evaṁ visayakiccabhūmibhedato aññameva dasabalañāṇaṁ.",
  "tika-abh09t8:415_10": "Aññaṁ sabbaññutaññāṇanti.",
  "tika-abh09t8:415_11": "Ayaṁ tāva padatthānusārato vinicchayo.",
  "tika-abh09t8:415_12": "Dhammabhedādito pana sabbopi vinicchayo ekavidhakoṭṭhāsato paṭṭhāya ettha vuttānusāratova ñātabbo,",
  "tika-abh09t8:415_13": "suttantabhājanīyādayo hi vibhaṅganayabhedā ettha,",
  "tika-abh09t8:415_14": "ito paresu ca vibhaṅgesu natthīti.",
  "tika-abh09t8:416_0": "Ñāṇavibhaṅgamātikatthavaṇṇanā niṭṭhitā.",
  "tika-abh09t8:417_0": "Khuddakavatthuvibhaṅgamātikatthavaṇṇanā",
  "tika-abh09t8:418_0": "Khuddakavatthuvibhaṅgamātikāya panāyaṁ nikkhepaparicchedena saddhiṁ atthato vinicchayo.",
  "tika-abh09t8:418_1": "Mātikāya hi ādito tāva –",
  "tika-abh09t8:418_2": "jātimadotiādayo tesattati ekakā nikkhittā,",
  "tika-abh09t8:418_3": "tato kodho ca upanāho cātiādayo aṭṭhārasa dukā,",
  "tika-abh09t8:418_4": "akusalamūlādayo pañcatiṁsa tikā,",
  "tika-abh09t8:418_5": "āsavacatukkādayo cuddasa catukkā,",
  "tika-abh09t8:418_6": "orambhāgiyasaṁyojanādayo pannarasa pañcakā,",
  "tika-abh09t8:418_7": "vivādamūlādayo cuddasa chakkā,",
  "tika-abh09t8:418_8": "anusayādayo satta sattakā,",
  "tika-abh09t8:418_9": "kilesavatthuādayo aṭṭha aṭṭhakā,",
  "tika-abh09t8:418_10": "āghātavatthuādayo nava navakā,",
  "tika-abh09t8:418_11": "kilesavatthuādayo satta dasakā,",
  "tika-abh09t8:418_12": "channaṁ aṭṭhārasakānaṁ vasena aṭṭhasatataṇhāvicaritāni ca yathākkamaṁ nikkhipitvā ante dvāsaṭṭhi diṭṭhigatāni",
  "tika-abh09t8:418_13": "brahmajālasutte atidassitānīti sabbānipi tesaṭṭhiadhikāni aṭṭhakilesasatāni nikkhittānīti veditabbāni.",
  "tika-abh09t8:418_14": "Ayaṁ tāva nikkhepaparicchedo.",
  "tika-abh09t8:419_0": "Atthato pana ‘‘jātimado’’tiādīsu jātiuccākulīnataṁ nissāya ‘‘khattiyādīnaṁ catunnampi vaṇṇānaṁ ahaṁ uttamajātiko,",
  "tika-abh09t8:419_1": "ime na uttamajātikā’’ti evaṁ attukkaṁsanaparavambhanavasena uppanno majjanākārappavatto māno jātimado nāma.",
  "tika-abh09t8:419_2": "Sesapadesupi eseva nayo.",
  "tika-abh09t8:419_3": "Tattha ādiccagottakassapagottādiuttamagottaṁ nissāya gottamado.",
  "tika-abh09t8:419_4": "Nirābādhataṁ,",
  "tika-abh09t8:419_5": "yobbaññaṁ,",
  "tika-abh09t8:419_6": "‘‘ciraṁ sukhaṁ jīviṁ jīvāmi jīvissāmī’’ti evaṁ jīvitaṁ,",
  "tika-abh09t8:419_7": "bahulābhañca nissāya yathākkamaṁ ārogyamadādayo vuttā.",
  "tika-abh09t8:419_8": "Sukatapaṇītapaccayalābhaṁ,",
  "tika-abh09t8:419_9": "mānanavandanādigarukāraṁ maññeva pamukhaṁ katvā pañhaṁ pucchanti,",
  "tika-abh09t8:419_10": "parivāretvā gacchantīti evaṁ purekkhāraṁ,",
  "tika-abh09t8:419_11": "mahāparivāraṁ,",
  "tika-abh09t8:419_12": "suciparivārañca nissāya yathākkamaṁ sakkāramadādayo ca veditabbā.",
  "tika-abh09t8:419_13": "Bhogo pana kiñcāpi lābhaggahaṇeneva gahito,",
  "tika-abh09t8:419_14": "nihitadhanavasena panettha lābho veditabbo,",
  "tika-abh09t8:419_15": "‘‘annapānavatthābharaṇamālāgandhādiupabhogasamiddhivasenāpi vattuṁ vaṭṭatī’’tipi vadanti.",
  "tika-abh09t8:419_16": "Sarīravaṇṇaṁ,",
  "tika-abh09t8:419_17": "guṇavaṇṇañca nissāya vaṇṇamado.",
  "tika-abh09t8:419_18": "Bāhusaccaṁ,",
  "tika-abh09t8:419_19": "paṭibhānaṁ,",
  "tika-abh09t8:419_20": "‘‘vaṇṇaṁ buddhavaṁsaṁ rājavaṁsaṁ janapadavaṁsaṁ gāmavaṁsaṁ rattindivaparicchedaṁ nakkhattamuhuttayogaṁ",
  "tika-abh09t8:419_21": "jānāmī’’ti evaṁ rattaññutaṁ vā nissāya yathākkamaṁ sutamadādayo ca veditabbā.",
  "tika-abh09t8:419_22": "Jātipiṇḍapātikataṁ,",
  "tika-abh09t8:419_23": "anavaññātataṁ,",
  "tika-abh09t8:419_24": "iriyāpathapāsādikataṁ,",
  "tika-abh09t8:419_25": "mahiddhikatañca nissāya yathākkamaṁ piṇḍapātikamadādayo.",
  "tika-abh09t8:419_26": "Kiñcāpi parivāra-ggahaṇena yaso gahito.",
  "tika-abh09t8:419_27": "Parivārassa pana savasavattakabhāvena patthaṭataṁ kittiyasaññeva vā nissāya yasamado.",
  "tika-abh09t8:419_28": "Parisuddhasīlaṁ ,",
  "tika-abh09t8:419_29": "upacārappanājhānaṁ,",
  "tika-abh09t8:419_30": "sippakosallaṁ,",
  "tika-abh09t8:419_31": "sarīrassa ārohasampadaṁ,",
  "tika-abh09t8:419_32": "pariṇāhasampadaṁ,",
  "tika-abh09t8:419_33": "anūnaniddosaaṅgapaccaṅgatāya sarīrapāripūriñca nissāya sīlamadādayo veditabbā.",
  "tika-abh09t8:420_0": "Iminā ettakena ṭhānena savatthukaṁ mānaṁ dassetvā idāni avatthukameva sāmaññato mānaṁ dassento ‘‘mado’’ti āha.",
  "tika-abh09t8:420_1": "Pamādotiādīsu pañcakāmaguṇesu cittavossaggasaṅkhāto sucaritāsevanāya,",
  "tika-abh09t8:420_2": "duccaritasevanāya ca hetubhūto pamajjanākārappavatto akusalacittuppādo pamādo nāma,",
  "tika-abh09t8:420_3": "svāyaṁ sativossaggalakkhaṇo.",
  "tika-abh09t8:420_4": "Vātabharitabhattā viya mātāpitūsupi anoṇatabhāvasaṅkhāto kakkhaḷamāno thambho nāma,",
  "tika-abh09t8:420_5": "svāyaṁ cittassa uddhumātabhāvalakkhaṇo.",
  "tika-abh09t8:420_6": "Aññesaṁ gehādiupakaraṇasampadaṁ,",
  "tika-abh09t8:420_7": "vijjāsampadaṁ vā disvā taddiguṇasamārambhanavasappavatto akusalacittuppādo sārambho nāma.",
  "tika-abh09t8:420_8": "Ganthopi hi sārambhavasena uggahetuṁ na vaṭṭati,",
  "tika-abh09t8:420_9": "akusalameva hoti.",
  "tika-abh09t8:420_10": "Svāyaṁ karaṇuttariyalakkhaṇo.",
  "tika-abh09t8:421_0": "Atra atra visaye icchā assāti atriccho, puggalo,",
  "tika-abh09t8:421_1": "tassa bhāvo atricchatā.",
  "tika-abh09t8:421_2": "Evaṁ mahicchatādīsupi attho veditabbo.",
  "tika-abh09t8:421_3": "Tattha yaṁ yaṁ laddhaṁ,",
  "tika-abh09t8:421_4": "tena tena asantussitvā aparassa aparassa patthanāvasena pavatto lobho atricchatā.",
  "tika-abh09t8:421_5": "Yāya attanā laddhaṁ paṇītampi lāmakaṁ viya khāyati,",
  "tika-abh09t8:421_6": "parena laddhaṁ lāmakampi paṇītaṁ viya khāyati.",
  "tika-abh09t8:421_7": "Sāyaṁ aparāparalābhapatthanālakkhaṇā.",
  "tika-abh09t8:421_8": "Santaguṇavibhāvanāvasappavatto ceva taduppannehi atimahantehipi vatthūhi asantussanākārappavatto ca lobho mahicchatā.",
  "tika-abh09t8:421_9": "Yāya samannāgato puggalo paccayehi duppūro aggi viya upādānena,",
  "tika-abh09t8:421_10": "samuddo viya ca udakena.",
  "tika-abh09t8:421_11": "Yā cāyaṁ santaguṇasambhāvanatā,",
  "tika-abh09t8:421_12": "paṭiggahaṇe ca paribhoge ca amattaññutā,",
  "tika-abh09t8:421_13": "etaṁ mahicchatālakkhaṇaṁ.",
  "tika-abh09t8:422_0": "Asantānaṁ pana saddhāsīlānaṁ,",
  "tika-abh09t8:422_1": "maggaphalādīnañca lokiyalokuttarānaṁ guṇānaṁ vibhāvanāvasappavatto ceva taduppannehi atimahantehipi paccayehi",
  "tika-abh09t8:422_2": "asantussanākārappavatto ca lobho pāpicchatā.",
  "tika-abh09t8:422_3": "Yā cāyaṁ asantaguṇasambhāvanatā,",
  "tika-abh09t8:422_4": "paṭiggahaṇe ca paribhoge ca amattaññutā etaṁ pāpicchatālakkhaṇaṁ.",
  "tika-abh09t8:423_0": "Siṅganti vijjhanaṭṭhena siṅgaṁ,",
  "tika-abh09t8:423_1": "nāgarikabhāvasaṅkhātassa kilesasiṅgassetaṁ adhivacanaṁ,",
  "tika-abh09t8:423_2": "taṁ atthato siṅgārakaraṇavasappavatto lobhova.",
  "tika-abh09t8:423_3": "Tintiṇanti khīyanaṁ,",
  "tika-abh09t8:423_4": "taṁ atthato nivāsaṭṭhāne sunakhānaṁ viya aññamaññaṁ sattānaṁ ‘‘tava santakaṁ,",
  "tika-abh09t8:423_5": "mama santaka’’nti khiyyanākārappavatto dosova.",
  "tika-abh09t8:423_6": "Cāpalyanti capalatā,",
  "tika-abh09t8:423_7": "taṁ pattacīvarādiparikkhārānaṁ,",
  "tika-abh09t8:423_8": "attabhāvassa ca maṇḍanavibhūsanakeḷāyanavasappavatto rāgova,",
  "tika-abh09t8:423_9": "yena samannāgato jiṇṇopi daharo viya hoti.",
  "tika-abh09t8:423_10": "Asabhāgavuttīti visabhāgavutti visabhāgakiriyā,",
  "tika-abh09t8:423_11": "sā garuṭṭhāniyesupi anādaravasena vipaccanīkaggāhitāvasappavatto dosova ,",
  "tika-abh09t8:423_12": "yāya samannāgato gilānepi mātāpituācariyupajjhāyādike na oloketi,",
  "tika-abh09t8:423_13": "tehi saddhiṁ lābhasakkārakāraṇā kalahaṁ karoti,",
  "tika-abh09t8:423_14": "tesu hirottappaṁ,",
  "tika-abh09t8:423_15": "cetiyādīsu cittīkārañca na paccupaṭṭhapeti.",
  "tika-abh09t8:423_16": "Aratīti pantesu senāsanesu,",
  "tika-abh09t8:423_17": "samathavipassanāsu ca anabhiramaṇā ukkaṇṭhitatā,",
  "tika-abh09t8:423_18": "sā tathāpavatto akusalacittuppādo.",
  "tika-abh09t8:423_19": "Tandīti ālasyaṁ.",
  "tika-abh09t8:423_20": "Vijambhitāti kāyassa ānamanādiākārena phandanā vijambhanā.",
  "tika-abh09t8:423_21": "Bhattasammadoti bhattamucchāya kāyassa akammaññatā.",
  "tika-abh09t8:423_22": "Cetaso ca līnattanti cittasaṅkoco.",
  "tika-abh09t8:423_23": "Atthato panetāni sabbānipi thinamiddhavasena cittassa gilānākārova.",
  "tika-abh09t8:424_0": "Kuhanātiādīsu lābhasakkārasilokasannissitassa pāpicchassa tena tena upāyena vimhāpanā kuhanā nāma.",
  "tika-abh09t8:424_1": "Sā tividhā paccayapaṭisevanasāmantajappanairiyāpathasaṇṭhāpanavasena.",
  "tika-abh09t8:424_2": "Tattha cīvarādīhi nimantitassa tadatthikasseva sato pāpicchataṁ nissāya paṭikkhipanena,",
  "tika-abh09t8:424_3": "te ca gahapatike attani suppatiṭṭhitasaddhe ñatvā puna tesaṁ ‘‘aho ayyo appiccho na kiñci paṭiggaṇhituṁ icchati,",
  "tika-abh09t8:424_4": "suladdhaṁ vata no assa,",
  "tika-abh09t8:424_5": "sace appamattakaṁ kiñci paṭiggaṇheyyā’’ti nānāvidhehi upāyehi paṇītāni cīvarādīni upanāmentānaṁ tadanuggahakāmataññeva",
  "tika-abh09t8:424_6": "āvikatvā paṭiggahaṇena ca tato pabhuti api sakaṭabhārehi upanāmanahetubhūtaṁ vimhāpanaṁ paccayapaṭisevanasaṅkhātā",
  "tika-abh09t8:424_7": "kuhanā nāma.",
  "tika-abh09t8:424_8": "Pāpicchasseva pana sato ‘‘yo evarūpaṁ cīvaraṁ dhāreti,",
  "tika-abh09t8:424_9": "so samaṇo mahesakkho’’tiādinā uttarimanussadhammādhigamaparidīpanavācāya tathā tathā vimhāpanaṁ sāmantajappanasaṅkhātā kuhanā nāma.",
  "tika-abh09t8:424_10": "Pāpicchasseva pana sato samāhitasseva sambhāvanādhippāyakatena paṇidhāya saṇṭhapitena gamanādiiriyāpathena",
  "tika-abh09t8:424_11": "vimhāpanaṁ iriyāpathasaṇṭhapanasaṅkhātā kuhanā nāma.",
  "tika-abh09t8:425_0": "Ālapanātiādinā pana vuttapaccayapaṭisaṁyuttā vācāyeva dassitā.",
  "tika-abh09t8:425_1": "Anuppiyabhāṇitā,",
  "tika-abh09t8:425_2": "cāṭukamyatā,",
  "tika-abh09t8:425_3": "muggasūpyatā,",
  "tika-abh09t8:425_4": "pāribhaṭayatā ca ālapanā nāma.",
  "tika-abh09t8:425_5": "Tattha ālapanātiāditova lapanā.",
  "tika-abh09t8:425_6": "Anuppiyabhāṇitāti saccānurūpaṁ,",
  "tika-abh09t8:425_7": "dhammānurūpaṁ vā anapaloketvā punappunaṁ piyabhaṇanaṁ.",
  "tika-abh09t8:425_8": "Cāṭukamyatāti nīcavuttitā,",
  "tika-abh09t8:425_9": "attānaṁ heṭṭhato ṭhapetvā pavattanaṁ.",
  "tika-abh09t8:425_10": "Muggasūpyatāti muggasūpasadisatā,",
  "tika-abh09t8:425_11": "apakkamuggasadisena appasaccena samannāgatavacanatā.",
  "tika-abh09t8:425_12": "Pāribhaṭayatāti kuladārakānaṁ aṅkena pariharaṇādikaṁ paribhaṭassa kiccaṁ.",
  "tika-abh09t8:425_13": "Evamayaṁ sabbopi kiriyābhedo ‘‘lapanā’’tveva vuccati.",
  "tika-abh09t8:425_14": "Paresaṁ pana paccayadānasaññājanakaṁ kāyavacīkammaṁ nemittikatā nāma,",
  "tika-abh09t8:425_15": "yā ‘‘parikathobhāsanimittakamma’’nti vuccati.",
  "tika-abh09t8:425_16": "Akkosanavambhanagarahaṇādīhi yathā dāyako avaṇṇaṁ bhāyati,",
  "tika-abh09t8:425_17": "evaṁ taṁ nippīḷanaṁ nippesikatā nāma.",
  "tika-abh09t8:425_18": "Ayaṁ hi yasmā veḷupesikāya viya abbhaṅgaṁ imāya parassa guṇaṁ nippeseti nipuñchati,",
  "tika-abh09t8:425_19": "yasmā vā gandhajātaṁ pisitvā gandhamagganā viya paraguṇe nippisitvā vicuṇṇetvā esā lābhamagganā hoti,",
  "tika-abh09t8:425_20": "tasmā ‘‘nippesikatā’’ti vuccati.",
  "tika-abh09t8:425_21": "Ekasmiṁ pana kule laddhāmisaṁ aññattha dānavasena lābhena lābhassa patthanā lābhena lābhaṁ nijigīsanā nāma.",
  "tika-abh09t8:425_22": "Ime ca kuhanādayo pañcapi tathā tathā pavattā lobhādiakusalacittuppādāti veditabbā.",
  "tika-abh09t8:425_23": "‘‘Seyyohamasmī’’tiādayo dvādasa mānā heṭṭhā saṁyojanagocchake vuttānusārena suviññeyyāva.",
  "tika-abh09t8:425_24": "Tattha ca ādito tayo mānā puggalaṁ anissāya jātigottarūpabhogasippasutādimānavatthuvaseneva kathitā,",
  "tika-abh09t8:425_25": "tato paraṁ pana nava mānā seyyasadisahīnapuggale nissāya kathitā.",
  "tika-abh09t8:426_0": "Evametehi dvādasahi padehi savatthuke māne kathetvā idāni avatthukaṁ dassetuṁ ‘‘māno’’tiādi vuttaṁ.",
  "tika-abh09t8:426_1": "Tato paraṁ atimānotiādīsu ‘‘jātiādīhi mayā sadiso natthī’’ti atikkamitvā maññanāvasena pavatto māno atimāno nāma.",
  "tika-abh09t8:426_2": "‘‘Ime mayā pubbe sadisā,",
  "tika-abh09t8:426_3": "idāni ahaṁ seṭṭho,",
  "tika-abh09t8:426_4": "ime hīnatarā’’ti uppanno māno bhārātibhāro viya mānātimāno nāma.",
  "tika-abh09t8:426_5": "Attānaṁ pana avamaññanāvasena pavatto māno omāno nāma,",
  "tika-abh09t8:426_6": "so ‘‘hīnohamasmī’’ti pavattahīnamānasadisova.",
  "tika-abh09t8:426_7": "Anadhigatesu ariyadhammesu ‘‘adhigatā mayā’’ti uppanno māno adhikamānattā adhimāno nāma,",
  "tika-abh09t8:426_8": "ayaṁ pana sotāpannādiariyasāvakānaṁ ‘‘ahaṁ sakadāgāmī’’tiādinā na uppajjati tesaṁ maggaphalanibbānapahīnakilesāvasiṭṭhakilesapaccavekkhaṇena",
  "tika-abh09t8:426_9": "ariyaguṇapaṭivedhe nikkaṅkhattā.",
  "tika-abh09t8:426_10": "Dussīlassa pana na uppajjateva,",
  "tika-abh09t8:426_11": "sīlavatopi pariccattakammaṭṭhānassa na uppajjati,",
  "tika-abh09t8:426_12": "parisuddhasīlasseva pana suddhasamathalābhino,",
  "tika-abh09t8:426_13": "suddhavipassanālābhino,",
  "tika-abh09t8:426_14": "tadubhayalābhino vā uppajjati.",
  "tika-abh09t8:426_15": "Tesu tadubhayalābhī arahatte eva adhimaññitvā patiṭṭhāti suvikkhambhitakilesattā,",
  "tika-abh09t8:426_16": "parimadditasaṅkhārattā ca,",
  "tika-abh09t8:426_17": "itare sotāpannādīsupīti veditabbā.",
  "tika-abh09t8:426_18": "Pañcasu pana khandhesu ‘‘ahamasmī’’tiādinā pavatto māno asmimāno nāma.",
  "tika-abh09t8:426_19": "Pāpakena pana parūpaghātakena kammāyatanasippāyatanavijjāṭṭhānādinā attānaṁ seyyādito jappanavasena pavatto māno micchāmāno nāma.",
  "tika-abh09t8:427_0": "Ñātivitakkotiādīsu ‘‘mayhaṁ ñātakā sukhajīvino sampattiyuttā’’ti evaṁ gehasitapemena ñātake uddissa uppanno vitakko ñātivitakko nāma,",
  "tika-abh09t8:427_1": "‘‘ñātakā khayaṁ gatā vayaṁ gatā saddhā pasannā’’tiādinā pana nekkhammasito ñātivitakko nāma na hoti.",
  "tika-abh09t8:427_2": "Evaṁ janapadavitakkepi,",
  "tika-abh09t8:427_3": "tassa pana ‘‘amhākaṁ janapado subhikkho sundaro’’tiādinā pavattiākāro veditabbo.",
  "tika-abh09t8:427_4": "Amaratthāya vitakko,",
  "tika-abh09t8:427_5": "amaro vā vitakkoti amaravitakko.",
  "tika-abh09t8:427_6": "Tattha yo ukkuṭikappadhānādīhi dukkhe nijjiṇṇe samparāye attā sukhī amaro hotīti evaṁ pavatto,",
  "tika-abh09t8:427_7": "so amaratthāya vitakko nāma.",
  "tika-abh09t8:427_8": "Yo pana diṭṭhigatikassa ekasmiṁ pakkhe asaṇṭhahitvā ‘‘evampi me no,",
  "tika-abh09t8:427_9": "tathāpi me no,",
  "tika-abh09t8:427_10": "aññathāpi me no’’tiādinā amaramaccho viya gahetuṁ asakkuṇeyyatāya pavatto,",
  "tika-abh09t8:427_11": "so amaro vitakko nāma.",
  "tika-abh09t8:427_12": "Taṁ duvidhampi ekato katvā idha ‘‘amaravitakko’’ti vutto.",
  "tika-abh09t8:428_0": "Anuddayatā patirūpakena pana gihīhi sahasokisahananditādivasena gehasitapemena yutto parānuddayatāpaṭisaṁyutto vitakko nāma.",
  "tika-abh09t8:428_1": "Lābhena ceva sakkārena ca kittisaddena ca saddhiṁ ārammaṇakaraṇavasena yutto gehasito vitakko lābhasakkārasilokapaṭisaṁyutto vitakko nāma,",
  "tika-abh09t8:428_2": "tassa pana ‘‘aho vata me lābhādayo uppajjeyyu’’ntiādinā pavattiākāro veditabbo.",
  "tika-abh09t8:428_3": "‘‘Aho vata maṁ pare na avajāneyyu’’nti uppanno gehasito vitakko anavaññattipaṭisaṁyutto vitakko nāma. Ekakaṁ.",
  "tika-abh09t8:429_0": "Dukādīsu kodhādayo heṭṭhā vuttatthe vajjetvā avasesānaññeva vaṇṇanā hoti.",
  "tika-abh09t8:429_1": "Tattha dukesu tāva upanāhotiādīsu pubbabhāge kodho ‘‘akkocchima’’ntiādinā āsevanena aparakāle veracitte daḷhataraṁ ābaddho upanāho nāma,",
  "tika-abh09t8:429_2": "yena samannāgato veraṁ nissajjituṁ na sakkoti vasātelamakkhitapilotikā viya,",
  "tika-abh09t8:429_3": "sodhiyamānampissa cittaṁ na parisujjhati,",
  "tika-abh09t8:429_4": "svāyaṁ verupanibandhanalakkhaṇo.",
  "tika-abh09t8:430_0": "Paraguṇaṁ pana vināsetvā tattha dosamakkhanavasena pavatto kodho makkho nāma.",
  "tika-abh09t8:430_1": "Ayaṁ hi paṭhamataraṁ attano cittaṁ gūtho viya gūthaggāhakaṁ hatthaṁ makkheti,",
  "tika-abh09t8:430_2": "pacchā paranti ‘‘makkho’’ti vutto,",
  "tika-abh09t8:430_3": "svāyaṁ paraguṇamakkhanalakkhaṇo.",
  "tika-abh09t8:430_4": "Paḷāsetīti paḷāso,",
  "tika-abh09t8:430_5": "parassa guṇe dassetvā attano guṇehi same karotīti attho.",
  "tika-abh09t8:430_6": "Tathāpavatto lobho,",
  "tika-abh09t8:430_7": "svāyaṁ yugaggāhalakkhaṇo.",
  "tika-abh09t8:431_0": "Dvārattayepi vijjamānasseva dosassa paṭicchādanato cakkhumohanamāyā viyāti māyā,",
  "tika-abh09t8:431_1": "sā katadosapaṭicchādanalakkhaṇā.",
  "tika-abh09t8:431_2": "Saṭhassa bhāvo,",
  "tika-abh09t8:431_3": "kammaṁ vā sāṭheyyaṁ,",
  "tika-abh09t8:431_4": "kerāṭiyaṁ,",
  "tika-abh09t8:431_5": "taṁ avijjamānaguṇappakāsanalakkhaṇaṁ.",
  "tika-abh09t8:432_0": "Anajjavādayo heṭṭhā vuttaajjavādipaṭipakkhaakusalavasena veditabbā.",
  "tika-abh09t8:432_1": "Ajjhattasaṁyojanantiādīsu ajjhattanti kāmabhavo,",
  "tika-abh09t8:432_2": "tattha satte bandhanavasena pavattāni pañcorambhāgiyasaṁyojanāni ajjhattasaṁyojanaṁ nāma.",
  "tika-abh09t8:432_3": "Bahiddhāti rūpārūpabhavo.",
  "tika-abh09t8:432_4": "Tattha bandhanavasena pavattāni pañca uddhambhāgiyasaṁyojanāni bahiddhāsaṁyojanaṁ nāma.",
  "tika-abh09t8:432_5": "Kāmabhave hi sattānaṁ ālayo bahuko,",
  "tika-abh09t8:432_6": "na itaresu,",
  "tika-abh09t8:432_7": "tasmā so ajjhattaṁ itare ca bahiddhāti veditabbā. Dukaṁ.",
  "tika-abh09t8:433_0": "Tikesu pana lobhādīni tīṇi akusalamūlāni nāma.",
  "tika-abh09t8:433_1": "Kāmabyāpādavihiṁsāsampayuttā vitakkā tayo akusalavitakkā nāma.",
  "tika-abh09t8:433_2": "Te eva saññāsīsena tisso akusalasaññā.",
  "tika-abh09t8:433_3": "Sabhāvaṭṭhena tisso akusaladhātuyoti ca vuccanti.",
  "tika-abh09t8:433_4": "Kāyavacīmanoduccaritāni tīṇi duccaritāni nāma,",
  "tika-abh09t8:433_5": "tāni dvārattayappavattānaṁ pāṇātipātādīnaṁ,",
  "tika-abh09t8:433_6": "sabbākusalānaṁ vā vasena yojetabbāni.",
  "tika-abh09t8:433_7": "Suttantapariyāyena pana diṭṭhāsavavajjitā kāmāsavādayo tayo āsavā nāma.",
  "tika-abh09t8:433_8": "Sakkāyadiṭṭhivicikicchāsīlabbataparāmāsā tīṇi saṁyojanāni nāma.",
  "tika-abh09t8:434_0": "Kāmataṇhā bhavataṇhā vibhavataṇhā ca tisso taṇhā nāma.",
  "tika-abh09t8:434_1": "Tattha sassatadiṭṭhisahagato rāgo bhavataṇhā,",
  "tika-abh09t8:434_2": "ucchedadiṭṭhisahagato rāgo vibhavataṇhā,",
  "tika-abh09t8:434_3": "avasesā pana sabbāpi taṇhā kāmataṇhā.",
  "tika-abh09t8:434_4": "Kāmadhātupaṭisaṁyutto vā rāgo kāmataṇhā,",
  "tika-abh09t8:434_5": "rūpārūpadhātupaṭisaṁyutto bhavataṇhā,",
  "tika-abh09t8:434_6": "ucchedadiṭṭhisahagato vibhavataṇhāti veditabbā.",
  "tika-abh09t8:434_7": "Kāmataṇhā rūpataṇhā arūpataṇhā ca aparāpi tisso taṇhā nāma.",
  "tika-abh09t8:434_8": "Rūpataṇhā arūpataṇhā nirodhataṇhā ca puna aparāpi tisso taṇhā nāma.",
  "tika-abh09t8:434_9": "Tattha nirodhataṇhāti ucchedadiṭṭhisahagato.",
  "tika-abh09t8:434_10": "Kāmesanā bhavesanā brahmacariyesanā ca tisso esanā nāma.",
  "tika-abh09t8:434_11": "Tattha brahmacariyesanāti sassatucchedadiṭṭhisaṅkhātabrahmacariyassa gavesanā.",
  "tika-abh09t8:434_12": "‘‘Seyyohamasmīti vidhā,",
  "tika-abh09t8:434_13": "sadisohamasmīti vidhā,",
  "tika-abh09t8:434_14": "hīnohamasmīti vidhā’’ti evaṁ vuttamānavidhā tisso vidhā nāma.",
  "tika-abh09t8:434_15": "Māno hi seyyādivasena vidahanato maññanato ‘‘vidhā’’ti vuccati.",
  "tika-abh09t8:434_16": "Jātijarāmaraṇāni paṭicca uppannāni bhayāni tīṇi bhayāni nāma.",
  "tika-abh09t8:434_17": "‘‘Atītaṁ vā addhānaṁ ārabbhā’’tiādinā vuttāni tīṇi,",
  "tika-abh09t8:434_18": "buddhādīsu kaṅkhanavicikicchanavasena pavattā tisso avijjā tīṇi tamāni nāma.",
  "tika-abh09t8:434_19": "Vicikicchāsīsena tassa vibhaṅge taṁsampayuttā avijjāva vuttā,",
  "tika-abh09t8:434_20": "tassā eva paṭicchādakattenapi tamabhāvatoti daṭṭhabbaṁ.",
  "tika-abh09t8:435_0": "Yaṁ kiñci pana sattassa sukhādikaṁ uppajjati,",
  "tika-abh09t8:435_1": "taṁ sabbaṁ pubbekatahetūti ekaṁ titthāyatanaṁ,",
  "tika-abh09t8:435_2": "issaranimmānahetūti dutiyaṁ,",
  "tika-abh09t8:435_3": "ahetuappaccayāti tatiyanti imāni tīṇi titthāyatanāni nāma.",
  "tika-abh09t8:435_4": "Tattha paṭhamavādī kusalākusalakiriyautucittāhārādikaṁ,",
  "tika-abh09t8:435_5": "gatiupadhiādikaṁ,",
  "tika-abh09t8:435_6": "sappurisūpanissayasaddhammassavanādikañca sabbaṁ paccayapaccayuppannaṁ paṭikkhipitvā ekaṁ kammavipākameva sampaṭicchati,",
  "tika-abh09t8:435_7": "itare pana dvepi sabbaṁ hetuṁ paṭikkhipitvā issarahetukaṁ,",
  "tika-abh09t8:435_8": "ahetukañca sampaṭicchanti,",
  "tika-abh09t8:435_9": "tesaṁ tiṇṇaṁ vādānaṁ vaseneva payojanābhāvādito yathānurūpaṁ doso ñātabbo.",
  "tika-abh09t8:435_10": "Ganthavitthārabhayena panettha na vitthārayimha.",
  "tika-abh09t8:436_0": "Rāgadosamohā pana tayo palibodhaṭṭhena kiñcanā nāma.",
  "tika-abh09t8:436_1": "Te eva hi kilesaṭṭhena aṅgaṇāni,",
  "tika-abh09t8:436_2": "malīnabhāvakaraṇaṭṭhena malāni,",
  "tika-abh09t8:436_3": "pakkhalanapātahetuto visamāni ca honti.",
  "tika-abh09t8:436_4": "Pāṇātipātādīni kāyavacīmanovisamāni aparānipi tīṇi visamāni nāma.",
  "tika-abh09t8:436_5": "Rāgadosamohā anudahanaṭṭhena tayo aggī,",
  "tika-abh09t8:436_6": "kasaṭanirojaṭṭhena kasāvā ca honti.",
  "tika-abh09t8:436_7": "Pāṇātipātādīni kāyakasāvādayo pana aparepi tayo kasāvā nāma.",
  "tika-abh09t8:436_8": "Assādadiṭṭhittike kāmaparibhoge ‘‘natthi kāmesu doso’’ti evaṁ pavattā sassatadiṭṭhi assādadiṭṭhi nāma.",
  "tika-abh09t8:436_9": "Vīsativatthukā pana attadiṭṭhi attānaṁ anugatattā attānudiṭṭhi nāma.",
  "tika-abh09t8:436_10": "Tassā pana ‘‘rūpaṁ attato samanupassati,",
  "tika-abh09t8:436_11": "rūpavantaṁ vā attānaṁ,",
  "tika-abh09t8:436_12": "attani vā rūpaṁ,",
  "tika-abh09t8:436_13": "rūpasmiṁ vā attānaṁ samanupassatī’’ti evaṁ rūpakkhandhe catasso diṭṭhiyo.",
  "tika-abh09t8:436_14": "Evaṁ sesakkhandhesupīti vīsativatthukatā veditabbā.",
  "tika-abh09t8:437_0": "Tattha ca rūpaṁ attatodiādinā pañcakkhandhe attato gahaṇavasena pavattā pañca ucchedadiṭṭhiyo,",
  "tika-abh09t8:437_1": "sesā pana sassatadiṭṭhiyoti veditabbā.",
  "tika-abh09t8:437_2": "‘‘Natthi dinna’’ntiādinayappavattā pana natthikadiṭṭhi micchādiṭṭhi nāma,",
  "tika-abh09t8:437_3": "lāmakadiṭṭhīti attho.",
  "tika-abh09t8:437_4": "Aratittike pāṇileḍḍudaṇḍādīhi sattānaṁ vihiṁsanā vihesā nāma.",
  "tika-abh09t8:437_5": "Dvārattayappavattaakusaladhammassa cariyā adhammacariyā nāma.",
  "tika-abh09t8:437_6": "Dovacassatātike sāva kāmabyāpādavihiṁsāsaññā nānārammaṇesu pavattito,",
  "tika-abh09t8:437_7": "nānābhūtattā ca nānattasaññā nāma.",
  "tika-abh09t8:437_8": "Uddhaccattike kusītassa bhāvo kosajjaṁ, pamādova.",
  "tika-abh09t8:437_9": "Anādariyattike ovādassa anādiyanavasappavatto kodho anādariyaṁ nāma.",
  "tika-abh09t8:437_10": "Assaddhiyattike ratanattayakammaphalānaṁ asaddahanavasappavattā akusaladhammā assaddhiyaṁ nāma.",
  "tika-abh09t8:437_11": "Pañcavidhamacchariyavasena ‘‘dehī’’ti vacanassa ajānanā avadaññutā nāma.",
  "tika-abh09t8:438_0": "Uddhaccattike manacchaṭṭhesu indriyesu aguttadvāratā asaṁvaro nāma.",
  "tika-abh09t8:438_1": "Kāyikavācasikavītikkamo dussīlyaṁ nāma.",
  "tika-abh09t8:438_2": "Ariyattike buddhapaccekabuddhasāvakānaṁ dassanopāsanādīsu anicchā ariyānaṁ adassanakamyatā nāma.",
  "tika-abh09t8:438_3": "Bodhipakkhikasaddhammassa savanadhāraṇādīsu anicchā saddhammaṁ asotukamyatā nāma.",
  "tika-abh09t8:438_4": "Parassa dosāropane randhagavesitāsaṅkhāto upārambhova upārambhacittatā nāma.",
  "tika-abh09t8:438_5": "Muṭṭhassaccattike uddhaccaṁ cetaso vikkhepo nāma.",
  "tika-abh09t8:438_6": "Ayonisomanasikārattike ‘‘anicce nicca’’ntiādinā,",
  "tika-abh09t8:438_7": "saccapaṭipakkhavasena vā anupāyamanasikārasaṅkhātaṁ āvajjanacittaṁ ayonisomanasikāro nāma.",
  "tika-abh09t8:438_8": "Micchādiṭṭhimicchāsaṅkappādayo aṭṭha micchāmaggā kummaggo nāma,",
  "tika-abh09t8:438_9": "micchāmaggassa āsevanā kummaggasevanā nāma.",
  "tika-abh09t8:438_10": "Thinamiddhaṁ cetaso ca līnattaṁ nāma. Tikaṁ.",
  "tika-abh09t8:439_0": "Catukkesu cīvarādīsu catūsu paccayesu ‘‘kattha manāpaṁ labhissāmī’’ti taṇhāya uppādo cattāro taṇhuppādā nāma.",
  "tika-abh09t8:439_1": "Na gacchanti etāhi ariyāti agatiyo,",
  "tika-abh09t8:439_2": "chandadosamohabhayā.",
  "tika-abh09t8:439_3": "Tā hi agantabbamaggagamanāni akattabbakaraṇāni cattāri agatigamanāni nāma.",
  "tika-abh09t8:439_4": "Tattha chandoti pakkhapātarāgo.",
  "tika-abh09t8:439_5": "Bhayanti tathāpavatto doso.",
  "tika-abh09t8:439_6": "Aniccādīsu ‘‘niccaṁ sukhaṁ attā subha’’nti evaṁ pavattā cattāro vipariyāsā viparītato dhamme esanato.",
  "tika-abh09t8:439_7": "Tesu vā āsanato pavisanato cattāro vipariyāsā nāma.",
  "tika-abh09t8:439_8": "Te saññācittadiṭṭhivipariyāsavasena paccekaṁ tayo tayo hutvā dvādasa honti.",
  "tika-abh09t8:439_9": "Tesu anicce niccaṁ,",
  "tika-abh09t8:439_10": "anattani attāti saññācittadiṭṭhivipariyāsā cha,",
  "tika-abh09t8:439_11": "dukkhe sukhaṁ,",
  "tika-abh09t8:439_12": "asubhe subhanti diṭṭhivipariyāsā dve cāti aṭṭha sotāpattimaggena pahīyanti,",
  "tika-abh09t8:439_13": "asubhe subhanti saññācittavipariyāsā dve anāgāmimaggena,",
  "tika-abh09t8:439_14": "dukkhe sukhanti saññācittavipariyāsā dve arahattamaggenāti veditabbā.",
  "tika-abh09t8:440_0": "Adiṭṭhe diṭṭhaṁ,",
  "tika-abh09t8:440_1": "asute sutaṁ,",
  "tika-abh09t8:440_2": "amute mutaṁ,",
  "tika-abh09t8:440_3": "aviññāte viññātanti evaṁ pavattā cattāro anariyavohārā nāma.",
  "tika-abh09t8:440_4": "Diṭṭhādīsu pana adiṭṭhaṁ asutaṁ amutaṁ aviññātanti evaṁ pavattā aparepi cattāro anariyavohārā nāma.",
  "tika-abh09t8:440_5": "Ime ca purimehi saddhiṁ aṭṭha anariyavohārātipi vuccanti.",
  "tika-abh09t8:440_6": "Pāṇātipātaadinnādānakāmesumicchācāramusāvādā cattāri duccaritāni nāma.",
  "tika-abh09t8:440_7": "Musāvādādivacīduccaritāni aparānipi cattāri vacīduccaritāni nāma.",
  "tika-abh09t8:440_8": "Jātijarābyādhimaraṇabhayāni cattāri bhayāni nāma.",
  "tika-abh09t8:440_9": "Rājacoraaggiudakabhayāni cattāri,",
  "tika-abh09t8:440_10": "samuddaṁ orohantassa pana uppajjanakāni ūmikumbhīlaāvaṭṭasusukābhayāni ca cattāri,",
  "tika-abh09t8:440_11": "attānuvādaparānuvādadaṇḍaduggatibhayāni cattāri cāti imāni vā aparāni tīṇi catukkāni cattāri bhayāni nāma.",
  "tika-abh09t8:440_12": "Tattha susukāti caṇḍamacchā.",
  "tika-abh09t8:440_13": "Sabbānipi cetāni bhayāni paṭighacittānīti veditabbāni.",
  "tika-abh09t8:440_14": "Sabbaṁ sukhadukkhādikaṁ sayaṁkataṁ paraṁkataṁ ubhayakataṁ adhiccasamuppannanti evaṁ uppajjamānā imā catasso diṭṭhiyo nāma. Catukkaṁ.",
  "tika-abh09t8:441_0": "Pañcakesu pañcorambhāgiyātiādīsu oraṁ vuccati kāmadhātu heṭṭhābhāvato,",
  "tika-abh09t8:441_1": "tattha upapattinipphādanato taṁ oraṁ bhajantīti sakkāyadiṭṭhivicikicchāsīlabbataparāmāsakāmarāgapaṭighā pañca orambhāgiyasaṁyojanāni nāma.",
  "tika-abh09t8:441_2": "Uddhanti rūpārūpadhātu uparibhāvato,",
  "tika-abh09t8:441_3": "taṁ vuttanayena bhajantīti rūparāgaarūparāgamānauddhaccaavijjā pañca uddhambhāgiyasaṁyojanāni nāma.",
  "tika-abh09t8:441_4": "Rāgadosamohamānadiṭṭhiyo pañca lagganaṭṭhena saṅgā nāma.",
  "tika-abh09t8:441_5": "Te eva pañca anupavisanaṭṭhena,",
  "tika-abh09t8:441_6": "tudanaṭṭhena ca pañca sallā nāma.",
  "tika-abh09t8:441_7": "Satthudhammasaṅghasikkhāsu kaṅkhanāni cattāri,",
  "tika-abh09t8:441_8": "sabrahmacārīsu kupitacittatā cāti ime pañca cittassa thaddhakacavarakhāṇukabhāvakaraṇattā cetokhilā nāma.",
  "tika-abh09t8:441_9": "Kāmesu avītarāgo. Kāye…pe… rūpe…pe…",
  "tika-abh09t8:441_10": "yāvadatthaṁ bhuñjitvā seyyasukhaṁ passasukhaṁ middhasukhaṁ anuyutto viharati,",
  "tika-abh09t8:441_11": "aññataraṁ devanikāyaṁ paṇidhāya brahmacariyaṁ caratīti evaṁ pavattā pañca dhammā cittaṁ bandhitvā muṭṭhiyaṁ katvā viya gahaṇato cetasovinibandhā nāma.",
  "tika-abh09t8:441_12": "Tattha kāyeti ajjhattike kāye,",
  "tika-abh09t8:441_13": "rūpeti bahiddhārūpe.",
  "tika-abh09t8:441_14": "Saññī attā,",
  "tika-abh09t8:441_15": "asaññī attā,",
  "tika-abh09t8:441_16": "nevasaññīnāsaññī attā,",
  "tika-abh09t8:441_17": "saṁvijjamāno pana attā ucchijjati,",
  "tika-abh09t8:441_18": "diṭṭhadhammanibbānaṁ vā pāpuṇātīti evaṁ pavattā pañca diṭṭhiyo nāma.",
  "tika-abh09t8:442_0": "Pāṇātipātādimajjapānapariyosānā pañca verakaraṇaṭṭhena verā nāma.",
  "tika-abh09t8:442_1": "Ñātibhogarogasīladiṭṭhibyasanāni pañca byasanā nāma.",
  "tika-abh09t8:442_2": "Tattha byasanāti vināsasahajātā,",
  "tika-abh09t8:442_3": "tato uppannā akusalā .",
  "tika-abh09t8:442_4": "Bahujanassa appiyatā,",
  "tika-abh09t8:442_5": "verabahulatā,",
  "tika-abh09t8:442_6": "vajjabahulatā,",
  "tika-abh09t8:442_7": "sammūḷhamaraṇaṁ,",
  "tika-abh09t8:442_8": "apāyagamananti ime pañca akkhantiyā ādīnavā,",
  "tika-abh09t8:442_9": "anadhivāsanāya dosāti attho.",
  "tika-abh09t8:442_10": "Ājīvakabhayaṁ asilokabhayaṁ parisasārajjabhayaṁ maraṇabhayaṁ duggatibhayanti imāni pañca bhayāni nāma.",
  "tika-abh09t8:442_11": "Yāvadatthaṁ pañcakāmaguṇaparibhogena ceva paṭhamajjhānādīhi catūhi jhānehi cāti pañcahi kāraṇehi attā",
  "tika-abh09t8:442_12": "paramadiṭṭhadhammanibbānappatto hotīti pavattā vādā pañca diṭṭhadhammanibbānavādā nāma. Pañcakaṁ.",
  "tika-abh09t8:443_0": "Chakkesu pana kodho makkho issā sāṭheyyaṁ pāpicchatā sandiṭṭhiparāmāsitāti imāni cha vivādamūlāni.",
  "tika-abh09t8:443_1": "Manāpiyesu rūpādīsu chasu ārammaṇesu chandarāgoti ime cha chandarāgā gehasitā dhammā nāma.",
  "tika-abh09t8:443_2": "Amanāpiyesu chasu ārammaṇesu paṭigho cha virodhavatthūni nāma.",
  "tika-abh09t8:443_3": "Virodho eva vatthu virodhavatthu.",
  "tika-abh09t8:443_4": "Chasu ārammaṇesu taṇhāva cha taṇhākāyā nāma.",
  "tika-abh09t8:443_5": "Satthudhammasaṅghasikkhāsu, appamāde,",
  "tika-abh09t8:443_6": "paṭisanthāre ca agāravā cha agāravā nāma.",
  "tika-abh09t8:443_7": "Kammārāmatā,",
  "tika-abh09t8:443_8": "bhassaniddāsaṅgaṇikasaṁsaggapapañcārāmatā ca cha parihāniyā dhammā nāma,",
  "tika-abh09t8:443_9": "parihānikarāti attho.",
  "tika-abh09t8:443_10": "Tattha savanadassanasamullapanaparibhogakāyasaṁsaggesu pañcasu yuttapayuttatā saṁsaggārāmatā.",
  "tika-abh09t8:443_11": "Taṇhāmānadiṭṭhipapañcesu yuttapayuttatā papañcārāmatāti veditabbaṁ.",
  "tika-abh09t8:443_12": "Kammabhassaniddāsaṅgaṇikārāmatā cattāro,",
  "tika-abh09t8:443_13": "dovacassatā,",
  "tika-abh09t8:443_14": "pāpamittatā dve cāti ime aparepi cha parihāniyā dhammā nāma.",
  "tika-abh09t8:444_0": "Somanassaṭṭhāniyesu rūpādīsu chasu ārammaṇesu uppannā gehasitasomanassasampayuttā vicārā somanassupavicārā nāma,",
  "tika-abh09t8:444_1": "vitakkādayo dhammā,",
  "tika-abh09t8:444_2": "taṁsampayuttā cāti gahetabbā.",
  "tika-abh09t8:444_3": "Esa nayo itaradvayepi.",
  "tika-abh09t8:444_4": "Aññāṇasahitā panettha vedanupekkhā upekkhāti veditabbā,",
  "tika-abh09t8:444_5": "yā ‘‘aññāṇupekkhā’’tipi vuccati.",
  "tika-abh09t8:444_6": "Iṭṭhāniṭṭhamajjhattesu chasu ārammaṇesu yathākkamaṁ uppannā vedanā ‘‘cha gehasitāni somanassānī’’tiādinā chakkattayena vuttā.",
  "tika-abh09t8:444_7": "‘‘Atthi me attā’’ti vā,",
  "tika-abh09t8:444_8": "‘‘natthi me attā’’ti vā,",
  "tika-abh09t8:444_9": "‘‘attanā vā attānaṁ sañjānāmī’’ti vā,",
  "tika-abh09t8:444_10": "‘‘attanā vā anattānaṁ sañjānāmī’’ti vā,",
  "tika-abh09t8:444_11": "‘‘attanā vā attānaṁ sañjānāmī’’ti vā,",
  "tika-abh09t8:444_12": "‘‘so me ayaṁ attā kārako vedako nicco dhuvo’’ti evaṁ uppajjamānā imā cha diṭṭhiyo nāma.",
  "tika-abh09t8:444_13": "Tattha atthīti sassatadiṭṭhi.",
  "tika-abh09t8:444_14": "Natthīti ucchedadiṭṭhi.",
  "tika-abh09t8:444_15": "Pañcapi khandhe ‘‘attā’’ti gahetvā saññākkhandhena sesānaṁ jānanavasena attanā vā attānaṁ sañjānāmīti diṭṭhi,",
  "tika-abh09t8:444_16": "saññākkhandhaṁ pana ‘‘attā’’ti,",
  "tika-abh09t8:444_17": "itare ca ‘‘anattā’’ti gahetvā attanā vā anattānaṁ sañjānāmīti diṭṭhi,",
  "tika-abh09t8:444_18": "saññākkhandhaṁ pana ‘‘anattā’’ti,",
  "tika-abh09t8:444_19": "itare ca ‘‘attā’’ti gahetvā anattanā vā attānaṁ sañjānāmīti diṭṭhi ca veditabbā. Chakkaṁ.",
  "tika-abh09t8:445_0": "Sattakesu pana kāmarāgapaṭighamānadiṭṭhivicikicchābhavarāgaavijjā satta thāmagataṭṭhena,",
  "tika-abh09t8:445_1": "appahīnaṭṭhena ca cittasantāne anu anu sayanato anusayā nāma.",
  "tika-abh09t8:445_2": "Te eva satte vaṭṭasmiṁ saṁyojanato saṁyojanāni.",
  "tika-abh09t8:445_3": "Samudācāravasena pariyuṭṭhānato pariyuṭṭhānāti veditabbā.",
  "tika-abh09t8:445_4": "Assaddhiyaṁ ahirikaṁ anottappaṁ appassutatā kosajjaṁ muṭṭhassaccaṁ duppaññatāti ime satta asataṁ asappurisānaṁ,",
  "tika-abh09t8:445_5": "asantā vā lāmakā dhammāti asaddhammā nāma.",
  "tika-abh09t8:445_6": "Pāṇātipātādayo kāyavacīduccaritāni satta duccaritāni nāma.",
  "tika-abh09t8:445_7": "Māno atimāno mānātimāno omāno adhimāno asmimāno micchāmānoti ime satta mānā nāma.",
  "tika-abh09t8:445_8": "‘‘Manussaloke mātāpettikasambhavo attā ucchijjati,",
  "tika-abh09t8:445_9": "tathā chasu devalokesu dibbo kabaḷīkārabhakkho attā,",
  "tika-abh09t8:445_10": "rūpaloke rūpī manomayo attā,",
  "tika-abh09t8:445_11": "catūsu arūpabhavesu catubbidho arūpī attā tattha tattha ucchijjati vinassati na hoti paraṁ maraṇā’’ti",
  "tika-abh09t8:445_12": "evaṁ pavattā satta ucchedadiṭṭhiyo satta diṭṭhiyo nāma.",
  "tika-abh09t8:445_13": "Ettha ca ādito tisso diṭṭhiyo rūpakkhandhaṁ attato gahetvā pavattā ucchedadiṭṭhiyo,",
  "tika-abh09t8:445_14": "sesā catasso arūpakkhandheti ñātabbā. Sattakaṁ.",
  "tika-abh09t8:446_0": "Aṭṭhakesu pana lobho doso moho māno diṭṭhi vicikicchā thinaṁ uddhaccañcāti aṭṭha kilesavatthūni nāma.",
  "tika-abh09t8:446_1": "‘‘Yaṁ kiñci kammaṁ kattabbaṁ me’’ti ekaṁ,",
  "tika-abh09t8:446_2": "tathā ‘‘kataṁ me’’ti,",
  "tika-abh09t8:446_3": "‘‘maggo me gantabbo’’ti,",
  "tika-abh09t8:446_4": "‘‘gato’’ti,",
  "tika-abh09t8:446_5": "‘‘appakaṁ me bhutta’’nti,",
  "tika-abh09t8:446_6": "‘‘subhutta’’nti,",
  "tika-abh09t8:446_7": "‘‘ābādho me uppanno’’ti,",
  "tika-abh09t8:446_8": "‘‘aciravuṭṭhito gelaññā’’ti ekanti imāni aṭṭha kusītavatthūni nāma,",
  "tika-abh09t8:446_9": "kusītassa kosajjakāraṇānīti attho.",
  "tika-abh09t8:446_10": "Lābhe alābhe ca yase ayase ca pasaṁsāya nindāya ca sukhe dukkhe ca yathākkamaṁ rāgadosehi cittassa paṭihananaṁ",
  "tika-abh09t8:446_11": "aṭṭhasu lokadhammesu cittassa paṭighāto nāma.",
  "tika-abh09t8:446_12": "Heṭṭhā dvīhi catukkehi vuttā aṭṭha anariyavohārā nāma.",
  "tika-abh09t8:446_13": "Micchādiṭṭhimicchāsaṅkappādayo aṭṭha micchattā nāma.",
  "tika-abh09t8:446_14": "Bhikkhūhi vijjamānāya āpattiyā codiyamānassa ‘‘na sarāmī’’ti nibbeṭhanaṁ ekaṁ,",
  "tika-abh09t8:446_15": "‘‘tvaṁ bālo’’tiādinā codakapaṭippharaṇaṁ ekaṁ,",
  "tika-abh09t8:446_16": "tathā ‘‘tuvaṁ cetamāpanno’’ti codakassa paccāropanaṁ,",
  "tika-abh09t8:446_17": "aññenaññaṁ paṭicaraṇaṁ,",
  "tika-abh09t8:446_18": "saṅghe bāhāvikkhepabhaṇanaṁ,",
  "tika-abh09t8:446_19": "tuṇhībhāvena viheṭhanaṁ, saṅghaṁ,",
  "tika-abh09t8:446_20": "codakañca anādiyitvā pakkamanaṁ,",
  "tika-abh09t8:446_21": "codanābhayā sikkhāpaccakkhānanti ime aṭṭha purisadosā nāma.",
  "tika-abh09t8:446_22": "Asaññī attā rūpī, arūpī ,",
  "tika-abh09t8:446_23": "rūpī ca arūpī ca,",
  "tika-abh09t8:446_24": "nevarūpīnārūpī, antavā, anantavā,",
  "tika-abh09t8:446_25": "antavā ca anantavā ca,",
  "tika-abh09t8:446_26": "nevantavānānantavāti evaṁ pavattā aṭṭha asaññīvādā nāma.",
  "tika-abh09t8:446_27": "Nevasaññīnāsaññī attā rūpī arūpītiādinā pavattā aṭṭha nevasaññīnāsaññīvādā nāma. Aṭṭhakaṁ.",
  "tika-abh09t8:447_0": "Navakesu pana ‘‘anatthaṁ me acari, carati,",
  "tika-abh09t8:447_1": "carissati,",
  "tika-abh09t8:447_2": "piyassa me anatthaṁ acari, carati,",
  "tika-abh09t8:447_3": "carissati,",
  "tika-abh09t8:447_4": "appiyassa me atthaṁ acari, carati,",
  "tika-abh09t8:447_5": "carissatī’’ti evaṁ pavattā nava āghātā eva āghātavatthūni nāma.",
  "tika-abh09t8:447_6": "Kodho makkho issā macchariyaṁ māyā sāṭheyyaṁ musāvādo pāpicchatā micchādiṭṭhīti imāni nava purisamalāni nāma.",
  "tika-abh09t8:447_7": "‘‘Seyyassa seyyohamasmī’’tiādayo navavidhā mānā nāma.",
  "tika-abh09t8:447_8": "‘‘Taṇhaṁ paṭicca pariyesanā,",
  "tika-abh09t8:447_9": "pariyesanaṁ paṭicca lābho,",
  "tika-abh09t8:447_10": "taṁ paṭicca vinicchayo,",
  "tika-abh09t8:447_11": "taṁ paṭicca chandarāgo,",
  "tika-abh09t8:447_12": "taṁ paṭicca ajjhosānaṁ,",
  "tika-abh09t8:447_13": "tathā pariggaho,",
  "tika-abh09t8:447_14": "macchariyaṁ, ārakkho,",
  "tika-abh09t8:447_15": "ārakkhādhikaraṇaṁ daṇḍādānasatthādānakalahaviggahavivādādianeke pāpakā dhammā’’ti evaṁ vuttā ime nava taṇhāmūlakā dhammā nāma.",
  "tika-abh09t8:447_16": "Tattha vinicchayoti ñāṇataṇhādiṭṭhivitakkavasena catūsu vinicchayesu vitakkavinicchayo idha adhippeto.",
  "tika-abh09t8:447_17": "Lābhaṁ hi labhitvā ‘‘idaṁ rūpārammaṇatthāya,",
  "tika-abh09t8:447_18": "idaṁ saddārammaṇādiatthāyā’’ti evaṁ vitakkeneva vinicchayo.",
  "tika-abh09t8:447_19": "Chandarāgo dubbalarāgo,",
  "tika-abh09t8:447_20": "ajjhosānanti balavasanniṭṭhānaṁ.",
  "tika-abh09t8:447_21": "Pariggahoti taṇhādiṭṭhivasena pariggahakaraṇanti veditabbaṁ.",
  "tika-abh09t8:447_22": "‘‘Asmī’’ti,",
  "tika-abh09t8:447_23": "‘‘ahamasmī’’ti,",
  "tika-abh09t8:447_24": "‘‘ayamahamasmī’’ti,",
  "tika-abh09t8:447_25": "‘‘bhavissa’’nti,",
  "tika-abh09t8:447_26": "‘‘rūpī bhavissa’’nti,",
  "tika-abh09t8:447_27": "‘‘arūpī bhavissa’’nti,",
  "tika-abh09t8:447_28": "‘‘saññī bhavissa’’nti,",
  "tika-abh09t8:447_29": "‘‘asaññī bhavissa’’nti,",
  "tika-abh09t8:447_30": "‘‘nevasaññīnāsaññī bhavissa’’nti evaṁ vuttāni imāni nava calanaṭṭhena iñjitāni nāma.",
  "tika-abh09t8:447_31": "Imāneva maññanaṭṭhena maññitāni,",
  "tika-abh09t8:447_32": "vipphandanato vipphanditāni,",
  "tika-abh09t8:447_33": "papañcanato papañcitāni,",
  "tika-abh09t8:447_34": "tāneva tehi tehi kāraṇehi saṅkhatattā saṅkhatāni ca nāma honti.",
  "tika-abh09t8:447_35": "Sabbehi tehi pañcahi navakehi māno eva kathito.",
  "tika-abh09t8:447_36": "Sopi hi ‘‘asmī’’tiādīhi saññīhi ca ākārehi diṭṭhi viya pavattatīti. Navakaṁ.",
  "tika-abh09t8:448_0": "Dasakesu pana lobho doso moho māno diṭṭhi vicikicchā thinaṁ uddhaccaṁ ahirikaṁ anottappanti ime dasa kilesā eva kilesavatthūni nāma.",
  "tika-abh09t8:448_1": "‘‘Anatthaṁ me acarī’’tiādayo nava khāṇukaṇṭakādīsu aṭṭhānaāghātena saddhiṁ dasa āghātavatthūni nāma.",
  "tika-abh09t8:448_2": "Pāṇātipātādayo dasa akusalakammapathā nāma.",
  "tika-abh09t8:448_3": "Kāmarāgasaṁyojanaṁ paṭighamānadiṭṭhivicikicchāsīlabbataparāmāsabhavarāgaissāmacchariyaavijjāsaṁyojananti imāni dasa saṁyojanāni nāma.",
  "tika-abh09t8:448_4": "Micchādiṭṭhimicchāsaṅkappādayo aṭṭha,",
  "tika-abh09t8:448_5": "micchāñāṇamicchāvimuttīhi saddhiṁ dasa micchattā nāma.",
  "tika-abh09t8:448_6": "Tattha micchāñāṇanti pāpakiriyāsu upāyacintāvasena ceva pāpakaṁ katvā ‘‘sukataṁ mayā’’ti paccavekkhaṇavasena ca pavatto moho.",
  "tika-abh09t8:448_7": "Micchāvimuttīti avimuttasseva sato vimuttasaññitā.",
  "tika-abh09t8:448_8": "‘‘Natthi dinnaṁ,",
  "tika-abh09t8:448_9": "natthi yiṭṭha’’ntiādīhi dasahi ākārehi pavattaṁ natthikadassanaṁ dasavatthukā micchādiṭṭhi nāma.",
  "tika-abh09t8:448_10": "‘‘Sassato loko,",
  "tika-abh09t8:448_11": "tathā asassato, antavā, anantavā,",
  "tika-abh09t8:448_12": "taṁ jīvaṁ taṁ sarīra’’nti vā,",
  "tika-abh09t8:448_13": "‘‘aññaṁ jīvaṁ aññaṁ sarīra’’nti vā,",
  "tika-abh09t8:448_14": "‘‘hoti tathāgato paraṁ maraṇā’’ti vā,",
  "tika-abh09t8:448_15": "‘‘na hoti…pe…",
  "tika-abh09t8:448_16": "hoti ca na hoti ca,",
  "tika-abh09t8:448_17": "neva hoti na na hoti tathāgato paraṁ maraṇā’’ti vā evaṁ pavattā dasavatthukā antaggāhikā diṭṭhi nāma.",
  "tika-abh09t8:448_18": "Tattha lokoti khandhādayo,",
  "tika-abh09t8:448_19": "‘‘antavā’’ti idaṁ parittaṁ kasiṇajjhānaṁ sandhāya vuttaṁ.",
  "tika-abh09t8:448_20": "‘‘Anantavā’’ti idaṁ vipulanti gahetabbaṁ.",
  "tika-abh09t8:448_21": "Tathāgatoti satto. Dasakaṁ.",
  "tika-abh09t8:449_0": "Aṭṭhārasakesu taṇhāvicaritānīti taṇhāsamudācārā taṇhāpavattiyo.",
  "tika-abh09t8:449_1": "Ajjhattikassupādāyāti ajjhattikaṁ khandhapañcakaṁ upādāya.",
  "tika-abh09t8:449_2": "Idaṁ hi upayogatthe sāmivacanaṁ.",
  "tika-abh09t8:449_3": "Tattha ‘‘asmīti hoti,",
  "tika-abh09t8:449_4": "itthasmīti hoti,",
  "tika-abh09t8:449_5": "evasmīti hoti,",
  "tika-abh09t8:449_6": "aññathāsmīti hoti,",
  "tika-abh09t8:449_7": "tathā bhavissanti,",
  "tika-abh09t8:449_8": "itthaṁ bhavissanti,",
  "tika-abh09t8:449_9": "evaṁ bhavissanti,",
  "tika-abh09t8:449_10": "aññathā bhavissanti hoti,",
  "tika-abh09t8:449_11": "tathā asmīti,",
  "tika-abh09t8:449_12": "sātasmīti hoti,",
  "tika-abh09t8:449_13": "tathā siyanti,",
  "tika-abh09t8:449_14": "itthaṁ siyanti,",
  "tika-abh09t8:449_15": "evaṁ siyanti,",
  "tika-abh09t8:449_16": "aññathā siyanti hoti,",
  "tika-abh09t8:449_17": "tathā apāhaṁ siyanti,",
  "tika-abh09t8:449_18": "apāhaṁ itthaṁ siyanti,",
  "tika-abh09t8:449_19": "apāhaṁ evaṁ siyanti,",
  "tika-abh09t8:449_20": "apāhaṁ aññatā siyanti hotī’’ti evaṁ vuttāni imāni ajjhattikassupādāya aṭṭhārasa taṇhāvicaritāni nāma.",
  "tika-abh09t8:450_0": "Tattha asmīti hotīti ajjhattikesu khandhapañcakesu samūhato ‘‘ahamasmī’’ti gahaṇe satīti attho.",
  "tika-abh09t8:450_1": "Evaṁ pana gahaṇe sati tato paraṁ anupanidhāya,",
  "tika-abh09t8:450_2": "upanidhāya vāti dvidhā gahaṇaṁ hoti.",
  "tika-abh09t8:450_3": "Tattha anupanidhāyāti aññaṁ ākāraṁ anupanidhāya anupagamma sakabhāvamevārammaṇaṁ katvā itthasmīti hoti.",
  "tika-abh09t8:450_4": "Tassa ‘‘khattiyādīsu idaṁpakāro aha’’nti taṇhāmānadiṭṭhivasena gahaṇaṁ hotīti attho.",
  "tika-abh09t8:450_5": "Upanidhāya gahaṇaṁ pana duvidhaṁ hoti samato ca asamato ca.",
  "tika-abh09t8:450_6": "Tattha samato gahaṇaṁ evasmīti idaṁ,",
  "tika-abh09t8:450_7": "tassa yathā ayaṁ khattiyo,",
  "tika-abh09t8:450_8": "brāhmaṇādayo vā devamanussarūpīarūpiādayo vā,",
  "tika-abh09t8:450_9": "evamahamasmīti attho.",
  "tika-abh09t8:450_10": "Aññathāsmīti idaṁ pana asamato gahaṇaṁ,",
  "tika-abh09t8:450_11": "tassa yathā ime khattiyādayo,",
  "tika-abh09t8:450_12": "tato aññathā ahaṁ hīno vā adhiko vāti attho.",
  "tika-abh09t8:450_13": "Imāni tāva paccuppannavasena cattāri taṇhāvicaritāni,",
  "tika-abh09t8:450_14": "bhavissantiādīni pana cattāri anāgatavasena vuttāni.",
  "tika-abh09t8:450_15": "Tesaṁ purimacatukke vuttanayavasena attho veditabbo.",
  "tika-abh09t8:450_16": "Tattha asmītiādidvayaṁ sassatucchedaggāhavasena vuttaṁ.",
  "tika-abh09t8:450_17": "Tattha hi asmīti sassataṁ,",
  "tika-abh09t8:450_18": "sīdatīti sātaṁ,",
  "tika-abh09t8:450_19": "asassataṁ,",
  "tika-abh09t8:450_20": "ito parāni siyantiādīni cattāri saṁsayaparivitakkavasena vuttāni.",
  "tika-abh09t8:450_21": "Apāhaṁ siyantiādīni cattāri ‘‘api nāmāhaṁ bhaveyya’’nti evaṁ pavattapatthanākappanavasena vuttānīti daṭṭhabbaṁ.",
  "tika-abh09t8:450_22": "Aṭṭhārasakaṁ paṭhamaṁ.",
  "tika-abh09t8:451_0": "Dutiye bāhirassupādāyāti bāhiraṁ khandhapañcakaṁ upādāya.",
  "tika-abh09t8:451_1": "Tattha ‘‘iminā asmīti hoti,",
  "tika-abh09t8:451_2": "iminā itthasmīti hoti,",
  "tika-abh09t8:451_3": "iminā evasmīti hoti,",
  "tika-abh09t8:451_4": "iminā aññathāsmīti hotī’’tiādinā anantare vuttanayena bāhirassupādāya aṭṭhārasa taṇhāvicaritānīti veditabbāni.",
  "tika-abh09t8:451_5": "‘‘Iminā’’ti padamattameva hettha purimehi viseso.",
  "tika-abh09t8:451_6": "Tattha imināti iminā bāhirena rūpena vā…pe…",
  "tika-abh09t8:451_7": "viññāṇena vāti attho.",
  "tika-abh09t8:451_8": "Tattha ca chattakhaggabījaniannapānadhanadhaññādiupakaraṇavasena bāhiraṁ rūpaṁ veditabbaṁ.",
  "tika-abh09t8:451_9": "Dāsadāsiñātiparijanahatthiassādiupakaraṇavasena vedanādayo veditabbā.",
  "tika-abh09t8:451_10": "Imehi bāhirehi rūpādīhi ‘‘itthasmīti evasmī’’tiādinā sabbattha yojanā veditabbā.",
  "tika-abh09t8:451_11": "Aṭṭhārasakaṁ dutiyaṁ.",
  "tika-abh09t8:452_0": "Itaresu pana tadekajjhaṁ abhisaṁyūhitvātiādīsu tadubhayaṁ aṭṭhārasakaṁ ekato yojetvā chattiṁsataṇhāvicaritāni honti,",
  "tika-abh09t8:452_1": "evaṁ ekekassa puggalassa atītakāle dvinnaṁ aṭṭhārasakānaṁ vasena chattiṁsa,",
  "tika-abh09t8:452_2": "tathā anāgate chattiṁsa honti.",
  "tika-abh09t8:452_3": "Paccuppanne pana ekassa yathālābhavasena tānipi labbhanti,",
  "tika-abh09t8:452_4": "sabbasattānaṁ vasena paccuppannepi chattiṁsa labbhanti.",
  "tika-abh09t8:452_5": "Iti evaṁ vuttena pakārena taṁ sabbaṁ ekato katvā sabbasattānaṁ kālattayepi channaṁ aṭṭhārasakānaṁ vasena aṭṭhasataṁ taṇhāvicaritāni hontīti attho.",
  "tika-abh09t8:452_6": "Aṭṭhataṇhāvicaritasataṁ hotīti etthāpi evameva attho daṭṭhabbo.",
  "tika-abh09t8:453_0": "Taṇhāvicaritāni niṭṭhitāni.",
  "tika-abh09t8:454_0": "Yāni cātiādīsu yāni cettha dvāsaṭṭhi diṭṭhigatāni vattabbāni,",
  "tika-abh09t8:454_1": "tāni brahmajālanāmake dīghanikāyassa paṭhamasuttante (dī. ni.",
  "tika-abh09t8:454_2": "1.29 ādayo) satthārā sayaṁ āhacca bhāsitānīti attho.",
  "tika-abh09t8:454_3": "Brahmajāle hi cattāro sassatavādā,",
  "tika-abh09t8:454_4": "cattāro ekaccasassatikā,",
  "tika-abh09t8:454_5": "cattāro antānantikā,",
  "tika-abh09t8:454_6": "cattāro amarāvikkhepikā,",
  "tika-abh09t8:454_7": "dve adhiccasamuppannikā,",
  "tika-abh09t8:454_8": "soḷasa saññīvādā,",
  "tika-abh09t8:454_9": "aṭṭha asaññīvādā ,",
  "tika-abh09t8:454_10": "aṭṭha nevasaññīnāsaññīvādā,",
  "tika-abh09t8:454_11": "satta ucchedavādā,",
  "tika-abh09t8:454_12": "pañca diṭṭhadhammanibbānavādāti imāni dvāsaṭṭhi diṭṭhigatāni sanidānāni nānānayato vuttāni,",
  "tika-abh09t8:454_13": "tattha vuttanayeneva nesaṁ vibhāgo veditabbo.",
  "tika-abh09t8:454_14": "Ayaṁ tāvettha padatthānusārato vinicchayo,",
  "tika-abh09t8:454_15": "sesopettha vinicchayo padatthe vuttānusāratova suviññeyyoti.",
  "tika-abh09t8:455_0": "Khuddakavatthuvibhaṅgamātikatthavaṇṇanā niṭṭhitā.",
  "tika-abh09t8:456_0": "Dhammahadayavibhaṅgamātikatthavaṇṇanā",
  "tika-abh09t8:457_0": "Dhammahadayavibhaṅgamātikāya pana padatthādito vinicchayo pubbe vuttova.",
  "tika-abh09t8:457_1": "Yasmā pana bhagavatā heṭṭhā nānānayato vibhattānaññeva khandhāyatanādīnaṁ dvādasannaṁ dhammakoṭṭhāsānaṁ",
  "tika-abh09t8:457_2": "puna sabbasaṅgāhikacatubhūmuppattitappariyāpannatādīhi dasahi vārehi apubbanayasahassavibhāvakehi sabbadhammādhippāyasaṅkhātehi",
  "tika-abh09t8:457_3": "dhammahadayehi vibhāgadassanatthamevāyaṁ vibhaṅgo vutto,",
  "tika-abh09t8:457_4": "tasmā vibhaṅganayato cettha vinicchayo hoti.",
  "tika-abh09t8:457_5": "Vibhaṅge hi paṭhamaṁ ‘‘kati khandhā’’tiādinā sapucchakaṁ dvādasapadikaṁ mātikaṁ nikkhipitvā heṭṭhā vuttānusāreneva",
  "tika-abh09t8:457_6": "catubhūmakasāmaññato sabbasaṅgāhikavāro nāma vibhatto,",
  "tika-abh09t8:457_7": "tattha satta phassādayo sattannaṁ viññāṇadhātūnaṁ vasena veditabbā.",
  "tika-abh09t8:458_0": "Dutiyo pana vāro tesaṁ catūsu bhūmīsu catūhi koṭṭhāsehi uppattānuppattidassanavasena pavatto.",
  "tika-abh09t8:458_1": "Tattha paṭhamakoṭṭhāse tāva –",
  "tika-abh09t8:459_0": "‘‘Kāmadhātuyā kati khandhā…pe…",
  "tika-abh09t8:459_1": "kati cittāni?",
  "tika-abh09t8:459_2": "Kāmadhātuyā pañcakkhandhā,",
  "tika-abh09t8:459_3": "dvādasāyatanāni,",
  "tika-abh09t8:459_4": "aṭṭhārasa dhātuyo,",
  "tika-abh09t8:459_5": "tīṇi saccāni,",
  "tika-abh09t8:459_6": "bāvīsatindriyāni,",
  "tika-abh09t8:459_7": "nava hetū,",
  "tika-abh09t8:459_8": "cattāro āhārā,",
  "tika-abh09t8:459_9": "satta phassā, vedanā, saññā, cetanā,",
  "tika-abh09t8:459_10": "cittānī’’ti –",
  "tika-abh09t8:460_0": "Mātikaṁ nikkhipitvā vibhattā.",
  "tika-abh09t8:460_1": "Tattha yasmā catubhūmakāpi dhammā yebhuyyena kāmāvacarasattānaṁ uppajjanti ,",
  "tika-abh09t8:460_2": "na kāmāvacarāva.",
  "tika-abh09t8:460_3": "Tenettha ‘‘pañcakkhandhā’’tiādinā catubhūmakāpi vuttā.",
  "tika-abh09t8:460_4": "Tatthuppajjanakadhammā hettha adhippetā,",
  "tika-abh09t8:460_5": "na taṁbhūmipariyāpannāva.",
  "tika-abh09t8:460_6": "Rūpadhātuādīsupi eseva nayo.",
  "tika-abh09t8:461_0": "Ettha ca tīṇi saccānīti idaṁ nirodhasaccassa desavinimuttatāya katthaci dese aniddisitabbato taṁ vajjetvā vuttaṁ.",
  "tika-abh09t8:461_1": "Kāraṇasāpekkhā hi dhammā attano nissayakāraṇabhūtaṁ desaṁ samāvasanti akāraṇassa anissayattā,",
  "tika-abh09t8:461_2": "yathā vā kadāci upalabbhamānā dhammā kālaniyatatāya attano saṅkhatattaṁva sūcenti.",
  "tika-abh09t8:461_3": "Aññathā itarakālesupi bhāvassa ca pasaṅgato,",
  "tika-abh09t8:461_4": "etarahipi vā abhāvassa,",
  "tika-abh09t8:461_5": "evaṁ kvaci dese upalabbhamānāpīti gahetabbaṁ.",
  "tika-abh09t8:461_6": "Sabbadesaabyāpitā pana asaṅkhatassa,",
  "tika-abh09t8:461_7": "saṅkhatassa vā asambhavato eva nopapajjati,",
  "tika-abh09t8:461_8": "tasmā desakālavinimuttameva asaṅkhatanti gahetabbaṁ.",
  "tika-abh09t8:462_0": "Dutiyakoṭṭhāse pana –",
  "tika-abh09t8:463_0": "‘‘Rūpadhātuyā pañcakkhandhā,",
  "tika-abh09t8:463_1": "cha āyatanāni,",
  "tika-abh09t8:463_2": "nava dhātuyo,",
  "tika-abh09t8:463_3": "tīṇi saccāni,",
  "tika-abh09t8:463_4": "cuddasindriyāni,",
  "tika-abh09t8:463_5": "aṭṭha hetū,",
  "tika-abh09t8:463_6": "tayo āhārā,",
  "tika-abh09t8:463_7": "cattāro phassā…pe…",
  "tika-abh09t8:463_8": "cattāri cittānī’’ti –",
  "tika-abh09t8:464_0": "Mātikaṁ nikkhipitvā vibhattā.",
  "tika-abh09t8:464_1": "Yasmā pana rūpīnaṁ ghānādīnaṁ abhāvena vijjamānānipi gandhāyatanādīni āyatanādikiccaṁ na karonti,",
  "tika-abh09t8:464_2": "tasmā te vajjetvā ‘‘cha āyatanāni,",
  "tika-abh09t8:464_3": "nava dhātuyo’’tiādi vuttaṁ na tesaṁ abhāvā.",
  "tika-abh09t8:464_4": "Keci pana ‘‘rūpaloke gandharasā kabaḷīkāro āhāro ca mahābhūtānañca phoṭṭhabbakiccatā natthi,",
  "tika-abh09t8:464_5": "teneva pāḷiyaṁ na uddhaṭā’’ti vatvā taṁ sādhetuṁ bahuṁ hetupaṭirūpakaṁ vatvā papañcenti,",
  "tika-abh09t8:464_6": "taṁ tesaṁ matimattamevāti na gahetabbaṁ.",
  "tika-abh09t8:464_7": "Gandhādīnaṁ avinibbhogattā,",
  "tika-abh09t8:464_8": "phoṭṭhabbattā,",
  "tika-abh09t8:464_9": "dhātusabhāvattā ca ghānādittayabhāvadvayasukhadukkhadomanassindriyāni,",
  "tika-abh09t8:464_10": "pana domanassahetukabaḷīkārāhāraghānādittayasamphassādīni ca vajjetvā cuddasindriyādibhāvo veditabbo.",
  "tika-abh09t8:465_0": "Tatiyakoṭṭhāse pana –",
  "tika-abh09t8:466_0": "‘‘Arūpadhātuyā cattāro khandhā,",
  "tika-abh09t8:466_1": "dve āyatanāni,",
  "tika-abh09t8:466_2": "dve dhātuyo,",
  "tika-abh09t8:466_3": "tīṇi saccāni,",
  "tika-abh09t8:466_4": "ekādasindriyāni,",
  "tika-abh09t8:466_5": "aṭṭha hetū,",
  "tika-abh09t8:466_6": "tayo āhārā,",
  "tika-abh09t8:466_7": "eko phasso…pe…",
  "tika-abh09t8:466_8": "ekaṁ citta’’nti –",
  "tika-abh09t8:467_0": "Mātikaṁ nikkhipitvā vibhattā.",
  "tika-abh09t8:467_1": "Ettha ca cakkhusotaanaññātaññassāmītindriyānampi abhāvā ekādasindriyāni veditabbāni.",
  "tika-abh09t8:468_0": "Catutthakoṭṭhāse pana –",
  "tika-abh09t8:469_0": "‘‘Apariyāpanne cattāro khandhā,",
  "tika-abh09t8:469_1": "dve āyatanāni,",
  "tika-abh09t8:469_2": "dve dhātuyo,",
  "tika-abh09t8:469_3": "dve saccāni,",
  "tika-abh09t8:469_4": "dvādasindriyāni, cha hetū,",
  "tika-abh09t8:469_5": "tayo āhārā,",
  "tika-abh09t8:469_6": "eko phasso…pe…",
  "tika-abh09t8:469_7": "ekaṁ citta’’nti –",
  "tika-abh09t8:470_0": "Mātikaṁ nikkhipitvā vibhattā.",
  "tika-abh09t8:470_1": "Yasmā ca okāsavasena vā sattuppattivasena vā apariyāpannadhātu nāma natthi,",
  "tika-abh09t8:470_2": "tasmā ‘‘apariyāpannadhātuyā’’ti avatvā nibbattitalokuttarameva dassetuṁ ‘‘apariyāpanne cattāro khandhā’’tiādi vuttaṁ.",
  "tika-abh09t8:470_3": "Evaṁ catūhi koṭṭhāsehi dutiyo vāro veditabbo.",
  "tika-abh09t8:471_0": "Tatiyo pana vāro –",
  "tika-abh09t8:472_0": "‘‘Rūpakkhandho kāmadhātupariyāpanno,",
  "tika-abh09t8:472_1": "cattāro khandhā siyā kāmadhātupariyāpannā,",
  "tika-abh09t8:472_2": "siyā na kāmadhātupariyāpannā’’tiādinā –",
  "tika-abh09t8:473_0": "Catūsu bhūmīsu catūhi koṭṭhāsehi taṁtaṁbhūmipariyāpannadhammadassanavasena pavatto,",
  "tika-abh09t8:473_1": "so ca heṭṭhā vuttānusārena sakkā ñātunti na vitthārito.",
  "tika-abh09t8:473_2": "Tattha ca kāmadhātupariyāpannoti kāmāvacarabhāvena tattha antogadho kāmāvacaroti attho.",
  "tika-abh09t8:473_3": "Sesesupi eseva nayo.",
  "tika-abh09t8:474_0": "Catuttho pana vāro tīsu bhūmīsu catūhi koṭṭhāsehi paṭisandhikkhaṇe uppajjanakānuppajjanakadhammadassanavasena pavatto.",
  "tika-abh09t8:474_1": "Tattha paṭhamakoṭṭhāse tāva –",
  "tika-abh09t8:475_0": "‘‘Kāmadhātuyā upapattikkhaṇe sabbesaṁ pañcakkhandhā pātubhavanti,",
  "tika-abh09t8:475_1": "kassaci ekādasāyatanāni pātubhavanti,",
  "tika-abh09t8:475_2": "kassaci dasāyatanāni pātubhavanti,",
  "tika-abh09t8:475_3": "kassaci aparāni dasa,",
  "tika-abh09t8:475_4": "kassaci nava,",
  "tika-abh09t8:475_5": "kassaci satta,",
  "tika-abh09t8:475_6": "kassaci ekādasa dhātuyo…pe…",
  "tika-abh09t8:475_7": "satta dhātuyo.",
  "tika-abh09t8:475_8": "Sabbesaṁ ekaṁ saccaṁ pātubhavati.",
  "tika-abh09t8:475_9": "Kassaci cuddasindriyāni,",
  "tika-abh09t8:475_10": "kassaci terasa,",
  "tika-abh09t8:475_11": "kassaci aparāni terasa,",
  "tika-abh09t8:475_12": "kassaci dvādasa,",
  "tika-abh09t8:475_13": "kassaci dasa,",
  "tika-abh09t8:475_14": "kassaci nava,",
  "tika-abh09t8:475_15": "kassaci aparāni nava,",
  "tika-abh09t8:475_16": "kassaci aṭṭha,",
  "tika-abh09t8:475_17": "kassaci aparāni aṭṭha,",
  "tika-abh09t8:475_18": "kassaci satta ,",
  "tika-abh09t8:475_19": "kassaci pañca,",
  "tika-abh09t8:475_20": "kassaci cattārindriyāni pātubhavanti,",
  "tika-abh09t8:475_21": "kassaci tayo hetū pātubhavanti,",
  "tika-abh09t8:475_22": "kassaci dve,",
  "tika-abh09t8:475_23": "kassaci ahetukā pātubhavanti.",
  "tika-abh09t8:475_24": "Sabbesaṁ cattāro āhārā,",
  "tika-abh09t8:475_25": "eko phasso…pe…",
  "tika-abh09t8:475_26": "ekaṁ cittaṁ pātubhavatī’’ti –",
  "tika-abh09t8:476_0": "Mātikaṁ nikkhipitvā vibhattā.",
  "tika-abh09t8:476_1": "Tattha paṭisandhikkhaṇe kāmāvacarānaṁ opapātikānaṁ,",
  "tika-abh09t8:476_2": "āpāyikānaṁ,",
  "tika-abh09t8:476_3": "devamanussānaṁ paripuṇṇāyatanānaṁ saddāyatanavajjitāni ekādasāyatanāni pātubhavanti,",
  "tika-abh09t8:476_4": "tāneva ekādasa dhātuyo honti.",
  "tika-abh09t8:476_5": "Saddo hi ekantena paṭisandhiyaṁ na uppajjati,",
  "tika-abh09t8:476_6": "tesaññeva pana jaccandhānaṁ dasa,",
  "tika-abh09t8:476_7": "jaccabadhirānaṁ aparāni dasa,",
  "tika-abh09t8:476_8": "jaccandhabadhirānaṁ nava,",
  "tika-abh09t8:476_9": "gabbhaseyyakānaṁ rūpagandharasakāyaphoṭṭhabbamanodhammavasena satta āyatanadhātuyo pātubhavanti.",
  "tika-abh09t8:476_10": "Opapātikānaṁ tihetukānaṁ manacchaṭṭhāni indriyāni,",
  "tika-abh09t8:476_11": "bhāvadvaye ekaṁ,",
  "tika-abh09t8:476_12": "jīvitindriyaṁ,",
  "tika-abh09t8:476_13": "somanassupekkhindriyesu ekaṁ,",
  "tika-abh09t8:476_14": "saddhādīni pañcāti cuddasindriyāni,",
  "tika-abh09t8:476_15": "tesaṁ dvihetukānaṁ paññindriyaṁ vajjetvā terasa,",
  "tika-abh09t8:476_16": "paṭhamakappikānaṁ manussānaṁ tihetukānaṁ bhāvindriyaṁ vajjetvā aparānipi terasa,",
  "tika-abh09t8:476_17": "tesaññeva duhetukānaṁ dvādasa,",
  "tika-abh09t8:476_18": "gabbhaseyyakānaṁ pana tihetukānaṁ purimesu cuddasasu cakkhādīni cattāri vajjetvā dasa,",
  "tika-abh09t8:476_19": "tesaṁ duhetukānaṁ nava,",
  "tika-abh09t8:476_20": "opapātikānaṁ ahetukānaṁ paripuṇṇāyatanānaṁ purimesu cuddasasu saddādīni vajjetvā aparāni nava,",
  "tika-abh09t8:476_21": "tesaññeva jaccandhānaṁ aṭṭha,",
  "tika-abh09t8:476_22": "tathā badhirānaṁ,",
  "tika-abh09t8:476_23": "andhabadhirānaṁ pana satta,",
  "tika-abh09t8:476_24": "gabbhaseyyakānaṁ pana ahetukānaṁ kāyamanobhāvajīvitaupekkhindriyāni pañca,",
  "tika-abh09t8:476_25": "tesaññeva napuṁsakānaṁ cattāri pātubhavanti.",
  "tika-abh09t8:476_26": "Ahetukacittesu hi vijjamānāpi ekaggatā samādhindriyataṁ na gacchati,",
  "tika-abh09t8:476_27": "manoviññāṇadhātuvasena pana ‘‘eko phasso’’tiādayo veditabbā.",
  "tika-abh09t8:477_0": "Dutiyakoṭṭhāse pana –",
  "tika-abh09t8:478_0": "‘‘Rūpadhātuyā upapattikkhaṇe ṭhapetvā asaññasattānaṁ devānaṁ pañcakkhandhā pātubhavanti.",
  "tika-abh09t8:478_1": "Pañcāyatanāni,",
  "tika-abh09t8:478_2": "pañca dhātuyo,",
  "tika-abh09t8:478_3": "ekaṁ saccaṁ,",
  "tika-abh09t8:478_4": "dasindriyāni,",
  "tika-abh09t8:478_5": "tayo hetū,",
  "tika-abh09t8:478_6": "tayo āhārā,",
  "tika-abh09t8:478_7": "eko phasso…pe…",
  "tika-abh09t8:478_8": "ekaṁ citta’’nti –",
  "tika-abh09t8:479_0": "Mātikaṁ nikkhipitvā vibhattā.",
  "tika-abh09t8:479_1": "Tattha cakkhurūpasotamanodhammānaṁ vasena pañcāyatanadhātuyo veditabbā.",
  "tika-abh09t8:479_2": "Etthāpi gandharasaphoṭṭhabbānaṁ aggahaṇe kāraṇaṁ pubbe vuttameva.",
  "tika-abh09t8:479_3": "Cakkhusotamanojīvitindriyāni,",
  "tika-abh09t8:479_4": "somanassupekkhānaṁ aññataraṁ,",
  "tika-abh09t8:479_5": "saddhādīni pañcāti dasindriyāni veditabbāni.",
  "tika-abh09t8:480_0": "Tatiyakoṭṭhāse pana –",
  "tika-abh09t8:481_0": "‘‘Asaññasattānaṁ devānaṁ upapattikkhaṇe eko khandho pātubhavati rūpakkhandho,",
  "tika-abh09t8:481_1": "dve āyatanāni rūpāyatanaṁ dhammāyatanaṁ,",
  "tika-abh09t8:481_2": "dve dhātuyo rūpadhātu dhammadhātu,",
  "tika-abh09t8:481_3": "ekaṁ dukkhasaccaṁ,",
  "tika-abh09t8:481_4": "ekaṁ rūpajīvitindriyaṁ,",
  "tika-abh09t8:481_5": "asaññasattā devā ahetukā, anāhārā,",
  "tika-abh09t8:481_6": "aphassakā…pe…",
  "tika-abh09t8:481_7": "acittakā’’ti –",
  "tika-abh09t8:482_0": "Saniddesamātikā nikkhittā.",
  "tika-abh09t8:482_1": "Ettha ca rūpampi kiñcāpi tesaṁ āyatanādikiccaṁ na karoti,",
  "tika-abh09t8:482_2": "saviññāṇakarūpīsu pana gahitattā idhāpi gahitaṁ.",
  "tika-abh09t8:482_3": "Gandhādayo pana tattha na gahitattā idhāpi na gahitā,",
  "tika-abh09t8:482_4": "no avijjamānatāya.",
  "tika-abh09t8:482_5": "Ekatalavāsikānaṁ vā sesabrahmānaṁ cakkhuvisayattā idhāpi rūpāyatanaṁ uddhaṭaṁ,",
  "tika-abh09t8:482_6": "asaññīnaṁ pana pañcāyatanāni,",
  "tika-abh09t8:482_7": "eko āhāro uppajjatīti veditabbaṁ.",
  "tika-abh09t8:483_0": "Catutthakoṭṭhāse –",
  "tika-abh09t8:484_0": "‘‘Arūpadhātuyā upapattikkhaṇe cattāro khandhā,",
  "tika-abh09t8:484_1": "dve āyatanāni,",
  "tika-abh09t8:484_2": "dve dhātuyo,",
  "tika-abh09t8:484_3": "ekaṁ saccaṁ,",
  "tika-abh09t8:484_4": "aṭṭhindriyāni ,",
  "tika-abh09t8:484_5": "tayo hetū,",
  "tika-abh09t8:484_6": "tayo āhārā,",
  "tika-abh09t8:484_7": "eko phasso…pe…",
  "tika-abh09t8:484_8": "ekaṁ citta’’nti –",
  "tika-abh09t8:485_0": "Mātikāpadāni nikkhipitvā vibhattā.",
  "tika-abh09t8:485_1": "Ettha ca manojīvitaupekkhindriyāni,",
  "tika-abh09t8:485_2": "saddhādīni pañcāti aṭṭhindriyāni veditabbāni.",
  "tika-abh09t8:485_3": "Sesaṁ suviññeyyameva.",
  "tika-abh09t8:485_4": "Evaṁ catūhi koṭṭhāsehi catuttho vāro veditabbo.",
  "tika-abh09t8:486_0": "Pañcamo pana vāro tesaṁ dhammānaṁ bhūmantaravasena ‘‘kāmāvacaradhammā,",
  "tika-abh09t8:486_1": "na kāmāvacarā…pe…",
  "tika-abh09t8:486_2": "pariyāpannā’’ti cattāro duke mātikāvasena nikkhipitvā vibhajanavasena pavatto,",
  "tika-abh09t8:486_3": "so heṭṭhā vuttatthova.",
  "tika-abh09t8:487_0": "Chaṭṭho pana vāro sammutidevaupapattidevavisuddhideve niddisitvā manussadevagatīsu uppādakakammaāyuppamāṇadassanavasena vutto.",
  "tika-abh09t8:487_1": "Tatthāyaṁ saṅkhepattho –",
  "tika-abh09t8:487_2": "sattā hi dānasīlādikāmāvacarakusalaṁ katvā manussaloke khattiyamahāsālādikulesu ceva cātumahārājikatāvatiṁsayāmatusitanimmānaratiparanimmitavasavattisaṅkhātesu",
  "tika-abh09t8:487_3": "chasu devalokesu ca uppajjanti,",
  "tika-abh09t8:487_4": "tattha sinerupabbatavemajjhaparibhaṇḍapabbatato paṭṭhāya heṭṭhā yāva bhūmi tiriyaṁ cakkavāḷapabbataṁ",
  "tika-abh09t8:487_5": "āhacca etthantare pabbataākāsarukkhapathavinissitā cātumahārājacandasūriyā sabbe cātumahārājikā.",
  "tika-abh09t8:487_6": "Tato uddhaṁ cakkavāḷapariyantaṁ tāvatiṁsādayo yathākkamaṁ uparūpari ṭhitāti veditabbā.",
  "tika-abh09t8:487_7": "Devalokopi paramparacakkavāḷapabbataṁ appatto nāma natthi.",
  "tika-abh09t8:488_0": "Paṭhamajjhānaṁ pana parittaṁ bhāvetvā brahmapārisajjesu uppajjanti,",
  "tika-abh09t8:488_1": "majjhimaṁ bhāvetvā brahmapurohitesu,",
  "tika-abh09t8:488_2": "paṇītaṁ bhāvetvā mahābrahmesu,",
  "tika-abh09t8:488_3": "ime tayopi janā paṭhamajjhānabhūmiyaṁ ekatale vasanti.",
  "tika-abh09t8:488_4": "Āyuābhādibhedena panesaṁ bhedo,",
  "tika-abh09t8:488_5": "evaṁ uparipi.",
  "tika-abh09t8:489_0": "Catukkanaye pana dutiyajjhānaṁ,",
  "tika-abh09t8:489_1": "pañcakanaye dutiyatatiyajjhānañca parittaṁ,",
  "tika-abh09t8:489_2": "majjhimaṁ,",
  "tika-abh09t8:489_3": "paṇītañca bhāvetvā parittābhāappamāṇābhāābhassaresu uppajjanti.",
  "tika-abh09t8:489_4": "Tatiyajjhānaṁ parittādivasena bhāvetvā parittasubhaappamāṇasubhasubhakiṇhesu.",
  "tika-abh09t8:489_5": "Catutthajjhānaṁ pana bhāvetvā ārammaṇamanasikārachandādhimuttiādinānattato keci asaññīsu,",
  "tika-abh09t8:489_6": "keci vehapphalesu,",
  "tika-abh09t8:489_7": "keci avihesu, atappesu,",
  "tika-abh09t8:489_8": "sudassesu,",
  "tika-abh09t8:489_9": "sudassīsu,",
  "tika-abh09t8:489_10": "keci akaniṭṭhesu,",
  "tika-abh09t8:489_11": "ākāsānañcāyatanādīsu catūsu ca yathākkamaṁ uppajjanti.",
  "tika-abh09t8:489_12": "Tattha hi ekacce titthiyā ‘‘cittaṁ nissāya rajjanadussanādayo,",
  "tika-abh09t8:489_13": "tannidānāni ca dukkhāni samuppajjantī’’ti citte dosaṁ disvā ‘‘diṭṭhadhammanibbānameta’’nti saññāvirāgaṁ",
  "tika-abh09t8:489_14": "janetvā tatrūpapattiyā jhānaṁ bhāvetvā rūpakāyamattā ṭhitā vā nisinnā vā nipannā vā hutvā nibbattitvā",
  "tika-abh09t8:489_15": "tattheva pañcakappasatāni tiṭṭhantīti veditabbā.",
  "tika-abh09t8:490_0": "Aṭṭhasamāpattilābhīnaṁ kataraṁ jhānaṁ vipaccatīti? Paguṇaṁ,",
  "tika-abh09t8:490_1": "sabbesu paguṇesu yassa vipākabhūmiṁ pattheti,",
  "tika-abh09t8:490_2": "taṁpatthanāya ca asati yaṁ maraṇasamaye samāpajjati, taṁ,",
  "tika-abh09t8:490_3": "tasmimpi asati uttamavasena nevasaññānāsaññāyatanaṁ vipaccati.",
  "tika-abh09t8:490_4": "Suddhāvāsesu ca avihādīsu anāgāmivajjitā sattā na uppajjanti,",
  "tika-abh09t8:490_5": "anāgāmino pana asaññīvajjitabrahmalokesu sabbattha uppajjituṁ labhanti.",
  "tika-abh09t8:490_6": "Sabbesampi ca ariyānaṁ tatrūpapattito uparūpapattipi,",
  "tika-abh09t8:490_7": "na heṭṭhūpapatti.",
  "tika-abh09t8:490_8": "Te hi paṭhamajjhānabhūmiyaṁ nibbattā anāgāmino nava brahmaloke sodhetvā matthake vehapphalesu ṭhitā parinibbanti,",
  "tika-abh09t8:490_9": "na nivattanti ariyānaṁ heṭṭhūpapattiabhāvā.",
  "tika-abh09t8:490_10": "Vehapphalaakaniṭṭhanevasaññānāsaññāyatanabhavā tayopi seṭṭhabhavā nāma.",
  "tika-abh09t8:490_11": "Imesu tīsu ṭhānesu nibbattā anāgāmino neva uddhaṁ gacchanti, na adho.",
  "tika-abh09t8:490_12": "Tattheva parinibbāyanti .",
  "tika-abh09t8:490_13": "Manussaloke ca sekhā gihibhāve yāvajīvaṁ tiṭṭhanti,",
  "tika-abh09t8:490_14": "na asekhā.",
  "tika-abh09t8:490_15": "Te hi arahattaṁ pattadivase pabbajanti vā,",
  "tika-abh09t8:490_16": "parinibbanti vā.",
  "tika-abh09t8:490_17": "Bhummadevesu pana khīṇāsavāpi yāvajīvaṁ tiṭṭhanti.",
  "tika-abh09t8:490_18": "Chasu kāmāvacaradevesu sotāpannasakadāgāminova tiṭṭhanti,",
  "tika-abh09t8:490_19": "anāgāmino pana tadaheva rūpabhavaṁ gantuṁ vaṭṭati khīṇāsavena parinibbātunti gahetabbaṁ.",
  "tika-abh09t8:490_20": "Evaṁ imāsu sattavīsatiyā bhūmīsu pariyāpannamanussadevabrahmalokesu nibbattasattesu manussānaṁ tāva imasmiṁ buddhuppādeva vassasataṁ āyuppamāṇaṁ,",
  "tika-abh09t8:490_21": "appaṁ vā bhiyyo.",
  "tika-abh09t8:490_22": "Āpāyikānaṁ,",
  "tika-abh09t8:490_23": "bhummadevānañca kadāci āyuparicchedo natthi,",
  "tika-abh09t8:490_24": "kammameva pamāṇaṁ.",
  "tika-abh09t8:490_25": "Te hi sattāhenapi maranti,",
  "tika-abh09t8:490_26": "kappampi tiṭṭhantīti.",
  "tika-abh09t8:491_0": "Cātumahārājikānaṁ pana mānusakāni paññāsa vassāni ekaṁ rattindivaṁ,",
  "tika-abh09t8:491_1": "tāya rattiyā tiṁsa rattiyo māso,",
  "tika-abh09t8:491_2": "tena māsena dvādasamāsiyo saṁvaccharo,",
  "tika-abh09t8:491_3": "tena saṁvaccharena dibbāni pañcavassasatāni āyuppamāṇaṁ.",
  "tika-abh09t8:491_4": "Tāni manussagaṇanāya navutivassasatasahassāni honti.",
  "tika-abh09t8:491_5": "Tāvatiṁsānaṁ mānusakaṁ vassasataṁ ekaṁ rattindivaṁ katvā evamāgataṁ dibbaṁ vassasahassaṁ.",
  "tika-abh09t8:491_6": "Evaṁ yāmādīnaṁ vassagaṇanañca diguṇaṁ katvā heṭṭhimato diguṇacatugguṇaṁ āyuppamāṇaṁ veditabbaṁ.",
  "tika-abh09t8:492_0": "Brahmesu pana brahmapārisajjānaṁ kappassa tatiyo bhāgo āyuppamāṇaṁ,",
  "tika-abh09t8:492_1": "brahmapurohitānaṁ upaḍḍhakappo ,",
  "tika-abh09t8:492_2": "mahābrahmānaṁ eko kappo,",
  "tika-abh09t8:492_3": "parittābhānaṁ dve kappāti evaṁ uparūpari diguṇaṁ katvā yāva subhakiṇhā yojetabbaṁ.",
  "tika-abh09t8:492_4": "Subhakiṇhānaṁ hi catusaṭṭhikappaṁ āyuppamāṇaṁ,",
  "tika-abh09t8:492_5": "asaññīnaṁ,",
  "tika-abh09t8:492_6": "vehapphalānañca pañcakappasatāni,",
  "tika-abh09t8:492_7": "avihānaṁ kappasahassanti uparūpari diguṇavasena yāva akaniṭṭhā yojetabbaṁ.",
  "tika-abh09t8:492_8": "Akaniṭṭhānaṁ hi soḷasakappasahassāni,",
  "tika-abh09t8:492_9": "arūpānaṁ catunnaṁ yathākkamaṁ vīsati, cattāri, saṭṭhi,",
  "tika-abh09t8:492_10": "caturāsīti kappasahassāni āyuppamāṇanti.",
  "tika-abh09t8:493_0": "Ukkhittā puññatejena, kāmarūpagatiṁ gatā;",
  "tika-abh09t8:494_0": "Bhavaggatampi sampattā, punāgacchanti duggatiṁ.",
  "tika-abh09t8:495_0": "Tāva dīghāyukā sattā, cavanti āyusaṅkhayā;",
  "tika-abh09t8:496_0": "Natthi koci bhavo nicco, iti vuttaṁ mahesinā.",
  "tika-abh09t8:497_0": "Tasmā hi dhīrā nipakā, nipuṇā atthacintakā;",
  "tika-abh09t8:498_0": "Jarāmaraṇamokkhāya, bhāventi maggamuttamaṁ.",
  "tika-abh09t8:499_0": "Bhāvayitvā suciṁ maggaṁ, nibbānogadhagāminaṁ;",
  "tika-abh09t8:500_0": "Sabbāsave pariññāya, parinibbanti anāsavāti. (vibha. 1029);",
  "tika-abh09t8:501_0": "Ayaṁ chaṭṭhavāre nayo.",
  "tika-abh09t8:502_0": "Sattamo pana vāro tesaṁ khandhādīnaṁ abhiññeyyādibhāvavibhāvanavasena pavatto. Tattha hi –",
  "tika-abh09t8:503_0": "‘‘Rūpakkhandho abhiññeyyo,",
  "tika-abh09t8:503_1": "pariññeyyo,",
  "tika-abh09t8:503_2": "na pahātabbo,",
  "tika-abh09t8:503_3": "na bhāvetabbo,",
  "tika-abh09t8:503_4": "na sacchikātabbo.",
  "tika-abh09t8:503_5": "Cattāro khandhā abhiññeyyā pariññeyyā,",
  "tika-abh09t8:503_6": "siyā pahātabbā,",
  "tika-abh09t8:503_7": "siyā bhāvetabbā,",
  "tika-abh09t8:503_8": "siyā sacchikātabbā,",
  "tika-abh09t8:503_9": "siyā na pahātabbā na bhāvetabbā na sacchikātabbā’’tiādinā –",
  "tika-abh09t8:504_0": "Dvādasapi koṭṭhāsā vitthārato vibhattā.",
  "tika-abh09t8:504_1": "Tattha lakkhaṇapariggāhikāya paññāya khandhādayo sabbe dhammā abhiññeyyā.",
  "tika-abh09t8:504_2": "Ñātatīraṇapahānapariññāsu yathāyogaṁ yāya kāyaci pariññāya vasena sabbepi dhammā pariññeyyā.",
  "tika-abh09t8:504_3": "Lokuttaradhammāpi ñātapariññeyyāva.",
  "tika-abh09t8:504_4": "Akusalā pana pahātabbā.",
  "tika-abh09t8:504_5": "Maggo bhāvetabbo, phalaṁ,",
  "tika-abh09t8:504_6": "nibbānañca sacchikātabbaṁ.",
  "tika-abh09t8:504_7": "Tattha rūpakkhandho ñātatīraṇavasena pariññeyyo.",
  "tika-abh09t8:504_8": "Vipassanāvisaye hi sabbaṁ tīraṇapariññāya pariññeyyanti.",
  "tika-abh09t8:504_9": "Iminā nayena sabbattha abhiññeyyādibhāvo veditabbo.",
  "tika-abh09t8:505_0": "Aṭṭhamo pana vāro tesaṁ sārammaṇatāvibhāvanavasena pavatto,",
  "tika-abh09t8:505_1": "navamo panesaṁ diṭṭhasutamutaviññātesu saṅgahadassanavasena.",
  "tika-abh09t8:505_2": "Dasamo kusalattikādīhi saraṇadukapariyosānehi tikadukehi vibhāgadassanavasena pavatto,",
  "tika-abh09t8:505_3": "tepi heṭṭhā vuttanayāvāti ayamettha saṅkhepo,",
  "tika-abh09t8:505_4": "vitthāro panettha heṭṭhā vuttoyeva.",
  "tika-abh09t8:505_5": "Ādito paṭṭhāya sabbattha vibhaṅgapāḷiaṭṭhakathāsu (vibha.",
  "tika-abh09t8:505_6": "978 ādayo; vibha. aṭṭha.",
  "tika-abh09t8:505_7": "978 ādayo) gahetabboti.",
  "tika-abh09t8:506_0": "Dhammahadayavibhaṅgamātikatthavaṇṇanā niṭṭhitā.",
  "tika-abh09t8:507_0": "Mohavicchedaniyā abhidhammamātikatthavaṇṇanāya",
  "tika-abh09t8:508_0": "Vibhaṅgamātikatthavaṇṇanā niṭṭhitā."
}