{
  "tika-abh09t8:0_0": "2. Vibhaṅgamātikā",
  "tika-abh09t8:1_0": "Idāni dhammasaṅgaṇīmātikānantaraṁ vibhaṅgamātikāya atthavaṇṇanā anuppattā. Tassā pana –",
  "tika-abh09t8:2_0": "Atthato dhammabhedena, vibhaṅganayadassanā;",
  "tika-abh09t8:3_0": "Pāḷimuttanayā cāpi, hoti saṁvaṇṇanānayo.",
  "tika-abh09t8:4_0": "Sā panesā aṭṭhārasannaṁ vibhaṅgānaṁ ādimhi ṭhapitā aṭṭhārasavidhā hoti – khandhavibhaṅgamātikā-āyatana-dhātu-sacca-indriya-paccayākāra-satipaṭṭhāna-sammappadhāna-iddhipādabojjhaṅga-maggaṅgajhāna-appamaññā-sikkhāpada-paṭisambhidā-ñāṇa-khuddakavatthu-dhammahadayavibhaṅgamāti",
  "tika-abh09t8:5_0": "Khandhavibhaṅgamātikatthavaṇṇanā",
  "tika-abh09t8:6_0": "Tattha ādibhūtāya khandhavibhaṅgamātikāya atthato tāva – pañcakkhandhāti ettha pañcāti gaṇanaparicchedo, tena na tato heṭṭhā, na uddhanti dasseti.",
  "tika-abh09t8:6_1": "Khandhāti paricchinnadhammanidassanaṁ.",
  "tika-abh09t8:6_2": "Tatrāyaṁ khandha-saddo sambahulesu ṭhānesu nipatati rāsimhi guṇe paṇṇattiyaṁ ruḷhiyanti.",
  "tika-abh09t8:6_3": "Tattha ‘‘mahāudakakkhandho’’tiādīsu (saṁ. ni. 5.1037; a. ni. 4.51; 5.45; 6.37) hi rāsito khandho nāma.",
  "tika-abh09t8:6_4": "‘‘Sīlakkhandho samādhikkhandho’’tiādīsu (dī. ni. 3.355) guṇato.",
  "tika-abh09t8:6_5": "‘‘Addasā kho bhagavā mahantaṁ dārukkhandha’’ntiādīsu (saṁ. ni. 4.241) paṇṇattito.",
  "tika-abh09t8:6_6": "‘‘Viññāṇaṁ viññāṇakkhandho’’tiādīsu (dha. sa.",
  "tika-abh09t8:6_7": "63) ekampi cittaṁ ruḷhito khandho nāma, svāyamidha rāsito adhippeto. Rāsaṭṭho hi khandha-saddo,",
  "tika-abh09t8:6_8": "koṭṭhāsaṭṭhotipi vattuṁ vaṭṭati.",
  "tika-abh09t8:6_9": "Lokasmiṁ hi iṇaṁ gahetvā codiyamānā ‘‘dvīhi khandhehi dassāma ,",
  "tika-abh09t8:6_10": "tīhi khandhehi dassāmā’’ti vadanti,",
  "tika-abh09t8:6_11": "tasmā khandhoti koṭṭhāsoti vuttaṁ hoti.",
  "tika-abh09t8:6_12": "Rūpakkhandhoti ettha ruppatīti rūpaṁ,",
  "tika-abh09t8:6_13": "sītuṇhādīhi pasiddhākārena ruppati ghaṭṭīyati, pīḷiyatīti attho. Vuttaṁ hetaṁ bhagavatā –",
  "tika-abh09t8:7_0": "‘‘Ruppatīti kho, bhikkhave, tasmā rūpanti vuccati. Kena ruppati? Sītenapi ruppati, uṇhenapi ruppati, jighacchāyapi ruppati,",
  "tika-abh09t8:7_1": "pipāsāyapi ruppatī’’tiādi (saṁ. ni. 3.79).",
  "tika-abh09t8:8_0": "Rūpañca taṁ khandho cāti rūpakkhandho,",
  "tika-abh09t8:8_1": "rūparāsi rūpakoṭṭhāsoti attho.",
  "tika-abh09t8:8_2": "Vedanākkhandhādīsupi eseva nayoti ayaṁ tāvettha atthato saṁvaṇṇanānayo.",
  "tika-abh09t8:9_0": "Dhammabhedato panettha heṭṭhā kusalattike vibhattā atītādibhedabhinnā sabbe rūpadhammā rūpakkhandho nāma.",
  "tika-abh09t8:9_1": "Tathā catubhūmakā vedanāsaññāyo vedanākkhandho nāma, saññākkhandho nāma.",
  "tika-abh09t8:9_2": "Vedanāsaññā pana ṭhapetvā sesā phassādayo paññāsa cetasikā saṅkhārakkhandho nāma.",
  "tika-abh09t8:9_3": "Pañcasu khandhesu nibbānameva asaṅgahitaṁ,",
  "tika-abh09t8:9_4": "upādānakkhandhesu pana sabbe lokuttaradhammā.",
  "tika-abh09t8:9_5": "Ayameva hi khandhehi upādānakkhandhānaṁ viseso. Khandhā avisesato vuttā,",
  "tika-abh09t8:9_6": "upādānakkhandhā sāsavopādāniyabhāvena visesetvā.",
  "tika-abh09t8:9_7": "Idha pana avisesena vuttattā nibbānaṁ ṭhapetvā avasesā sabbe dhammā saṅgahaṁ gacchantīti ayaṁ dhammabhedato saṁvaṇṇanānayo.",
  "tika-abh09t8:10_0": "Vibhaṅganayadassanāti vibhaṅgapāḷiyā āgataatthanayadassanato.",
  "tika-abh09t8:10_1": "Vibhaṅgapāḷiyaṁ hi suttantabhājanīyaṁ abhidhammabhājanīyaṁ pañhāpucchakanti tīhi nayehi khandhavibhaṅgo vibhatto. Tathā āyatanavibhaṅgādayo. Kevalaṁ hi indriyavibhaṅge,",
  "tika-abh09t8:10_2": "sikkhāpadavibhaṅge ca suttantabhājanīyaṁ natthi.",
  "tika-abh09t8:10_3": "Paccayākāravibhaṅge pañhāpucchakaṁ natthi.",
  "tika-abh09t8:10_4": "Ñāṇavibhaṅgādīsu pana tīsu tayopi nayā na santi.",
  "tika-abh09t8:10_5": "Tesu hi ñāṇavibhaṅgo ekavidhato paṭṭhāya yāva dasavidhā vibhatto,",
  "tika-abh09t8:10_6": "khuddakavatthuvibhaṅgo ekavidhato paṭṭhāya yāva dvāsaṭṭhipabhedā vibhatto,",
  "tika-abh09t8:10_7": "dhammahadayavibhaṅgo pana sabbasaṅgahādīhi dasahi vārehi vibhatto,",
  "tika-abh09t8:10_8": "tasmā tesaṁ tesaṁ nayānaṁ mukhamattadassanavasena tattha tattha saṁvaṇṇanā bhavissanti.",
  "tika-abh09t8:10_9": "Tatridaṁ khandhavibhaṅge tiṇṇaṁ nayānaṁ mukhamattadassanaṁ.",
  "tika-abh09t8:10_10": "Seyyathidaṁ – suttantabhājanīye tāva rūpakkhandho –",
  "tika-abh09t8:11_0": "‘‘Tattha katamo rūpakkhandho?",
  "tika-abh09t8:11_1": "Yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "tika-abh09t8:11_2": "tadekajjhaṁ abhisaññūhitvā abhisaṅkhipitvā ayaṁ vuccati rūpakkhandho’’ti (vibha. 2) –",
  "tika-abh09t8:12_0": "Evaṁ uddisitvā vitthārato vibhatto, tathā vedanākkhandhādayopi.",
  "tika-abh09t8:12_1": "Tattha niyakajjhattaṁ nāma ajjhattarūpaṁ ajjhattaṁ nāma, tato aññaṁ parapuggalagataṁ, aviññāṇañca bahiddhā nāma, tathā vedanādayopi.",
  "tika-abh09t8:12_2": "Pasādavisayarūpaṁ pana oḷārikaṁ nāma, sesaṁ sukhumaṁ nāma. Aniṭṭharūpaṁ hīnaṁ nāma, iṭṭharūpaṁ paṇītaṁ nāma.",
  "tika-abh09t8:13_0": "Nanu iṭṭhāniṭṭhaṁ nāma pāṭekkaṁ paṭivibhattaṁ nāma natthi,",
  "tika-abh09t8:13_1": "ekaṁ ekaccassa iṭṭhaṁ hoti manāpaṁ,",
  "tika-abh09t8:13_2": "tadeva aññassa ca aniṭṭhaṁ hoti.",
  "tika-abh09t8:13_3": "Vatthādīni hi sūkarādīnaṁ nappiyāni honti, na manussādīnaṁ,",
  "tika-abh09t8:13_4": "tesañca vatthābharaṇādīni piyāni, na sūkarādīnanti,",
  "tika-abh09t8:13_5": "tasmā rucivaseneva iṭṭhāniṭṭhatā gahetabbā? Na,",
  "tika-abh09t8:13_6": "iṭṭhāniṭṭhānaṁ pāṭekkaṁ vibhattattā.",
  "tika-abh09t8:13_7": "Kusalakammajaṁ hi kusalavipākavisayova iṭṭhaṁ nāma,",
  "tika-abh09t8:13_8": "akusalakammajaṁ akusalavipākavisayova aniṭṭhaṁ nāma,",
  "tika-abh09t8:13_9": "saññāvipallāsena pana koci iṭṭhameva buddharūpādiṁ javanakkhaṇe aniṭṭhato manasi karoti,",
  "tika-abh09t8:13_10": "aniṭṭhañca nirayaggisatthavisādiṁ iṭṭhato manasi karoti. Javanehi eva vipallāsabhāvo,",
  "tika-abh09t8:13_11": "na vipākehīti vipākavasena iṭṭhāniṭṭhaṁ niyataṁ veditabbaṁ.",
  "tika-abh09t8:14_0": "Sammohavinodaniyā pana vibhaṅgaṭṭhakathāya –",
  "tika-abh09t8:15_0": "‘‘Sukhasamphassaṁ hi gūthakalalaṁ cakkhudvāraghānadvāresu aniṭṭhaṁ, kāyadvāre iṭṭhaṁ hoti.",
  "tika-abh09t8:15_1": "Cakkavattino maṇiratanena pothiyamānassa,",
  "tika-abh09t8:15_2": "suvaṇṇasūle uttāsiyamānassa ca maṇiratanasuvaṇṇasūlāni cakkhudvāre iṭṭhāni honti,",
  "tika-abh09t8:15_3": "kāyadvāre aniṭṭhānī’’ti (vibha. aṭṭha. 6) –",
  "tika-abh09t8:16_0": "Evaṁ dvāravasena ekasseva vatthuno iṭṭhatā, aniṭṭhatā ca vuttā.",
  "tika-abh09t8:16_1": "Sā ca ekakkhaṇe na yuttā ekakalāpagatabhūtopādāyarūpānaṁ ekasāmaggiyamuppattito.",
  "tika-abh09t8:16_2": "Na hi bhūtesu akusalavasena aniṭṭhesu uppajjantesu tadupādāyarūpādikusalena iṭṭhāni uppajjanti,",
  "tika-abh09t8:16_3": "bhinnakkhaṇe pana iṭṭhāni maṇiratanādīni tehi pothiyamānassa akusalapaccayena utunā aniṭṭhāni vipariṇamanti,",
  "tika-abh09t8:16_4": "kusalapaccayena aniṭṭhāni gūthakalalādīni iṭṭhānīti, ayaṁ no attanomati.",
  "tika-abh09t8:16_5": "Evaṁ vibhattesu ca iṭṭhāniṭṭhesu taṁ taṁ rūpaṁ upādāyupādāya hīnaṁ, paṇītañca daṭṭhabbaṁ.",
  "tika-abh09t8:16_6": "Sukhumaṁ pana rūpaṁ dūrerūpaṁ nāma, oḷārikaṁ santikerūpaṁ nāma.",
  "tika-abh09t8:16_7": "Taṁ taṁ vā pana rūpaṁ upādāyupādāya rūpaṁ dūre santike daṭṭhabbaṁ. Sesaṁ vuttanayameva.",
  "tika-abh09t8:17_0": "Vedanādīsu pana akusalā vedanā oḷārikā, itarā sukhumā. Kusalākusalā oḷārikā, abyākatā sukhumā. Dukkhā vedanā oḷārikā, itarā sukhumā. Sukhadukkhā vā oḷārikā, itarā sukhumā.",
  "tika-abh09t8:17_1": "Asamāpannassa vā vedanā oḷārikā, samāpannassa sukhumā. Sāsavā oḷārikā , anāsavā sukhumā.",
  "tika-abh09t8:17_2": "Taṁ taṁ vā pana vedanaṁ upādāyupādāya oḷārikasukhumatā daṭṭhabbā.",
  "tika-abh09t8:17_3": "Akusalā vedanā kusalābyākatāhi dūre,",
  "tika-abh09t8:17_4": "tā ca tāya dūreti evaṁ jātisabhāvapuggalabhūmibhedato vuttanayena dūrevedanā daṭṭhabbā,",
  "tika-abh09t8:17_5": "kusalā vedanā kusalāya santiketi evaṁ jātiādisāmaññato santikevedanā daṭṭhabbā.",
  "tika-abh09t8:17_6": "Taṁ taṁ vā pana vedanaṁ upādāyupādāya vedanā dūresantike daṭṭhabbā.",
  "tika-abh09t8:17_7": "Evaṁ saññākkhandhādīsupi yathānurūpaṁ oḷārikasukhumatādayo veditabbāti. Ayamettha saṅkhepo,",
  "tika-abh09t8:17_8": "vitthāro pana vibhaṅgapāḷiaṭṭhakathāsu (vibha. 8 ādayo; vibha. aṭṭha.",
  "tika-abh09t8:17_9": "8 ādayo) gahetabboti ayaṁ suttantabhājanīyanayo.",
  "tika-abh09t8:18_0": "Abhidhammabhājanīyanaye rūpakkhandhassa tāva ekavidhādito yāva ekādasavidhā rūpakaṇḍe vuttanayena veditabbā.",
  "tika-abh09t8:18_1": "Vedanākkhandho pana ekavidho phassasampayutto, duvidho sahetukadukavasena, tividho kusalattikavasena,",
  "tika-abh09t8:18_2": "catubbidho catubhūmakavasena, pañcavidho sabhāvabhedena, chabbidho chadvārikavasena,",
  "tika-abh09t8:18_3": "sattavidho sattaviññāṇasampayogavasena,",
  "tika-abh09t8:18_4": "aṭṭhavidho tesu kāyaviññāṇasampayuttaṁ sukhadukkhavasena dvidhā bhinditvā,",
  "tika-abh09t8:18_5": "navavidho tesu manoviññāṇasampayuttaṁ kusalattikavasena tidhā bhinditvā,",
  "tika-abh09t8:18_6": "dasavidho tesu kāyaviññāṇasampayuttaṁ duvidhā,",
  "tika-abh09t8:18_7": "manoviññāṇasampayuttañca tidhā bhinditvāti evaṁ sahetukadukamūlaṁ paṭhamavāraṁ vatvā puna kusalattikaṭṭhāne vedanāttikapītittikasanidassanattikavajjite sabbattike yojetvā yāva dasavidhā, aparepi aṭṭhārasa vārā vuttā.",
  "tika-abh09t8:18_8": "Yathā cettha sahetukadukamūlikā sabbattikayojanā,",
  "tika-abh09t8:18_9": "evaṁ hetusampayuttadukādīsu anurūpadukamūlikāpi saraṇadukapariyosānā paccekaṁ sabbattikayojanāpi veditabbāti ayaṁ dukamūlako yojanānayo.",
  "tika-abh09t8:18_10": "Yathā ca ekekadukena sabbattikayojanāvasena dukamūlako nayo vutto,",
  "tika-abh09t8:18_11": "evaṁ ekekattikena yathānurūpaṁ sabbadukayojanāvasena tikamūlako,",
  "tika-abh09t8:18_12": "tadubhayamissakavasena ubhatovaḍḍhanako ca nayo veditabbo. Yathā cettha vedanākkhandhe,",
  "tika-abh09t8:18_13": "evaṁ saññākkhandhādīsupi yathārahaṁ dukamūlakādinayā veditabbāti ayaṁ abhidhammabhājanīyanayo.",
  "tika-abh09t8:19_0": "Pañhāpucchakanaye pana pañcannaṁ khandhānaṁ kati kusalā, kati akusalā, kati abyākatā,",
  "tika-abh09t8:19_1": "kati sukhāya vedanāya sampayuttā…pe… kati saraṇā, kati araṇāti? Rūpakkhandho abyākato, cattāro khandhā siyā kusalā, siyā akusalā, siyā abyākatā, rūpaṁ,",
  "tika-abh09t8:19_2": "vedanā ca vedanāttike na vattabbā, sesā tidhāpi honti,",
  "tika-abh09t8:19_3": "rūpaṁ nevavipākanavipākadhammadhammaṁ, siyā upādinnupādāniyaṁ, siyā anupādinnupādāniyaṁ, asaṁkiliṭṭhasaṁkilesikaṁ,",
  "tika-abh09t8:19_4": "sesā cattāro khandhā tīhi tikehi tidhāpi honti. Rūpaṁ avitakkaavicāraṁ, tayo khandhā tidhāpi honti,",
  "tika-abh09t8:19_5": "saṅkhārakkhandho tidhā ca na vattabbo ca. Rūpaṁ na vattabbaṁ, vedanā siyā pītisahagatā, na vattabbā, tayo tidhā ca na vattabbā ca.",
  "tika-abh09t8:19_6": "Rūpaṁ nevadassanenanabhāvanāyapahātabbaṁ,",
  "tika-abh09t8:19_7": "nadassanenanabhāvanāyapahātabbahetukaṁ, nevācayagāminaapacayagāmi, nevasekhaṁnāsekhaṁ, parittaṁ, sesā tidhāpi honti.",
  "tika-abh09t8:19_8": "Parittārammaṇattike rūpaṁ anārammaṇaṁ, sesā tidhā ca na vattabbā ca. Rūpaṁ majjhimaṁ, aniyataṁ, sesā tidhāpi.",
  "tika-abh09t8:19_9": "Maggārammaṇattike ca rūpaṁ anārammaṇaṁ, sesā tidhāpi vā na vattabbā.",
  "tika-abh09t8:19_10": "Uppannātītattikesu pañcapi tidhā honti.",
  "tika-abh09t8:19_11": "Atītārammaṇattike rūpaṁ anārammaṇaṁ, sesā tidhā ca na vattabbā ca.",
  "tika-abh09t8:19_12": "Ajjhattattike pañcapi tidhā honti.",
  "tika-abh09t8:19_13": "Ajjhattārammaṇattike rūpaṁ anārammaṇaṁ, sesā tidhāpi na vattabbā ca.",
  "tika-abh09t8:19_14": "Cattāro khandhā anidassanaappaṭighā, rūpakkhandho tidhāpi hoti.",
  "tika-abh09t8:20_0": "Cattāro khandhā nahetū, saṅkhārakkhandho siyā hetu, siyā na hetu. Rūpaṁ ahetukaṁ, hetuvippayuttaṁ, sesā dvidhāpi.",
  "tika-abh09t8:20_1": "Tayo khandhā siyā sahetukā ceva na ca hetū, siyā na vattabbā ca,",
  "tika-abh09t8:20_2": "saṅkhārakkhandho dvidhā ca na vattabbo ca, rūpaṁ na vattabbameva. Tathā anantaradukepi. Rūpaṁ nahetuahetukaṁ, tayo dvidhāpi,",
  "tika-abh09t8:20_3": "saṅkhārakkhandho dvidhā ca na vattabbo ca. Pañcapi sappaccayā, saṅkhatā, cattāro anidassanā, appaṭighā, rūpaṁ dvidhāpi. Rūpaṁ rūpī, sesā arūpino. Rūpaṁ lokiyaṁ, sesā dvidhāpi. Pañcapi kenaci viññeyyā, na ca kenaci viññeyyā ca. Cattāro no āsavā, saṅkhārā dvidhāpi, na vattabbā ca. Rūpaṁ sāsavo, āsavavippayutto , sesā dvidhāpi.",
  "tika-abh09t8:20_4": "Rūpaṁ sāsavā ceva no ca āsavā, tayo tathā ca na vattabbā ca.",
  "tika-abh09t8:20_5": "Saṅkhāro dvidhā ca na vattabbo ca. Rūpaṁ na vattabbameva,",
  "tika-abh09t8:20_6": "tayo siyā āsavasampayuttā ceva no ca āsavā, siyā na vattabbā,",
  "tika-abh09t8:20_7": "saṅkhāro dvidhā ca na vattabbo ca.",
  "tika-abh09t8:20_8": "Rūpaṁ āsavavippayuttaṁ sāsavañca,",
  "tika-abh09t8:20_9": "sesā dvidhā ca na vattabbā ca.",
  "tika-abh09t8:20_10": "Iminā nayena saṁyojanagocchakādīsupi yojanā veditabbā.",
  "tika-abh09t8:20_11": "Kevalaṁ hi parāmāsasampayuttaduke rūpaṁ parāmāsavippayuttaṁ, tayo dvidhāpi, saṅkhāro dvidhāpi, diṭṭhivasena na vattabbo ca. Tatiye ettakameva viseso. Rūpaṁ anārammaṇaṁ, sesā sārammaṇā. Viññāṇaṁ cittaṁ, sesā no cittā. Tayo cetasikā, dve acetasikā. Tayo cittasampayuttā, rūpaṁ cittavippayuttaṁ. Viññāṇaṁ na vattabbaṁ. Tathā cittasaṁsaṭṭhadukepi. Tayo cittasamuṭṭhānā, viññāṇaṁ no cittasamuṭṭhānaṁ. Rūpaṁ dvidhāpi. Tathā anantaradukadvayepi.",
  "tika-abh09t8:20_12": "Tayo cittasaṁsaṭṭhasamuṭṭhānā,",
  "tika-abh09t8:20_13": "dve no cittasaṁsaṭṭhasamuṭṭhānā. Tathā anantaradukadvayepi. Viññāṇaṁ ajjhattikaṁ, tayo bāhirā, rūpaṁ dvidhāpi. Cattāro no upādā. Rūpaṁ dvidhāpi. Pañcapi siyā upādinnā, siyā anupādinnā, no upādānā.",
  "tika-abh09t8:21_0": "Kilesagocchako vuttanayova.",
  "tika-abh09t8:21_1": "Rūpaṁ nevadassanenanabhāvanāya pahātabbaṁ, sesā dvidhāpi.",
  "tika-abh09t8:21_2": "Evaṁ yāvapītidukā yojanā veditabbā.",
  "tika-abh09t8:22_0": "Rūpaṁ na vedanā, na sukhā, na sukhasahagatā, sesā dvidhāpi. Tathā anantaradukepi. Rūpaṁ kāmāvacaraṁ, sesā dvidhāpi.",
  "tika-abh09t8:22_1": "Evaṁ yāva saraṇadukā yojanā veditabbā. Ayaṁ pañhāpucchakanayo.",
  "tika-abh09t8:23_0": "Ime pana nayā vitthārato pāḷiaṭṭhakathāhi ñātabbā.",
  "tika-abh09t8:23_1": "Atthavinicchayo ca nesaṁ dhammasaṅgaṇīmātikatthasaṁvaṇṇanāya vuttānusārena ñātabbo.",
  "tika-abh09t8:23_2": "Ito paraṁ atirekaṁ avatvā apubbameva vaṇṇayissāmāti ayaṁ vibhaṅganayadassanato saṁvaṇṇanānayo.",
  "tika-abh09t8:24_0": "Idāni panettha –",
  "tika-abh09t8:25_0": "Kamatonūnādhikato, daṭṭhabbasamabhedato;",
  "tika-abh09t8:26_0": "Pāḷimuttanayo ñeyyo, khandhakosallamicchatā.",
  "tika-abh09t8:27_0": "Tattha kamatoti ettha uppattikkamo pahānakkamo paṭipattikkamo bhūmikkamo desanākkamoti bahuvidhesu kamesu khandhānaṁ desanākkamova yujjati, na itare, asambhavā.",
  "tika-abh09t8:27_1": "Abhedena hi pañcasu khandhesu attaggāhapatitaṁ veneyyajanaṁ samūhaghanavinibbhogadassanena attaggāhato mocetukāmo bhagavā hitakāmo tassa tassa janassa sukhaggahaṇatthaṁ cakkhuādīnaṁ visayabhūtaṁ oḷārikaṁ paṭhamaṁ rūpakkhandhaṁ desesi,",
  "tika-abh09t8:27_2": "tato iṭṭhāniṭṭhavisayasaṁvedakaṁ oḷārikaṁ vedanaṁ, yaṁ vedeti,",
  "tika-abh09t8:27_3": "taṁ sañjānātīti evaṁ vedanāvisayassa ākāraggāhikaṁ saññaṁ,",
  "tika-abh09t8:27_4": "saññāvasenābhisaṅkhārake saṅkhāre,",
  "tika-abh09t8:27_5": "tesaṁ vedanādīnaṁ nissayādhipatibhūtaṁ viññāṇanti ayaṁ tāvettha kamo.",
  "tika-abh09t8:28_0": "Anūnādhikatoti kasmā pana bhagavatā pañceva khandhā vuttā anūnā anadhikāti?",
  "tika-abh09t8:28_1": "Sabbasaṅkhatasabhāgekasaṅgahato,",
  "tika-abh09t8:28_2": "attattaniyaggāhavatthussa etapparamato, aññesañca tadavarodhato.",
  "tika-abh09t8:28_3": "Anekappabhedesu hi saṅkhatadhammesu sabhāgavasena saṅgayhamānesu rūpaṁ rūpasabhāgekasaṅgahavasena eko khandho hoti,",
  "tika-abh09t8:28_4": "vedanā vedanāsabhāgekasaṅgahavasena eko khandho hoti. Esa nayo saññādīsupi,",
  "tika-abh09t8:28_5": "tasmā sabbasaṅkhatasabhāgekasaṅgahato pañceva vuttā.",
  "tika-abh09t8:28_6": "Etaparamañcetaṁ attattaniyaggāhavatthu, yadidaṁ rūpādayo pañca,",
  "tika-abh09t8:28_7": "tasmā attattaniyaggāhavatthussa etaparamatopi pañceva vuttā.",
  "tika-abh09t8:28_8": "Yepi caññe sīlādayo pañca dhammakkhandhā vuttā,",
  "tika-abh09t8:28_9": "tepi saṅkhārakkhandhapariyāpannattā ettheva avarodhaṁ gacchanti,",
  "tika-abh09t8:28_10": "tasmā aññesaṁ tadavarodhatopi pañceva vuttāti ayaṁ anūnādhikato.",
  "tika-abh09t8:29_0": "Daṭṭhabbasamabhedatoti daṭṭhabbabhedato, upamābhedato ca.",
  "tika-abh09t8:29_1": "Tattha daṭṭhabbabhedato tāva pañcupādānakkhandhā sāmaññato ukkhittāsikapaccatthikato, bhārato, khādakato,",
  "tika-abh09t8:29_2": "aniccadukkhaanattasaṅkhātavadhakato ca daṭṭhabbā.",
  "tika-abh09t8:29_3": "Visesato pana pheṇapiṇḍaṁ viya rūpaṁ daṭṭhabbaṁ,",
  "tika-abh09t8:29_4": "udakabubbuḷamarīcikakadalikkhandhamāyā viya yathākkamaṁ vedanādayo daṭṭhabbā.",
  "tika-abh09t8:29_5": "Yathā hi pheṇapiṇḍo vimaddāsaho,",
  "tika-abh09t8:29_6": "so ca pattathālakādiatthaṁ gahitopi tamatthaṁ na sādheti, bhijjati, evaṁ rūpampi vimaddāsahaṁ,",
  "tika-abh09t8:29_7": "tañca subhādivasena gahitampi na tathā tiṭṭhati, asubhādiyeva hoti.",
  "tika-abh09t8:30_0": "Yathā vā pheṇapiṇḍo anekasandhighaṭito bahunnaṁ udakasappādipāṇakānaṁ āvāso,",
  "tika-abh09t8:30_1": "ādito cesa badarapakkamatto hutvā anupubbavaḍḍhanako uṭṭhitamattopi cesa bhijjati, thokaṁ gantvāpi,",
  "tika-abh09t8:30_2": "samuddaṁ patvā pana avassameva bhijjati ,",
  "tika-abh09t8:30_3": "evaṁ rūpampi chiddāvachiddaṁ anekasandhighaṭitaṁ asītikimikulavokiṇṇaṁ,",
  "tika-abh09t8:30_4": "ādito cetaṁ kalalamattaṁ hutvā anupubbavaḍḍhanakaṁ,",
  "tika-abh09t8:30_5": "kalalamattepi cetaṁ bhijjati,",
  "tika-abh09t8:30_6": "abbudādibhāvepi āyukkhayaṁ patvā avassameva bhijjati.",
  "tika-abh09t8:30_7": "Evaṁ pheṇapiṇḍasadisaṁ daṭṭhabbaṁ.",
  "tika-abh09t8:31_0": "Yathā pana bubbuḷo muhuttaramaṇīyo agayhupago na ciraṭṭhitikova, evaṁ vedanāpi. Yathā ca bubbuḷo udakatalaṁ, udakabinduṁ,",
  "tika-abh09t8:31_1": "udakajallakaṁ saṅkaḍḍhitvā puṭaṁ katvā gahaṇavātañcāti cattāri kāraṇāni paṭicca uppajjati, evaṁ vedanāpi vatthuṁ, ārammaṇaṁ, kilesajallaṁ,",
  "tika-abh09t8:31_2": "phassasaṅghaṭṭanañcāti cattāri kāraṇāni paṭicca uppajjatīti sā bubbuḷasadisā daṭṭhabbā.",
  "tika-abh09t8:32_0": "Yathā pana marīcikā jalāsayādibhāvena vippalambhikā,",
  "tika-abh09t8:32_1": "evaṁ saññāpi niccādibhāvenāti marīcisadisā daṭṭhabbā.",
  "tika-abh09t8:32_2": "Yathā pana kadalikkhandho agayhupago bahuvaṭṭisamodhāno,",
  "tika-abh09t8:32_3": "evaṁ saṅkhārakkhandhopi agayhupagoniccādisāravirahito,",
  "tika-abh09t8:32_4": "phassādibahudhammasamodhāno ca hotīti so kadalikkhandhasadiso daṭṭhabbo.",
  "tika-abh09t8:32_5": "Yathā pana māyā asuvaṇṇarajatādirūpānipi tathā gāhāpetvā mahājanaṁ vañceti,",
  "tika-abh09t8:32_6": "evaṁ viññāṇampi aniccādirūpaṁ teneva cittena āgacchantaṁ viya niccādito ca gāhāpetvā vañcetīti taṁ māyāsadisaṁ daṭṭhabbaṁ. Vuttañca –",
  "tika-abh09t8:33_0": "‘‘Pheṇapiṇḍūpamaṁ rūpaṁ, vedanā bubbuḷūpamā;",
  "tika-abh09t8:34_0": "Marīcikūpamā saññā, saṅkhārā kadalūpamā;",
  "tika-abh09t8:35_0": "Māyūpamañca viññāṇaṁ, desitādiccabandhunā’’ti. (saṁ. ni. 3.95);",
  "tika-abh09t8:36_0": "Ayamettha daṭṭhabbabhedo.",
  "tika-abh09t8:37_0": "Upamābhedato ca pana gilānasālūpamo rūpupādānakkhandho,",
  "tika-abh09t8:37_1": "gelaññūpamo vedanupādānakkhandho,",
  "tika-abh09t8:37_2": "gelaññasamuṭṭhānūpamo saññupādānakkhandho,",
  "tika-abh09t8:37_3": "asappāyasevanūpamo saṅkhārupādānakkhandho ,",
  "tika-abh09t8:37_4": "gilānūpamo viññāṇupādānakkhandho.",
  "tika-abh09t8:37_5": "Apica cārakakāraṇaaparādhakāraṇakārakaaparādhikūpamā ete bhājanabhojanabyañjanaparivesakabhuñjakūpamā cāti ayamettha upamābhedo.",
  "tika-abh09t8:37_6": "Evaṁ pāḷimuttakavinicchayanayo ñeyyo.",
  "tika-abh09t8:38_0": "Khandhavibhaṅgamātikatthavaṇṇanā niṭṭhitā.",
  "tika-abh09t8:39_0": "Āyatanavibhaṅgamātikatthavaṇṇanā",
  "tika-abh09t8:40_0": "Āyatanavibhaṅgamātikāya pana atthato tāva – dvādasāyatanānīti ettha āyatanato, āyānaṁ tananato,",
  "tika-abh09t8:40_1": "āyatassa ca nayanato āyatanāni.",
  "tika-abh09t8:40_2": "Cakkhurūpādīsu hi taṁtaṁdvārārammaṇā cittacetasikā dhammā sena sena anubhavanādinā kiccena āyatanti upaṭṭhahanti ghaṭenti vāyamanti,",
  "tika-abh09t8:40_3": "te ca pana āyabhūte dhamme etāni tanonti vitthārenti,",
  "tika-abh09t8:40_4": "idañca atīva āyataṁ saṁsāradukkhaṁ nayanteva, pavattayantīti vuttaṁ hoti,",
  "tika-abh09t8:40_5": "tasmā ‘‘āyatanānī’’ti vuccanti.",
  "tika-abh09t8:41_0": "Apica nivāsaṭṭhānaṭṭhena, ākaraṭṭhena, samosaraṇaṭṭhānaṭṭhena, sañjābhidesaṭṭhena, kāraṇaṭṭhena ca sāsane,",
  "tika-abh09t8:41_1": "loke ca ‘‘āyatana’’nti vuccanti.",
  "tika-abh09t8:41_2": "Cakkhuādīsu hi te te cittacetasikā dhammā tadāyattavuttitāya nivasanti,",
  "tika-abh09t8:41_3": "tesu ca ākarabhūtesu ākiṇṇā vatthārammaṇavasena ca samosaranti,",
  "tika-abh09t8:41_4": "cakkhādayova nesaṁ sañjātideso, kāraṇañca,",
  "tika-abh09t8:41_5": "tasmā nivāsaṭṭhānādinā atthena cakkhādīni āyatanānīti veditabbāni.",
  "tika-abh09t8:42_0": "Cakkhāyatanantiādīsu cakkhatīti cakkhu, rūpaṁ assādeti, vibhāveti cāti attho. Rūpayatīti rūpaṁ.",
  "tika-abh09t8:42_1": "Vaṇṇavikāraṁ āpajjamānaṁ hadayaṅgatabhāvaṁ pakāsetīti attho. Suṇātīti sotaṁ. Sappatīti saddo, udāharīyatīti attho. Ghāyatīti ghānaṁ. Gandhayatīti gandho,",
  "tika-abh09t8:42_2": "attano vatthuṁ sūcayatīti attho. Jīvitaṁ avhāyatīti jivhā. Rasanti taṁ sattāti raso, assādentīti attho.",
  "tika-abh09t8:42_3": "Kucchitānaṁ sāsavadhammānaṁ āyoti kāyo, uppattideso. Phusīyatīti phoṭṭhabbaṁ. Manatīti mano.",
  "tika-abh09t8:42_4": "Attano lakkhaṇaṁ dhārentīti dhammā.",
  "tika-abh09t8:42_5": "Cakkhu ca taṁ yathāvuttenatthena āyatanañcāti cakkhāyatanaṁ…pe… dhammā ca te āyatanañcāti dhammāyatananti ayaṁ tāvettha padattho.",
  "tika-abh09t8:43_0": "Dhammabhedato panettha sabbampi viññāṇaṁ manāyatanaṁ nāma.",
  "tika-abh09t8:43_1": "Cetasikasukhumarūpanibbānāni dhammāyatanaṁ nāma. Sesāni suviññeyyāni.",
  "tika-abh09t8:43_2": "Imesu ca āyatanesu atītādibhedabhinnā,",
  "tika-abh09t8:43_3": "kālavinimuttā ca lokiyalokuttarā sabbe nāmarūpadhammā,",
  "tika-abh09t8:43_4": "paññattiyo ca saṅgahitāti veditabbā.",
  "tika-abh09t8:43_5": "‘‘Jāti dvīhi khandhehi ekenāyatanena ekāya dhātuyā saṅgahitā’’tiādivacanato (dhātu.",
  "tika-abh09t8:43_6": "71) hi rūpārūpalakkhaṇānaṁ jātijarābhaṅgānaṁ saṅkhārakkhandhadhammāyatanadhammadhātūsu saṅgahitattā itarāsampi paññattīnaṁ yathārahaṁ tattha saṅgahitabhāvo veditabboti ayamettha dhammabhedo.",
  "tika-abh09t8:44_0": "Vibhaṅganayato panettha suttantabhājanīye tāva ‘‘cakkhuṁ aniccaṁ dukkhaṁ anattā vipariṇāmadhammaṁ.",
  "tika-abh09t8:44_1": "Rūpā aniccā dukkhā anattā vipariṇāmadhammā…pe… dhammā aniccā dukkhā anattā vipariṇāmadhammā’’ti (vibha.",
  "tika-abh09t8:44_2": "154) evaṁ visayivisayāyatanavasena āyatanāni vuttānīti ayaṁ suttantabhājanīyanayo.",
  "tika-abh09t8:45_0": "Abhidhammabhājanīye pana pasādavisayāyatanāni tāva ‘‘tattha katamaṁ cakkhāyatanaṁ?",
  "tika-abh09t8:45_1": "Yaṁ cakkhu catunnaṁ mahābhūtānaṁ upādāya pasādo’’tiādinā (vibha. 156) rūpakaṇḍe (dha. sa. 597) vuttanayena vibhattāni.",
  "tika-abh09t8:45_2": "Manāyatanaṁ pana ekavidhato paṭṭhāya yāvadasavidhā vedanākkhandhe vuttanayena vibhattaṁ.",
  "tika-abh09t8:45_3": "Dhammāyatanaṁ pana ‘‘tattha katamaṁ dhammāyatanaṁ?",
  "tika-abh09t8:45_4": "Vedanākkhandho saññākkhandho saṅkhārakkhandho,",
  "tika-abh09t8:45_5": "yañca rūpaṁ anidassanaappaṭighaṁ dhammāyatanapariyāpannaṁ asaṅkhatā ca dhātū’’ti (vibha.",
  "tika-abh09t8:45_6": "167) uddisitvā ‘‘tattha katamo vedanākkhandho’’tiādinā (vibha.",
  "tika-abh09t8:45_7": "167) vedanākkhandhādīsu vuttanayena vibhattaṁ.",
  "tika-abh09t8:45_8": "Sukhumarūpanibbānāni rūpakaṇḍe vuttanayānevāti ayaṁ abhidhammabhājanīyanayo.",
  "tika-abh09t8:46_0": "Pañhāpucchakanayaṁ pana ito paraṁ vitthārato adassetvā tikadukānaṁ ādiantehi ceva visesatthadīpakehi ca tikadukehi yojetvā dassayissāma,",
  "tika-abh09t8:46_1": "sesehipi tikadukehi yojanānayo khandhe vuttanayena sakkā ñātunti.",
  "tika-abh09t8:46_2": "Kathaṁ dvādasannaṁ āyatanānaṁ kati kusalā…pe… kati araṇāti? Dasāyatanā abyākatā, dvāyatanā siyā kusalā, siyā akusalā, siyā abyākatā.",
  "tika-abh09t8:46_3": "Vedanāttike dasāyatanāni na vattabbāni, manāyatanaṁ tidhāpi,",
  "tika-abh09t8:46_4": "dhammāyatanaṁ tidhā na vattabbañca…pe… rūpāyatanaṁ sanidassanasappaṭighaṁ,",
  "tika-abh09t8:46_5": "navāyatanāni anidassanasappaṭighāni,",
  "tika-abh09t8:46_6": "manāyatanadhammāyatanāni anidassanaappaṭighāni, ekādasāyatanāni na hetū, dhammāyatanaṁ siyā hetu,",
  "tika-abh09t8:46_7": "siyā na hetu…pe… ekādasāyatanāni sappaccayāni,",
  "tika-abh09t8:46_8": "dhammāyatanaṁ siyā sappaccayaṁ,",
  "tika-abh09t8:46_9": "siyā appaccayaṁ…pe… dasāyatanāni rūpaṁ, manāyatanaṁ arūpaṁ,",
  "tika-abh09t8:46_10": "dhammāyatanaṁ dvidhāpi…pe… dasāyatanāni araṇāni, dvāyatanāni siyā saraṇāni,",
  "tika-abh09t8:46_11": "siyā araṇānīti ayaṁ pañhāpucchakanayo.",
  "tika-abh09t8:47_0": "Idāni pana –",
  "tika-abh09t8:48_0": "Kamato tāvattato ca, tesaṁ daṭṭhabbabhedato;",
  "tika-abh09t8:49_0": "Pāḷimuttanayenettha, viññātabbo vinicchayo.",
  "tika-abh09t8:50_0": "Tattha kamatoti idhāpi desanākkamova yujjati.",
  "tika-abh09t8:50_1": "Ajjhattikesu hi āyatanesu sanidassanasappaṭighavisayattā cakkhāyatanaṁ pākaṭanti paṭhamaṁ desitaṁ,",
  "tika-abh09t8:50_2": "tato anidassanasappaṭighavisayāni sotāyatanādīni.",
  "tika-abh09t8:50_3": "Atha vā dassanānuttariyasavanānuttariyahetubhāvato bahūpakārattā cakkhusotāyatanāni paṭhamaṁ desitāni, tato ghānāyatanādīni tīṇi,",
  "tika-abh09t8:50_4": "pañcannampi pana gocaravisayattā ante manāyatanaṁ,",
  "tika-abh09t8:50_5": "cakkhāyatanādīnaṁ gocarattā tesaṁ anantaraṁ rūpāyatanādīni.",
  "tika-abh09t8:50_6": "Apica viññāṇuppattikāraṇavavatthānatopi ayametesaṁ kamo veditabbo.",
  "tika-abh09t8:50_7": "Vuttaṁ hetaṁ ‘‘cakkhuñca paṭicca rūpe ca uppajjati cakkhuviññāṇaṁ…pe… manañca paṭicca dhamme ca uppajjati manoviññāṇa’’nti (ma. ni. 3.421; saṁ. ni. 4.60, 113; mahāni. 107) ayaṁ tāvettha kamo.",
  "tika-abh09t8:51_0": "Tāvattatoti tāvabhāvato.",
  "tika-abh09t8:51_1": "Idaṁ vuttaṁ hoti – cakkhādayopi hi dhammā eva,",
  "tika-abh09t8:51_2": "evaṁ sati dhammāyatanamicceva avatvā kasmā dvādasāyatanāni vuttānīti ce?",
  "tika-abh09t8:51_3": "Chaviññāṇakāyuppattiyā dvārārammaṇavavatthānato ayametesaṁ bhedo hotīti dvādasa vuttāni.",
  "tika-abh09t8:51_4": "Cakkhuviññāṇavīthipariyāpannassa hi viññāṇakāyassa cakkhāyatanameva uppattidvāraṁ, rūpāyatanamevārammaṇaṁ. Tathā itarāni itaresaṁ.",
  "tika-abh09t8:51_5": "Chaṭṭhassa pana bhavaṅgamanasaṅkhāto manāyatanekadesova uppattidvāraṁ,",
  "tika-abh09t8:51_6": "asādhāraṇañca dhammāyatanaṁ ārammaṇanti.",
  "tika-abh09t8:51_7": "Iti channaṁ viññāṇakāyānaṁ uppattidvārārammaṇavavatthānato dvādasa vuttānīti ayamettha tāvattatā.",
  "tika-abh09t8:52_0": "Daṭṭhabbabhedatoti ettha pana sabbāni cetāni āyatanāni anāgamanato, aniggamanato ca daṭṭhabbāni.",
  "tika-abh09t8:52_1": "Na hi tāni pubbe udayā kutoci āgacchanti,",
  "tika-abh09t8:52_2": "napi uddhaṁ vayā kuhiñci gacchanti ,",
  "tika-abh09t8:52_3": "atha kho pubbe udayā appaṭiladdhasabhāvāni uddhaṁ vayā paribhinnasabhāvāni,",
  "tika-abh09t8:52_4": "pubbantāparantavemajjhe paccayāyattavuttitāya avasāni pavattanti, tasmā anāgamanato, aniggamanato ca daṭṭhabbāni. Tathā nirīhato, abyāpārato ca.",
  "tika-abh09t8:52_5": "Na hi cakkhurūpādīnaṁ evaṁ hoti ‘‘aho vata amhākaṁ sāmaggiyaṁ viññāṇaṁ nāma uppajjeyyā’’ti,",
  "tika-abh09t8:52_6": "na ca tāni viññāṇuppādanatthaṁ dvārabhāvena, vatthubhāvena,",
  "tika-abh09t8:52_7": "ārammaṇabhāvena vā byāpāramāpajjanti,",
  "tika-abh09t8:52_8": "atha kho dhammatāvesā yaṁ cakkhurūpādisāmaggiyaṁ cakkhuviññāṇādīni sambhavanti, tasmā nirīhato, abyāpārato ca daṭṭhabbāni.",
  "tika-abh09t8:52_9": "Apica ajjhattikāni suñño gāmo viya daṭṭhabbāni dhuvasubhasukhattabhāvavirahitattā,",
  "tika-abh09t8:52_10": "bāhirāni gāmaghātakacorā viya.",
  "tika-abh09t8:52_11": "Tathā ajjhattikāni chapāṇakā viya daṭṭhabbāni,",
  "tika-abh09t8:52_12": "bāhirāni tesaṁ gocarā viyāti ayamettha daṭṭhabbabhedo.",
  "tika-abh09t8:52_13": "Evaṁ pāḷimuttanayenettha viññātabbo vinicchayo.",
  "tika-abh09t8:53_0": "Āyatanavibhaṅgamātikatthavaṇṇanā niṭṭhitā.",
  "tika-abh09t8:54_0": "Dhātuvibhaṅgamātikatthavaṇṇanā",
  "tika-abh09t8:55_0": "Dhātuvibhaṅgamātikāya pana atthato tāva – aṭṭhārasa dhātuyoti ettha vidahati, dhīyate, vidhānaṁ, vidhīyate etāya, ettha vā dhīyatīti dhātu.",
  "tika-abh09t8:55_1": "Lokiyā hi dhātuyo kāraṇabhāvena vavatthitā.",
  "tika-abh09t8:55_2": "Anekappakāraṁ saṁsāradukkhaṁ vidahanti nipphādenti,",
  "tika-abh09t8:55_3": "sattehi ca dhīyante dhārīyanti, dukkhavidhānamattameva cetā,",
  "tika-abh09t8:55_4": "etāhi ca kāraṇabhūtāhi saṁsāradukkhaṁ sattehi anuvidhīyati,",
  "tika-abh09t8:55_5": "yathāvihitañca dukkhaṁ etāsveva dhīyati ṭhapīyatīti etehi atthehi yathāsambhavaṁ ‘‘dhātuyo’’ti vuccanti.",
  "tika-abh09t8:56_0": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññaṁ visabhāgalakkhaṇaparicchinnesu dhātusamaññā,",
  "tika-abh09t8:56_1": "evametesupi pañcakkhandhasaṅkhātassa attabhāvassa cakkhādīsu dhātusamaññā veditabbā.",
  "tika-abh09t8:56_2": "Lokiyalokuttarasādhāraṇatthavasena pana attano sabhāvaṁ dhārentīti dhātuyo.",
  "tika-abh09t8:56_3": "Nijjīvamattānametaṁ adhivacanaṁ,",
  "tika-abh09t8:56_4": "tasmā yathāvuttenatthena cakkhu ca taṁ dhātu cāti cakkhudhātu.",
  "tika-abh09t8:56_5": "Evaṁ sesesupīti ayaṁ tāvettha padattho.",
  "tika-abh09t8:57_0": "Dhammabhedato panettha āyatanesu vuttanayena veditabbo.",
  "tika-abh09t8:57_1": "Apica pañcadvārāvajjanasampaṭicchanadvayaviññāṇaṁ manodhātu nāma.",
  "tika-abh09t8:57_2": "Pañcaviññāṇamanodhātuvajjitaṁ pana sabbampi viññāṇaṁ manoviññāṇadhātu nāma. Sesaṁ suviññeyyameva.",
  "tika-abh09t8:58_0": "Vibhaṅganayato panettha suttantabhājanīye tāva – ‘‘pathavīdhātu āpo tejo vāyo ākāsaviññāṇadhātū’’ti cha dhātuyo uddisitvā ādito pañca ajjhattikabāhiravasena,",
  "tika-abh09t8:58_1": "pacchimā ca cha viññāṇavasena vibhattā,",
  "tika-abh09t8:58_2": "aparāpi ‘‘sukhadhātu dukkhasomanassadomanassupekkhāavijjādhātū’’ti cha dhātuyo uddisitvā tathā tathā vibhattā,",
  "tika-abh09t8:58_3": "puna aparāpi ‘‘kāmadhātu byāpādavihiṁsānekkhammaabyāpādaavihiṁsādhātū’’ti cha dhātuyo uddisitvā,",
  "tika-abh09t8:58_4": "evaṁ tīhi chakkehi paccekaṁ tebhūmakā aṭṭhārasa dhātuyo sarūpato, lakkhaṇāhārato,",
  "tika-abh09t8:58_5": "nissayavisayapayogavinābhāvādito ca vuttāti veditabbāti ayaṁ suttantabhājanīyanayo.",
  "tika-abh09t8:59_0": "Abhidhammabhājanīye pana sarūpeneva aṭṭhārasa dhātuyo uddisitvā pasādavisayadhātuyo āyatane vuttanayena vibhattā, satta viññāṇadhātuyo pana –",
  "tika-abh09t8:60_0": "‘‘Tattha katamā cakkhuviññāṇadhātu?",
  "tika-abh09t8:60_1": "Cakkhuñca paṭicca rūpe ca uppajjati cittaṁ…pe… cakkhuviññāṇadhātu.",
  "tika-abh09t8:60_2": "Ayaṁ vuccati cakkhuviññāṇadhātu…pe… kāyaviññāṇadhātu.",
  "tika-abh09t8:61_0": "‘‘Tattha katamā manodhātu?",
  "tika-abh09t8:61_1": "Cakkhuviññāṇadhātuyā…pe… kāyaviññāṇadhātuyā…pe… niruddhasamanantarā uppajjati cittaṁ…pe… sabbadhammesu vā pana paṭhamasamannāhāro uppajjati cittaṁ…pe… ayaṁ vuccati manodhātu.",
  "tika-abh09t8:62_0": "‘‘Tattha katamā dhammadhātu?",
  "tika-abh09t8:62_1": "Vedanākkhandho saññākkhandho saṅkhārakkhandho,",
  "tika-abh09t8:62_2": "yañca rūpaṁ anidassanaṁ appaṭighaṁ dhammāyatanapariyāpannaṁ,",
  "tika-abh09t8:62_3": "asaṅkhatā ca dhātu…pe… ayaṁ vuccati dhammadhātu.",
  "tika-abh09t8:63_0": "‘‘Tattha katamā manoviññāṇadhātu…pe… manodhātuyāpi uppajjitvā niruddhasamanantarā uppajjati cittaṁ…pe… manañca paṭicca dhamme ca uppajjati cittaṁ…pe… ayaṁ vuccati manoviññāṇadhātū’’ti (vibha. 184) –",
  "tika-abh09t8:64_0": "Evaṁ vibhattā.",
  "tika-abh09t8:64_1": "Tattha sabbadhammesu vā pana paṭhamasamannāhāroti ettha pañcaviññāṇavisayesu sabbadhammesūti evaṁ attho gahetabbo.",
  "tika-abh09t8:64_2": "Manodhātuyāpi uppajjitvā niruddhasamanantarāti ettha pana pi-kāro sampiṇḍanattho,",
  "tika-abh09t8:64_3": "tasmā manodhātuyāpi santīraṇavoṭṭhabbanādimanoviññāṇadhātuyāpīti evamattho gahetabbo.",
  "tika-abh09t8:64_4": "Manañca paṭiccātiādīsu manodvāre bhavaṅgamanañceva catubhūmakadhammārammaṇañca paṭicca sahāvajjanakajavanaṁ nibbattatīti attho. Ayaṁ abhidhammabhājanīyanayo.",
  "tika-abh09t8:65_0": "Pañhāpucchakanaye pana aṭṭhārasannaṁ dhātūnaṁ kati kusalā…pe… kati araṇāti? Soḷasa dhātuyo abyākatā,",
  "tika-abh09t8:65_1": "dve dhātuyo tidhāpi honti…pe… dasa dhātuyo nevavipākanavipākadhammadhammā, pañca dhātuyo vipākā, manodhātu siyā vipākā,",
  "tika-abh09t8:65_2": "siyā nevavipākanavipākadhammadhammā, dve dhātuyo tidhāpi honti.",
  "tika-abh09t8:65_3": "Dasa dhātuyo upādinnupādāniyā,",
  "tika-abh09t8:65_4": "saddadhātuyo anupādinnupādāniyā,",
  "tika-abh09t8:65_5": "pañca dhātuyo siyā upādinnupādāniyā, siyā anupādinnupādāniyā,",
  "tika-abh09t8:65_6": "dve dhātuyo tidhāpi…pe… dasa dhātuyo siyā uppannā, siyā uppādino, saddadhātu siyā uppannā, siyā anuppannā, siyā na vattabbā uppādinoti, cha dhātuyo tidhāpi.",
  "tika-abh09t8:65_7": "Dhammadhātu tidhāva…pe… rūpadhātu sanidassanasappaṭighā,",
  "tika-abh09t8:65_8": "nava dhātuyo anidassanasappaṭighā,",
  "tika-abh09t8:65_9": "aṭṭha dhātuyo anidassanaappaṭighā. Sattarasa dhātuyo na hetū,",
  "tika-abh09t8:65_10": "dhammadhātu dvidhāva…pe… soḷasa dhātuyo araṇā,",
  "tika-abh09t8:65_11": "dve dhātuyo dvidhāpīti ayaṁ pañhāpucchakanayo.",
  "tika-abh09t8:66_0": "Idāni panetāsaṁ –",
  "tika-abh09t8:67_0": "Kamatāvattato daṭṭhabbā, paccayānaṁ vibhāgato;",
  "tika-abh09t8:68_0": "Dhātūnamidha viññeyyo, pāḷimuttavinicchayo.",
  "tika-abh09t8:69_0": "Tattha kamato tāva idhāpi desanākkamova yujjati.",
  "tika-abh09t8:69_1": "So ca panāyaṁ hetuphalānupubbavavatthānavasena vutto.",
  "tika-abh09t8:69_2": "Cakkhudhātu rūpadhātūti idaṁ hi dvayaṁ hetu,",
  "tika-abh09t8:69_3": "cakkhuviññāṇadhātūti idaṁ phalaṁ. Evaṁ sabbattha. Ayaṁ tāvettha kamo.",
  "tika-abh09t8:70_0": "Tāvattato pana yā idha suttantabhājanīye tīhi chakkehi vuttā dhātuyo ceva,",
  "tika-abh09t8:70_1": "tesu tesu suttābhidhammapadesesu ‘‘ābhādhātu…pe… anekadhātunānādhātuloko’’tiādinā āgatā cāti aññāpi bahudhātuyo dissanti,",
  "tika-abh09t8:70_2": "tāsampi vasena paricchedaṁ avatvā kasmā aṭṭhāraseva vuttāti? Tāsampi tadantogadhattā.",
  "tika-abh09t8:71_0": "Apica vijānanasabhāve viññāṇe jīvasaññīnaṁ tassā cakkhuviññāṇādibhedena anekataṁ,",
  "tika-abh09t8:71_1": "cakkhurūpādipaccayāyattavuttitāya aniccatañca pakāsetvā tasmiṁ dīgharattānusayitajīvasaññāsamūhananatthañca aṭṭhāraseva vuttā.",
  "tika-abh09t8:71_2": "Kiñca bhiyyo – veneyyajjhāsayavasena ca.",
  "tika-abh09t8:71_3": "Veneyyā hi arūpamūḷho rūpamūḷho ubhayamūḷhoti tividhā honti.",
  "tika-abh09t8:71_4": "Tesaṁ tiṇṇampi yathākkamaṁ nātisaṅkhepavitthārato arūpabhedavibhāvinī khandhadesanā,",
  "tika-abh09t8:71_5": "rūpabhedavibhāvinī āyatanadesanā,",
  "tika-abh09t8:71_6": "tadubhayabhedavibhāvinī dhātudesanā sappāyāti veneyyajjhāsayavasena aṭṭhāraseva vuttāti. Vuttañca –",
  "tika-abh09t8:72_0": "‘‘Saṅkhepavitthāranayena tathā tathā hi,",
  "tika-abh09t8:73_0": "Dhammaṁ pakāsayati esa yathā yathāssa;",
  "tika-abh09t8:74_0": "Saddhammatejavihataṁ vilayaṁ khaṇena,",
  "tika-abh09t8:75_0": "Veneyyasattahadayesu tamo payātī’’ti. (vibha. aṭṭha. 183);",
  "tika-abh09t8:76_0": "Ayamettha tāvattatā.",
  "tika-abh09t8:77_0": "Daṭṭhabbato panetā sabbāpi saṅkhatā dhātuyo pubbantāparantavivittato,",
  "tika-abh09t8:77_1": "dhuvasubhasukhattabhāvasuññato,",
  "tika-abh09t8:77_2": "paccayāyattavuttito ca daṭṭhabbā.",
  "tika-abh09t8:77_3": "Visesato panettha bheritalaṁ viya cakkhudhātu daṭṭhabbā, daṇḍo viya rūpadhātu,",
  "tika-abh09t8:77_4": "saddo viya cakkhuviññāṇadhātu.",
  "tika-abh09t8:77_5": "Tathā tissopi cetā yathākkamaṁ ādāsatalamukhamukhanimittāni viya.",
  "tika-abh09t8:77_6": "Tathā tilayantacakkatelāni viya,",
  "tika-abh09t8:77_7": "adharāraṇīuttarāraṇīaggī viya ca daṭṭhabbā. Esa nayo sotadhātuādīsupi.",
  "tika-abh09t8:77_8": "Manodhātu pana yathāsambhavato cakkhuviññāṇadhātuādīnaṁ purecarānucarā viya daṭṭhabbā.",
  "tika-abh09t8:77_9": "Dhammadhātuyaṁ pana vedanā sallasūlamiva , saññā rittamuṭṭhi viya, saṅkhārā visarukkhamiva,",
  "tika-abh09t8:77_10": "sukhumarūpaṁ khuracakkaṁ viya,",
  "tika-abh09t8:77_11": "asaṅkhatā dhātu khemantabhūmi viya ca daṭṭhabbā,",
  "tika-abh09t8:77_12": "manoviññāṇadhātu pana makkaṭo viya, assakhaḷuṅko viya,",
  "tika-abh09t8:77_13": "yatthakāmanipātito vehāsakkhittadaṇḍo viya, raṅganaṭo viya ca daṭṭhabbā. Ayamettha daṭṭhabbatā.",
  "tika-abh09t8:78_0": "Paccayānaṁvibhāgato panettha cakkhuviññāṇadhātuyā cakkhu nissayapaccayo, rūpaṁ ārammaṇapaccayo,",
  "tika-abh09t8:78_1": "kiriyāmanodhātu anantarapaccayo,",
  "tika-abh09t8:78_2": "tayo arūpino khandhā sahajātapaccayo. Evaṁ sotaviññāṇādīsupi.",
  "tika-abh09t8:78_3": "Manoviññāṇadhātuyā pana manodhātu anantarapaccayo, dhammadhātu ārammaṇapaccayo,",
  "tika-abh09t8:78_4": "sampayuttanissayasahajātādipaccayoti ayaṁ paccayavibhāgo.",
  "tika-abh09t8:78_5": "Evaṁ viññeyyo pāḷimuttavinicchayo.",
  "tika-abh09t8:79_0": "Dhātuvibhaṅgamātikatthavaṇṇanā niṭṭhitā.",
  "tika-abh09t8:80_0": "Saccavibhaṅgamātikatthavaṇṇanā",
  "tika-abh09t8:81_0": "Saccavibhaṅgamātikāya pana atthato tāva – cattāri ariyasaccānīti etthāyaṁ sacca-saddo anekesu atthesu dissati.",
  "tika-abh09t8:81_1": "Seyyathidaṁ – ‘‘saccaṁ bhaṇe na kujjheyyā’’tiādīsu (dha. pa. 224) vācāsacce.",
  "tika-abh09t8:81_2": "‘‘Sacce ṭhitā samaṇabrāhmaṇā’’tiādīsu (jā. 2.21.433) viratisacce.",
  "tika-abh09t8:81_3": "‘‘Kasmā nu saccāni vadanti nānā,",
  "tika-abh09t8:81_4": "pavādiyāse kusalāvadānā’’tiādīsu (su. ni. 891) diṭṭhisacce. ‘‘Ekaṁ hi saccaṁ, na dutiyamatthī’’tiādīsu (su. ni. 890) paramatthasacce, nibbāne ceva magge ca.",
  "tika-abh09t8:81_5": "‘‘Catunnaṁ ariyasaccānaṁ kati kusalā’’tiādīsu (vibha. 216) ariyasacce.",
  "tika-abh09t8:81_6": "Svāyamidhāpi ariyasacce vattati. Kenaṭṭhena saccāni? Tathaṭṭhena. Koyaṁ tathaṭṭho nāma?",
  "tika-abh09t8:81_7": "Yo paññācakkhunā upaparikkhamānānaṁ māyāva viparīto, marīcīva visaṁvādako,",
  "tika-abh09t8:81_8": "titthiyānaṁ atthā viya anupalabbhamānasabhāvo ca na hoti,",
  "tika-abh09t8:81_9": "atha kho bādhanappabhavasantiniyyānabhūtena tacchāviparītabhūtabhāvena ariyañāṇassa gocaro hoti.",
  "tika-abh09t8:81_10": "Ayaṁ tathaṭṭho saccaṭṭhoti veditabbo. Vuttañca –",
  "tika-abh09t8:82_0": "‘‘Iti tacchāvipallāsabhūtabhāvaṁ catūsupi;",
  "tika-abh09t8:83_0": "Dukkhādīsvavisesena,",
  "tika-abh09t8:83_1": "saccaṭṭhaṁ āhu paṇḍitā’’ti (vibha. aṭṭha. 189; sārattha. ṭī. mahāvagga 3.14).",
  "tika-abh09t8:84_0": "Ariyāni ca tāni saccāni cāti ariyasaccāni. Ariyānīti uttamāni, avisaṁvādakānīti attho.",
  "tika-abh09t8:84_1": "Ariyehi buddhādīhi paṭivijjhitabbāni saccāni,",
  "tika-abh09t8:84_2": "ariyassa vā sammāsambuddhassa santakāni saccāni tena uppāditattā, pakāsitattā ca,",
  "tika-abh09t8:84_3": "ariyabhāvakarāni vā saccāni tesaṁ abhisambuddhattā ariyabhāvasiddhitoti ariyasaccāni.",
  "tika-abh09t8:84_4": "‘‘Dukkhaṁ ariyasacca’’ntiādīsu pana du-iti ayaṁ saddo kucchite dissati.",
  "tika-abh09t8:84_5": "Kucchitaṁ hi puttaṁ ‘‘duputto’’ti vadanti. Khaṁ-saddo pana tucche.",
  "tika-abh09t8:84_6": "Tucchaṁ hi ākāsaṁ ‘‘kha’’nti vuccati.",
  "tika-abh09t8:84_7": "Idañca paṭhamasaccaṁ kucchitaṁ anekopaddavādhiṭṭhānato,",
  "tika-abh09t8:84_8": "tucchaṁ bālajanaparikappitadhuvasubhasukhattabhāvavirahitato, tasmā kucchitattā,",
  "tika-abh09t8:84_9": "tucchattā ca ‘‘dukkha’’nti vuccati.",
  "tika-abh09t8:84_10": "Saṁ-iti ca ayaṁ saddo ‘‘samāgamo,",
  "tika-abh09t8:84_11": "sameta’’ntiādīsu saṁyogaṁ dīpeti.",
  "tika-abh09t8:84_12": "U-iti ayaṁ saddo ‘‘uppannaṁ udita’’ntiādīsu uppattiṁ.",
  "tika-abh09t8:84_13": "Aya-saddo pana kāraṇaṁ dīpeti.",
  "tika-abh09t8:84_14": "Idañca dutiyasaccaṁ avasesapaccayasamāyoge sati dukkhassuppattikāraṇanti ‘‘dukkhasamudayo’’ti vuccati.",
  "tika-abh09t8:85_0": "Tatiyasaccaṁ pana yasmā ni-saddo abhāvaṁ, rodha-saddo cārakaṁ dīpeti, tasmā abhāvo ettha,",
  "tika-abh09t8:85_1": "etasmiṁ vā adhigate saṁsāracārakasaṅkhātassa dukkhanirodhassa sabbagatisuññattā,",
  "tika-abh09t8:85_2": "tappaṭipakkhattā cāti ‘‘dukkhanirodha’’nti vuccati,",
  "tika-abh09t8:85_3": "dukkhassa vā anuppādanirodhapaccayattā.",
  "tika-abh09t8:85_4": "Catutthaṁ pana yasmā etaṁ dukkhanirodhaṁ gacchati,",
  "tika-abh09t8:85_5": "sattaṁ vā taṁ gamayati ārammaṇavasena tadabhimukhattā,",
  "tika-abh09t8:85_6": "paṭipadā ca hoti dukkhanirodhappattiyā,",
  "tika-abh09t8:85_7": "tasmā ‘‘dukkhanirodhagāminī paṭipadā’’ti vuccati.",
  "tika-abh09t8:86_0": "Apica dukkhādīnaṁ cattāro cattāro atthā vibhattā tathā avitathā anaññathā,",
  "tika-abh09t8:86_1": "ye dukkhādīni abhisamentehi abhisametabbā. Yathāha –",
  "tika-abh09t8:87_0": "‘‘Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,",
  "tika-abh09t8:87_1": "ime cattāro dukkhassa dukkhaṭṭhā tathā avitathā anaññathā.",
  "tika-abh09t8:87_2": "Samudayassa āyūhanaṭṭho nidānaṭṭho saṁyogaṭṭho palibodhaṭṭho …pe… nirodhassa nissaraṇaṭṭho vivekaṭṭho asaṅkhataṭṭho amataṭṭho…pe… maggassa niyyānaṭṭho hetvaṭṭho dassanaṭṭho ādhipateyyaṭṭho…pe… anaññathā’’ti (paṭi. ma. 2.8).",
  "tika-abh09t8:88_0": "Evaṁ vibhattānaṁ catunnaṁ catunnaṁ atthānaṁ vasena dukkhādīni veditabbāni. Ayaṁ tāvettha padattho.",
  "tika-abh09t8:89_0": "Dhammabhedato pana taṇhāvajjitā sabbalokiyadhammā,",
  "tika-abh09t8:89_1": "saṁkilesikavajjitā vā dukkhasaccaṁ nāma,",
  "tika-abh09t8:89_2": "taṇhā pana sabbā akusalā vā lokiyakusalā vā dhammā samudayasaccaṁ nāma, nibbānaṁ nirodhasaccaṁ nāma,",
  "tika-abh09t8:89_3": "lokuttarakusalacittasampayuttāni aṭṭhamaggaṅgāni dukkhanirodhagāminī paṭipadā ariyasaccaṁ nāma.",
  "tika-abh09t8:89_4": "Imehi pana maggaṅgehi sampayuttā cittacetasikā dhammā ceva sāmaññaphalāni cettha asaṅgahitānīti veditabbāni.",
  "tika-abh09t8:89_5": "Tāni hi ‘‘yadaniccaṁ taṁ dukkha’’nti (saṁ. ni.",
  "tika-abh09t8:89_6": "3.15) vacanato saṅkhāradukkhasaṅgahitānipi.",
  "tika-abh09t8:89_7": "Yāya pariññāya bhagavati brahmacariyaṁ vussati tathattena na honti,",
  "tika-abh09t8:89_8": "dukkhaṁ ariyasaccanti na vuccanti,",
  "tika-abh09t8:89_9": "tāni ṭhapetvā sabbe lokiyalokuttaradhammā saṅgahitāti daṭṭhabbā. Ayaṁ dhammabhedo.",
  "tika-abh09t8:90_0": "Vibhaṅganayato panettha suttantabhājanīye dukkhasaccaṁ tāva –",
  "tika-abh09t8:91_0": "‘‘Tattha katamaṁ dukkhaṁ ariyasaccaṁ? Jātipi dukkhā, jarāpi dukkhā, maraṇampi dukkhaṁ,",
  "tika-abh09t8:91_1": "sokaparidevadukkhadomanassupāyāsāpi dukkhā, appiyehi sampayogo dukkho, piyehi vippayogo dukkho, yampicchaṁ na labhati, tampi dukkhaṁ,",
  "tika-abh09t8:91_2": "saṁkhittena pañcupādānakkhandhā dukkhā’’ti (vibha. 190) –",
  "tika-abh09t8:92_0": "Uddisitvā vibhattaṁ.",
  "tika-abh09t8:92_1": "Tattha dukkhaṁ tividhaṁ hoti dukkhadukkhaṁ vipariṇāmadukkhaṁ saṅkhāradukkhanti.",
  "tika-abh09t8:92_2": "Tattha dukkhadukkhaṁ duvidhaṁ pariyāyadukkhaṁ nippariyāyadukkhanti.",
  "tika-abh09t8:92_3": "Tattha kāyikacetasikadukkhadomanassavedanā nippariyāyadukkhaṁ nāma,",
  "tika-abh09t8:92_4": "tadavasesā pana dukkhadukkhassa vatthubhūtā pañcupādānakkhandhā pariyāyadukkhaṁ nāma.",
  "tika-abh09t8:92_5": "Sukhasomanassavedanā vipariṇāmadukkhaṁ nāma.",
  "tika-abh09t8:92_6": "Sabbe pana pañcupādānakkhandhā,",
  "tika-abh09t8:92_7": "sabbasaṅkhatā vā saṅkhāradukkhaṁ nāma.",
  "tika-abh09t8:92_8": "Imesaṁ tiṇṇaṁ dukkhānaṁ vasena yathāyogaṁ tīsu bhavesu jātiādīnaṁ dukkhadukkhatā veditabbā.",
  "tika-abh09t8:92_9": "Kāmabhavasmiṁ hi jāti tāva sayaṁ na dukkhā,",
  "tika-abh09t8:92_10": "apāyagatimanussagatiādīsu pana nirayaggisantāpādimūlakaṁ, gabbhokkantikādimūlakaṁ,",
  "tika-abh09t8:92_11": "jighacchāpipāsādimūlakañca dukkhaṁ tassa sabbassa kāyikacetasikadukkhassa vatthubhāvena pariyāyato dukkhanti. Tathā jarāmaraṇādayopi.",
  "tika-abh09t8:92_12": "Kevalaṁ jarā kāyadubbalatāmūlassa,",
  "tika-abh09t8:92_13": "puttadārādiparibhavamūlassa ca,",
  "tika-abh09t8:92_14": "maraṇaṁ pana māraṇantikavedanābhūtassa,",
  "tika-abh09t8:92_15": "nirayādigatinimittadassanamūlassa ca dukkhassa vatthubhāvato,",
  "tika-abh09t8:92_16": "sokādayo sokādimūlassa kāyikacetasikadukkhassa vatthubhāvattā ceva sayaṁ dukkhattā ca dukkhāti veditabbā.",
  "tika-abh09t8:92_17": "Vipariṇāmadukkhasaṅkhāradukkhatā cesaṁ pasiddhāyeva.",
  "tika-abh09t8:92_18": "Evaṁ kāmabhave jātiādīnaṁ tīhipi dukkhehi dukkhatā veditabbā.",
  "tika-abh09t8:92_19": "Rūpārūpabhavesu pana yasmā sokaparidevadukkhadomanassupāyāsā na santi,",
  "tika-abh09t8:92_20": "tasmā tattha jātiādīnaṁ vipariṇāmadukkhasaṅkhāradukkhavasena ca dukkhatā veditabbā,",
  "tika-abh09t8:92_21": "na dukkhadukkhavasenāti ayaṁ dukkhasacce nayo.",
  "tika-abh09t8:93_0": "Samudayasaccaṁ pana ‘‘kāmataṇhā bhavataṇhā vibhavataṇhā’’ti (vibha.",
  "tika-abh09t8:93_1": "203) tattakameva uddisitvā ‘‘sā kho panesā taṇhā kattha uppajjamānā uppajjatī’’ti (vibha.",
  "tika-abh09t8:93_2": "203) pucchitvā channaṁ channaṁ indriyavisayaviññāṇaphassavedanāsaññācetanātaṇhāvitakkavicārānaṁ visayabhūtānaṁ vasena taṇhāya ‘‘etthesā taṇhā uppajjamānā uppajjatī’’ti evaṁ uppattiṁ pakāsetvā vitthārato vibhattaṁ.",
  "tika-abh09t8:94_0": "Nirodhasaccaṁ pana ‘‘tassā eva taṇhāya asesavirāganirodho cāgo paṭinissaggo mutti anālayo’’ti (vibha.",
  "tika-abh09t8:94_1": "204) vatvā puna ‘‘sā kho panesā taṇhā kattha nirujjhamānā nirujjhatī’’ti (vibha.",
  "tika-abh09t8:94_2": "204) pucchitvā samudayasacce vuttaindriyādīnaṁ vasena paṭilomato taṇhāya nirodhaṁ pakāsetvā vitthārato vibhattaṁ.",
  "tika-abh09t8:94_3": "Tattha asesavirāganirodhotiādīni padāni nibbānavevacanāni.",
  "tika-abh09t8:94_4": "Nibbānaṁ hi āgamma taṇhā asesā virajjati, nirujjhati, cajīyati, paṭinissajjīyati, muccati, na allīyati,",
  "tika-abh09t8:94_5": "tasmā ‘‘asesavirāganirodho cāgo paṭinissaggo mutti anālayo’’ti vuccati. Ekameva hi nibbānaṁ,",
  "tika-abh09t8:94_6": "nāmāni panassa sabbasaṅkhatānaṁ nāmapaṭipakkhavasena anekāni honti.",
  "tika-abh09t8:95_0": "Nanu pāṭekkaṁ nibbānaṁ nāma natthi,",
  "tika-abh09t8:95_1": "kilesakkhayamattameva nibbānaṁ,",
  "tika-abh09t8:95_2": "teneva ca tāsu tāsu suttābhidhammadesanāsu ‘‘rāgakkhayo dosakkhayo’’tiādinā (saṁ. ni. 4.314) vuttanti ce? Na,",
  "tika-abh09t8:95_3": "arahattanibbānānaṁ ekatāpajjanato. Arahattampi hi ‘‘yo kho, āvuso,",
  "tika-abh09t8:95_4": "rāgakkhayo dosakkhayo mohakkhayo,",
  "tika-abh09t8:95_5": "idaṁ vuccati arahatta’’nti (saṁ. ni.",
  "tika-abh09t8:95_6": "4.314) rāgādīnaṁ parikkhayante uppannattā upacārena arahattaṁ rāgakkhayādibhāvena vuccati,",
  "tika-abh09t8:95_7": "tathā rāgādīnaṁ khayahetuttā nibbānampi rāgakkhayādibhāvena vuttanti gahetabbaṁ.",
  "tika-abh09t8:95_8": "Itarathā nibbānassa bahuttaṁ āpajjati rāgādīnaṁ bahunnaṁ khayassāpi bahuttā.",
  "tika-abh09t8:95_9": "Sabbakilesānampi khayassa ekattena paṭhamamaggena diṭṭhiādīnaṁ khaye sabbakilesakkhayo āpajjati,",
  "tika-abh09t8:95_10": "oḷārikattañcassa siyā tiracchānānampi uppannarāgakkhayassa pākaṭattena nibbānappattito,",
  "tika-abh09t8:95_11": "gotrabhūkkhaṇepi ca rāgādikkhayo hoti gotrabhuno nibbānavisayattā,",
  "tika-abh09t8:95_12": "maggassa pana nibbānārammaṇatāappasaṅgo.",
  "tika-abh09t8:95_13": "Na hi attanā khepiyamānakilesakkhayamārabbha maggo uppajjati,",
  "tika-abh09t8:95_14": "abhāvo cassa āpajjati rāgādikkhayabhūtassa pana abhāvassa pakkhavasena tuccharūpattā,",
  "tika-abh09t8:95_15": "tassāpi bhāvattābhāvāva vivekalakkhaṇaṁ na siyā, saṅkhatatā cassa siyā.",
  "tika-abh09t8:95_16": "Na hi kadāci upalabbhamānaṁ asaṅkhataṁ bhavitumarahati sabbesampi ahetukattāpattito,",
  "tika-abh09t8:95_17": "saṅkhatattepi cassa na nibbānattaṁ uppattijarābhaṅgasamaṅgitāya dukkhattā, tathā ca abhāvassāpi abhāvo,",
  "tika-abh09t8:95_18": "anavaṭṭhānañca khīṇānampi rāgādīnaṁ puna uppajjanaṁ yesaṁ tesameva abhāvo abhāvassa vinaṭṭhattā.",
  "tika-abh09t8:96_0": "Apica kāraṇantarena vā bhāve uppanne rāgādīnaṁ na kāci hāni hoti.",
  "tika-abh09t8:96_1": "Na hi aññassuppattiyaṁ aññaṁ vigacchati. Abhāvo bhāvassa virodhi,",
  "tika-abh09t8:96_2": "virodhisannidhāne ca itaraṁ vigacchatīti ce? Kimidaṁ vigamanaṁ nāma. Yadi tampi bhāvarūpaṁ,",
  "tika-abh09t8:96_3": "samānadosatā cassa siyā anavaṭṭhānañca, na ca atthasiddhi. Yadi tuccharūpaṁ,",
  "tika-abh09t8:96_4": "kiṁ paṭhamamevassa tuccharūpatāya upagatāya dūrampi gantvā upagantabbāti siddhā,",
  "tika-abh09t8:96_5": "rāgādikkhayabhūtassa nibbānassa tuccharūpatāya abhāvo, na ca abhāvo eva nibbānaṁ.",
  "tika-abh09t8:96_6": "Atītānāgatadosānamabhāve nibbānappattiyā abhāvato vattamānānañca abhāvo nāma.",
  "tika-abh09t8:96_7": "Abhāvo nāma na kilesavigamamatto, api tu anuppattibhāvena.",
  "tika-abh09t8:96_8": "Accantavigamo nibbānenāpi sampādīyatīti ce? Na, tassa kāraṇabhāvā. Vipassanā kāraṇamiti ce? Na,",
  "tika-abh09t8:96_9": "attādivikappajanakasaṅkhatadhammadassanena vinā anattādivikappabhūtāya vipassanāya anuppattito. Yadi hi uppajjeyya,",
  "tika-abh09t8:96_10": "tāya sabbepi sattā vimuttā eva siyuṁ,",
  "tika-abh09t8:96_11": "no ca kadāci na puccheyya viruddhadhammadassanābhāvā.",
  "tika-abh09t8:96_12": "Na hi dassanaṁ vinā vikappo sambhavati,",
  "tika-abh09t8:96_13": "na ca attāti vikappajanakarūpādidassanameva tabbiruddhavikappajanakaṁ hoti.",
  "tika-abh09t8:96_14": "Buddhānañca paramparopadesena rūpādīsu vipassanāvikappo uppajjatīti ce? Na,",
  "tika-abh09t8:96_15": "tesampi viruddhadassanābhāvena vipassanāvikappānuppattito.",
  "tika-abh09t8:96_16": "Na hi yādisāya kāraṇasāmaggiyā yādisaṁ kāriyaṁ uppajjati,",
  "tika-abh09t8:96_17": "tādisāya eva tabbiruddhaṁ uppajjati ahetukattappasaṅgato.",
  "tika-abh09t8:96_18": "Na ca viruddhadassanābhāvena ekassa vipassanāvikappajanakasāmatthiyābhāvato tādisānaṁ paramparāyapi tabbhāvo, tadupadeso ca sambhavati.",
  "tika-abh09t8:96_19": "Tilakkhaṇūpadesanānantarikatāya pana buddhānaṁ nibbānasacchikiriyā siddhi,",
  "tika-abh09t8:96_20": "tenevassa kilesānamaccantappahānassa,",
  "tika-abh09t8:96_21": "vipassanopadesasāmatthiyassa ca siddhīti nibbānameva tadubhayakāraṇaṁ, nāññanti gahetabbaṁ.",
  "tika-abh09t8:97_0": "Kasmā pana nibbānadassanena rāgādīnaṁ accantappahānaṁ, tilakkhaṇañca hoti.",
  "tika-abh09t8:97_1": "Na hi aññassa dassanena itararāgappahānaṁ, tilakkhaṇañāṇañca yuttanti? Na,",
  "tika-abh09t8:97_2": "asaṅkhatadassanena saṅkhatassa vā dosassa vā pākaṭattā.",
  "tika-abh09t8:97_3": "Diṭṭhaaccantasukhānaṁ hi vaṭṭasukhe,",
  "tika-abh09t8:97_4": "tannissayārammaṇādīsu ca sukhābhimāno,",
  "tika-abh09t8:97_5": "vaṭṭābhirati ca pahīyati diṭṭhaparatīrassa nāvikassa nāvāyekadese sukhābhimānābhiratiyo viya.",
  "tika-abh09t8:97_6": "Apica saṅkhatadhammesu allinā rāgādayo asaṅkhatadhamme saṇṭhātuṁ na sakkonti aggikkhandhe viya makkhikā, thale viya ca jalacarā,",
  "tika-abh09t8:97_7": "nibbānadassanena pahīnadosassa cittassa yāthāvato tesu saṅkhatesu tilakkhaṇadassanaṁ sambhavati bhesajjālepena vihatakācatimirādidosassa cakkhuno ghaṭādirūpadassanaṁ viya,",
  "tika-abh09t8:97_8": "diṭṭhadosesu cassa saṅkhāresu na puna rāgādīnamuppatti ñātā sucibhāve viya vaccakūpeti veditabbaṁ.",
  "tika-abh09t8:98_0": "Kasmā pana kesañci sattānaṁ eva nibbānasacchikiriyāsambhavo, na sabbesanti?",
  "tika-abh09t8:98_1": "Anādibuddhaparamparopadesasāpekkhattā,",
  "tika-abh09t8:98_2": "tesañca upadesakānaṁ sabbattha sabbadā abhāvato,",
  "tika-abh09t8:98_3": "sotūnañca khaṇasampattiyā accantadullabhattā, cakkavāḷānañca anantattā,",
  "tika-abh09t8:98_4": "tasmā keci eva buddhuppādakāle tilakkhaṇopadesalābhena nibbānaṁ sacchikaronti, na sabbeti gahetabbaṁ.",
  "tika-abh09t8:99_0": "Kathaṁ panettha rāgādīnaṁ accantavigamo nibbānena sādhīyatīti? Na tāva so,",
  "tika-abh09t8:99_1": "atītānāgatānaṁ tesamidāni abhāvā, pubbe ca tassa vijjamānattā, vattamānānaṁ sarasanirodhato.",
  "tika-abh09t8:99_2": "Kathañcassa tuccharūpassa nibbānassa hetutte yathāvuttadosānamavasaroti ce? Na, tassa bhāvarūpattā.",
  "tika-abh09t8:99_3": "Pubbabhāgapaṭipattiyā hi nibbānamārabbha anusayājananabhāvena uppannamaggā eva kilesānamanuppādanirodho taduppattiyā āyatiṁ uppajjanārahānaṁ anuppattito aggisannidhāne aṅkurājanakabhāvena uppannasālikkhandhassa bījatābhāvarūpatā viya.",
  "tika-abh09t8:99_4": "Na hi abhāvo nāma koci paramatthato atthi,",
  "tika-abh09t8:99_5": "yo kāraṇena janīyati tabbiruddhakkhaṇuppādanabhāvovuppādanaṁ anekakkhaṇuppādanena khandhakārābhāvuppādanaṁ viya,",
  "tika-abh09t8:99_6": "tasmā kilesānaṁ anuppattinirodhasaṅkhātassa ariyamaggassa upanissayattā upanissayopacārena nibbānaṁ ‘‘asesavirāganirodho’’tiādinā vuttaṁ.",
  "tika-abh09t8:99_7": "Sarūpeneva kasmā na vuttanti ce? Abhisukhumattā, anupaladdhapubbattā ca,",
  "tika-abh09t8:99_8": "sukhumatā cassa bhagavato appossukkatāvacanato,",
  "tika-abh09t8:99_9": "ariyena cakkhunā passitabbato ca veditabbā.",
  "tika-abh09t8:100_0": "Ettha pana paravādī āha – ‘‘nattheva nibbānaṁ anupalabbhanīyato’’ti.",
  "tika-abh09t8:100_1": "Na anupalabbhanīyaṁ tassa siddhattā.",
  "tika-abh09t8:100_2": "Upalabbhati hi taṁ tadanurūpapaṭipattiyā ariyehi.",
  "tika-abh09t8:100_3": "Apica nibbānaṁ natthīti na vattabbaṁ sabbasattānaṁ viruddhadhammānaṁ bhāvena apavaggābhāvappasaṅgato.",
  "tika-abh09t8:100_4": "Na ca taṁ yuttaṁ uṇhādipaṭipakkhassa sītādino viya bhavapaṭipakkhassa nibbānassapi avassaṁbhāvā. Vuttañca –",
  "tika-abh09t8:101_0": "‘‘Yathāpi uṇhe vijjante, aparaṁ vijjati sītalaṁ;",
  "tika-abh09t8:102_0": "Evaṁ tividhaggi vijjante, nibbānaṁ icchitabbaka’’nti. (bu. vaṁ. 2.11) –",
  "tika-abh09t8:103_0": "Ādi.",
  "tika-abh09t8:103_1": "Accantanirodhahetuno vipassanopadesassa dassanato ca attheva nibbānaṁ taṁ vinā tassāsambhavatoti vuttovāyamattho.",
  "tika-abh09t8:103_2": "Tadetaṁ purimāya koṭiyā abhāvato appabhavaṁ, tatova ajarāmaraṇaṁ,",
  "tika-abh09t8:103_3": "niccañca hotīti aṇuādīnampi niccabhāvapatti nibbānasseva niccattāti ce? Na,",
  "tika-abh09t8:103_4": "bhinnādhikaraṇattena hetulakkhaṇassānupapattito.",
  "tika-abh09t8:103_5": "Aṇuādīnampi asaṅkhatatā iti ce? Na,",
  "tika-abh09t8:103_6": "asaṅkhatatāsiddhito asaṅkhatānañcānekattānupapattito.",
  "tika-abh09t8:103_7": "Yadi hi asaṅkhataṁ nāma bhaveyya,",
  "tika-abh09t8:103_8": "ekeneva bhavitabbaṁ desakālasabhāvabhedassa kāraṇabhedakattā,",
  "tika-abh09t8:103_9": "bhinnasabhāvānampi ahetukatte atippasaṅgato.",
  "tika-abh09t8:104_0": "Saṅkhatehi sabhāvabhinnassa nibbānassa kathaṁ ahetukatāti ce?",
  "tika-abh09t8:104_1": "Asaṅkhatasabhāvena saṅkhatasabhāvehi bhinnassa kāraṇānapekkhattā.",
  "tika-abh09t8:104_2": "Asaṅkhatatte hi samāne bhavasabhāvabhedo kāraṇabhedaṁ sūcayati ,",
  "tika-abh09t8:104_3": "tasmā ekameva niccaṁ bhavitumarahati, tañca yathāvuttayuttito,",
  "tika-abh09t8:104_4": "sabbaññuvacanato ca paramatthato vijjamānaṁ nibbānameva.",
  "tika-abh09t8:104_5": "Vuttaṁ hetaṁ bhagavatā ‘‘atthi, bhikkhave,",
  "tika-abh09t8:104_6": "ajātaṁ abhūtaṁ akataṁ asaṅkhata’’nti (itivu. 43). Ayaṁ dukkhanirodhasacce nayo.",
  "tika-abh09t8:105_0": "Itaraṁ pana ‘‘sammādiṭṭhi…pe… sammāsamādhī’’ti uddisitvā vitthārato vibhattaṁ.",
  "tika-abh09t8:105_1": "Vinicchayo panettha maggaṅgavibhaṅge āvi bhavissatīti ayaṁ suttantabhājanīyanayo.",
  "tika-abh09t8:106_0": "Abhidhammabhājanīye pana –",
  "tika-abh09t8:107_0": "‘‘Cattāri saccāni dukkhaṁ dukkhasamudayo dukkhanirodho dukkhanirodhagāminī paṭipadā. Tattha taṇhā dukkhasamudayo.",
  "tika-abh09t8:107_1": "Avasesā sāsavadhammā…pe… dukkhaṁ.",
  "tika-abh09t8:107_2": "Taṇhāya pahānaṁ dukkhanirodho.",
  "tika-abh09t8:107_3": "Aṭṭhaṅgiko maggo dukkhanirodhagāminī paṭipadā’’ti (vibha. 206) –",
  "tika-abh09t8:108_0": "Vatvā aṭṭha maggaṅgāni vitthārato niddisitvā ‘‘avasesā dhammā dukkhanirodhagāminiyā paṭipadāya sampayuttā’’ti (vibha.",
  "tika-abh09t8:108_1": "206 ādayo) evaṁ paṭhamavāre cattāri saccāni vibhattāni. Tāni puna aparehipi ‘‘taṇhā, avasesā ca kilesā samudayo, tathā taṇhā, avasesā ca kilesā, avasesā ca akusalā samudayo, tathā taṇhā, avasesā ca kilesā, avasesā ca akusalā, tīṇi ca kusalamūlāni, sāsavāni samudayo, tathā taṇhā, avasesā ca kilesā, avasesā ca akusalā, tīṇi ca kusalamūlāni, sāsavāni,",
  "tika-abh09t8:108_2": "avasesā ca sāsavakusaladhammā samudayo.",
  "tika-abh09t8:108_3": "Avasesā sāsavadhammā dukkhaṁ,",
  "tika-abh09t8:108_4": "tassa tassa samudayassa pahānaṁ nirodho,",
  "tika-abh09t8:108_5": "aṭṭhaṅgiko maggo paṭipadā’’ti imehi vārehi vibhattāni.",
  "tika-abh09t8:108_6": "Tattha ‘‘ariyasaccānī’’ti avatvā nippadesato paccayasaṅkhātaṁ samudayaṁ dassetuṁ ‘‘saccānī’’ti vuttaṁ.",
  "tika-abh09t8:108_7": "Ariyasaccesu hi taṇhāva samudayo, na itare.",
  "tika-abh09t8:108_8": "Na ca kevalaṁ taṇhāva dukkhaṁ samudāneti,",
  "tika-abh09t8:108_9": "avasesā kusalākusalāpi paccayaṁ samudānentiyevāti tepi samudayato dassetuṁ ‘‘saccāni’’tveva vuttaṁ.",
  "tika-abh09t8:108_10": "Tato paraṁ yasmā aṭṭhaṅgiko maggova paṭipadāti.",
  "tika-abh09t8:108_11": "Sampayuttā pana phassādayo sabbepi dhammā paṭipadā eva,",
  "tika-abh09t8:108_12": "tasmā taṁ nayaṁ dassetuṁ sabbasaṅgāhikavārepi sabbāni vibhattāni .",
  "tika-abh09t8:108_13": "Ettha hi ariyadhanāneva saṅgahitāni.",
  "tika-abh09t8:108_14": "Sesaṁ sadisamevāti ayaṁ abhidhammabhājanīyanayo.",
  "tika-abh09t8:109_0": "Pañhāpucchakanaye pana catunnaṁ ariyasaccānaṁ kati kusalā…pe… kati araṇā? Samudayasaccaṁ akusalaṁ, nirodhasaccaṁ abyākataṁ, dukkhasaccaṁ tidhāpi. Samudayo savitakkasavicāro, nirodho avitakkaavicāro, maggo tidhāpi, dukkhaṁ tidhāpi, na vattabbaṁ ca.",
  "tika-abh09t8:109_1": "Tīṇi saccāni anidassanaappaṭighāni, dukkhaṁ tidhāpi. Samudayo hetu, nirodho na hetu, sesā dvidhāpi. Dve saccāni lokiyāni, magganirodhā lokuttarā. Samudayasaccaṁ saraṇaṁ, dve saccāni araṇāni, dukkhaṁ duvidhāpi. Ayaṁ pañhāpucchakanayo. Idāni panettha –",
  "tika-abh09t8:110_0": "Kamatonūnādhikato, lakkhaṇādīhi suññato;",
  "tika-abh09t8:111_0": "Ñāṇakiccopamā ñeyyo, pāḷimuttavinicchayo.",
  "tika-abh09t8:112_0": "Tattha kamato tāva idhāpi desanākkamova yujjati. Ettha oḷārikattā,",
  "tika-abh09t8:112_1": "sabbasattasādhāraṇattā ca suviññeyyanti dukkhasaccaṁ paṭhamaṁ vuttaṁ,",
  "tika-abh09t8:112_2": "tato tasseva hetudassanatthaṁ samudayasaccaṁ,",
  "tika-abh09t8:112_3": "tato ‘‘hetunirodhā bhavanirodho’’ti ñāpanatthaṁ nirodhasaccaṁ,",
  "tika-abh09t8:112_4": "tadadhigamupāyadassanatthaṁ ante maggasaccaṁ.",
  "tika-abh09t8:112_5": "Bhavasukhassādagadhitānaṁ saṁvegajananatthaṁ paṭhamaṁ dukkhamāha,",
  "tika-abh09t8:112_6": "tato ‘‘bhavaṁ neva ahetukaṁ āgacchati, na issaranimmānādinā hoti,",
  "tika-abh09t8:112_7": "ito pana hotī’’ti ñāpanatthaṁ samudayasaccaṁ,",
  "tika-abh09t8:112_8": "tato sahetukena dukkhena abhibhūtattā saṁviggamānasānaṁ tannissaraṇadassanena assāsajananatthaṁ nirodhaṁ,",
  "tika-abh09t8:112_9": "tato nirodhasampāpakaṁ magganti ayamettha kamo.",
  "tika-abh09t8:113_0": "Anūnādhikato pana kasmā cattāri eva saccānīti ce? Tato aññassa asambhavato, aññatarassa ca anapaneyyato.",
  "tika-abh09t8:113_1": "Apica pavattimācikkhanto bhagavā sahetukaṁ ācikkhati, nivattiñca saupāyaṁ.",
  "tika-abh09t8:113_2": "Iti pavattinivattitadubhayahetūnaṁ etaparamato cattāri eva vuttānīti ayametthānūnādhikato.",
  "tika-abh09t8:114_0": "Lakkhaṇādīhi panettha lakkhaṇato bādhanalakkhaṇaṁ dukkhasaccaṁ, santāpanarasaṁ, pavattipaccupaṭṭhānaṁ.",
  "tika-abh09t8:114_1": "Pabhavalakkhaṇaṁ samudayasaccaṁ, anupacchedakaraṇarasaṁ, palibodhapaccupaṭṭhānaṁ.",
  "tika-abh09t8:114_2": "Santilakkhaṇaṁ nirodhasaccaṁ, accutirasaṁ, animittapaccupaṭṭhānaṁ.",
  "tika-abh09t8:114_3": "Niyyānalakkhaṇaṁ maggasaccaṁ, kilesapahānakaraṇarasaṁ, vuṭṭhānapaccupaṭṭhānaṁ.",
  "tika-abh09t8:114_4": "Apica pavattipavattakanivattinivattakalakkhaṇāni paṭipāṭiyā,",
  "tika-abh09t8:114_5": "tathā saṅkhatataṇhāasaṅkhatadassanalakkhaṇāni cāti imānettha lakkhaṇāni.",
  "tika-abh09t8:115_0": "Suññato panetāni yathākkamaṁ vedakakārakanibbutagamakābhāvato suññāni. Vuttañca –",
  "tika-abh09t8:116_0": "‘‘Dukkhameva hi, na koci dukkhito,",
  "tika-abh09t8:117_0": "Kārako na, kiriyāva vijjati;",
  "tika-abh09t8:118_0": "Atthi nibbuti, na nibbuto pumā,",
  "tika-abh09t8:119_0": "Maggamatthi, gamako na vijjatī’’ti. (vibha. aṭṭha. 189);",
  "tika-abh09t8:120_0": "Atha vā –",
  "tika-abh09t8:121_0": "Dhuvasubhasukhattasuññaṁ,",
  "tika-abh09t8:122_0": "Purimadvayamattasuññamamatapadaṁ;",
  "tika-abh09t8:123_0": "Dhuvasubhasukhaattavirahito,",
  "tika-abh09t8:124_0": "Maggo iti suññato tesu. (vibha. aṭṭha. 189);",
  "tika-abh09t8:125_0": "Nirodhasuññāni vā tīṇi. Nirodho ca sesattayasuñño.",
  "tika-abh09t8:125_1": "Phalasuñño vā hettha hetu samudayamaggesu dukkhanirodhānaṁ abhāvā pakativādīnaṁ pakati viya.",
  "tika-abh09t8:125_2": "Hetusuññañca phalaṁ dukkhasamudayānaṁ, nirodhamaggānañca asamavāyā, na hetusamavetaṁ hetuphalaṁ.",
  "tika-abh09t8:125_3": "Hetuphalasamavāyavādīnaṁ dviaṇukādīni viyāti ayamettha suññatā.",
  "tika-abh09t8:126_0": "Ñāṇakiccatoti ettha duvidhaṁ saccañāṇaṁ anubodhañāṇaṁ, paṭivedhañāṇañca.",
  "tika-abh09t8:126_1": "Tattha anubodhañāṇaṁ lokiyaṁ,",
  "tika-abh09t8:126_2": "taṁ anussavādivasena nirodhe, magge ca pavattati. Paṭivedhañāṇaṁ lokuttaraṁ,",
  "tika-abh09t8:126_3": "taṁ saccāvabodhapaṭipakkhakilese khepentaṁ nirodhamārammaṇaṁ katvā kiccato cattāripi saccāni paṭivijjhati. Yaṁ panetaṁ lokiyaṁ,",
  "tika-abh09t8:126_4": "tattha dukkhañāṇaṁ pariyuṭṭhānābhibhavanavasena pavattamānaṁ sakkāyadiṭṭhiṁ nivatteti,",
  "tika-abh09t8:126_5": "samudayañāṇaṁ ucchedadiṭṭhiṁ, nirodhañāṇaṁ sassatadiṭṭhiṁ, maggañāṇaṁ akiriyadiṭṭhiṁ.",
  "tika-abh09t8:126_6": "Dukkhañāṇaṁ vā tesu dhuvasubhasukhattabhāvarahitesu khandhesu dhuvasubhasukhattabhāvasaññāsaṅkhātaṁ phale vippaṭipattiṁ,",
  "tika-abh09t8:126_7": "samudayañāṇaṁ ‘‘issarapadhānakālasabhāvādīhi loko pavattatī’’ti akāraṇe kāraṇābhimānappavattaṁ hetumhi vippaṭipattiṁ,",
  "tika-abh09t8:126_8": "nirodhañāṇaṁ arūpalokādīsu apavaggaggāhabhūtaṁ nirodhe vippaṭipattiṁ,",
  "tika-abh09t8:126_9": "maggañāṇaṁ kāmasukhallikaattakilamathānuyogappabhede avisuddhimagge visuddhimaggaggāhavasena pavattaṁ upāye vippaṭipattiṁ nivatteti. Idamettha ñāṇakiccaṁ.",
  "tika-abh09t8:127_0": "Upamāto panettha bhāro viya hi dukkhasaccaṁ daṭṭhabbaṁ,",
  "tika-abh09t8:127_1": "bhārādānamiva samudayasaccaṁ,",
  "tika-abh09t8:127_2": "bhāranikkhepanamiva nirodhasaccaṁ,",
  "tika-abh09t8:127_3": "bhāranikkhepanupāyo viya maggasaccaṁ.",
  "tika-abh09t8:127_4": "Apica rogatannidānatadupasamabhesajjehi,",
  "tika-abh09t8:127_5": "orimatīramahoghapārimatīrataṁsampāpakopāyehi cāti evamādīhi yathākkamaṁ yojetvāpi etāni upamāto veditabbāni. Ayamettha upamā.",
  "tika-abh09t8:127_6": "Evaṁ ñeyyo pāḷimuttavinicchayo.",
  "tika-abh09t8:128_0": "Saccavibhaṅgamātikatthavaṇṇanā niṭṭhitā.",
  "tika-abh09t8:129_0": "Indriyavibhaṅgamātikatthavaṇṇanā",
  "tika-abh09t8:130_0": "Indriyavibhaṅgamātikāya pana atthato tāva – dvāvīsati indriyānīti ettha indriyaṭṭhasambhavato indriyāni. Ko panesa indriyaṭṭho nāmāti? Indaliṅgaṭṭho, indadesitaṭṭho, indadiṭṭhaṭṭho, indasiṭṭhaṭṭho, indajuṭṭhaṭṭho ca,",
  "tika-abh09t8:130_1": "so sabbopi idha yathāyogaṁ yujjati.",
  "tika-abh09t8:130_2": "Kusalākusalaṁ kammaṁ indo nāma kammesu kassaci issariyābhāvato,",
  "tika-abh09t8:130_3": "tenevettha kammasañjanitāni tāva indriyāni attano janakakammaṁ ulliṅgenti,",
  "tika-abh09t8:130_4": "tena ca siṭṭhānīti indaliṅgaṭṭhena,",
  "tika-abh09t8:130_5": "indasiṭṭhaṭṭhena ca indriyāni.",
  "tika-abh09t8:130_6": "Sammāsambuddho pana paramissariyabhāvato indo,",
  "tika-abh09t8:130_7": "tato sabbānipetāni indriyāni bhagavatā yathābhūtato pakāsitāni,",
  "tika-abh09t8:130_8": "abhisambuddhāni cāti indadesitaṭṭhena,",
  "tika-abh09t8:130_9": "indadiṭṭhaṭṭhena ca indriyāni.",
  "tika-abh09t8:130_10": "Teneva bhagavatā kānici gocarāsevanāya,",
  "tika-abh09t8:130_11": "kānici bhāvanāsevanāya sevitānīti indajuṭṭhaṭṭhenapi indriyāni.",
  "tika-abh09t8:130_12": "Apica ādhipaccasaṅkhātena issariyaṭṭhenāpi etāni indriyāni.",
  "tika-abh09t8:131_0": "Cakkhundriyantiādīsu cakkhādīnaṁ padattho heṭṭhā pakāsito.",
  "tika-abh09t8:131_1": "Pacchimesu pana tīsu pubbabhāge anaññātaṁ amataṁ padaṁ,",
  "tika-abh09t8:131_2": "catusaccadhammaṁ vā jānissāmīti evaṁ paṭipannassa uppajjanato ,",
  "tika-abh09t8:131_3": "indriyaṭṭhasambhavato ca anaññātaññassāmītindriyaṁ.",
  "tika-abh09t8:131_4": "Ājānanato aññā eva indriyanti aññindriyaṁ.",
  "tika-abh09t8:131_5": "Aññātāvino catūsu saccesu niṭṭhitañāṇakiccassa khīṇāsavassa indriyanti aññātāvindriyaṁ.",
  "tika-abh09t8:131_6": "Tattha ca pasādindriyānantaraṁ cakkhuviññāṇādivīthicittappavattiyaṁ rūpādīnaṁ niyatabhāvassa,",
  "tika-abh09t8:131_7": "attano tikkhamandatānuvidhānassa ca āpādanato ādhipaccaṁ veditabbaṁ.",
  "tika-abh09t8:131_8": "Manindriyādīnaṁ pana attano attano vijānanādilakkhaṇe ādhipaccaṁ veditabbaṁ. Sesaṁ suviññeyyameva. Ayaṁ tāvettha padattho.",
  "tika-abh09t8:132_0": "Dhammabhedato panettha jīvitindriyaṁ rūpārūpavasena dvidhā.",
  "tika-abh09t8:132_1": "Sukhindriyādīni pañca vedanābhāvato ekadhammo,",
  "tika-abh09t8:132_2": "tathā paññindriyādīni cattāri amohabhāvato.",
  "tika-abh09t8:132_3": "Sesāni pana indriyāni ekekadhammā evāti evaṁ paramatthato soḷasa dhammāva dvāvīsatindriyabhāvena desitāni.",
  "tika-abh09t8:132_4": "Sesāni panettha cetasikarūpanibbānāni asaṅgahitānīti ayaṁ dhammabhedo.",
  "tika-abh09t8:133_0": "Vibhaṅganayato panettha suttantabhājanīyaṁ nāma na gahitaṁ. Kasmā?",
  "tika-abh09t8:133_1": "Suttante imāya paṭipāṭiyā dvāvīsatiyā indriyānaṁ anāgatattā.",
  "tika-abh09t8:133_2": "Suttantasmiṁ hi katthaci dve indriyāni kathitāni, katthaci tīṇi, katthaci pañca,",
  "tika-abh09t8:133_3": "evaṁ pana nirantaraṁ dvāvīsati āgatāni nāma natthi.",
  "tika-abh09t8:133_4": "Abhidhammabhājanīyepi viseso natthi.",
  "tika-abh09t8:134_0": "Pañhāpucchakanaye pana dvāvīsatiyā indriyānaṁ kati kusalā…pe… kati araṇāti?",
  "tika-abh09t8:134_1": "Anaññātaññassāmītindriyaṁ kusalaṁ, domanassindriyaṁ akusalaṁ,",
  "tika-abh09t8:134_2": "saddhāsatipaññāaññindriyāni cattāri kusalābyākatāni,",
  "tika-abh09t8:134_3": "manajīvitasomanassaupekkhāvīriyasamādhindriyāni cha tidhāpi, sesāni dasa abyākatāni.",
  "tika-abh09t8:134_4": "Cha indriyāni siyā sukhāya vedanāya sampayuttā,",
  "tika-abh09t8:134_5": "siyā adukkhamasukhāya vedanāya sampayuttāti, tīṇi tidhāpi,",
  "tika-abh09t8:134_6": "jīvitaṁ tidhā ca na vattabbañca,",
  "tika-abh09t8:134_7": "dvādasindriyāni na vattabbāni eva. Tīṇi vipākāni, dve vipākadhammadhammāni,",
  "tika-abh09t8:134_8": "rūpindriyāni satta nevavipākanavipākadhammadhammāni, aññindriyaṁ siyā vipākaṁ, siyā vipākadhammadhammaṁ, navindriyāni tidhāpi.",
  "tika-abh09t8:134_9": "Navindriyāni upādinnupādāniyāni,",
  "tika-abh09t8:134_10": "domanassindriyaṁ anupādinnupādāniyaṁ,",
  "tika-abh09t8:134_11": "tīṇi anupādinnaanupādāniyāni, nava tidhāpi.",
  "tika-abh09t8:134_12": "Domanassindriyaṁ savitakkasavicāraṁ,",
  "tika-abh09t8:134_13": "upekkhindriyaṁ tathā ca avitakkaavicārañca, nava avitakkaavicārāni, ekādasa tidhāpi.",
  "tika-abh09t8:134_14": "Satta rūpindriyāni ceva sukhadukkhadomanassindriyāni cāti dasa parittāni, pacchimāni tīṇi appamāṇāni, sesāni nava tidhāva.",
  "tika-abh09t8:134_15": "Tattha ca somanassindriyaṁ rūpāvacaravaseneva mahaggataṁ,",
  "tika-abh09t8:134_16": "tadavasesāni arūpāvacaravasenāpīti veditabbaṁ.",
  "tika-abh09t8:134_17": "Pañcindriyāni anidassanasappaṭighāni,",
  "tika-abh09t8:134_18": "sattarasa anidassanaappaṭighāneva.",
  "tika-abh09t8:135_0": "Paññindriyādīni cattāri hetū,",
  "tika-abh09t8:135_1": "sesā na hetū…pe… domanassindriyaṁ saraṇaṁ,",
  "tika-abh09t8:135_2": "manajīvitasomanassaupekkhāvīriyasamādhindriyāni dvidhāpi,",
  "tika-abh09t8:135_3": "sesāni pannarasa araṇānevāti ayaṁ pañhāpucchakanayo.",
  "tika-abh09t8:136_0": "Indriyesu panetesu, pāḷimuttavinicchayo;",
  "tika-abh09t8:137_0": "Kamato dāni viññeyyo, tattha kosallamicchatā.",
  "tika-abh09t8:138_0": "Kamatoti ayampi desanākkamova.",
  "tika-abh09t8:138_1": "Tattha ajjhattadhamme pariññāya ariyabhūmipaṭilābho hotīti attabhāvapariyāpannāni cakkhundriyādīni paṭhamaṁ desitāni.",
  "tika-abh09t8:138_2": "So manussattabhāvo yaṁ dhammaṁ upādāya ‘‘itthī’’ti vā ‘‘puriso’’ti vā saṅkhaṁ gacchati,",
  "tika-abh09t8:138_3": "‘‘ayaṁ so’’ti nidassanatthaṁ tato itthindriyaṁ, purisindriyañca.",
  "tika-abh09t8:138_4": "So duvidhopi jīvitindriyapaṭibaddhavuttīti ñāpanatthaṁ tato jīvitindriyaṁ. Yāva tassa pavatti,",
  "tika-abh09t8:138_5": "tāva etesaṁ vedayitānaṁ anivatti. Yañca kiñci vedayitaṁ,",
  "tika-abh09t8:138_6": "sabbaṁ taṁ sukhaṁ dukkhanti ñāpanatthaṁ tato sukhindriyādīni.",
  "tika-abh09t8:138_7": "Tannirodhatthaṁ pana ete dhammā bhāvetabbāti paṭipattidassanatthaṁ tato saddhādīni.",
  "tika-abh09t8:138_8": "‘‘Imāya paṭipattiyā esa dhammo paṭhamaṁ attani pātubhavatī’’ti paṭipattiyā amoghabhāvadassanatthaṁ tato anaññātaññassāmītindriyaṁ. Tasseva phalattā,",
  "tika-abh09t8:138_9": "tato anantaraṁ bhāvetabbattā ca tato aññindriyaṁ.",
  "tika-abh09t8:138_10": "Ito paraṁ bhāvanāya imassa adhigamo,",
  "tika-abh09t8:138_11": "adhigate ca pana imasmiṁ natthi kiñci uttari karaṇīyanti ñāpanatthaṁ ante paramassāsabhūtaṁ aññātāvindriyaṁ desitanti evaṁ kamato pāḷimuttavinicchayanayo viññeyyo.",
  "tika-abh09t8:139_0": "Indriyavibhaṅgamātikatthavaṇṇanā niṭṭhitā.",
  "tika-abh09t8:140_0": "Paccayākāravibhaṅgamātikatthavaṇṇanā",
  "tika-abh09t8:141_0": "Paccayākāravibhaṅgamātikāya pana atthato tāva – avijjāpaccayātiādīsu avindiyaṁ kāyaduccaritādiṁ vindati paṭilabhati,",
  "tika-abh09t8:141_1": "vindiyaṁ vā kāyasucaritādiṁ na vindati,",
  "tika-abh09t8:141_2": "dhammānaṁ vā yathāsabhāvaṁ aviditaṁ karoti,",
  "tika-abh09t8:141_3": "antavirahite vā saṁsāre satte javāpeti, avijjamānesu vā javati,",
  "tika-abh09t8:141_4": "vijjamānesu vā na javatīti avijjā.",
  "tika-abh09t8:141_5": "Paṭicca phalameti etasmāti paccayo, dhammānaṁ uppattiyā, ṭhitiyā ca upakārako dhammo.",
  "tika-abh09t8:141_6": "Avijjā ca sā paccayo cāti avijjāpaccayo, tasmā avijjāpaccayā.",
  "tika-abh09t8:141_7": "Saṅkhatamabhisaṅkharontīti saṅkhārā.",
  "tika-abh09t8:142_0": "Ito paraṁ saṅkhārapaccayā viññāṇantiādīsu vuttaṁ vuttanayeneva veditabbaṁ.",
  "tika-abh09t8:142_1": "Avuttesu pana vijānātīti viññāṇaṁ. Namatīti nāmaṁ, ruppatīti rūpaṁ,",
  "tika-abh09t8:142_2": "nāmañca rūpañca nāmarūpañca nāmarūpanti ekadesasarūpekasesanayena veditabbaṁ. Āye tanoti, āyatañca nayatīti āyatanaṁ,",
  "tika-abh09t8:142_3": "chaṭṭhāyatanañca saḷāyatanañca saḷāyatananti ekasesanayena veditabbaṁ. Phusatīti phasso. Vedayatīti vedanā. Paritassatīti taṇhā. Upādiyatīti upādānaṁ. Bhavati, bhāvayati cāti bhavo. Jananaṁ jāti. Jīraṇaṁ jarā. Maranti etenāti maraṇaṁ. Socanaṁ soko. Paridevanaṁ paridevo. Dukkhayati,",
  "tika-abh09t8:142_4": "uppādaṭṭhitivasena dvidhā khaṇatītipi dukkhaṁ. Dummanassa bhāvo domanassaṁ. Bhuso āyāso upāyāso. Sambhavantīti nibbattanti. Na kevalañca sokādīheva,",
  "tika-abh09t8:142_5": "atha kho avijjāpaccayā saṅkhārā sambhavantītiādinā sabbapadehipi sambhavanti-saddassa yojanā kātabbā.",
  "tika-abh09t8:142_6": "Evaṁ hi paccayapaccayuppannavavatthānaṁ kataṁ hoti.",
  "tika-abh09t8:143_0": "Evanti niddiṭṭhanayanidassanaṁ, tena avijjādīheva kāraṇehi,",
  "tika-abh09t8:143_1": "na issaranimmānādīhīti dasseti. Etassāti yathāvuttassa. Kevalassāti asammissassa, sakalassa vā,",
  "tika-abh09t8:143_2": "dukkhakkhandhassāti dukkhasamūhassa, na sattassa, na sukhasubhādīnaṁ. Samudayoti nibbatti, hotīti sambhavati. Ayaṁ tāvettha padattho.",
  "tika-abh09t8:144_0": "Dhammabhedato panettha avijjāti suttantapariyāyena dukkhādīsu catūsu,",
  "tika-abh09t8:144_1": "abhidhammapariyāyena pubbantādīhi saddhiṁ aṭṭhasu vā ṭhānesu aññāṇaṁ.",
  "tika-abh09t8:144_2": "Saṅkhārā pana puññāpuññāneñjābhisaṅkhārā tayo,",
  "tika-abh09t8:144_3": "kāyavacīcittasaṅkhārā tayo cāti chabbidhā.",
  "tika-abh09t8:144_4": "Tattha aṭṭha kāmāvacarakusalacetanā,",
  "tika-abh09t8:144_5": "pañca rūpāvacarakusalacetanā ceti terasa cetanā puññābhisaṅkhāro nāma.",
  "tika-abh09t8:144_6": "Dvādasa akusalacetanā apuññābhisaṅkhāro nāma.",
  "tika-abh09t8:144_7": "Catasso arūpāvacarakusalacetanā āneñjābhisaṅkhāro nāma.",
  "tika-abh09t8:144_8": "Imesaṁ pana tiṇṇaṁ saṅkhārānaṁ eva dvārato pavattidassanatthaṁ ayaṁ saṅkhārādittiko vutto.",
  "tika-abh09t8:145_0": "Aṭṭha kāmāvacarakusalacetanā ceva dvādasākusalacetanā ca kāyadvāre pavattiyaṁ kāyasaṅkhāro,",
  "tika-abh09t8:145_1": "vacīdvāre pavattiyaṁ vacīsaṅkhāro,",
  "tika-abh09t8:145_2": "etā ceva manodvāre pavattiyaṁ,",
  "tika-abh09t8:145_3": "manodvāre eva pavattanakā rūpārūpakusalacetanā ca cittasaṅkhāroti vuccanti. Abhiññācetanā,",
  "tika-abh09t8:145_4": "panettha uddhaccacetanā ca parato paṭisandhiviññāṇapaccayabhāve apanetabbāpi avijjāpaccayā sambhavato idha gahetabbāvāti ayaṁ tiko purimattikameva pavisatīti atthato lokiyakusalākusalacetanāva avijjāpaccayā saṅkhārāti veditabbaṁ.",
  "tika-abh09t8:145_5": "Idañca suttantabhājanīyanayena,",
  "tika-abh09t8:145_6": "abhidhammabhājanīyanayena pana lokiyalokuttare ekekacittakkhaṇe dvādasaṅgassa paṭiccasamuppādassa gahaṇato sabbāpi cetanā saṅkhārāti veditabbaṁ.",
  "tika-abh09t8:145_7": "Evaṁ viññāṇanāmarūpādīsupi sabbacittasampayuttavasena ca dhammabhedo veditabbo.",
  "tika-abh09t8:145_8": "Suttantabhājanīyanayeneva pana dassayissāma.",
  "tika-abh09t8:146_0": "Saṅkhārapaccayā viññāṇañca cakkhuviññāṇādichabbidhaṁ bāttiṁsalokiyavipākaviññāṇameva hoti,",
  "tika-abh09t8:146_1": "lokuttarāni pana vaṭṭakathāya na yujjantīti na gahitāni.",
  "tika-abh09t8:146_2": "Viññāṇapaccayā nāmarūpaṁ pana sabbalokiyaviññāṇasampayuttā tayo arūpino khandhā.",
  "tika-abh09t8:146_3": "Rūpaṁ sabbāni bhūtupādāyarūpāni.",
  "tika-abh09t8:146_4": "Saḷāyatanaṁ manacchaṭṭhāni indriyāni.",
  "tika-abh09t8:146_5": "Phasso cakkhusamphassādiko chavipākaphasso, tathā vedanāpi.",
  "tika-abh09t8:146_6": "Taṇhā rūpataṇhādibhedato chabbidho lobho.",
  "tika-abh09t8:146_7": "Upādānaṁ kāmupādānādito catubbidhā lobhadiṭṭhiyova.",
  "tika-abh09t8:146_8": "Bhavo pana duvidho kammabhavo, upapattibhavoti.",
  "tika-abh09t8:146_9": "Tattha kammabhavo tebhūmakakusalākusalacetanā ca taṁsampayuttā abhijjhādayo ca.",
  "tika-abh09t8:146_10": "Upapattibhavo pana kammābhinibbattā pañcapi khandhā.",
  "tika-abh09t8:146_11": "So pabhedato kāmarūpārūpabhavā tayo,",
  "tika-abh09t8:146_12": "saññā asaññā nevasaññānāsaññā bhavā tayo,",
  "tika-abh09t8:146_13": "ekacatupañcavokārabhavā tayoti navavidho niddiṭṭho. Jātiādīni pubbe vuttāni.",
  "tika-abh09t8:146_14": "Tesu jātiggahaṇena viññāṇanāmarūpasaḷāyatanaphassavedanāva gahitā tadavinābhāvato.",
  "tika-abh09t8:146_15": "Tathā jarāmaraṇaggahaṇenāpi tesaññeva pākabhedattā.",
  "tika-abh09t8:146_16": "Sokādayo pana jarāmaraṇena dvādasamena aṅgena ekasaṅkhepaṁ katvā vuttā, na visuṁ aṅgabhāvena. Kimatthanti ce?",
  "tika-abh09t8:146_17": "Bhavacakkassa avicchedadassanatthaṁ.",
  "tika-abh09t8:146_18": "Sokādito hi avijjā siddhā hoti avijjāvippayogato , avijjāsamuppattito ca.",
  "tika-abh09t8:146_19": "Jarāmaraṇabbhāhatassa hi bālasseva te sambhavanti,",
  "tika-abh09t8:146_20": "tehi ca avijjāya siddhāya puna avijjāpaccayā saṅkhārāti evaṁ hetuphalaparamparāya bhavacakkaṁ avicchinnaṁ, anādikaṁ, apariyantaṁ, apariyosānañca hoti.",
  "tika-abh09t8:147_0": "Yadi evaṁ, kasmā avijjā ādito vuttāti?",
  "tika-abh09t8:147_1": "Padhānadassanatthaṁ pana ādito vuttā.",
  "tika-abh09t8:147_2": "Tiṇṇaṁ hi vaṭṭānaṁ avijjā padhāno hetu tassā bhāve bhāvato, nirodhena ca nirujjhanato.",
  "tika-abh09t8:147_3": "Evaṁ avijjādīhi dvādasahi aṅgehi suttantabhājanīyanayena sabbe lokiyadhammāva paccayapaccayuppannabhāvena vuttāti veditabbā.",
  "tika-abh09t8:147_4": "Abhidhammapariyāyena pana lokuttarāpīti ayamettha dhammabhedo.",
  "tika-abh09t8:148_0": "Vibhaṅganayato panettha pañhāpucchakanayo natthi,",
  "tika-abh09t8:148_1": "suttantabhājanīyanayāpi dhammabhede vuttanayeneva vitthārato vibhattāti veditabbo. Abhidhammabhājanīye pana –",
  "tika-abh09t8:149_0": "‘‘Avijjāpaccayā saṅkhāro, saṅkhārapaccayā viññāṇaṁ, viññāṇapaccayā nāmaṁ, nāmapaccayā chaṭṭhāyatanaṁ, chaṭṭhāyatanapaccayā phasso, phassapaccayā vedanā, vedanāpaccayā taṇhā, taṇhāpaccayā upādānaṁ, upādānapaccayā bhavo, bhavapaccayā jāti, jātipaccayā jarāmaraṇaṁ,",
  "tika-abh09t8:149_1": "evametassa kevalassa dukkhakkhandhassa samudayo hoti.",
  "tika-abh09t8:150_0": "‘‘Avijjāpaccayā saṅkhāro…pe… viññāṇapaccayā nāmaṁ,",
  "tika-abh09t8:150_1": "nāmapaccayā phasso…pe… samudayo hoti.",
  "tika-abh09t8:151_0": "‘‘Avijjāpaccayā…pe… viññāṇapaccayā nāmarūpaṁ,",
  "tika-abh09t8:151_1": "nāmarūpapaccayā chaṭṭhāyatanaṁ,",
  "tika-abh09t8:151_2": "chaṭṭhāyatanapaccayā phasso…pe… samudayo hoti.",
  "tika-abh09t8:152_0": "‘‘Avijjāpaccayā …pe… viññāṇapaccayā nāmarūpaṁ, nāmarūpapaccayā saḷāyatanaṁ,",
  "tika-abh09t8:152_1": "chaṭṭhāyatanapaccayā phasso…pe… samudayo hotī’’ti (vibha. 243) –",
  "tika-abh09t8:153_0": "Evaṁ paccayacatukkaṁ,",
  "tika-abh09t8:153_1": "puna ‘‘avijjāpaccayā saṅkhāro avijjāhetuko’’tiādinā (vibha.",
  "tika-abh09t8:153_2": "244) vuttanayeneva hetucatukkaṁ,",
  "tika-abh09t8:153_3": "puna ‘‘avijjāpaccayā saṅkhāro avijjāsampayutto’’tiādinā (vibha. 245) sampayuttacatukkaṁ,",
  "tika-abh09t8:153_4": "puna ‘‘avijjāpaccayā saṅkhāro,",
  "tika-abh09t8:153_5": "saṅkhārapaccayāpi avijjā’’tiādinā (vibha.",
  "tika-abh09t8:153_6": "246) aññamaññapaccayacatukkanti evaṁ avijjāmūlakāni cattāri catukkāni vuttāni.",
  "tika-abh09t8:153_7": "Evaṁ ‘‘saṅkhārapaccayā avijjā’’tiādinā saṅkhārādimūlakādiupādānamūlakapariyosānāni aṭṭhasu padesu cattāri cattāri catukkānīti bāttiṁsa catukkāni mātikaṁ katvā nikkhipitvā puna akusalakusalavipākakiriyacittesu lokiyalokuttaresu ekekasmiṁ citte yathānikkhittehi chattiṁsabāttiṁsamātikācatukkehi vitthārato yathānurūpaṁ paccayākāro vibhatto.",
  "tika-abh09t8:153_8": "Idañca yasmā na kevalaṁ ayaṁ paccayākāro nānācittesu eva hoti, ekacittepi hotiyeva. Nāpi vaṭṭacitte eva hoti, taṇhābhāvato vivaṭṭacittepi,",
  "tika-abh09t8:153_9": "tasmā taṁ nippadesato ekacittakkhaṇikaṁ paccayākāraṁ dassetuṁ vuttaṁ.",
  "tika-abh09t8:153_10": "Teneva hettha ‘‘avijjāpaccayā saṅkhārā’’ti avatvā ‘‘avijjāpaccayā saṅkhāro’’ti ekavacanena vuttaṁ ekacittakkhaṇe bahucetanābhāvā.",
  "tika-abh09t8:153_11": "Tattha yadetaṁ paṭhamacatukkaṁ,",
  "tika-abh09t8:153_12": "tattha paṭhamavāro nāmarūpaṭṭhāne nāmaṁ,",
  "tika-abh09t8:153_13": "saḷāyatanaṭṭhāne chaṭṭhāyatanañca gahetvā rūpārūpādisabbabhavasādhāraṇavasena,",
  "tika-abh09t8:153_14": "ekacittakkhaṇapariyāpannadhammaggahaṇavasena ca rūpaṁ chaḍḍetvā vutto rūpassa sabbabhavāsādhāraṇattā, bahucittakkhaṇikattā ca. Dutiyo nāmarūpaṭṭhāne nāmaṁ,",
  "tika-abh09t8:153_15": "‘‘nāmapaccayā phasso’’ti saḷāyatanaṭṭhāne phassameva gahetvā phassassa saḷāyatanaṁ vināpi paccayavisesasambhavadassanavasena ceva mahānidānasuttanayadassanavasena (dī. ni. 2.95 ādayo) ca vutto.",
  "tika-abh09t8:153_16": "Tatiyo saḷāyatanaṭṭhāne chaṭṭhāyatanameva gahetvā gabbhaseyyakānaṁ aparipuṇṇāyatanānaṁ,",
  "tika-abh09t8:153_17": "rūpabhavikādīnañca vasena vutto.",
  "tika-abh09t8:153_18": "Catuttho ‘‘nāmapaccayā saḷāyatanaṁ,",
  "tika-abh09t8:153_19": "saḷāyatanapaccayā phasso’’ti evaṁ itarāyatanehipi saḷāyatanassa visesato phassapaccayataṁva dassetvā opapātikānaṁ,",
  "tika-abh09t8:153_20": "paripuṇṇāyatanānaṁ kāmabhavikānañca vasena vutto. Evaṁ dutiyacatukkādīsupi.",
  "tika-abh09t8:154_0": "Sabbatthāpi cettha yasmā sokādayo sabbe ekacittakkhaṇe na sambhavanti, sabbasmiñca citte, bhave ca nappavattanti, tasmā na gahitā.",
  "tika-abh09t8:154_1": "Jātijarāmaraṇāni panettha arūpadhammānaṁ lakkhaṇamattāni,",
  "tika-abh09t8:154_2": "tāni ca acittakkhaṇamattānipi samānāni cittakkhaṇe antogadhattā pariyāyato paccayuppanne katvā aṅgaparipūraṇatthaṁ gahitāni.",
  "tika-abh09t8:154_3": "Bhavoti cettha upādānādipaccayavirahitā cattāro arūpino khandhā,",
  "tika-abh09t8:154_4": "taṇhāpaccayā upādānanti ettha kāmupādānaṁ vajjetvā tīṇi upādānāni eva gahetabbāni .",
  "tika-abh09t8:154_5": "Dvinnampi ekalakkhaṇānaṁ dhammānaṁ ekakkhaṇe asambhavā lobhamūlavirahitesu dosamohamūlesu ceva kusalābyākatesu ca cittesu vedanāpaccayā paṭighaṁ vicikicchā uddhaccanti evaṁ taṇhāṭhāne yathāyogaṁ paṭighādayo tayo.",
  "tika-abh09t8:154_6": "Tesu vicikicchāvajjitesu ceva diṭṭhivippayuttesu ca upādānaṭṭhāne adhimokkho gahito.",
  "tika-abh09t8:154_7": "Vicikicchāya pana saddhiṁ adhimokkhassāpi asambhavā vicikicchāpaccayā bhavoti ca gahito.",
  "tika-abh09t8:154_8": "Upādānaṭṭhāne ca adhimokkho ca gahito.",
  "tika-abh09t8:154_9": "Lokiyānañcettha kusalābyākatānaṁ upanissayavasena avijjāpaccayatā vuttā.",
  "tika-abh09t8:154_10": "Lokuttarānaṁ pana yasmā appahīnāvijjo avijjāya pahānatthaṁ,",
  "tika-abh09t8:154_11": "paṭippassambhanatthañca lokuttaraṁ bhāveti,",
  "tika-abh09t8:154_12": "tasmā samatikkamanavasena avijjāpaccayatā vuttā, na sahajātavasena.",
  "tika-abh09t8:154_13": "Teneva tesaṁ niddesavāresu ‘‘tattha katamā avijjā’’ti avibhajitvā ‘‘tattha katamo avijjāpaccayā saṅkhāro’’ti (vibha. 240) vibhattaṁ.",
  "tika-abh09t8:154_14": "Kiriyadhammānaṁ pana kenaci pariyāyena avijjāmūlakattaṁ natthīti ‘‘saṅkhārapaccayā viññāṇa’’ntiādinā saṅkhāramūlakādiko nayo vutto, na avijjāmūlako.",
  "tika-abh09t8:154_15": "Apica lokiyakusalādīsu tesaṁ dhammānaṁ dukkhasaccapariyāpannattā ‘‘evametassa kevalassa dukkhakkhandhassa samudayo hotī’’ti (vibha. 225) evaṁ appanā katā,",
  "tika-abh09t8:154_16": "lokuttarakusalādīsu ‘‘evametesaṁ dhammāna’’nti.",
  "tika-abh09t8:154_17": "Ayaṁ lokiyato lokuttarānaṁ desanāya visesoti ayaṁ abhidhammabhājanīye nayo.",
  "tika-abh09t8:155_0": "Idāni paccayanayā, kārakādīhi suññato;",
  "tika-abh09t8:156_0": "Mūladdhasandhisaṅkhepākāravaṭṭavibhāgato.",
  "tika-abh09t8:157_0": "Vāraṇopamatopettha, gambhīranayabhedato;",
  "tika-abh09t8:158_0": "Yathārahaṁ vijānīyo, pāḷimuttavinicchayo.",
  "tika-abh09t8:159_0": "Tattha paccayanayo sāmaññato, visesato cāti duvidho hoti.",
  "tika-abh09t8:159_1": "Tattha tabbhāvabhāvimattatāpakāsako sāmaññato paccayanayo.",
  "tika-abh09t8:159_2": "Visesato pana paṭṭhāne āgatesu hetupaccayādicatuvīsatiyā paccayesu yathānurūpaṁ paccayavisesuppannamattatāpakāsako.",
  "tika-abh09t8:159_3": "Sā ca nesaṁ catuvīsatiyā paccayānaṁ vibhāgatā paṭṭhānamātikatthasaṁvaṇṇanāya āvi bhavissati.",
  "tika-abh09t8:159_4": "Tattha sāmaññato saṅkhārādayo avijjādipaccayabhāve eva bhāvinoti veditabbā. Yassa hi catūsu saccesu,",
  "tika-abh09t8:159_5": "pubbantādīsu ca avijjā appahīnā hoti,",
  "tika-abh09t8:159_6": "so dukkhe tāva pubbantādīsu ca aññāṇena tīsu bhavesu jātijarārogamaraṇādianekādīnavavokiṇṇaṁ puññaphalasaṅkhātaṁ saṅkhāravipariṇāmadukkhaṁ dukkhato ajānanto sukhasaññāya patthetvā tīhi dvārehi puññāneñjābhisaṅkhāre ārabhati.",
  "tika-abh09t8:159_7": "Samudaye aññāṇena dukkhahetubhūtesupi taṇhāparikkhāresu dukkhahetukaṁ āpāyikādidukkhaṁ,",
  "tika-abh09t8:159_8": "dukkhahetubhūtesu kāmūpasevanādīsu ca ādīnavaṁ apassanto sukhahetusaññāya ceva kilesābhibhūtatāya ca tividhepi saṅkhāre ārabhati. Nirodhe,",
  "tika-abh09t8:159_9": "pana magge ca aññāṇena anirodhabhūte gativisese nirodhasaññī,",
  "tika-abh09t8:159_10": "nirodhassa ca vā amaggabhūtesupi yaññāmaratapādīsupi nirodhamaggasaññī hutvā tividhepi saṅkhāre ārabhati.",
  "tika-abh09t8:159_11": "Idappaccayatāpaṭiccasamuppannesu dhammesu aññāṇena ‘‘ahetū appaccayā sattā uppajjanti,",
  "tika-abh09t8:159_12": "na honti paraṁ maraṇā’’ti vā ‘‘attāva jānāti vā na jānāti vā, sova saṅkhāre saṅkharoti,",
  "tika-abh09t8:159_13": "sova paṭisandhiyaṁ uppajjati,",
  "tika-abh09t8:159_14": "tassa aṇuissarādayo kalalādibhāvena sarīraṁ saṇṭhāpentā indriyāni sampādenti,",
  "tika-abh09t8:159_15": "sova indriyasampanno phusati, vedayati, taṇhiyati,",
  "tika-abh09t8:159_16": "upādānādīni ca karotī’’ti vā ‘‘sabbe sattā niyatisaṅgatibhavapariṇatā’’ti vā vikappeti. So evaṁ avijjāya andhīkato –",
  "tika-abh09t8:160_0": "‘‘Yathāpi nāma jaccandho, naro apariṇāyako;",
  "tika-abh09t8:161_0": "Ekadā yāti maggena, ummaggenāpi ekadā.",
  "tika-abh09t8:162_0": "‘‘Saṁsāre saṁsaraṁ bālo, tathā apariṇāyako;",
  "tika-abh09t8:163_0": "Karoti ekadā puññaṁ, apuññamapi ekadā’’ti. (vibha. aṭṭha. 226 saṅgārapadaniddesa) –",
  "tika-abh09t8:164_0": "Vuttanayena tividhe saṅkhāre abhisaṅkharotīti.",
  "tika-abh09t8:164_1": "Kiṁ panettha ekāva avijjā saṅkhārānaṁ paccayo hoti,",
  "tika-abh09t8:164_2": "nanu ekasmā kāraṇā ekaṁva kāriyaṁ uppajjati, anekaṁ kāriyaṁ na uppajjati, anekasmā vā ekanti,",
  "tika-abh09t8:164_3": "anekasmā kāraṇā anekaṁ kāriyaṁ uppajjatīti? Saccaṁ,",
  "tika-abh09t8:164_4": "padhānattapākaṭattaasādhāraṇattadīpanatthaṁ panettha anekesu kāraṇesupi ekā avijjā eva paccayabhāvena niddiṭṭhā ‘‘phassapaccayā vedanā (udā. 3),",
  "tika-abh09t8:164_5": "semhasamuṭṭhānā ābādhā’’tiādīsu (a. ni. 10.60; mahāni. 5; cūḷani.",
  "tika-abh09t8:164_6": "khaggavisāṇasuttaniddesa 128) viya. Avijjā hi padhāno hetu, saṅkhārānaṁ pākaṭo,",
  "tika-abh09t8:164_7": "asādhāraṇo ca taṇhādihetūnampi hetuttā,",
  "tika-abh09t8:164_8": "na vatthārammaṇādīni khīṇāsavassa tesaṁ sambhavepi saṅkhārānaṁ abhāvāti.",
  "tika-abh09t8:164_9": "Evaṁ tāvettha vaṭṭasaṅkhārānaṁ avijjāya eva bhāve bhāvo veditabbo.",
  "tika-abh09t8:164_10": "Tathā viññāṇassāpi upacitakammābhāve abhāvato,",
  "tika-abh09t8:164_11": "sabbattha sabbesañca sabbavipākaviññāṇuppattippasaṅgato ca saṅkhārānaṁ eva bhāve bhāvo veditabbo. Yathā cettha,",
  "tika-abh09t8:164_12": "evaṁ uparipi nāmarūpādīnaṁ viññāṇādibhāve bhāvo yathānurūpaṁ anubhavayuttīhi ñātabboti ayaṁ sāmaññato paccayanayo.",
  "tika-abh09t8:165_0": "Visesato pana avijjā puññābhisaṅkhārānaṁ tāva ārammaṇapaccayena,",
  "tika-abh09t8:165_1": "upanissayapaccayena cāti dvidhā paccayo hoti.",
  "tika-abh09t8:165_2": "Sā hi avijjaṁ ārabbha sammasanādivasena uppattiyaṁ kāmāvacarānaṁ,",
  "tika-abh09t8:165_3": "abhiññācittena samohacittassa jānanakāle rūpāvacarānañca puññābhisaṅkhārānaṁ tāva ārammaṇapaccayena paccayo hoti,",
  "tika-abh09t8:165_4": "avijjāsamatikkamanatthāya pana avijjāsammūḷhatāya kāmarūpabhavasampattiyo patthetvāva kāmarūpāvacarapuññāni karontassa upanissayapaccayena paccayo hoti.",
  "tika-abh09t8:165_5": "Apuññābhisaṅkhārānaṁ panesā avijjaṁ ārabbha rāgādīnaṁ uppajjanakāle ārammaṇādipaccayena avijjāsammūḷhatāya pāṇātipātādīni karontassa nissayapaccayena,",
  "tika-abh09t8:165_6": "dutiyajavanādīnaṁ anantarūpanissayāsevananatthivigatapaccayehi yaṁ kiñci akusalaṁ karontassa hetusahajātaaññamaññanissayasampayuttaatthiavigatapaccayehīti evaṁ anekadhā paccayo hoti,",
  "tika-abh09t8:165_7": "āneñjābhisaṅkhārānaṁ pana ekena upanissayapaccayeneva paccayo hoti.",
  "tika-abh09t8:166_0": "Saṅkhārapaccayā viññāṇapade pana tayopi saṅkhārā viññāṇassa yathārahaṁ tīsu bhavesu paṭisandhipavattīsu kammapaccayena ceva upanissayapaccayena cāti dvidhā paccayā honti.",
  "tika-abh09t8:166_1": "Abhidhammabhājanīyanayena sahajātassa viññāṇassa sahajātaaññamaññanissayasampayuttakammatthiavigatādipaccayehi paccayā honti.",
  "tika-abh09t8:167_0": "Viññāṇapaccayā nāmarūpapade pana viññāṇaṁ vipākabhūtaṁ,",
  "tika-abh09t8:167_1": "avipākabhūtañca nāmassa kevalassa vā rūpamissakassa vā paṭisandhipavattīsu sahajātaaññamaññanissayasampayuttavipākaāhāraindriyaatthiavigatapaccayehi yathārahaṁ navadhā, aṭṭhadhā vā paccayo hoti.",
  "tika-abh09t8:167_2": "Paṭisandhiyaṁ vipākaviññāṇaṁ vatthurūpassa sahajātaaññamaññanissayavipākaāhāraindriyavippayuttaatthi avigatapaccayehi navadhā paccayo hoti.",
  "tika-abh09t8:167_3": "Ṭhapetvā pana vatthurūpaṁ sesarūpassa teheva aññamaññapaccayarahitehi aṭṭhahi paccayo hoti.",
  "tika-abh09t8:167_4": "Abhisaṅkhāraviññāṇaṁ pana ekavokārapañcavokārabhavesu kammajarūpassa suttantikapariyāyena upanissayavasena paccayo hoti.",
  "tika-abh09t8:167_5": "Pavattiyaṁ pana sabbampi viññāṇaṁ tassa tassa nāmarūpassa yathārahaṁ paccayo hoti.",
  "tika-abh09t8:167_6": "Tattha arūpabhave viññāṇaṁ nāmasseva, asaññibhave rūpasseva,",
  "tika-abh09t8:167_7": "pañcavokārabhave nāmarūpassa paccayo hotīti veditabbaṁ.",
  "tika-abh09t8:167_8": "Teneva nāmañca rūpañca nāmarūpañca nāmarūpanti nibbacanaṁ katanti.",
  "tika-abh09t8:168_0": "Nāmarūpapaccayā saḷāyatanapade pana nāmaṁ vipākabhūtaṁ,",
  "tika-abh09t8:168_1": "avipākabhūtañca arūpabhave chaṭṭhāyatanassa avakaṁsato sahajātaaññamaññanissayasampayuttavipākaatthiavigatavasena yathārahaṁ sattadhā paccayo hoti.",
  "tika-abh09t8:168_2": "Itaresaṁ panetaṁ pañcannaṁ cakkhāyatanādīnaṁ pañcavokārabhave paṭisandhiyaṁ catumahābhūtasahāyaṁ hutvā sahajātanissayavipākavippayuttaatthiavigatavasena chadhā paccayo hoti.",
  "tika-abh09t8:168_3": "Kiñci panettha hetupaccayena,",
  "tika-abh09t8:168_4": "kiñci āhārapaccayena cāti tesaṁ vasena sabbavāresu ukkaṁsāvakaṁso veditabbo.",
  "tika-abh09t8:168_5": "Pavatte pana cakkhādīnaṁ pañcannaṁ vipākamavipākampi nāmaṁ pacchājātavippayuttaatthiavigatavasena catudhā paccayo hotīti.",
  "tika-abh09t8:168_6": "Evaṁ tāva nāmameva saḷāyatanassa paccayo hotīti veditabbaṁ.",
  "tika-abh09t8:169_0": "Rūpaṁ pana vatthubhūtaṁ paṭisandhiyaṁ chaṭṭhāyatanassa sahajātaaññamaññanissayavippayuttaatthiavigatavasena chadhā paccayo hoti.",
  "tika-abh09t8:169_1": "Catumahābhūtarūpaṁ cakkhādīnaṁ pañcannaṁ paṭisandhiyaṁ,",
  "tika-abh09t8:169_2": "pavatte ca sahajātanissayaatthiavigatapaccayehi catudhā paccayo hoti.",
  "tika-abh09t8:169_3": "Rūpajīvitindriyaṁ pana indriyaatthiavigatavasena tividhā.",
  "tika-abh09t8:169_4": "Tathā āhāro āhāratthiavigatavasena.",
  "tika-abh09t8:169_5": "So ca āhārūpajīvīnaṁ pavatteyeva, no paṭisandhiyaṁ.",
  "tika-abh09t8:169_6": "Tāni pana pañca cakkhāyatanādīni pañcaviññāṇasaṅkhātassa chaṭṭhassa manāyatanassa nissayapurejātaindriyavippayuttaatthiavigatavasena chadhā paccayā honti pavatteyeva, no paṭisandhiyaṁ.",
  "tika-abh09t8:169_7": "Tathā pañcaviññāṇavirahitamanāyatanassa vatthurūpaṁ nissayapurejātavippayuttaatthiavigatavasena pañcadhā paccayo hotīti.",
  "tika-abh09t8:169_8": "Evaṁ rūpameva chaṭṭhāyatanassa,",
  "tika-abh09t8:169_9": "saḷāyatanassa ca paccayo hotīti veditabbaṁ.",
  "tika-abh09t8:169_10": "Khandhattayavatthurūpasaṅkhātaṁ pana nāmarūpaṁ chaṭṭhāyatanassa paṭisandhiyaṁ sahajātaaññamaññanissayasampayuttavippayuttavipākaatthiavigatādivasena yathārahaṁ paccayo hotīti.",
  "tika-abh09t8:169_11": "Evaṁ nāmañca rūpañca nāmarūpañca yathārahaṁ chaṭṭhāyatanassa,",
  "tika-abh09t8:169_12": "saḷāyatanassa ca paccayo hotīti veditabbaṁ.",
  "tika-abh09t8:170_0": "Saḷāyatanapaccayā phassapade pana chaṭṭhāyatanaṁ vipākaṁ,",
  "tika-abh09t8:170_1": "avipākañca sabbattha sampayuttaphassassa sahajātādivasena navadhā, aṭṭhadhā vā paccayo hoti.",
  "tika-abh09t8:170_2": "Cakkhāyatanādīni pañca yathākkamaṁ pavatte cakkhusamphassādīnaṁ pañcannaṁ nissayapurejātaindriyavippayuttaatthiavigatavasena chadhā,",
  "tika-abh09t8:170_3": "rūpāyatanādīni pañca tesaṁ ārammaṇapurejātaatthiavigatavasena tidhā. Manosamphassassa pana tāni,",
  "tika-abh09t8:170_4": "dhammārammaṇañca tathā ca ārammaṇādhipatimattena cāti bahudhā paccayā honti.",
  "tika-abh09t8:170_5": "Evaṁ chaṭṭhāyatanañca saḷāyatanañca chabbidhassāpi phassassa paccayo hotīti veditabbaṁ.",
  "tika-abh09t8:171_0": "Phassapaccayā vedanāpade sabbopi phasso sahajātānaṁ vedanānaṁ sahajātaaññamaññanissayavipākaāhārasampayuttaatthiavigatavasena aṭṭhadhā, sattadhā vā paccayo hoti,",
  "tika-abh09t8:171_1": "asahajātānaṁ upanissayavasenevāti.",
  "tika-abh09t8:172_0": "Vedanāpaccayā taṇhāpade vipākavedanā anusayapatitāya taṇhāya upanissayavasena,",
  "tika-abh09t8:172_1": "sahajātādivasena ca paccayo hoti. Yasmā pana –",
  "tika-abh09t8:173_0": "Dukkhī sukhaṁ patthayati, sukhī bhiyyopi icchati;",
  "tika-abh09t8:174_0": "Upekkhā pana santattā, sukhamicceva bhāsitā;",
  "tika-abh09t8:175_0": "Taṇhāya paccayā tasmā, honti tissopi vedanāti. (visuddhi. 2.644);",
  "tika-abh09t8:176_0": "Taṇhāpaccayā upādānapade taṇhā asahajātā catunnampi upādānānaṁ upanissayavasena ceva anantarādivasena ca,",
  "tika-abh09t8:176_1": "sahajātā pana kāmupādānavajjitānaṁ tiṇṇaṁ hetusahajāta aññamaññanissayasampayuttaatthiavigatavasena sattadhā paccayo hoti.",
  "tika-abh09t8:177_0": "Upādānapaccayā bhavapade catubbidhampi upādānaṁ asahajātassa sabbakammabhavassa ceva upapattibhavassa ca upanissayavaseneva paccayo hoti,",
  "tika-abh09t8:177_1": "sahajātassa pana kammabhavassa hetusahajātādivasena paccayo hoti.",
  "tika-abh09t8:178_0": "Bhavapaccayā jātipade bhavoti kammabhavova adhippeto,",
  "tika-abh09t8:178_1": "so ca jātiyā kammapaccayaupanissayapaccayavasena dvidhā paccayo hoti.",
  "tika-abh09t8:179_0": "Jātipaccayā jarāmaraṇādipade jāti pana jarāmaraṇānaṁ,",
  "tika-abh09t8:179_1": "sokādīnañca tabbhāvabhāvībhāvamattato suttantikanayena upanissayakoṭiyāva paccayo hotīti ayaṁ tāvettha paccayanayo.",
  "tika-abh09t8:180_0": "Kārakādīhi suññato panete avijjādayo dvādasa dhammā yasmā evaṁ paccayapaccayuppannabhāvena aññamaññaṁ paṭibaddhā aññanirapekkhā hutvā avicchinnā anādikā pavattanti,",
  "tika-abh09t8:180_1": "tasmā tato aññena brahmādinā kārakena,",
  "tika-abh09t8:180_2": "pakatiaṇukālādihetunā vā kārakavedakarūpena paraparikappitena attanā vā rahitā. Na cete attā, na attani, na attavanto,",
  "tika-abh09t8:180_3": "suññā ete attena vā attaniyena vā dhuvabhāvena vā subhabhāvena vā sukhabhāvena vāti ayaṁ kārakādīhi suññatā.",
  "tika-abh09t8:181_0": "Mūladdhasandhisaṅkhepākāravaṭṭavibhāgatoti ettha mūlato tāva avijjā,",
  "tika-abh09t8:181_1": "taṇhā cāti dve dhammā mūlanti veditabbā. Addhato panettha avijjā,",
  "tika-abh09t8:181_2": "saṅkhārāti dve aṅgāni atīto addhā,",
  "tika-abh09t8:181_3": "viññāṇādīni bhavāvasānāni aṭṭha paccuppanno addhā,",
  "tika-abh09t8:181_4": "jāti ceva jarāmaraṇañcāti dve anāgato addhāti tayo addhā veditabbā. Sandhito pana saṅkhārānaṁ,",
  "tika-abh09t8:181_5": "paṭisandhiviññāṇassa ca antarā eko hetuphalasandhi,",
  "tika-abh09t8:181_6": "vedanāya ca taṇhāya ca antarā eko phalahetusandhi,",
  "tika-abh09t8:181_7": "bhavassa ca jātiyā ca antarā eko hetuphalasandhi cāti tayo sandhī veditabbā.",
  "tika-abh09t8:181_8": "Saṅkhepato pana sandhīnaṁ ādipariyosānavavatthitā cattāro saṅkhepā honti.",
  "tika-abh09t8:181_9": "Seyyathidaṁ – avijjāsaṅkhārā eko saṅkhepo,",
  "tika-abh09t8:181_10": "viññāṇanāmarūpasaḷāyatanaphassavedanā dutiyo, taṇhupādānabhavā tatiyo,",
  "tika-abh09t8:181_11": "jātijarāmaraṇāni catutthoti evaṁ cattāro saṅkhepā veditabbā.",
  "tika-abh09t8:182_0": "Ākārato panettha –",
  "tika-abh09t8:183_0": "Atīte hetuyo pañca, idāni phalapañcakaṁ;",
  "tika-abh09t8:184_0": "Idāni hetuyo pañca, āyatiṁ phalapañcakanti. –",
  "tika-abh09t8:185_0": "Evaṁ vīsati ākārā honti.",
  "tika-abh09t8:186_0": "Ettha hi sarūpato vuttā avijjāsaṅkhārā,",
  "tika-abh09t8:186_1": "tesaṁ gahaṇena tadavinābhāvato gahitā taṇhupādānabhavāti ime pañca dhammā atīte hetuyo nāma,",
  "tika-abh09t8:186_2": "sarūpato vuttā viññāṇādayo pañca dhammā idāni phalapañcakaṁ nāma,",
  "tika-abh09t8:186_3": "sarūpato pana vuttā taṇhupādānabhavā,",
  "tika-abh09t8:186_4": "tesaṁ gahaṇena tadavinābhāvato gahitā avijjāsaṅkhārāti ime pañca idāni hetuyo nāma.",
  "tika-abh09t8:186_5": "Jātiādiapadesena vuttā viññāṇādayo pañca dhammā āyatiṁ phalapañcakaṁ nāmāti evaṁ vīsati ākārā veditabbā.",
  "tika-abh09t8:186_6": "Vaṭṭato panettha saṅkhārabhavā kammavaṭṭaṁ,",
  "tika-abh09t8:186_7": "avijjātaṇhupādānā kilesavaṭṭaṁ,",
  "tika-abh09t8:186_8": "sesāni vipākavaṭṭanti tīṇi vaṭṭāni honti.",
  "tika-abh09t8:186_9": "Yāva ca tesu kilesavaṭṭaṁ ariyamaggena na upacchijjati,",
  "tika-abh09t8:186_10": "tāva idaṁ bhavacakkaṁ anupacchinnaṁ pavattatīti ayamettha mūladdhasandhisaṅkhepākāravaṭṭavibhāgo.",
  "tika-abh09t8:187_0": "Vāraṇopamatoti ettha vāraṇato tāva – ‘‘avijjāpaccayā saṅkhārā’’ti idamahetukavisamahetukadassananivāraṇaṁ,",
  "tika-abh09t8:187_1": "‘‘saṅkhārapaccayā viññāṇa’’nti ucchedaattasaṅkantidassananivāraṇaṁ,",
  "tika-abh09t8:187_2": "‘‘viññāṇapaccayā nāmarūpa’’nti attāti parikappitavatthubhedadassanato ghanasaññānivāraṇaṁ,",
  "tika-abh09t8:187_3": "‘‘nāmarūpapaccayā saḷāyatana’’ntiādi attā passati…pe… vijānāti phusati, vedayati, taṇhiyati, upādiyati, bhavati, jāyati, jīyati,",
  "tika-abh09t8:187_4": "mīyatīti evamādidassananivāraṇanti idamettha micchādassananivāraṇaṁ.",
  "tika-abh09t8:188_0": "Upamāto panettha andho viya avijjā,",
  "tika-abh09t8:188_1": "tassa upakkhalanaṁ viya saṅkhārā, patanaṁ viya viññāṇaṁ,",
  "tika-abh09t8:188_2": "tena gaṇḍapātubhāvo viya nāmarūpaṁ,",
  "tika-abh09t8:188_3": "tassa gaṇḍabhedapīḷakā viya saḷāyatanaṁ,",
  "tika-abh09t8:188_4": "tassa saṅghaṭṭanaṁ viya phasso,",
  "tika-abh09t8:188_5": "tajjanitadukkhaṁ viya vedanā,",
  "tika-abh09t8:188_6": "dukkhassa paṭikārābhilāso viya taṇhā,",
  "tika-abh09t8:188_7": "asappāyaggahaṇaṁ viya upādānaṁ, asappāyālepanaṁ viya bhavo,",
  "tika-abh09t8:188_8": "tena gaṇḍavikārapātubhāvo viya jāti,",
  "tika-abh09t8:188_9": "tabbikārabhedo viya jarāmaraṇaṁ.",
  "tika-abh09t8:188_10": "Yathāsabhāvadassananivāraṇādito vā ete avijjādayo akkhipaṭalādi upamāhipi veditabbāti ayamettha upamā.",
  "tika-abh09t8:189_0": "Gambhīranayabhedatoti ettha gambhīrabhedo tāva imesaṁ avijjādīnaṁ paccekaṁ dhammatthadesanāpaṭivedhagambhīratā veditabbā.",
  "tika-abh09t8:189_1": "Ime hi avijjādayo dhammā yenākārena yadavatthā ca saṅkhārādīnaṁ phalānaṁ paccayā honti,",
  "tika-abh09t8:189_2": "so nesaṁ paccayaṭṭho duravabodhato gambhīroti ayamettha dhammagambhīratā.",
  "tika-abh09t8:189_3": "Dhammoti hetu ‘‘hetumhi ñāṇaṁ dhammapaṭisambhidā’’ti (vibha. 720) vacanato.",
  "tika-abh09t8:189_4": "Jarāmaraṇādīnaṁ phalānaṁ jātiādīhi paccayehi sambhūtasamudāgataṭṭho duravabodhato gambhīroti ayaṁ atthagambhīratā.",
  "tika-abh09t8:189_5": "Atthoti phalaṁ ‘‘hetuphale ñāṇaṁ atthapaṭisambhidā’’ti (vibha. 720) vacanato. Tesaṁ pana hetūnaṁ,",
  "tika-abh09t8:189_6": "phalānañca tena tenākārena aviparītato desanāpi sabbaññutaññāṇasseva gocarato gambhīrāti ayaṁ desanāgambhīratā.",
  "tika-abh09t8:189_7": "Yo panesaṁ avijjāsaṅkhārādīnaṁ adassanāyūhanādisabhāvo,",
  "tika-abh09t8:189_8": "so mandapaññehi duppariyogāhattā gambhīroti ayaṁ paṭivedhagambhīratāti ayamettha gambhīrabhedo.",
  "tika-abh09t8:190_0": "Nayabhedo panettha ekattanayo nānattanayo abyāpāranayo evaṁdhammatānayoti imesaṁ catunnaṁ atthanayānaṁ vasena veditabbo.",
  "tika-abh09t8:190_1": "Tattha hi ‘‘avijjāpaccayā saṅkhārā,",
  "tika-abh09t8:190_2": "saṅkhārapaccayā viññāṇa’’nti evaṁ bījassa aṅkurādibhāvena rukkhabhāvappatti viya santānānupacchedo ekattanayo nāma.",
  "tika-abh09t8:190_3": "Yaṁ sammā passanto hetuphalasambandhena santānānupacchedāvabodhato ucchedadiṭṭhiṁ pajahati,",
  "tika-abh09t8:190_4": "micchā passanto hetuphalasambandhena pavattamānassa santānānupacchedassa ekattaggahaṇato sassatadiṭṭhiṁ upādiyati.",
  "tika-abh09t8:191_0": "Avijjādīnaṁ pana yathāsakaṁ lakkhaṇavavatthānaṁ nānattanayo nāma.",
  "tika-abh09t8:191_1": "Yaṁ sammā passanto navanavānaṁ uppādadassanato sassatadiṭṭhiṁ pajahati,",
  "tika-abh09t8:191_2": "micchā passanto ekasantānapatitassa bhinnasantānasseva nānattaggahaṇato ucchedadiṭṭhiṁ upādiyati.",
  "tika-abh09t8:192_0": "Avijjāya pana ‘‘saṅkhārā mayā uppādetabbā,",
  "tika-abh09t8:192_1": "saṅkhārānaṁ vā viññāṇaṁ amhehī’’ti evamādibyāpārābhāvo abyāpāranayo nāma.",
  "tika-abh09t8:192_2": "Yaṁ sammā passantokārakassa abhāvāvabodhato attadiṭṭhiṁ pajahati,",
  "tika-abh09t8:192_3": "micchā passanto yo asatipi byāpāre avijjādīnaṁ sabhāvaniyamasiddho hetubhāvo,",
  "tika-abh09t8:192_4": "tassa aggahaṇato akiriyadiṭṭhiṁ upādiyati.",
  "tika-abh09t8:193_0": "Avijjādīhi pana kāraṇehi saṅkhārādīnaṁyeva sambhavo khīrādīhi dadhiādīnaṁ viya,",
  "tika-abh09t8:193_1": "na aññesanti ayaṁ evaṁdhammatānayo nāma.",
  "tika-abh09t8:193_2": "Yaṁ sammā passanto paccayānurūpato phalāvabodhato ahetukadiṭṭhiṁ, akiriyadiṭṭhiñca pajahati,",
  "tika-abh09t8:193_3": "micchā passanto paccayānurūpaṁ phalappavattiṁ aggahetvā yato kutoci yassa kassaci asambhavaggahaṇato ahetukadiṭṭhiṁ ceva niyatavādañca upādiyatīti ayamettha nayabhedoti evaṁ vijānīyo pāḷimuttavinicchayo.",
  "tika-abh09t8:194_0": "Paccayākāravibhaṅgamātikatthavaṇṇanā niṭṭhitā.",
  "tika-abh09t8:195_0": "Satipaṭṭhānavibhaṅgamātikatthavaṇṇanā",
  "tika-abh09t8:196_0": "Satipaṭṭhānavibhaṅgamātikāya pana atthato tāva – cattāroti gaṇanaparicchedo, tena na tato heṭṭhā, na uddhanti dīpeti.",
  "tika-abh09t8:196_1": "Satipaṭṭhānāti ettha dve satipaṭṭhānā satigocaropi satipi. ‘‘Catunnaṁ, bhikkhave,",
  "tika-abh09t8:196_2": "satipaṭṭhānānaṁ samudayañca atthaṅgamañca desessāmī’’tiādīsu (saṁ. ni.",
  "tika-abh09t8:196_3": "5.408) hi satigocaro ‘‘satipaṭṭhāna’’nti vuccati,",
  "tika-abh09t8:196_4": "tassattho patiṭṭhāti tasminti paṭṭhānaṁ, kā patiṭṭhāti? Sati.",
  "tika-abh09t8:196_5": "Satiyā paṭṭhānaṁ satipaṭṭhānaṁ.",
  "tika-abh09t8:196_6": "Padhānaṁ ṭhānanti vā paṭṭhānaṁ,",
  "tika-abh09t8:196_7": "satiyā paṭṭhānaṁ satipaṭṭhānaṁ.",
  "tika-abh09t8:196_8": "‘‘Cattāro satipaṭṭhānā bhāvitā bahulīkatā satta bojjhaṅge paripūrentī’’tiādīsu (ma. ni. 3.147) pana sati.",
  "tika-abh09t8:196_9": "Tassattho patiṭṭhātīti paṭṭhānaṁ,",
  "tika-abh09t8:196_10": "upaṭṭhāti okkantitvā pakkhanditvā pavattatīti attho.",
  "tika-abh09t8:196_11": "Satiyeva paṭṭhānatthena satipaṭṭhānaṁ. Atha vā saraṇaṭṭhena sati,",
  "tika-abh09t8:196_12": "sā ca upaṭṭhānaṭṭhena paṭṭhānanti satipaṭṭhānaṁ, idamidha adhippetaṁ. Yadi evaṁ,",
  "tika-abh09t8:196_13": "kasmā satipaṭṭhānāti bahuvacanaṁ kataṁ? Satiyā bahuttā.",
  "tika-abh09t8:196_14": "Ārammaṇabhedena hi bahukā tā satiyo.",
  "tika-abh09t8:197_0": "Idhāti imasmiṁ sāsane,",
  "tika-abh09t8:197_1": "tena ajjhattādivasena sabbappakāracatucattālīsavidhasatipaṭṭhānanibbattakassa puggalassa nissayabhūtaṁ sāsanameva, nāññaṁ sāsananti dīpeti. Vuttaṁ hetaṁ ‘‘idheva, bhikkhave,",
  "tika-abh09t8:197_2": "samaṇo…pe… suññā parappavādā samaṇehi aññehī’’ti (dī. ni. 2.214; ma. ni. 1.139; a. ni. 4.241).",
  "tika-abh09t8:198_0": "Bhikkhūti saṁsāre bhayaṁ ikkhanako.",
  "tika-abh09t8:198_1": "Tena kiñcāpi bhagavato devaloke nisīditvā satipaṭṭhānaṁ desentassa santike devagaṇaṁ muñcitvā ekabhikkhupi nisinno nāma natthi,",
  "tika-abh09t8:198_2": "tathāpi devo vā hotu manusso vā gahaṭṭho vā pabbajito vā,",
  "tika-abh09t8:198_3": "saṁsāre bhayanti sammā ikkhamāno yathānusiṭṭhaṁ paṭipajjamānova bhikkhu nāma hoti, nāññoti dasseti.",
  "tika-abh09t8:198_4": "Yathāha ‘‘alaṅkato cepī’’ti (dha. pa. 142).",
  "tika-abh09t8:199_0": "Ajjhattanti niyakajjhattaṁ.",
  "tika-abh09t8:199_1": "Kāyeti ettha āyanti tatoti āyo. Ke āyanti? Kucchitā kesādayo, iti kucchitānaṁ āyoti kāyo. Atha vā aṅgapaccaṅgānaṁ,",
  "tika-abh09t8:199_2": "kesādīnañca samūhaṭṭhenapi kāyo, rūpakāyo, tasmiṁ attano kāyeti attho.",
  "tika-abh09t8:199_3": "Kāyānupassīti kāyaṁ anupassanasīlo.",
  "tika-abh09t8:199_4": "‘‘Kāye’’ti ca vatvā puna ‘‘kāyānupassī’’ti dutiyakāya-ggahaṇaṁ ‘‘evaṁ na kāye aṅgapaccaṅgavinimuttaekadhammānupassī,",
  "tika-abh09t8:199_5": "nāpi kesalomādivinimuttaitthipurisānupassī,",
  "tika-abh09t8:199_6": "na ca bhūtupādāyavinimuttaekadhammānupassī,",
  "tika-abh09t8:199_7": "atha kho rathasambhāranagarāvayavakadalikkhandhavibhāgānupassako viya yathākkamaṁ aṅgapaccaṅgakesādibhūtupādāyasamūhānupassī evā’’ti dassanatthaṁ kataṁ.",
  "tika-abh09t8:199_8": "Tathā hettha yathāvuttadhammasamūhavinimutto itthipurisādiko,",
  "tika-abh09t8:199_9": "añño vā koci dhammo na dissati,",
  "tika-abh09t8:199_10": "yathāvuttadhammasamūhamatteyeva pana bālā tathā tathā subhādito ca micchābhinivesaṁ karonti,",
  "tika-abh09t8:199_11": "ayaṁ pana yogī tattha kāyānupassī eva aniccadukkhaanattāsubhānupassī evāti vuttaṁ hoti.",
  "tika-abh09t8:199_12": "Atha vā yvāyaṁ mahāsatipaṭṭhāne assāsapassāsādiko cuddasavidho kāyo vutto,",
  "tika-abh09t8:199_13": "tassa sabbassa imasmiṁyeva kāye anupassanato ‘‘kāye kāyānupassī’’ti evamādināpi attho daṭṭhabbo.",
  "tika-abh09t8:200_0": "Viharatīti iriyati,",
  "tika-abh09t8:200_1": "catūsu iriyāpathesu ekenāgataṁ sarīrabādhanaṁ aññena iriyāpathena vicchinditvā apatamānaṁ attabhāvaṁ harati, pavattetīti attho. Bahiddhā kāyeti parassa kāye.",
  "tika-abh09t8:200_2": "Ajjhattabahiddhā kāyeti kālena attano, kālena parassa kāye.",
  "tika-abh09t8:200_3": "Kālena hi ajjhattabahiddhākāyesupi ekasmiṁ khaṇe kāyānupassanā uppajjati,",
  "tika-abh09t8:200_4": "paguṇakammaṭṭhānassa pana aparāparaṁ sañcaraṇakālo ettha kathito.",
  "tika-abh09t8:200_5": "Ātāpīti kāyapariggāhakavīriyena vīriyavā.",
  "tika-abh09t8:200_6": "So hi yasmā kilesānaṁ ātāpanato ātāpo vuccati vīriyaṁ, so cassa atthi, tasmā ātāpīti vuccati.",
  "tika-abh09t8:200_7": "Sampajānoti kāyapariggāhakena sampajaññena samannāgato.",
  "tika-abh09t8:200_8": "Satimāti kāyapariggāhikāya satiyā samannāgato.",
  "tika-abh09t8:200_9": "Ayaṁ pana yasmā satiyā ārammaṇaṁ pariggahetvā paññāya anupassati,",
  "tika-abh09t8:200_10": "vīriyena ca antarā vosānaṁ nāpajjati,",
  "tika-abh09t8:200_11": "tasmā yesaṁ dhammānaṁ ānubhāvena taṁ satipaṭṭhānaṁ sampajjati,",
  "tika-abh09t8:200_12": "tesaṁ dassanatthaṁ ‘‘ātāpī sampajāno satimā’’ti idaṁ vuttanti veditabbaṁ.",
  "tika-abh09t8:201_0": "Iti kāyānupassanāsatipaṭṭhānaṁ,",
  "tika-abh09t8:201_1": "sampayogaṅgañca dassetvā idāni pahānaṅgaṁ dassetuṁ ‘‘vineyya loke abhijjhādomanassa’’nti vuttaṁ.",
  "tika-abh09t8:201_2": "Tattha vineyyāti tadaṅgavinayena vā vikkhambhanavinayena vā vinayitvā.",
  "tika-abh09t8:201_3": "Loketi yvāyaṁ ajjhattādibhedo kāyo vutto,",
  "tika-abh09t8:201_4": "sveva idha lujjanapalujjanaṭṭhena loko nāma.",
  "tika-abh09t8:201_5": "Vibhaṅge pana yasmā rūpakāye pahīnaabhijjhādayo vedanādīsupi pahīyanti eva,",
  "tika-abh09t8:201_6": "tasmā pañcapi upādānakkhandhā ‘‘loko’’ti vuttaṁ.",
  "tika-abh09t8:201_7": "Tasmiṁ loke abhijjhādomanassasaṅkhātaṁ kāmacchandabyāpādaṁ vineyyāti sambandho.",
  "tika-abh09t8:201_8": "Imassa ca nīvaraṇesu balavadhammadvayassa pahānadassanena sesanīvaraṇānampi pahānaṁ vuttaṁyevāti veditabbaṁ.",
  "tika-abh09t8:201_9": "Visesena cettha abhijjhādomanassavinayena yathākkamaṁ kāyasampattivipattimūlānaṁ anurodhavirodhānaṁ,",
  "tika-abh09t8:201_10": "attaabhiratitadasubhākārādibhāvanānabhiratīnaṁ,",
  "tika-abh09t8:201_11": "abhūtaguṇapakkhepabhūtadosāpanayanānañca pahānaṁ vuttaṁ,",
  "tika-abh09t8:201_12": "tena yogāvacarassa yogānubhāvanibbattaphalaṁ,",
  "tika-abh09t8:201_13": "yogasamatthatā ca dīpitā hoti.",
  "tika-abh09t8:202_0": "Ajjhattaṁ vedanāsūtiādīsupi ajjhattādīni vuttanayena veditabbāni.",
  "tika-abh09t8:202_1": "Ettha pana vedanāti tisso vedanā lokiyā, tathā cittaṁ, dhammā ca,",
  "tika-abh09t8:202_2": "tesaṁ vibhāgo vibhaṅganaye āvi bhavissati.",
  "tika-abh09t8:202_3": "Kevalaṁ panettha yathā vedanādayo anupassanto vedanādianupassī nāma hoti, so nayo dassetabbo.",
  "tika-abh09t8:202_4": "Seyyathidaṁ – vedanāsu tāva sukhā vedanā dukkhato, dukkhā sallato,",
  "tika-abh09t8:202_5": "itarā ca aniccato anupassitabbā. Yathāha –",
  "tika-abh09t8:203_0": "‘‘Yo sukhaṁ dukkhato adda, dukkhamaddakkhi sallato;",
  "tika-abh09t8:204_0": "Adukkhamasukhaṁ santaṁ,",
  "tika-abh09t8:204_1": "addakkhi naṁ aniccato’’ti (saṁ. ni. 4.253; itivu. 53).",
  "tika-abh09t8:205_0": "Sabbā eva etā dukkhato anupassitabbā ‘‘yaṁ kiñci vedayitaṁ,",
  "tika-abh09t8:205_1": "taṁ dukkhasminti vadāmī’’ti (saṁ. ni. 4.259) vacanato.",
  "tika-abh09t8:205_2": "Evaṁ anupassanto pana aniccādisattānupassanāvasena vā anupassantopi ‘‘imaṁ vedanaṁ ko vedayati, kassāyaṁ vedanā,",
  "tika-abh09t8:205_3": "kiṁ kāraṇāyaṁ vedanā’’ti upaparikkhitvā ‘‘na koci sattādiko vedayati,",
  "tika-abh09t8:205_4": "na kesañci sattādīnaṁ vedanā,",
  "tika-abh09t8:205_5": "vatthārammaṇādikāraṇā panāyaṁ vedanā uppajjatī’’ti anupassantopi vedanānupassī nāma hoti.",
  "tika-abh09t8:205_6": "Atha vā sukhādīnaṁ uppattikkhaṇe dukkhādīnaṁ asambhavā aniccā addhuvā vipariṇāmadhammāti evaṁ vā anupassanto vedanānupassī nāma hoti.",
  "tika-abh09t8:205_7": "Imināva nayena pāḷinayānusārena sesacittadhammānampi anupassanākāro veditabbo.",
  "tika-abh09t8:205_8": "Visesato panettha cittesu aniccatāvasena,",
  "tika-abh09t8:205_9": "dhammesu anattatāvasena ca anupassanto cittānupassī,",
  "tika-abh09t8:205_10": "dhammānupassī ca nāma hotīti veditabbaṁ. Sesaṁ suviññeyyameva. Ayaṁ tāvettha padattho.",
  "tika-abh09t8:206_0": "Dhammabhedo panettha natthi,",
  "tika-abh09t8:206_1": "saraṇavasena ca ekāva sati ārammaṇavasena ‘‘cattāro satipaṭṭhānā’’ti vuttāti.",
  "tika-abh09t8:207_0": "Vibhaṅganayato panettha suttantabhājanīye tāva ajjhattabahiddhātadubhayakāye kesādikoṭṭhāsabhāvanāvasena paṭhamaṁ satipaṭṭhānaṁ vitthāritaṁ.",
  "tika-abh09t8:207_1": "Tathā ajjhattādīsu paccekaṁ sāmisanirāmisavasena duvidhānaṁ sukhadukkhaadukkhamasukhavedanānaṁ vasena dutiyaṁ,",
  "tika-abh09t8:207_2": "sarāgavītarāgasadosavītadosasamohavītamohasaṁkhittavikkhittamahaggataamahaggatasauttarānuttarasamāhitāsamāhitavimuttāvimuttabhedato soḷasavidhehi cittapajānanavasena tatiyaṁ, pañcanīvaraṇānaṁ,",
  "tika-abh09t8:207_3": "sattabojjhaṅgānañca sambhavāsambhavauppādapahānapahīnānuppattibhāvanāpāripūrihetujjhānavasena catutthaṁ satipaṭṭhānaṁ vitthāritaṁ. Ayaṁ suttantabhājanīyanayo.",
  "tika-abh09t8:208_0": "Abhidhammabhājanīye pana tāva ‘‘cattāro satipaṭṭhānā.",
  "tika-abh09t8:208_1": "Idha bhikkhu kāye kāyānupassī viharati vedanāsu…pe… dhammesu dhammānupassī viharatī’’ti (vibha.",
  "tika-abh09t8:208_2": "380) evaṁ mātikaṁ ṭhapetvā dhammasaṅgaṇiyaṁ vuttanayassa vitthāresu aṭṭhasu lokuttaracittesu sampayuttasativaseneva vitthārato vibhattā.",
  "tika-abh09t8:209_0": "Pañhāpucchakanayepi catunnaṁ satipaṭṭhānānaṁ kati kusalā…pe… kati araṇā? Siyā kusalā,",
  "tika-abh09t8:209_1": "siyā abyākatā…pe… anupādinnaanupādāniyāva,",
  "tika-abh09t8:209_2": "asaṁkiliṭṭhaasaṁkilesikāva…pe… anidassanaappaṭighāva.",
  "tika-abh09t8:209_3": "Na hetū ahetukāva…pe… anuttarā araṇāvāti lokuttaravaseneva vibhattā.",
  "tika-abh09t8:209_4": "Sammāsambuddhena hi suttantabhājanīyasmiññeva lokiyalokuttaramissakā satipaṭṭhānā kathitā,",
  "tika-abh09t8:209_5": "abhidhammabhājanīyapañhāpucchakesu pana lokuttarāyeva.",
  "tika-abh09t8:209_6": "Tesu ca lokiyā nānācittesu eva labbhanti.",
  "tika-abh09t8:209_7": "Aññeneva hi cittena kāyaṁ paggaṇhanti, aññena vedanādayoti.",
  "tika-abh09t8:209_8": "Lokuttarā pana cattāropi maggakkhaṇe ekacitteyeva labbhanti.",
  "tika-abh09t8:209_9": "Ekasmiñhi maggacittakkhaṇe ārammaṇato nibbānārammaṇā ekāva sati kāyādīsu subhasukhaniccaattavipallāsasamucchedakatāya catukiccasādhanaṭṭhena cattāripi nāmāni labhatīti ayamettha vibhaṅganayo.",
  "tika-abh09t8:210_0": "Kamato satipaṭṭhāne, anūnādhikatopi ca;",
  "tika-abh09t8:211_0": "Pāḷimuttanayo ñeyyo, tattha kosallamicchatā.",
  "tika-abh09t8:212_0": "Tattha kamato tāva ayampi desanākkamova,",
  "tika-abh09t8:212_1": "sopi pākaṭāpākaṭavasena vutto.",
  "tika-abh09t8:212_2": "Imāsu hi rūpakammaṭṭhānaṁ pākaṭanti paṭhamaṁ kāyānupassanā vuttā. Tato arūpakammaṭṭhānaṁ.",
  "tika-abh09t8:212_3": "Tatthāpi ārammaṇaṁ anubhavantī uppajjamānā vedanā pākaṭāti anantarā vedanānupassanā,",
  "tika-abh09t8:212_4": "tato ārammaṇaṁ vijānantaṁ viññāṇaṁ pākaṭanti cittānupassanā,",
  "tika-abh09t8:212_5": "citte pākaṭe tannissitā sukhumāpi dhammā pākaṭā hontīti ante dhammānupassanā vuttā. Ayaṁ tāvettha kamo.",
  "tika-abh09t8:213_0": "Anūnādhikatoti ettha pana kasmā bhagavatā cattārova satipaṭṭhānā vuttā, anūnā anadhikāti?",
  "tika-abh09t8:213_1": "Taṇhācaritadiṭṭhicaritasamathayānikavipassanāyānikānaṁ mandatikkhavasena dvidhā pavattānaṁ visuddhimaggavasena.",
  "tika-abh09t8:213_2": "Mandassa hi taṇhācaritassa oḷārikaṁ kāyānupassanāsatipaṭṭhānaṁ visuddhimaggo,",
  "tika-abh09t8:213_3": "tikkhassa sukhumaṁ vedanānupassanāsatipaṭṭhānaṁ,",
  "tika-abh09t8:213_4": "diṭṭhicaritassāpi mandassa nātippabhedagataṁ cittānupassanāsatipaṭṭhānaṁ,",
  "tika-abh09t8:213_5": "tikkhassa atippabhedagataṁ dhammānupassanāsatipaṭṭhānaṁ visuddhimaggo.",
  "tika-abh09t8:213_6": "Samathayānikassa ca mandassa akicchena adhigantabbanimittaṁ paṭhamaṁ satipaṭṭhānaṁ visuddhimaggo, tikkhassa dutiyaṁ,",
  "tika-abh09t8:213_7": "vipassanāyānikassāpi mandassa tatiyaṁ,",
  "tika-abh09t8:213_8": "tikkhassa catutthaṁ visuddhimaggoti veneyyajjhāsayato cattāro vuttā.",
  "tika-abh09t8:213_9": "Subhasukhaniccaattabhāvavipallāsappahānatthaṁ vā caturoghayogāsavaganthaupādānaagatippahānatthampi catubbidhāhārapariññatthañca cattārova vuttā,",
  "tika-abh09t8:213_10": "anūnā anadhikāti ayamettha anūnādhikatā. Evaṁ pāḷimuttanayo ñeyyo.",
  "tika-abh09t8:214_0": "Satipaṭṭhānavibhaṅgamātikatthavaṇṇanā niṭṭhitā.",
  "tika-abh09t8:215_0": "Sammappadhānavibhaṅgamātikatthavaṇṇanā",
  "tika-abh09t8:216_0": "Sammappadhānavibhaṅgamātikāya pana atthato tāva – sammappadhānāti kāraṇappadhānā upāyappadhānā.",
  "tika-abh09t8:216_1": "Yoniso padahanato paramaṁ dhānaṁ padhānaṁ, padhānavīriyānīti attho.",
  "tika-abh09t8:216_2": "Idha bhikkhūti imasmiṁ sāsane paṭipannako bhikkhu. Anuppannānanti anibbattānaṁ. Pāpakānanti lāmakānaṁ.",
  "tika-abh09t8:216_3": "Akusalānaṁ dhammānanti akosallasambhūtānaṁ dhammānaṁ.",
  "tika-abh09t8:216_4": "Anuppādāyāti na uppādanatthāya.",
  "tika-abh09t8:216_5": "Chandaṁ janetīti kattukamyatāsaṅkhātaṁ kusalacchandaṁ janeti uppādeti.",
  "tika-abh09t8:216_6": "Vāyamatīti payogaṁ parakkamaṁ karoti.",
  "tika-abh09t8:216_7": "Vīriyaṁ ārabhatīti kāyikacetasikavīriyaṁ karoti.",
  "tika-abh09t8:216_8": "Cittaṁ paggaṇhātīti teneva sahajātavīriyena cittaṁ ukkhipati.",
  "tika-abh09t8:216_9": "Padahatīti padhānavīriyaṁ karoti.",
  "tika-abh09t8:216_10": "Paṭipāṭiyā panetāni cattāripi padāni vīriyasseva āsevanābhāvanābahulīkammasātaccakiriyāhi yojetabbāni.",
  "tika-abh09t8:217_0": "Uppannānanti anuppannāti avattabbataṁ āpannānaṁ. Pahānāyāti pajahanatthāya.",
  "tika-abh09t8:217_1": "Anuppannānaṁ kusalānaṁ dhammānanti anibbattānaṁ kosallasambhūtānaṁ dhammānaṁ. Uppādāyāti uppādanatthāya. Uppannānanti nibbattānaṁ. Ṭhitiyāti ṭhitatthāya. Asammosāyāti anassanatthaṁ.",
  "tika-abh09t8:217_2": "Bhiyyobhāvāyāti punappunaṁ bhavanāya. Vepullāyāti vipulabhāvāya. Bhāvanāyāti vaḍḍhiyā.",
  "tika-abh09t8:217_3": "Pāripūriyāti paripūraṇatthāya. Sesaṁ padato uttānameva.",
  "tika-abh09t8:218_0": "Atthato panettha ‘‘anuppannānaṁ pāpakāna’’ntiādīsu asamudācāravasena vā ananubhūtārammaṇavasena vā kilesānaṁ anuppatti veditabbā.",
  "tika-abh09t8:218_1": "Aññathā hi anamatagge saṁsāre anuppannā akusaladhammā nāma natthi.",
  "tika-abh09t8:218_2": "Kusaladhammesu pana ratanattayappasādavipassanādivivaṭṭūpanissayakusalādivasena anuppannāpi atthi.",
  "tika-abh09t8:218_3": "Tesampi uppannapubbatte sati sabbasattānaṁ ito pubbe ca āsavakkhayappasaṅgato. Ekantappavattasādhakā tesaṁ.",
  "tika-abh09t8:218_4": "Tattha ekaccassa vattaganthadhutaṅgasamādhivipassanānavakammesu aññatarasmiṁ niccappayuttassa, ghaṭato,",
  "tika-abh09t8:218_5": "vāyamato ca brahmalokā āgatattā bhavavasena kilesesu aladdhāsevanassa sattassa kilesā na samudācaranti,",
  "tika-abh09t8:218_6": "aparabhāge panassa vattādīni vissajjetvā kusītassa carato ceva akalyāṇamittādito kilesesu laddhāsevanassa ca ayonisomanasikāraṁ,",
  "tika-abh09t8:218_7": "sativossaggañca āgamma uppajjanti.",
  "tika-abh09t8:218_8": "Evaṁ tāva asamudācāravasena kilesānaṁ anuppatti veditabbā.",
  "tika-abh09t8:219_0": "Ekaccassa pana tasmiṁ attabhāve ananubhūtapubbaṁ dibbādibhedaṁ manāpiyaṁ ārammaṇaṁ labhitvā tattha ayonisomanasikārasativossagge āgamma kilesā uppajjanti,",
  "tika-abh09t8:219_1": "alabhitvā evaṁ ananubhūtārammaṇavasena kilesānaṁ anuppatti veditabbā.",
  "tika-abh09t8:220_0": "‘‘Uppannānaṁ pāpakāna’’nti ettha pana catubbidhaṁ uppannaṁ vattamānabhūtāpagataokāsakatabhūmiladdhavasena,",
  "tika-abh09t8:220_1": "tesaṁ vibhāgo uppannattike vuttova.",
  "tika-abh09t8:220_2": "Aparampi catubbidhaṁ uppannaṁ samudācāraārammaṇādhiggahitaavikkhambhitaasamugghātitavasena.",
  "tika-abh09t8:220_3": "Tattha sampati vattamānaṁyeva samudācāruppannaṁ nāma. Sesaṁ pākaṭameva.",
  "tika-abh09t8:220_4": "Yasmā panettha imesu uppannesu vattamānabhūtāpagataokāsakatasamudācārasaṅkhātaṁ catubbidhaṁ uppannaṁ na maggādivajjhaṁ,",
  "tika-abh09t8:220_5": "tasmā bhūmiladdhaārammaṇādhiggahitaasamugghātitasaṅkhātaṁ catubbidhaṁ uppannaṁ sandhāyettha ‘‘uppannānaṁ pāpakānaṁ pahānāyā’’ti vuttaṁ.",
  "tika-abh09t8:221_0": "Kathaṁ pana maggakkhaṇe anuppannānaṁ kusalānaṁ uppādāya vāyāmo hoti,",
  "tika-abh09t8:221_1": "kathañca uppannānaṁ ṭhitiyāti? Maggappavattiyā eva.",
  "tika-abh09t8:221_2": "Maggo hi pavattamāno pubbe anuppannapubbattā anuppanno nāma vuccati. Yā cassa pavatti,",
  "tika-abh09t8:221_3": "ayameva ṭhiti nāmāti ayaṁ tāvettha padattho.",
  "tika-abh09t8:222_0": "Dhammabhedo panetthāpi ekasseva vīriyassa kiccabhedato catudhā vuttāti ayamettha pāḷimuttavinicchayo.",
  "tika-abh09t8:223_0": "Vibhaṅganayato pana suttantabhājanīye tāva cattāro sammappadhānā lokiyalokuttarakusalacittasampayuttavīriyavasena akusalādipadehi saddhiṁ vitthārato vibhattā.",
  "tika-abh09t8:223_1": "Abhidhammabhājanīyapañhāpucchakesu panete lokuttarakusalacittasampayuttavaseneva vibhattā,",
  "tika-abh09t8:223_2": "phalacittasampayuttā pana na gahitā.",
  "tika-abh09t8:223_3": "Teneva pañhāpucchake ‘‘kusalā eva, vipākadhammadhammā eva, apacayagāminova, sekhāvā’’tiādinā vuttā.",
  "tika-abh09t8:223_4": "Seso panettha vinicchayo satipaṭṭhāne vuttanayānusārena veditabbo.",
  "tika-abh09t8:224_0": "Sammappadhānavibhaṅgamātikatthavaṇṇanā niṭṭhitā.",
  "tika-abh09t8:225_0": "Iddhipādavibhaṅgamātikatthavaṇṇanā",
  "tika-abh09t8:226_0": "Iddhipādavibhaṅgamātikāya pana cattāro iddhipādāti ettha ijjhatīti iddhi,",
  "tika-abh09t8:226_1": "samijjhati nipphajjatīti attho, iddhi eva pādo iddhipādo, iddhikoṭṭhāsoti attho.",
  "tika-abh09t8:226_2": "Ijjhanti vā etāya sattā iddhā vuddhā ukkaṁsagatā hontītipi iddhi, pajjanti etenāti pādo,",
  "tika-abh09t8:226_3": "patiṭṭhā adhigamūpāyoti attho, iddhiyā pādo iddhipādo.",
  "tika-abh09t8:226_4": "Chandasamādhipadhānasaṅkhārasamannāgatanti ettha chandahetuko,",
  "tika-abh09t8:226_5": "chandādhiko vā samādhi chandasamādhi,",
  "tika-abh09t8:226_6": "kattukamyatāchandaṁ adhipatiṁ karitvā paṭiladdhasamādhissetaṁ adhivacanaṁ.",
  "tika-abh09t8:226_7": "Padhānabhūtā saṅkhārā padhānasaṅkhārā,",
  "tika-abh09t8:226_8": "catukiccasādhakassa sammappadhānavīriyassetaṁ adhivacanaṁ.",
  "tika-abh09t8:226_9": "Samannāgatanti tena chandasamādhinā, padhānasaṅkhārena ca upetaṁ.",
  "tika-abh09t8:226_10": "Iddhipādanti yathāvuttatthena ‘‘iddhī’’ti saṅkhyaṁ gatānaṁ upacārajjhānādikusalacittasampayuttānaṁ chandasamādhipadhānasaṅkhārānaṁ adhiṭṭhānaṭṭhena pādabhūtasesacittacetasikarāsiṁ. Bhāvetīti vaḍḍheti,",
  "tika-abh09t8:226_11": "attano santāne punappunaṁ janetīti attho.",
  "tika-abh09t8:226_12": "Iminā nayena sesesupi attho veditabbo. Tattha vīmaṁsāti paññā. Sesaṁ padato suviññeyyameva.",
  "tika-abh09t8:227_0": "Atthato panettha tena kiṁ kathitaṁ?",
  "tika-abh09t8:227_1": "Catunnaṁ bhikkhūnaṁ matthakappattaṁ kammaṭṭhānaṁ kathitaṁ.",
  "tika-abh09t8:227_2": "Yathā hi catūsu amaccaputtesu ṭhānantaraṁ patthetvā vicarantesu eko upaṭṭhānena, eko sūrabhāvena, eko jātisampattiyā,",
  "tika-abh09t8:227_3": "eko mantabalenāti evaṁ te paccekakāraṇena rājānaṁ ārādhetvā ṭhānantaraṁ pāpuṇanti,",
  "tika-abh09t8:227_4": "evaṁ bhikkhūpi chandavīriyacittavīmaṁsāsu ekekaṁ jeṭṭhaṁ dhuraṁ pubbaṅgamaṁ katvā lokuttaradhammanibbattakā honti.",
  "tika-abh09t8:227_5": "Ettha ca chando samādhi padhānasaṅkhāroti tayo dhammā iddhīpi honti iddhipādāpi,",
  "tika-abh09t8:227_6": "sesā pana sampayuttā cattāro khandhā iddhipādā eva.",
  "tika-abh09t8:227_7": "Evaṁ sesādhipatiyuttacittesupi iddhipādāti veditabbā.",
  "tika-abh09t8:228_0": "Apica jhānavipassanāsu pubbabhāgo iddhipādo. Yo paṭilābho, sā iddhi.",
  "tika-abh09t8:228_1": "Paṭhamajjhānādīnaṁ hi pubbabhāgaparikammāni iddhipādo nāma, paṭhamajjhānādayo iddhi nāma.",
  "tika-abh09t8:228_2": "Paṭhamamaggādīnaṁ pubbabhāgavipassanā iddhipādo nāma, paṭhamamaggādayo iddhi nāma.",
  "tika-abh09t8:228_3": "Paṭilābhavasenāpi dīpetuṁ vaṭṭati.",
  "tika-abh09t8:228_4": "Paṭhamajjhānādayo hi paṭhamamaggādayo ca iddhipādo nāma, dutiyajjhānādayo,",
  "tika-abh09t8:228_5": "dutiyamaggādayo ca iddhi nāmāti ayaṁ tāvettha padattho.",
  "tika-abh09t8:229_0": "Dhammabhedo panettha vibhaṅganayeneva pākaṭo bhavissati.",
  "tika-abh09t8:229_1": "Tattha hi suttantabhājanīye tāva chandādīnaṁ padānaṁ vibhaṅgaṁ vatvā ante ‘‘iddhipādoti tathābhūtassa vedanākkhandho…pe… viññāṇakkhandho.",
  "tika-abh09t8:229_2": "Iddhipādaṁ bhāvetīti te dhamme āsevati bhāveti bahulīkaroti,",
  "tika-abh09t8:229_3": "tena vuccati iddhipādaṁ bhāvetī’’ti (vibha.",
  "tika-abh09t8:229_4": "434) evaṁ sabbe lokiyalokuttaradhammā iddhipādoti vuttā.",
  "tika-abh09t8:230_0": "Abhidhammabhājanīye pana chandādīni padāni vibhajitvā ante ‘‘iddhipādoti tathābhūtassa phasso…pe… paggāho avikkhepo’’ti (vibha.",
  "tika-abh09t8:230_1": "447) evaṁ sabbe lokuttarakusaladhammā iddhipādāti vatvā puna ‘‘chandiddhipādo vīriyiddhipādo cittiddhipādo vīmaṁsiddhipādo’’ti (vibha.",
  "tika-abh09t8:230_2": "457) mātikaṁ ṭhapetvā ‘‘tattha katamo chandiddhipādo?",
  "tika-abh09t8:230_3": "Idha bhikkhu yasmiṁ samaye lokuttaraṁ jhānaṁ bhāveti…pe… yo tasmiṁ samaye chando chandikatā…pe… ayaṁ vuccati chandiddhipādo’’tiādinā lokuttarakusalacittasampayuttachandavīriyacittavīmaṁsā eva iddhipādāti vuttā.",
  "tika-abh09t8:230_4": "Tathā pañhāpucchakepi kusalā eva, anidassanaappaṭighā eva, vīmaṁsiddhipādo hetu,",
  "tika-abh09t8:230_5": "sesā na hetū…pe… cittiddhipādo na vattabbo,",
  "tika-abh09t8:230_6": "sesā cittasampayuttā…pe… anuttarāva, araṇāvāti.",
  "tika-abh09t8:230_7": "Sesamettha satipaṭṭhāne vuttasadisameva.",
  "tika-abh09t8:230_8": "Pāḷimuttakanayo panetthāpi na uddhaṭoti.",
  "tika-abh09t8:231_0": "Iddhipādavibhaṅgamātikatthavaṇṇanā niṭṭhitā.",
  "tika-abh09t8:232_0": "Bojjhaṅgavibhaṅgamātikatthavaṇṇanā",
  "tika-abh09t8:233_0": "Bojjhaṅgavibhaṅgamātikāya pana atthato tāva – satta bojjhaṅgāti ettha bodhiyā, bodhissa vā aṅgāti bojjhaṅgā.",
  "tika-abh09t8:233_1": "Idaṁ vuttaṁ hoti – yāya eva dhammasāmaggiyā maggakkhaṇe uppajjamānāya līnuddhaccādianekesaṁ upaddavānaṁ paṭipakkhabhūtāya satidhammavicayādisattavidhāya dhammasāmaggiyā ariyasāvako bujjhati, kilesaniddāya uṭṭhahati, saccāni vā paṭivijjhati,",
  "tika-abh09t8:233_2": "tassā dhammasāmaggisaṅkhātāya bodhiyā aṅgāti bojjhaṅgā jhānaṅgamaggaṅgāni viya.",
  "tika-abh09t8:233_3": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako ‘‘bodhī’’ti vuccati,",
  "tika-abh09t8:233_4": "tassa bodhissa aṅgāti bojjhaṅgā senaṅgarathaṅgādayo viya.",
  "tika-abh09t8:233_5": "Apica ‘‘bodhāya saṁvattantīti bojjhaṅgā’’tiādinā paṭisambhidānayenāpi bojjhaṅgattho veditabbo. Pasattho,",
  "tika-abh09t8:233_6": "sundaro vā bojjhaṅgo sambojjhaṅgo,",
  "tika-abh09t8:233_7": "satiyeva sambojjhaṅgo satisambojjhaṅgo. Evaṁ sesesupi.",
  "tika-abh09t8:233_8": "Tattha dhamme vicināti aniccādito parivīmaṁsati jānāti,",
  "tika-abh09t8:233_9": "dhamme vā etena sattā vicinantīti dhammavicayo, paññā.",
  "tika-abh09t8:233_10": "Upekkhati samarasānaṁ dhammānaṁ hāpanavaḍḍhane avāvaṭatāya paṭisaṅkhānākārena majjhattā hotīti upekkhā, tatramajjhattatā.",
  "tika-abh09t8:233_11": "Paṭisaṅkhānalakkhaṇo hi upekkhāsambojjhaṅgoti. Sesaṁ suviññeyyameva. Ayaṁ tāvettha padattho.",
  "tika-abh09t8:233_12": "Dhammabhedopettha suviññeyyova.",
  "tika-abh09t8:234_0": "Vibhaṅganayato panettha suttantabhājanīye tāva lokiyalokuttaravasena sesesu lokuttarakusalavipākavasena vibhattā.",
  "tika-abh09t8:234_1": "Pañhāpucchake pana siyā kusalā, siyā abyākatā,",
  "tika-abh09t8:234_2": "pītisambojjhaṅgo sukhāya vedanāya sampayuttova,",
  "tika-abh09t8:234_3": "sesā dvīhi…pe… pītisambojjhaṅgo sukhasahagatova, sesā tidhāpi, anidassanaappaṭighā,",
  "tika-abh09t8:234_4": "dhammavicayasambojjhaṅgo hetu,",
  "tika-abh09t8:234_5": "sesā na hetū…pe… rūpāvacarāva, araṇāvāti.",
  "tika-abh09t8:234_6": "Sesaṁ satipaṭṭhāne vuttanayameva. Ayamettha vibhaṅganayo.",
  "tika-abh09t8:235_0": "Idāni pana –",
  "tika-abh09t8:236_0": "Kamato tāvattato ca, hetubhūmivibhāgato;",
  "tika-abh09t8:237_0": "Vivekato ca viññeyyo, pāḷimuttavinicchayo.",
  "tika-abh09t8:238_0": "Tattha kamato tāva ayampi desanākkamova.",
  "tika-abh09t8:238_1": "Sabbesaṁ hi bojjhaṅgānaṁ upakārattā satisambojjhaṅgo paṭhamaṁ vutto,",
  "tika-abh09t8:238_2": "tato yasmā upaṭṭhitasatiko dhamme paññāya pavicināti,",
  "tika-abh09t8:238_3": "pavicitadhammo vīriyaṁ ārabhati,",
  "tika-abh09t8:238_4": "āraddhavīriyassa pīti uppajjati,",
  "tika-abh09t8:238_5": "pītimanassa kāyopi cittampi passambhati,",
  "tika-abh09t8:238_6": "passaddhakāyassa sukhino cittaṁ samādhiyati,",
  "tika-abh09t8:238_7": "samāhitacitto taṁ cittaṁ sādhukaṁ ajjhupekkhitā hoti,",
  "tika-abh09t8:238_8": "tasmā dhammavicayasambojjhaṅgādayo yathākkamaṁ vuttāti ayaṁ tāvettha kamo.",
  "tika-abh09t8:239_0": "Tāvattato pana kasmā te satteva vuttā, anūnā anadhikāti? Līnuddhaccapaṭipakkhato, sabbattikato ca.",
  "tika-abh09t8:239_1": "Ettha hi tayo bojjhaṅgā līnassa paṭipakkhā. Yathāha – ‘‘yasmiṁ ca kho, bhikkhave, samaye līnaṁ cittaṁ hoti,",
  "tika-abh09t8:239_2": "kālo tasmiṁ samaye dhammavicayasambojjhaṅgassa bhāvanāya,",
  "tika-abh09t8:239_3": "kālo vīriya…pe… pītisambojjhaṅgassa bhāvanāyā’’ti (saṁ. ni. 5.234). Tayo uddhaccassa paṭipakkhā. Yathāha – ‘‘yasmiṁ ca kho, bhikkhave, samaye uddhataṁ cittaṁ hoti,",
  "tika-abh09t8:239_4": "kālo tasmiṁ samaye passaddhisambojjhaṅgassa bhāvanāya,",
  "tika-abh09t8:239_5": "kālo samādhi…pe… upekkhāsambojjhaṅgassa bhāvanāyā’’ti (saṁ. ni. 5.234).",
  "tika-abh09t8:239_6": "Eko panettha loṇadhūpanaṁ viya sabbabyañjanesu sabbabojjhaṅgesu icchitabbo. Yathāha – ‘‘satiñca khvāhaṁ, bhikkhave, sabbatthikaṁ vadāmī’’ti (saṁ. ni. 5.234).",
  "tika-abh09t8:239_7": "Evaṁ līnuddhaccapaṭipakkhato ca sabbatthikato ca satteva vuttāti ayaṁ tāvattato.",
  "tika-abh09t8:240_0": "Hetubhūmivibhāgatoti ettha hetuvibhāgato tāva – cattāro satisambojjhaṅgassa uppādāya saṁvattanti satisampajaññaṁ muṭṭhassatipuggalaparivajjanatā upaṭṭhitassatipuggalasevanatā tadadhimuttatāti.",
  "tika-abh09t8:240_1": "Tathā satta dhammā dutiyassa paripucchakatā vatthuvisadakiriyā indriyasamattapaṭipādanā duppaññapuggalaparivajjanā paññavantapuggalasevanā gambhīrañāṇacariyapaccavekkhaṇatā tadadhimuttatāti.",
  "tika-abh09t8:240_2": "Tattha ajjhattikabāhirānaṁ sarīraparikkhārabhūtānaṁ vatthūnaṁ visadabhāvakaraṇaṁ vatthuvisadakiriyā nāma.",
  "tika-abh09t8:240_3": "Tathā ekādasa dhammā tatiyassa apāyabhayagamanavīthidāyajjamahattasatthumahattajātimahattasabrahmacārimahattānaṁ paccavekkhaṇatā ānisaṁsadassāvitā piṇḍapātāpacāyanatā kusītapuggalaparivajjanatā āraddhavīriyapuggalasevanatā tadadhimuttatāti.",
  "tika-abh09t8:240_4": "Tattha ‘‘buddhādīhi gatamaggo mayā gantabbo’’ti paccavekkhaṇā vīthipaccavekkhaṇā nāma.",
  "tika-abh09t8:240_5": "‘‘Dāyakehi dinnapiṇḍapātassa mahapphalataṁ sampādessāmī’’ti attānaṁ damanaṁ piṇḍapātāpacāyanaṁ nāma.",
  "tika-abh09t8:240_6": "Tathā ekādasa dhammā catutthassa buddhadhammasaṅghasīlacāgadevatopasamānussatiyo satta,",
  "tika-abh09t8:240_7": "lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā tadadhimuttatāti.",
  "tika-abh09t8:240_8": "Tathā satta dhammā pañcamassa paṇītabhojanasevanatā,",
  "tika-abh09t8:240_9": "utusukhairiyāpathasukhasevanatā dve majjhattappayogatā sāraddhakāyapuggalaparivajjanatā santakāyapuggalasevanatā tadadhimuttatāti.",
  "tika-abh09t8:240_10": "Ekādasa dhammā chaṭṭhassa vatthuvisadakiriyā indriyasamattapaṭipādanā nimittakusalatā samaye cittassa paggahaniggahasampahaṁsanajjhupekkhanā catasso ,",
  "tika-abh09t8:240_11": "asamāhitasamāhitapuggalānaṁ parivajjanasevanatā dve,",
  "tika-abh09t8:240_12": "jhānavimokkhapaccavekkhaṇatā tadadhimuttatāti.",
  "tika-abh09t8:240_13": "Tattha kasiṇādinimittānaṁ uggahaṇakusalatā nimittakusalatā nāma.",
  "tika-abh09t8:240_14": "Pañca dhammā sattamassa sattasaṅkhārakelāyanamajjhattapuggalānaṁ parivajjanasevanatā dve dve, tadadhimuttatāti. Ayamettha saṅkhepo,",
  "tika-abh09t8:240_15": "vitthāro pana sammohavinodaniyā vibhaṅgaṭṭhakathāya gahetabboti ayamettha hetuvibhāgo.",
  "tika-abh09t8:241_0": "Bhūmivibhāgato panete kāmāvacarā, lokuttarā vā honti,",
  "tika-abh09t8:241_1": "kāmāvacaresu balavavipassanādīsu eva bojjhaṅgā labbhanti, na itaresu.",
  "tika-abh09t8:241_2": "Lokuttaresu pana sabbattha labbhanti,",
  "tika-abh09t8:241_3": "rūpāvacarārūpāvacaracittesu sabbathā na labbhanti abodhipakkhikattā.",
  "tika-abh09t8:241_4": "Keci pana therā vipassanāpādakesu kasiṇāsubhabrahmavihārajjhānesupi bojjhaṅge uddharanti,",
  "tika-abh09t8:241_5": "na ca te paṭisiddhā aṭṭhakathācariyehi,",
  "tika-abh09t8:241_6": "tasmā tesaṁ matena rūpāvacarāpi honti,",
  "tika-abh09t8:241_7": "na kenaci pariyāyena arūpāvacarāti ayamettha bhūmivibhāgo.",
  "tika-abh09t8:242_0": "Vivekatoti ettha vivekoti vivittatā,",
  "tika-abh09t8:242_1": "svāyaṁ pañcavidho tadaṅgavikkhambhanasamucchedapaṭipassaddhinissaraṇavivekavasena. Tadaṅgavivekoti vipassanā,",
  "tika-abh09t8:242_2": "vikkhambhanavivekoti aṭṭha samāpattiyo, samucchedavivekoti maggo,",
  "tika-abh09t8:242_3": "paṭipassaddhivivekoti phalaṁ,",
  "tika-abh09t8:242_4": "nissaraṇavivekoti sabbanimittanissaṭaṁ nibbānaṁ.",
  "tika-abh09t8:242_5": "Tatrime tadaṅgasamucchedapaṭipassaddhinissaraṇavivekanissitā honti.",
  "tika-abh09t8:242_6": "Tathā hete vipassanākkhaṇe kiccato tadaṅgavivekanissitā,",
  "tika-abh09t8:242_7": "ajjhāsayato nissaraṇavivekanissitā.",
  "tika-abh09t8:242_8": "Maggakāle pana kiccato samucchedavivekanissitā,",
  "tika-abh09t8:242_9": "ārammaṇato nissaraṇavivekanissitā,",
  "tika-abh09t8:242_10": "phalakkhaṇe kiccato paṭipassaddhivivekanissitā.",
  "tika-abh09t8:242_11": "Ārammaṇato nissaraṇavivekanissitā ca honti.",
  "tika-abh09t8:242_12": "Kesañci therānaṁ mate vipassanāpādakarūpāvacarajjhānakkhaṇe vikkhambhanavivekanissitāvāti pañcavivekanissitāpi hontīti ayamettha viveko.",
  "tika-abh09t8:242_13": "Evaṁ viññeyyo pāḷimuttavinicchayo.",
  "tika-abh09t8:243_0": "Bojjhaṅgavibhaṅgamātikatthavaṇṇanā niṭṭhitā.",
  "tika-abh09t8:244_0": "Maggaṅgavibhaṅgamātikatthavaṇṇanā",
  "tika-abh09t8:245_0": "Maggaṅgavibhaṅgamātikāya pana atthato tāva – ariyoti taṁtaṁmaggavajjhakilesehi ārakattā , ariyabhāvakarattā ca ariyo,",
  "tika-abh09t8:245_1": "aṭṭha aṅgāni assāti aṭṭhaṅgiko, nibbānatthikehi maggīyati, nibbānaṁ vā maggati,",
  "tika-abh09t8:245_2": "kilese vā mārento gacchatīti maggo.",
  "tika-abh09t8:245_3": "Seyyathidanti so katamoti ce,",
  "tika-abh09t8:245_4": "idāni svāyaṁ maggo caturaṅginī viya senā aṅgamattameva hoti,",
  "tika-abh09t8:245_5": "aṅgavinimutto natthīti dassento ‘‘sammādiṭṭhi…pe… sammāsamādhī’’ti āha.",
  "tika-abh09t8:245_6": "Tattha sammā passatīti sammādiṭṭhi, paññā.",
  "tika-abh09t8:245_7": "Sammā saṅkappeti takketīti sammāsaṅkappo, vitakko. Sesaṁ suviññeyyameva.",
  "tika-abh09t8:245_8": "Tato dhammabhedopi vibhaṅganayopi bojjhaṅgesu vuttasadiso.",
  "tika-abh09t8:246_0": "Abhidhammabhājanīye pana viratittayavajjito pañcaṅgikopi maggo vibhatto,",
  "tika-abh09t8:246_1": "tañca pañcannaṁ aṅgānaṁ kiccādhikataṁ,",
  "tika-abh09t8:246_2": "viratīnañca avuttasiddhataṁ sandhāya,",
  "tika-abh09t8:246_3": "virativajjitassa pana lokuttaramaggassa abhāvā sopi aṭṭhaṅgikovāti veditabbo.",
  "tika-abh09t8:247_0": "Pañhāpucchakepi sammāsaṅkappo sukhāya vedanāya sampayuttova, sesā dvīhi.",
  "tika-abh09t8:247_1": "Sammāsaṅkappo avitakkavicāramatto,",
  "tika-abh09t8:247_2": "pītisahagato sukhasahagatova, na upekkhāsahagato, sesā tidhāpi. Sammādiṭṭhi hetu, sesā nahetūti ayaṁ viseso. Sesaṁ samameva. Idāni pana –",
  "tika-abh09t8:248_0": "Kamato kiccabhedato, bhūmibhedavivekato;",
  "tika-abh09t8:249_0": "Maggaṅgesu vijānīyo, pāḷimuttavinicchayo.",
  "tika-abh09t8:250_0": "Tattha kamato tāva ayampi desanākkamova.",
  "tika-abh09t8:250_1": "Bhagavatā hi nibbānādhigamāya paṭipannassa paññāpajjotapaññāsatthatāya avijjandhakāravidhamanato bahūpakārattā paṭhamaṁ sammādiṭṭhi desitā.",
  "tika-abh09t8:250_2": "Tato heraññikassa kahāpaṇaparivattakahattho viya yathāsabhāvadassanassa sammādiṭṭhiyā bahūpakārattā sammāsaṅkappo. Svāyaṁ yathā sammādiṭṭhiyā, evaṁ sammāvācāyapi upakārako. Yathāha ‘‘pubbe kho, gahapati,",
  "tika-abh09t8:250_3": "takketvā vicāretvā pacchā vācaṁ bhindatī’’ti (ma. ni. 1.463), tasmā tadanantaraṁ sammāvācā.",
  "tika-abh09t8:250_4": "Yasmā pana vācāya saṁvidahitvā loke kammante payojenti,",
  "tika-abh09t8:250_5": "tasmā tadanantaraṁ sammākammanto.",
  "tika-abh09t8:250_6": "Kāyavacīduccaritaṁ pahāya ubhayasucaritaṁ pūrentasseva yasmā ājīvaṭṭhamakaṁ sīlaṁ pūrati, na itarassa,",
  "tika-abh09t8:250_7": "tasmā tadubhayānantaraṁ sammāājīvo vutto.",
  "tika-abh09t8:250_8": "Evaṁ ‘‘visuddhadiṭṭhisīlenāpi ettāvatā paritosaṁ akatvā idaṁ vīriyaṁ ārabhitabba’’nti dassetuṁ tadanantaraṁ sammāvāyāmo.",
  "tika-abh09t8:250_9": "Āraddhavīriyenāpi kāyādīsu sati sūpaṭṭhitā kātabbāti dassanatthaṁ tadanantaraṁ sammāsati.",
  "tika-abh09t8:250_10": "Sūpaṭṭhitāya satiyā ekattārammaṇe cittaṁ samādhātuṁ sakkāti tadanantaraṁ sammāsamādhi vuttoti ayaṁ tāvettha kamo.",
  "tika-abh09t8:251_0": "Kiccato panesaṁ ekekassa tīṇi tīṇi kiccāni,",
  "tika-abh09t8:251_1": "seyyathidaṁ – sammādiṭṭhi tāva aññehipi attano paccanīkakilesehi saddhiṁ micchādiṭṭhiṁ pajahati,",
  "tika-abh09t8:251_2": "ārammaṇato nirodhasaccaṁ sacchikaroti,",
  "tika-abh09t8:251_3": "asammohato sesasaccāni paṭivijjhati.",
  "tika-abh09t8:251_4": "Evaṁ sammāsaṅkappādīnaṁ micchāsaṅkappapajahanādivasena yathānurūpanti kiccatā veditabbā.",
  "tika-abh09t8:251_5": "Visesato panettha sammāsaṅkappo sahajātadhamme abhiniropeti, sammāvācā pariggaṇhāti , sammākammanto samuṭṭhāpeti, sammāājīvo vodāpeti, sammāvāyāmo paggaṇhāti, sammāsati upaṭṭhāpeti,",
  "tika-abh09t8:251_6": "sammāsamādhi samādahatīti idamettha kiccaṁ.",
  "tika-abh09t8:252_0": "Bhedato pana pubbabhāge sammādiṭṭhi ‘‘dukkhe ñāṇa’’ntiādinā catūsu saccesu ñāṇavasena nānakkhaṇā nānārammaṇā nānānāmā hoti,",
  "tika-abh09t8:252_1": "dutiyo pana nekkhammaabyāpādaavihiṁsāsaṅkappavasena,",
  "tika-abh09t8:252_2": "viratiyo catubbidhavacīduccaritatividhakāyaduccaritamicchājīvaviramaṇasaṅkhātacetanāvasenapi virativasenapi,",
  "tika-abh09t8:252_3": "chaṭṭhasattamā catubbidhasammappadhānasatipaṭṭhānavasena nānakkhaṇā nānārammaṇā nānānāmā honti.",
  "tika-abh09t8:252_4": "Maggakāle panete sammādiṭṭhiādayo ekakkhaṇā ekārammaṇā.",
  "tika-abh09t8:252_5": "Kiccato pana tāni pubbabhāge nānānāmāni labhanti,",
  "tika-abh09t8:252_6": "sammāsamādhi pana pubbabhāgepi maggakkhaṇepi catukkapañcakajjhānavasena nānakkhaṇo nānānāmo,",
  "tika-abh09t8:252_7": "maggakkhaṇe pana ekārammaṇo hoti.",
  "tika-abh09t8:252_8": "Ekassa hi paṭhamamaggo pādakajjhānādiniyamato paṭhamajjhānādiko vā dutiyajjhānādīsu aññatarajjhāniko vā,",
  "tika-abh09t8:252_9": "dutiyamaggādayopissa paṭhamamaggasadisajjhānikā vā visadisajjhānikā vāti so maggakālepi nānakkhaṇo nānānāmo vāti ayamettha bhedo.",
  "tika-abh09t8:253_0": "Bhūmito ca vivekato ca vinicchayo bojjhaṅgesu vuttānusārena veditabboti evaṁ vijānīyo pāḷimuttavinicchayo.",
  "tika-abh09t8:254_0": "Maggaṅgavibhaṅgamātikatthavaṇṇanā niṭṭhitā.",
  "tika-abh09t8:255_0": "Jhānavibhaṅgamātikatthavaṇṇanā",
  "tika-abh09t8:256_0": "Jhānavibhaṅgamātikāya pana atthato tāva – pātimokkhasaṁvarasaṁvutotiādīsu pātimokkhanti sikkhāpadasīlaṁ. Taṁ hi yo naṁ pāti rakkhati,",
  "tika-abh09t8:256_1": "taṁ mokkheti moceti āpāyikādīhi dukkhehi,",
  "tika-abh09t8:256_2": "tasmā ‘‘pātimokkha’’nti vuccati. Saṁvaraṇaṁ,",
  "tika-abh09t8:256_3": "saṁvaranti vā tenāti saṁvaro,",
  "tika-abh09t8:256_4": "pātimokkhameva saṁvaro pātimokkhasaṁvaro,",
  "tika-abh09t8:256_5": "kammavācāpariyosāne ijjhanakassa atthato cetanādirūpassa pātimokkhasaṁvarasīlassevetaṁ adhivacanaṁ.",
  "tika-abh09t8:256_6": "Tena saṁvuto pihitakāyavacīpayogoti pātimokkhasaṁvarasaṁvuto. Viharatīti iriyati pavatteti.",
  "tika-abh09t8:256_7": "Ācāragocarasampannoti ettha ācaritabbato ācāro, gāvo caranti etthāti gocaro, gunnaṁ caraṇaṭṭhānaṁ.",
  "tika-abh09t8:256_8": "Taṁsadisatāya pana sabbopi pavattivisayo gocaroti veditabbo.",
  "tika-abh09t8:256_9": "Tesaṁ vibhāgo niddese vuttanayeneva veditabbo.",
  "tika-abh09t8:257_0": "Niddese hi –",
  "tika-abh09t8:258_0": "‘‘Ācāragocarasampannoti atthi ācāro, atthi anācāro. Tattha katamo anācāro? Kāyiko vītikkamo, vācasiko vītikkamo, kāyikavācasiko vītikkamo, ayaṁ vuccati anācāro, sabbampi dussīlyaṁ anācāro,",
  "tika-abh09t8:258_1": "idhekacco veḷudānena vā patta…pe… pupphaphalasinānadantakaṭṭhadānena vā cāṭukamyatāya vā muggasupyatāya vā pāribhaṭutāya vā jaṅghapesanikena vā aññataraññatarena vā buddhapatikuṭṭhena micchāājīvena jīvikaṁ kappeti, ayaṁ vuccati anācāro.",
  "tika-abh09t8:259_0": "‘‘Tattha katamo ācāro?",
  "tika-abh09t8:259_1": "Kāyiko avītikkamo’’tiādinā (vibha. 513) –",
  "tika-abh09t8:260_0": "Vuttavipariyāyena ācāro niddiṭṭho.",
  "tika-abh09t8:261_0": "‘‘Gocaroti atthi gocaro, atthi agocaro. Tattha katamo agocaro?",
  "tika-abh09t8:261_1": "Idhekacco vesiyāgocaro vā hoti,",
  "tika-abh09t8:261_2": "vidhavā…pe… thullakumārīpaṇḍakabhikkhunīpānāgāragocaro vā,",
  "tika-abh09t8:261_3": "saṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena,",
  "tika-abh09t8:261_4": "yāni vā pana tāni kulāni assaddhāni appasannāni…pe… tathārūpāni kulāni sevati bhajati payirupāsati, ayaṁ vuccati agocaro.",
  "tika-abh09t8:262_0": "‘‘Tattha katamo gocaro?",
  "tika-abh09t8:262_1": "Idhekacco na vesiyāgocaro hotī’’tiādinā (vibha. 514) –",
  "tika-abh09t8:263_0": "Vuttavipariyāyena gocaro niddiṭṭho.",
  "tika-abh09t8:264_0": "Apicettha therānaṁ bhikkhūnaṁ purato gamananisīdanacaṅkamanaghaṭṭanābhibhavanādikāyikācittīkārakiriyānañceva there bhikkhū anāpucchā dhammakathanakhuṁsanādivācasikācittīkārakiriyānañca anācārānaṁ paṭipakkhavasena kāyikavācasiko ācāro veditabbo.",
  "tika-abh09t8:264_1": "Apica bhikkhu sagāravo sappatisso hirottappasampanno sunivattho supāruto pāsādikena abhikkantādinā okkhittacakkhu iriyāpathasampanno ābhisamācārikesu sakkaccakārī garucittīkārabahulo viharati, ayaṁ vuccati ācāro.",
  "tika-abh09t8:264_2": "Gocaro pana tividho upanissayagocaro ārakkhagocaro upanibandhagocaroti.",
  "tika-abh09t8:264_3": "Tattha dasakathāvatthuguṇasamannāgato kalyāṇamitto upanissayagocaro nāma.",
  "tika-abh09t8:264_4": "Antaragharādīsu okkhittacakkhutādīhi disā vidisā anoloketvā gamanaṁ ārakkhagocaro nāma.",
  "tika-abh09t8:264_5": "Cattāro pana satipaṭṭhānā upanibandhagocaro nāma. Yattha cittaṁ upanibandhati,",
  "tika-abh09t8:264_6": "ayaṁ tividhopettha gocaroti veditabbo. Imināti iminā ācārena,",
  "tika-abh09t8:264_7": "gocarena ca samannāgato ācāragocarasampanno nāma.",
  "tika-abh09t8:265_0": "Aṇumattesu vajjesūti aṇuppamāṇesu dosesu.",
  "tika-abh09t8:265_1": "Bhayadassāvīti bhayadassanasīlo,",
  "tika-abh09t8:265_2": "aṇumattaṁ reṇuṁ sinerusadisaṁ passanto viya sabbalahukampi dukkaṭadubbhāsitamattaṁ pārājikasadisaṁ katvā vajjato bhayato dassanasīloti attho.",
  "tika-abh09t8:265_3": "Samādāya sikkhati sikkhāpadesūti yaṁ kiñci sikkhāpadesu sikkhitabbaṁ,",
  "tika-abh09t8:265_4": "taṁ suṭṭhu ādāya gahetvā sikkhati.",
  "tika-abh09t8:266_0": "Indriyesu guttadvāroti manacchaṭṭhesu indriyesu rūpādiārammaṇanimittādīnaṁ aggahaṇasaṅkhātasatisaṁvarena pihitadvāro.",
  "tika-abh09t8:266_1": "Bhojane mattaññūti piṇḍapāte paṭiggahaṇaparibhogesu paccavekkhaṇañāṇavasena ceva appicchatādīhi ca mattajānanako,",
  "tika-abh09t8:266_2": "piṇḍapātavasena cettha catunnaṁ paccayānaṁ gahaṇaṁ veditabbaṁ.",
  "tika-abh09t8:266_3": "Atha vā bhuñjitabbato bhojananti catunnaṁ paccayānaṁ gahaṇaṁ veditabbaṁ.",
  "tika-abh09t8:266_4": "Pubbarattāpararattanti ettha aḍḍharattisaṅkhātāya rattiyā pubbe pubbarattaṁ,",
  "tika-abh09t8:266_5": "iminā paṭhamayāmañceva pacchābhattañca gaṇhāti. Rattiyā pacchā apararattaṁ,",
  "tika-abh09t8:266_6": "iminā pacchimayāmañceva purebhattañca gaṇhāti.",
  "tika-abh09t8:266_7": "Pacchimayāmo panassa bhikkhuno niddākilamathavinodanokāsoti na gahito.",
  "tika-abh09t8:267_0": "Jāgariyānuyogamanuyuttoti asubhabhāvanāsaṅkhātassa bhāvanārāmassa anuyogasaṅkhātaṁ āsevanabhāvanaṁ anuyutto caṅkamananisajjāhi yonisomanasikārena āvaraṇīyehi dhammehi cittaparisodhane yuttappayuttoti attho.",
  "tika-abh09t8:267_1": "Sātaccaṁ nepakkanti satataṁ pavattayitabbato sātaccasaṅkhātaṁ vīriyaṁ,",
  "tika-abh09t8:267_2": "paripākagatattā nepakkasaṅkhātañca paññaṁ anuyuttoti sambandho.",
  "tika-abh09t8:267_3": "Iminā vīriyapaññāhi yuttasseva jāgariyānuyogasiddhīti dasseti.",
  "tika-abh09t8:268_0": "Idāni taṁ jāgariyānuyogaṁ sarūpato dassento ‘‘bodhipakkhikānaṁ dhammāna’’ntiādimāha.",
  "tika-abh09t8:268_1": "Bodhipakkhikānaṁ dhammānanti catusaccāvabodhasaṅkhātassa maggañāṇassa pakkhe bhavānaṁ catusaccasatipaṭṭhānādisattatiṁsadhammānaṁ.",
  "tika-abh09t8:268_2": "Niddese panassa lokiyabhāvanāya visesabodhipakkhiyadhamme ekārammaṇe pavattanasamatthatāya satta bojjhaṅgā eva niddiṭṭhā.",
  "tika-abh09t8:268_3": "Tesaṁ gahaṇena pana sesānampi tattha gahaṇaṁ veditabbaṁ.",
  "tika-abh09t8:268_4": "So abhikkante paṭikkantetiādīsu abhikkantaṁ vuccati purato gamanaṁ, paṭikkantaṁ nivattanaṁ,",
  "tika-abh09t8:268_5": "tadubhayañca ṭhānanisajjāsayanesupi purato,",
  "tika-abh09t8:268_6": "pacchato ca kāyassa abhigamanaapagamanavasena labbhati.",
  "tika-abh09t8:268_7": "Sampajānakārī hotīti sampajaññena sabbakiccakārī, sampajaññasseva vā kārī,",
  "tika-abh09t8:268_8": "sampajañña-ggahaṇena cettha avippayogato satipi gahitāva hoti.",
  "tika-abh09t8:268_9": "Tenevassa niddese ‘‘sato sampajāno abhikkamatī’’tiādi vuttaṁ.",
  "tika-abh09t8:269_0": "Ālokitetiādīsu ālokitaṁ nāma purato pekkhanaṁ.",
  "tika-abh09t8:269_1": "Vilokitaṁ nāma anudisāpekkhanaṁ.",
  "tika-abh09t8:269_2": "Imesaṁ pana dvinnaṁ gahaṇena heṭṭhā upari pacchato pekkhanasaṅkhātāni olokitullokitāpalokitānipi gahitānīti veditabbāni.",
  "tika-abh09t8:270_0": "Samiñjitepasāriteti pabbānaṁ samiñjane, pasāraṇe ca.",
  "tika-abh09t8:270_1": "Saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena,",
  "tika-abh09t8:270_2": "pattassa bhikkhāpaṭiggahaṇādivasena ca paribhogo dhāraṇaṁ nāma. Asiteti piṇḍapātādibhojane. Pīteti yāguādipāne.",
  "tika-abh09t8:270_3": "Khāyiteti piṭṭhakhajjādikhādane.",
  "tika-abh09t8:270_4": "Sāyiteti madhuphāṇitādisāyite.",
  "tika-abh09t8:270_5": "Uccārapassāvakammeti uccārassa ca passāvassa ca karaṇe. Gateti gamane. Ṭhiteti ṭhāne. Nisinneti nisajjāya. Sutteti sayane. Jāgariteti jāgaraṇe.",
  "tika-abh09t8:270_6": "Ettha ca bhikkhācāragamanādivasena ‘‘abhikkante’’ti vuttaṁ.",
  "tika-abh09t8:270_7": "Vihāre pana caṅkamanādiiriyāpathavaseneva ‘‘gate’’tiādi vuttanti veditabbaṁ. Bhāsiteti kathane. Tuṇhībhāveti akathane.",
  "tika-abh09t8:271_0": "Sabbesu pana tesu abhikkantādīsu paccekaṁ sātthakasampajaññaṁ sappāyasampajaññaṁ gocarasampajaññaṁ asammohasampajaññanti catubbidhaṁ sampajaññaṁ veditabbaṁ.",
  "tika-abh09t8:271_1": "Tattha abhikkamitukāmatādicitte uppanne cittavaseneva gamanādiṁ akatvā ‘‘kiṁ nu me tattha gatena attho’’ti pariggaṇhitvā cetiyadassanādino tassa tassa atthassa pariggaṇhanaṁ sātthakasampajaññaṁ nāma.",
  "tika-abh09t8:271_2": "Sātthakesu panetesu gamanādīsu jīvitabrahmacariyantarāyānañceva sallekhapaṭipattivighātakarānaṁ kāyikacetasikaparikkilesānañca sabbesānaṁ sabbhāvābhāvaṁ pariggahetvā sappāyapariggaṇhanaṁ sappāyasampajaññaṁ nāma.",
  "tika-abh09t8:271_3": "Evaṁ pariggahitasātthakasappāyassa pana aṭṭhatiṁsāya kammaṭṭhānesu,",
  "tika-abh09t8:271_4": "vipassanāya vā attano abhirucitaṁ kammaṭṭhānasaṅkhātaṁ gocaraṁ avissajjetvāva abhikkamādīnaṁ karaṇaṁ gocarasampajaññaṁ nāma.",
  "tika-abh09t8:271_5": "Abhikkamādīsu pana andhabālaputhujjanā ‘‘attā abhikkamādīni karoti,",
  "tika-abh09t8:271_6": "ahaṁ karomī’’ti vā sammuyhanti,",
  "tika-abh09t8:271_7": "tathā asammuyhitvā ‘‘abhikkamitukāmatādicittakiriyavāyodhātu vipphārādikāraṇasāmaggiyā ayaṁ kāyasaṅkhāto aṭṭhisaṅghāṭo abhikkamādīni karoti,",
  "tika-abh09t8:271_8": "tato añño abbhantare attā vā satto vā abhikkamanto vā paṭikkamanto vā…pe… tuṇhī bhavanto vā natthī’’ti evamādinā yāthāvato jānanavasena paññāya pavattanaṁ asammohasampajaññaṁ nāma. Ayamettha saṅkhepo,",
  "tika-abh09t8:271_9": "vitthāro pana sammohavinodaniyaṁ (vibha. aṭṭha. 508) gahetabbo.",
  "tika-abh09t8:272_0": "Idāni yasmā yassa abbhantare yathāvuttā ettakā guṇā natthi,",
  "tika-abh09t8:272_1": "tassa araññavāso pana makkaṭādīnaṁ viya anucchaviko na hoti,",
  "tika-abh09t8:272_2": "upacāramattampissa jhānaṁ na uppajjati. Yassa pana santi,",
  "tika-abh09t8:272_3": "tassa araññavāso anucchaviko hoti.",
  "tika-abh09t8:272_4": "So hi tattha sabbappakārajjhānaṁ nibbattetuṁ sakkoti,",
  "tika-abh09t8:272_5": "araññavāsañceva āraññake ca upasobheti, sakalañca sāsanaṁ pasādeti,",
  "tika-abh09t8:272_6": "tasmā evarūpassa bhikkhuno upāsanaṭṭhānayogapathaṁ sappāyasenāsanaṁ dassento ‘‘so vivittaṁ senāsanaṁ bhajatī’’tiādimāha. Tattha vivittanti suññaṁ.",
  "tika-abh09t8:272_7": "Seti ceva āsati ca etthāti senāsanaṁ, mañcādi, vihārādi ca.",
  "tika-abh09t8:272_8": "Tenevassa niddese ‘‘mañco pīṭha’’ntiādi vuttaṁ.",
  "tika-abh09t8:273_0": "Idāni aññampissa pabhedaṁ dassetuṁ ‘‘arañña’’ntiādi vuttaṁ.",
  "tika-abh09t8:273_1": "Tattha araññanti vinayapariyāyena tāva ṭhapetvā gāmañca gāmūpacārañca avasesaṁ,",
  "tika-abh09t8:273_2": "suttantapariyāyena ca āraññakaṁ bhikkhuṁ sandhāya pañcadhanusatikaṁ pacchimaṁ araññanti vuttaṁ,",
  "tika-abh09t8:273_3": "abhidhammapariyāyena pana gāmadvārassa indakhīlato bahi sabbaṁ ‘‘arañña’’nti gahetabbaṁ.",
  "tika-abh09t8:273_4": "‘‘Nikkhamitvā bahi indakhīlā’’ti (vibha. 529) hi vuttaṁ.",
  "tika-abh09t8:273_5": "Kandaranti kaṁ vuccati udakaṁ,",
  "tika-abh09t8:273_6": "tena daritaṁ udakena bhinnaṁ pabbatapadesaṁ,",
  "tika-abh09t8:273_7": "yaṁ ‘‘nitumba’’ntipi ‘‘nadīkuñja’’ntipi vadanti.",
  "tika-abh09t8:273_8": "Tattha hi rajatapaṭṭasadisavālikāpuline maṇivitānasadise sandacchāye vanagahane nisīditvā maṇikkhandhasadise udake sandamāne sītena vātena bījiyamānassa samaṇadhammaṁ karoto cittaṁ ekaggaṁ hoti.",
  "tika-abh09t8:273_9": "Giriguhanti dvinnaṁ pabbatānamantaraṁ,",
  "tika-abh09t8:273_10": "ekasmiññeva vā umaṅgasadisaṁ mahāvivaraṁ.",
  "tika-abh09t8:273_11": "Vanapatthanti gāmantaṁ atikkamitvā manussānaṁ anupacāraṭṭhānaṁ, yattha na kasanti na vapanti.",
  "tika-abh09t8:273_12": "Tenevassa niddese ‘‘vanapatthanti dūrānametaṁ senāsanānaṁ adhivacana’’ntiādi vuttaṁ.",
  "tika-abh09t8:274_0": "Abbhokāsanti acchannaṁ.",
  "tika-abh09t8:274_1": "Ākaṅkhamāno panettha cīvarakuṭiṁ katvā vasati. Palālapuñjanti palālarāsiṁ.",
  "tika-abh09t8:274_2": "Mahāpalālapuñjato hi palālaṁ nikkaḍḍhitvā pabbhāraleṇasadise ālaye karonti,",
  "tika-abh09t8:274_3": "gacchagumbādīnampi upari palālaṁ pakkhipitvā heṭṭhā nisīdanti, taṁ sandhāyetaṁ vuttaṁ.",
  "tika-abh09t8:274_4": "Appasaddantiādīsu vacanasaddena virahitattā appasaddaṁ.",
  "tika-abh09t8:274_5": "Nagaranigghosasaddena ceva migapakkhinigghosena ca rahitattā appanigghosaṁ.",
  "tika-abh09t8:274_6": "Vijanavātanti anusañcarakajanassa sarīravātena virahitattā vijanavātaṁ, ‘‘vijanavāda’’ntipi pāṭho.",
  "tika-abh09t8:274_7": "Senāsanassa anto janavādasaddena rahitanti attho.",
  "tika-abh09t8:274_8": "Manussānaṁ rahassa kiriyārahattā manussarāhasseyyakaṁ,",
  "tika-abh09t8:274_9": "tato tato paṭinivattitvā sammadeva kammaṭṭhāne cittassa līyanato paṭisallānasaṅkhātassa vivekassa bhāvanārāmassa anurūpattā paṭisallānasāruppaṁ. Bhajatīti sambandho. Araññagatotiādīsu araññaṁ,",
  "tika-abh09t8:274_10": "rukkhamūlañca ṭhapetvā avasesaṁ sabbampi senāsanaṁ suññāgārena saṅgahitaṁ.",
  "tika-abh09t8:275_0": "Pallaṅkaṁābhujitvāti samantato ūrubaddhāsanaṁ bandhitvā.",
  "tika-abh09t8:275_1": "Ujuṁ kāyaṁ paṇidhāyāti uparimakāyaṁ ujuṁ ṭhapetvā,",
  "tika-abh09t8:275_2": "aṭṭhārasa piṭṭhikaṇṭake koṭiyā koṭiṁ paṭipādetvā.",
  "tika-abh09t8:275_3": "Evaṁ nisinnassa hi cammamaṁsanahārūni na paṇamanti,",
  "tika-abh09t8:275_4": "athassa tesaṁ apaṇamanapaccayā khaṇe khaṇe vedanā na uppajjanti, tato cittaṁ ekaggaṁ hoti,",
  "tika-abh09t8:275_5": "kammaṭṭhānaṁ vuddhiṁ upagacchati.",
  "tika-abh09t8:275_6": "Parimukhaṁ satiṁ upaṭṭhapetvāti kammaṭṭhānābhimukhaṁ satiṁ paṭṭhapetvā, mukhasamīpe vā katvā.",
  "tika-abh09t8:275_7": "Tenevassa niddese ‘‘ayaṁ sati upaṭṭhitā hoti sūpaṭṭhitā,",
  "tika-abh09t8:275_8": "nāsikagge vā mukhanimitte vā’’ti (vibha. 537) vuttaṁ.",
  "tika-abh09t8:275_9": "Mukhanimittanti cettha uttaroṭṭhassa vemajjhapadeso,",
  "tika-abh09t8:275_10": "yattha nāsikāvāto paṭihaññati.",
  "tika-abh09t8:275_11": "Atha vā ‘‘parīti pariggahaṭṭho, mukhanti niyyānaṭṭho, satīti upaṭṭhānaṭṭho,",
  "tika-abh09t8:275_12": "tena vuccati parimukhaṁ sati’’nti (paṭi. ma.",
  "tika-abh09t8:275_13": "1.164) vaṁ paṭisambhidāyaṁ vuttanayenapettha attho daṭṭhabbo.",
  "tika-abh09t8:275_14": "Tatrāyaṁ saṅkhepattho ‘‘pariggahitaniyyānaṁ satiṁ katvā’’ti.",
  "tika-abh09t8:276_0": "Abhijjhaṁloketiādīsu abhimukhaṁ jhāyati cintetīti abhijjhā, rāgo. Lujjanapalujjanaṭṭhena loko, pañcupādānakkhandhā.",
  "tika-abh09t8:276_1": "Tesu kāmacchandaṁ vikkhambhetvāti attho.",
  "tika-abh09t8:276_2": "Vikkhambhanavaseneva vigatābhijjhena,",
  "tika-abh09t8:276_3": "na cakkhuviññāṇādisadisenāti attho. Cetasāti cittena, itthambhūto viharatīti attho. Abhijjhāyāti abhijjhāto.",
  "tika-abh09t8:276_4": "Cittaṁ parisodhetīti yathā naṁ sā muñcitvā na puna gaṇhāti, evaṁ parimocetīti attho.",
  "tika-abh09t8:276_5": "Byāpajjati iminā cittaṁ pūtikummāsādayo viya pakatiṁ jahātīti byāpādo. Vikārappattiyā padussati,",
  "tika-abh09t8:276_6": "paraṁ vā padūseti vināsetīti padoso,",
  "tika-abh09t8:276_7": "ubhayampetaṁ kodhassevādhivacanaṁ.",
  "tika-abh09t8:276_8": "Yasmā cetaṁ sabbakammaṭṭhānasādhāraṇavasena desīyati,",
  "tika-abh09t8:276_9": "tasmā ‘‘sabbapāṇabhūtahitānukampī’’ti evaṁ mettāvasena avatvā ‘‘abyāpannacitto’’ti ettakameva vuttaṁ.",
  "tika-abh09t8:277_0": "Thinaṁ cittassa gelaññaṁ, middhaṁ cetasikānaṁ.",
  "tika-abh09t8:277_1": "Ālokasaññīti rattiyampi divāpi diṭṭhaālokasañjānanasaññāya samannāgato,",
  "tika-abh09t8:277_2": "tāya pana ālokasaññāya thinamiddhavinodanassa visesato satisampajaññaṁ icchitabbanti āha ‘‘sato sampajāno’’ti.",
  "tika-abh09t8:278_0": "Anuddhatoti avikkhitto tathā eva ajjhattaṁ vūpasantacitto.",
  "tika-abh09t8:278_1": "Tiṇṇavicikicchoti vicikicchaṁ atikkamitvā ṭhito.",
  "tika-abh09t8:278_2": "Akathaṁkathī kusalesu dhammesūti anavajjadhammesu ‘‘kathaṁ ime,",
  "tika-abh09t8:278_3": "kathaṁ ime’’ti evaṁ pavattanato kathaṁkathīsaṅkhātāya vicikicchāya virahito.",
  "tika-abh09t8:278_4": "Evaṁ pañcanīvaraṇappahānaṁ dassetvā idāni yasmā appahīnanīvaraṇassa jhānaṁ na uppajjati,",
  "tika-abh09t8:278_5": "na hi kāmacchandādīhi nānāvisayavikkhittacittaṁ ekattārammaṇe samādhiyati,",
  "tika-abh09t8:278_6": "na kāmadhātusamatikkamanāya vā paṭipajjati,",
  "tika-abh09t8:278_7": "tasmā ‘‘so ime pañca nīvaraṇe pahāyā’’tiādi vuttaṁ.",
  "tika-abh09t8:278_8": "Tattha soti yo yathāvuttasīlādiguṇe patiṭṭhāya araññādianurūpasenāsanagato attano cariyānukulakammaṭṭhāne līnuddhaccarahitāya sātaccakiriyāya uppāditupacārajjhānena pahīnapañcanīvaraṇo paṭhamajjhānādhigamāya vāyamati, soti attho.",
  "tika-abh09t8:279_0": "Cetaso upakkileseti cittassa appabhassarabhāvakaraṇe.",
  "tika-abh09t8:279_1": "Paññāya dubbalīkaraṇeti yasmā ime nīvaraṇā uppajjamānā anuppannāya lokiyalokuttarāya paññāya uppajjituṁ na denti,",
  "tika-abh09t8:279_2": "uppannāya pana lokiyaaṭṭhasamāpattiyā,",
  "tika-abh09t8:279_3": "abhiññābhūtāya vā mūlaṁ upacchinditvā pātenti,",
  "tika-abh09t8:279_4": "tasmā ‘‘paññāya dubbalīkaraṇā’’ti vuccanti.",
  "tika-abh09t8:279_5": "Vivicceva kāmehītiādīsu kāmehīti vatthukāmakilesakāmehi.",
  "tika-abh09t8:279_6": "Viviccevāti viviccitvā vinā hutvā, apakkamitvāti attho.",
  "tika-abh09t8:279_7": "Niyamatthena panettha eva-kārena jhānapaṭipakkhabhūtānaṁ kāmānaṁ pariccāgeneva paṭhamajjhānādhigamo,",
  "tika-abh09t8:279_8": "andhakārapariccāgeneva dīpappavatti viyāti dasseti.",
  "tika-abh09t8:279_9": "Uttarapadepi cesa eva-kāro ānetvā ‘‘vivicceva akusalehi dhammehī’’ti sambandhitabbo.",
  "tika-abh09t8:279_10": "Na hi sakkā kāmato aññehi nīvaraṇasaṅkhātehi akusaladhammehi aviviccāpi jhānaṁ upasampajja viharituṁ.",
  "tika-abh09t8:279_11": "Padadvayepi pana ‘‘viviccā’’ti iminā kāyavivekādīsu,",
  "tika-abh09t8:279_12": "tadaṅgavivekādīsu ca tadaṅganissaraṇavivekavajjitā sabbepi vivekā idha adhippetā.",
  "tika-abh09t8:279_13": "Vatthukāmavivekavacanato hi kāyaviveko vutto,",
  "tika-abh09t8:279_14": "kilesakāmehi pana sesākusalehi ca vivekavacanato cittaupadhivivekā,",
  "tika-abh09t8:279_15": "vikkhambhanādivivekā ca vuttā.",
  "tika-abh09t8:279_16": "Lokuttarajjhānampi saṅgahitattā daṭṭhabbaṁ.",
  "tika-abh09t8:279_17": "Evametena padadvayena yathākkamaṁ kāmacchandanīvaraṇasesanīvaraṇavikkhambhanādiko vutto.",
  "tika-abh09t8:279_18": "Evaṁ oghādīsupi yathārahaṁ yojetabbaṁ.",
  "tika-abh09t8:280_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ ‘‘savitakkaṁ savicāra’’ntiādi vuttaṁ .",
  "tika-abh09t8:280_1": "Tattha vitakkena ca vicārena ca saha vattati rukkho viya pupphena,",
  "tika-abh09t8:280_2": "phalena cāti idaṁ jhānaṁ ‘‘savitakkaṁ savicāra’’nti vuccati.",
  "tika-abh09t8:280_3": "Vivekajanti ettha vivitti viveko, nīvaraṇavigamoti attho. Vivittoti vā viveko,",
  "tika-abh09t8:280_4": "nīvaraṇavivitto jhānasampayuttadhammarāsīti attho, tasmā vivekato,",
  "tika-abh09t8:280_5": "tasmiṁ vā viveke jātanti vivekajaṁ.",
  "tika-abh09t8:280_6": "Pītisukhanti ettha pītīti appanāppattā pharaṇāpīti, sukhañca taṁsampayuttaṁ,",
  "tika-abh09t8:280_7": "iti ayañca pīti idañca sukhaṁ assa jhānassa,",
  "tika-abh09t8:280_8": "asmiṁ vā atthīti idaṁ jhānaṁ ‘‘pītisukha’’nti vuccati.",
  "tika-abh09t8:280_9": "Atha vā pīti ca sukhañca pītisukhaṁ, vivekajaṁ pītisukhaṁ assa,",
  "tika-abh09t8:280_10": "asmiṁ vāti vivekajaṁ pītisukhaṁ,",
  "tika-abh09t8:280_11": "evaṁ ekapadavasena ‘‘vivekajapītisukha’’nti vattabbe niggahītāgamaṁ katvā ‘‘vivekajaṁ pītisukha’’ntipi vattuṁ yujjati. Yatheva hi jhānaṁ,",
  "tika-abh09t8:280_12": "evaṁ pītisukhampi vivekajameva hotīti.",
  "tika-abh09t8:280_13": "Paṭhamaṁ jhānanti gaṇanānupubbato paṭhamaṁ,",
  "tika-abh09t8:280_14": "paṭhamaṁ uppattitopi paṭhamaṁ. Ārammaṇūpanijjhānato,",
  "tika-abh09t8:280_15": "paccanīkajhāpanato vā jhānaṁ,",
  "tika-abh09t8:280_16": "iminā nayena upari ‘‘dutiyaṁ jhāna’’ntiādīsu attho veditabbo.",
  "tika-abh09t8:280_17": "Upasampajja viharatīti evaṁ pañcaṅgavippahīnaṁ pañcaṅgasamannāgataṁ tividhakalyāṇaṁ dasalakkhaṇasampannaṁ paṭhamaṁ jhānaṁ adhigantvā tadanurūpena iriyāpathavihārena pavattatīti attho.",
  "tika-abh09t8:280_18": "Ettha ca cittekaggatā kiñcāpi ‘‘savitakkasavicāra’’nti imasmiṁ pāṭhe na niddiṭṭhā,",
  "tika-abh09t8:280_19": "tathāpi vibhaṅge ‘‘jhānanti vitakko vicāro pīti sukhaṁ cittassekaggatā’’ti (vibha. 569) vuttattā aṅgameva.",
  "tika-abh09t8:281_0": "Evaṁ paṭhamajjhānādhigamaṁ dassetvā idāni tadanantaraṁ adhigatapaṭhamajjhānassa taṁ āvajjanasamāpajjanavuṭṭhānādhiṭṭhānapaccavekkhaṇasaṅkhātāhi pañcahi vasīhi vasībhūtaṁ katvā tato vuṭṭhāya tattha āsannanīvaraṇapaccatthikatāya ceva oḷārikavitakkavicārakkhobhasamaṅgitāya ca dosaṁ disvā nikantiṁ pariyādāya vitakkādibhedoḷārikaṅgappahānāya,",
  "tika-abh09t8:281_1": "pītiādisantaṅgapaṭilābhāya ca tadeva kammaṭṭhānaṁ punappunaṁ manasikaroto dutiyaṁ jhānaṁ uppajjati,",
  "tika-abh09t8:281_2": "tappādakañca lokuttarajjhānaṁ puggalādhiṭṭhānena dassetuṁ ‘‘vitakkavicārānaṁ vūpasamā’’tiādimāha.",
  "tika-abh09t8:281_3": "Tattha vūpasamāti samatikkamā,",
  "tika-abh09t8:281_4": "dutiyajjhānakkhaṇe apātubhāvāti vuttaṁ hoti. Ajjhattanti attani jātaṁ,",
  "tika-abh09t8:281_5": "attasantāne nibbattanti attho.",
  "tika-abh09t8:281_6": "Sampasādananti saddhāsaṅkhātasampasādanayogato jhānampi sampasādanaṁ nīlavaṇṇayogato nīlavatthaṁ viya.",
  "tika-abh09t8:281_7": "Ekodibhāvanti ettha vitakkavicārehi anajjhāruḷhattā eko aggo seṭṭho udetīti ekodi, samādhi.",
  "tika-abh09t8:281_8": "Taṁ bhāveti vaḍḍhetīti dutiyajjhānaṁ ekodibhāvaṁ.",
  "tika-abh09t8:281_9": "So panāyaṁ ekodi yasmā cetaso, na sattassa, na jīvassa,",
  "tika-abh09t8:281_10": "tasmā etaṁ ‘‘cetaso ekodibhāva’’nti vuttaṁ.",
  "tika-abh09t8:282_0": "Nanu cāyaṁ saddhā paṭhamajjhānepi atthi, ayañca ekodināmako samādhi,",
  "tika-abh09t8:282_1": "atha kasmā idameva evaṁ vuttanti?",
  "tika-abh09t8:282_2": "Vuccate – imasmiñhi jhāne vitakkavicārakkhobhābhāvena balavatī saddhā, samādhi ca, tasmā idameva evaṁ vuttanti.",
  "tika-abh09t8:282_3": "Avitakkaṁ avicāranti bhāvanāya pahīnattā natthi etasmiṁ, etassa vā vitakko vicāro, na tatiyajjhānādi viya,",
  "tika-abh09t8:282_4": "cakkhuviññāṇādi viya ca abhāvappattito,",
  "tika-abh09t8:282_5": "tasmā imassa ‘‘vitakkavicārānaṁ vūpasamā’’ti idaṁ kāraṇavacananti daṭṭhabbaṁ.",
  "tika-abh09t8:282_6": "Samādhijanti paṭhamajjhānasamādhito,",
  "tika-abh09t8:282_7": "sampayuttasamādhito vā jātaṁ,",
  "tika-abh09t8:282_8": "vitakkādikkhobhābhāvena cetassa vaṇṇabhaṇanatthaṁ idameva ‘‘samādhija’’nti vuttaṁ.",
  "tika-abh09t8:282_9": "Upasampajja viharatīti evaṁ duvaṅgavippahīnaṁ tivaṅgasamannāgataṁ tividhakalyāṇādiyuttaṁ dutiyaṁ jhānaṁ adhigantvā vuttanayena vattatīti attho.",
  "tika-abh09t8:283_0": "Evaṁ dutiyajjhānādhigamaṁ dassetvā idāni tadanantaraṁ adhigatadutiyajjhānassa taṁ vuttanayeneva vasībhūtaṁ katvā tattha āsannavitakkavicārapaccatthikatāya ceva oḷārikapītaṅgasamaṅgitāya ca dosaṁ disvā nikantiṁ pariyādāya tadoḷārikaṅgappahānāya sesasantaṅgapaṭilābhāya tadevārammaṇaṁ punappunaṁ manasikaroto tatiyaṁ jhānaṁ uppajjati, tappādakañca lokuttaraṁ,",
  "tika-abh09t8:283_1": "taṁ dassetuṁ ‘‘pītiyā ca virāgā’’tiādimāha. Tattha virajjanaṁ virāgo, samatikkamo, tasmā virāgā.",
  "tika-abh09t8:283_2": "Ca-kārena vitakkavicārānaṁ vūpasamaṁ sampiṇḍeti ‘‘pītiyā ca virāgā,",
  "tika-abh09t8:283_3": "vitakkavicārānañca vūpasamā’’ti.",
  "tika-abh09t8:283_4": "Idañcetassa āgamanamaggaparidīpanatthaṁ, vaṇṇabhaṇanatthañca vuttaṁ.",
  "tika-abh09t8:283_5": "Upekkhako viharatīti ettha upapattito ikkhati apakkhapatitā hutvā passatīti upekkhā, tatramajjhattatā.",
  "tika-abh09t8:283_6": "Tāya visadāya pītivirāgapadaṭṭhānāya thāmagatāya samannāgatattā tatiyajjhānasamaṅgī ‘‘upekkhako’’ti vuccati,",
  "tika-abh09t8:283_7": "vitakkādikkhobhābhāvena panesā ettheva paribyattakiccā jātā, na paṭhamajjhānādīsūti.",
  "tika-abh09t8:283_8": "Sato ca sampajānoti puggalādhiṭṭhānena sati ca sampajaññañca vuttaṁ,",
  "tika-abh09t8:283_9": "idañca satisampajaññabaleneva ṭhitaṁ taṁpītisahacaritaṁ sukhaṁ,",
  "tika-abh09t8:283_10": "tato apanītaṁ vaccho viya bandhanabalena dhenuṁ pītiṁ na upagacchati,",
  "tika-abh09t8:283_11": "imasmiñca sati atimadhure sukhe yogino na sārajjanti,",
  "tika-abh09t8:283_12": "no aññathāti imampi atthavisesaṁ dassetuṁ idheva vuttanti veditabbaṁ.",
  "tika-abh09t8:283_13": "Sukhañca kāyena paṭisaṁvedetīti ettha kiñcāpi tatiyajjhānasamaṅgino sukhapaṭisaṁvedanābhogo natthi,",
  "tika-abh09t8:283_14": "evaṁ santepi yasmā tassa nāmakāyena sampayuttaṁ atipaṇītaṁ sukhaṁ,",
  "tika-abh09t8:283_15": "taṁsamuṭṭhitena tassa atipaṇītena rūpena rūpakāyo phuṭṭho,",
  "tika-abh09t8:283_16": "yassa phuṭṭhattā jhānā vuṭṭhitopi kāyikasukhaṁ paṭisaṁvedeyya,",
  "tika-abh09t8:283_17": "tasmā etamatthaṁ dassento ‘‘sukhañca kāyena paṭisaṁvedetī’’ti āha. Yaṁ tantiādīsu yanti yasmā, yaṁ jhānahetūti attho.",
  "tika-abh09t8:283_18": "Tanti taṁ tatiyajjhānasamaṅgipuggalaṁ buddhādayo ariyā ācikkhanti pasaṁsanti. Kinti?",
  "tika-abh09t8:283_19": "‘‘Upekkhako satimā sukhavihārī’’ti.",
  "tika-abh09t8:283_20": "Evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ tatiyaṁ jhānaṁ adhigantvā pavattatīti attho.",
  "tika-abh09t8:283_21": "Yaṁ pana jhānaṁ vibhaṅge ‘‘jhānanti upekkhā sati sampajaññaṁ sukhaṁ cittassekaggatā’’ti (vibha. 591) vuttaṁ,",
  "tika-abh09t8:283_22": "taṁ saparikkhāraṁ jhānaṁ dassetuṁ pariyāyena vuttaṁ.",
  "tika-abh09t8:283_23": "Upanijjhānalakkhaṇānaṁ pana sukhacittekaggatānaṁ vasena duvaṅgikamevetaṁ veditabbaṁ.",
  "tika-abh09t8:283_24": "Yathāha – ‘‘duvaṅgikaṁ jhānaṁ hotī’’tiādi (vibha. 624).",
  "tika-abh09t8:284_0": "Evaṁ tatiyajjhānādhigamaṁ dassetvā idāni tadanantaraṁ adhigatatatiyajjhānassa taṁ vasībhūtaṁ katvā tato vuṭṭhāya tattha vuttanayena dosaṁ disvā nikantiṁ pariyādāya oḷārikasukhaṅgappahānāya,",
  "tika-abh09t8:284_1": "upekkhekaggatāsaṅkhātasesasantaṅgapaṭilābhāya ca tadeva nimittaṁ manasikaroto catutthaṁ jhānaṁ uppajjati, tappādakañca lokuttaraṁ,",
  "tika-abh09t8:284_2": "taṁ puggalādhiṭṭhānena dassetuṁ ‘‘sukhassa ca pahānā’’tiādimāha.",
  "tika-abh09t8:284_3": "Tattha sukhassa ca pahānā dukkhassa ca pahānāti kāyikassa sukhassa, dukkhassa ca pahānā. Pubbevāti tañca kho pubbeva,",
  "tika-abh09t8:284_4": "na catutthajjhānakkhaṇeti attho.",
  "tika-abh09t8:284_5": "Somanassadomanassānaṁ atthaṅgamāti cetasikassa sukhassa, dukkhassa ca pubbeva pahānā.",
  "tika-abh09t8:284_6": "Kadā pana tesaṁ pahānaṁ hotīti?",
  "tika-abh09t8:284_7": "Catunnaṁ jhānānaṁ upacārakkhaṇe.",
  "tika-abh09t8:284_8": "Dukkhadomanassasukhasomanassāni hi yathākkamaṁ paṭhamādicatunnaṁ jhānānaṁ upacārakkhaṇe eva pahīyanti. Yadi evaṁ,",
  "tika-abh09t8:284_9": "kasmā panesa ‘‘vivicceva…pe… paṭhamaṁ jhānaṁ upasampajja viharati,",
  "tika-abh09t8:284_10": "etthuppannaṁ dukkhindriyaṁ aparisesaṁ nirujjhati…pe… catutthaṁ jhānaṁ upasampajja viharati,",
  "tika-abh09t8:284_11": "etthuppannaṁ somanassindriyaṁ aparisesaṁ nirujjhatī’’ti (saṁ. ni.",
  "tika-abh09t8:284_12": "5.510) evaṁ jhānesveva nirodho vuttoti? Atisayanirodhassa vuttattā.",
  "tika-abh09t8:284_13": "Upacārakkhaṇesu hi yo nirodho, so nirodho eva, nātisayanirodho, so pana jhānakkhaṇesu eva.",
  "tika-abh09t8:284_14": "Tato eva hi tattha tattha aparisesaggahaṇaṁ katanti,",
  "tika-abh09t8:284_15": "tattha tattha pana pahīnāpi etā vedanā ettha duviññeyyalakkhaṇāya adukkhamasukhāya vedanāya dukkhādibyatirekena sukhaggahaṇatthaṁ,",
  "tika-abh09t8:284_16": "vaṇṇabhaṇanatthañcassa jhānassa samāhaṭā, paccayadassanatthañcassa. Yathāha – ‘‘cattāro kho, āvuso,",
  "tika-abh09t8:284_17": "paccayā adukkhamasukhāya cetovimuttiyā samāpattiyā, idhāvuso,",
  "tika-abh09t8:284_18": "bhikkhu sukhassa ca pahānā’’tiādi (ma. ni. 1.458).",
  "tika-abh09t8:285_0": "Upekkhāsatipārisuddhinti tatramajjhattatāsaṅkhātāya upekkhāya janitasatiyā pārisuddhi.",
  "tika-abh09t8:285_1": "Nirupaklesatāya hi taṁ parisuddhattaṁ.",
  "tika-abh09t8:285_2": "Na kevalañcettha upekkhāya sati eva parisuddhā,",
  "tika-abh09t8:285_3": "apica kho sabbepi sampayuttadhammā,",
  "tika-abh09t8:285_4": "satisīsena panāyaṁ desanā katāti.",
  "tika-abh09t8:285_5": "Upasampajja viharatīti evaṁ ekaṅgavippahīnaṁ duvaṅgasamannāgataṁ tividhakalyāṇādiyuttaṁ catutthaṁ jhānaṁ adhigantvā tadanurūpena iriyāpathavihārena pavattatīti attho.",
  "tika-abh09t8:286_0": "Evaṁ rūpāvacaralokuttaracatukkajjhānaṁ dassetvā idāni arūpāvacarajjhānaṁ dassento yaṁ tattha paṭhamaṁ,",
  "tika-abh09t8:286_1": "evaṁ adhigatarūpāvacaracatutthajjhānassa karajarūpe daṇḍādānādīnañceva cakkhurogādiābādhānañca vasena diṭṭhādīnavassa karajarūpassa samatikkamāya ākāsakasiṇavirahitesu navasu kasiṇesu aññatarasmiṁ catutthaṁ jhānaṁ uppādetvā tassārammaṇabhūtaṁ kasiṇapaṭibhāgarūpampi karajarūpapaṭibhāgatāya,",
  "tika-abh09t8:286_2": "araññe sappānubandhassa bhayena palāyato rajjutālapaṇṇādiṁ sappapaṭibhāgatāya viya samatikkamitukāmassa pañcahākārehi taṁ jhānaṁ vasībhūtaṁ katvā tato vuṭṭhāya tattha nibbejanīyarūpapaṭibhāgārammaṇatāya,",
  "tika-abh09t8:286_3": "āsannasomanassapaccatthikatāya ca dosaṁ disvā nikantiṁ pariyādāya aṅgesu samatikkamitabbābhāvena ārammaṇasamatikkamabhūtaṁ ākāsānañcāyatanaṁ santato manasikaritvā cakkavāḷapariyantaṁ vā yattakaṁ vā icchati,",
  "tika-abh09t8:286_4": "tattakaṁ kasiṇaṁ pattharitvā vā kasiṇaṁ amanasikaritvā tena phuṭṭhokāsaṁ ‘‘ākāso ākāso’’ti vā ‘‘ananto ākāso’’ti vā manasikārena kasiṇaṁ ugghāṭetvā vā taṁ kasiṇugghāṭimākāsanimittaṁ ‘‘ākāso’’ti punappunaṁ manasikaroto ākāsānañcāyatanaṁ uppajjati,",
  "tika-abh09t8:286_5": "taṁ tāva dassetuṁ ‘‘sabbaso rūpasaññānaṁ samatikkamā’’tiādimāha.",
  "tika-abh09t8:287_0": "Tattha sabbasoti sabbākārena,",
  "tika-abh09t8:287_1": "sabbāsaṁ vā anavasesānanti attho.",
  "tika-abh09t8:287_2": "Rūpasaññānanti saññāsīsena vuttānaṁ kusalavipākakiriyavasena pañcadasarūpāvacarajjhānānañceva tadārammaṇānañca.",
  "tika-abh09t8:287_3": "Rūpajjhānampi hi ‘‘rūpe saññā rūpasaññā’’ti evaṁ saññāsīsena vuccati,",
  "tika-abh09t8:287_4": "tadārammaṇakasiṇampi rūpanti saññā nāmamassāti ‘‘rūpasañña’’nti vuccati. Samatikkamāti virāgā, nirodhā ca.",
  "tika-abh09t8:287_5": "Vibhaṅge pana saññāsu samatikkantāsu ārammaṇaṁ samatikkantameva hotīti ‘‘samāpannassa vā upapannassa vā diṭṭhadhammasukhavihārissa vā’’tiādinā (vibha.",
  "tika-abh09t8:287_6": "602) saññānameva samatikkamo vutto,",
  "tika-abh09t8:287_7": "ārammaṇe avirattassa saññāsamatikkamo natthevāti taṁ samatikkamavasenāpi atthavaṇṇanā kātabbāva.",
  "tika-abh09t8:288_0": "Paṭighasaññānaṁ atthaṅgamāti cakkhādīnaṁ vatthūnaṁ,",
  "tika-abh09t8:288_1": "rūpādīnañca ārammaṇānaṁ paṭighātena samuppannā dvipañcaviññāṇasaññā paṭighasaññā, tāsaṁ atthaṅgamā.",
  "tika-abh09t8:288_2": "Kiñcāpi tā rūpāvacarajjhānasamāpannassāpi na santi,",
  "tika-abh09t8:288_3": "atha kho na pahīnattā na santi.",
  "tika-abh09t8:288_4": "Na hi rūpavirāgāya rūpāvacarabhāvanā saṁvattati, rūpāyattāva etāsaṁ pavatti,",
  "tika-abh09t8:288_5": "ayaṁ pana bhāvanā rūpavirāgāya saṁvattati,",
  "tika-abh09t8:288_6": "tasmā tā ettha pahīnāti vattuṁ vaṭṭati.",
  "tika-abh09t8:288_7": "Nānattasaññānaṁ amanasikārāti nānatte gocare pavattānaṁ,",
  "tika-abh09t8:288_8": "nānattānaṁ vā manoviññāṇadhātuvasena pavattānañca catucattālīsakāmāvacarasaññānaṁ amanasikārā anāvajjanā.",
  "tika-abh09t8:288_9": "Ettha ca rūpapaṭighasaññānaṁ iminā jhānena nibbattabhavepi anuppattito ‘‘samatikkamā atthaṅgamā’’ti evaṁ abhāvo eva vutto.",
  "tika-abh09t8:288_10": "‘‘Nānattasaññānaṁ amanasikārā’’ti aṭṭhakāmāvacarakusalānaṁ navakiriyānaṁ dasākusalānaṁ vasena sattavīsatisaññānaṁ arūpabhavepi manasikārena uppattisambhavato tāsaṁ amanasikārā icceva vuttanti veditabbaṁ.",
  "tika-abh09t8:289_0": "Ananto ākāsoti ettha nāssa uppādanto vā vayanto vā paññāyatīti ananto.",
  "tika-abh09t8:289_1": "Ākāsoti kasiṇugghāṭimākāso vuccati,",
  "tika-abh09t8:289_2": "manasikāravasenapettha anantatā veditabbā.",
  "tika-abh09t8:289_3": "Teneva vibhaṅge vuttaṁ ‘‘tasmiṁ ākāse cittaṁ ṭhapeti…pe… anantaṁ pharati,",
  "tika-abh09t8:289_4": "tena vuccati ananto ākāso’’ti (vibha. 605).",
  "tika-abh09t8:289_5": "Idaṁ panassa bhāvanākāradassanaṁ.",
  "tika-abh09t8:289_6": "Ākāsānañcāyatananti ettha nāssa antoti anantaṁ ākāsameva anantaṁ ākāsānantaṁ, ākāsānantameva ākāsānañcaṁ,",
  "tika-abh09t8:289_7": "tadeva ākāsānañcaṁ adhiṭṭhānaṭṭhena,",
  "tika-abh09t8:289_8": "sañjātisamosaraṇaṭṭhena ca āyatanaṁ,",
  "tika-abh09t8:289_9": "taṁ ārammaṇamassa sasampayuttadhammassa jhānassāti ākāsānañcāyatanaṁ.",
  "tika-abh09t8:289_10": "Taṁ upasampajja vuttanayena viharatīti attho.",
  "tika-abh09t8:290_0": "Evaṁ ākāsānañcāyatanādhigamaṁ dassetvā idāni yaṁ tadanantaraṁ adhigatapaṭhamāruppassa taṁ vasībhūtaṁ katvā tattha āsannarūpajjhānapaccatthikatāya,",
  "tika-abh09t8:290_1": "rūpapaṭibhāgākāsārammaṇatāya ca dosaṁ disvā nikantiṁ pariyādāya taṁ samatikkamāya ākāsaṁ pharitvā pavattaṁ viññāṇaṁ ‘‘anantaṁ viññāṇa’’nti punappunaṁ manasikaroto viññāṇañcāyatanaṁ uppajjati,",
  "tika-abh09t8:290_2": "taṁ dassetuṁ ‘‘sabbaso ākāsānañcāyatanaṁ samatikkammā’’tiādi vuttaṁ.",
  "tika-abh09t8:290_3": "Tattha pubbe vuttanayena jhānampi ākāsānañcāyatanaṁ ārammaṇampi.",
  "tika-abh09t8:290_4": "Ārammaṇampi hi purimanayena ākāsānañcañca taṁ paṭhamāruppassa ārammaṇattā vuttanayena āyatanañcāti ‘‘ākāsānañcāyatana’’nti vuccati.",
  "tika-abh09t8:290_5": "Iti ubhayassāpi appavattikaraṇena,",
  "tika-abh09t8:290_6": "amanasikaraṇena ca ekajjhaṁ katvā ‘‘ākāsānañcāyatanaṁ samatikkammā’’ti idaṁ vuttanti veditabbaṁ.",
  "tika-abh09t8:291_0": "Anantaṁviññāṇanti taññeva paṭhamāruppaviññāṇaṁ ākāsaṁ anantato pharitvā pavattaṁ ‘‘anantaṁ viññāṇa’’nti evaṁ manasikarototi vuttaṁ hoti, manasikāravasena vā anantaṁ.",
  "tika-abh09t8:291_1": "Vibhaṅgepi hi ‘‘anantaṁ pharatī’’ti (vibha. 610) vuttaṁ.",
  "tika-abh09t8:291_2": "Viññāṇañcāyatananti ettha vuttanayena anantameva ānañcaṁ,",
  "tika-abh09t8:291_3": "viññāṇañca taṁ ānañcañcāti viññāṇānantanti vattabbe ruḷhito ‘‘viññāṇañca’’nti vuttaṁ,",
  "tika-abh09t8:291_4": "tadeva āyatanamārammaṇamassāti viññāṇañcāyatanaṁ. Sesaṁ vuttanayameva.",
  "tika-abh09t8:292_0": "Evaṁ viññāṇañcāyatanaṁ dassetvā idāni yaṁ tadanantaraṁ adhigatadutiyāruppassa taṁ vasībhūtaṁ katvā tattha āsannākāsānañcāyatanapaccatthikatāya,",
  "tika-abh09t8:292_1": "tadārammaṇatāya ca dosaṁ disvā nikantiṁ pariyādāya taṁ samatikkamāya paṭhamāruppaviññāṇābhāvaṁ ‘‘natthi natthī’’ti vā ‘‘suññaṁ suñña’’nti vā ‘‘vivittaṁ vivitta’’nti vā punappunaṁ manasikaroto ākiñcaññāyatanaṁ uppajjati,",
  "tika-abh09t8:292_2": "taṁ dassetuṁ ‘‘sabbaso’’tiādimāha. Idhāpi vuttanayena jhānassa,",
  "tika-abh09t8:292_3": "tadārammaṇassa ca viññāṇañcāyatanassa samatikkamova veditabbo.",
  "tika-abh09t8:292_4": "Natthi kiñcīti ‘‘natthi natthi, suññaṁ suññaṁ,",
  "tika-abh09t8:292_5": "vivittaṁ vivitta’’nti evaṁ manasikarototi attho.",
  "tika-abh09t8:293_0": "Ākiñcaññāyatananti ettha nāssa kiñcananti akiñcanaṁ,",
  "tika-abh09t8:293_1": "antamaso bhaṅgamattampissa avasiṭṭhaṁ natthīti vuttaṁ hoti,",
  "tika-abh09t8:293_2": "akiñcanassa bhāvo ākiñcaññaṁ,",
  "tika-abh09t8:293_3": "ākāsānañcāyatanaviññāṇāpagamassetaṁ adhivacanaṁ,",
  "tika-abh09t8:293_4": "ākiñcaññaṁ āyatanamārammaṇamassāti ākiñcaññāyatanaṁ. Sesaṁ suviññeyyameva.",
  "tika-abh09t8:294_0": "Evaṁ ākiñcaññāyatanādhigamaṁ dassetvā idāni yaṁ tadanantaraṁ adhigatatatiyāruppassa taṁ vasībhūtaṁ katvā tattha āsannaviññāṇañcāyatanapaccatthikatāya dosaṁ disvā nikantiṁ pariyādāya taṁ samatikkamāya tadeva ākiñcaññāyatanaṁ ‘‘santaṁ santa’’nti punappunaṁ manasikaroto nevasaññānāsaññāyatanaṁ uppajjati,",
  "tika-abh09t8:294_1": "taṁ dassetuṁ ‘‘sabbaso’’tiādimāha.",
  "tika-abh09t8:294_2": "Tattha nevasaññānāsaññāyatananti oḷārikāya saññāya abhāvato,",
  "tika-abh09t8:294_3": "sukhumāya ca bhāvato nevassa sasampayuttadhammassa jhānassa saññā nāsaññāti nevasaññānāsaññaṁ,",
  "tika-abh09t8:294_4": "tadeva dhammāyatanamanāyatanapariyāpannattā āyatananti nevasaññānāsaññāyatanaṁ.",
  "tika-abh09t8:295_0": "Atha vā yāyamettha saññā,",
  "tika-abh09t8:295_1": "sā paṭusaññākiccaṁ kātuṁ asamatthatāya nevasaññā,",
  "tika-abh09t8:295_2": "saṅkhārāvasesasukhumabhāvena vijjamānattā nāsaññāti nevasaññānāsaññā,",
  "tika-abh09t8:295_3": "nevasaññānāsaññā ca sā sampayuttadhammānaṁ adhiṭṭhānaṭṭhena āyatanañcāti nevasaññānāsaññāyatanaṁ.",
  "tika-abh09t8:295_4": "Na kevalañcettha saññāva edisī,",
  "tika-abh09t8:295_5": "api tu phassopi nevaphasso nāphasso,",
  "tika-abh09t8:295_6": "cittampi nevacittaṁ nācittaṁ, evaṁ sesasampayuttadhammāpi,",
  "tika-abh09t8:295_7": "saññāsīsena panāyaṁ desanā katāti veditabbā.",
  "tika-abh09t8:295_8": "Tattha saṅkhārāvasesasukhumabhāvenāti accantasukhumabhāvappattasaṅkhārabhāvena. Sesaṁ vuttanayameva.",
  "tika-abh09t8:296_0": "Ayaṁ panettha ādito paṭṭhāya piṇḍatthappakāsanā – ‘‘idha bhikkhu pātimokkhasaṁvarasaṁvuto’’tiādinā sāsane lokiyalokuttarajjhānanibbattakapuggalassa patiṭṭhābhūtasīlesu pātimokkhasaṁvarasīlavisuddhiṁ upadisati.",
  "tika-abh09t8:296_1": "‘‘Viharatī’’ti iminā tadanurūpavihārasamaṅgibhāvaṁ.",
  "tika-abh09t8:296_2": "‘‘Ācāragocarasampanno’’ti iminā ājīvapārisuddhisīlaṁ, tadupakārake ca dhamme.",
  "tika-abh09t8:296_3": "‘‘Aṇumattesū’’tiādinā yathāvuttasīlehi acavanaṁ,",
  "tika-abh09t8:296_4": "tesañca anavasesato samādānaṁ.",
  "tika-abh09t8:296_5": "‘‘Indriyesu guttadvāro’’ti iminā indriyasaṁvarasīlaṁ.",
  "tika-abh09t8:296_6": "‘‘Bhojane mattaññū’’ti iminā paccayasannissitasīlaṁ, santosādiguṇañca.",
  "tika-abh09t8:296_7": "‘‘Pubbarattāpararatta’’ntiādinā sīladhutaṅgesu patiṭṭhitassa bhāvanārāmassa tadupakārake dhamme.",
  "tika-abh09t8:296_8": "‘‘Bodhipakkhikāna’’ntiādinā paṭipattiyā nibbedhabhāgiyataṁ.",
  "tika-abh09t8:296_9": "‘‘So abhikkante’’tiādinā yathāvuttaguṇānaṁ aparihānāya,",
  "tika-abh09t8:296_10": "vakkhamānānañca paṭilābhāya satisampayogaṁ.",
  "tika-abh09t8:296_11": "‘‘So vivitta’’ntiādinā bhāvanānurūpasenāsanapariggahaṁ.",
  "tika-abh09t8:296_12": "‘‘So araññagato’’tiādinā jhānabhāvanārambhappakāraṁ.",
  "tika-abh09t8:296_13": "‘‘So abhijjha’’ntiādinā jhānabhāvanābhiyogena pahīnapañcanīvaraṇassa upacārajjhānuppattiṁ.",
  "tika-abh09t8:296_14": "‘‘So ime pañca nīvaraṇe’’tiādinā tassa uparūpari vāyamato rūpārūpajjhānuppattikkamaṁ upadisati. Ayaṁ tāvettha padattho.",
  "tika-abh09t8:297_0": "Dhammabhedo panettha vibhaṅganaye pākaṭo bhavissati.",
  "tika-abh09t8:297_1": "Tīsu hi nayesu mahaggatalokuttarā kusalavipākakiriyacittasampayuttā vitakkavicārapītisukhaupekkhāekaggatāsaṅkhātā jhānadhammā nānānayehi vibhattā,",
  "tika-abh09t8:297_2": "jhānasampayuttā pana sesakāmāvacaradhammāva idha saṅgahitā.",
  "tika-abh09t8:297_3": "Kiñcāpi panettha pātimokkhasaṁvarasīlādayopi vuttā,",
  "tika-abh09t8:297_4": "tathāpi te jhānānaṁ pubbabhāgappaṭipattidassanavasena ceva jhānasampayuttadhammavasena ca vuttā,",
  "tika-abh09t8:297_5": "idha pana na saṅgahitāti veditabbā.",
  "tika-abh09t8:298_0": "Pañhāpucchake pana siyā kusalā, siyā abyākatā,",
  "tika-abh09t8:298_1": "tīṇi jhānāni sukhāya vedanāya sampayuttā,",
  "tika-abh09t8:298_2": "catutthaṁ adukkhamasukhāya vedanāya sampayuttaṁ,",
  "tika-abh09t8:298_3": "upekkhā panettha vedanā na vattabbā, siyā vipākā, siyā vipākadhammadhammā,",
  "tika-abh09t8:298_4": "paṭhamajjhānaṁ vitakkavicāravajjitaṁ savitakkasavicāraṁ,",
  "tika-abh09t8:298_5": "vitakko panettha avitakkavicāramatto, vicāro na vattabbo,",
  "tika-abh09t8:298_6": "tīṇi jhānāni avitakkaavicārā,",
  "tika-abh09t8:298_7": "dve jhānāni pītivajjitāni pītisahagatāni,",
  "tika-abh09t8:298_8": "tīṇi sukhavajjitāni sukhasahagatāni,",
  "tika-abh09t8:298_9": "catutthaṁ upekkhāvajjitaṁ upekkhāsahagataṁ, tatiyajjhāne sukhaṁ,",
  "tika-abh09t8:298_10": "upekkhā ca idha na vattabbaṁ…pe… siyā mahaggatā, siyā appamāṇā, tīṇi siyā appamāṇārammaṇā, siyā na vattabbā,",
  "tika-abh09t8:298_11": "catutthaṁ tidhāpi na vattabbañca, tīṇi siyā maggahetukā, siyā maggādhipatino, siyā na vattabbā,",
  "tika-abh09t8:298_12": "catutthaṁ tidhāpi na vattabbañca…pe… pīti bahiddhārammaṇāni,",
  "tika-abh09t8:298_13": "catutthaṁ tidhāpi na vattabbañca…pe… anidassanaappaṭighā na hetū…pe… nocittacetasikā araṇāti. Sesaṁ suviññeyyameva.",
  "tika-abh09t8:298_14": "Pāḷimuttanayo panettha natthi,",
  "tika-abh09t8:298_15": "ito paraṁ pana ettakampi avatvā vijjamānaṭṭhāne eva vakkhāma.",
  "tika-abh09t8:299_0": "Jhānavibhaṅgamātikatthavaṇṇanā niṭṭhitā.",
  "tika-abh09t8:300_0": "Appamaññāvibhaṅgamātikatthavaṇṇanā",
  "tika-abh09t8:301_0": "Appamaññāvibhaṅgamātikāya pana atthato tāva – catasso appamaññāyotiādīsu pharaṇaappamāṇavasena appamaññāyo.",
  "tika-abh09t8:301_1": "Etā hi ārammaṇavasena appamāṇe vā satte pharanti,",
  "tika-abh09t8:301_2": "ekasattamhi vā anavasesapharaṇavasena appamāṇato pharantīti evaṁ pharaṇaappamāṇavasena ‘‘appamaññāyo’’ti vuccanti,",
  "tika-abh09t8:301_3": "satta appamāṇavasenāpi vattuṁ vaṭṭati.",
  "tika-abh09t8:301_4": "Mettāsahagatenāti mettāya samannāgatena.",
  "tika-abh09t8:301_5": "Ekaṁ disanti puratthimādīsu catūsu disāsu yaṁ kiñci ekaṁ disaṁ,",
  "tika-abh09t8:301_6": "taṁdisāpariyāpannasattapharaṇavasena cetaṁ vuttaṁ.",
  "tika-abh09t8:301_7": "Pharitvāti phusitvā ārammaṇaṁ katvā. Viharatīti pavatteti. Tathā dutiyantiādīsu. Yathā ekaṁ disaṁ pharitvā,",
  "tika-abh09t8:301_8": "tatheva tadanantaraṁ dutiyaṁ, tatiyaṁ, catutthañcāti attho.",
  "tika-abh09t8:301_9": "Iti uddhamadho tiriyanti eteneva nayena uparimaṁ disaṁ, heṭṭhimaṁ disaṁ,",
  "tika-abh09t8:301_10": "anudisañca anukkamena mettāsahagatena cetasā pharitvā viharatīti attho.",
  "tika-abh09t8:301_11": "Ettāvatā ekamekaṁ disaṁ pariggahetvā odhiso mettāpharaṇataṁ dassitaṁ.",
  "tika-abh09t8:302_0": "Sabbadhītiādi pana anodhiso dassanatthaṁ vuttaṁ. Tattha sabbadhīti sabbattha.",
  "tika-abh09t8:302_1": "Sabbattatāyāti sabbesu hīnamajjhimukkaṭṭhamittasapattamajjhattādippabhedesu attatāya,",
  "tika-abh09t8:302_2": "tesu vibhāgaṁ akatvā attasamatāyāti vuttaṁ hoti.",
  "tika-abh09t8:302_3": "Atha vā sabbattatāyāti sabbena cittabhāvena,",
  "tika-abh09t8:302_4": "īsakampi bahi avikkhepamānoti attho.",
  "tika-abh09t8:302_5": "Sabbāvantanti sabbasattavantaṁ, sabbasattayuttanti attho. Lokanti sattalokaṁ.",
  "tika-abh09t8:302_6": "Puna ‘‘mettāsahagatenā’’ti idaṁ ‘‘vipulenā’’tiādīhi visesanehi sambandhadassanavasena vā vuttaṁ, nigamanavasena vā.",
  "tika-abh09t8:302_7": "Tattha pharaṇavasena vipulatā veditabbā. Bhūmivasena pana mahaggatatā. Paguṇavasena,",
  "tika-abh09t8:302_8": "appamāṇasattārammaṇavasena ca appamāṇatā.",
  "tika-abh09t8:302_9": "Byāpādapaccatthikappahānena averatā.",
  "tika-abh09t8:302_10": "Domanassappahānena niddukkhatā, saṅkhatatā, abyāpajjatā ca daṭṭhabbā.",
  "tika-abh09t8:302_11": "Evaṁ karuṇāsahagatenātiādīsupi attho veditabboti ayaṁ tāvettha padattho.",
  "tika-abh09t8:303_0": "Dhammabhedo panettha suviññeyyova.",
  "tika-abh09t8:303_1": "Vibhaṅganayena pana tīsu rūpāvacarakusalavipākakiriyācittesu sampayuttā sattesu mettādibrahmavihārabhūtā adoso karuṇā muditā tatramajjhattatāti cattāro dhammā nānānayehi vibhattā,",
  "tika-abh09t8:303_2": "taṁsampayuttā pana kāmāvacarabhūtā ca etā idha na gahitā.",
  "tika-abh09t8:303_3": "Arūpāvacaralokuttaresu panetā appamaññā natthevāti.",
  "tika-abh09t8:303_4": "Pañhāpucchake panetā tāva siyā kusalā, siyā abyākatā. Tisso sukhāya,",
  "tika-abh09t8:303_5": "catutthā adukkhamasukhāya vedanāya sampayuttā. Vipākattike tidhāpi, upekkhā avitakkaavicārā, sesā tidhāpi, mahaggatāva,",
  "tika-abh09t8:303_6": "parittārammaṇaatītārammaṇattikesu na vattabbāva, bahiddhārammaṇāva, anidassanaappaṭighāva, mettā hetu, sesā na hetū, no cittā, cetasikā, rūpāvacarā, sauttarāva. Sesaṁ suviññeyyamevāti.",
  "tika-abh09t8:304_0": "Appamaññāvibhaṅgamātikatthavaṇṇanā niṭṭhitā.",
  "tika-abh09t8:305_0": "Sikkhāpadavibhaṅgamātikatthavaṇṇanā",
  "tika-abh09t8:306_0": "Sikkhāpadavibhaṅgamātikāya pana atthato tāva – sikkhāpadānīti sikkhitabbapadāni, sikkhākoṭṭhāsāti attho.",
  "tika-abh09t8:306_1": "Apica sabbepi kusalā dhammā sikkhitabbato sikkhā,",
  "tika-abh09t8:306_2": "tāsaṁ patiṭṭhānaṭṭhena padaṁ,",
  "tika-abh09t8:306_3": "pañcasu pana sīlaṅgesu yaṁ kiñci aṅgaṁ.",
  "tika-abh09t8:306_4": "Pāṇātipātādīsu pāṇassa atīva pāto pāṇātipāto, pāṇavadhoti attho.",
  "tika-abh09t8:306_5": "Pāṇoti cettha vohārato satto, paramatthato jīvitindriyaṁ,",
  "tika-abh09t8:306_6": "tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ aññataradvārappavattā vadhakacetanā pāṇātipāto, tasmā pāṇātipātā. Veramaṇīti virati,",
  "tika-abh09t8:306_7": "sā eva vuttanayena sikkhāpadanti veramaṇisikkhāpadaṁ. Adinnanti na dinnaṁ, parapariggahitaṁ,",
  "tika-abh09t8:306_8": "parapariggahitassa adinnassa ādānaṁ adinnādānaṁ.",
  "tika-abh09t8:306_9": "Parassa haraṇaṁ theyyaṁ corikāti vuttaṁ hoti.",
  "tika-abh09t8:306_10": "Atthato pana parapariggahite tathāsaññino tadādāyakaupakkamasamuṭṭhāpikā theyyacetanā adinnādānaṁ. Kāmesūti vatthukāmesu.",
  "tika-abh09t8:306_11": "Micchācārāti kilesakāmavasena lāmakācārā,",
  "tika-abh09t8:306_12": "purisassa māturakkhitādisaṅkhātāsu,",
  "tika-abh09t8:306_13": "itthiyā attano niyamitapurisato parapurisasaṅkhātesu ca agamanīyaṭṭhānesu vītikkamācārāti vuttaṁ hoti.",
  "tika-abh09t8:306_14": "Atthato pana agamanīyavatthūsu maggenamaggappaṭipādanopakkamasamuṭṭhāpikā,",
  "tika-abh09t8:306_15": "adhivāsanākārappavattā vā methunacetanā kāmesumicchācāro.",
  "tika-abh09t8:306_16": "Musāti abhūtaṁ atacchaṁ vatthu,",
  "tika-abh09t8:306_17": "vādoti tassa abhūtataṁ ñatvāva bhūtato tacchato viññāpanaṁ.",
  "tika-abh09t8:306_18": "Lakkhaṇato pana atathaṁ vatthuṁ ñatvā tathato paraṁ viññāpetukāmassa atthabhañjakakāyavacīpayogasamuṭṭhāpikā cetanā musāvādo.",
  "tika-abh09t8:306_19": "Surāti piṭṭhasurā pūvasurā odanasurā kiṇṇapakkhittā sambhārasaṁyuttāti pañca surā.",
  "tika-abh09t8:306_20": "Merayanti pupphāsavo phalāsavo guḷāsavo madhvāsavo sambhārasaṁyuttoti pañca āsavā.",
  "tika-abh09t8:306_21": "Tadubhayampi madanīyaṭṭhena majjaṁ,",
  "tika-abh09t8:306_22": "yāya cetanāya taṁ majjaṁ pivati,",
  "tika-abh09t8:306_23": "sā pamādakāraṇattā pamādaṭṭhānaṁ,",
  "tika-abh09t8:306_24": "tasmā surāmerayamajjapamādaṭṭhānā.",
  "tika-abh09t8:306_25": "Sesaṁ suviññeyyamevāti ayaṁ tāvettha padattho.",
  "tika-abh09t8:307_0": "Dhammabhedo pana vibhaṅganaye pākaṭo bhavissati. Evaṁ uparipi.",
  "tika-abh09t8:307_1": "Vibhaṅganayesu cettha suttantabhājanīyaṁ natthi,",
  "tika-abh09t8:307_2": "abhidhammabhājanīye panetāni pañca sikkhāpadāni kāmāvacarakusalacittasampayuttānaṁ viratīnaṁ vasena nānappakārato paṭhamavāre vibhattāni,",
  "tika-abh09t8:307_3": "tathā dutiyavāre cetanāvasena,",
  "tika-abh09t8:307_4": "viraticetanāsampayuttā panettha dhammā na sikkhāpadāni,",
  "tika-abh09t8:307_5": "sikkhāpadasampayuttā pana honti,",
  "tika-abh09t8:307_6": "tathā tatiyanaye phassādīnaṁ sabbesaṁ dhammānaṁ vasena nānappakārato vibhattāti.",
  "tika-abh09t8:308_0": "Pañhāpucchake pana cetanāya,",
  "tika-abh09t8:308_1": "phassādīnañca pariyāyasikkhāpadattā nippariyāyasikkhāpadabhūtānaṁ viratīnaṁ vaseneva vibhattāni.",
  "tika-abh09t8:308_2": "Tattha hi pañca sikkhāpadāni kusalā eva, siyā sukhāya,",
  "tika-abh09t8:308_3": "siyā adukkhamasukhāya sampayuttā…pe… parittārammaṇāva, paccuppannārammaṇāva, bahiddhārammaṇāva, anidassanaappaṭighāva, na hetū, sahetukā, no cittā, cetasikā, kāmāvacarā , sauttarāva, araṇāvāti.",
  "tika-abh09t8:308_4": "Ettha ca yāni sikkhāpadāni sattārammaṇāni vuttāni,",
  "tika-abh09t8:308_5": "tāni ca viratisabhāvattā yasmā ‘‘satto’’ti saṅkhaṁ gate parittadhamme eva paccuppanne eva dhamme ārammaṇaṁ karonti,",
  "tika-abh09t8:308_6": "tasmā parittārammaṇāti ca vuttāti veditabbā.",
  "tika-abh09t8:308_7": "Idāni viramitabbapāṇātipātādīnaṁ –",
  "tika-abh09t8:309_0": "Dhammakammapathālamba-vedanāmūlakammato;",
  "tika-abh09t8:310_0": "Sāvajjaṅgādito ñeyyo, pāḷimuttavinicchayo.",
  "tika-abh09t8:311_0": "Tattha dhammato tāva – pañcapete pāṇātipātādayo cetanāsabhāvāva honti.",
  "tika-abh09t8:311_1": "Kammapathato pañca kammapathāva.",
  "tika-abh09t8:311_2": "Ārammaṇato pana pāṇātipāto jīvitindriyārammaṇo, adinnādānaṁ sattārammaṇaṁ, saṅkhārārammaṇaṁ vā, tathā musāvādo,",
  "tika-abh09t8:311_3": "micchācāro itthipurisārammaṇo, surāpānaṁ saṅkhārārammaṇaṁ.",
  "tika-abh09t8:311_4": "Vedanāto pana pāṇātipāto dukkhavedano, adinnādānaṁ tivedanaṁ, tathā musāvādo,",
  "tika-abh09t8:311_5": "micchācāro pana sukhamajjhattavasena dvivedano, tathā surāpānaṁ.",
  "tika-abh09t8:311_6": "Mūlato pana paṭhamo dosamohamūlo, dutiyaṁ siyā lobhamohamūlaṁ, siyā dosamohamūlaṁ, tathā musāvādo,",
  "tika-abh09t8:311_7": "micchācāro pana lobhamohamūlova, tathā surāpānaṁ.",
  "tika-abh09t8:311_8": "Kammato panettha musāvādo vacīkammaṁ, sesā kāyakammameva.",
  "tika-abh09t8:312_0": "Sāvajjato pana pāṇātipāto tāva amanussake pāṇe appasāvajjo, manussake mahāsāvajjo.",
  "tika-abh09t8:312_1": "Tesu ca khuddakasarīre appasāvajjo, mahāsarīre mahāsāvajjo. Kasmā? Payogamahantatāya.",
  "tika-abh09t8:312_2": "Payogasamattepi appaguṇe appasāvajjo, mahāguṇe mahāsāvajjo.",
  "tika-abh09t8:312_3": "Sarīraguṇānaṁ samabhāve sati kilesānaṁ,",
  "tika-abh09t8:312_4": "upakkamānañca mudutibbatāya appamahāsāvajjo hoti,",
  "tika-abh09t8:312_5": "khīṇāsave pana mahāsāvajjataroti.",
  "tika-abh09t8:312_6": "Adinnādānaṁ vatthuno hīnappaṇītatāya ceva guṇavirahitatabbantasantakatāya ca.",
  "tika-abh09t8:312_7": "Tatthāpi taṁ taṁ upādāyupādāya ca appamahāsāvajjaṁ,",
  "tika-abh09t8:312_8": "khīṇāsavasantake mahāsāvajjataranti veditabbaṁ.",
  "tika-abh09t8:312_9": "Micchācāro dussīlasīlavantavatthuvītikkamanena.",
  "tika-abh09t8:312_10": "Tatthāpi taṁ taṁ upādāyupādāya ca appamahāsāvajjo,",
  "tika-abh09t8:312_11": "khīṇāsavavatthuvītikkamane mahāsāvajjataroti ca veditabbo. Musāvādo yamatthaṁ bhañjati, tassa appamahantataṁ,",
  "tika-abh09t8:312_12": "vatthusāmino guṇavirahitataṁ,",
  "tika-abh09t8:312_13": "tabbantatañca upādāyupādāya appamahāsāvajjo hoti.",
  "tika-abh09t8:312_14": "Apica attano santakaṁ adātukāmatāya,",
  "tika-abh09t8:312_15": "hasādhippāyena vā ‘‘nattheta’’ntiādinayappavatto appasāvajjo,",
  "tika-abh09t8:312_16": "adiṭṭhaṁ ‘‘diṭṭha’’ntiādinā kūṭasakkhiādibhāvena vā pavatto mahāsāvajjo,",
  "tika-abh09t8:312_17": "musā vatvā pana saṅghabhedane mahāsāvajjataro.",
  "tika-abh09t8:312_18": "Surāpānaṁ bindumattato paṭṭhāya taṁ taṁ upādāyupādāya appasāvajjaṁ, bahuke mahāsāvajjaṁ,",
  "tika-abh09t8:312_19": "kāyavikārajananapahonakapāne pana mahāsāvajjatarameva.",
  "tika-abh09t8:313_0": "Aṅgādito pana pāṇātipātassa pāṇo pāṇasaññitā vadhakacittaṁ upakkamo tena maraṇanti pañca aṅgāni.",
  "tika-abh09t8:313_1": "Sāhatthiko āṇattiko nissaggiko thāvaro vijjāmayo iddhimayoti cha payogā.",
  "tika-abh09t8:313_2": "Adinnādānassa parapariggahitatā tathāsaññitā theyyacittaṁ upakkamo tena haraṇanti pañca aṅgāni.",
  "tika-abh09t8:313_3": "Sāhatthikādayo cha eva payogā.",
  "tika-abh09t8:313_4": "Te ca kho yathānurūpaṁ theyyāvahārādīnaṁ vasena pavattā.",
  "tika-abh09t8:313_5": "Micchācārassa agamanīyavatthutā sevanacittaṁ maggena maggappaṭipattīti tīṇi aṅgāni. Sāhatthiko ekova payogo.",
  "tika-abh09t8:313_6": "Evaṁ sesānampi payogo veditabbo. Musāvādassa atathaṁ vatthu, visaṁvādanacittaṁ, tajjo vāyāmo,",
  "tika-abh09t8:313_7": "parassa tadatthavijānananti cattāri aṅgāni.",
  "tika-abh09t8:313_8": "Surāpānassa surādīnaṁ aññataratā ajjhoharaṇanti dve aṅgānīti.",
  "tika-abh09t8:314_0": "Evaṁ pāṇātipātādīnaṁ dhammādito vinicchayaṁ ñatvā idāni pāṇātipātāveramaṇiādīnaṁ pañcannampi –",
  "tika-abh09t8:315_0": "Dhammakammapathālamba-samādānapayogato;",
  "tika-abh09t8:316_0": "Khaṇḍato ca vijānīyo, pāḷimuttavinicchayo.",
  "tika-abh09t8:317_0": "Tattha dhammakammapathato vinicchayo vuttanayova.",
  "tika-abh09t8:317_1": "Ārammaṇato panetāni jīvitindriyāditaṁtaṁvītikkamitabbavatthārammaṇāni.",
  "tika-abh09t8:317_2": "Samādānato ekassa santike vā sayameva vā ‘‘pañca sīlāni adhiṭṭhahāmī’’ti ekato vā pāṭiekkaṁ vā samādiyantena etāni samādinnāneva honti.",
  "tika-abh09t8:317_3": "Payogato pana sabbānipi sāhatthikapayogāneva.",
  "tika-abh09t8:317_4": "Khaṇḍato gahaṭṭhā yaṁ yaṁ vītikkamanti, taṁ tadeva khaṇḍaṁ hoti, netare.",
  "tika-abh09t8:317_5": "Gahaṭṭhā anibaddhasīlā honti, yaṁ yaṁ sakkonti, taṁ tadeva gopenti.",
  "tika-abh09t8:317_6": "Sāmaṇerānaṁ pana ekasmiṁ vītikkamite sabbānipi bhijjantīti evaṁ vijānīyo pāḷimuttavinicchayo.",
  "tika-abh09t8:318_0": "Sikkhāpadavibhaṅgamātikatthavaṇṇanā niṭṭhitā.",
  "tika-abh09t8:319_0": "Paṭisambhidāvibhaṅgamātikatthavaṇṇanā",
  "tika-abh09t8:320_0": "Paṭisambhidāvibhaṅgamātikāya atthato tāva – catasso paṭisambhidāti cattāro pabhedā.",
  "tika-abh09t8:320_1": "Niddese pana ‘‘atthe ñāṇaṁ atthappaṭisambhidā’’tiādinā (vibha.",
  "tika-abh09t8:320_2": "718) ñāṇavasena niddiṭṭhattā ñāṇasseva,",
  "tika-abh09t8:320_3": "na aññassa kassacīti veditabbaṁ.",
  "tika-abh09t8:320_4": "Atthapaṭisambhidāti atthavisayañāṇappabhedā,",
  "tika-abh09t8:320_5": "atthappabhedasallakkhaṇavibhāvanavavatthānakaraṇasamatthatāvasena atthe pabhedagataṁ ñāṇanti attho. Sesapadesupi eseva nayo. Ettha ca atthoti hetuphalaṁ.",
  "tika-abh09t8:320_6": "So hi hetuvasena araṇīyato gantabbato,",
  "tika-abh09t8:320_7": "uppādetabbato ca ‘‘attho’’ti vuccati.",
  "tika-abh09t8:320_8": "Pabhedato panesopi pañcavidho hoti yaṁ kiñci paccayuppannaṁ, nibbānaṁ, bhāsitattho, vipāko, kiriyāti.",
  "tika-abh09t8:321_0": "Dhammoti paccayo,",
  "tika-abh09t8:321_1": "so hi phalaṁ vidahati pavatteti uppādeti ceva pāpeti cāti ‘‘dhammo’’ti vuccati.",
  "tika-abh09t8:321_2": "Pabhedato panesopi pañcavidho hoti yo koci phalanibbattako hetu, ariyamaggo, bhāsitaṁ, kusalaṁ, akusalanti.",
  "tika-abh09t8:322_0": "Niruttīti yathāvuttānaṁ dhammānaṁ,",
  "tika-abh09t8:322_1": "atthānañca vācako sabhāvaniruttisaṅkhāto saddo.",
  "tika-abh09t8:322_2": "Imā dhammatthaniruttiyo ārammaṇaṁ katvā paccavekkhantassa tattha tattha pabhedagataṁ ñāṇaṁ niruttipaṭisambhidā nāma.",
  "tika-abh09t8:323_0": "Ettha ca niruttipaṭisambhidā saddārammaṇā, na paññattārammaṇā,",
  "tika-abh09t8:323_1": "paṭisambhidāpatto hi ‘‘phasso vedanā’’tiādikaṁ saddaṁ sutvā ‘‘ayaṁ sabhāvaniruttī’’ti jānāti,",
  "tika-abh09t8:323_2": "‘‘phassā vedano’’tiādikaṁ pana ‘‘na sabhāvaniruttī’’ti jānāti. Sabhāvaniruttīti (vibha. aṭṭha. 718) ca māgadhikā bhāsā,",
  "tika-abh09t8:323_3": "yāya sammāsambuddhā tepiṭakaṁ buddhavacanaṁ tantiṁ āropenti,",
  "tika-abh09t8:323_4": "brahmāno ca agāmake araññe kiñci vacanaṁ asutvā vaḍḍhitadārakā ca attano dhammatāya bhāsanti,",
  "tika-abh09t8:323_5": "yā ca apāyesu manusse devaloke ceva māgadhabhāsā ussannā,",
  "tika-abh09t8:323_6": "pacchā ca tato andhakayonakadamiḷādidesabhāsā ceva sakkatādiaṭṭhārasamahābhāsā ca nibbattā,",
  "tika-abh09t8:323_7": "sā hi yasmā itarāsu bhāsāsu parivattantāsupi na parivattati,",
  "tika-abh09t8:323_8": "sabbakālaṁ attano sabhāve eva tiṭṭhati,",
  "tika-abh09t8:323_9": "tasmā ‘‘sabhāvaniruttī’’ti vuccati. Yā brahmavohāro, ariyavohāroti ca vuccati,",
  "tika-abh09t8:323_10": "tāya pana māgadhabhāsāya tantiṁ āruḷhassa buddhavacanassa paṭisambhidāpattānaṁ sotapathāgamanameva papañco .",
  "tika-abh09t8:323_11": "Sote pana saṅghaṭṭitamatte eva nayasatena nayasahassena attho upaṭṭhāti.",
  "tika-abh09t8:323_12": "Aññāya pana bhāsāya tantiṁ āruḷhaṁ taṁ tesaṁ cittaṁ sahasā nārohati, kicchena uggahetabbaṁ hoti,",
  "tika-abh09t8:323_13": "puthujjanānañca sakalaṁ buddhavacanaṁ uggahetvāpi paṭisambhidāpatti nāma natthi,",
  "tika-abh09t8:323_14": "ariyasāvako no paṭisambhidāpatto nāma natthi,",
  "tika-abh09t8:323_15": "paṭisambhidāpatto aññaṁ saddaṁ nāmākhyātopasagganipātabhedato jānāti, na jānātīti?",
  "tika-abh09t8:323_16": "Yadaggena saddaṁ sutvā ‘‘ayaṁ sabhāvanirutti,",
  "tika-abh09t8:323_17": "ayaṁ na sabhāvaniruttī’’ti jānāti, tadaggena etampi jānissati,",
  "tika-abh09t8:323_18": "na cetaṁ paṭisambhidākiccanti veditabbaṁ.",
  "tika-abh09t8:324_0": "Paṭibhānanti dhammatthādivisayaṁ sabbatthakañāṇaṁ,",
  "tika-abh09t8:324_1": "taṁ ñāṇaṁ ārammaṇaṁ katvā paccavekkhantassa pabhedagataṁ ñāṇaṁ paṭibhānapaṭisambhidā nāma,",
  "tika-abh09t8:324_2": "imā catassopi paṭisambhidā adhigamena pariyattiuggahaṇena sakkaccadhammassavanena atthaparipucchāya pubbayogenāti pañcahi kāraṇehi visadā honti, sekhabhūmiyaṁ,",
  "tika-abh09t8:324_3": "asekhabhūmiyañcāti dvīsu ṭhānesu pabhedaṁ gacchantīti veditabbā. Ayaṁ tāvettha padattho.",
  "tika-abh09t8:325_0": "Dhammabhedo panetthāpi vibhaṅganaye pākaṭo bhavissati.",
  "tika-abh09t8:325_1": "Vibhaṅganayesu hi tīsupi dhammaniruttipaṭibhānapaṭisambhidā tissopi kāmāvacarajavanasampayuttañāṇānaṁ vasena tabbisayappabhedena saddhiṁ nānappakārato vibhattā.",
  "tika-abh09t8:325_2": "Atthapaṭisambhidā pana tesaṁ ñāṇānañceva aṭṭhalokuttaracittasampayuttānañca vasena tabbisayappabhedena saddhiṁ.",
  "tika-abh09t8:325_3": "Lokuttarañāṇānipi hi maggappattabbatāya atthabhūtanibbānārammaṇattā ‘‘atthapaṭisambhidā’’ti vuccati.",
  "tika-abh09t8:326_0": "Pañhāpucchake pana siyā kusalā, siyā abyākatā,",
  "tika-abh09t8:326_1": "tisso paṭisambhidā siyā vipākadhammadhammā,",
  "tika-abh09t8:326_2": "siyā nevavipākanavipākadhammadhammā, atthapaṭisambhidā tidhāpi, tisso paṭisambhidā parittā,",
  "tika-abh09t8:326_3": "atthapaṭisambhidā siyā parittā, siyā appamāṇā ,",
  "tika-abh09t8:326_4": "niruttipaṭisambhidā parittārammaṇā, bahiddhārammaṇā ca, sesā tidhāpi,",
  "tika-abh09t8:326_5": "niruttipaṭisambhidā paccuppannārammaṇāva,",
  "tika-abh09t8:326_6": "atthapaṭisambhidā tidhāpi na vattabbā ca, anidassanaappaṭighā, hetū, sahetukā, tisso paṭisambhidā sauttarā, atthapaṭisambhidā dvidhāpi, araṇā cāti. Sesaṁ suviññeyyameva.",
  "tika-abh09t8:327_0": "Paṭisambhidāvibhaṅgamātikatthavaṇṇanā niṭṭhitā.",
  "tika-abh09t8:328_0": "Ñāṇavibhaṅgamātikatthavaṇṇanā",
  "tika-abh09t8:329_0": "Ñāṇavibhaṅgamātikāya pana atthato tāva – ekavidhenāti ekappakārena, ekakoṭṭhāsena vā.",
  "tika-abh09t8:329_1": "Ñāṇavatthūti ettha pana ñāṇañca taṁ vatthu ca nānappakārānaṁ sampattīnanti ñāṇavatthu.",
  "tika-abh09t8:329_2": "Pañca viññāṇāti cakkhuviññāṇādīni pañca.",
  "tika-abh09t8:329_3": "Na hetū ahetukātiādīsu heṭṭhā hetudukādīsu vuttanayānusārena sabbattha attho veditabbo.",
  "tika-abh09t8:329_4": "Apica hetudukādīsu pañca viññāṇā hetū dhammāti vā sahetukā dhammāti vā na vattabbā, ekantena pana na hetū eva, ahetukā evāti.",
  "tika-abh09t8:329_5": "Evaṁ ‘‘yāthāvakavatthuvibhāvanā paññā’’ti iminā upari ekavidhaparicchedāvasāne vakkhamānena sambandhoti.",
  "tika-abh09t8:329_6": "Iminā nayena sabbattha yathānurūpaṁ attho veditabbo.",
  "tika-abh09t8:329_7": "Tattha ca acetasikāti cittāni eva pañcaviññāṇasampayuttānaṁ idha aparāmaṭṭhattā.",
  "tika-abh09t8:330_0": "Uppannavatthukā uppannārammaṇāti khaṇapaccuppannavasena anāgatapaṭikkhepo.",
  "tika-abh09t8:330_1": "Na hi tāni anāgatesu pañcasu vatthārammaṇesu uppajjanti.",
  "tika-abh09t8:330_2": "Purejātavatthukā purejātārammaṇāti sahuppattipaṭikkhepo.",
  "tika-abh09t8:330_3": "Na hi tāni sahuppannaṁ vatthārammaṇaṁ paṭicca uppajjanti.",
  "tika-abh09t8:330_4": "Ajjhattikavatthukāti ajjhattajjhattabhūte pañca pasāde vatthuṁ katvā uppajjanakā.",
  "tika-abh09t8:330_5": "Ettha ca pañca viññāṇā sayampi ajjhattikā, ajjhattikavatthukā ca,",
  "tika-abh09t8:330_6": "manoviññāṇaṁ hadayanissitaṁ ajjhattikaṁ, bāhiravatthukaṁ,",
  "tika-abh09t8:330_7": "pañcaviññāṇasampayuttā tayo khandhā bāhirā, ajjhattikavatthukā,",
  "tika-abh09t8:330_8": "manoviññāṇasampayuttā tayo khandhā bāhirā,",
  "tika-abh09t8:330_9": "bāhiravatthukāti evaṁ catukkaṁ veditabbaṁ.",
  "tika-abh09t8:331_0": "Asambhinnavatthukā asambhinnārammaṇāti aniruddhavatthārammaṇā.",
  "tika-abh09t8:331_1": "Na hi tāni niruddhavatthārammaṇaṁ paṭicca uppajjanti.",
  "tika-abh09t8:331_2": "Nānāvatthukā nānārammaṇāti tāni yathākkamaṁ cakkhurūpādiniyatekekavatthārammaṇatāya aññamaññaṁ bhinnavatthukā, bhinnārammaṇā ca.",
  "tika-abh09t8:331_3": "Na hi cakkhuviññāṇaṁ cakkhuṁ muñcitvā sotādīsu aññataraṁ vatthuṁ katvā rūpaṁ muñcitvā saddādīsu aññatarārammaṇaṁ paṭicca uppajjati, na itarāni cetarāni.",
  "tika-abh09t8:331_4": "Na aññamaññassa gocaravisayaṁ paccanubhontīti iminā ca nesaṁ nānārammaṇataṁyeva vibhāveti.",
  "tika-abh09t8:331_5": "Na asamannāhārā uppajjantīti anāvajjane na uppajjanti,",
  "tika-abh09t8:331_6": "pañcadvārāvajjanena anāvajjite visaye na uppajjantīti attho.",
  "tika-abh09t8:331_7": "Na amanasikārāti tamevettha pariyāyantarena vibhāveti.",
  "tika-abh09t8:331_8": "Na abbokiṇṇāti aññamaññaṁ nirantarā hutvā na uppajjanti.",
  "tika-abh09t8:331_9": "Na apubbaṁ acarimanti ekakkhaṇepi saha na uppajjanti. Na kevalañca etāni,",
  "tika-abh09t8:331_10": "aññānipi viññāṇāni dve vā taduttariṁ vā ekato na uppajjanti,",
  "tika-abh09t8:331_11": "ekekameva pana viññāṇaṁ uppajjatīti veditabbaṁ.",
  "tika-abh09t8:331_12": "Yathāha – ‘‘aññaṁ uppajjate cittaṁ,",
  "tika-abh09t8:331_13": "aññaṁ cittaṁ nirujjhatī’’tiādi (dī. ni. aṭṭha. 1.214; ma. ni. aṭṭha. 1.109; saṁ. ni. aṭṭha. 3.5.368; vibha. aṭṭha. 523).",
  "tika-abh09t8:331_14": "Na aññamaññassa samanantarāti iminā anabbokiṇṇatāya eva vibhāvanā.",
  "tika-abh09t8:332_0": "Anābhogāti anāvajjanabhūtā āvajjanaṭṭhāne ṭhatvā āvajjanakiccaṁ kātuṁ na samatthāti attho.",
  "tika-abh09t8:332_1": "Na kañci dhammaṁ paṭivijānātīti ‘‘manopubbaṅgamā dhammā’’ti (dha. pa.",
  "tika-abh09t8:332_2": "1-2) evaṁ vuttaṁ ekampi kusalākusalaṁ dhammaṁ kocipi puggalo na paṭivijānāti,",
  "tika-abh09t8:332_3": "tehi viññāṇehi na sādhetīti attho.",
  "tika-abh09t8:332_4": "Aññatraabhinipātamattāti ṭhapetvā rūpādiārammaṇānaṁ abhinipātamattaṁ āpāthagamanamattaṁ,",
  "tika-abh09t8:332_5": "byattataropi puggalo pañcaviññāṇehi āpāthagatārammaṇapaṭivijānanamattato aññaṁ kusalākusalapaṭivijānanaṁ kātuṁ na sakkotīti attho.",
  "tika-abh09t8:333_0": "Pañcannaṁ viññāṇānaṁ samanantarāpīti manodhātuyāpi.",
  "tika-abh09t8:333_1": "Api-saddo cettha sampiṇḍanattho,",
  "tika-abh09t8:333_2": "tena na kevalaṁ manodhātuyāva,",
  "tika-abh09t8:333_3": "tato parehipi pañcadvārikaviññāṇehi tadārammaṇapariyosānehi na kiñci kusalākusalaṁ dhammaṁ paṭivijānātīti ayamattho dassitoti gahetabbo.",
  "tika-abh09t8:333_4": "Kiñcāpi pañcadvāre kusalākusalādīni javanāni uppajjanti,",
  "tika-abh09t8:333_5": "tathāpi tāni moghapupphāni viya abbohārikānīti daṭṭhabbāni.",
  "tika-abh09t8:333_6": "Na kañci iriyāpathaṁ kappetītiādīsupi eseva nayo.",
  "tika-abh09t8:333_7": "Na hi pañcadvārikaviññāṇehi gamanādīsu kañci iriyāpathaṁ kappeti,",
  "tika-abh09t8:333_8": "na kāyavacīkammaṁ paṭṭhapeti,",
  "tika-abh09t8:333_9": "na viññattiṁ vā samuṭṭhāpeti,",
  "tika-abh09t8:333_10": "na kusalākusalaṁ dhammaṁ samādiyati,",
  "tika-abh09t8:333_11": "na lokiyalokuttaraṁ samādhiṁ samāpajjati, na tato vuṭṭhāti, na bhavato cavati, na bhavantare uppajjati,",
  "tika-abh09t8:333_12": "sabbampetaṁ kiccaṁ manodvārikacitteneva hoti.",
  "tika-abh09t8:333_13": "Yathā cetesaṁ etāni kiccāni natthi, evaṁ niyāmokkamanādīnipi.",
  "tika-abh09t8:333_14": "Na hi koci pañcadvārikajavanehi micchattaniyāmaṁ, sammattaniyāmaṁ vā okkamati,",
  "tika-abh09t8:333_15": "na cetāni nāmagottaṁ vā kasiṇādipaññattiṁ vā tilakkhaṇādiṁ vā ārabbha bhavanti.",
  "tika-abh09t8:333_16": "Na supatītiādīsu sabbehi pañcadvārikacittehi na niddaṁ okkamati, na kiñci supinaṁ passati.",
  "tika-abh09t8:333_17": "Niddāyantassa hi indriyesu mahāpadīpaturiyasaddādioḷārikehipi rūpādipañcārammaṇehi ghaṭṭitesu paṭhamaṁ pañcadvārikāni āvajjanāni bhavaṅgaṁ āvaṭṭetuṁ na sakkonti,",
  "tika-abh09t8:333_18": "manodvārikameva āvajjanaṁ sakkoti,",
  "tika-abh09t8:333_19": "tasmiñca uppanne manodvārikajavanaṁ javitvā bhavaṅgaṁ otarati.",
  "tika-abh09t8:333_20": "Dutiyavāre pana pañcadvārikaāvajjanesu yaṁ kiñci yathārahaṁ bhavaṅgaṁ āvaṭṭeti,",
  "tika-abh09t8:333_21": "tato tadārammaṇapariyosānāni taṁtaṁdvārikavīthicittāni yathākkamaṁ pavattitvā bhavaṅgaṁ otaranti.",
  "tika-abh09t8:333_22": "Tatiyavāre pana manodvārikāvajjanajavanāni pavattanti,",
  "tika-abh09t8:333_23": "tasmiṁ khaṇe rūpādipañcārammaṇavavatthānaṁ hoti,",
  "tika-abh09t8:333_24": "satto ca niddāya paṭibuddhoti,",
  "tika-abh09t8:333_25": "evaṁ manodvārikacitteneva paṭibujjhati.",
  "tika-abh09t8:334_0": "Supinampi hi teneva passati, na pañcadvārikena,",
  "tika-abh09t8:334_1": "tañca panetaṁ supinaṁ passanto catūhi kāraṇehi passati dhātukkhobhato vā anubhūtapubbato vā devatopasaṁhārato vā pubbanimittato vā.",
  "tika-abh09t8:334_2": "Imesaṁ pana saṁsaggasannipātatopi bahudhā papañcenti.",
  "tika-abh09t8:334_3": "Tattha yaṁ vātapittādidhātukkhobhato,",
  "tika-abh09t8:334_4": "anubhūtapubbato ca supinaṁ passati, na taṁ saccaṁ.",
  "tika-abh09t8:334_5": "Yaṁ devatopasaṁhārato passati, taṁ saccaṁ vā hoti alikaṁ vā.",
  "tika-abh09t8:334_6": "Kuddhā hi devatā viparītampi katvā dassenti. Yaṁ pubbanimittato passati,",
  "tika-abh09t8:334_7": "taṁ ekantasaccameva bodhisattakosalarājādīnaṁ pañcasoḷasamahāsupināni viya.",
  "tika-abh09t8:334_8": "Tañca panetaṁ catubbidhaṁ supinaṁ sekhaputhujjanāva passanti, na asekhā pahīnavipallāsattā.",
  "tika-abh09t8:334_9": "Kiṁ panetaṁ passanto sutto passati paṭibuddho vā? Kiñcettha, yadi sutto passati, supinassa kusalādisabhāvato,",
  "tika-abh09t8:334_10": "bhavaṅgassa ca tadabhāvā abhidhammavirodho āpajjati. Atha paṭibuddho,",
  "tika-abh09t8:334_11": "supinaṁ passantena katassa abbohārikassāpi vītikkamassa sabbohārikasseva ekantasāvajjattā anāpatti na siyāti vinayavirodho āpajjati. Pakārantaro ca natthi,",
  "tika-abh09t8:334_12": "yena supinaṁ passeyyāti supinassa abhāvova āpajjatīti? Nāpajjati. Kasmā?",
  "tika-abh09t8:334_13": "Yasmā kapimiddhapareto passati ‘‘kapimiddhapareto kho, mahārāja, supinaṁ passatī’’ti (mi. pa. 5.3.5) vacanato,",
  "tika-abh09t8:334_14": "yā pana niddā makkaṭaniddā viya punappunaṁ kusalādicittavokiṇṇattā lahuparivattā, taṁ kapimiddhaṁ, tena sutto supinaṁ passati,",
  "tika-abh09t8:334_15": "tasmā supino kusalopi hoti akusalopi,",
  "tika-abh09t8:334_16": "āvajjanatadārammaṇavasena abyākatopi,",
  "tika-abh09t8:334_17": "supine ca kataṁ kusalākusaladubbalatāya paṭisandhiṁ ākaḍḍhituṁ na sakkoti, pavatte vedanīyaṁ pana hoti.",
  "tika-abh09t8:334_18": "‘‘Yāthāvakavatthuvibhāvanā paññā’’ti ettha yo pañcannaṁ viññāṇānaṁ yathāvutto na hetukaṭṭho,",
  "tika-abh09t8:334_19": "ahetukaṭṭho…pe… na supinaṁ passanaṭṭho, so yāthāvaṭṭho,",
  "tika-abh09t8:334_20": "taṁtaṁyāthāvatthuṁ vibhāvetīti yāthāvakavatthuvibhāvanā paññā.",
  "tika-abh09t8:334_21": "Evaṁ ekavidhena ñāṇavatthūti evaṁ vuttena ekena pakārena ekena ākārena,",
  "tika-abh09t8:334_22": "ekakoṭṭhāsena ñāṇavatthu hotīti.",
  "tika-abh09t8:335_0": "Ekakaṁ niṭṭhitaṁ.",
  "tika-abh09t8:336_0": "Dukesu atthajāpikāti ettha atthapaṭisambhidāvibhaṅge vuttesu pañcasu atthesu yathānurūpaṁ atthaṁ jāpeti janeti pavattetīti atthajāpikā,",
  "tika-abh09t8:336_1": "catubhūmakakusalacittesu ceva asekhānaṁ abhiññāsamāpattīnaṁ parikammādibhūtakāmāvacarakiriyācittesu ca sampayuttā paññā.",
  "tika-abh09t8:336_2": "Tāsu hi yasmā kusalasampayuttāva paññā attano attano bhūmipariyāpannaṁ vipākasaṅkhātaṁ atthaṁ jāpeti janeti.",
  "tika-abh09t8:336_3": "Kāmāvacarakiriyāsampayuttā pana parikammādibhūtā abhiññāsamāpattikiriyā arahattaphalasaṅkhātaṁ atthaṁ jāpeti janeti,",
  "tika-abh09t8:336_4": "tasmā etā atthajāpikāti vuttā.",
  "tika-abh09t8:336_5": "Aṭṭhakathāsu pana pāḷiyaṁ avuttāpi tīsu bhūmīsu kiriyajavanapaññā anantarādipaccayavasena attano anantaraṁ kiriyatthaṁ jāpetīti ‘‘atthajāpikā’’tveva vuttā.",
  "tika-abh09t8:336_6": "Jāpitatthā paññāti sahajātaṁ vipākatthaṁ jāpetvā ṭhitā,",
  "tika-abh09t8:336_7": "attano vā kāraṇehi jāpitā janitā pavattitā sayampi atthabhūtāti jāpitatthā.",
  "tika-abh09t8:336_8": "Catubhūmakavipākesu ca kiriyābhiññāsamāpattīsu ca sampayuttā paññā.",
  "tika-abh09t8:336_9": "Aṭṭhakathāsu pana pāḷiyaṁ avuttā sesakiriyāsampayuttāpi paññā yathāsakaṁ kāraṇehi jāpitā,",
  "tika-abh09t8:336_10": "sayañca atthabhūtāti ‘‘jāpitatthā’’tveva vuttā. Sesaṁ suviññeyyameva.",
  "tika-abh09t8:337_0": "Dukaṁ niṭṭhitaṁ.",
  "tika-abh09t8:338_0": "Tikesu pana cintāmayattike parato adisvā asutvāva attano dhammatāya ‘‘evaṁ sati evaṁ bhavissatī’’ti evaṁ cintāmayaanubuddhiyā uppāditā anavajjakammāyatanasippāyatanavijjāṭṭhānesu paññā ceva kammassakatañāṇaṁ,",
  "tika-abh09t8:338_1": "saccānulomikañāṇañca cintāmayā nāma paññā.",
  "tika-abh09t8:338_2": "Tattha vaḍḍhakikammapupphachaḍḍakakammādi hīnañceva kasivāṇijjādi ukkaṭṭhañca kammameva kammāyatanaṁ.",
  "tika-abh09t8:338_3": "Naḷakārapesakārasippādi hīnañceva muddāgaṇanālekhādi ukkaṭṭhañca sippameva sippāyatanaṁ.",
  "tika-abh09t8:338_4": "Nāgamaṇḍalaparittādi dhammikavijjāva vijjāṭṭhānaṁ.",
  "tika-abh09t8:338_5": "Tesu cintābaleneva uppannā paññā.",
  "tika-abh09t8:338_6": "Bodhisattādayo hi sattahitāya adiṭṭhaṁ asutaṁ taṁtaṁanavajjakammasippatadupakaraṇakaraṇappakārañca ñāṇabalena cintetvā nipphādenti.",
  "tika-abh09t8:338_7": "Nāgamaṇḍalaparittādivijjampi uppādenti,",
  "tika-abh09t8:338_8": "evaṁ katānipi tāni pubbe uggaṇhitvā karontehi katasippasadisāneva honti.",
  "tika-abh09t8:338_9": "Kammassakatañāṇaṁ nāma kusalakammaṁ sattānaṁ sakaṁ,",
  "tika-abh09t8:338_10": "akusalaṁ no sakanti evaṁ jānanapaññā.",
  "tika-abh09t8:338_11": "Atha vā kusalakammameva sattānaṁ sakaṁ tadāyatthavuttitāya, nāññanti evaṁ jānanapaññāpi.",
  "tika-abh09t8:338_12": "Saccānulomikaṁ ñāṇanti vipassanāñāṇaṁ.",
  "tika-abh09t8:338_13": "Taṁ hi maggasaccassa paramatthasaccassa anulomanato ‘‘saccānulomika’’nti vuccati.",
  "tika-abh09t8:338_14": "Idampi hi ñāṇadvayaṁ parato asutvā cintābalena uppāditaṁ cintāmayañāṇameva hoti.",
  "tika-abh09t8:338_15": "Idañca na yesaṁ kesañci sattānaṁ uppajjati,",
  "tika-abh09t8:338_16": "abhiññātānaṁ pana puññavantānaṁ mahāsattānameva uppajjati.",
  "tika-abh09t8:338_17": "Tatthāpi saccānulomikañāṇaṁ pacchimabhavikānaṁ dvinnaññeva bodhisattānaṁ uppajjatīti veditabbaṁ.",
  "tika-abh09t8:338_18": "Sutamayā paññāti parato sutvā sutavasena uppāditā yathāvuttakammāyatanādipaññāva.",
  "tika-abh09t8:338_19": "Parato asutvā pana kammāyatanādi parena kayiramānaṁ,",
  "tika-abh09t8:338_20": "kataṁ vā disvā uggahetvā vā paṭiladdhāpi paññā ‘‘sutamayā’’tveva vuccati. Tadubhayāpi cintāmayā, sutamayā ca kāmāvacarāva.",
  "tika-abh09t8:338_21": "Bhāvanāmayā pana paññā cintāmayavasena,",
  "tika-abh09t8:338_22": "sutamayavasena vā pavattitakāmāvacarapubbabhāgabhāvanānipphattiyā samuppannā mahaggatalokuttarajavanapaññā.",
  "tika-abh09t8:339_0": "Dānamayattike deyyadhammapariccāgavasena pavattā dānamayā,",
  "tika-abh09t8:339_1": "sīlapūraṇavasena pavattā sīlamayā, tadubhayāpi kāmāvacarāva.",
  "tika-abh09t8:339_2": "Bhāvanāmayā panettha samathavipassanāvasena pavattā catubhūmakapaññā.",
  "tika-abh09t8:339_3": "Niddese panassa kiñcāpi ‘‘samāpannassa paññā’’ti (vibha.",
  "tika-abh09t8:339_4": "768) evaṁ mahaggatalokuttarapaññāva vuttā,",
  "tika-abh09t8:339_5": "tathāpi taṁ ukkaṭṭhavasena vuttaṁ.",
  "tika-abh09t8:339_6": "Kāmāvacarānaṁ pana pubbabhāgabhāvanānaṁ,",
  "tika-abh09t8:339_7": "anussatiupacārabhāvanānañca bhāvanāmaye saṅgahoti daṭṭhabbaṁ.",
  "tika-abh09t8:339_8": "Purimattike panetāsaṁ cintāmaye saṅgahitattā bhāvanāmaye asaṅgaho,",
  "tika-abh09t8:339_9": "tatthāpi bhāvanābalanipphannānameva saṅgaho daṭṭhabbo.",
  "tika-abh09t8:340_0": "Adhisīlattike pātimokkhasaṁvarasīlaṁ vipassanāhetuttā sesasīlato adhikaṁ sīlanti adhisīlaṁ,",
  "tika-abh09t8:340_1": "tasmiṁ sampayuttā paññā adhisīle paññā.",
  "tika-abh09t8:340_2": "Vipassanāpādikā pana aṭṭha samāpattiyo sesacittehi adhikattā adhicittaṁ,",
  "tika-abh09t8:340_3": "tasmiṁ paññā adhicitte paññā,",
  "tika-abh09t8:340_4": "cittasīsena cettha samādhi niddiṭṭho.",
  "tika-abh09t8:340_5": "Savipassanā pana maggaphalapaññā sesāhi adhikattā adhipaññā nāma.",
  "tika-abh09t8:340_6": "Sā ca adhipaññāya paññāti desanāya samarasatāya vuttā.",
  "tika-abh09t8:340_7": "Sīlādayo ‘‘sīlaṁ cittaṁ paññā,",
  "tika-abh09t8:340_8": "adhisīlaṁ adhicittaṁ adhipaññā’’ti paccekaṁ duvidhā honti.",
  "tika-abh09t8:340_9": "Tesu purimā pañcasīladasasīlāni, vaṭṭapādikaaṭṭhasamāpattiyo,",
  "tika-abh09t8:340_10": "nibbedhabhāgiyakammassakatapaññā ca yathākkamaṁ honti.",
  "tika-abh09t8:340_11": "Te ca dhammā anuppannepi tathāgate bodhisattānaṁ, tāpasaparibbājakānaṁ,",
  "tika-abh09t8:340_12": "cakkavattirājādīnañca kāle pavattanti,",
  "tika-abh09t8:340_13": "pacchimā pana vuttāvasesā uppanne eva tathāgate vitthārikā honti, no anuppanneti veditabbo.",
  "tika-abh09t8:340_14": "Ettha ca ratanattaye dānāpacāyanādivasena,",
  "tika-abh09t8:340_15": "saraṇagamanasaddhammasavanādivasena ca pavattā vivaṭṭūpanissayabhūtā kusaladhammāpi adhisīlaadhipaññāsu gahitā evāti gahetabbā.",
  "tika-abh09t8:341_0": "Āyakosallattike āyoti vaḍḍhi, sā akusalādianatthahānito,",
  "tika-abh09t8:341_1": "kusalādiatthuppattito ca duvidhā. Apāyoti avaḍḍhi, sāpi kusalādiatthahānito,",
  "tika-abh09t8:341_2": "akusalādianatthuppattito ca duvidhā. Tesu kosallaṁ, kusalasabhāvā paññā.",
  "tika-abh09t8:341_3": "Apāyakosallaṁ paññavato eva ‘‘evaṁ manasikārādippavattiyaṁ avaḍḍhi uppajjati,",
  "tika-abh09t8:341_4": "vaḍḍhi parihāyatī’’ti ñatvā tadubhayapaṭipattisambhavato.",
  "tika-abh09t8:341_5": "Upāyakosallanti atra upāyo accāyikakiccādīsu ṭhānuppattikaupāyajānanapaññā,",
  "tika-abh09t8:341_6": "tividhāpi cetā kāmāvacarapaññāti veditabbā. Sesaṁ suviññeyyameva.",
  "tika-abh09t8:342_0": "Tikaṁ niṭṭhitaṁ.",
  "tika-abh09t8:343_0": "Catukkesu pana paṭhame kammassakatañāṇaṁ saccānulomikaṁ ñāṇañca vuttameva,",
  "tika-abh09t8:343_1": "idha pana ṭhapetvā saccānulomikañāṇaṁ sabbāpi sāsavā kusalā paññā kammassakatañāṇanti veditabbaṁ. Catūsu maggesu,",
  "tika-abh09t8:343_2": "phalesu ca paññāva maggasamaṅgissa ñāṇaṁ, phalasamaṅgissa ñāṇañcāti.",
  "tika-abh09t8:344_0": "Saccacatukke ariyamaggaphalapaññāva catūsu saccesu ekapaṭivedhavasena ‘‘dukkhe ñāṇa’’ntiādinā catūsu ṭhānesu gahitā.",
  "tika-abh09t8:344_1": "Kiñcāpi hi kāmāvacarañāṇampi catūsu saccesu ārammaṇavasena pavattati,",
  "tika-abh09t8:344_2": "paṭivedhakiccavasena pana idhādhippetattā pāḷiyaṁ taṁ na gahitanti veditabbaṁ.",
  "tika-abh09t8:345_0": "Dhammacatukke maggaphalesu paññā dhamme ñāṇaṁ nāma.",
  "tika-abh09t8:345_1": "Tesu hi maggañāṇaṁ tāva catusaccadhammānaṁ ekapaṭivedhavasena jānanato ‘‘dhamme ñāṇa’’nti vuccati.",
  "tika-abh09t8:345_2": "Phalañāṇaṁ pana nirodhasaccavasena dhamme ñāṇanti veditabbaṁ.",
  "tika-abh09t8:345_3": "Maggānubhāvanibbattaṁ pana atītānāgatesu saccapaṭivedhanayasaṅgahaṇavasena pavattaṁ paccavekkhaṇañāṇaṁ anvaye ñāṇaṁ nāma.",
  "tika-abh09t8:345_4": "Tassa ca yehi nayehi ariyā atītamaddhānaṁ catusaccadhammaṁ jāniṁsu,",
  "tika-abh09t8:345_5": "tepi imaññeva catusaccaṁ evameva jāniṁsu,",
  "tika-abh09t8:345_6": "anāgatamaddhānampi jānissantīti evaṁ jānanavasena pavatti ākāro veditabbo.",
  "tika-abh09t8:345_7": "Sarāgādivasena paracittaparicchedañāṇaṁ pariye ñāṇaṁ nāma.",
  "tika-abh09t8:345_8": "Dhammanvayapariyañāṇāni pana ṭhapetvā sabbalokiyapaññāñāṇanti sammatattā sammutimhi ñāṇanti sammutiñāṇaṁ nāma.",
  "tika-abh09t8:346_0": "Ācayacatukke kāmāvacarakusale paññā ācayāya no apacayāya.",
  "tika-abh09t8:346_1": "Sā hi cutipaṭisandhiṁ ācinoti eva, no apacinoti.",
  "tika-abh09t8:346_2": "Maggapaññā pana apacayāya no ācayāya.",
  "tika-abh09t8:346_3": "Rūpārūpakusalapaññā ācayāya ceva apacayāya ca.",
  "tika-abh09t8:346_4": "Sā hi vikkhambhanavasena kilese ca tammūlake ca vipākadhamme apacinoti.",
  "tika-abh09t8:346_5": "Sesā abyākatā paññā nevācayāya no apacayāya.",
  "tika-abh09t8:347_0": "Nibbidācatukke rūpāvacarapaṭhamajjhānapaññā nibbidāya no paṭivedhāya.",
  "tika-abh09t8:347_1": "Sā hi kāmavivekena pattabbattā kilesanibbidāya pavattati,",
  "tika-abh09t8:347_2": "abhiññāpādakabhāvaṁ pana appattatāya nevābhiññāpaṭivedhāya saṁvattati.",
  "tika-abh09t8:347_3": "Catutthajjhānapaññā paṭivedhāya no nibbidāya.",
  "tika-abh09t8:347_4": "Sā hi abhiññāpādakabhāvenāpi abhiññābhāvappattiyāpi paṭivedhāya saṁvattati.",
  "tika-abh09t8:347_5": "Paṭhamajjhānakkhaṇe eva nīvaraṇanibbindanattā no nibbidāya.",
  "tika-abh09t8:347_6": "Dutiyatatiyajjhānapaññā pana somanassasahagatatāya paṭhamajjhānasannissitā vā avitakkatāya catutthajjhānasannissitā vā kātabbā.",
  "tika-abh09t8:347_7": "Maggapaññā pana nibbidāya ceva paṭivedhāya ca.",
  "tika-abh09t8:347_8": "Ettha hi catusaccapaṭivedhavasena nibbidāya cevetāsaṁ chaḷabhiññāppattiyā paṭivedhāya ca saṁvattanaṁ veditabbaṁ.",
  "tika-abh09t8:347_9": "Sesā lokiyalokuttarā paññā neva nibbidāya no paṭivedhāya.",
  "tika-abh09t8:348_0": "Hānabhāgiyacatukke hānaṁ bhajatīti hānabhāginī, evaṁ sesesupi.",
  "tika-abh09t8:348_1": "Nibbedhoti cettha ariyamaggo tannibbattakavipassanāpādakattā.",
  "tika-abh09t8:348_2": "Nibbedhabhāginīti catūsupi ṭhānesu rūpārūpakusalapaññāva vuttā.",
  "tika-abh09t8:348_3": "Tāni hi attano sabhāvā parihāyitvā heṭṭhā orohaṇapaccayabhūtā hānabhāginī.",
  "tika-abh09t8:348_4": "Upanijjhānapaccayabhūtā visesabhāginī,",
  "tika-abh09t8:348_5": "taṁ pana jhānanikantiyā balavatāya visesaṁ,",
  "tika-abh09t8:348_6": "hāniṁ vā anussukkitvā ṭhitikoṭṭhāsikā ṭhitibhāginī,",
  "tika-abh09t8:348_7": "ariyamaggapadaṭṭhānavipassanāpādakabhūtāva nibbedhabhāginī ca hontīti veditabbā.",
  "tika-abh09t8:349_0": "Catasso paṭisambhidāti atthadhammaniruttipaṭibhānapaṭisambhidāva.",
  "tika-abh09t8:349_1": "Catasso paṭipadāti dukkhāpaṭipadādandhābhiññādayo heṭṭhā vuttāva.",
  "tika-abh09t8:349_2": "Cattāri ārammaṇānīti parittā,",
  "tika-abh09t8:349_3": "parittārammaṇātiādikā heṭṭhā vuttanayāva.",
  "tika-abh09t8:349_4": "Jarāmaraṇādicatukkesupi maggañāṇavaseneva catasso yojanā vuttā. Sesaṁ suviññeyyameva.",
  "tika-abh09t8:350_0": "Catukkaṁ niṭṭhitaṁ.",
  "tika-abh09t8:351_0": "Pañcakesu pana pañcaṅgiko sammāsamādhīti pītipharaṇatā sukhapharaṇatā cetopharaṇatā ālokapharaṇatā paccavekkhaṇanimittanti evaṁ pāḷiyaṁ vuttehi pañcahi ñāṇaṅgehi samannāgato samādhi.",
  "tika-abh09t8:351_1": "Tattha pītiṁ pharamānā uppajjatīti dvīsu jhānesu paññā pītipharaṇatā nāma,",
  "tika-abh09t8:351_2": "sukhaṁ pharamānā uppajjatīti tīsu jhānesu paññā sukhapharaṇatā nāma.",
  "tika-abh09t8:351_3": "Paresaṁ cetopharamānā uppajjatīti cetopariyañāṇaṁ cetopharaṇatā nāma.",
  "tika-abh09t8:351_4": "Ālokapharaṇe uppajjatīti dibbacakkhuñāṇaṁ ālokapharaṇatā nāma.",
  "tika-abh09t8:351_5": "Paccavekkhaṇañāṇaṁ paccavekkhaṇanimittaṁ nāma. Ettha ca pītipharaṇatā,",
  "tika-abh09t8:351_6": "sukhapharaṇatā ca dve pādā viya, cetopharaṇatā,",
  "tika-abh09t8:351_7": "ālokapharaṇatā ca dve hatthā viya,",
  "tika-abh09t8:351_8": "paccavekkhaṇanimittaṁ sīsaṁ viya,",
  "tika-abh09t8:351_9": "abhiññāpādakajjhānaṁ majjhimakāyo viya.",
  "tika-abh09t8:351_10": "Iti bhagavā pañcaṅgikaṁ sammāsamādhiṁ aṅgapaccaṅgasampannaṁ purisaṁ viya katvā dasseti.",
  "tika-abh09t8:351_11": "Iminā ca samādhinā aṅgāni pañca ñāṇaṅgāni vuttānīti veditabbāni.",
  "tika-abh09t8:352_0": "Pañcañāṇiko sammāsamādhīti –",
  "tika-abh09t8:353_0": "‘‘‘Ayaṁ samādhi paccuppannasukho ceva āyatiñca sukhavipāko’ti paccattaññeva ñāṇaṁ uppajjati,",
  "tika-abh09t8:353_1": "‘ayaṁ samādhi ariyo nirāmiso’ti…pe… ‘mahāpurisasevito’ti…pe… ‘santo paṇīto paṭipassaddhiladdho ekodibhāvādhigato na sasaṅkhāraniggayhavāritagato’ti…pe… ‘so kho panāhaṁ imaṁ samādhiṁ satova samāpajjāmi,",
  "tika-abh09t8:353_2": "sato vuṭṭhahāmī’ti paccattaññeva ñāṇaṁ uppajjatī’’ti (vibha. 804) –",
  "tika-abh09t8:354_0": "Evaṁ pāḷiyaṁ vuttehi pañcahi paccavekkhaṇañāṇehi yutto arahattaphalasaṅkhāto samāpattiphalasamādhi.",
  "tika-abh09t8:354_1": "So evaṁ hi appitappitakkhaṇe sukhattā paccuppannasukho,",
  "tika-abh09t8:354_2": "purimo purimo pacchimassa pacchimassa samādhisukhassa ceva attanā samuṭṭhāpitampi paṇītarūpena phuṭṭhasakalakāyatāya phalasamāpattito vuṭṭhitakāle atipaṇītaṁ kāyaviññāṇasukhassa paccayattā āyatiṁ sukhavipāko uppajjati,",
  "tika-abh09t8:354_3": "imināpi pariyāyena āyatiṁ sukhavipākoti ekaṁ aṅgaṁ,",
  "tika-abh09t8:354_4": "kilesehi ārakattā ariyo kāmāmisavaṭṭāmisalokāmisānaṁ abhāvā nirāmisoti ekaṁ,",
  "tika-abh09t8:354_5": "buddhādīhi mahāpurisehi sevitattā akāpurisasevisoti ekaṁ, aṅgārammaṇe santatāya,",
  "tika-abh09t8:354_6": "sabbakilesadarathasantatāya ca santo atappanīyaṭṭhena paṇīto kilesapaṭipassaddhibhāvassa laddhattā paṭipassaddhaladdho ekodibhāvena ca adhigato appaguṇasāsavasamādhi viya sasaṅkhārena sappayogena paccanīkadhamme niggayha kilese vāretvā anadhigatattā na sasaṅkhāraniggayhavāritagato.",
  "tika-abh09t8:354_7": "Puggalassāyaṁ samādhīti evaṁ khīṇāsavassa sativepullappattiyā yathāparicchinnakālavasena imaṁ samādhiṁ satova samāpajjati,",
  "tika-abh09t8:354_8": "uṭṭhahati cāti ekamaṅganti imehi pañcahi aṅgehi sabbākārato yuttattā ‘‘pañcañāṇiko sammāsamādhī’’ti vuccati.",
  "tika-abh09t8:355_0": "Pañcakaṁ niṭṭhitaṁ.",
  "tika-abh09t8:356_0": "Chakke chasu abhiññāsu paññāti iddhividhe ñāṇaṁ, dibbasotadhātuyā ñāṇaṁ, cetopariye ñāṇaṁ, pubbenivāsānussatiyaṁ ñāṇaṁ, cutūpapāte ñāṇaṁ,",
  "tika-abh09t8:356_1": "āsavānaṁ khaye ñāṇanti evaṁ vuttāni chaḷabhiññācittasampayuttāni ñāṇāni. Tesu pacchimaṁ lokuttaraṁ,",
  "tika-abh09t8:356_2": "sesāni rūpāvacarapañcamajjhānikānīti.",
  "tika-abh09t8:357_0": "Chakkaṁ niṭṭhitaṁ.",
  "tika-abh09t8:358_0": "Sattake sattasattati ñāṇavatthūnīti ‘‘avijjāpaccayā saṅkhārā’’ti paccavekkhaṇañāṇaṁ ekaṁ,",
  "tika-abh09t8:358_1": "‘‘asati avijjāya natthi saṅkhārā’’ti ekanti dve ñāṇāni, evaṁ atītepi dve, anāgatepi dveti cha,",
  "tika-abh09t8:358_2": "taṁ chabbidhampi ñāṇaṁ ‘‘khayadhamma’’ntiādinā paccavekkhaṇañāṇena saddhiṁ satta ñāṇāni.",
  "tika-abh09t8:358_3": "Evaṁ sesesupi jātipariyosānesu cāti evaṁ ekādasasu paṭiccasamuppādaṅgesu paccekaṁ kālattayepi anvayabyatirekañāṇaṁ tesaṁ vayadassanañāṇassa ca vasena satta satta katvā sattasattati ñāṇāni.",
  "tika-abh09t8:359_0": "Sattakaṁ niṭṭhitaṁ.",
  "tika-abh09t8:360_0": "Aṭṭhakaṁ suviññeyyameva.",
  "tika-abh09t8:361_0": "Navake navasu anupubbavihārasamāpattīsu paññāti nirodhasamāpattiṁ samāpajjantassa anupaṭipāṭiyā vihātabbato uppādetabbato anupubbavihārasaṅkhātāsu rūpārūpasamāpattīsu sampayuttā aṭṭha paññā ceva tadanantaraṁ nirodhaṁ phusitvā vuṭṭhitassa nirodhaṁ santato paccavekkhaṇañāṇañcāti nava.",
  "tika-abh09t8:362_0": "Navakaṁ niṭṭhitaṁ.",
  "tika-abh09t8:363_0": "Dasake tathāgatassāti yathā vipassīādayo pubbakā isayo āgatā,",
  "tika-abh09t8:363_1": "tathā āgatassa sammāsambuddhassa.",
  "tika-abh09t8:363_2": "Tathāgatabalānīti aññehi asādhāraṇāni tathāgatasseva balāni,",
  "tika-abh09t8:363_3": "yathā vā pubbabuddhānaṁ balāni puññussayasampattiyā āgatāni,",
  "tika-abh09t8:363_4": "tathā āgatāni balānītipi attho.",
  "tika-abh09t8:363_5": "Tattha duvidhaṁ tathāgatassa balaṁ kāyabalaṁ, ñāṇabalañca.",
  "tika-abh09t8:363_6": "Tesu kāyabalaṁ hatthikulānusārena veditabbaṁ. Vuttaṁ hetaṁ porāṇehi –",
  "tika-abh09t8:364_0": "‘‘Kāḷāvakañca gaṅgeyyaṁ, paṇḍaraṁ tambapiṅgalaṁ;",
  "tika-abh09t8:365_0": "Gandhamaṅgalahemañca, uposathachaddantime dasā’’ti. (vibha. aṭṭha. 760; ma. ni. aṭṭha. 1.148; saṁ. ni. aṭṭha. 2.2.22; a. ni. 10.21; udā. aṭṭha. 75; bu. vaṁ. aṭṭha. 1.39; paṭi. ma. aṭṭha. 2.2.44; cūḷani. aṭṭha. 81);",
  "tika-abh09t8:366_0": "Imāni hi dasa hatthikulāni.",
  "tika-abh09t8:366_1": "Tattha kāḷāvakanti pakatihatthikulaṁ,",
  "tika-abh09t8:366_2": "yaṁ dasannaṁ purisānaṁ kāyabalaṁ,",
  "tika-abh09t8:366_3": "taṁ ekassa kāḷāvakahatthino balaṁ, yaṁ tesaṁ dasannaṁ balaṁ, taṁ ekassa gaṅgeyyassa, tesaṁ dasannaṁ paṇḍarassa, tesaṁ dasannaṁ tambassa, tesaṁ dasannaṁ piṅgalassa,",
  "tika-abh09t8:366_4": "tesaṁ dasannaṁ gandhahatthino, tesaṁ dasannaṁ maṅgalassa, tesaṁ dasannaṁ hemassa, tesaṁ dasannaṁ uposathassa,",
  "tika-abh09t8:366_5": "tesaṁ dasannaṁ balaṁ chaddantassa,",
  "tika-abh09t8:366_6": "yaṁ dasannaṁ chaddantānaṁ balaṁ,",
  "tika-abh09t8:366_7": "taṁ tathāgatassa nārāyaṇabalanti vuccati.",
  "tika-abh09t8:366_8": "Tadetaṁ pakatihatthigaṇanāya hatthīnaṁ koṭisahassaṁ,",
  "tika-abh09t8:366_9": "purisagaṇanāya dasannaṁ purisakoṭisahassānaṁ balaṁ hoti.",
  "tika-abh09t8:366_10": "Idaṁ tāva tathāgatassa kāyabalaṁ.",
  "tika-abh09t8:366_11": "Yāni pana dasabalacatuvesārajjādīni anekāni ñāṇasahassāni, etaṁ ñāṇabalaṁ nāma.",
  "tika-abh09t8:366_12": "Idhāpi ñāṇabalameva adhippetaṁ. Ñāṇañhi akampiyaṭṭhena,",
  "tika-abh09t8:366_13": "upatthambhanaṭṭhena ca balanti vuttaṁ.",
  "tika-abh09t8:367_0": "Yehibalehi samannāgatoti yehi dasahi ñāṇabalehi upeto.",
  "tika-abh09t8:367_1": "Āsabhaṇṭhānanti seṭṭhaṭṭhānaṁ.",
  "tika-abh09t8:367_2": "Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako vā usabho, vajasahassajeṭṭhako vasabho, sabbagavaseṭṭho nisabho,",
  "tika-abh09t8:367_3": "seto pāsādiko mahābhāravaho sabbaparissayasaho asanisatasaddehipi akampanīyo nisabho, so idha usabhoti adhippeto.",
  "tika-abh09t8:367_4": "Idampi hi tassa pariyāyavacanaṁ. Usabhassa idanti āsabhaṁ.",
  "tika-abh09t8:367_5": "Ṭhānanti tassa nisabhabalasamannāgatassa catūhi pādehi pathaviṁ uppīḷetvā acalaṭṭhānaṁ,",
  "tika-abh09t8:367_6": "idaṁ pana āsabhaṁ viyāti āsabhaṁ.",
  "tika-abh09t8:367_7": "Yatheva hi nisabhasaṅkhāto usabho usabhabalena samannāgato catūhi pādehi pathaviṁ uppīḷetvā acalaṭṭhānena tiṭṭhati,",
  "tika-abh09t8:367_8": "evaṁ tathāgatopi hi dasabalasamannāgato catuvesārajjapādehi aṭṭhaparisapathaviṁ uppīḷetvā sadevake loke kenaci appadhaṁsiyo acalena ṭhānena tiṭṭhati,",
  "tika-abh09t8:367_9": "tañcesa paṭijānāti upagacchati na paccakkhāti attani āropeti,",
  "tika-abh09t8:367_10": "tena vuttaṁ ‘‘āsabhaṁ ṭhānaṁ paṭijānātī’’ti (vibha. 760).",
  "tika-abh09t8:368_0": "Parisāsūti aṭṭhasu parisāsu.",
  "tika-abh09t8:368_1": "Sīhanādaṁ nadatīti seṭṭhanādaṁ abhītanādaṁ,",
  "tika-abh09t8:368_2": "sīhanādasadisaṁ vā nādaṁ nadati.",
  "tika-abh09t8:368_3": "Ayamattho sīhanādasuttena dīpetabbo.",
  "tika-abh09t8:368_4": "Yathā vā sīho sahanato ca hananato ca ‘‘sīho’’ti vuccati,",
  "tika-abh09t8:368_5": "evaṁ tathāgatopi lokadhammānaṁ sahanato,",
  "tika-abh09t8:368_6": "parappavādānañca hananato ‘‘sīho’’ti vuccati, tassa nādaṁ nadati.",
  "tika-abh09t8:369_0": "Brahmacakkantiādīsu brahmanti uttamaṁ visuddhaṁ.",
  "tika-abh09t8:369_1": "Cakka-saddo panāyaṁ ‘‘cattārimāni, bhikkhave, cakkāni,",
  "tika-abh09t8:369_2": "yehi samannāgatānaṁ devamanussāna’’ntiādīsu (a. ni. 4.31) sampattiyaṁ dissati.",
  "tika-abh09t8:369_3": "‘‘Pādatalesu cakkāni jātānī’’tiādīsu (dī. ni. 2.35; 3.204; ma. ni. 2.386) lakkhaṇe.",
  "tika-abh09t8:369_4": "‘‘Cakkaṁva vahato pada’’nti (dha. pa. 1) ettha rathaṅge.",
  "tika-abh09t8:369_5": "‘‘Catucakkaṁ navadvāra’’nti (saṁ. ni. 1.29) ettha iriyāpathe.",
  "tika-abh09t8:369_6": "‘‘Cakkaṁ pavattaya sabbapāṇina’’nti (jā. 1.7.149) ettha dāne.",
  "tika-abh09t8:369_7": "‘‘Dibbaṁ cakkaratanaṁ pāturahosī’’ti (dī. ni. 3.85) ettha ratanacakke. ‘‘Icchāhatassa posassa,",
  "tika-abh09t8:369_8": "cakkaṁ bhamati matthake’’ti (jā. 1.1.104; 1.5.103) ettha uracakke.",
  "tika-abh09t8:369_9": "‘‘Khurapariyantena cepi cakkenā’’ti (dī. ni. 1.166) ettha paharaṇacakke. ‘‘Asanicakka’’nti (dī. ni. 3.61; saṁ. ni. 2.162) ettha asanimaṇḍale.",
  "tika-abh09t8:369_10": "‘‘Mayā pavattitaṁ cakka’’nti (su. ni. 562) ettha dhammacakke.",
  "tika-abh09t8:369_11": "Idha pana dhammacakke pavattati.",
  "tika-abh09t8:370_0": "Dhammacakkañca duvidhaṁ hoti paṭivedhañāṇañca desanāñāṇañca.",
  "tika-abh09t8:370_1": "Tattha paññāpabhāvitaṁ attano ariyaphalāvahaṁ lokuttaraṁ paṭivedhañāṇaṁ,",
  "tika-abh09t8:370_2": "karuṇāpabhāvitaṁ sāvakānaṁ ariyaphalāvahaṁ kāmāvacaraṁ desanāñāṇaṁ,",
  "tika-abh09t8:370_3": "ubhayampi panetaṁ aññehi asādhāraṇaṁ buddhānaññeva orasañāṇaṁ,",
  "tika-abh09t8:370_4": "taṁ pavatteti uppādeti vibhāveti vitthārikaṁ karotīti attho.",
  "tika-abh09t8:371_0": "Idāni yāni dasa ñāṇāni ādito ‘‘tathāgatabalānī’’ti nikkhittāni,",
  "tika-abh09t8:371_1": "tāni vitthāretuṁ ‘‘katamāni dasa? Idha tathāgato’’tiādimāha.",
  "tika-abh09t8:371_2": "Tattha ṭhānañca ṭhānatoti kāraṇañca kāraṇato.",
  "tika-abh09t8:371_3": "Kāraṇaṁ hi yasmā tattha phalaṁ tiṭṭhati tadāyattavuttitāya uppajjati ceva pavattati ca, tasmā ṭhānanti vuccati.",
  "tika-abh09t8:371_4": "Aṭṭhānañca aṭṭhānatoti akāraṇañca akāraṇato.",
  "tika-abh09t8:371_5": "Yampīti yena ñāṇena yathābhūtaṁ pajānāti,",
  "tika-abh09t8:371_6": "idampi ṭhānāṭhānañāṇaṁ tathāgatassa tathāgatabalaṁ nāma hotīti attho.",
  "tika-abh09t8:371_7": "Evaṁ uparipi sabbattha yojanā veditabbā.",
  "tika-abh09t8:371_8": "Kathaṁ panettha bhagavā ṭhānañca ṭhānato,",
  "tika-abh09t8:371_9": "aṭṭhānañca aṭṭhānato yathābhūtaṁ pajānātīti? Aṭṭhānametaṁ anavakāso,",
  "tika-abh09t8:371_10": "yaṁ diṭṭhisampanno puggalo kañci saṅkhāraṁ niccato upagaccheyya…pe… kañci dhammaṁ attato upagaccheyya, mātaraṁ jīvitā voropeyya,",
  "tika-abh09t8:371_11": "pitaraṁ…pe… arahantaṁ jīvitā voropeyya,",
  "tika-abh09t8:371_12": "paduṭṭhacittena tathāgatassa lohitaṁ uppādeyya, saṅghaṁ bhindeyya, aññaṁ satthāraṁ uddiseyya, aṭṭhamaṁ bhavaṁ nibbatteyya, netaṁ ṭhānaṁ vijjati,",
  "tika-abh09t8:371_13": "puthujjano panetaṁ sabbaṁ kareyyāti ṭhānametaṁ vijjatīti pajānāti,",
  "tika-abh09t8:371_14": "tathā yaṁ ekissā lokadhātuyā dve arahanto sammāsambuddhā apubbaṁ acarimaṁ uppajjeyyuṁ,",
  "tika-abh09t8:371_15": "tathā dve rājāno cakkavattī uppajjeyyuṁ, netaṁ ṭhānaṁ vijjati, eko pana uppajjati,",
  "tika-abh09t8:371_16": "ṭhānametaṁ vijjatīti pajānāti,",
  "tika-abh09t8:371_17": "tathā yaṁ kāyaduccaritādīnaṁ tiṇṇaṁ duccaritānaṁ iṭṭho vipāko,",
  "tika-abh09t8:371_18": "sucaritānañca aniṭṭho vipāko nibbatteyyāti netaṁ ṭhānaṁ vijjati,",
  "tika-abh09t8:371_19": "tabbiparīto pana nesaṁ vipāko nibbatteyyāti ṭhānametaṁ vijjatīti,",
  "tika-abh09t8:371_20": "ye ye dhammā yesaṁ yesaṁ dhammānaṁ hetū paccayā uppādāya, taṁ taṁ ṭhānaṁ,",
  "tika-abh09t8:371_21": "itare aṭṭhānanti yathābhūtaṁ pajānāti,",
  "tika-abh09t8:371_22": "ettha panāyaṁ saṅkhepato aṭṭhakathāvinicchayo.",
  "tika-abh09t8:371_23": "‘‘Sukhato upagaccheyyā’’ti idaṁ ‘‘ekantasukhī attā’’tiādinā (ma. ni.",
  "tika-abh09t8:371_24": "3.27) diṭṭhivipallāsavasena sukhato gāhaṁ sandhāya vuttaṁ,",
  "tika-abh09t8:371_25": "saññācittavipallāsavasena pana ariyasāvakopi kilesapariḷāhābhibhūto mattahatthiparitāsito viya,",
  "tika-abh09t8:371_26": "sucikāmo gūthakūpaṁ viya kañci saṅkhāraṁ sukhato upagacchati,",
  "tika-abh09t8:371_27": "attato upagamanavāre kasiṇādipaṇṇattiyā,",
  "tika-abh09t8:371_28": "nibbānassa ca saṅgaṇhanatthaṁ ‘‘saṅkhāra’’nti avatvā ‘‘kañci dhamma’’nti vuttaṁ.",
  "tika-abh09t8:372_0": "Mātarantiādīsu kiñcāpi ariyasāvako sīsacchedaṁ pāpuṇantopi kunthakipillikaṁ upādāya pāṇātipātaṁ,",
  "tika-abh09t8:372_1": "adinnādānādīsu vā yaṁkiñci duccaritaṁ apāyahetubhūtaṁ kātuṁ bhavantarepi na sakkoti,",
  "tika-abh09t8:372_2": "puthujjanabhāvassa pana mahāsāvajjatādassanatthamettha pañcānantariyāneva uddhaṭāni. Sāvajjo hi puthujjanabhāvo,",
  "tika-abh09t8:372_3": "yatra hi nāma ānantariyānipi karissatīti.",
  "tika-abh09t8:372_4": "Ettha ca manussabhūtasseva manussabhūtaṁ janikaṁ mātaraṁ,",
  "tika-abh09t8:372_5": "pitaraṁ vā api parivattaliṅgaṁ jīvitā voropentassa kammaṁ ānantariyaṁ hoti.",
  "tika-abh09t8:372_6": "Tiracchānabhūtaṁ pana mātaraṁ,",
  "tika-abh09t8:372_7": "pitaraṁ vā sayaṁ vā tiracchānabhūto manussabhūtaṁ,",
  "tika-abh09t8:372_8": "tiracchānabhūtaṁ vā jīvitā voropento ānantariyaṁ na phusati, kammaṁ pana bhāriyaṁ,",
  "tika-abh09t8:372_9": "ānantariyaṁ āhacceva tiṭṭhati.",
  "tika-abh09t8:372_10": "Arahantampi manussabhūtameva ghātento ānantariyaṁ phusati.",
  "tika-abh09t8:372_11": "Tassa ca puthujjanakāle pahāraṁ datvā arahattaṁ patvā tasmiṁ teneva rogena matepi arahantaghātako hoti, na yakkhabhūtaṁ arahantaṁ,",
  "tika-abh09t8:372_12": "sesaariyapuggale vā manussabhūtepi ghātento,",
  "tika-abh09t8:372_13": "kammaṁ pana ānantariyasadisaṁ hoti.",
  "tika-abh09t8:372_14": "Yaṁ pana puthujjanakāle dinnaṁ dānaṁ arahattaṁ patvā paribhuñjati,",
  "tika-abh09t8:372_15": "puthujjanasseva taṁ dinnaṁ hoti,",
  "tika-abh09t8:372_16": "sesaariyapuggale mārentassa ānantariyaṁ natthi, kammaṁ pana garukaṁ hoti.",
  "tika-abh09t8:372_17": "Ettha ca eḷakādicatukkaṁ veditabbaṁ – ‘‘eḷakaṁ māremī’’ti hi abhisandhinā eḷakaṭṭhāne nipannaṁ mātaraṁ, pitaraṁ,",
  "tika-abh09t8:372_18": "arahantaṁ vā mārento ānantariyaṁ phusati,",
  "tika-abh09t8:372_19": "eḷakābhisandhinā vā mātādiabhisandhinā vā eḷakaṁ mārento ānantariyaṁ na phusati,",
  "tika-abh09t8:372_20": "mātādiabhisandhinā te eva mārento phusateva. Esa nayo coracatukkādīsupi.",
  "tika-abh09t8:373_0": "Lohituppāde tathāgatassa abhejjakāyatāya kuddhacittassa parassa upakkamena cammacchedo, lohitapaggharaṇaṁ vā natthi,",
  "tika-abh09t8:373_1": "devadattena pana paviddhasilāto bhijjitvā gatasakkhalikappahārena viya sarīrassa antoyeva ekasmiṁ ṭhāne yathā khuddikamakkhikāpivanamattampi lohitaṁ visamaṁ samosarati,",
  "tika-abh09t8:373_2": "tathā karontassa ānantariyaṁ hoti,",
  "tika-abh09t8:373_3": "na pana jīvakasseva muducittena duṭṭhalohitaṁ nīharitvā phāsukaṁ karontassa , puññameva panassa hoti,",
  "tika-abh09t8:373_4": "parinibbute bhagavati cetiyaṁ bhindantassa, bodhiṁ chindantassa,",
  "tika-abh09t8:373_5": "dhātūsu upakkamantassa ca ānantariyaṁ na hoti,",
  "tika-abh09t8:373_6": "kammaṁ pana ānantariyasadisaṁ hoti.",
  "tika-abh09t8:373_7": "Bodhirukkhassa pana thūpaṁ vā sadhātukaṁ paṭimaṁ vā bādhayamānaṁ sākhaṁ,",
  "tika-abh09t8:373_8": "cetiyavatthuṁ bhinditvā gacchantaṁ bodhimūlañca chinditvā harituṁ vaṭṭati.",
  "tika-abh09t8:373_9": "Sacepi sākhāya nilīnā sakuṇā cetiye vaccaṁ pātenti, chindituṁ vaṭṭati.",
  "tika-abh09t8:373_10": "Paribhogacetiyato hi sarīracetiyameva mahantataraṁ.",
  "tika-abh09t8:373_11": "Dhātunidhānarahitaṁ paṭimāgharaṁ vā bodhigharaṁ vā bādhentaṁ sākhaṁ chindituṁ na vaṭṭati, ojoharaṇasākhaṁ,",
  "tika-abh09t8:373_12": "panassa pūtiṭṭhānaṁ vā chindituṁ vaṭṭati,",
  "tika-abh09t8:373_13": "sarīrapaṭijaggane viya puññameva hoti.",
  "tika-abh09t8:374_0": "Saṅghabhede samānasaṁvāsasīmāya samānasaṁvāsake saṅghe ekato ṭhite visuṁ vaggasaṅghaṁ gahetvā pañcahi kāraṇehi saṅghaṁ bhindantassa saṅghabhedo hoti ānantariyakammañca. Vuttaṁ hetaṁ ‘‘pañcahi, upāli, ākārehi saṅgho bhijjati. Katamehi pañcahi?",
  "tika-abh09t8:374_1": "Kammena uddesena voharanto anussāvanena salākaggāhenā’’ti (pari. 458).",
  "tika-abh09t8:374_2": "Tattha kammenāti apalokanādīsu catūsu aññatarena kammena. Uddesenāti pātimokkhuddesena.",
  "tika-abh09t8:374_3": "Voharanto kathayanto tāhi tāhi upapattīhi ‘‘adhammaṁ dhammo’’tiādīni aṭṭhārasa bhedakaravatthūni dīpento.",
  "tika-abh09t8:374_4": "Anussāvanenāti ‘‘nanu tumhe jānātha mayhaṁ bahussutādibhāvaṁ,",
  "tika-abh09t8:374_5": "kathaṁ hi nāma mādiso uddhammaṁ ubbinayaṁ satthusāsanaṁ gāheyya,",
  "tika-abh09t8:374_6": "kimahaṁ apāyato na bhāyāmī’’tiādinā nayena kaṇṇamūle vacībhedaṁ katvā anussāvanena.",
  "tika-abh09t8:374_7": "Salākaggāhenāti evaṁ vohārānussāvanehi tesaṁ cittaṁ upatthambhetvā anivattidhammaṁ katvā ‘‘gaṇhatha imaṁ salāka’’nti salākaggāhena.",
  "tika-abh09t8:375_0": "Ettha ca kammameva uddeso vā pamāṇaṁ,",
  "tika-abh09t8:375_1": "vohārānussāvanasalākaggāhā pana pubbabhāgā.",
  "tika-abh09t8:375_2": "Tesu nipphannesupi abhinnova hoti saṅgho.",
  "tika-abh09t8:375_3": "Yadā pana vohārānussāvanehi cattāro vā atireke vā bhikkhū salākaṁ gāhetvā vaggaṁ saṅghaṁ gahetvā visuṁ kammaṁ vā uddesaṁ vā karoti, tadā saṅgho bhinno nāma hoti.",
  "tika-abh09t8:375_4": "Abhedapurekkhārassa pana samaggasaññāya vaṭṭati.",
  "tika-abh09t8:375_5": "Samaggasaññāya hi karontassa neva bhedo hoti, na ānantariyaṁ,",
  "tika-abh09t8:375_6": "tathā tato ūnaparisāya karontassa. Vuttaṁ hetaṁ ‘‘ekato, upāli, cattāro honti ekato cattāro,",
  "tika-abh09t8:375_7": "navamo anussāvetī’’tiādi (cūḷava. 351).",
  "tika-abh09t8:376_0": "Imesu pana pañcasu ānantariyesu saṅghabhedo vacīkammaṁ, sesāni kāyakammāni,",
  "tika-abh09t8:376_1": "sabbāneva kho tāni kāyadvāratopi vacīdvāratopi samuṭṭhahanti.",
  "tika-abh09t8:376_2": "Saṅghabhedopi hi hatthamuddāya bhedaṁ karontassa kāyadvāratopi samuṭṭhāti,",
  "tika-abh09t8:376_3": "saṅghabhedo cettha kappaṭṭhitiyo.",
  "tika-abh09t8:376_4": "Kappavināse eva hi saṅghabhedato muccati,",
  "tika-abh09t8:376_5": "sesānaṁ pana tathā niyamo natthi.",
  "tika-abh09t8:376_6": "Yena ca pañcapetāni kammāni katāni honti,",
  "tika-abh09t8:376_7": "tassa saṅghabhedova niraye vipaccati,",
  "tika-abh09t8:376_8": "sesāni ‘‘ahosi kammaṁ nāhosi kammavipāko’’ti evamādīsu saṅkhyaṁ gacchanti.",
  "tika-abh09t8:376_9": "Saṅghabhedābhāve lohituppādo, tadabhāve arahantaghāto , tadabhāve mātughāto, pitughāto vā, tasmimpi sīlasampannatare.",
  "tika-abh09t8:376_10": "Purimāni cettha cattāri sabbesaṁ gahaṭṭhapabbajitānaṁ sādhāraṇāni,",
  "tika-abh09t8:376_11": "saṅghabhedo pana pakatattassa bhikkhunova, asādhāraṇo aññesaṁ,",
  "tika-abh09t8:376_12": "bhikkhunīpi hi saṅghaṁ na bhindati, pageva itare.",
  "tika-abh09t8:376_13": "Pañcapi cetāni dukkhavedanāsampayuttāni, dosamūlāni cāti veditabbāni.",
  "tika-abh09t8:377_0": "Aṭṭhamaṁ bhavaṁ nibbatteyyāti ettha ariyasāvakassa aṭṭhamabhavāgahaṇaṁ kena niyāmitanti? Vipassanāya. Yassa hi sā tikkhā,",
  "tika-abh09t8:377_1": "so ekaṁ eva bhavaṁ nibbattitvā arahattaṁ patvā ekabījī nāma hoti. Yassa mandā,",
  "tika-abh09t8:377_2": "so dutiye…pe… chaṭṭhe vā bhave arahattaṁ patvā kolaṁkolo nāma hoti. Yassa pana atimandā,",
  "tika-abh09t8:377_3": "so sattamaṁ bhavaṁ nātikkamati,",
  "tika-abh09t8:377_4": "tattha niyamena arahattaṁ pāpuṇitvā sattakkhattuparamo nāma hoti.",
  "tika-abh09t8:377_5": "Sacepi hissa sattame bhave niddaṁ okkantassa matthake asani vā pabbatakūṭo vā pateyya,",
  "tika-abh09t8:377_6": "tasmimpi kāle arahattaṁ patvāva parinibbāti.",
  "tika-abh09t8:377_7": "Uttamakoṭiyā hi sattamabhavānatikkamanaññeva sandhāyeva ‘‘niyato sambodhiparāyaṇo’’ti (ma. ni. 1.66; 2.169; saṁ. ni. 5.998) vuttoti.",
  "tika-abh09t8:378_0": "Ekissā lokadhātuyā dve arahanto sammāsambuddhātiādīsu dasasahassacakkavāḷasaṅkhātaṁ jātikhettaṁ ekā lokadhātu nāma āṇāvisayakhettesu buddhuppattisaṅkāya evābhāvato.",
  "tika-abh09t8:378_1": "Tattha dvinnaṁ buddhānaṁ uppattipaṭisedhaṁ akatvā jātikhette eva kato.",
  "tika-abh09t8:378_2": "Ṭhapetvā imaṁ cakkavāḷaṁ aññasmiṁ cakkavāḷe buddhā na uppajjanti buddhattahetūnaṁ anādibuddhaparamparādīnaṁ tathābhāvā.",
  "tika-abh09t8:378_3": "Tato eva hi sattā niravasesato nibbutiṁ na pāpuṇanti.",
  "tika-abh09t8:378_4": "Yadi hi sabbacakkavāḷesu buddhā uppajjeyyuṁ,",
  "tika-abh09t8:378_5": "sabbe sattā ito pubbe niravasesato nibbutiṁ pāpuṇeyyuṁ, na ca taṁ atthi,",
  "tika-abh09t8:378_6": "tasmā anādibuddhaparamparāya vivaṭṭūpanissayasampannānaṁ nivāsabhūte imasmiṁ cakkavāḷe eva uppajjantīti veditabbā. Te cetthāpi dullabhā,",
  "tika-abh09t8:378_7": "tesaṁ dullabhattā evettha kappānaṁ asaṅkhyeyyampi buddhuppādarahitaṁ hoti.",
  "tika-abh09t8:378_8": "Yadi ca te sulabhā bhaveyyuṁ,",
  "tika-abh09t8:378_9": "ekasmiṁ vivaṭṭaṭṭhāyiasaṅkhyeyye catusaṭṭhibuddhānampi uppajjituṁ sakkā bhaveyya antarakappassa buddhantarattā.",
  "tika-abh09t8:378_10": "Bhaddakappesu cettha pañca buddhā eva uppajjanti.",
  "tika-abh09t8:378_11": "Kathaṁ panetthāpi dullabhatarā cakkavāḷantaresu uppajjeyyuṁ,",
  "tika-abh09t8:378_12": "buddhānañca dullabhatā kāraṇadullabhatāya,",
  "tika-abh09t8:378_13": "tasmā imasmiññeva cakkavāḷe buddhā uppajjanti? Etthāpi na devabrahmalokesu,",
  "tika-abh09t8:378_14": "manussaloke eva pana uppajjanti ettheva sabbaso tividhasaddhammādhārassa saṅgharatanassa pātubhāvato,",
  "tika-abh09t8:378_15": "itaralokesu niravasesato pakārāsambhavato ca.",
  "tika-abh09t8:379_0": "Yadi hi buddhā devalokādīsu uppajjeyyuṁ,",
  "tika-abh09t8:379_1": "manussā bhayena upasaṅkamitumeva na sakkonti,",
  "tika-abh09t8:379_2": "pageva dhammasavanapabbajjādiṁ kātuṁ,",
  "tika-abh09t8:379_3": "teneva amhākaṁ bodhisatto attano rūpakāyānubhāvādisampattiyā uppannaamanussasaṅkākutūhalaṁ janaṁ nijjhāpetuṁ uttānaseyyakādiniyāmena vaḍḍhitvā dārapariggahādiṁ akāsi,",
  "tika-abh09t8:379_4": "evaṁ katvā pabbajitampi naṁ rājagahe piṇḍāya pavisitvā paṇḍavapabbatapasse nisīditvā piṇḍapātaṁ paribhuñjantaṁ bimbisāro nānappakārato manussabhāvaṁ vicinitvāva upasaṅkamituṁ visahi, no aññathā.",
  "tika-abh09t8:379_5": "Lokanitthāraṇatthāya hi buddhā uppajjanti, na attano sakkārādiatthāya,",
  "tika-abh09t8:379_6": "tasmā manussesu eva uppajjantīti veditabbo.",
  "tika-abh09t8:379_7": "Tatthāpi imasmiṁ jambudīpe eva,",
  "tika-abh09t8:379_8": "tatthāpi imasmiṁ majjhimapadese eva. Na kevalañca buddhāva, paccekabuddhā,",
  "tika-abh09t8:379_9": "aggasāvakamahāsāvakā ca cakkavattiādayo ca aññepi puññavantasattā ettheva uppajjanti.",
  "tika-abh09t8:380_0": "Apubbaṁ acarimanti ettha mātukucchismiṁ paṭisandhiggahaṇato pure pubbaṁ nāma,",
  "tika-abh09t8:380_1": "dhātuantaradhānato pacchā carimaṁ nāma,",
  "tika-abh09t8:380_2": "ubhinnamantarā apubbaṁ acarimaṁ nāma.",
  "tika-abh09t8:380_3": "Etthantare aññassa buddhassa uppatti nivāritā,",
  "tika-abh09t8:380_4": "dhātuantaradhāne pana jāte aññassa uppatti na nivāritā. Kiñcāpi na nivāritā,",
  "tika-abh09t8:380_5": "antarakappaṁ pana khepetvāva uppajjantīti veditabbaṁ.",
  "tika-abh09t8:381_0": "Pañca hi antaradhānāni nāma adhigamaantaradhānaṁ paṭipattiantaradhānaṁ pariyattiantaradhānaṁ liṅgaantaradhānaṁ dhātuantaradhānanti.",
  "tika-abh09t8:381_1": "Tattha adhigamoti maggaphalābhiññāpaṭisambhidāyo,",
  "tika-abh09t8:381_2": "so parihāyamāno paṭisambhidāto paṭṭhāya parihāyati.",
  "tika-abh09t8:381_3": "Parinibbānato hi vassasahassameva paṭisambhidā nibbattetuṁ sakkonti, tato paraṁ abhiññā,",
  "tika-abh09t8:381_4": "tāpi nibbattetuṁ asakkontā sukkhavipassakakhīṇāsavā honti, tato anāgāmino, tato sakadāgāmino, sotāpannā ca honti,",
  "tika-abh09t8:381_5": "tesu dharantesupi adhigamo anantarahitova hoti,",
  "tika-abh09t8:381_6": "pacchimakassa pana sotāpannassa jīvitakkhayena adhigamo antarahito nāma hoti. Idaṁ adhigamaantaradhānaṁ.",
  "tika-abh09t8:382_0": "Tato maggaphalāni nibbattetuṁ asakkontā ‘‘natthi dāni no ariyadhammapaṭivedho’’ti jhānavipassanāsu vosānaṁ āpajjitvā kosajjabahulā catupārisuddhisīlamattaṁ rakkhanto aññamaññaṁ na codenti, na sārenti, akukkuccakā honti,",
  "tika-abh09t8:382_1": "tato paṭṭhāya khuddānukhuddakāni maddanti, tato garukāpattiṁ āpajjanti, pārājikamattameva rakkhanti,",
  "tika-abh09t8:382_2": "tesu dharantesupi paṭipatti anantarahitāva hoti,",
  "tika-abh09t8:382_3": "pacchimakassa pana bhikkhuno sīlabhedena vā jīvitakkhayena vā paṭipatti antarahitā nāma hoti.",
  "tika-abh09t8:382_4": "Idaṁ paṭipattiantaradhānaṁ nāma.",
  "tika-abh09t8:383_0": "Pariyattīti sāṭṭhakathaṁ tepiṭakaṁ buddhavacanaṁ,",
  "tika-abh09t8:383_1": "gacchante gacchante kāle adhammikehi kaliyugarājādīhi vipannasassādisampattitāya paccayadāyakā duggatā honti,",
  "tika-abh09t8:383_2": "bhikkhū ca paccayehi kilamantā antevāsike gahetuṁ na sakkonti. Tato aṭṭhakathā parihāyati,",
  "tika-abh09t8:383_3": "pāḷivaseneva pariyattiṁ dhārenti,",
  "tika-abh09t8:383_4": "tato pāḷiṁ sakalaṁ dhāretuṁ na sakkonti,",
  "tika-abh09t8:383_5": "paṭhamaṁ abhidhammapiṭakaṁ parihāyati,",
  "tika-abh09t8:383_6": "tañcassa parihāyanaṁ matthakato paṭhāya.",
  "tika-abh09t8:383_7": "Paṭhamameva hi mahāpakaraṇaṁ parihāyati,",
  "tika-abh09t8:383_8": "tato yamakaṁ kathāvatthu puggalapaññatti dhātukathā vibhaṅgo dhammasaṅgaho ca anukkamena parihāyanti,",
  "tika-abh09t8:383_9": "tato matthakato paṭṭhāya suttantapiṭakaṁ parihāyati,",
  "tika-abh09t8:383_10": "paṭhamaṁ hi aṅguttaranikāyo ekādasakanipātato paṭṭhāya yāvaekakanipātā parihāyati,",
  "tika-abh09t8:383_11": "tato matthakato paṭṭhāya saṁyuttanikāyo,",
  "tika-abh09t8:383_12": "paṭhamaṁ hi mahāvaggo parihāyati,",
  "tika-abh09t8:383_13": "tato saḷāyatanavaggo khandhakavaggo nidānavaggo sagāthāvaggoti,",
  "tika-abh09t8:383_14": "evaṁ majjhimanikāyadīghanikāyādayo ca matthakato paṭṭhāya parihāyanti,",
  "tika-abh09t8:383_15": "tato vinayapiṭakameva tiṭṭhati,",
  "tika-abh09t8:383_16": "tampi parivārato paṭṭhāya yāva mahāvibhaṅgā parihāyati,",
  "tika-abh09t8:383_17": "tato uposathakkhandhakato mātikāmattameva dhārenti,",
  "tika-abh09t8:383_18": "tadāpi yāva catuppadikāpi gāthā manussesu pavattati,",
  "tika-abh09t8:383_19": "tāva pariyatti anantarahitāva hoti,",
  "tika-abh09t8:383_20": "tāya antarahitāya pariyatti antarahitā nāma hoti.",
  "tika-abh09t8:383_21": "Idaṁ pariyattiantaradhānaṁ nāma.",
  "tika-abh09t8:384_0": "Gacchante gacchante kāle pattacīvaraggahaṇādiākappaṁ na pāsādikaṁ hoti,",
  "tika-abh09t8:384_1": "nigaṇṭhādayo viya alābupattādiṁ aggabāhāya pakkhipitvāpi olambitvāpi sikkāya olaggetvāpi vicaranti, cīvararajanampi na sāruppaṁ,",
  "tika-abh09t8:384_2": "oṭṭhaṭṭhikavaṇṇaṁ katvā dhārenti,",
  "tika-abh09t8:384_3": "tato rajanampi ovaṭṭikavijjhanampi na hoti,",
  "tika-abh09t8:384_4": "dasā chetvā paribbājakā viya kāsāvamattameva dhārenti,",
  "tika-abh09t8:384_5": "tato parikkhīṇe kāle khuddakakāsāvakhaṇḍaṁ hatthe vā gīvāya vā bandhitvā kasikammādīni katvā dārabharaṇādiṁ karonti,",
  "tika-abh09t8:384_6": "tadā dakkhiṇaṁ dento jano saṅghaṁ uddissa etesaṁ deti,",
  "tika-abh09t8:384_7": "idaṁ sandhāya bhagavatā vuttaṁ ‘‘bhavissanti kho panānanda,",
  "tika-abh09t8:384_8": "anāgatamaddhānaṁ gotrabhuno kāsāvakaṇṭhā dussīlā pāpadhammā,",
  "tika-abh09t8:384_9": "tesu dussīlesu saṅghaṁ uddissa dānaṁ dassanti, tadāpahaṁ, ānanda,",
  "tika-abh09t8:384_10": "saṅghagataṁ dakkhiṇaṁ asaṅkhyeyyaṁ appameyyaṁ vadāmī’’ti (ma. ni. 3.380). Tato ‘‘papañco esa,",
  "tika-abh09t8:384_11": "kiṁ iminā amhāka’’nti taṁ kāsāvakhaṇḍaṁ chinditvā araññe khipanti,",
  "tika-abh09t8:384_12": "etasmiṁ kāle liṅgaṁ antarahitaṁ nāma hoti. Idaṁ liṅgaantaradhānaṁ nāma.",
  "tika-abh09t8:385_0": "Tato tattha tattha sakkārasammānaṁ alabhamānā dhātuyo buddhānaṁ adhiṭṭhānabalena sakkārasammānalabbhamānakaṭṭhānaṁ gamissanti,",
  "tika-abh09t8:385_1": "tato sabbattha alabhamānā sabbadhātuyo mahābodhimaṇḍameva gamissanti.",
  "tika-abh09t8:385_2": "Sāsapamattāpi hi dhātu na antarā nassissati,",
  "tika-abh09t8:385_3": "tā pana bodhimaṇḍe pallaṅkena nisinnabuddhasarīrasiriṁ,",
  "tika-abh09t8:385_4": "yamakapāṭihāriyañca dassessanti,",
  "tika-abh09t8:385_5": "tato dhātusarīrato tejo samuṭṭhāya taṁ sarīraṁ apaṇṇattikabhāvaṁ gameti,",
  "tika-abh09t8:385_6": "tadā dasasahassacakkavāḷe devatā parinibbānadivase viya paridevitvā pūjāsakkāraṁ katvā pakkamanti. Idaṁ dhātuantaradhānaṁ nāma.",
  "tika-abh09t8:386_0": "Imassa pañcavidhassa antaradhānassa pariyattiantaradhānameva mūlaṁ.",
  "tika-abh09t8:386_1": "Pariyattiyaṁ hi sati paṭivedhādayopi naṭṭhā nāma na honti, asati naṭṭhāti.",
  "tika-abh09t8:386_2": "Yathā ca nidhikumbhiyā jānanatthāya pāsāṇapiṭṭhe upanibaddhaakkharesu dharantesu nidhikumbhi naṭṭhā nāma na hoti,",
  "tika-abh09t8:386_3": "akkharesu pana naṭṭhesu naṭṭhā, evaṁsampadamidaṁ veditabbaṁ. Yathāha –",
  "tika-abh09t8:387_0": "‘‘Yāva tiṭṭhanti suttantā,",
  "tika-abh09t8:388_0": "Vinayo yāva dippati;",
  "tika-abh09t8:389_0": "Tāva dakkhanti ālokaṁ,",
  "tika-abh09t8:390_0": "Sūriye abbhuṭṭhite yathā.",
  "tika-abh09t8:391_0": "‘‘Suttantesu asantesu,",
  "tika-abh09t8:392_0": "Pamuṭṭhe vinayamhi ca;",
  "tika-abh09t8:393_0": "Tamo bhavissati loke,",
  "tika-abh09t8:394_0": "Sūriye atthaṅgate yathā.",
  "tika-abh09t8:395_0": "‘‘Suttante rakkhite sante,",
  "tika-abh09t8:396_0": "Paṭipatti hoti rakkhitā;",
  "tika-abh09t8:397_0": "Paṭipattiyaṁ ṭhito dhīro,",
  "tika-abh09t8:398_0": "Yogakkhemā na dhaṁsatī’’ti; (A. ni. aṭṭha. 1.1.130; sārattha. ṭī. pācittiya 3.438);",
  "tika-abh09t8:399_0": "Evamimesu pañcasu antaradhānesu dhātuantaradhānato pacchā carimaṁ nāmāti veditabbaṁ.",
  "tika-abh09t8:400_0": "Kasmā pana dve sammāsambuddhā apubbaṁ acarimaṁ na uppajjantīti? Niratthakatova.",
  "tika-abh09t8:400_1": "Ekova hi sammāsambuddho anantesu cakkavāḷesu sabbasattānampi yadi upanissayo bhaveyya,",
  "tika-abh09t8:400_2": "ekakkhaṇe sapāṭihāriyaṁ sabbānukūlaṁ dhammaṁ desetvā te vinetuṁ sakkoti, kimaṅgaṁ pana nānakkhaṇesu,",
  "tika-abh09t8:400_3": "tasmā ekasmiṁ kāle anekesaṁ sammāsambuddhānaṁ uppatti niratthikāva.",
  "tika-abh09t8:400_4": "Anatthakatā pana anacchariyaagāravavivādādidosato ceva mahāpathaviyā dvinnaṁ buddhānaṁ dhāraṇe asamatthatāya vikiraṇādidosato ca veditabbā.",
  "tika-abh09t8:400_5": "Cakkavattino pana ekasmiṁ cakkavāḷe dve ekato na uppajjanti, ekova uppajjati.",
  "tika-abh09t8:400_6": "Nānācakkavāḷesu pana bahūpi ekato uppajjantīti veditabbā.",
  "tika-abh09t8:400_7": "Ettha hi ‘‘ekissā lokadhātuyā’’ti etassa ekasmiṁ cakkavāḷeti attho gahetabbo.",
  "tika-abh09t8:400_8": "Apubbaṁ acarimañcettha cakkaratanapātubhāvaantaradhānānaṁ vemajjhaṁ veditabbaṁ.",
  "tika-abh09t8:400_9": "Antaradhānañcassa cakkavattino kālakiriyato,",
  "tika-abh09t8:400_10": "pabbajjāto vā sattame divase hoti,",
  "tika-abh09t8:400_11": "tassa ca ānubhāvena dvinnaṁ ekattha sahaanuppatti ca veditabbā. Sesaṁ suviññeyyameva. Ṭhānāṭhānañāṇabalaṁ paṭhamaṁ.",
  "tika-abh09t8:401_0": "Dutiye kammasamādānānanti samādiyitvā katānaṁ kusalākusalānaṁ, kammameva vā kammasamādānaṁ.",
  "tika-abh09t8:401_1": "Ṭhānaso hetusoti paccayato ceva hetusaṅkhātakāraṇato ca .",
  "tika-abh09t8:401_2": "Tattha gatiupadhikālapayogā vipākassa paccayā, kammaṁ hetu.",
  "tika-abh09t8:401_3": "Tadubhayato kammavipākaṁ yathābhūtaṁ pajānāti. Kathaṁ?",
  "tika-abh09t8:401_4": "Bhagavā hi ‘‘ekaccassa bahūni pāpakammāni gatiupadhikālapayogānaṁ sampattiyā paṭibāhitāni na vipaccanti,",
  "tika-abh09t8:401_5": "tesaṁ vipattiṁ āgamma vipaccanti,",
  "tika-abh09t8:401_6": "ekaccassa bahūni kalyāṇakammāni tesaṁ vipattiyā paṭibāhitāni na vipaccanti,",
  "tika-abh09t8:401_7": "tesaṁ sampattiṁ āgamma vipaccantī’’ti pajānāti.",
  "tika-abh09t8:402_0": "Tattha gativipattīti cattāro apāyā.",
  "tika-abh09t8:402_1": "Gatisampattīti manussadevagatiyo. Upadhīti attabhāvo .",
  "tika-abh09t8:402_2": "Tassa samiddhi sampatti nāma, asamiddhi vipatti nāma.",
  "tika-abh09t8:402_3": "Kālasampattīti surājasumanussakālasaṅkhāto sampannakālo,",
  "tika-abh09t8:402_4": "tappaṭipakkho kālavipatti nāma.",
  "tika-abh09t8:402_5": "Tassa tassa pana kammassa sammāpayogo payogasampatti,",
  "tika-abh09t8:402_6": "micchāpayogo payogavipatti nāma.",
  "tika-abh09t8:402_7": "Tattha hi ekaccassa kusalakammena devagatiādīsu gatiyaṁ nibbattassa taṁ gatisampattiṁ āgamma kusalāni eva vipaccanti.",
  "tika-abh09t8:402_8": "Tāya pana gatisampattiyā paṭibāhitāni akusalāni tattha vipaccituṁ na sakkonti.",
  "tika-abh09t8:402_9": "Tāni puna nirayādīsu apāyesu nibbattassa taṁ gativipattiṁ āgamma yathāsukhaṁ vipaccanti.",
  "tika-abh09t8:402_10": "Tāya pana gativipattiyā paṭibāhitāni kusalāni tattha vipaccituṁ na sakkonti.",
  "tika-abh09t8:402_11": "Ekaccassa dassanīyenābhirūpena kāyena samannāgatassa yadipi so dāso vā hoti hīnajacco vā,",
  "tika-abh09t8:402_12": "taṁ upadhisampattiṁ āgamma kusalāni evassa vipaccanti.",
  "tika-abh09t8:402_13": "Tādisaṁ hi surūpaṁ ‘‘ayaṁ kiliṭṭhakammassa nānucchaviko’’ti uccesu amaccādiṭṭhānesu ṭhapenti,",
  "tika-abh09t8:402_14": "caṇḍālimpi surūpaṁ aggamahesiādiṭṭhānesu ṭhapenti.",
  "tika-abh09t8:402_15": "Tāya pana upadhisampattiyā paṭibāhitāni akusalānassa vipaccituṁ na sakkonti.",
  "tika-abh09t8:402_16": "Tāni pana upadhivipattiyaṁ ca ṭhitassa yathāsukhaṁ vipaccanti.",
  "tika-abh09t8:402_17": "Rājakulādīsu hi uppannampi durūpaṁ hīnesu ṭhapenti.",
  "tika-abh09t8:402_18": "Ekaccassa pana paṭhamakappikānaṁ vā cakkavattirañño vā buddhānaṁ vā surājasumanussānaṁ sampanne kāle nibbattassa taṁ kālasampattiṁ āgamma kusalāni eva vipaccanti, na akusalāni.",
  "tika-abh09t8:402_19": "Tāni puna durājadumanussānaṁ vipanne kāle taṁ kālavipattiṁ āgamma vipaccanti,",
  "tika-abh09t8:402_20": "na pana kusalāni tāya kālavipattiyā paṭibāhitattā.",
  "tika-abh09t8:402_21": "Ekaccassa pana sīlasaṁyamādianavajjapayogena ceva sāvajjena vā anavajjena vā desakālānusārena āyudhasippādipayogasāmatthiyena ca samannāgatassa taṁ payogasampattiṁ āgamma kusalāni eva vipaccanti, na akusalāni.",
  "tika-abh09t8:402_22": "Tāni puna yathāvuttaviparītapayogavipattiṁ āgamma vipaccanti,",
  "tika-abh09t8:402_23": "na pana kusalāni tāya paṭibāhitattā.",
  "tika-abh09t8:402_24": "Yuddhādīsu hi pāṇātipātādiakusalaṁ karontāpi taṁtaṁāyudhasippādipayogasampattiṁ nissāyeva senāpatiṭṭhānādimahāsampattiṁ labhanti, na pana taṁ akusalaṁ nissāya.",
  "tika-abh09t8:402_25": "Yathā dānaveyyāvaccādīsu kusalaṁ karontāpi adhimattavāyāmādipayogavipattiṁ nissāya anayabyasanampi pāpuṇanti, na pana taṁ kusalaṁ nissāya. Evametāhi catūhi sampattīhi,",
  "tika-abh09t8:402_26": "vipattīhi ca kusalākusalānaṁ vipaccanāvipaccanavibhāgaṁ bhagavā yathābhūtaṁ pajānāti.",
  "tika-abh09t8:402_27": "Ayaṁ tāvettha vibhaṅganayena dutiyabalassa vibhāvanā.",
  "tika-abh09t8:403_0": "Aparena cassa –",
  "tika-abh09t8:404_0": "‘‘Ahosi kammaṁ ahosi kammavipāko,",
  "tika-abh09t8:404_1": "ahosi kammaṁ nāhosi kammavipāko,",
  "tika-abh09t8:404_2": "ahosi kammaṁ atthi kammavipāko,",
  "tika-abh09t8:404_3": "ahosi kammaṁ natthi kammavipāko,",
  "tika-abh09t8:404_4": "ahosi kammaṁ bhavissati kammavipāko,",
  "tika-abh09t8:404_5": "ahosi kammaṁ na bhavissati kammavipāko,",
  "tika-abh09t8:404_6": "atthi kammaṁ natthi kammavipāko,",
  "tika-abh09t8:404_7": "atthi kammaṁ natthi kammavipāko,",
  "tika-abh09t8:404_8": "atthi kammaṁ bhavissati kammavipāko,",
  "tika-abh09t8:404_9": "atthi kammaṁ na bhavissati kammavipāko,",
  "tika-abh09t8:404_10": "bhavissati kammaṁ bhavissati kammavipāko ,",
  "tika-abh09t8:404_11": "bhavissati kammaṁ na bhavissati kammavipāko’’ti (paṭi. ma. 1.234) –",
  "tika-abh09t8:405_0": "Iminā paṭisambhidāyaṁ vuttenāpi nayena vibhāvanā veditabbā.",
  "tika-abh09t8:405_1": "Tattha yaṁ atītattabhāve āyūhitaṁ kammaṁ vuttaṁ,",
  "tika-abh09t8:405_2": "hetupaccayaṁ āgamma tattheva vipākaṁ adāsi.",
  "tika-abh09t8:405_3": "Idaṁ sandhāya ‘‘ahosi kammaṁ ahosi kammavipāko’’ti paṭhamaṁ padaṁ vuttaṁ.",
  "tika-abh09t8:405_4": "Yaṁ atītesu pana diṭṭhadhammavedanīyādīsu bahūsu ekaṁ diṭṭhadhammavedanīyaṁ laddhapaccayaṁ vipākaṁ deti, sesāni avipākāni.",
  "tika-abh09t8:405_5": "Ekaṁ upapajjavedanīyaṁ pana paṭisandhiṁ ākaḍḍhati,",
  "tika-abh09t8:405_6": "ekaṁ ānantariyaṁ nirayapaṭisandhiṁ deti, sesāni avipākāni.",
  "tika-abh09t8:405_7": "Aṭṭhasu samāpattīsu ekāya brahmaloke nibbattati, sesā avipākā.",
  "tika-abh09t8:405_8": "Idaṁ sandhāya ‘‘ahosi kammaṁ nāhosi kammavipāko’’ti dutiyaṁ padaṁ vuttaṁ.",
  "tika-abh09t8:405_9": "Yaṁ atītaṁ kammaṁ etarahi vipākaṁ deti, idaṁ sandhāya tatiyaṁ.",
  "tika-abh09t8:405_10": "Yaṁ purimanayena na vipaccati, idaṁ sandhāya catutthaṁ. Yaṁ anāgate vipākaṁ dassati, idaṁ sandhāya pañcamaṁ. Yaṁ na vipaccati, idaṁ sandhāya chaṭṭhaṁ.",
  "tika-abh09t8:405_11": "Yaṁ etarahi āyūhitaṁ kammaṁ etaraheva vipākaṁ deti, idaṁ sandhāya sattamaṁ. Yaṁ na vipaccati, idaṁ sandhāya aṭṭhamaṁ.",
  "tika-abh09t8:405_12": "Iminā nayena sesapadānampi attho daṭṭhabbo.",
  "tika-abh09t8:405_13": "Idaṁ tathāgatassāti idaṁ sabbehi etehi pakārehi atītānāgatapaccuppannānaṁ kammantaravipākantarānaṁ yathābhūtato jānanañāṇanti attho. Dutiyabalaṁ.",
  "tika-abh09t8:406_0": "Tatiye sabbatthagāmininti sabbagatigāminiñca agatigāminiñca. Paṭipadanti maggaṁ.",
  "tika-abh09t8:406_1": "Yathābhūtaṁ pajānātīti bahūsupi manussesu pāṇātipātādīsu ekameva akusalaṁ ekato karontesu imassa cetanā nirayagāminī bhavissati, imassa tiracchānayonigāminī, imassa pettivisayagāminī,",
  "tika-abh09t8:406_2": "nirayādīsupi panesā evarūpe evarūpe ṭhāne evañcevañca vipākaṁ dassati,",
  "tika-abh09t8:406_3": "imassa paṭisandhiṁ ākaḍḍhituṁ na sakkoti,",
  "tika-abh09t8:406_4": "aññena kammena dinnapaṭisandhikassa dubbalaṁ upadhivepakkaṁ bhavissati.",
  "tika-abh09t8:406_5": "Bahūsu vā ekato dānādikusalaṁ,",
  "tika-abh09t8:406_6": "vipassanaṁ vā paṭṭhapentesu imassa cetanā manussagatigāminī bhavissati, imassa devagatigāminī,",
  "tika-abh09t8:406_7": "tatthāpi evañcevañca vipākaṁ dassati,",
  "tika-abh09t8:406_8": "imassa vā vipassanā ekaṁ maggaṁ dve vā tayo vā cattāro vā paṭisambhidādisahite vā rahite vā nipphādessati,",
  "tika-abh09t8:406_9": "imassa na kañci paṭivedhaṁ sādhessatītiādinā anantehi ākārehi ekavatthusmimpi uppannaṁ kusalākusalasaṅkhātaṁ sabbatthagāminipaṭipadaṁ aviparītato pajānātīti. Tatiyabalaṁ.",
  "tika-abh09t8:407_0": "Catutthe anekadhātunti cakkhudhātuādīhi, kāmadhātuādīhi vā bahudhātuṁ.",
  "tika-abh09t8:407_1": "Nānādhātunti tāsaññeva dhātūnaṁ vilakkhaṇattā nānappakāraṁ dhātuṁ.",
  "tika-abh09t8:407_2": "Lokanti khandhāyatanadhātulokaṁ.",
  "tika-abh09t8:407_3": "Yathābhūtaṁ pajānātīti tāsaṁ tāsaṁ dhātūnaṁ khandhāyatanadhātuvibhaṅgādīsu vuttanayena anantappabhedaṁ nānattaṁ aviparītato pajānāti.",
  "tika-abh09t8:407_4": "Na kevalañca tathāgato upādinnakasaṅkhāralokasseva nānattaṁ pajānāti,",
  "tika-abh09t8:407_5": "atha kho anupādinnakasaṅkhāralokassāpi paccekabuddhādīhi paṭivijjhituṁ asakkuṇeyyaṁ nānattaṁ pajānātiyeva.",
  "tika-abh09t8:407_6": "Tehi upādinnakalokassāpi nānattaṁ ekadesatova jānanti,",
  "tika-abh09t8:407_7": "anupādinnassa pana neva jānanti,",
  "tika-abh09t8:407_8": "sabbaññubuddhassevetaṁ visayo.",
  "tika-abh09t8:407_9": "Evaṁ hi imāya nāma dhātuyā ussannāya imesaṁ rukkhagacchalatādīnaṁ,",
  "tika-abh09t8:407_10": "khandhadaṇḍavallitacapattapupphaphalādino saṇṭhānavaṇṇagandharasaojāhi,",
  "tika-abh09t8:407_11": "desakālehi ca anantappabhedaṁ nānattaṁ,",
  "tika-abh09t8:407_12": "pathavīpabbatādīnañca nānattaṁ hotīti anantehi ākārehi jānituṁ sakkoti, nāññeti. Catutthabalaṁ.",
  "tika-abh09t8:408_0": "Pañcame nānādhimuttikanti hīnādīhi adhimuttīhi nānādhimuttikabhāvaṁ.",
  "tika-abh09t8:408_1": "Yathābhūtaṁ pajānātīti tīsupi kālesu hīnādhimuttikā hīnādhimuttike eva sevanti,",
  "tika-abh09t8:408_2": "paṇītādhimuttikā ca paṇītādhimuttike. Tatthāpi assaddhā assaddhe, dussīlā dussīle,",
  "tika-abh09t8:408_3": "micchādiṭṭhikā micchādiṭṭhike, saddhā saddhe,",
  "tika-abh09t8:408_4": "sīlasutacāgapaññādisampannā ca te te eva sevantīti nānappakārato jānāti.",
  "tika-abh09t8:408_5": "Saddhāsīlādisampannā hi tabbirahite attano ācariyupajjhāyepi na sevanti, tepi itare,",
  "tika-abh09t8:408_6": "attanā attanā pana sadise eva sevantīti. Pañcamabalaṁ.",
  "tika-abh09t8:409_0": "Chaṭṭhe parasattānanti padhānasattānaṁ.",
  "tika-abh09t8:409_1": "Parapuggalānanti tato paresaṁ hīnasattānaṁ.",
  "tika-abh09t8:409_2": "Ekatthameva vā etaṁ padadvayaṁ veneyyavasena dvidhā vuttaṁ.",
  "tika-abh09t8:409_3": "Indriyaparopariyattanti saddhādīnaṁ indriyānaṁ parabhāvañca aparabhāvañca, vuddhiñca hāniñcāti attho.",
  "tika-abh09t8:409_4": "Yathābhūtanti sabbesaṁ sattānaṁ āsayānusayacaritādhimuttiādīhi saddhādi tikkhindriyamudindriyataṁ sabbākārato jānāti.",
  "tika-abh09t8:409_5": "Tattha āsayoti nivāsaṭṭhānaṁ,",
  "tika-abh09t8:409_6": "yattha sattānaṁ cittasantānaṁ niccaṁ nivasati.",
  "tika-abh09t8:409_7": "So duvidho vaṭṭāsayo vivaṭṭāsayo ca.",
  "tika-abh09t8:409_8": "Tattha sassatucchedavasena pavattaṁ sabbaṁ diṭṭhigataṁ vaṭṭāsayo nāma.",
  "tika-abh09t8:409_9": "Sappaccayanāmarūpapariggahato paṭṭhāya sabbaṁ vipassanāñāṇaṁ,",
  "tika-abh09t8:409_10": "maggañāṇañca vivaṭṭāsayo nāma. Maggañāṇampi hi ‘‘dasayime, bhikkhave, ariyāvāsā,",
  "tika-abh09t8:409_11": "yadariyā āvasiṁsū’’tiādivacanato (a. ni. 10.19) āsayova.",
  "tika-abh09t8:409_12": "Imaṁ pana bhagavā sattānaṁ āsayaṁ jānanto ubhinnaṁ diṭṭhiñāṇānaṁ appavattikkhaṇepi jānāti eva.",
  "tika-abh09t8:409_13": "Kāmarāgādikilesādhimuttaññeva hi puggalaṁ bhagavā tatheva jānāti.",
  "tika-abh09t8:409_14": "‘‘Ayaṁ nekkhammādiabhirato vivaṭṭāsayo’’ti nekkhammādiṁ sevantaññeva jānāti,",
  "tika-abh09t8:409_15": "‘‘ayaṁ kāmādiabhirato vaṭṭāsayo’’ti anusayacaritādijānanepi eseva nayo.",
  "tika-abh09t8:409_16": "Tattha anusayo kāmarāgānusayādito sattavidho.",
  "tika-abh09t8:409_17": "Caritanti tīhi dvārehi abhisaṅkhatalokiyakusalākusalaṁ. Adhimuttīti ajjhāsayo. Evamettha āsayānusayañāṇaṁ,",
  "tika-abh09t8:409_18": "indriyaparopariyattañāṇañcāti dve ñāṇāni ekato hutvā ekaṁ balañāṇaṁ nāma jātanti. Chaṭṭhabalaṁ.",
  "tika-abh09t8:410_0": "Sattame jhānavimokkhasamādhisamāpattīnanti paṭhamādīnaṁ catunnaṁ jhānānaṁ,",
  "tika-abh09t8:410_1": "‘‘rūpī rūpāni passatī’’tiādīnaṁ aṭṭhannaṁ vimokkhānaṁ,",
  "tika-abh09t8:410_2": "savitakkasavicārādīnaṁ tiṇṇaṁ samādhīnaṁ,",
  "tika-abh09t8:410_3": "paṭhamajjhānasamāpattiādīnaṁ navannaṁ anupubbasamāpattīnaṁ.",
  "tika-abh09t8:410_4": "Saṁkilesanti hānabhāgiyadhammaṁ.",
  "tika-abh09t8:410_5": "Vodānanti visesabhāgiyaṁ dhammaṁ.",
  "tika-abh09t8:410_6": "Vuṭṭhānanti yena kāraṇena jhānādīhi vuṭṭhahanti, taṁ kāraṇaṁ.",
  "tika-abh09t8:410_7": "Taṁ pana duvidhaṁ vodānampi bhavaṅgampi.",
  "tika-abh09t8:410_8": "Heṭṭhimaṁ hi paguṇaṁ jhānaṁ attano vodānavasena uparimassa jhānassa padaṭṭhānato ‘‘vuṭṭhāna’’nti vuccati,",
  "tika-abh09t8:410_9": "tamhā tamhā pana samādhimhā bhavaṅgavaseneva vuṭṭhānato bhavaṅgampi.",
  "tika-abh09t8:410_10": "Nirodhato pana phalasamāpattiyāva vuṭṭhahanti.",
  "tika-abh09t8:410_11": "Idaṁ pāḷimuttakavuṭṭhānaṁ nāma,",
  "tika-abh09t8:410_12": "taṁ sabbaṁ bhagavā yathābhūtaṁ sabbākārena pajānāti. Sattamabalaṁ.",
  "tika-abh09t8:411_0": "Aṭṭhame pubbenivāsānussatīti pubbenivutthakkhandhānussaraṇaṁ,",
  "tika-abh09t8:411_1": "taṁ nāmagottavaṇṇāhārasukhadukkhādīhi tattha tattha bhave vijjamānehi anantehi ākārehi yathābhūtaṁ pajānātīti. Aṭṭhamabalaṁ.",
  "tika-abh09t8:412_0": "Navame cutūpapātanti cutiñca upapātañca,",
  "tika-abh09t8:412_1": "taṁ cavamānaupapajjamānahīnapaṇītasuvaṇṇadubbaṇṇādito anantapabhede yathākammūpage satte dibbacakkhuñāṇena vaṇṇāyatanaggahaṇamukhena disvā sabbākārato pajānātīti. Navamabalaṁ.",
  "tika-abh09t8:413_0": "Dasame āsavānaṁ khayanti āsavanirodhaṁ nibbānaṁ,",
  "tika-abh09t8:413_1": "taṁ arahattamaggañāṇena catusaccapaṭivedhato pajānātīti. Dasamabalaṁ.",
  "tika-abh09t8:414_0": "Imānīti yāni heṭṭhā ‘‘tathāgatassa dasa tathāgatabalānī’’ti avoca, imāni tānīti appanaṁ karoti.",
  "tika-abh09t8:414_1": "Yasmā cetopariyañāṇādīni sāvakādīnampi yathārahaṁ vijjamānānipi savisayaṁ kiñcideva jānanti, na ca sabbākārato.",
  "tika-abh09t8:414_2": "Buddhānaṁ pana sabbaññutaññāṇaṁ viya sabbadhammesu yathāsakaṁ visaye sabbattha sabbākārato ekakkhaṇe appaṭihataṁ pavattati,",
  "tika-abh09t8:414_3": "tasmā ‘‘tathāgatabalānī’’ti vuccanti.",
  "tika-abh09t8:414_4": "Yadi evaṁ sabbaññutaññāṇassevāyaṁ pabhedo hoti,",
  "tika-abh09t8:414_5": "kasmā pana ‘‘dasabalañāṇānī’’ti visuṁ vibhattānīti?",
  "tika-abh09t8:414_6": "Visayakiccabhūmibhedato nesaṁ aññattā.",
  "tika-abh09t8:414_7": "Dasabalañāṇesu hi paṭhamaṁ kāraṇākāraṇameva jānāti,",
  "tika-abh09t8:414_8": "dutiyaṁ kammantaravipākantarameva jānāti, tatiyaṁ kammaparicchedameva, catutthaṁ nānattakāraṇameva,",
  "tika-abh09t8:414_9": "pañcamaṁ sattānaṁ ajjhāsayādhimuttimeva,",
  "tika-abh09t8:414_10": "chaṭṭhaṁ indriyānaṁ tikkhamudubhāvameva,",
  "tika-abh09t8:414_11": "sattamaṁ jhānādīhi saddhiṁ tesaṁ saṁkilesādimeva,",
  "tika-abh09t8:414_12": "aṭṭhamaṁ pubbenivutthakkhandhasantatimeva,",
  "tika-abh09t8:414_13": "navamaṁ sattānaṁ cutipaṭisandhimeva, dasamaṁ saccaparicchedameva, nāññaṁ.",
  "tika-abh09t8:415_0": "Sabbaññutaññāṇaṁ pana etehi jānitabbañca tato uttariñca sabbaṁ atītādibhedaṁ ekakkhaṇe sabbākārato jānāti,",
  "tika-abh09t8:415_1": "etesaṁ pana kiccaṁ na sabbaṁ karoti. Taṁ hi jhānaṁ hutvā appetuṁ, iddhi hutvā vikubbituṁ,",
  "tika-abh09t8:415_2": "maggo hutvā kilese khepetuṁ na sakkoti.",
  "tika-abh09t8:415_3": "Dasabalañāṇāni pana taṁ sabbaṁ yathārahaṁ kātuṁ sakkonti.",
  "tika-abh09t8:415_4": "Tesu ca paṭipāṭiyā satta ñāṇāni kāmāvacarāni, tato dve rūpāvacarāni, avasāne ekaṁ lokuttaraṁ.",
  "tika-abh09t8:415_5": "Sabbaññutaññāṇaṁ pana kāmāvacaramevāti evaṁ visayakiccabhūmibhedato aññameva dasabalañāṇaṁ. Aññaṁ sabbaññutaññāṇanti.",
  "tika-abh09t8:415_6": "Ayaṁ tāva padatthānusārato vinicchayo.",
  "tika-abh09t8:415_7": "Dhammabhedādito pana sabbopi vinicchayo ekavidhakoṭṭhāsato paṭṭhāya ettha vuttānusāratova ñātabbo,",
  "tika-abh09t8:415_8": "suttantabhājanīyādayo hi vibhaṅganayabhedā ettha,",
  "tika-abh09t8:415_9": "ito paresu ca vibhaṅgesu natthīti.",
  "tika-abh09t8:416_0": "Ñāṇavibhaṅgamātikatthavaṇṇanā niṭṭhitā.",
  "tika-abh09t8:417_0": "Khuddakavatthuvibhaṅgamātikatthavaṇṇanā",
  "tika-abh09t8:418_0": "Khuddakavatthuvibhaṅgamātikāya panāyaṁ nikkhepaparicchedena saddhiṁ atthato vinicchayo.",
  "tika-abh09t8:418_1": "Mātikāya hi ādito tāva – jātimadotiādayo tesattati ekakā nikkhittā,",
  "tika-abh09t8:418_2": "tato kodho ca upanāho cātiādayo aṭṭhārasa dukā,",
  "tika-abh09t8:418_3": "akusalamūlādayo pañcatiṁsa tikā,",
  "tika-abh09t8:418_4": "āsavacatukkādayo cuddasa catukkā,",
  "tika-abh09t8:418_5": "orambhāgiyasaṁyojanādayo pannarasa pañcakā,",
  "tika-abh09t8:418_6": "vivādamūlādayo cuddasa chakkā, anusayādayo satta sattakā,",
  "tika-abh09t8:418_7": "kilesavatthuādayo aṭṭha aṭṭhakā,",
  "tika-abh09t8:418_8": "āghātavatthuādayo nava navakā,",
  "tika-abh09t8:418_9": "kilesavatthuādayo satta dasakā,",
  "tika-abh09t8:418_10": "channaṁ aṭṭhārasakānaṁ vasena aṭṭhasatataṇhāvicaritāni ca yathākkamaṁ nikkhipitvā ante dvāsaṭṭhi diṭṭhigatāni brahmajālasutte atidassitānīti sabbānipi tesaṭṭhiadhikāni aṭṭhakilesasatāni nikkhittānīti veditabbāni. Ayaṁ tāva nikkhepaparicchedo.",
  "tika-abh09t8:419_0": "Atthato pana ‘‘jātimado’’tiādīsu jātiuccākulīnataṁ nissāya ‘‘khattiyādīnaṁ catunnampi vaṇṇānaṁ ahaṁ uttamajātiko,",
  "tika-abh09t8:419_1": "ime na uttamajātikā’’ti evaṁ attukkaṁsanaparavambhanavasena uppanno majjanākārappavatto māno jātimado nāma. Sesapadesupi eseva nayo.",
  "tika-abh09t8:419_2": "Tattha ādiccagottakassapagottādiuttamagottaṁ nissāya gottamado. Nirābādhataṁ, yobbaññaṁ,",
  "tika-abh09t8:419_3": "‘‘ciraṁ sukhaṁ jīviṁ jīvāmi jīvissāmī’’ti evaṁ jīvitaṁ,",
  "tika-abh09t8:419_4": "bahulābhañca nissāya yathākkamaṁ ārogyamadādayo vuttā. Sukatapaṇītapaccayalābhaṁ,",
  "tika-abh09t8:419_5": "mānanavandanādigarukāraṁ maññeva pamukhaṁ katvā pañhaṁ pucchanti,",
  "tika-abh09t8:419_6": "parivāretvā gacchantīti evaṁ purekkhāraṁ, mahāparivāraṁ,",
  "tika-abh09t8:419_7": "suciparivārañca nissāya yathākkamaṁ sakkāramadādayo ca veditabbā.",
  "tika-abh09t8:419_8": "Bhogo pana kiñcāpi lābhaggahaṇeneva gahito,",
  "tika-abh09t8:419_9": "nihitadhanavasena panettha lābho veditabbo,",
  "tika-abh09t8:419_10": "‘‘annapānavatthābharaṇamālāgandhādiupabhogasamiddhivasenāpi vattuṁ vaṭṭatī’’tipi vadanti. Sarīravaṇṇaṁ,",
  "tika-abh09t8:419_11": "guṇavaṇṇañca nissāya vaṇṇamado. Bāhusaccaṁ, paṭibhānaṁ,",
  "tika-abh09t8:419_12": "‘‘vaṇṇaṁ buddhavaṁsaṁ rājavaṁsaṁ janapadavaṁsaṁ gāmavaṁsaṁ rattindivaparicchedaṁ nakkhattamuhuttayogaṁ jānāmī’’ti evaṁ rattaññutaṁ vā nissāya yathākkamaṁ sutamadādayo ca veditabbā. Jātipiṇḍapātikataṁ, anavaññātataṁ, iriyāpathapāsādikataṁ,",
  "tika-abh09t8:419_13": "mahiddhikatañca nissāya yathākkamaṁ piṇḍapātikamadādayo.",
  "tika-abh09t8:419_14": "Kiñcāpi parivāra-ggahaṇena yaso gahito.",
  "tika-abh09t8:419_15": "Parivārassa pana savasavattakabhāvena patthaṭataṁ kittiyasaññeva vā nissāya yasamado. Parisuddhasīlaṁ , upacārappanājhānaṁ, sippakosallaṁ, sarīrassa ārohasampadaṁ, pariṇāhasampadaṁ,",
  "tika-abh09t8:419_16": "anūnaniddosaaṅgapaccaṅgatāya sarīrapāripūriñca nissāya sīlamadādayo veditabbā.",
  "tika-abh09t8:420_0": "Iminā ettakena ṭhānena savatthukaṁ mānaṁ dassetvā idāni avatthukameva sāmaññato mānaṁ dassento ‘‘mado’’ti āha.",
  "tika-abh09t8:420_1": "Pamādotiādīsu pañcakāmaguṇesu cittavossaggasaṅkhāto sucaritāsevanāya,",
  "tika-abh09t8:420_2": "duccaritasevanāya ca hetubhūto pamajjanākārappavatto akusalacittuppādo pamādo nāma, svāyaṁ sativossaggalakkhaṇo.",
  "tika-abh09t8:420_3": "Vātabharitabhattā viya mātāpitūsupi anoṇatabhāvasaṅkhāto kakkhaḷamāno thambho nāma,",
  "tika-abh09t8:420_4": "svāyaṁ cittassa uddhumātabhāvalakkhaṇo.",
  "tika-abh09t8:420_5": "Aññesaṁ gehādiupakaraṇasampadaṁ,",
  "tika-abh09t8:420_6": "vijjāsampadaṁ vā disvā taddiguṇasamārambhanavasappavatto akusalacittuppādo sārambho nāma.",
  "tika-abh09t8:420_7": "Ganthopi hi sārambhavasena uggahetuṁ na vaṭṭati, akusalameva hoti. Svāyaṁ karaṇuttariyalakkhaṇo.",
  "tika-abh09t8:421_0": "Atra atra visaye icchā assāti atriccho, puggalo, tassa bhāvo atricchatā.",
  "tika-abh09t8:421_1": "Evaṁ mahicchatādīsupi attho veditabbo. Tattha yaṁ yaṁ laddhaṁ,",
  "tika-abh09t8:421_2": "tena tena asantussitvā aparassa aparassa patthanāvasena pavatto lobho atricchatā.",
  "tika-abh09t8:421_3": "Yāya attanā laddhaṁ paṇītampi lāmakaṁ viya khāyati,",
  "tika-abh09t8:421_4": "parena laddhaṁ lāmakampi paṇītaṁ viya khāyati.",
  "tika-abh09t8:421_5": "Sāyaṁ aparāparalābhapatthanālakkhaṇā.",
  "tika-abh09t8:421_6": "Santaguṇavibhāvanāvasappavatto ceva taduppannehi atimahantehipi vatthūhi asantussanākārappavatto ca lobho mahicchatā.",
  "tika-abh09t8:421_7": "Yāya samannāgato puggalo paccayehi duppūro aggi viya upādānena, samuddo viya ca udakena.",
  "tika-abh09t8:421_8": "Yā cāyaṁ santaguṇasambhāvanatā,",
  "tika-abh09t8:421_9": "paṭiggahaṇe ca paribhoge ca amattaññutā, etaṁ mahicchatālakkhaṇaṁ.",
  "tika-abh09t8:422_0": "Asantānaṁ pana saddhāsīlānaṁ,",
  "tika-abh09t8:422_1": "maggaphalādīnañca lokiyalokuttarānaṁ guṇānaṁ vibhāvanāvasappavatto ceva taduppannehi atimahantehipi paccayehi asantussanākārappavatto ca lobho pāpicchatā.",
  "tika-abh09t8:422_2": "Yā cāyaṁ asantaguṇasambhāvanatā,",
  "tika-abh09t8:422_3": "paṭiggahaṇe ca paribhoge ca amattaññutā etaṁ pāpicchatālakkhaṇaṁ.",
  "tika-abh09t8:423_0": "Siṅganti vijjhanaṭṭhena siṅgaṁ,",
  "tika-abh09t8:423_1": "nāgarikabhāvasaṅkhātassa kilesasiṅgassetaṁ adhivacanaṁ,",
  "tika-abh09t8:423_2": "taṁ atthato siṅgārakaraṇavasappavatto lobhova. Tintiṇanti khīyanaṁ,",
  "tika-abh09t8:423_3": "taṁ atthato nivāsaṭṭhāne sunakhānaṁ viya aññamaññaṁ sattānaṁ ‘‘tava santakaṁ,",
  "tika-abh09t8:423_4": "mama santaka’’nti khiyyanākārappavatto dosova. Cāpalyanti capalatā,",
  "tika-abh09t8:423_5": "taṁ pattacīvarādiparikkhārānaṁ,",
  "tika-abh09t8:423_6": "attabhāvassa ca maṇḍanavibhūsanakeḷāyanavasappavatto rāgova,",
  "tika-abh09t8:423_7": "yena samannāgato jiṇṇopi daharo viya hoti.",
  "tika-abh09t8:423_8": "Asabhāgavuttīti visabhāgavutti visabhāgakiriyā,",
  "tika-abh09t8:423_9": "sā garuṭṭhāniyesupi anādaravasena vipaccanīkaggāhitāvasappavatto dosova ,",
  "tika-abh09t8:423_10": "yāya samannāgato gilānepi mātāpituācariyupajjhāyādike na oloketi,",
  "tika-abh09t8:423_11": "tehi saddhiṁ lābhasakkārakāraṇā kalahaṁ karoti, tesu hirottappaṁ,",
  "tika-abh09t8:423_12": "cetiyādīsu cittīkārañca na paccupaṭṭhapeti. Aratīti pantesu senāsanesu,",
  "tika-abh09t8:423_13": "samathavipassanāsu ca anabhiramaṇā ukkaṇṭhitatā,",
  "tika-abh09t8:423_14": "sā tathāpavatto akusalacittuppādo. Tandīti ālasyaṁ.",
  "tika-abh09t8:423_15": "Vijambhitāti kāyassa ānamanādiākārena phandanā vijambhanā.",
  "tika-abh09t8:423_16": "Bhattasammadoti bhattamucchāya kāyassa akammaññatā.",
  "tika-abh09t8:423_17": "Cetaso ca līnattanti cittasaṅkoco.",
  "tika-abh09t8:423_18": "Atthato panetāni sabbānipi thinamiddhavasena cittassa gilānākārova.",
  "tika-abh09t8:424_0": "Kuhanātiādīsu lābhasakkārasilokasannissitassa pāpicchassa tena tena upāyena vimhāpanā kuhanā nāma.",
  "tika-abh09t8:424_1": "Sā tividhā paccayapaṭisevanasāmantajappanairiyāpathasaṇṭhāpanavasena.",
  "tika-abh09t8:424_2": "Tattha cīvarādīhi nimantitassa tadatthikasseva sato pāpicchataṁ nissāya paṭikkhipanena,",
  "tika-abh09t8:424_3": "te ca gahapatike attani suppatiṭṭhitasaddhe ñatvā puna tesaṁ ‘‘aho ayyo appiccho na kiñci paṭiggaṇhituṁ icchati, suladdhaṁ vata no assa,",
  "tika-abh09t8:424_4": "sace appamattakaṁ kiñci paṭiggaṇheyyā’’ti nānāvidhehi upāyehi paṇītāni cīvarādīni upanāmentānaṁ tadanuggahakāmataññeva āvikatvā paṭiggahaṇena ca tato pabhuti api sakaṭabhārehi upanāmanahetubhūtaṁ vimhāpanaṁ paccayapaṭisevanasaṅkhātā kuhanā nāma.",
  "tika-abh09t8:424_5": "Pāpicchasseva pana sato ‘‘yo evarūpaṁ cīvaraṁ dhāreti,",
  "tika-abh09t8:424_6": "so samaṇo mahesakkho’’tiādinā uttarimanussadhammādhigamaparidīpanavācāya tathā tathā vimhāpanaṁ sāmantajappanasaṅkhātā kuhanā nāma.",
  "tika-abh09t8:424_7": "Pāpicchasseva pana sato samāhitasseva sambhāvanādhippāyakatena paṇidhāya saṇṭhapitena gamanādiiriyāpathena vimhāpanaṁ iriyāpathasaṇṭhapanasaṅkhātā kuhanā nāma.",
  "tika-abh09t8:425_0": "Ālapanātiādinā pana vuttapaccayapaṭisaṁyuttā vācāyeva dassitā. Anuppiyabhāṇitā, cāṭukamyatā, muggasūpyatā,",
  "tika-abh09t8:425_1": "pāribhaṭayatā ca ālapanā nāma.",
  "tika-abh09t8:425_2": "Tattha ālapanātiāditova lapanā.",
  "tika-abh09t8:425_3": "Anuppiyabhāṇitāti saccānurūpaṁ,",
  "tika-abh09t8:425_4": "dhammānurūpaṁ vā anapaloketvā punappunaṁ piyabhaṇanaṁ. Cāṭukamyatāti nīcavuttitā,",
  "tika-abh09t8:425_5": "attānaṁ heṭṭhato ṭhapetvā pavattanaṁ.",
  "tika-abh09t8:425_6": "Muggasūpyatāti muggasūpasadisatā,",
  "tika-abh09t8:425_7": "apakkamuggasadisena appasaccena samannāgatavacanatā.",
  "tika-abh09t8:425_8": "Pāribhaṭayatāti kuladārakānaṁ aṅkena pariharaṇādikaṁ paribhaṭassa kiccaṁ.",
  "tika-abh09t8:425_9": "Evamayaṁ sabbopi kiriyābhedo ‘‘lapanā’’tveva vuccati.",
  "tika-abh09t8:425_10": "Paresaṁ pana paccayadānasaññājanakaṁ kāyavacīkammaṁ nemittikatā nāma,",
  "tika-abh09t8:425_11": "yā ‘‘parikathobhāsanimittakamma’’nti vuccati.",
  "tika-abh09t8:425_12": "Akkosanavambhanagarahaṇādīhi yathā dāyako avaṇṇaṁ bhāyati,",
  "tika-abh09t8:425_13": "evaṁ taṁ nippīḷanaṁ nippesikatā nāma.",
  "tika-abh09t8:425_14": "Ayaṁ hi yasmā veḷupesikāya viya abbhaṅgaṁ imāya parassa guṇaṁ nippeseti nipuñchati,",
  "tika-abh09t8:425_15": "yasmā vā gandhajātaṁ pisitvā gandhamagganā viya paraguṇe nippisitvā vicuṇṇetvā esā lābhamagganā hoti,",
  "tika-abh09t8:425_16": "tasmā ‘‘nippesikatā’’ti vuccati.",
  "tika-abh09t8:425_17": "Ekasmiṁ pana kule laddhāmisaṁ aññattha dānavasena lābhena lābhassa patthanā lābhena lābhaṁ nijigīsanā nāma.",
  "tika-abh09t8:425_18": "Ime ca kuhanādayo pañcapi tathā tathā pavattā lobhādiakusalacittuppādāti veditabbā.",
  "tika-abh09t8:425_19": "‘‘Seyyohamasmī’’tiādayo dvādasa mānā heṭṭhā saṁyojanagocchake vuttānusārena suviññeyyāva.",
  "tika-abh09t8:425_20": "Tattha ca ādito tayo mānā puggalaṁ anissāya jātigottarūpabhogasippasutādimānavatthuvaseneva kathitā,",
  "tika-abh09t8:425_21": "tato paraṁ pana nava mānā seyyasadisahīnapuggale nissāya kathitā.",
  "tika-abh09t8:426_0": "Evametehi dvādasahi padehi savatthuke māne kathetvā idāni avatthukaṁ dassetuṁ ‘‘māno’’tiādi vuttaṁ.",
  "tika-abh09t8:426_1": "Tato paraṁ atimānotiādīsu ‘‘jātiādīhi mayā sadiso natthī’’ti atikkamitvā maññanāvasena pavatto māno atimāno nāma. ‘‘Ime mayā pubbe sadisā, idāni ahaṁ seṭṭho,",
  "tika-abh09t8:426_2": "ime hīnatarā’’ti uppanno māno bhārātibhāro viya mānātimāno nāma.",
  "tika-abh09t8:426_3": "Attānaṁ pana avamaññanāvasena pavatto māno omāno nāma,",
  "tika-abh09t8:426_4": "so ‘‘hīnohamasmī’’ti pavattahīnamānasadisova.",
  "tika-abh09t8:426_5": "Anadhigatesu ariyadhammesu ‘‘adhigatā mayā’’ti uppanno māno adhikamānattā adhimāno nāma,",
  "tika-abh09t8:426_6": "ayaṁ pana sotāpannādiariyasāvakānaṁ ‘‘ahaṁ sakadāgāmī’’tiādinā na uppajjati tesaṁ maggaphalanibbānapahīnakilesāvasiṭṭhakilesapaccavekkhaṇena ariyaguṇapaṭivedhe nikkaṅkhattā.",
  "tika-abh09t8:426_7": "Dussīlassa pana na uppajjateva,",
  "tika-abh09t8:426_8": "sīlavatopi pariccattakammaṭṭhānassa na uppajjati,",
  "tika-abh09t8:426_9": "parisuddhasīlasseva pana suddhasamathalābhino, suddhavipassanālābhino,",
  "tika-abh09t8:426_10": "tadubhayalābhino vā uppajjati.",
  "tika-abh09t8:426_11": "Tesu tadubhayalābhī arahatte eva adhimaññitvā patiṭṭhāti suvikkhambhitakilesattā, parimadditasaṅkhārattā ca,",
  "tika-abh09t8:426_12": "itare sotāpannādīsupīti veditabbā.",
  "tika-abh09t8:426_13": "Pañcasu pana khandhesu ‘‘ahamasmī’’tiādinā pavatto māno asmimāno nāma.",
  "tika-abh09t8:426_14": "Pāpakena pana parūpaghātakena kammāyatanasippāyatanavijjāṭṭhānādinā attānaṁ seyyādito jappanavasena pavatto māno micchāmāno nāma.",
  "tika-abh09t8:427_0": "Ñātivitakkotiādīsu ‘‘mayhaṁ ñātakā sukhajīvino sampattiyuttā’’ti evaṁ gehasitapemena ñātake uddissa uppanno vitakko ñātivitakko nāma,",
  "tika-abh09t8:427_1": "‘‘ñātakā khayaṁ gatā vayaṁ gatā saddhā pasannā’’tiādinā pana nekkhammasito ñātivitakko nāma na hoti. Evaṁ janapadavitakkepi,",
  "tika-abh09t8:427_2": "tassa pana ‘‘amhākaṁ janapado subhikkho sundaro’’tiādinā pavattiākāro veditabbo. Amaratthāya vitakko,",
  "tika-abh09t8:427_3": "amaro vā vitakkoti amaravitakko.",
  "tika-abh09t8:427_4": "Tattha yo ukkuṭikappadhānādīhi dukkhe nijjiṇṇe samparāye attā sukhī amaro hotīti evaṁ pavatto, so amaratthāya vitakko nāma.",
  "tika-abh09t8:427_5": "Yo pana diṭṭhigatikassa ekasmiṁ pakkhe asaṇṭhahitvā ‘‘evampi me no, tathāpi me no,",
  "tika-abh09t8:427_6": "aññathāpi me no’’tiādinā amaramaccho viya gahetuṁ asakkuṇeyyatāya pavatto, so amaro vitakko nāma.",
  "tika-abh09t8:427_7": "Taṁ duvidhampi ekato katvā idha ‘‘amaravitakko’’ti vutto.",
  "tika-abh09t8:428_0": "Anuddayatā patirūpakena pana gihīhi sahasokisahananditādivasena gehasitapemena yutto parānuddayatāpaṭisaṁyutto vitakko nāma.",
  "tika-abh09t8:428_1": "Lābhena ceva sakkārena ca kittisaddena ca saddhiṁ ārammaṇakaraṇavasena yutto gehasito vitakko lābhasakkārasilokapaṭisaṁyutto vitakko nāma,",
  "tika-abh09t8:428_2": "tassa pana ‘‘aho vata me lābhādayo uppajjeyyu’’ntiādinā pavattiākāro veditabbo.",
  "tika-abh09t8:428_3": "‘‘Aho vata maṁ pare na avajāneyyu’’nti uppanno gehasito vitakko anavaññattipaṭisaṁyutto vitakko nāma. Ekakaṁ.",
  "tika-abh09t8:429_0": "Dukādīsu kodhādayo heṭṭhā vuttatthe vajjetvā avasesānaññeva vaṇṇanā hoti.",
  "tika-abh09t8:429_1": "Tattha dukesu tāva upanāhotiādīsu pubbabhāge kodho ‘‘akkocchima’’ntiādinā āsevanena aparakāle veracitte daḷhataraṁ ābaddho upanāho nāma,",
  "tika-abh09t8:429_2": "yena samannāgato veraṁ nissajjituṁ na sakkoti vasātelamakkhitapilotikā viya,",
  "tika-abh09t8:429_3": "sodhiyamānampissa cittaṁ na parisujjhati,",
  "tika-abh09t8:429_4": "svāyaṁ verupanibandhanalakkhaṇo.",
  "tika-abh09t8:430_0": "Paraguṇaṁ pana vināsetvā tattha dosamakkhanavasena pavatto kodho makkho nāma.",
  "tika-abh09t8:430_1": "Ayaṁ hi paṭhamataraṁ attano cittaṁ gūtho viya gūthaggāhakaṁ hatthaṁ makkheti,",
  "tika-abh09t8:430_2": "pacchā paranti ‘‘makkho’’ti vutto,",
  "tika-abh09t8:430_3": "svāyaṁ paraguṇamakkhanalakkhaṇo. Paḷāsetīti paḷāso,",
  "tika-abh09t8:430_4": "parassa guṇe dassetvā attano guṇehi same karotīti attho. Tathāpavatto lobho, svāyaṁ yugaggāhalakkhaṇo.",
  "tika-abh09t8:431_0": "Dvārattayepi vijjamānasseva dosassa paṭicchādanato cakkhumohanamāyā viyāti māyā,",
  "tika-abh09t8:431_1": "sā katadosapaṭicchādanalakkhaṇā. Saṭhassa bhāvo, kammaṁ vā sāṭheyyaṁ, kerāṭiyaṁ,",
  "tika-abh09t8:431_2": "taṁ avijjamānaguṇappakāsanalakkhaṇaṁ.",
  "tika-abh09t8:432_0": "Anajjavādayo heṭṭhā vuttaajjavādipaṭipakkhaakusalavasena veditabbā.",
  "tika-abh09t8:432_1": "Ajjhattasaṁyojanantiādīsu ajjhattanti kāmabhavo,",
  "tika-abh09t8:432_2": "tattha satte bandhanavasena pavattāni pañcorambhāgiyasaṁyojanāni ajjhattasaṁyojanaṁ nāma. Bahiddhāti rūpārūpabhavo.",
  "tika-abh09t8:432_3": "Tattha bandhanavasena pavattāni pañca uddhambhāgiyasaṁyojanāni bahiddhāsaṁyojanaṁ nāma.",
  "tika-abh09t8:432_4": "Kāmabhave hi sattānaṁ ālayo bahuko, na itaresu,",
  "tika-abh09t8:432_5": "tasmā so ajjhattaṁ itare ca bahiddhāti veditabbā. Dukaṁ.",
  "tika-abh09t8:433_0": "Tikesu pana lobhādīni tīṇi akusalamūlāni nāma.",
  "tika-abh09t8:433_1": "Kāmabyāpādavihiṁsāsampayuttā vitakkā tayo akusalavitakkā nāma.",
  "tika-abh09t8:433_2": "Te eva saññāsīsena tisso akusalasaññā.",
  "tika-abh09t8:433_3": "Sabhāvaṭṭhena tisso akusaladhātuyoti ca vuccanti.",
  "tika-abh09t8:433_4": "Kāyavacīmanoduccaritāni tīṇi duccaritāni nāma,",
  "tika-abh09t8:433_5": "tāni dvārattayappavattānaṁ pāṇātipātādīnaṁ,",
  "tika-abh09t8:433_6": "sabbākusalānaṁ vā vasena yojetabbāni.",
  "tika-abh09t8:433_7": "Suttantapariyāyena pana diṭṭhāsavavajjitā kāmāsavādayo tayo āsavā nāma.",
  "tika-abh09t8:433_8": "Sakkāyadiṭṭhivicikicchāsīlabbataparāmāsā tīṇi saṁyojanāni nāma.",
  "tika-abh09t8:434_0": "Kāmataṇhā bhavataṇhā vibhavataṇhā ca tisso taṇhā nāma.",
  "tika-abh09t8:434_1": "Tattha sassatadiṭṭhisahagato rāgo bhavataṇhā,",
  "tika-abh09t8:434_2": "ucchedadiṭṭhisahagato rāgo vibhavataṇhā,",
  "tika-abh09t8:434_3": "avasesā pana sabbāpi taṇhā kāmataṇhā.",
  "tika-abh09t8:434_4": "Kāmadhātupaṭisaṁyutto vā rāgo kāmataṇhā,",
  "tika-abh09t8:434_5": "rūpārūpadhātupaṭisaṁyutto bhavataṇhā,",
  "tika-abh09t8:434_6": "ucchedadiṭṭhisahagato vibhavataṇhāti veditabbā.",
  "tika-abh09t8:434_7": "Kāmataṇhā rūpataṇhā arūpataṇhā ca aparāpi tisso taṇhā nāma.",
  "tika-abh09t8:434_8": "Rūpataṇhā arūpataṇhā nirodhataṇhā ca puna aparāpi tisso taṇhā nāma.",
  "tika-abh09t8:434_9": "Tattha nirodhataṇhāti ucchedadiṭṭhisahagato.",
  "tika-abh09t8:434_10": "Kāmesanā bhavesanā brahmacariyesanā ca tisso esanā nāma.",
  "tika-abh09t8:434_11": "Tattha brahmacariyesanāti sassatucchedadiṭṭhisaṅkhātabrahmacariyassa gavesanā. ‘‘Seyyohamasmīti vidhā, sadisohamasmīti vidhā,",
  "tika-abh09t8:434_12": "hīnohamasmīti vidhā’’ti evaṁ vuttamānavidhā tisso vidhā nāma.",
  "tika-abh09t8:434_13": "Māno hi seyyādivasena vidahanato maññanato ‘‘vidhā’’ti vuccati.",
  "tika-abh09t8:434_14": "Jātijarāmaraṇāni paṭicca uppannāni bhayāni tīṇi bhayāni nāma.",
  "tika-abh09t8:434_15": "‘‘Atītaṁ vā addhānaṁ ārabbhā’’tiādinā vuttāni tīṇi,",
  "tika-abh09t8:434_16": "buddhādīsu kaṅkhanavicikicchanavasena pavattā tisso avijjā tīṇi tamāni nāma.",
  "tika-abh09t8:434_17": "Vicikicchāsīsena tassa vibhaṅge taṁsampayuttā avijjāva vuttā,",
  "tika-abh09t8:434_18": "tassā eva paṭicchādakattenapi tamabhāvatoti daṭṭhabbaṁ.",
  "tika-abh09t8:435_0": "Yaṁ kiñci pana sattassa sukhādikaṁ uppajjati,",
  "tika-abh09t8:435_1": "taṁ sabbaṁ pubbekatahetūti ekaṁ titthāyatanaṁ, issaranimmānahetūti dutiyaṁ,",
  "tika-abh09t8:435_2": "ahetuappaccayāti tatiyanti imāni tīṇi titthāyatanāni nāma.",
  "tika-abh09t8:435_3": "Tattha paṭhamavādī kusalākusalakiriyautucittāhārādikaṁ, gatiupadhiādikaṁ,",
  "tika-abh09t8:435_4": "sappurisūpanissayasaddhammassavanādikañca sabbaṁ paccayapaccayuppannaṁ paṭikkhipitvā ekaṁ kammavipākameva sampaṭicchati,",
  "tika-abh09t8:435_5": "itare pana dvepi sabbaṁ hetuṁ paṭikkhipitvā issarahetukaṁ, ahetukañca sampaṭicchanti,",
  "tika-abh09t8:435_6": "tesaṁ tiṇṇaṁ vādānaṁ vaseneva payojanābhāvādito yathānurūpaṁ doso ñātabbo.",
  "tika-abh09t8:435_7": "Ganthavitthārabhayena panettha na vitthārayimha.",
  "tika-abh09t8:436_0": "Rāgadosamohā pana tayo palibodhaṭṭhena kiñcanā nāma.",
  "tika-abh09t8:436_1": "Te eva hi kilesaṭṭhena aṅgaṇāni,",
  "tika-abh09t8:436_2": "malīnabhāvakaraṇaṭṭhena malāni,",
  "tika-abh09t8:436_3": "pakkhalanapātahetuto visamāni ca honti.",
  "tika-abh09t8:436_4": "Pāṇātipātādīni kāyavacīmanovisamāni aparānipi tīṇi visamāni nāma.",
  "tika-abh09t8:436_5": "Rāgadosamohā anudahanaṭṭhena tayo aggī,",
  "tika-abh09t8:436_6": "kasaṭanirojaṭṭhena kasāvā ca honti.",
  "tika-abh09t8:436_7": "Pāṇātipātādīni kāyakasāvādayo pana aparepi tayo kasāvā nāma.",
  "tika-abh09t8:436_8": "Assādadiṭṭhittike kāmaparibhoge ‘‘natthi kāmesu doso’’ti evaṁ pavattā sassatadiṭṭhi assādadiṭṭhi nāma.",
  "tika-abh09t8:436_9": "Vīsativatthukā pana attadiṭṭhi attānaṁ anugatattā attānudiṭṭhi nāma.",
  "tika-abh09t8:436_10": "Tassā pana ‘‘rūpaṁ attato samanupassati, rūpavantaṁ vā attānaṁ, attani vā rūpaṁ,",
  "tika-abh09t8:436_11": "rūpasmiṁ vā attānaṁ samanupassatī’’ti evaṁ rūpakkhandhe catasso diṭṭhiyo.",
  "tika-abh09t8:436_12": "Evaṁ sesakkhandhesupīti vīsativatthukatā veditabbā.",
  "tika-abh09t8:437_0": "Tattha ca rūpaṁ attatodiādinā pañcakkhandhe attato gahaṇavasena pavattā pañca ucchedadiṭṭhiyo,",
  "tika-abh09t8:437_1": "sesā pana sassatadiṭṭhiyoti veditabbā.",
  "tika-abh09t8:437_2": "‘‘Natthi dinna’’ntiādinayappavattā pana natthikadiṭṭhi micchādiṭṭhi nāma, lāmakadiṭṭhīti attho.",
  "tika-abh09t8:437_3": "Aratittike pāṇileḍḍudaṇḍādīhi sattānaṁ vihiṁsanā vihesā nāma.",
  "tika-abh09t8:437_4": "Dvārattayappavattaakusaladhammassa cariyā adhammacariyā nāma.",
  "tika-abh09t8:437_5": "Dovacassatātike sāva kāmabyāpādavihiṁsāsaññā nānārammaṇesu pavattito,",
  "tika-abh09t8:437_6": "nānābhūtattā ca nānattasaññā nāma.",
  "tika-abh09t8:437_7": "Uddhaccattike kusītassa bhāvo kosajjaṁ, pamādova.",
  "tika-abh09t8:437_8": "Anādariyattike ovādassa anādiyanavasappavatto kodho anādariyaṁ nāma.",
  "tika-abh09t8:437_9": "Assaddhiyattike ratanattayakammaphalānaṁ asaddahanavasappavattā akusaladhammā assaddhiyaṁ nāma.",
  "tika-abh09t8:437_10": "Pañcavidhamacchariyavasena ‘‘dehī’’ti vacanassa ajānanā avadaññutā nāma.",
  "tika-abh09t8:438_0": "Uddhaccattike manacchaṭṭhesu indriyesu aguttadvāratā asaṁvaro nāma.",
  "tika-abh09t8:438_1": "Kāyikavācasikavītikkamo dussīlyaṁ nāma.",
  "tika-abh09t8:438_2": "Ariyattike buddhapaccekabuddhasāvakānaṁ dassanopāsanādīsu anicchā ariyānaṁ adassanakamyatā nāma.",
  "tika-abh09t8:438_3": "Bodhipakkhikasaddhammassa savanadhāraṇādīsu anicchā saddhammaṁ asotukamyatā nāma.",
  "tika-abh09t8:438_4": "Parassa dosāropane randhagavesitāsaṅkhāto upārambhova upārambhacittatā nāma.",
  "tika-abh09t8:438_5": "Muṭṭhassaccattike uddhaccaṁ cetaso vikkhepo nāma.",
  "tika-abh09t8:438_6": "Ayonisomanasikārattike ‘‘anicce nicca’’ntiādinā,",
  "tika-abh09t8:438_7": "saccapaṭipakkhavasena vā anupāyamanasikārasaṅkhātaṁ āvajjanacittaṁ ayonisomanasikāro nāma.",
  "tika-abh09t8:438_8": "Micchādiṭṭhimicchāsaṅkappādayo aṭṭha micchāmaggā kummaggo nāma,",
  "tika-abh09t8:438_9": "micchāmaggassa āsevanā kummaggasevanā nāma.",
  "tika-abh09t8:438_10": "Thinamiddhaṁ cetaso ca līnattaṁ nāma. Tikaṁ.",
  "tika-abh09t8:439_0": "Catukkesu cīvarādīsu catūsu paccayesu ‘‘kattha manāpaṁ labhissāmī’’ti taṇhāya uppādo cattāro taṇhuppādā nāma.",
  "tika-abh09t8:439_1": "Na gacchanti etāhi ariyāti agatiyo, chandadosamohabhayā.",
  "tika-abh09t8:439_2": "Tā hi agantabbamaggagamanāni akattabbakaraṇāni cattāri agatigamanāni nāma.",
  "tika-abh09t8:439_3": "Tattha chandoti pakkhapātarāgo. Bhayanti tathāpavatto doso.",
  "tika-abh09t8:439_4": "Aniccādīsu ‘‘niccaṁ sukhaṁ attā subha’’nti evaṁ pavattā cattāro vipariyāsā viparītato dhamme esanato.",
  "tika-abh09t8:439_5": "Tesu vā āsanato pavisanato cattāro vipariyāsā nāma.",
  "tika-abh09t8:439_6": "Te saññācittadiṭṭhivipariyāsavasena paccekaṁ tayo tayo hutvā dvādasa honti. Tesu anicce niccaṁ,",
  "tika-abh09t8:439_7": "anattani attāti saññācittadiṭṭhivipariyāsā cha, dukkhe sukhaṁ,",
  "tika-abh09t8:439_8": "asubhe subhanti diṭṭhivipariyāsā dve cāti aṭṭha sotāpattimaggena pahīyanti,",
  "tika-abh09t8:439_9": "asubhe subhanti saññācittavipariyāsā dve anāgāmimaggena,",
  "tika-abh09t8:439_10": "dukkhe sukhanti saññācittavipariyāsā dve arahattamaggenāti veditabbā.",
  "tika-abh09t8:440_0": "Adiṭṭhe diṭṭhaṁ, asute sutaṁ, amute mutaṁ,",
  "tika-abh09t8:440_1": "aviññāte viññātanti evaṁ pavattā cattāro anariyavohārā nāma.",
  "tika-abh09t8:440_2": "Diṭṭhādīsu pana adiṭṭhaṁ asutaṁ amutaṁ aviññātanti evaṁ pavattā aparepi cattāro anariyavohārā nāma.",
  "tika-abh09t8:440_3": "Ime ca purimehi saddhiṁ aṭṭha anariyavohārātipi vuccanti.",
  "tika-abh09t8:440_4": "Pāṇātipātaadinnādānakāmesumicchācāramusāvādā cattāri duccaritāni nāma.",
  "tika-abh09t8:440_5": "Musāvādādivacīduccaritāni aparānipi cattāri vacīduccaritāni nāma.",
  "tika-abh09t8:440_6": "Jātijarābyādhimaraṇabhayāni cattāri bhayāni nāma.",
  "tika-abh09t8:440_7": "Rājacoraaggiudakabhayāni cattāri,",
  "tika-abh09t8:440_8": "samuddaṁ orohantassa pana uppajjanakāni ūmikumbhīlaāvaṭṭasusukābhayāni ca cattāri,",
  "tika-abh09t8:440_9": "attānuvādaparānuvādadaṇḍaduggatibhayāni cattāri cāti imāni vā aparāni tīṇi catukkāni cattāri bhayāni nāma. Tattha susukāti caṇḍamacchā.",
  "tika-abh09t8:440_10": "Sabbānipi cetāni bhayāni paṭighacittānīti veditabbāni.",
  "tika-abh09t8:440_11": "Sabbaṁ sukhadukkhādikaṁ sayaṁkataṁ paraṁkataṁ ubhayakataṁ adhiccasamuppannanti evaṁ uppajjamānā imā catasso diṭṭhiyo nāma. Catukkaṁ.",
  "tika-abh09t8:441_0": "Pañcakesu pañcorambhāgiyātiādīsu oraṁ vuccati kāmadhātu heṭṭhābhāvato,",
  "tika-abh09t8:441_1": "tattha upapattinipphādanato taṁ oraṁ bhajantīti sakkāyadiṭṭhivicikicchāsīlabbataparāmāsakāmarāgapaṭighā pañca orambhāgiyasaṁyojanāni nāma.",
  "tika-abh09t8:441_2": "Uddhanti rūpārūpadhātu uparibhāvato,",
  "tika-abh09t8:441_3": "taṁ vuttanayena bhajantīti rūparāgaarūparāgamānauddhaccaavijjā pañca uddhambhāgiyasaṁyojanāni nāma.",
  "tika-abh09t8:441_4": "Rāgadosamohamānadiṭṭhiyo pañca lagganaṭṭhena saṅgā nāma.",
  "tika-abh09t8:441_5": "Te eva pañca anupavisanaṭṭhena,",
  "tika-abh09t8:441_6": "tudanaṭṭhena ca pañca sallā nāma.",
  "tika-abh09t8:441_7": "Satthudhammasaṅghasikkhāsu kaṅkhanāni cattāri,",
  "tika-abh09t8:441_8": "sabrahmacārīsu kupitacittatā cāti ime pañca cittassa thaddhakacavarakhāṇukabhāvakaraṇattā cetokhilā nāma. Kāmesu avītarāgo.",
  "tika-abh09t8:441_9": "Kāye…pe… rūpe…pe… yāvadatthaṁ bhuñjitvā seyyasukhaṁ passasukhaṁ middhasukhaṁ anuyutto viharati,",
  "tika-abh09t8:441_10": "aññataraṁ devanikāyaṁ paṇidhāya brahmacariyaṁ caratīti evaṁ pavattā pañca dhammā cittaṁ bandhitvā muṭṭhiyaṁ katvā viya gahaṇato cetasovinibandhā nāma.",
  "tika-abh09t8:441_11": "Tattha kāyeti ajjhattike kāye, rūpeti bahiddhārūpe. Saññī attā, asaññī attā, nevasaññīnāsaññī attā,",
  "tika-abh09t8:441_12": "saṁvijjamāno pana attā ucchijjati,",
  "tika-abh09t8:441_13": "diṭṭhadhammanibbānaṁ vā pāpuṇātīti evaṁ pavattā pañca diṭṭhiyo nāma.",
  "tika-abh09t8:442_0": "Pāṇātipātādimajjapānapariyosānā pañca verakaraṇaṭṭhena verā nāma.",
  "tika-abh09t8:442_1": "Ñātibhogarogasīladiṭṭhibyasanāni pañca byasanā nāma.",
  "tika-abh09t8:442_2": "Tattha byasanāti vināsasahajātā, tato uppannā akusalā . Bahujanassa appiyatā, verabahulatā, vajjabahulatā, sammūḷhamaraṇaṁ,",
  "tika-abh09t8:442_3": "apāyagamananti ime pañca akkhantiyā ādīnavā, anadhivāsanāya dosāti attho.",
  "tika-abh09t8:442_4": "Ājīvakabhayaṁ asilokabhayaṁ parisasārajjabhayaṁ maraṇabhayaṁ duggatibhayanti imāni pañca bhayāni nāma.",
  "tika-abh09t8:442_5": "Yāvadatthaṁ pañcakāmaguṇaparibhogena ceva paṭhamajjhānādīhi catūhi jhānehi cāti pañcahi kāraṇehi attā paramadiṭṭhadhammanibbānappatto hotīti pavattā vādā pañca diṭṭhadhammanibbānavādā nāma. Pañcakaṁ.",
  "tika-abh09t8:443_0": "Chakkesu pana kodho makkho issā sāṭheyyaṁ pāpicchatā sandiṭṭhiparāmāsitāti imāni cha vivādamūlāni.",
  "tika-abh09t8:443_1": "Manāpiyesu rūpādīsu chasu ārammaṇesu chandarāgoti ime cha chandarāgā gehasitā dhammā nāma.",
  "tika-abh09t8:443_2": "Amanāpiyesu chasu ārammaṇesu paṭigho cha virodhavatthūni nāma.",
  "tika-abh09t8:443_3": "Virodho eva vatthu virodhavatthu.",
  "tika-abh09t8:443_4": "Chasu ārammaṇesu taṇhāva cha taṇhākāyā nāma. Satthudhammasaṅghasikkhāsu, appamāde,",
  "tika-abh09t8:443_5": "paṭisanthāre ca agāravā cha agāravā nāma. Kammārāmatā,",
  "tika-abh09t8:443_6": "bhassaniddāsaṅgaṇikasaṁsaggapapañcārāmatā ca cha parihāniyā dhammā nāma, parihānikarāti attho.",
  "tika-abh09t8:443_7": "Tattha savanadassanasamullapanaparibhogakāyasaṁsaggesu pañcasu yuttapayuttatā saṁsaggārāmatā.",
  "tika-abh09t8:443_8": "Taṇhāmānadiṭṭhipapañcesu yuttapayuttatā papañcārāmatāti veditabbaṁ.",
  "tika-abh09t8:443_9": "Kammabhassaniddāsaṅgaṇikārāmatā cattāro, dovacassatā,",
  "tika-abh09t8:443_10": "pāpamittatā dve cāti ime aparepi cha parihāniyā dhammā nāma.",
  "tika-abh09t8:444_0": "Somanassaṭṭhāniyesu rūpādīsu chasu ārammaṇesu uppannā gehasitasomanassasampayuttā vicārā somanassupavicārā nāma, vitakkādayo dhammā, taṁsampayuttā cāti gahetabbā. Esa nayo itaradvayepi.",
  "tika-abh09t8:444_1": "Aññāṇasahitā panettha vedanupekkhā upekkhāti veditabbā,",
  "tika-abh09t8:444_2": "yā ‘‘aññāṇupekkhā’’tipi vuccati.",
  "tika-abh09t8:444_3": "Iṭṭhāniṭṭhamajjhattesu chasu ārammaṇesu yathākkamaṁ uppannā vedanā ‘‘cha gehasitāni somanassānī’’tiādinā chakkattayena vuttā. ‘‘Atthi me attā’’ti vā, ‘‘natthi me attā’’ti vā,",
  "tika-abh09t8:444_4": "‘‘attanā vā attānaṁ sañjānāmī’’ti vā,",
  "tika-abh09t8:444_5": "‘‘attanā vā anattānaṁ sañjānāmī’’ti vā,",
  "tika-abh09t8:444_6": "‘‘attanā vā attānaṁ sañjānāmī’’ti vā,",
  "tika-abh09t8:444_7": "‘‘so me ayaṁ attā kārako vedako nicco dhuvo’’ti evaṁ uppajjamānā imā cha diṭṭhiyo nāma. Tattha atthīti sassatadiṭṭhi. Natthīti ucchedadiṭṭhi.",
  "tika-abh09t8:444_8": "Pañcapi khandhe ‘‘attā’’ti gahetvā saññākkhandhena sesānaṁ jānanavasena attanā vā attānaṁ sañjānāmīti diṭṭhi,",
  "tika-abh09t8:444_9": "saññākkhandhaṁ pana ‘‘attā’’ti,",
  "tika-abh09t8:444_10": "itare ca ‘‘anattā’’ti gahetvā attanā vā anattānaṁ sañjānāmīti diṭṭhi,",
  "tika-abh09t8:444_11": "saññākkhandhaṁ pana ‘‘anattā’’ti,",
  "tika-abh09t8:444_12": "itare ca ‘‘attā’’ti gahetvā anattanā vā attānaṁ sañjānāmīti diṭṭhi ca veditabbā. Chakkaṁ.",
  "tika-abh09t8:445_0": "Sattakesu pana kāmarāgapaṭighamānadiṭṭhivicikicchābhavarāgaavijjā satta thāmagataṭṭhena,",
  "tika-abh09t8:445_1": "appahīnaṭṭhena ca cittasantāne anu anu sayanato anusayā nāma.",
  "tika-abh09t8:445_2": "Te eva satte vaṭṭasmiṁ saṁyojanato saṁyojanāni.",
  "tika-abh09t8:445_3": "Samudācāravasena pariyuṭṭhānato pariyuṭṭhānāti veditabbā.",
  "tika-abh09t8:445_4": "Assaddhiyaṁ ahirikaṁ anottappaṁ appassutatā kosajjaṁ muṭṭhassaccaṁ duppaññatāti ime satta asataṁ asappurisānaṁ,",
  "tika-abh09t8:445_5": "asantā vā lāmakā dhammāti asaddhammā nāma.",
  "tika-abh09t8:445_6": "Pāṇātipātādayo kāyavacīduccaritāni satta duccaritāni nāma.",
  "tika-abh09t8:445_7": "Māno atimāno mānātimāno omāno adhimāno asmimāno micchāmānoti ime satta mānā nāma.",
  "tika-abh09t8:445_8": "‘‘Manussaloke mātāpettikasambhavo attā ucchijjati,",
  "tika-abh09t8:445_9": "tathā chasu devalokesu dibbo kabaḷīkārabhakkho attā, rūpaloke rūpī manomayo attā,",
  "tika-abh09t8:445_10": "catūsu arūpabhavesu catubbidho arūpī attā tattha tattha ucchijjati vinassati na hoti paraṁ maraṇā’’ti evaṁ pavattā satta ucchedadiṭṭhiyo satta diṭṭhiyo nāma.",
  "tika-abh09t8:445_11": "Ettha ca ādito tisso diṭṭhiyo rūpakkhandhaṁ attato gahetvā pavattā ucchedadiṭṭhiyo,",
  "tika-abh09t8:445_12": "sesā catasso arūpakkhandheti ñātabbā. Sattakaṁ.",
  "tika-abh09t8:446_0": "Aṭṭhakesu pana lobho doso moho māno diṭṭhi vicikicchā thinaṁ uddhaccañcāti aṭṭha kilesavatthūni nāma.",
  "tika-abh09t8:446_1": "‘‘Yaṁ kiñci kammaṁ kattabbaṁ me’’ti ekaṁ, tathā ‘‘kataṁ me’’ti, ‘‘maggo me gantabbo’’ti, ‘‘gato’’ti, ‘‘appakaṁ me bhutta’’nti, ‘‘subhutta’’nti, ‘‘ābādho me uppanno’’ti,",
  "tika-abh09t8:446_2": "‘‘aciravuṭṭhito gelaññā’’ti ekanti imāni aṭṭha kusītavatthūni nāma,",
  "tika-abh09t8:446_3": "kusītassa kosajjakāraṇānīti attho.",
  "tika-abh09t8:446_4": "Lābhe alābhe ca yase ayase ca pasaṁsāya nindāya ca sukhe dukkhe ca yathākkamaṁ rāgadosehi cittassa paṭihananaṁ aṭṭhasu lokadhammesu cittassa paṭighāto nāma.",
  "tika-abh09t8:446_5": "Heṭṭhā dvīhi catukkehi vuttā aṭṭha anariyavohārā nāma.",
  "tika-abh09t8:446_6": "Micchādiṭṭhimicchāsaṅkappādayo aṭṭha micchattā nāma.",
  "tika-abh09t8:446_7": "Bhikkhūhi vijjamānāya āpattiyā codiyamānassa ‘‘na sarāmī’’ti nibbeṭhanaṁ ekaṁ,",
  "tika-abh09t8:446_8": "‘‘tvaṁ bālo’’tiādinā codakapaṭippharaṇaṁ ekaṁ,",
  "tika-abh09t8:446_9": "tathā ‘‘tuvaṁ cetamāpanno’’ti codakassa paccāropanaṁ, aññenaññaṁ paṭicaraṇaṁ, saṅghe bāhāvikkhepabhaṇanaṁ, tuṇhībhāvena viheṭhanaṁ, saṅghaṁ,",
  "tika-abh09t8:446_10": "codakañca anādiyitvā pakkamanaṁ,",
  "tika-abh09t8:446_11": "codanābhayā sikkhāpaccakkhānanti ime aṭṭha purisadosā nāma. Asaññī attā rūpī, arūpī , rūpī ca arūpī ca, nevarūpīnārūpī, antavā, anantavā, antavā ca anantavā ca,",
  "tika-abh09t8:446_12": "nevantavānānantavāti evaṁ pavattā aṭṭha asaññīvādā nāma.",
  "tika-abh09t8:446_13": "Nevasaññīnāsaññī attā rūpī arūpītiādinā pavattā aṭṭha nevasaññīnāsaññīvādā nāma. Aṭṭhakaṁ.",
  "tika-abh09t8:447_0": "Navakesu pana ‘‘anatthaṁ me acari, carati, carissati, piyassa me anatthaṁ acari, carati, carissati, appiyassa me atthaṁ acari, carati,",
  "tika-abh09t8:447_1": "carissatī’’ti evaṁ pavattā nava āghātā eva āghātavatthūni nāma.",
  "tika-abh09t8:447_2": "Kodho makkho issā macchariyaṁ māyā sāṭheyyaṁ musāvādo pāpicchatā micchādiṭṭhīti imāni nava purisamalāni nāma.",
  "tika-abh09t8:447_3": "‘‘Seyyassa seyyohamasmī’’tiādayo navavidhā mānā nāma. ‘‘Taṇhaṁ paṭicca pariyesanā, pariyesanaṁ paṭicca lābho, taṁ paṭicca vinicchayo, taṁ paṭicca chandarāgo, taṁ paṭicca ajjhosānaṁ, tathā pariggaho, macchariyaṁ, ārakkho,",
  "tika-abh09t8:447_4": "ārakkhādhikaraṇaṁ daṇḍādānasatthādānakalahaviggahavivādādianeke pāpakā dhammā’’ti evaṁ vuttā ime nava taṇhāmūlakā dhammā nāma.",
  "tika-abh09t8:447_5": "Tattha vinicchayoti ñāṇataṇhādiṭṭhivitakkavasena catūsu vinicchayesu vitakkavinicchayo idha adhippeto.",
  "tika-abh09t8:447_6": "Lābhaṁ hi labhitvā ‘‘idaṁ rūpārammaṇatthāya,",
  "tika-abh09t8:447_7": "idaṁ saddārammaṇādiatthāyā’’ti evaṁ vitakkeneva vinicchayo. Chandarāgo dubbalarāgo,",
  "tika-abh09t8:447_8": "ajjhosānanti balavasanniṭṭhānaṁ.",
  "tika-abh09t8:447_9": "Pariggahoti taṇhādiṭṭhivasena pariggahakaraṇanti veditabbaṁ. ‘‘Asmī’’ti, ‘‘ahamasmī’’ti, ‘‘ayamahamasmī’’ti, ‘‘bhavissa’’nti, ‘‘rūpī bhavissa’’nti, ‘‘arūpī bhavissa’’nti, ‘‘saññī bhavissa’’nti, ‘‘asaññī bhavissa’’nti,",
  "tika-abh09t8:447_10": "‘‘nevasaññīnāsaññī bhavissa’’nti evaṁ vuttāni imāni nava calanaṭṭhena iñjitāni nāma.",
  "tika-abh09t8:447_11": "Imāneva maññanaṭṭhena maññitāni, vipphandanato vipphanditāni, papañcanato papañcitāni,",
  "tika-abh09t8:447_12": "tāneva tehi tehi kāraṇehi saṅkhatattā saṅkhatāni ca nāma honti.",
  "tika-abh09t8:447_13": "Sabbehi tehi pañcahi navakehi māno eva kathito.",
  "tika-abh09t8:447_14": "Sopi hi ‘‘asmī’’tiādīhi saññīhi ca ākārehi diṭṭhi viya pavattatīti. Navakaṁ.",
  "tika-abh09t8:448_0": "Dasakesu pana lobho doso moho māno diṭṭhi vicikicchā thinaṁ uddhaccaṁ ahirikaṁ anottappanti ime dasa kilesā eva kilesavatthūni nāma.",
  "tika-abh09t8:448_1": "‘‘Anatthaṁ me acarī’’tiādayo nava khāṇukaṇṭakādīsu aṭṭhānaāghātena saddhiṁ dasa āghātavatthūni nāma.",
  "tika-abh09t8:448_2": "Pāṇātipātādayo dasa akusalakammapathā nāma.",
  "tika-abh09t8:448_3": "Kāmarāgasaṁyojanaṁ paṭighamānadiṭṭhivicikicchāsīlabbataparāmāsabhavarāgaissāmacchariyaavijjāsaṁyojananti imāni dasa saṁyojanāni nāma.",
  "tika-abh09t8:448_4": "Micchādiṭṭhimicchāsaṅkappādayo aṭṭha,",
  "tika-abh09t8:448_5": "micchāñāṇamicchāvimuttīhi saddhiṁ dasa micchattā nāma.",
  "tika-abh09t8:448_6": "Tattha micchāñāṇanti pāpakiriyāsu upāyacintāvasena ceva pāpakaṁ katvā ‘‘sukataṁ mayā’’ti paccavekkhaṇavasena ca pavatto moho.",
  "tika-abh09t8:448_7": "Micchāvimuttīti avimuttasseva sato vimuttasaññitā. ‘‘Natthi dinnaṁ,",
  "tika-abh09t8:448_8": "natthi yiṭṭha’’ntiādīhi dasahi ākārehi pavattaṁ natthikadassanaṁ dasavatthukā micchādiṭṭhi nāma. ‘‘Sassato loko, tathā asassato, antavā, anantavā,",
  "tika-abh09t8:448_9": "taṁ jīvaṁ taṁ sarīra’’nti vā,",
  "tika-abh09t8:448_10": "‘‘aññaṁ jīvaṁ aññaṁ sarīra’’nti vā,",
  "tika-abh09t8:448_11": "‘‘hoti tathāgato paraṁ maraṇā’’ti vā,",
  "tika-abh09t8:448_12": "‘‘na hoti…pe… hoti ca na hoti ca,",
  "tika-abh09t8:448_13": "neva hoti na na hoti tathāgato paraṁ maraṇā’’ti vā evaṁ pavattā dasavatthukā antaggāhikā diṭṭhi nāma. Tattha lokoti khandhādayo,",
  "tika-abh09t8:448_14": "‘‘antavā’’ti idaṁ parittaṁ kasiṇajjhānaṁ sandhāya vuttaṁ.",
  "tika-abh09t8:448_15": "‘‘Anantavā’’ti idaṁ vipulanti gahetabbaṁ. Tathāgatoti satto. Dasakaṁ.",
  "tika-abh09t8:449_0": "Aṭṭhārasakesu taṇhāvicaritānīti taṇhāsamudācārā taṇhāpavattiyo.",
  "tika-abh09t8:449_1": "Ajjhattikassupādāyāti ajjhattikaṁ khandhapañcakaṁ upādāya.",
  "tika-abh09t8:449_2": "Idaṁ hi upayogatthe sāmivacanaṁ. Tattha ‘‘asmīti hoti, itthasmīti hoti, evasmīti hoti, aññathāsmīti hoti, tathā bhavissanti, itthaṁ bhavissanti, evaṁ bhavissanti, aññathā bhavissanti hoti, tathā asmīti, sātasmīti hoti, tathā siyanti, itthaṁ siyanti, evaṁ siyanti, aññathā siyanti hoti, tathā apāhaṁ siyanti, apāhaṁ itthaṁ siyanti, apāhaṁ evaṁ siyanti,",
  "tika-abh09t8:449_3": "apāhaṁ aññatā siyanti hotī’’ti evaṁ vuttāni imāni ajjhattikassupādāya aṭṭhārasa taṇhāvicaritāni nāma.",
  "tika-abh09t8:450_0": "Tattha asmīti hotīti ajjhattikesu khandhapañcakesu samūhato ‘‘ahamasmī’’ti gahaṇe satīti attho.",
  "tika-abh09t8:450_1": "Evaṁ pana gahaṇe sati tato paraṁ anupanidhāya,",
  "tika-abh09t8:450_2": "upanidhāya vāti dvidhā gahaṇaṁ hoti.",
  "tika-abh09t8:450_3": "Tattha anupanidhāyāti aññaṁ ākāraṁ anupanidhāya anupagamma sakabhāvamevārammaṇaṁ katvā itthasmīti hoti.",
  "tika-abh09t8:450_4": "Tassa ‘‘khattiyādīsu idaṁpakāro aha’’nti taṇhāmānadiṭṭhivasena gahaṇaṁ hotīti attho.",
  "tika-abh09t8:450_5": "Upanidhāya gahaṇaṁ pana duvidhaṁ hoti samato ca asamato ca.",
  "tika-abh09t8:450_6": "Tattha samato gahaṇaṁ evasmīti idaṁ, tassa yathā ayaṁ khattiyo,",
  "tika-abh09t8:450_7": "brāhmaṇādayo vā devamanussarūpīarūpiādayo vā, evamahamasmīti attho.",
  "tika-abh09t8:450_8": "Aññathāsmīti idaṁ pana asamato gahaṇaṁ,",
  "tika-abh09t8:450_9": "tassa yathā ime khattiyādayo,",
  "tika-abh09t8:450_10": "tato aññathā ahaṁ hīno vā adhiko vāti attho.",
  "tika-abh09t8:450_11": "Imāni tāva paccuppannavasena cattāri taṇhāvicaritāni,",
  "tika-abh09t8:450_12": "bhavissantiādīni pana cattāri anāgatavasena vuttāni.",
  "tika-abh09t8:450_13": "Tesaṁ purimacatukke vuttanayavasena attho veditabbo.",
  "tika-abh09t8:450_14": "Tattha asmītiādidvayaṁ sassatucchedaggāhavasena vuttaṁ. Tattha hi asmīti sassataṁ, sīdatīti sātaṁ, asassataṁ,",
  "tika-abh09t8:450_15": "ito parāni siyantiādīni cattāri saṁsayaparivitakkavasena vuttāni.",
  "tika-abh09t8:450_16": "Apāhaṁ siyantiādīni cattāri ‘‘api nāmāhaṁ bhaveyya’’nti evaṁ pavattapatthanākappanavasena vuttānīti daṭṭhabbaṁ. Aṭṭhārasakaṁ paṭhamaṁ.",
  "tika-abh09t8:451_0": "Dutiye bāhirassupādāyāti bāhiraṁ khandhapañcakaṁ upādāya. Tattha ‘‘iminā asmīti hoti, iminā itthasmīti hoti, iminā evasmīti hoti,",
  "tika-abh09t8:451_1": "iminā aññathāsmīti hotī’’tiādinā anantare vuttanayena bāhirassupādāya aṭṭhārasa taṇhāvicaritānīti veditabbāni.",
  "tika-abh09t8:451_2": "‘‘Iminā’’ti padamattameva hettha purimehi viseso.",
  "tika-abh09t8:451_3": "Tattha imināti iminā bāhirena rūpena vā…pe… viññāṇena vāti attho.",
  "tika-abh09t8:451_4": "Tattha ca chattakhaggabījaniannapānadhanadhaññādiupakaraṇavasena bāhiraṁ rūpaṁ veditabbaṁ.",
  "tika-abh09t8:451_5": "Dāsadāsiñātiparijanahatthiassādiupakaraṇavasena vedanādayo veditabbā.",
  "tika-abh09t8:451_6": "Imehi bāhirehi rūpādīhi ‘‘itthasmīti evasmī’’tiādinā sabbattha yojanā veditabbā. Aṭṭhārasakaṁ dutiyaṁ.",
  "tika-abh09t8:452_0": "Itaresu pana tadekajjhaṁ abhisaṁyūhitvātiādīsu tadubhayaṁ aṭṭhārasakaṁ ekato yojetvā chattiṁsataṇhāvicaritāni honti,",
  "tika-abh09t8:452_1": "evaṁ ekekassa puggalassa atītakāle dvinnaṁ aṭṭhārasakānaṁ vasena chattiṁsa,",
  "tika-abh09t8:452_2": "tathā anāgate chattiṁsa honti.",
  "tika-abh09t8:452_3": "Paccuppanne pana ekassa yathālābhavasena tānipi labbhanti,",
  "tika-abh09t8:452_4": "sabbasattānaṁ vasena paccuppannepi chattiṁsa labbhanti.",
  "tika-abh09t8:452_5": "Iti evaṁ vuttena pakārena taṁ sabbaṁ ekato katvā sabbasattānaṁ kālattayepi channaṁ aṭṭhārasakānaṁ vasena aṭṭhasataṁ taṇhāvicaritāni hontīti attho.",
  "tika-abh09t8:452_6": "Aṭṭhataṇhāvicaritasataṁ hotīti etthāpi evameva attho daṭṭhabbo.",
  "tika-abh09t8:453_0": "Taṇhāvicaritāni niṭṭhitāni.",
  "tika-abh09t8:454_0": "Yāni cātiādīsu yāni cettha dvāsaṭṭhi diṭṭhigatāni vattabbāni,",
  "tika-abh09t8:454_1": "tāni brahmajālanāmake dīghanikāyassa paṭhamasuttante (dī. ni.",
  "tika-abh09t8:454_2": "1.29 ādayo) satthārā sayaṁ āhacca bhāsitānīti attho.",
  "tika-abh09t8:454_3": "Brahmajāle hi cattāro sassatavādā, cattāro ekaccasassatikā, cattāro antānantikā, cattāro amarāvikkhepikā, dve adhiccasamuppannikā, soḷasa saññīvādā, aṭṭha asaññīvādā , aṭṭha nevasaññīnāsaññīvādā, satta ucchedavādā,",
  "tika-abh09t8:454_4": "pañca diṭṭhadhammanibbānavādāti imāni dvāsaṭṭhi diṭṭhigatāni sanidānāni nānānayato vuttāni,",
  "tika-abh09t8:454_5": "tattha vuttanayeneva nesaṁ vibhāgo veditabbo.",
  "tika-abh09t8:454_6": "Ayaṁ tāvettha padatthānusārato vinicchayo,",
  "tika-abh09t8:454_7": "sesopettha vinicchayo padatthe vuttānusāratova suviññeyyoti.",
  "tika-abh09t8:455_0": "Khuddakavatthuvibhaṅgamātikatthavaṇṇanā niṭṭhitā.",
  "tika-abh09t8:456_0": "Dhammahadayavibhaṅgamātikatthavaṇṇanā",
  "tika-abh09t8:457_0": "Dhammahadayavibhaṅgamātikāya pana padatthādito vinicchayo pubbe vuttova.",
  "tika-abh09t8:457_1": "Yasmā pana bhagavatā heṭṭhā nānānayato vibhattānaññeva khandhāyatanādīnaṁ dvādasannaṁ dhammakoṭṭhāsānaṁ puna sabbasaṅgāhikacatubhūmuppattitappariyāpannatādīhi dasahi vārehi apubbanayasahassavibhāvakehi sabbadhammādhippāyasaṅkhātehi dhammahadayehi vibhāgadassanatthamevāyaṁ vibhaṅgo vutto,",
  "tika-abh09t8:457_2": "tasmā vibhaṅganayato cettha vinicchayo hoti.",
  "tika-abh09t8:457_3": "Vibhaṅge hi paṭhamaṁ ‘‘kati khandhā’’tiādinā sapucchakaṁ dvādasapadikaṁ mātikaṁ nikkhipitvā heṭṭhā vuttānusāreneva catubhūmakasāmaññato sabbasaṅgāhikavāro nāma vibhatto,",
  "tika-abh09t8:457_4": "tattha satta phassādayo sattannaṁ viññāṇadhātūnaṁ vasena veditabbā.",
  "tika-abh09t8:458_0": "Dutiyo pana vāro tesaṁ catūsu bhūmīsu catūhi koṭṭhāsehi uppattānuppattidassanavasena pavatto. Tattha paṭhamakoṭṭhāse tāva –",
  "tika-abh09t8:459_0": "‘‘Kāmadhātuyā kati khandhā…pe… kati cittāni? Kāmadhātuyā pañcakkhandhā, dvādasāyatanāni, aṭṭhārasa dhātuyo, tīṇi saccāni, bāvīsatindriyāni, nava hetū, cattāro āhārā, satta phassā, vedanā, saññā, cetanā, cittānī’’ti –",
  "tika-abh09t8:460_0": "Mātikaṁ nikkhipitvā vibhattā.",
  "tika-abh09t8:460_1": "Tattha yasmā catubhūmakāpi dhammā yebhuyyena kāmāvacarasattānaṁ uppajjanti , na kāmāvacarāva.",
  "tika-abh09t8:460_2": "Tenettha ‘‘pañcakkhandhā’’tiādinā catubhūmakāpi vuttā.",
  "tika-abh09t8:460_3": "Tatthuppajjanakadhammā hettha adhippetā, na taṁbhūmipariyāpannāva. Rūpadhātuādīsupi eseva nayo.",
  "tika-abh09t8:461_0": "Ettha ca tīṇi saccānīti idaṁ nirodhasaccassa desavinimuttatāya katthaci dese aniddisitabbato taṁ vajjetvā vuttaṁ.",
  "tika-abh09t8:461_1": "Kāraṇasāpekkhā hi dhammā attano nissayakāraṇabhūtaṁ desaṁ samāvasanti akāraṇassa anissayattā,",
  "tika-abh09t8:461_2": "yathā vā kadāci upalabbhamānā dhammā kālaniyatatāya attano saṅkhatattaṁva sūcenti.",
  "tika-abh09t8:461_3": "Aññathā itarakālesupi bhāvassa ca pasaṅgato, etarahipi vā abhāvassa,",
  "tika-abh09t8:461_4": "evaṁ kvaci dese upalabbhamānāpīti gahetabbaṁ.",
  "tika-abh09t8:461_5": "Sabbadesaabyāpitā pana asaṅkhatassa,",
  "tika-abh09t8:461_6": "saṅkhatassa vā asambhavato eva nopapajjati,",
  "tika-abh09t8:461_7": "tasmā desakālavinimuttameva asaṅkhatanti gahetabbaṁ.",
  "tika-abh09t8:462_0": "Dutiyakoṭṭhāse pana –",
  "tika-abh09t8:463_0": "‘‘Rūpadhātuyā pañcakkhandhā, cha āyatanāni, nava dhātuyo, tīṇi saccāni, cuddasindriyāni, aṭṭha hetū, tayo āhārā,",
  "tika-abh09t8:463_1": "cattāro phassā…pe… cattāri cittānī’’ti –",
  "tika-abh09t8:464_0": "Mātikaṁ nikkhipitvā vibhattā.",
  "tika-abh09t8:464_1": "Yasmā pana rūpīnaṁ ghānādīnaṁ abhāvena vijjamānānipi gandhāyatanādīni āyatanādikiccaṁ na karonti,",
  "tika-abh09t8:464_2": "tasmā te vajjetvā ‘‘cha āyatanāni,",
  "tika-abh09t8:464_3": "nava dhātuyo’’tiādi vuttaṁ na tesaṁ abhāvā.",
  "tika-abh09t8:464_4": "Keci pana ‘‘rūpaloke gandharasā kabaḷīkāro āhāro ca mahābhūtānañca phoṭṭhabbakiccatā natthi,",
  "tika-abh09t8:464_5": "teneva pāḷiyaṁ na uddhaṭā’’ti vatvā taṁ sādhetuṁ bahuṁ hetupaṭirūpakaṁ vatvā papañcenti,",
  "tika-abh09t8:464_6": "taṁ tesaṁ matimattamevāti na gahetabbaṁ. Gandhādīnaṁ avinibbhogattā, phoṭṭhabbattā,",
  "tika-abh09t8:464_7": "dhātusabhāvattā ca ghānādittayabhāvadvayasukhadukkhadomanassindriyāni,",
  "tika-abh09t8:464_8": "pana domanassahetukabaḷīkārāhāraghānādittayasamphassādīni ca vajjetvā cuddasindriyādibhāvo veditabbo.",
  "tika-abh09t8:465_0": "Tatiyakoṭṭhāse pana –",
  "tika-abh09t8:466_0": "‘‘Arūpadhātuyā cattāro khandhā, dve āyatanāni, dve dhātuyo, tīṇi saccāni, ekādasindriyāni, aṭṭha hetū, tayo āhārā,",
  "tika-abh09t8:466_1": "eko phasso…pe… ekaṁ citta’’nti –",
  "tika-abh09t8:467_0": "Mātikaṁ nikkhipitvā vibhattā.",
  "tika-abh09t8:467_1": "Ettha ca cakkhusotaanaññātaññassāmītindriyānampi abhāvā ekādasindriyāni veditabbāni.",
  "tika-abh09t8:468_0": "Catutthakoṭṭhāse pana –",
  "tika-abh09t8:469_0": "‘‘Apariyāpanne cattāro khandhā, dve āyatanāni, dve dhātuyo, dve saccāni, dvādasindriyāni, cha hetū, tayo āhārā,",
  "tika-abh09t8:469_1": "eko phasso…pe… ekaṁ citta’’nti –",
  "tika-abh09t8:470_0": "Mātikaṁ nikkhipitvā vibhattā.",
  "tika-abh09t8:470_1": "Yasmā ca okāsavasena vā sattuppattivasena vā apariyāpannadhātu nāma natthi,",
  "tika-abh09t8:470_2": "tasmā ‘‘apariyāpannadhātuyā’’ti avatvā nibbattitalokuttarameva dassetuṁ ‘‘apariyāpanne cattāro khandhā’’tiādi vuttaṁ.",
  "tika-abh09t8:470_3": "Evaṁ catūhi koṭṭhāsehi dutiyo vāro veditabbo.",
  "tika-abh09t8:471_0": "Tatiyo pana vāro –",
  "tika-abh09t8:472_0": "‘‘Rūpakkhandho kāmadhātupariyāpanno,",
  "tika-abh09t8:472_1": "cattāro khandhā siyā kāmadhātupariyāpannā,",
  "tika-abh09t8:472_2": "siyā na kāmadhātupariyāpannā’’tiādinā –",
  "tika-abh09t8:473_0": "Catūsu bhūmīsu catūhi koṭṭhāsehi taṁtaṁbhūmipariyāpannadhammadassanavasena pavatto,",
  "tika-abh09t8:473_1": "so ca heṭṭhā vuttānusārena sakkā ñātunti na vitthārito.",
  "tika-abh09t8:473_2": "Tattha ca kāmadhātupariyāpannoti kāmāvacarabhāvena tattha antogadho kāmāvacaroti attho. Sesesupi eseva nayo.",
  "tika-abh09t8:474_0": "Catuttho pana vāro tīsu bhūmīsu catūhi koṭṭhāsehi paṭisandhikkhaṇe uppajjanakānuppajjanakadhammadassanavasena pavatto. Tattha paṭhamakoṭṭhāse tāva –",
  "tika-abh09t8:475_0": "‘‘Kāmadhātuyā upapattikkhaṇe sabbesaṁ pañcakkhandhā pātubhavanti,",
  "tika-abh09t8:475_1": "kassaci ekādasāyatanāni pātubhavanti,",
  "tika-abh09t8:475_2": "kassaci dasāyatanāni pātubhavanti, kassaci aparāni dasa, kassaci nava, kassaci satta,",
  "tika-abh09t8:475_3": "kassaci ekādasa dhātuyo…pe… satta dhātuyo.",
  "tika-abh09t8:475_4": "Sabbesaṁ ekaṁ saccaṁ pātubhavati. Kassaci cuddasindriyāni, kassaci terasa, kassaci aparāni terasa, kassaci dvādasa, kassaci dasa, kassaci nava, kassaci aparāni nava, kassaci aṭṭha, kassaci aparāni aṭṭha, kassaci satta , kassaci pañca,",
  "tika-abh09t8:475_5": "kassaci cattārindriyāni pātubhavanti,",
  "tika-abh09t8:475_6": "kassaci tayo hetū pātubhavanti, kassaci dve, kassaci ahetukā pātubhavanti. Sabbesaṁ cattāro āhārā,",
  "tika-abh09t8:475_7": "eko phasso…pe… ekaṁ cittaṁ pātubhavatī’’ti –",
  "tika-abh09t8:476_0": "Mātikaṁ nikkhipitvā vibhattā.",
  "tika-abh09t8:476_1": "Tattha paṭisandhikkhaṇe kāmāvacarānaṁ opapātikānaṁ, āpāyikānaṁ,",
  "tika-abh09t8:476_2": "devamanussānaṁ paripuṇṇāyatanānaṁ saddāyatanavajjitāni ekādasāyatanāni pātubhavanti, tāneva ekādasa dhātuyo honti.",
  "tika-abh09t8:476_3": "Saddo hi ekantena paṭisandhiyaṁ na uppajjati,",
  "tika-abh09t8:476_4": "tesaññeva pana jaccandhānaṁ dasa,",
  "tika-abh09t8:476_5": "jaccabadhirānaṁ aparāni dasa, jaccandhabadhirānaṁ nava,",
  "tika-abh09t8:476_6": "gabbhaseyyakānaṁ rūpagandharasakāyaphoṭṭhabbamanodhammavasena satta āyatanadhātuyo pātubhavanti.",
  "tika-abh09t8:476_7": "Opapātikānaṁ tihetukānaṁ manacchaṭṭhāni indriyāni, bhāvadvaye ekaṁ, jīvitindriyaṁ,",
  "tika-abh09t8:476_8": "somanassupekkhindriyesu ekaṁ,",
  "tika-abh09t8:476_9": "saddhādīni pañcāti cuddasindriyāni,",
  "tika-abh09t8:476_10": "tesaṁ dvihetukānaṁ paññindriyaṁ vajjetvā terasa,",
  "tika-abh09t8:476_11": "paṭhamakappikānaṁ manussānaṁ tihetukānaṁ bhāvindriyaṁ vajjetvā aparānipi terasa,",
  "tika-abh09t8:476_12": "tesaññeva duhetukānaṁ dvādasa,",
  "tika-abh09t8:476_13": "gabbhaseyyakānaṁ pana tihetukānaṁ purimesu cuddasasu cakkhādīni cattāri vajjetvā dasa, tesaṁ duhetukānaṁ nava,",
  "tika-abh09t8:476_14": "opapātikānaṁ ahetukānaṁ paripuṇṇāyatanānaṁ purimesu cuddasasu saddādīni vajjetvā aparāni nava,",
  "tika-abh09t8:476_15": "tesaññeva jaccandhānaṁ aṭṭha, tathā badhirānaṁ, andhabadhirānaṁ pana satta,",
  "tika-abh09t8:476_16": "gabbhaseyyakānaṁ pana ahetukānaṁ kāyamanobhāvajīvitaupekkhindriyāni pañca,",
  "tika-abh09t8:476_17": "tesaññeva napuṁsakānaṁ cattāri pātubhavanti.",
  "tika-abh09t8:476_18": "Ahetukacittesu hi vijjamānāpi ekaggatā samādhindriyataṁ na gacchati,",
  "tika-abh09t8:476_19": "manoviññāṇadhātuvasena pana ‘‘eko phasso’’tiādayo veditabbā.",
  "tika-abh09t8:477_0": "Dutiyakoṭṭhāse pana –",
  "tika-abh09t8:478_0": "‘‘Rūpadhātuyā upapattikkhaṇe ṭhapetvā asaññasattānaṁ devānaṁ pañcakkhandhā pātubhavanti. Pañcāyatanāni, pañca dhātuyo, ekaṁ saccaṁ, dasindriyāni, tayo hetū, tayo āhārā,",
  "tika-abh09t8:478_1": "eko phasso…pe… ekaṁ citta’’nti –",
  "tika-abh09t8:479_0": "Mātikaṁ nikkhipitvā vibhattā.",
  "tika-abh09t8:479_1": "Tattha cakkhurūpasotamanodhammānaṁ vasena pañcāyatanadhātuyo veditabbā.",
  "tika-abh09t8:479_2": "Etthāpi gandharasaphoṭṭhabbānaṁ aggahaṇe kāraṇaṁ pubbe vuttameva.",
  "tika-abh09t8:479_3": "Cakkhusotamanojīvitindriyāni,",
  "tika-abh09t8:479_4": "somanassupekkhānaṁ aññataraṁ,",
  "tika-abh09t8:479_5": "saddhādīni pañcāti dasindriyāni veditabbāni.",
  "tika-abh09t8:480_0": "Tatiyakoṭṭhāse pana –",
  "tika-abh09t8:481_0": "‘‘Asaññasattānaṁ devānaṁ upapattikkhaṇe eko khandho pātubhavati rūpakkhandho,",
  "tika-abh09t8:481_1": "dve āyatanāni rūpāyatanaṁ dhammāyatanaṁ,",
  "tika-abh09t8:481_2": "dve dhātuyo rūpadhātu dhammadhātu, ekaṁ dukkhasaccaṁ, ekaṁ rūpajīvitindriyaṁ, asaññasattā devā ahetukā, anāhārā, aphassakā…pe… acittakā’’ti –",
  "tika-abh09t8:482_0": "Saniddesamātikā nikkhittā.",
  "tika-abh09t8:482_1": "Ettha ca rūpampi kiñcāpi tesaṁ āyatanādikiccaṁ na karoti,",
  "tika-abh09t8:482_2": "saviññāṇakarūpīsu pana gahitattā idhāpi gahitaṁ.",
  "tika-abh09t8:482_3": "Gandhādayo pana tattha na gahitattā idhāpi na gahitā, no avijjamānatāya.",
  "tika-abh09t8:482_4": "Ekatalavāsikānaṁ vā sesabrahmānaṁ cakkhuvisayattā idhāpi rūpāyatanaṁ uddhaṭaṁ,",
  "tika-abh09t8:482_5": "asaññīnaṁ pana pañcāyatanāni,",
  "tika-abh09t8:482_6": "eko āhāro uppajjatīti veditabbaṁ.",
  "tika-abh09t8:483_0": "Catutthakoṭṭhāse –",
  "tika-abh09t8:484_0": "‘‘Arūpadhātuyā upapattikkhaṇe cattāro khandhā, dve āyatanāni, dve dhātuyo, ekaṁ saccaṁ, aṭṭhindriyāni , tayo hetū, tayo āhārā,",
  "tika-abh09t8:484_1": "eko phasso…pe… ekaṁ citta’’nti –",
  "tika-abh09t8:485_0": "Mātikāpadāni nikkhipitvā vibhattā.",
  "tika-abh09t8:485_1": "Ettha ca manojīvitaupekkhindriyāni,",
  "tika-abh09t8:485_2": "saddhādīni pañcāti aṭṭhindriyāni veditabbāni. Sesaṁ suviññeyyameva.",
  "tika-abh09t8:485_3": "Evaṁ catūhi koṭṭhāsehi catuttho vāro veditabbo.",
  "tika-abh09t8:486_0": "Pañcamo pana vāro tesaṁ dhammānaṁ bhūmantaravasena ‘‘kāmāvacaradhammā,",
  "tika-abh09t8:486_1": "na kāmāvacarā…pe… pariyāpannā’’ti cattāro duke mātikāvasena nikkhipitvā vibhajanavasena pavatto, so heṭṭhā vuttatthova.",
  "tika-abh09t8:487_0": "Chaṭṭho pana vāro sammutidevaupapattidevavisuddhideve niddisitvā manussadevagatīsu uppādakakammaāyuppamāṇadassanavasena vutto.",
  "tika-abh09t8:487_1": "Tatthāyaṁ saṅkhepattho – sattā hi dānasīlādikāmāvacarakusalaṁ katvā manussaloke khattiyamahāsālādikulesu ceva cātumahārājikatāvatiṁsayāmatusitanimmānaratiparanimmitavasavattisaṅkhātesu chasu devalokesu ca uppajjanti,",
  "tika-abh09t8:487_2": "tattha sinerupabbatavemajjhaparibhaṇḍapabbatato paṭṭhāya heṭṭhā yāva bhūmi tiriyaṁ cakkavāḷapabbataṁ āhacca etthantare pabbataākāsarukkhapathavinissitā cātumahārājacandasūriyā sabbe cātumahārājikā.",
  "tika-abh09t8:487_3": "Tato uddhaṁ cakkavāḷapariyantaṁ tāvatiṁsādayo yathākkamaṁ uparūpari ṭhitāti veditabbā.",
  "tika-abh09t8:487_4": "Devalokopi paramparacakkavāḷapabbataṁ appatto nāma natthi.",
  "tika-abh09t8:488_0": "Paṭhamajjhānaṁ pana parittaṁ bhāvetvā brahmapārisajjesu uppajjanti,",
  "tika-abh09t8:488_1": "majjhimaṁ bhāvetvā brahmapurohitesu,",
  "tika-abh09t8:488_2": "paṇītaṁ bhāvetvā mahābrahmesu,",
  "tika-abh09t8:488_3": "ime tayopi janā paṭhamajjhānabhūmiyaṁ ekatale vasanti.",
  "tika-abh09t8:488_4": "Āyuābhādibhedena panesaṁ bhedo, evaṁ uparipi.",
  "tika-abh09t8:489_0": "Catukkanaye pana dutiyajjhānaṁ,",
  "tika-abh09t8:489_1": "pañcakanaye dutiyatatiyajjhānañca parittaṁ, majjhimaṁ,",
  "tika-abh09t8:489_2": "paṇītañca bhāvetvā parittābhāappamāṇābhāābhassaresu uppajjanti.",
  "tika-abh09t8:489_3": "Tatiyajjhānaṁ parittādivasena bhāvetvā parittasubhaappamāṇasubhasubhakiṇhesu.",
  "tika-abh09t8:489_4": "Catutthajjhānaṁ pana bhāvetvā ārammaṇamanasikārachandādhimuttiādinānattato keci asaññīsu, keci vehapphalesu, keci avihesu, atappesu, sudassesu, sudassīsu, keci akaniṭṭhesu,",
  "tika-abh09t8:489_5": "ākāsānañcāyatanādīsu catūsu ca yathākkamaṁ uppajjanti.",
  "tika-abh09t8:489_6": "Tattha hi ekacce titthiyā ‘‘cittaṁ nissāya rajjanadussanādayo,",
  "tika-abh09t8:489_7": "tannidānāni ca dukkhāni samuppajjantī’’ti citte dosaṁ disvā ‘‘diṭṭhadhammanibbānameta’’nti saññāvirāgaṁ janetvā tatrūpapattiyā jhānaṁ bhāvetvā rūpakāyamattā ṭhitā vā nisinnā vā nipannā vā hutvā nibbattitvā tattheva pañcakappasatāni tiṭṭhantīti veditabbā.",
  "tika-abh09t8:490_0": "Aṭṭhasamāpattilābhīnaṁ kataraṁ jhānaṁ vipaccatīti? Paguṇaṁ,",
  "tika-abh09t8:490_1": "sabbesu paguṇesu yassa vipākabhūmiṁ pattheti,",
  "tika-abh09t8:490_2": "taṁpatthanāya ca asati yaṁ maraṇasamaye samāpajjati, taṁ,",
  "tika-abh09t8:490_3": "tasmimpi asati uttamavasena nevasaññānāsaññāyatanaṁ vipaccati.",
  "tika-abh09t8:490_4": "Suddhāvāsesu ca avihādīsu anāgāmivajjitā sattā na uppajjanti,",
  "tika-abh09t8:490_5": "anāgāmino pana asaññīvajjitabrahmalokesu sabbattha uppajjituṁ labhanti.",
  "tika-abh09t8:490_6": "Sabbesampi ca ariyānaṁ tatrūpapattito uparūpapattipi, na heṭṭhūpapatti.",
  "tika-abh09t8:490_7": "Te hi paṭhamajjhānabhūmiyaṁ nibbattā anāgāmino nava brahmaloke sodhetvā matthake vehapphalesu ṭhitā parinibbanti,",
  "tika-abh09t8:490_8": "na nivattanti ariyānaṁ heṭṭhūpapattiabhāvā.",
  "tika-abh09t8:490_9": "Vehapphalaakaniṭṭhanevasaññānāsaññāyatanabhavā tayopi seṭṭhabhavā nāma.",
  "tika-abh09t8:490_10": "Imesu tīsu ṭhānesu nibbattā anāgāmino neva uddhaṁ gacchanti, na adho. Tattheva parinibbāyanti .",
  "tika-abh09t8:490_11": "Manussaloke ca sekhā gihibhāve yāvajīvaṁ tiṭṭhanti, na asekhā.",
  "tika-abh09t8:490_12": "Te hi arahattaṁ pattadivase pabbajanti vā, parinibbanti vā.",
  "tika-abh09t8:490_13": "Bhummadevesu pana khīṇāsavāpi yāvajīvaṁ tiṭṭhanti.",
  "tika-abh09t8:490_14": "Chasu kāmāvacaradevesu sotāpannasakadāgāminova tiṭṭhanti,",
  "tika-abh09t8:490_15": "anāgāmino pana tadaheva rūpabhavaṁ gantuṁ vaṭṭati khīṇāsavena parinibbātunti gahetabbaṁ.",
  "tika-abh09t8:490_16": "Evaṁ imāsu sattavīsatiyā bhūmīsu pariyāpannamanussadevabrahmalokesu nibbattasattesu manussānaṁ tāva imasmiṁ buddhuppādeva vassasataṁ āyuppamāṇaṁ, appaṁ vā bhiyyo. Āpāyikānaṁ,",
  "tika-abh09t8:490_17": "bhummadevānañca kadāci āyuparicchedo natthi, kammameva pamāṇaṁ. Te hi sattāhenapi maranti, kappampi tiṭṭhantīti.",
  "tika-abh09t8:491_0": "Cātumahārājikānaṁ pana mānusakāni paññāsa vassāni ekaṁ rattindivaṁ,",
  "tika-abh09t8:491_1": "tāya rattiyā tiṁsa rattiyo māso,",
  "tika-abh09t8:491_2": "tena māsena dvādasamāsiyo saṁvaccharo,",
  "tika-abh09t8:491_3": "tena saṁvaccharena dibbāni pañcavassasatāni āyuppamāṇaṁ.",
  "tika-abh09t8:491_4": "Tāni manussagaṇanāya navutivassasatasahassāni honti.",
  "tika-abh09t8:491_5": "Tāvatiṁsānaṁ mānusakaṁ vassasataṁ ekaṁ rattindivaṁ katvā evamāgataṁ dibbaṁ vassasahassaṁ.",
  "tika-abh09t8:491_6": "Evaṁ yāmādīnaṁ vassagaṇanañca diguṇaṁ katvā heṭṭhimato diguṇacatugguṇaṁ āyuppamāṇaṁ veditabbaṁ.",
  "tika-abh09t8:492_0": "Brahmesu pana brahmapārisajjānaṁ kappassa tatiyo bhāgo āyuppamāṇaṁ,",
  "tika-abh09t8:492_1": "brahmapurohitānaṁ upaḍḍhakappo , mahābrahmānaṁ eko kappo,",
  "tika-abh09t8:492_2": "parittābhānaṁ dve kappāti evaṁ uparūpari diguṇaṁ katvā yāva subhakiṇhā yojetabbaṁ.",
  "tika-abh09t8:492_3": "Subhakiṇhānaṁ hi catusaṭṭhikappaṁ āyuppamāṇaṁ, asaññīnaṁ,",
  "tika-abh09t8:492_4": "vehapphalānañca pañcakappasatāni,",
  "tika-abh09t8:492_5": "avihānaṁ kappasahassanti uparūpari diguṇavasena yāva akaniṭṭhā yojetabbaṁ.",
  "tika-abh09t8:492_6": "Akaniṭṭhānaṁ hi soḷasakappasahassāni,",
  "tika-abh09t8:492_7": "arūpānaṁ catunnaṁ yathākkamaṁ vīsati, cattāri, saṭṭhi,",
  "tika-abh09t8:492_8": "caturāsīti kappasahassāni āyuppamāṇanti.",
  "tika-abh09t8:493_0": "Ukkhittā puññatejena, kāmarūpagatiṁ gatā;",
  "tika-abh09t8:494_0": "Bhavaggatampi sampattā, punāgacchanti duggatiṁ.",
  "tika-abh09t8:495_0": "Tāva dīghāyukā sattā, cavanti āyusaṅkhayā;",
  "tika-abh09t8:496_0": "Natthi koci bhavo nicco, iti vuttaṁ mahesinā.",
  "tika-abh09t8:497_0": "Tasmā hi dhīrā nipakā, nipuṇā atthacintakā;",
  "tika-abh09t8:498_0": "Jarāmaraṇamokkhāya, bhāventi maggamuttamaṁ.",
  "tika-abh09t8:499_0": "Bhāvayitvā suciṁ maggaṁ, nibbānogadhagāminaṁ;",
  "tika-abh09t8:500_0": "Sabbāsave pariññāya, parinibbanti anāsavāti. (vibha. 1029);",
  "tika-abh09t8:501_0": "Ayaṁ chaṭṭhavāre nayo.",
  "tika-abh09t8:502_0": "Sattamo pana vāro tesaṁ khandhādīnaṁ abhiññeyyādibhāvavibhāvanavasena pavatto. Tattha hi –",
  "tika-abh09t8:503_0": "‘‘Rūpakkhandho abhiññeyyo, pariññeyyo, na pahātabbo, na bhāvetabbo, na sacchikātabbo.",
  "tika-abh09t8:503_1": "Cattāro khandhā abhiññeyyā pariññeyyā, siyā pahātabbā, siyā bhāvetabbā, siyā sacchikātabbā,",
  "tika-abh09t8:503_2": "siyā na pahātabbā na bhāvetabbā na sacchikātabbā’’tiādinā –",
  "tika-abh09t8:504_0": "Dvādasapi koṭṭhāsā vitthārato vibhattā.",
  "tika-abh09t8:504_1": "Tattha lakkhaṇapariggāhikāya paññāya khandhādayo sabbe dhammā abhiññeyyā.",
  "tika-abh09t8:504_2": "Ñātatīraṇapahānapariññāsu yathāyogaṁ yāya kāyaci pariññāya vasena sabbepi dhammā pariññeyyā.",
  "tika-abh09t8:504_3": "Lokuttaradhammāpi ñātapariññeyyāva. Akusalā pana pahātabbā. Maggo bhāvetabbo, phalaṁ, nibbānañca sacchikātabbaṁ.",
  "tika-abh09t8:504_4": "Tattha rūpakkhandho ñātatīraṇavasena pariññeyyo.",
  "tika-abh09t8:504_5": "Vipassanāvisaye hi sabbaṁ tīraṇapariññāya pariññeyyanti.",
  "tika-abh09t8:504_6": "Iminā nayena sabbattha abhiññeyyādibhāvo veditabbo.",
  "tika-abh09t8:505_0": "Aṭṭhamo pana vāro tesaṁ sārammaṇatāvibhāvanavasena pavatto,",
  "tika-abh09t8:505_1": "navamo panesaṁ diṭṭhasutamutaviññātesu saṅgahadassanavasena.",
  "tika-abh09t8:505_2": "Dasamo kusalattikādīhi saraṇadukapariyosānehi tikadukehi vibhāgadassanavasena pavatto,",
  "tika-abh09t8:505_3": "tepi heṭṭhā vuttanayāvāti ayamettha saṅkhepo,",
  "tika-abh09t8:505_4": "vitthāro panettha heṭṭhā vuttoyeva.",
  "tika-abh09t8:505_5": "Ādito paṭṭhāya sabbattha vibhaṅgapāḷiaṭṭhakathāsu (vibha. 978 ādayo; vibha. aṭṭha. 978 ādayo) gahetabboti.",
  "tika-abh09t8:506_0": "Dhammahadayavibhaṅgamātikatthavaṇṇanā niṭṭhitā.",
  "tika-abh09t8:507_0": "Mohavicchedaniyā abhidhammamātikatthavaṇṇanāya",
  "tika-abh09t8:508_0": "Vibhaṅgamātikatthavaṇṇanā niṭṭhitā."
}