{
  "anya-e0401n0:0_0": " Namo tassa bhagavato arahato sammāsambuddhassa",
  "anya-e0401n0:1_0": "Anudīpanīpāṭha",
  "anya-e0401n0:2_0": "1. Cittasaṅgahaanudīpanā",
  "anya-e0401n0:3_0": "Anantaññāṇaṁ natvāna, lokālokakaraṁ jinaṁ;",
  "anya-e0401n0:4_0": "Karissāmi paramattha-dīpaniyā nudīpaniṁ.",
  "anya-e0401n0:5_0": "[Tattha,",
  "anya-e0401n0:5_1": "lokālokakaranti dasasahassilokadhātuyaṁ catussaccadhammadesanālokakārakaṁ.",
  "anya-e0401n0:5_2": "Paramatthadīpanīti ettha attho duvidho padhānatthoca pariyāyatthoca.",
  "anya-e0401n0:5_3": "Tattha padhānattho paramatthonāma,",
  "anya-e0401n0:5_4": "padhānatthotica padavākyānaṁ mukhyattho ujukattho. Pariyāyatthopi koci,",
  "anya-e0401n0:5_5": "yuttarūpo attho paramattho yeva.",
  "anya-e0401n0:5_6": "Paramatthaṁdīpetipakāsetītiparamatthadīpanī].",
  "anya-e0401n0:5_7": "Taṁpara matthadīpaniṁkarontoācariyo pathamaṁtāva buddhassabhagavato paṇāmaṁkaroti ‘‘udayāyassā’’tiādinā.",
  "anya-e0401n0:6_0": "Tattha ‘‘udayā’’ti udayatouggamanato.",
  "anya-e0401n0:6_1": "‘‘Yassā’’ti yassa sabbaññubuddhamahāsūrassa. ‘‘Ekassā’’ti adutīyassa, asadi sassavā .",
  "anya-e0401n0:6_2": "‘‘Saddhammaraṁsijālino’’ti etthasaddhammotisatthusā sanadhammovuccati.",
  "anya-e0401n0:6_3": "Tatthaca caturāsītisahassadhammakkhandhasaṅkhāto desanāsaddhammoidhādhippeto.",
  "anya-e0401n0:6_4": "Saddhammasaṅkhātaṁraṁsijālaṁassa atthīti saddhammaraṁsijālī. Tassasaddhammaraṁsijālino. ‘‘Pabujjhiṁsū’’ti vikasiṁsu,",
  "anya-e0401n0:6_5": "catussaccaññāṇavikāsaṁtaññāṇasamphullaṁ pāpuṇiṁsu.",
  "anya-e0401n0:6_6": "‘‘Janambujā’’ti janasaṅkhātāambujā.",
  "anya-e0401n0:6_7": "Tatthajanānāma idhabodhaneyyasattā adhippetā,",
  "anya-e0401n0:6_8": "yesabbaññudesanaṁ sutvā catussacca dhammaṁ bujjhissanti. Ambujātipadumā.",
  "anya-e0401n0:6_9": "‘‘Jātikkhettemahāsareti’’ jātikkhetta saṅkhāte janambujamahāsare.",
  "anya-e0401n0:6_10": "Tattha jātikkhettaṁ nāmadasasahassa cakkavāḷaṁ,",
  "anya-e0401n0:6_11": "yaṁ ekaṁ buddhakkhettanti vuccati.",
  "anya-e0401n0:6_12": "Yattha ca mahābodhisattānaṁ buddhabhāvatthāya pathamamahābhinīhārakālādīsu ekappahārenapathavikampanādīnipavattanti.",
  "anya-e0401n0:6_13": "Yatthacavasantādevabrahmāno buddhaparisāhonti.",
  "anya-e0401n0:6_14": "Jātikkhettemahāsareyassa ekassa saddhammaraṁsijālino mahāsūrassa udayā tasmiṁ jātikkhette mahāsare janambujāpabujjhiṁsūtiyojanā.",
  "anya-e0401n0:7_0": "‘‘Taṁ mahāsūra’’nti sabbaññubuddhamahāsūriyamaṇḍalaṁ.",
  "anya-e0401n0:7_1": "Janambuja santānesupavattaṁ mahantaṁ mohatamaṁnūdati apaneti,",
  "anya-e0401n0:7_2": "saddhammaraṁsijālaṁ vissajjanto antaradhāpetīti mahāmohatamonudo. Taṁ ‘‘mahāmohatamonudaṁ’’.",
  "anya-e0401n0:8_0": "Evaṁ buddhassapaṇāmaṁ katvā attanā icchitaṁ paṇāmappayojanaṁ pariṇāmento ‘‘sañjāta’’ntiādimāha.",
  "anya-e0401n0:8_1": "‘‘Somahāsūromayhaṁ hadaye sañjātaṁ tamokhandhaṁ panūdata’’ntiyojanā.",
  "anya-e0401n0:8_2": "Tattha ‘‘sañjāta’’nti suṭṭhujātaṁ,",
  "anya-e0401n0:8_3": "anamataggesaṁsāre daḷhaṁ pavattanti attho.",
  "anya-e0401n0:8_4": "‘‘Tamokhandha’’nti mahāmohatamokhandhaṁ. Sabbakilesatamokhandhaṁ vā.",
  "anya-e0401n0:8_5": "Antarāyakarāni upavīḷakopaghātakakammānipi tamokhandhe saṅgahitāni eva.",
  "anya-e0401n0:8_6": "Tathā rogādayo antarāya dhammāpi tamojātikāevatamotamaparāyanotiādīsu. ‘‘Panūdata’’nti panūdatu, apanetu, antaradhāpetu.",
  "anya-e0401n0:9_0": "Evaṁ sappayojanaṁ paṇāmaṁ katvā idāni sanidānaṁ ganthappaṭiññaṁ karonto ‘‘porāṇakehī’’tiādimāha.",
  "anya-e0401n0:9_1": "Tattha nidānaṁ nāma ganthappaṭiññāya āsannakāraṇaṁ. Katadhaṁpanatanti,",
  "anya-e0401n0:9_2": "sāratthābhimānīnaṁ yācanañcasaṅgahassavipulatthatā ca.",
  "anya-e0401n0:10_0": "Tattha dvīhi gāthāhi sakāraṇaṁ yācanaṁ dasseti.",
  "anya-e0401n0:10_1": "Puna dvīhi gāthāhi saupamaṁvipulatthataṁdasseti.",
  "anya-e0401n0:10_2": "‘‘Tasmā’’tiādinā ganthappakāra ganthaguṇehi sahaganthappaṭiññaṁ dasseti.",
  "anya-e0401n0:10_3": "Tattha ādigāthāyaṁ ‘‘abhidhammatthasaṅgahe porāṇakehi viññūhi vaṇṇitā bahūvaṇṇanā idhalokamhidissantī’’ti yojanā.",
  "anya-e0401n0:10_4": "‘‘Vaṇṇanā’’ti porāṇaṭīkāyo vuccanti.",
  "anya-e0401n0:10_5": "Evañcasati kasmā abhinavaṁ vaṇṇanaṁ yācantīti. ‘‘Ye sāratthābhimānino,",
  "anya-e0401n0:10_6": "te tāhibahūhi porāṇavaṇṇanāhituṭṭhiṁ navindanti. Tasmā taṁ yācantī’’tiyojanā.",
  "anya-e0401n0:10_7": "Etena appasāratthā eva tāporāṇavaṇṇanāyotipi dīpetiyeva.",
  "anya-e0401n0:10_8": "Tattha ‘‘tuṭṭhi’’nti santuṭṭhiṁ. Navindantinapaṭilabhanti. ‘‘Ye’’tiyejanā.",
  "anya-e0401n0:11_0": "Sāratthameva abhimānenti,",
  "anya-e0401n0:11_1": "visesena nandantisīlenāti sāratthābhimānino.",
  "anya-e0401n0:11_2": "Tenavindantītipurimenasambandho.",
  "anya-e0401n0:11_3": "Puna ‘‘te’’ti tāhi tuṭṭhiṁ avindantā tejanā. ‘‘Ma’’nti attānaṁ niddisati. ‘‘Saṅgammā’’ti samāgantvā.",
  "anya-e0401n0:11_4": "Yasmā paramatthassadīpanaṁ yācanti,",
  "anya-e0401n0:11_5": "tasmā imissāṭīkāya ‘‘paramatthadīpanī’’ti nāmaṁpi siddhaṁhoti. ‘‘Mahaṇṇave’’ti mahāsamudde.",
  "anya-e0401n0:11_6": "‘‘Ratanānī’’ti suvaṇṇarajatādīni ratanāni.",
  "anya-e0401n0:11_7": "‘‘Uddharitvā’’ti uddhaṁ āharitvā.",
  "anya-e0401n0:11_8": "‘‘Yathicchakaṁvī’’tiyathicchitaṁpi. Yattakaṁ icchanti, tattakaṁvīti adhippāyo. ‘‘Dajjeyyuṁ’’ti dadeyyuṁ. Kāmaṁ dadantūti attho.",
  "anya-e0401n0:11_9": "Eyyādivacanānaṁ anumati atthepavattanato.",
  "anya-e0401n0:11_10": "‘‘Navattabbāvaūnatā’’ti mahaṇṇaveratanānaṁ ūnatāhānitā navattabbāva. Kasmā,",
  "anya-e0401n0:11_11": "aparimāṇa ratanādhiṭṭhānattā mahāsamuddassa. Yato so sāgaroti vuccati,",
  "anya-e0401n0:11_12": "sānaṁdhanaratanānaṁ gehagabbhasadisattāsāgaroti hissa attho.",
  "anya-e0401n0:12_0": "‘‘Tathevetthā’’ti etasmiṁ abhidhammattha saṅgahetatheva.",
  "anya-e0401n0:12_1": "‘‘Vipulatthā’’ti mahantā atthā.",
  "anya-e0401n0:12_2": "‘‘Ratanūpamā’’ti mahaṇṇave ratanasadisā.",
  "anya-e0401n0:12_3": "‘‘Satakkhattuṁpī’’ti anekasatavāraṁpi.",
  "anya-e0401n0:12_4": "‘‘Vaṇṇeyyuṁ’’ti kāmaṁvaṇṇentu.",
  "anya-e0401n0:12_5": "‘‘Pariyādinnā’’ti parito anavasesato ādinnā gahitā. Parikkhīṇāti vuttaṁ hoti.",
  "anya-e0401n0:12_6": "‘‘Nahessare’’ti nahessanti nabhavissanti. ‘‘Tasmā’’ti yasmāca yācanti,",
  "anya-e0401n0:12_7": "yasmāca pariyādinnānahessanti, tasmā.",
  "anya-e0401n0:12_8": "‘‘Tāsuvaṇṇanāsū’’ti tāsu porāṇaṭīkāsu.",
  "anya-e0401n0:12_9": "‘‘Vaṇṇana’’nti abhinavavaṇṇanaṁ,",
  "anya-e0401n0:12_10": "abhinavaṭīkaṁkarissanti sambandho.",
  "anya-e0401n0:12_11": "Kīdisaṁvaṇṇanaṁ karissatīti āha ‘‘nānāsārattha sampuṇṇa’’ntiādi.",
  "anya-e0401n0:12_12": "Tattha ‘‘uttānapadabyañjana’’nti uttānapadañca uttānavākyañca.",
  "anya-e0401n0:12_13": "‘‘Nātisaṅkhepavitthāra’’nti nātisaṅkhepaṁnātivitthārañca.",
  "anya-e0401n0:12_14": "Mandā buddhi yesaṁ te mandabuddhino. ‘‘Mandā’’ti mudukā. ‘‘Buddhī’’ti ñāṇaṁ.",
  "anya-e0401n0:12_15": "Mandabuddhino sotujane pabodheti vikāseti,",
  "anya-e0401n0:12_16": "ñāṇa vikāsaṁpāpetīti mandabuddhippabodhanā. ‘‘Karissa’’nti karissāmi. ‘‘Ta’’nti taṁvaṇṇanaṁ.",
  "anya-e0401n0:12_17": "‘‘Paramatthesupāṭavatthinosuṇantū’’ti yojanā. Paṭunobhāvopāṭavaṁ. Paṭunoti byattassapaṇḍitassa.",
  "anya-e0401n0:12_18": "Pāṭavena attho yesaṁ te pāṭavatthino. Itisaddo parisamāpanajotako.",
  "anya-e0401n0:12_19": "So hi ganthārabbhavidhānassa idhaparisamāpanaṁ pariniṭṭhānaṁ ñāpetuṁ ganthārabbhavākyassapariyante yojito.",
  "anya-e0401n0:12_20": "Avayava vākyānaṁ piyojīyatiyeva. Esanayosabbattha.",
  "anya-e0401n0:13_0": "Ganthārabbhagāthāvaṇṇanāniṭṭhitā.",
  "anya-e0401n0:14_0": "1.",
  "anya-e0401n0:14_1": "Evaṁ ganthārabbhavidhānaṁ katvā idāni ādigāthāya sambandhaṁ dassento ‘‘abhidhammatthasaṅgaha’’ntiādimāha.",
  "anya-e0401n0:14_2": "Sambandhanti kāraṇapphalasaṁyogaṁ.",
  "anya-e0401n0:14_3": "Tattha gāthāpavattanaṁ kāraṇaṁ nāma.",
  "anya-e0401n0:14_4": "Pañcapiṇḍattha dassanaṁ phalaṁ nāma.",
  "anya-e0401n0:14_5": "Kāraṇapphalasaṁyogo sambandhonāma.",
  "anya-e0401n0:14_6": "‘‘Sappayojane’’ti phalappayojanasahite.",
  "anya-e0401n0:14_7": "Ganthena abhidhātabbo kathetabboti ganthābhidheyyo. Nipatassa kammaṁ nipaccaṁ. Nipacca kiriyā, nipaccākāro,",
  "anya-e0401n0:14_8": "nipaccakārassakaraṇanti samāso. ‘‘Sā’’ti ratanattayavandanā. Dassitātisambandho. ‘‘Abhihitā’’ti kathitā. Pakāsitāti vuttaṁ hoti.",
  "anya-e0401n0:14_9": "‘‘Padhānatthabhūtā’’ti adhippetatthabhūtāti adhippāyo.",
  "anya-e0401n0:14_10": "Duvidhohi atthovacanattho ca abhidhānatthoca. Tattha gacchatīti gato,",
  "anya-e0401n0:14_11": "purisoti vuttegacchati padena vutto yokoci gacchanto vacanatthonāma.",
  "anya-e0401n0:14_12": "Purisoti padenadassito padhānattho adhippetattho abhidheyyattho nāmāti. ‘‘Abhidhammatthā’’ti.",
  "anya-e0401n0:15_0": "Tattha vuttābhidhammatthā, catudhā paramatthato;",
  "anya-e0401n0:16_0": "Cittaṁ cetasikaṁ rūpaṁ, nibbānamiti sabbathā. ti",
  "anya-e0401n0:17_0": "Evaṁ vuttā abhidhammatthā.",
  "anya-e0401n0:17_1": "Evaṁ vuttattāyevaca tecattāro abhidhammatthā eva idhapadhānatthabhūtāti ca,",
  "anya-e0401n0:17_2": "- padhānatthāeva idhaganthābhidheyya bhāvena adhippetāti caviññāyatīti adhippāyo.",
  "anya-e0401n0:18_0": "Kecipanavadeyyuṁ,",
  "anya-e0401n0:18_1": "teabhidhammatthā saṅgahappakaraṇaṁ pattā visuṁ saṅgahatthānāmabhaveyyuṁ, naabhidhammatthā nāma.",
  "anya-e0401n0:18_2": "Idha ca saṅgahatthā eva abhidheyyabhāvena adhippetāti vuttaṁ abhidheyyo abhidhammattha saṅgahappadenāti. Vuccate.",
  "anya-e0401n0:18_3": "Teabhidhammatthā saṅgahappakaraṇaṁ pattāpi abhidhammatthā evanāma honti, na visuṁ saṅgahatthānāma.",
  "anya-e0401n0:18_4": "Tattha vuttābhidhammatthātihi vuttaṁ,",
  "anya-e0401n0:18_5": "natuvuttaṁ tattha vuttāsaṅgahatthāti.",
  "anya-e0401n0:18_6": "Evañcasati saṅgahitabhāvamattaṁ visiṭṭhaṁ hoti.",
  "anya-e0401n0:18_7": "Tadeva idha abhidheyyo nāma siyāti vuttaṁ ‘‘saṅgahitabhāvopi abhidheyyo yevā’’tiādi.",
  "anya-e0401n0:18_8": "Tattha ‘‘saṅgahitabhāvo’’ticittasaṅgaho,",
  "anya-e0401n0:18_9": "cetasikasaṅgahotiādinā saṅgahaṇakiriyā.",
  "anya-e0401n0:18_10": "Sā saṅgahitehi dhammehi aññā nahoti.",
  "anya-e0401n0:18_11": "Tesvevadhammesusaṅgayhatīti vuttaṁ ‘‘saṅgahitabhāvopi abhidheyyo yevā’’ti. Kiñcāpitehi aññānahoti, te sveva saṅgayhati.",
  "anya-e0401n0:18_12": "Sāpana ganthassapadhānattho nahoti.",
  "anya-e0401n0:18_13": "Idha ca padhānatthova adhippetoti vuttaṁ ‘‘taṁnasundara’’nti.",
  "anya-e0401n0:18_14": "Kasmā nasundaranti āha ‘‘nahiso’’tiādiṁ.",
  "anya-e0401n0:18_15": "Etthacahisaddo imassa vākyassahetuvākyabhāvaṁ joteti. Esanayoparatthapi.",
  "anya-e0401n0:18_16": "‘‘Itopaṭṭhāya cā’’tiādi gantha garudosavivajjanaṁ.",
  "anya-e0401n0:18_17": "Tattha ‘‘imassasaṅgahassā’’ti imassaabhidhammatthasaṅgahassa. ‘‘Dutīyā’’tidutīyāṭīkā. ‘‘Dvepī’’ti dvepiṭīkāyo.",
  "anya-e0401n0:18_18": "‘‘Visuddhimaggemahāṭīkā’’ti ācariyadhammapālattherena katāparamatthamañjūsānāmaṭīkā.",
  "anya-e0401n0:18_19": "Sā brammaraṭṭhe tiriyapabbatavāsinā therenakataṁ cūḷaṭīkaṁ upādāya mahāṭīkāti pākaṭā. Taṁsandhāyetaṁ vuttaṁ.",
  "anya-e0401n0:19_0": "Ganthappakāroca pakāravantehi dhammehi sahevasijjhati,",
  "anya-e0401n0:19_1": "vinā nasijjhatīti adhippāyena ‘‘soabhidhammatthapadenā’’ti vuttaṁ.",
  "anya-e0401n0:19_2": "Kāmañca so tehi sahevasijjhati, vinānasijjhati.",
  "anya-e0401n0:19_3": "Abhidhammatthapadaṁ pana saṅgahaṇakiriyāpakāraṁna vadatīti vuttaṁ ‘‘taṁ nasundara’’nti.",
  "anya-e0401n0:19_4": "Duvidhaṁ nāmaṁ anvatthanāmaṁ ruḷināmanti. Tattha,",
  "anya-e0401n0:19_5": "atthānugataṁ nāmaṁ anvatthanāmaṁ,",
  "anya-e0401n0:19_6": "yathā sukhitassajanassa sukhotināmaṁ.",
  "anya-e0401n0:19_7": "Attharahitaṁ āropitaṁ nāmaṁ ruḷināmaṁ,",
  "anya-e0401n0:19_8": "yathā dukkhitassajanassa sukhoti nāmaṁ.",
  "anya-e0401n0:19_9": "Idha pana anvatthanā mantidassetuṁ ‘‘atthānugatā’’tiādi vuttaṁ.",
  "anya-e0401n0:19_10": "Tattha ‘‘atthānugatā’’ti sakatthānugatā.",
  "anya-e0401n0:19_11": "Saddappavattinimittānugatāti vuttaṁ hoti.",
  "anya-e0401n0:19_12": "‘‘Ganthasamaññā’’ti ganthasammuti. Ganthassanāmanti vuttaṁ hoti.",
  "anya-e0401n0:19_13": "Saṅgahaganthonāma pāḷiyaṁtattha tattha vippakiṇṇedhamme ekattha sabhāgarāsikaraṇavasena pavatto gantho.",
  "anya-e0401n0:19_14": "Taṁ uggaṇhanto appakena ganthenabahukedhammesukhenajānāti.",
  "anya-e0401n0:19_15": "‘‘Taduggahaparipucchādivasenā’’ti tassauggahoca paripucchācāti dvando.",
  "anya-e0401n0:19_16": "Ādisaddena dhāraṇādīni saṅgaṇhāti.",
  "anya-e0401n0:19_17": "Tattha pāṭhassavācuggatakaraṇaṁ uggahonāma.",
  "anya-e0401n0:19_18": "Uggahi tassapāṭhassa atthaggahaṇaṁ paripucchānāma. ‘‘Anāyāsato’’ti niddukkhena.",
  "anya-e0401n0:19_19": "‘‘Laddhabbaṁphalānuphala’’nti sambandho.",
  "anya-e0401n0:19_20": "Sarūpato avabujjhanaṁ sarūpāvabodho.",
  "anya-e0401n0:19_21": "Ādisaddena lakkhaṇāvabodho rasāva bodhotiādiṁ saṅgaṇhāti.",
  "anya-e0401n0:19_22": "Anupādāparinibbānaṁ anto pariyosānaṁ yassāti anupādāparinibbānantaṁ.",
  "anya-e0401n0:19_23": "Tattha ‘‘anupādāparinibbāna’’nti taṇhādiṭṭhīhi khandhesu anupādāyaparinibbānaṁ.",
  "anya-e0401n0:19_24": "Anupādisesa parinibbānanti vuttaṁ hoti.",
  "anya-e0401n0:19_25": "‘‘Phalānuphala’’nti phalañceva anuphalañca.",
  "anya-e0401n0:19_26": "Tattha ‘‘phala’’nti mūlapphalaṁ.",
  "anya-e0401n0:19_27": "‘‘Anuphala’’nti paramparapphalaṁ. Payojetīti ‘‘payojanaṁ’’. Payojetīti niyojeti. Kiṁ niyojeti. Phalatthikaṁjanaṁ. Kattha niyojeti. Phalanibbattakekamme. Kimatthāya niyojeti. Tassakammassa karaṇatthāyāti.",
  "anya-e0401n0:19_28": "Phalānubhavanatthāya tatthatattha phalānubhavanakiccesu payujjīyatīti payojananti pivadanti.",
  "anya-e0401n0:19_29": "‘‘Sāmatthiyato’’ti vacanasāmatthiyato. Kiṁ vacanasāmatthiyanti. Kāraṇavacanaṁ phalaṁpidīpeti. Phalavacanaṁ kāraṇaṁpidīpeti.",
  "anya-e0401n0:19_30": "Yathātaṁ asukasmiṁ raṭṭhe sammādevo vuṭṭhoti vutte taṁ raṭṭhaṁsu bhikkhanti viññāyati.",
  "anya-e0401n0:19_31": "Asukaraṭṭhaṁ subhikkhantivutte tasmiṁ raṭṭhe sammādevo vuṭṭhoti viññāyatīti.",
  "anya-e0401n0:19_32": "Payojanaṁ pana abhidhammattha saddena dassetabbaṁ natthi,",
  "anya-e0401n0:19_33": "saṅgahavacanasāmatthiyeneva siddhaṁ hotīti adhippāyena ‘‘saṅgahasaddenā’’ti vuttaṁ.",
  "anya-e0401n0:19_34": "Sāmatthiyadassane pana suṭṭhu paripuṇṇavacanaṁ icchitabbaṁ hoti.",
  "anya-e0401n0:19_35": "Itarathā aniṭṭhatthappasaṅgopi siyāti imamatthaṁ dassetuṁ ‘‘taṁ na sundara’’nti vatvā ‘‘nahī’’tiādinā hetuvākyena tadatthaṁ sādheti.",
  "anya-e0401n0:20_0": "2.",
  "anya-e0401n0:20_1": "Evaṁ sappayojane pañcapiṇḍattheti ettha pañcapiṇḍatthe dassetvā idāni tesaṁpañcannaṁ piṇḍatthānaṁ visuṁvisuṁ pañcappayojanāni dassento ‘‘tatthā’’tiādimāha.",
  "anya-e0401n0:20_2": "‘‘Tatthā’’ti tesupañcasu piṇḍatthesu.",
  "anya-e0401n0:20_3": "Nasaṅkhyātabbanti asaṅkhyeyyaṁ.",
  "anya-e0401n0:20_4": "Saṅkhātuṁasakkuṇeyyanti attho. Napametabbanti appameyyaṁ. Pametuṁ asakkuṇeyyanti attho.",
  "anya-e0401n0:20_5": "Evaṁ kiccapaccayānaṁ katthaci sakkattha dīpanaṁ hoti.",
  "anya-e0401n0:20_6": "Sakavacanaṁ pāḷivacanena sādhetuṁ ‘‘yathāhā’’ti pucchitvā pāḷigāthaṁ āhari.",
  "anya-e0401n0:20_7": "Tattha ‘‘yathāhā’’ti kathaṁ āha iccevattho.",
  "anya-e0401n0:20_8": "Anantare vuttassa atthassa sādhakaṁ vacanaṁ kathaṁ pāḷiyaṁ āha, kathaṁ aṭṭhakathāyaṁ āha,",
  "anya-e0401n0:20_9": "kathaṁ ṭīkāyaṁ āhāti evaṁ yathārahaṁ attho veditabbo.",
  "anya-e0401n0:20_10": "‘‘Tetādisenibbute akutobhaye pūjayato’’ti yojanā.",
  "anya-e0401n0:20_11": "Tattha ‘‘te’’ti buddha buddha sāvake.",
  "anya-e0401n0:20_12": "‘‘Tādise’’ti tathā rūpesī lakkhandhādiguṇa sampanne.",
  "anya-e0401n0:20_13": "‘‘Nibbute’’ti kilesa nibbānena nibbute.",
  "anya-e0401n0:20_14": "Natthi kutoci hetuto bhayaṁ yesaṁ te akuto bhayā. Anāgāmi khīṇāsavā.",
  "anya-e0401n0:20_15": "‘‘Bhaya’’nti cittutrāsabhayaṁ. ‘‘Pūjayato’’ti pūjentassa.",
  "anya-e0401n0:20_16": "‘‘Taṁ payojana’’ntitassāratanattaya vandanāya payojanaṁ.",
  "anya-e0401n0:20_17": "‘‘Saṅgahakārā’’ti buddhaghosattherādayo pacchima aṭṭhakathākārā vuccanti.",
  "anya-e0401n0:20_18": "Tehi porāṇaṭṭhakathāsu tattha tattha vippakiṇṇepakiṇṇakavinicchayeyuttaṭṭhānesu saṅgahetvā abhinava aṭṭhakathāyo karonti.",
  "anya-e0401n0:20_19": "Tasmā sabbāabhinavaaṭṭhakathāyo saṅgahā nāma honti.",
  "anya-e0401n0:20_20": "Te ca ācariyā saṅgahakārā nāma.",
  "anya-e0401n0:20_21": "Tena vuttaṁ ‘‘saṅgahakārāti buddhaghosa. Pe… vuccantī’’ti.",
  "anya-e0401n0:20_22": "Te antarāya nīvāraṇameva icchantīti kathaṁ viññāyatīti ce.",
  "anya-e0401n0:20_23": "Tesaṁ vacanena viññāyatīti dassetuṁ saṅgahakāra gāthaṁ āhari.",
  "anya-e0401n0:20_24": "‘‘Ratanattayekatassa etassanipaccakārassa ānubhāvena antarāye asesatososetvāti yojanā. ‘‘Hī’’ti ñāpakahetu jotako.",
  "anya-e0401n0:20_25": "‘‘Vutta’’nti aṭṭhasāliniyaṁ vuttaṁ.",
  "anya-e0401n0:21_0": "3. ‘‘Kathañcahotī’’ti sambandho. Iti ayaṁ pucchā.",
  "anya-e0401n0:21_1": "‘‘Vuccate’’ti visajjanā kathīyate. ‘‘Hī’’tivitthārajotako.",
  "anya-e0401n0:21_2": "‘‘Vandanā kiriyābhinipphādako puññappavāho’’ti sambandho.",
  "anya-e0401n0:21_3": "‘‘Aneka…pe… vāre’’ti accanta saṁyogatthe upayoga vacanaṁ.",
  "anya-e0401n0:21_4": "‘‘Puññābhisando’’ti puññābhisoto,",
  "anya-e0401n0:21_5": "puññappavāhoti tasseva vevacanaṁ.",
  "anya-e0401n0:21_6": "‘‘So ca puññātissayo hotī’’ti sambandho.",
  "anya-e0401n0:21_7": "Kasmā so puññā tissayo hotīti.",
  "anya-e0401n0:21_8": "Khetta sampattiyā ca ajjhāsaya sampattiyā ca hotīti dassetuṁ ‘‘anuttaresū’’tiādimāha. Saṁvaḍḍhitthāti saṁvaḍḍhito. Puññābhisando.",
  "anya-e0401n0:21_9": "Saṁvaḍḍhitassabhāvo saṁvaḍḍhitattaṁ.",
  "anya-e0401n0:21_10": "Sugandhehiviya suparisuddhaṁvatthaṁ paribhāvīyitthāti paribhāvito. Puññābhisandoyeva.",
  "anya-e0401n0:21_11": "Paribhāvitassa bhāvo paribhāvitattaṁ.",
  "anya-e0401n0:21_12": "Ubhayatthāpi hetu atthe nissakkavacanaṁ. ‘‘Mahājutiko’’ti mahātejo.",
  "anya-e0401n0:21_13": "‘‘Mahapphalo’’ti mūlapphalena mahapphalo.",
  "anya-e0401n0:21_14": "‘‘Mahānisaṁso’’ti ānisaṁsapphalena mahānisaṁso.",
  "anya-e0401n0:21_15": "Ānisaṁsapphalanti ca paramparā phalaṁ vuccati.",
  "anya-e0401n0:21_16": "Aññaṁ puññaṁ atikkamanto sayati pavattatīti atissayo.",
  "anya-e0401n0:21_17": "Puññañca taṁ atissayocāti puññātissayo. Atissayapuññaṁ, adhika puññanti attho. ‘‘So anubalaṁ deti,",
  "anya-e0401n0:21_18": "okāsalābhaṁ karotī’’ti sambandho. Kathañca anubalaṁ deti,",
  "anya-e0401n0:21_19": "kathañca okāsalābhaṁ karotīti āha ‘‘sayaṁ payoga sampattibhāveṭhatvā’’tiādiṁ.",
  "anya-e0401n0:21_20": "Tattha payogasampattināma atīta puññakammānaṁ balavataraṁ upatthambhakakammaṁ hoti.",
  "anya-e0401n0:21_21": "‘‘Bahiddhā’’ti bahiddhasantānato.",
  "anya-e0401n0:21_22": "‘‘Vipattipaccaye sampattipaccaye’’ti yojetabbaṁ. Tattha,",
  "anya-e0401n0:21_23": "vipattipaccayānāma-rājatovā coratovā-tiādinā āgatā dukkhuppattipaccayā.",
  "anya-e0401n0:21_24": "Sampattipaccayānāma kāyacittānaṁ sappāya paccayā.",
  "anya-e0401n0:21_25": "Cattāro paccayā ca upaṭṭhākakulāni ca ārakkha devatādayo ca sukhuppatti paccayā.",
  "anya-e0401n0:21_26": "Tehi paccayehi pāmojja bahu lassa therassa santāne rattidivaṁ pītipassaddhisukhasamādhīnaṁ pavattiyā ajjhattabhūtā utucittāhārā ca ati paṇītā honti.",
  "anya-e0401n0:21_27": "Tehi samuṭṭhitā sarīraṭṭhakadhātuyo ca atipaṇītā eva hutvā upabrūhanti.",
  "anya-e0401n0:21_28": "Tattha sarīraṭṭhakadhātuyo nāma pathavi ādayo vātapittasemhādayoca.",
  "anya-e0401n0:21_29": "‘‘Anubalaṁdetī’’tiabhinavaṁthāmabalaṁ pavatteti.",
  "anya-e0401n0:21_30": "‘‘Puññantarassā’’ti pavattivipākajanakassa bahuvidhassa puñña kammassa.",
  "anya-e0401n0:21_31": "‘‘Athā’’ti tasmiṁ kāleti attho.",
  "anya-e0401n0:21_32": "‘‘Balavabalavantiyo hutvā’’ti pakati balato atibalavantiyo hutvā.",
  "anya-e0401n0:21_33": "‘‘Tasmiṁ therasantāne’’ti sambandho.",
  "anya-e0401n0:21_34": "‘‘Iṭṭhapphalaghanapūrite’’ti iṭṭhapphalabhūtānaṁ rūpasantatīnaṁ ghanena pūrite.",
  "anya-e0401n0:21_35": "‘‘Okāso nāma natthī’’ti patiṭṭhānokāso nāma natthi. ‘‘Itī’’ti tasmā.",
  "anya-e0401n0:21_36": "‘‘Dūrato apanītāneva hontī’’ti sambandho.",
  "anya-e0401n0:21_37": "Iṭṭhapphalasantānaṁ vibādhanti nīvārentīti iṭṭhapphalasantānavibādhakāni upapīḷakūpaghātakakammāni.",
  "anya-e0401n0:21_38": "Aniṭṭhapphala santāna janakāni, akusala janaka kammāni,",
  "anya-e0401n0:21_39": "apuñña kammānīti tānitividhāni akusalakammāni dūrato apanītāneva honti,",
  "anya-e0401n0:21_40": "tesaṁ vipākassa anokāsakaraṇenāti adhippāyo. Tenāha ‘‘nahī’’tiādiṁ.",
  "anya-e0401n0:21_41": "‘‘Tato’’ti tasmā apuñña kammānaṁ dūrato apanītattā.",
  "anya-e0401n0:21_42": "Abhivādetabbānaṁ mātāpitu samaṇabrāhmaṇādīnaṁ abhivādanakammegaruṁkaraṇaṁ abhivādana sīlaṁ nāma.",
  "anya-e0401n0:21_43": "Taṁ assa atthīti abhivādanasīlī.",
  "anya-e0401n0:21_44": "Guṇavuddhavayavuddhe apaceti attānaṁ nīcavutti karaṇena pūjetisīlenāti vuddhāpacāyī.",
  "anya-e0401n0:21_45": "Ubhayatthāpisampadāna vacanaṁ. Evantiādini gamana vacanaṁ. Nigamanti ca niṭṭhaṅgamanaṁ.",
  "anya-e0401n0:21_46": "Tasmātiādi laddhaguṇa vacanaṁ.",
  "anya-e0401n0:21_47": "Laddhaguṇoti ca taṁtaṁpasaṅga visodhanaṁ paripuṇṇaṁ katvā laddhovisuddho attho vuccati.",
  "anya-e0401n0:21_48": "Tathā vacana sāmatthiyena laddho atthantaropi ayamidha adhippeto.",
  "anya-e0401n0:21_49": "‘‘Nakevalañca therasseva anantarāyena parisamāpanatthaṁ hotī’’ti yojanā.",
  "anya-e0401n0:21_50": "‘‘Sotūnañcagahaṇa kicca sampajjanattha’’ntisambandho. Suṇantīti sotāro. Tesaṁ.",
  "anya-e0401n0:21_51": "‘‘Gaṇhantāna’’nti uggaṇhantānaṁ.",
  "anya-e0401n0:21_52": "‘‘Vandanāsiddhiyā’’tira tanattayevandanā puññassasiddhito.",
  "anya-e0401n0:21_53": "Javanavinicchaye yasmā antarāya nīvāraṇaṁnāma diṭṭhadhamme icchitabbaṁ phalaṁ hoti.",
  "anya-e0401n0:21_54": "Diṭṭha dhammo ca pathama javanassa vipākakkhettaṁ.",
  "anya-e0401n0:21_55": "Tasmā upatthambhana kiccaṁ patvāpi pathama javana cetanā eva idhapariyattāti adhippāyena ‘‘diṭṭhadhammavedanīyabhūtā’’ti vuttaṁ.",
  "anya-e0401n0:21_56": "Sā pana pathama javana cetanā upatthambhana kiccaṁ patvāpi sabbadubbalā evasiyā. Kasmā, aladdhāsevanattā.",
  "anya-e0401n0:21_57": "Sesa cetanāyo eva balavatiyo siyuṁ. Kasmā,",
  "anya-e0401n0:21_58": "laddhā sevanattāti daṭṭhabbaṁ.",
  "anya-e0401n0:21_59": "‘‘Sattajavanapakkhe adhippetattā upaladdhabbattā taṁ nasundara’’nti sambandho. ‘‘Itī’’ti vākyaparisamāpanaṁ. ‘‘Yathā appamattakaṁ hoti.",
  "anya-e0401n0:21_60": "Evamevaṁ appamattakaṁ hotī’’ti yojetabbaṁ.",
  "anya-e0401n0:21_61": "‘‘Tathāhī’’ti tato evāti attho.",
  "anya-e0401n0:21_62": "Paṭṭhānepi=kabaḷīkāroāhāro imassakāyassa āhāra paccayenapaccayo=tivibhatto.",
  "anya-e0401n0:21_63": "Itarathā ‘kabaḷīkāro āhāro āhārasamuṭṭhānānaṁ rūpānaṁ āhārapaccayena paccayo’ti vibhatto siyāti.",
  "anya-e0401n0:21_64": "‘‘Adhunāvā’’ti imasmiṁ bhave eva.",
  "anya-e0401n0:21_65": "Evaṁ vandanāyapayojanaṁ dīpetvā idāni sesānaṁ piṇḍatthānaṁ payojanaṁ dīpetuṁ ‘‘yasmāpanā’’tiādi vuttaṁ. Tattha,",
  "anya-e0401n0:21_66": "‘‘āditoviditesatī’’tiādimhi-bhāsissaṁ abhidhammattha saṅgaha-nti padaṁ sutvā viññātesati, ‘‘ussāhojāyati’’.",
  "anya-e0401n0:21_67": "Imaṁ uggahetvā sudullabhe abhidhammatthe ca anāyāsena jānissāma,",
  "anya-e0401n0:21_68": "tammūlakassa ca anupādā parinibbānantassa payojanassabhāgino bhavissāmāti cittuppāda sambhavatoti adhippāyo.",
  "anya-e0401n0:22_0": "Piṇḍatthānudīpanā niṭṭhitā.",
  "anya-e0401n0:23_0": "4. Padatthe. ‘‘Bujjhī’’ti aññāsi. ‘‘Etthā’’ti etasmiṁ pade. Ca saddo vākyārambha jotako.",
  "anya-e0401n0:23_1": "Vākyā rambhoti ca mūlavākye yaṁ yaṁ vattabbaṁ avuttaṁ,",
  "anya-e0401n0:23_2": "tassa tassa kathanatthāya anuvākyassa ārambho. Bujjhanakiriyāvuccatiñāṇaṁ.",
  "anya-e0401n0:23_3": "Kathaṁpanaaviparītatthe pavatto sammāsaddo asesa byāpanaṁ dīpetīti pucchāya purimatthame vabyatirekato ca anvayato ca puna vitthārento ‘‘tathāhī’’tiādimāha. Tattha,",
  "anya-e0401n0:23_4": "‘‘tathāhī’’ti tassa vacanassa ayaṁ vitthāroti joteti.",
  "anya-e0401n0:23_5": "‘‘Aviparīta’’nti kiriyāvisesana padametaṁ.",
  "anya-e0401n0:23_6": "‘‘Attano visaye evā’’ti attano ñāṇavisaye eva tesaṁ visayocāti sambandho.",
  "anya-e0401n0:23_7": "Yasmā ekopi dhammo kāladesasantānādibhedena ananta bhedo hoti.",
  "anya-e0401n0:23_8": "Tasmā padesañāṇikā paccekabuddhādayo ekadhammaṁpi sabbākārato jānituṁ na sakkonti. Tenāha ‘‘tehī’’tiādiṁ.",
  "anya-e0401n0:23_9": "Tattha ‘‘sabbākārato’’ti sabhāvato, hetuto, paccayato, phalato, nissandato, kālato, desatotiādinā ākārena.",
  "anya-e0401n0:23_10": "‘‘Yatthā’’ti yasmiṁ avisayedhamme. ‘‘Te viparītaṁ bujjheyyuṁ,",
  "anya-e0401n0:23_11": "so avisayo nāmadhammonatthī’’tiyojanā.",
  "anya-e0401n0:23_12": "Taṁ vitthārento ‘‘tehī’’tiādimāha. Tattha,",
  "anya-e0401n0:23_13": "‘‘tiyaddhagate’’ti tīsukālesu gate pavatte.",
  "anya-e0401n0:23_14": "‘‘Addhāmuttake’’ti kālattayavimuttake.",
  "anya-e0401n0:23_15": "‘‘Hatthamaṇikeviyā’’ti hattha tale ṭhapitamaṇiratanāniviya.",
  "anya-e0401n0:23_16": "‘‘Sabbe dhammā’’tiādi pāḷisādhakaṁ. Tattha,",
  "anya-e0401n0:23_17": "‘‘āpāta’’nti abhimukhaṁ patanaṁ. Ābādhantipi pāṭho,",
  "anya-e0401n0:23_18": "ottharitvā upaṭṭhānanti attho.",
  "anya-e0401n0:23_19": "‘‘Sabbaññumahābhavaṅga’’nti sabbesaṁsabbaññubuddhānaṁ pacchimabhave paṭisandhito paṭṭhāya pavattaṁ aṭṭhasu mahāvipākesu pathamamahāvipākaṁ bhavaṅga cittaṁ.",
  "anya-e0401n0:23_20": "‘‘Tatthā’’ti tasmiṁ mahābhavaṅge.",
  "anya-e0401n0:23_21": "‘‘Niccakālaṁ upaṭṭhahantī’’ti sabbakālaṁ upaṭṭhānākāra pattā hutvā tiṭṭhanti. Kasmā, kassaci āvaraṇassa abhāvato.",
  "anya-e0401n0:23_22": "Idaṁpihi ekaṁ upaṭṭhānaṁ nāmāti.",
  "anya-e0401n0:23_23": "‘‘Āvajjanāyā’’ti manodvārāvajjana cittena. Dhammā mahantā. Bhavaṅgaṁ parittakaṁ.",
  "anya-e0401n0:23_24": "Tasmā parittakaṁ bhavaṅgaṁ ekakkhaṇe mahantānaṁ dhammānaṁ napahotīti codakassa adhippāyo.",
  "anya-e0401n0:23_25": "‘‘Nacodetabbameta’’nti etaṁ ṭhānaṁ nacodetabbaṁ.",
  "anya-e0401n0:23_26": "‘‘Paramukkaṁsapattāna’’nti ettha ‘‘ukkaṁso’’ti accuggamo accuttaro.",
  "anya-e0401n0:23_27": "Paramo ukkaṁso paramukkaṁsotiviggaho.",
  "anya-e0401n0:24_0": "Evaṁ sammāsaddassa atthaṁ vicāretvā idāni saṁsaddassa atthaṁ vicārento ‘‘saṁsaddopanā’’tiādimāha. Tattha, ‘‘upasaggo’’ti upasaggapadaṁ.",
  "anya-e0401n0:24_1": "‘‘Paṭivedhadhammesū’’ti paṭiccasamuppādādīnaṁ paṭivijjhanaññāṇesu.",
  "anya-e0401n0:24_2": "Natthi ācariyo etassāti anācariyo.",
  "anya-e0401n0:24_3": "Samāsante kakārena saha anācariyako.",
  "anya-e0401n0:24_4": "Anācariyakassa bhāvo anācariyakatā. Taṁ anācariyakataṁ.",
  "anya-e0401n0:24_5": "Tatīyā ruppasamāpatti nāma ākiñcaññāyatanajjhānaṁ.",
  "anya-e0401n0:24_6": "Taṁ bhagavā āḷārassa santike uggaṇhāti.",
  "anya-e0401n0:24_7": "Catutthāruppasamāpatti nāma nevasaññā nāsaññāyatanajjhānaṁ.",
  "anya-e0401n0:24_8": "Taṁ udakassasantike uggaṇhātīti vuttaṁ ‘‘āḷārudakamūlikā’’ti.",
  "anya-e0401n0:24_9": "‘‘Analaṅkaritvā’’ti āvajjanasamāpajjanādivasena analaṅkaritvā. Anāsevitvāti vuttaṁ hoti.",
  "anya-e0401n0:24_10": "‘‘Chaḍḍitattā’’ti etāsamāpattiyonālaṁ bodhāya,",
  "anya-e0401n0:24_11": "atha kho yāvadeva tatīya catutthāruppabhavappaṭilābhāya saṁvattantīti evaṁ ādīnavaṁ disvā chaḍḍitattā.",
  "anya-e0401n0:24_12": "‘‘Bujjhanakiriyāyā’’ti paṭivedhaññāṇassa.",
  "anya-e0401n0:24_13": "‘‘Kuto paṭivedhadhammā’’ti tā kuto paṭivedhadhammā honti.",
  "anya-e0401n0:24_14": "Paṭivedhadhammā eva ca buddhabhāvāyapadaṭṭhānāhontīti adhippāyo.",
  "anya-e0401n0:25_0": "Pāḷiyaṁ.",
  "anya-e0401n0:25_1": "‘‘Pubbe ananussutesudhammesū’’ti imasmiṁ bhave ito pubbe kassacisantike ananussute sucatussacca dhammesu.",
  "anya-e0401n0:25_2": "‘‘Abhisambujjhī’’tipade abhisambodhisaṅkhātaṁ arahattamaggaññāṇaṁ vuttaṁ.",
  "anya-e0401n0:25_3": "Tadeva ñāṇaṁ sabbaññutaññāṇassa padaṭṭhānaṁ hoti.",
  "anya-e0401n0:25_4": "Tappaccayā tadanantarā evasabbaññutaññāṇaṁ pātubbhavatīti vuttaṁ ‘‘tattha ca sabbaññutaṁ pāpuṇātī’’ti.",
  "anya-e0401n0:25_5": "‘‘Tadanantarā’’ti ca arahatta maggavīthiyāca catunnaṁ paccavekkhana vārānañca anantare kāleti attho.",
  "anya-e0401n0:25_6": "‘‘Nimittatthe’’ti nimitta hetvatthe.",
  "anya-e0401n0:25_7": "‘‘Bhumma’’nti aṭṭhakathāsuāgataṁ sattamīvibhattiyānāmaṁ. Tāsu hi paccattavacanaṁ, upayogavacanaṁ, karaṇa vacanaṁ, sampadāna vacanaṁ, nissakkavacanaṁ, sāmivacanaṁ,",
  "anya-e0401n0:25_8": "summavacananti evaṁ anukkamena sattannaṁ vibhattīnaṁ nāmāni āgatānīti.",
  "anya-e0401n0:26_0": "‘‘Dasabalaññāṇesū’’ti ṭhānāṭhāna kosallaññāṇādīsu dasa ñāṇabalesu.",
  "anya-e0401n0:26_1": "‘‘Vasibhāva’’nti ettha attano vasaṁ vattetuṁ samatthatā saṅkhātosatti viseso vasonāma.",
  "anya-e0401n0:26_2": "Vaso etassa atthīti vasī-vasigaṇehītiādīsuviya. Vasino bhāvo vasibhāvo. Taṁ vasibhāvanti attho.",
  "anya-e0401n0:26_3": "Tenāha ‘‘vasibhāva’’nti issarabhāvanti.",
  "anya-e0401n0:26_4": "Katthaci pana ‘‘vasī’’ti itthiliṅgapadaṁpi dissati=tatrimā pañcavasiyo āvajjanavasīsamāpajjanavasī=tiādīsu.",
  "anya-e0401n0:27_0": "Sammāsambuddhapada.",
  "anya-e0401n0:28_0": "5. Atulapade .",
  "anya-e0401n0:28_1": "Anekehiguṇapadehi pavattitāvandanā ‘‘anekaguṇapadavisayānāma’’.",
  "anya-e0401n0:28_2": "‘‘Itikiṁdutīyenā’’ti iti tasmā dutīyena atulapadena kiṁ payojanaṁ atthīti attho.",
  "anya-e0401n0:28_3": "‘‘Nana samatthā’’ti nasamatthā na hotīti yojanā. Samatthā evāti adhippāyo.",
  "anya-e0401n0:28_4": "‘‘Mattakārino’’ti pamāṇakārino. ‘‘Thero ca tesaṁ aññataro’’, tasmā mattaṁ na karoti,",
  "anya-e0401n0:28_5": "dutīyaṁ atula padaṁ āharīti adhippāyo.",
  "anya-e0401n0:28_6": "‘‘Apicā’’ti kiñci vattabbaṁ atthīti attho.",
  "anya-e0401n0:28_7": "‘‘Nakevalaṁ vandanāya antarāyanīvāraṇameva icchi tabbaṁ hotī’’ti yojanā. ‘‘Vandanāyā’’ti vandanāhetu. Sopi paññāpāṭavādi attho.",
  "anya-e0401n0:28_8": "‘‘Ganthapārisuddhiyā’’ti ganthadosānāma padadosa vākyadosa atthadosādayo atthi.",
  "anya-e0401n0:28_9": "Tehi dosehi imassa ganthassa pārisuddhiyā.",
  "anya-e0401n0:28_10": "Kathaṁ pana vandanāya paññāpāṭavādi atthosambhavatīti vuttaṁ ‘‘anussatiṭṭhānesū’’tiādi.",
  "anya-e0401n0:28_11": "Anussatiṭṭhānāni nāma buddha dhamma saṅghasīlādīni.",
  "anya-e0401n0:28_12": "Cittasamādhānaṁ āvahatīti cittasamādhānāvaho.",
  "anya-e0401n0:28_13": "‘‘Tikkhāsūrāhutvāvahatī’’ti gambhīresu attha byañjana padesu amandā vissaṭṭhā hutvā vahati.",
  "anya-e0401n0:28_14": "‘‘Tadatthāyapī’’ti paññāpāṭavādi atthāyapi.",
  "anya-e0401n0:28_15": "Guṇanāmapadānaṁ guṇatthonāmaviggaha vākyesu pākaṭo, siddhapadesu apākaṭo.",
  "anya-e0401n0:28_16": "Tasmā tāni viggahatthaṁ ajānantānaṁ santike nāma mattāni sampajjantīti vuttaṁ ‘‘yathāvutta vacanatthayogepi…pe… pavattattā’’ti.",
  "anya-e0401n0:28_17": "‘‘Sabhāvaniruttiṁ jānantāna’’nti māgadha bhāsaṁ jānantānaṁ.",
  "anya-e0401n0:28_18": "Māgadhabhāsāhi mūlabhāsāti ca ariyabhāsāti ca māgadhabhāsāti ca pāḷibhāsāti ca dhammaniruttīti ca sabhāvaniruttīti ca vuccati.",
  "anya-e0401n0:28_19": "‘‘Bhāvatthasuñña’’nti ettha guṇanāmānaṁ guṇattho bhāvattho nāma.",
  "anya-e0401n0:28_20": "So evasakatthoti ca vacanatthoti ca viggahatthoti ca vuccati. Kiriyanāmādīsūpi esevanayo. ‘‘Satthū’’ti satthuno.",
  "anya-e0401n0:28_21": "‘‘Samaññāmatta’’nti nāmasaññāmattaṁ bhavituṁ nārahati.",
  "anya-e0401n0:28_22": "Tathāhi anāthapiṇḍikoseṭṭhi rājagahaṁ anupatto buddho loke uppannoti sutvā udānaṁ udānesi=ghosopi kho esodullabho lokasmiṁ yadidaṁ buddho=ti.",
  "anya-e0401n0:28_23": "Tasmā buddhoti nāmaṁpi loke mahantaṁ sudullabhaṁguṇapadaṁ hoti.",
  "anya-e0401n0:28_24": "Sammāsambuddha nāmevattabbamevanatthīti.",
  "anya-e0401n0:28_25": "‘‘Sabhāvaniruttiṁ ajānantānaṁ pana padasahassaṁ vuccamānaṁpī’’ti tiṭṭhatu ekaṁ atulapadaṁ,",
  "anya-e0401n0:28_26": "padasahassaṁpi vuccamānaṁ satthusamaññāmattameva sampajjati.",
  "anya-e0401n0:28_27": "Tādisāhi janā idaṁ loke mahantaṁ guṇapadantipi najānanti. Bhāvatthaṁ kiṁjānissanti.",
  "anya-e0401n0:29_0": "‘‘Atulo’’ti aññena so asadisoti vā,",
  "anya-e0401n0:29_1": "añño vātena sadisotassanatthītivā, - dvidhāpiattholabbhati.",
  "anya-e0401n0:29_2": "Sādhakagāthāyaṁ ‘‘paṭipuggalo’’ti yugaggāhīpuggalo.",
  "anya-e0401n0:29_3": "Kiñcāpi makkhali pūraṇādayo visuṁvisuṁ - ahaṁ sabbaññū sabbadassāvī - tica,",
  "anya-e0401n0:29_4": "ahaṁ sammāsambuddho-tica paṭijānantā yugaggāhino hutvā vicaranti.",
  "anya-e0401n0:29_5": "Dhammato pana sineru pabbata rājassa santike sakkhara kathalāniviyasampajjantīti.",
  "anya-e0401n0:29_6": "‘‘Anacchariya’’nti natāva accharitabbaṁ hotīti attho.",
  "anya-e0401n0:29_7": "‘‘Buddhabhūtassā’’ti buddhabhāvaṁ bhūtassapattassa.",
  "anya-e0401n0:29_8": "‘‘Yaṁ buddha bhūtassa atulattaṁ, etaṁ anacchariya’’nti yojanā.",
  "anya-e0401n0:29_9": "Yadi cetaṁ anacchariyaṁ hoti,",
  "anya-e0401n0:29_10": "katamaṁ pana tāva acchariyaṁ bhavatīti āha ‘‘sampatijātassā’’tiādiṁ.",
  "anya-e0401n0:29_11": "Tattha ‘‘sampatijātassā’’ti ajjevajātassapi assa bhagavato.",
  "anya-e0401n0:29_12": "Kathaṁ atulatā paññāyatīti āha ‘‘tadāhī’’tiādiṁ. ‘‘Ekaṅgaṇānī’’ti ekatalāni.",
  "anya-e0401n0:29_13": "Tadāhi bodhisattassapuññānubhāvena atimahanto obhāso pātubbhavati.",
  "anya-e0401n0:29_14": "= Uḷāro obhāso pāturahosi atikkammadevānaṁ devānubhāva=ntihi vuttaṁ.",
  "anya-e0401n0:29_15": "Tena obhāsena pharitā sabbe pathavi pabbatādayo jātiphalikakkhandhāviya suppasannā honti.",
  "anya-e0401n0:29_16": "Dasasahassa cakkavāḷāni ekatalaṁ hutvā paññāyanti.",
  "anya-e0401n0:29_17": "Tena vuttaṁ ‘‘anekāni cakkavāḷasahassāni ekaṅgaṇāni ahesu’’nti.",
  "anya-e0401n0:29_18": "‘‘Paramāya pūjāyāti thutimaṅgalavacanapūjāya.",
  "anya-e0401n0:29_19": "‘‘Lokassā’’ti sabba sattalokato.",
  "anya-e0401n0:29_20": "Evaṁ acchambhi vācaṁ nicchāresi dhammatāya sañcoditattāti adhippāyo.",
  "anya-e0401n0:29_21": "Tattha ‘‘acchambhivāca’’nti visāradavācaṁ. Āsabhiṁ vācantipi pāṭho. Uttamavācanti attho. ‘‘Nicchāresī’’ti udāharati. Idampi anacchariyaṁ,",
  "anya-e0401n0:29_22": "aññaṁ pitato acchariyataraṁ atthīti dassetuṁ ‘‘yadāpanā’’tiādi āraddhaṁ.",
  "anya-e0401n0:29_23": "Pāramitā guṇehi tena sadiso kocinattheva thapetvā aññe ca mahābodhi satteti adhippāyo . ‘‘Assā’’ti tena sadisassa.",
  "anya-e0401n0:29_24": "‘‘Natthibhāvo dīpetabbo’’ti sambandho.",
  "anya-e0401n0:29_25": "‘‘Dīpetabbo’’ti buddhavaṁsapāḷito āharitvā dīpetabbo.",
  "anya-e0401n0:29_26": "‘‘Kutosāvakabodhisattānaṁ satasahassaṁ sakkhissatī’’ti yojanā.",
  "anya-e0401n0:29_27": "Pāramiyo pakārenavicinanti etenāti pāramipavicayo. Ñāṇaṁ.",
  "anya-e0401n0:29_28": "Taṁpanañāṇaṁ mahābodhisattānaṁ eva uppannaṁ nahoti.",
  "anya-e0401n0:29_29": "Paccekabodhisatta sāvakabodhisattānaṁpi uppannameva.",
  "anya-e0401n0:29_30": "Tadeva ca sabbesaṁpi bodhisattānaṁ niyatabyākaraṇappaṭilābhe padhānakāraṇanti dassetuṁ ‘‘sāvakabodhisattāpī’’tiādi vuttaṁ.",
  "anya-e0401n0:29_31": "Tattha bodhivuccativimokkhaññāṇaṁ. Ariyamaggassetaṁ nāmaṁ.",
  "anya-e0401n0:29_32": "Bodhimhisajanti laggantīti bodhisattā.",
  "anya-e0401n0:29_33": "‘‘Laggantī’’ti tappaṭilābhatthāya niyata cittā hontīti attho.",
  "anya-e0401n0:29_34": "Bodhi atthāya paṭipannā sattā bodhisattātipi yujjati.",
  "anya-e0401n0:29_35": "Buddha suññepiloke kammassakatāñāṇe ṭhatvā vaṭṭadukkhato mokkhadhammapariyesino sattāti vuttaṁ hoti.",
  "anya-e0401n0:29_36": "‘‘Sambhāra dhamme’’ti dasavidhe pārami dhamme.",
  "anya-e0401n0:29_37": "Vaṭṭaṁ anusaranti anugacchantīti vaṭṭānusārino.",
  "anya-e0401n0:29_38": "Pathaviyaṁ paṁsucuṇṇāni viya pakatiyā vaputhubhūtājanāti puthujjanā.",
  "anya-e0401n0:29_39": "Mahantāputhujjanāti mahāputhujjanā.",
  "anya-e0401n0:29_40": "Vaṭṭānusārino ca te mahāputhujjanācāti samāso. Tesaṁ bhāvoti viggaho.",
  "anya-e0401n0:29_41": "Ayaṁ bhāvoyeva tesaṁ bhūmīti ca vuccati.",
  "anya-e0401n0:29_42": "Atthato pana mokkhadhammanirapekkhatā eva. Acchandikatātipi vuccati. ‘‘Okkantā’’ti paviṭṭhā. Tayoniyatā,",
  "anya-e0401n0:29_43": "bodhisattaniyato ca cūḷasotāpannaniyato ca ariya sotāpannaniyato ca.",
  "anya-e0401n0:29_44": "Tattha bodhisattaniyato bodhisambhārabalena siddho.",
  "anya-e0401n0:29_45": "Cūḷasotāpanna niyato paccayākārānubodhaññāṇabalena.",
  "anya-e0401n0:29_46": "Ariyasotāpanna niyato sotāpatti maggaññāṇa balena.",
  "anya-e0401n0:29_47": "Tesu bodhisattaniyato idha adhippetoti vuttaṁ ‘‘ekena pariyāyenā’’tiādi.",
  "anya-e0401n0:29_48": "Vattabbamevanatthitesaṁ dvinnaṁ bodhisattānaṁ pārami pavicayaññāṇa sampattiyā vinā niyatabyākaraṇa lābhā saṅkāya eva abhāvatoti adhippāyo.",
  "anya-e0401n0:30_0": "Padasiddhivicāreyaṁ vuttaṁ vibhāvaniyaṁ=tulāyasamitotulyo.",
  "anya-e0401n0:30_1": "Tulyo eva tuloyakāra lopavasenā=ti.",
  "anya-e0401n0:30_2": "Taṁsandhāya ‘‘ya kārassavāvasenā’’ti vuttaṁ.",
  "anya-e0401n0:30_3": "Yañcavuttaṁ tattheva=athavāsamītatthe akārapaccayavasena tulāyasamītotulo=ti.",
  "anya-e0401n0:30_4": "Taṁ sandhāya ‘‘akārassavāvasenā’’ti vuttaṁ.",
  "anya-e0401n0:30_5": "Tattha ‘‘tulāyā’’ti loke dhāraṇatulāsadisāya paññāyāti attho. ‘‘Samīto’’ti samaṁ kato.",
  "anya-e0401n0:30_6": "Nahi tulasaddo bhavituṁ nayutto. Yutto evāti adhippāyo.",
  "anya-e0401n0:30_7": "Kathaṁ viññāyatīti āha ‘‘tulayitu’’ntiādiṁ.",
  "anya-e0401n0:30_8": "Tatthahi ‘‘tulayituṁ asakkuṇeyyo’’tivacanena tassakammasādhanattaṁdasseti.",
  "anya-e0401n0:30_9": "‘‘Kammasādhanenevā’’ti pubbe-tulayitabbo aññena saha pamitabboti tuloti evaṁ idhavuttena kamma sādhana vacanattheneva.",
  "anya-e0401n0:30_10": "‘‘Tadatthasiddhito’’ti tassa vibhāvaniyaṁ vuttassa duvidhassa atthassa siddhito. ‘‘Tato’’ti tulasaddato. Cintāya kiṁ payojanaṁ atthi. Natthiyevāti adhippāyo. Vadati sīlenāti vattā. Vādī puggalo. Vattuno icchāvatticchā.",
  "anya-e0401n0:30_11": "Vattuṁ icchāvatticchātipivadanti.",
  "anya-e0401n0:30_12": "Vatticchaṁ anugato sammuti saṅketavohāra siddhattāti samāso.",
  "anya-e0401n0:30_13": "‘‘Eta’’nti etaṁ dvidhāsiddhavacanaṁ. ‘‘Ce’’ti cevadeyya. ‘‘Nā’’ti nayuttaṁ.",
  "anya-e0401n0:30_14": "‘‘Yathāsuta’’nti tula iti sutaṁ.",
  "anya-e0401n0:30_15": "‘‘Yutta’’nti yathāsuta niyāmeneva yuttaṁ vajjetvā.",
  "anya-e0401n0:30_16": "‘‘Assutassā’’ti dhāraṇatulāpariyāyassa itthiliṅgatulāsaddassa.",
  "anya-e0401n0:30_17": "Tatoyevayakāra yuttassatulyasaddassa ca assutassa. Itthiliṅgesati,",
  "anya-e0401n0:30_18": "tatopi eko akāroti katvā samītatthe dutīyo taddhita akāropi assutoyevanāmahoti.",
  "anya-e0401n0:30_19": "‘‘Parikappanāyā’’ti parikappetvā kathanāya.",
  "anya-e0401n0:30_20": "Payojanābhāvato na yuttantisambandho. Atulapadaṁ.",
  "anya-e0401n0:31_0": "6.",
  "anya-e0401n0:31_1": "Evaṁ dvinnaṁ padānaṁ padattha saṁvaṇṇanaṁ katvā idāni tesaṁyeva atthuddhārasaṁvaṇṇanaṁ karonto ‘‘imehi panā’’tiādimāha.",
  "anya-e0401n0:31_2": "Tattha ‘‘sampadā’’ti sampattiyo.",
  "anya-e0401n0:31_3": "‘‘Bodhisambhārasambharaṇaṁ nāma’’ samatiṁ sapāramīnaṁ paripūraṇaṁ.",
  "anya-e0401n0:31_4": "‘‘Mahāvajiraññāṇa’’nti bhagavato āsavakkhayaññāṇampi vuccati.",
  "anya-e0401n0:31_5": "Tassa pubbabhāge buddhabhāvatthāya anupadadhammavipassanāvasena chattiṁsa koṭi satasahassa saṅkhānaṁ devasikaṁ vaḷañjanakapphalasamāpattīnaṁ pubbabhāga vipassanāñāṇampi mahāvajiraññāṇanti vuccati.",
  "anya-e0401n0:31_6": "Sabbampetaṁ mahāṭīkāyaṁ vuttaṁ.",
  "anya-e0401n0:31_7": "‘‘Mahābodhiyā’’ti sabbaññu buddhānaṁ abhisambodhi saṅkhātassa aggamaggaññāṇassa.",
  "anya-e0401n0:31_8": "Pahiyyanti pahātabbā dhammā etenāti pahānaṁ.",
  "anya-e0401n0:31_9": "Pajahanti pahātabbedhammeetenātivā pahānanti katvā taṁ aggamaggaññāṇampitaṁ vipassanāñāṇampi pahānanti vuccatīti iminā adhippāyena ‘‘pahānasampadāyaṁ vā sā saṅgahitā’’ti vuttaṁ. Pañcasīlāni. Pāṇātipātassa pahānaṁsīlaṁ, veramaṇisīlaṁ, cetasikaṁsīlaṁ, saṁvarosīlaṁ,",
  "anya-e0401n0:31_10": "avītikkamosilantiādīsuviya etthahi pahānasīlaṁ nāma yathā vuttena atthena veramaṇisīlamevāti yujjati.",
  "anya-e0401n0:31_11": "Pahānaṁ nāma kocidhammo nahotīti adhippāye pana satipahāna sīsena pahānasādhakaṁ tadevañāṇadvayaṁ upacārenapahānanti gahetabbaṁ.",
  "anya-e0401n0:31_12": "Itarathā pahānasampadā nāma asārā aphalāti āpajjeyyāti.",
  "anya-e0401n0:31_13": "Paccekabuddha buddhasāvakā kilese pajahantāpi vāsanāya saha appajahanato citta santāne mohavāsanāya vijjamānattā sabbaññu bhāvaṁ nagacchanti.",
  "anya-e0401n0:31_14": "Tasmā yathātesaṁ kilesappahānaṁ pahānasampadā nāma nahoti.",
  "anya-e0401n0:31_15": "Natathāsabbaññubuddhānanti āha ‘‘sahavāsanāyā’’tiādiṁ.",
  "anya-e0401n0:31_16": "Vibhāvaniyaṁñāṇasampadā pathamaṁ vuttā. Tato pahāna sampadā.",
  "anya-e0401n0:31_17": "Ṭīkāyaṁ pana pahānasampadā pathamaṁ vuttā.",
  "anya-e0401n0:31_18": "Tato adhigama sampadānāma vuttā. Tato ñāṇasampadā.",
  "anya-e0401n0:31_19": "Pahānasampadāyañca aggamaggaññāṇaṁ dassitaṁ.",
  "anya-e0401n0:31_20": "Adhigama sampadāti ca sabbaññutaññāṇappaṭilābho vutto.",
  "anya-e0401n0:31_21": "Ñāṇasampadāyampana tehi dvīhi ñāṇehi avasesānidasabalaññāṇādīnisabbaññāṇānidassitāni.",
  "anya-e0401n0:31_22": "Idhapi ṭīkānayameva sambhāvento ‘‘pahānasampadāyevapanā’’tiādimāha.",
  "anya-e0401n0:31_23": "‘‘Sabbaññutaññāṇappadaṭṭhāna’’nti sabbaññutaññāṇassapadaṭṭhānaṁ, āsanna kāraṇaṁ.",
  "anya-e0401n0:31_24": "‘‘Na hi maggaññāṇato aññā pahānasampadānāma atthi’’.",
  "anya-e0401n0:31_25": "Paramatthato natthīti adhippāyo.",
  "anya-e0401n0:31_26": "Idañca visuddhimagge=pahānanti koci dhammonāma natthi aññatra vuttappakārānaṁ pāṇātipātādīnaṁ anuppādamattato=ti āgatattā vuttaṁ.",
  "anya-e0401n0:31_27": "Pahāyakadhammasamādānena pana pahātabba dhammānaṁ anuppādo nāma ekopaṇīta dhammohoti. Ekaṁ santi padaṁ hoti.",
  "anya-e0401n0:31_28": "Tathāhi vuttaṁ paṭisambhidā magge=uppādo bhayaṁ ,",
  "anya-e0401n0:31_29": "anuppādo khemanti santipade ñāṇaṁ. Pavatti bhayaṁ,",
  "anya-e0401n0:31_30": "appavatti khemanti santipadeñāṇa=nti.",
  "anya-e0401n0:31_31": "Tadaṅgappahānaṁ panatadaṅgaanuppādo nāma.",
  "anya-e0401n0:31_32": "Vikkhambhanappahānaṁ vikkhambhana anuppādo nāma.",
  "anya-e0401n0:31_33": "Samucchedappahānaṁ samuccheda anuppādo nāmāti vattabbaṁ.",
  "anya-e0401n0:31_34": "Idha pana anuppāda sampāpakaṁ vipassanā ñāṇañca maggaññāṇañca upacārena pahānanti adhippetaṁ. Kasmā,",
  "anya-e0401n0:31_35": "upariñāṇa sampadādīnaṁ paccayattāti daṭṭhabbaṁ.",
  "anya-e0401n0:31_36": "‘‘Sampadāsaṅkaro’’ti sampadāsambhedo, sampadāsammisso.",
  "anya-e0401n0:31_37": "‘‘Ñāyāgata’’nti yuttito āgataṁ.",
  "anya-e0401n0:31_38": "‘‘Sīlādiguṇehī’’ti sīla samādhi paññā vimutti vimuttiññāṇadassana guṇehi.",
  "anya-e0401n0:31_39": "‘‘Iddhidhammehī’’ti iddhividhābhiññādīhi iddhiguṇehi.",
  "anya-e0401n0:31_40": "‘‘Lakkhaṇānubyañjanappaṭimaṇḍitassā’’ti dvattiṁsa mahāpurisalakkhaṇehi ca asīti khuddakalakkhaṇehi ca paṭimaṇḍitassa.",
  "anya-e0401n0:31_41": "‘‘Āsayo’’ti citta santāne adhisayito icchāviseso.",
  "anya-e0401n0:31_42": "‘‘Ajjhāsayassā’’ti alobhajjhāsayādikassaajjhāsayassa. ‘‘Uḷāratā’’ti paṇītatā.",
  "anya-e0401n0:31_43": "‘‘Hitajjhāsayatā’’tihitakāmatā.",
  "anya-e0401n0:31_44": "Aparipāka gatindriyānaṁ sattānaṁ indriyaparipākakālāgamanañca ettha vattabbaṁ.",
  "anya-e0401n0:31_45": "‘‘Abhiññātāna’’nti atipākaṭānaṁ.",
  "anya-e0401n0:31_46": "‘‘Dvepahānasampadā’’ti dvepahāna sampadā ñāṇasampadā. Sammāsambuddhapade.",
  "anya-e0401n0:31_47": "‘‘Sāmaṁ saccāni abhisambujjhī’’ti ettha abhisambodhisaṅkhātaṁ aggamaggaññāṇaṁ gahitaṁ.",
  "anya-e0401n0:31_48": "Tañca pahānakiccappadhānaṁ hoti.",
  "anya-e0401n0:31_49": "‘‘Tattha ca sabbaññutaṁ patto’’ti ettha sabbaññutaññāṇaṁ.",
  "anya-e0401n0:31_50": "‘‘Balesu ca vasibhāva’’nti ettha dasabalaññāṇāni gahitāni.",
  "anya-e0401n0:31_51": "Tena vuttaṁ ‘‘dve…pe… sammāsambuddhapadenavibhāvitā’’ti.",
  "anya-e0401n0:32_0": "Sampadāniṭṭhitā.",
  "anya-e0401n0:33_0": "7. Sasaddhammagaṇuttamapade.",
  "anya-e0401n0:33_1": "Yathā=sasaṅghaṁlokanāyakaṁ namassissaṁ=ti etthasahasaddassa samavāyatthattā ahaṁlokanāyakañca saṅghañca namassissanti evaṁ samavāyattho viññāyati.",
  "anya-e0401n0:33_2": "Tathā idhapi sammāsambuddhañcasaddhammañca gaṇuttamañca abhivādiyāmīti evaṁ kiriyāsamavāyattho sahasaddena dīpitoti dassetuṁ ‘‘dūratohaṁ…pe… evamidaṁ daṭṭhabba’’nti vuttaṁ.",
  "anya-e0401n0:33_3": "‘‘Ida’’nti sasaddhammagaṇuttamapadaṁ.",
  "anya-e0401n0:33_4": "Ettha ca‘‘samavāyo’’ti dvinnaṁ tiṇṇaṁ bahūnaṁ vā atthānaṁ ekasmiṁ dabbevā guṇevākiriyāyavāsamaṁ avecca ayanaṁpavattanaṁ samavāyo.",
  "anya-e0401n0:33_5": "Paccānutāpa paccānumodanādiṭhānesu=ahaṁ pubbedānaṁ nadadissaṁ, sīlaṁ narakkhissaṁ.",
  "anya-e0401n0:33_6": "- Anekajāti saṁsāraṁ sandhāvissa=ntiādinā atītepikāle anāgatavacanaṁ payujjatīti āha ‘‘namassissa’’nti namassiṁti.",
  "anya-e0401n0:33_7": "‘‘Guṇībhūtāna’’nti samāsapade visesanabhūtānaṁ, appadhānabhūtānanti attho. Abbhūta tabbhāvecāyaṁ īkāro. Yathā, kāko setī bhavati, bako kaṇhībhavatīti.",
  "anya-e0401n0:33_8": "Ettha ca ‘‘setī bhavatī’’ti asetapubbo setobhavati.",
  "anya-e0401n0:33_9": "‘‘Kaṇhībhavatī’’ti akaṇhapubbo kaṇhobhavatīti attho. Tathā idhapi.",
  "anya-e0401n0:33_10": "Buddhaṁ dhammañca saṅghañcavanditvā-tiādīsu visuṁvisuṁ padhānattā aguṇabhūtāpi dhammasaṅghā idhasamāsapade aññapadatthassaguṇabhūtāhonti.",
  "anya-e0401n0:33_11": "Ayaṁ abbhūtatabbhāvattho nāma.",
  "anya-e0401n0:33_12": "‘‘Abhivāditabhāvo’’ti vutte tapaccayassa bahulaṁ atītakālavisayattā pubbeganthārambhakāle dhamma saṅghānaṁpi therassa vandanāsiddhi dassitā hoti.",
  "anya-e0401n0:33_13": "‘‘Abhivādetabba bhāvo’’ti vuttepana tabbapaccayassakālasāmaññavisayattāna tathā dassitā hoti. Dānaṁ dātabbaṁ,",
  "anya-e0401n0:33_14": "sīlaṁ rakkhitabbantiādīsu viya dhammasaṅghānāmasabbakālaṁpi abhivādetabbāti.",
  "anya-e0401n0:33_15": "Evaṁ dhammasaṅghānaṁ sabbakālaṁpi abhivādanārahaguṇo eva dassitoti imamatthaṁ dassetuṁ ‘‘tatthā’’tiādi vuttaṁ. Tattha,",
  "anya-e0401n0:33_16": "‘‘abhivādana’’nti idaṁ kiriyāsamavāyadassanato vuttaṁ.",
  "anya-e0401n0:33_17": "Kālavisesaṁ pana nadīpetiyeva.",
  "anya-e0401n0:33_18": "‘‘Attano nidassanenā’’ti saputtadāro āgatoti attanā nīharitvā dassitena payogena.",
  "anya-e0401n0:33_19": "Sohi payogo kiriyā samavāyasseva. Naguṇasamavāyassāti.",
  "anya-e0401n0:33_20": "Ettha ca therassa vandanāvacane thero imehi yevapadehi ratanattayaṁtīhidvāre hivandatīti gahetvā ‘‘abhivādiyā’’ti ettha abhivādiyādhīti ca atthaṁ nīharanti.",
  "anya-e0401n0:33_21": "Appadhāna kiriyāpade pana tadattha nīharaṇaṁ asambhāvento ‘‘apicā’’tiādimāha.",
  "anya-e0401n0:33_22": "Tattha ‘‘apicā’’ti kiñci vattabbaṁ atthīti atthajotane ayaṁ nipātasamudayo.",
  "anya-e0401n0:33_23": "‘‘Ganthappaṭiññāyā’’ti ganthappaṭiññāvacanena.",
  "anya-e0401n0:33_24": "‘‘Sahaghaṭetvā’’ti ekato sambandhitvā.",
  "anya-e0401n0:34_0": "Vacanatthe . Sadhano puriso,",
  "anya-e0401n0:34_1": "dhanavāpuriso-ti ādayo samāsataddhitasaddā yebhūyyena atissayattha dīpakā honti.",
  "anya-e0401n0:34_2": "Nahi appakena dhanena tathā voharanti.",
  "anya-e0401n0:34_3": "Tasmā idhāpi tathā rūpaṁ atissayatthaṁ dassetuṁ ‘‘attanānimmitena…pe… saraṇabhūtenā’’ti vuttaṁ. Tattha,",
  "anya-e0401n0:34_4": "‘‘attanānimmitenā’’ti attanā uppāditena.",
  "anya-e0401n0:34_5": "‘‘Nahī’’tiādinā tadatthameva byatirekato vivarati. Tattha,",
  "anya-e0401n0:34_6": "‘‘paranimmitenā’’ti buddhanimmitenāti adhippāyo.",
  "anya-e0401n0:34_7": "‘‘Tathā thomana’’nti sasaddhamma gaṇuttamanti thomanaṁ.",
  "anya-e0401n0:34_8": "‘‘Idaṁpī’’ti dutīyattha sampiṇḍane ayaṁpikāro.",
  "anya-e0401n0:34_9": "Nakevalaṁ purimapadadvayameva satthu asādhāraṇaguṇapadaṁ hoti.",
  "anya-e0401n0:34_10": "Atha kho idaṁpi padaṁ satthu paccekabuddhādīhi asādhāraṇa padamevahotīti yojanā.",
  "anya-e0401n0:35_0": "Dhammavacanatthe. ‘‘Dhāretī’’ti vahati.",
  "anya-e0401n0:35_1": "Gāthāyaṁ ‘‘rakkhatī’’ti apāyādidukkhatorakkhati. ‘‘Yesa’’nti kilesānaṁ.",
  "anya-e0401n0:35_2": "‘‘Imasmiṁ atthe’’ti kilesasamucchindanasaṅkhāte dhāraṇatthe.",
  "anya-e0401n0:35_3": "‘‘Nibbānañcanippariyāyato dhammo nāmā’’ti kasmā vuttaṁ,",
  "anya-e0401n0:35_4": "nanu nissaraṇappahānameva nibbānassa kiccaṁ,",
  "anya-e0401n0:35_5": "idañca samucchedappahānanti codanaṁ pariharanto ‘‘ariyamaggāhī’’tiādimāha.",
  "anya-e0401n0:35_6": "‘‘Nibbānena saheva hutvā’’ti ārammaṇādhipatibhūtaṁ ārammaṇū panissayabhūtañca nibbānaṁ attano patiṭṭhaṁ katvāti adhippāyo. Apica,",
  "anya-e0401n0:35_7": "samucchedoti ca nissaraṇanti ca atthato samānagatikaṁ hoti.",
  "anya-e0401n0:35_8": "Tasmā nissaraṇaṁpi mukhyadhāraṇa mevāti daṭṭhabbaṁ.",
  "anya-e0401n0:35_9": "Nissaraṇamevavā padhānadhāraṇanti piyujjatiyeva. ‘‘Dhāraṇūpāyoyevahoti’’. Namukhyadhāraṇaṁ. Kasmā, samuccheda kiccābhāvato.",
  "anya-e0401n0:35_10": "‘‘Etepañca pariyāyadhammāyeva’’. Kasmā,",
  "anya-e0401n0:35_11": "nibbānassaviyamaggānaṁ samuccheda kicce asahāyattāti.",
  "anya-e0401n0:35_12": "Ettha ca ‘‘sāmaññapphalānī’’ti samaṇassa bhāvo sāmaññaṁ. Ariyamaggassetaṁ nāmaṁ.",
  "anya-e0401n0:35_13": "Sāmaññassaphalaṁ sāmaññapphalaṁ.",
  "anya-e0401n0:35_14": "Dutīyavikappe akicca paccayabhūtāpi kecikitakapaccayā kammatthegatā kiccapaccayānaṁpi atthaṁ dīpeti. Yathā, diṭṭhaṁ, sutaṁ, mutaṁ,",
  "anya-e0401n0:35_15": "viññātanti vuttaṁ ‘‘dhāraṇāraho’’ti.",
  "anya-e0401n0:35_16": "‘‘Yathā vutta dhammā yevā’’ti pañcamukhyadhammā, pañcapariyāyadhammāyeva. ‘‘Kecī’’ti cattāro maggā. Puna ‘‘kecī’’ti nibbānameva.",
  "anya-e0401n0:35_17": "Bahuvacana sotepatitattā ettha bahuvacanaṁ ruḷaṁ.",
  "anya-e0401n0:35_18": "Puna ‘‘kecī’’ti cattāro sāmaññapphala dhammā. ‘‘Kecī’’ti pariyatti dhammo.",
  "anya-e0401n0:35_19": "Etthāpi bahuvacanaṁ sotapatitameva.",
  "anya-e0401n0:35_20": "‘‘Dhārenta’’nti dhārentaṁ puggalaṁ.",
  "anya-e0401n0:35_21": "Tatīya vikappe ‘‘apatamānaṁ vahantī’’ti apatamānaṁ katvā vahanti.",
  "anya-e0401n0:35_22": "Catuttha vikappe ‘‘etthā’’ti etasmiṁ dhamme.",
  "anya-e0401n0:35_23": "Dhammovadīpaṁ etesanti dhammadīpā.",
  "anya-e0401n0:35_24": "Dhammova paṭisaraṇaṁ etesanti dhammappaṭisaraṇā.",
  "anya-e0401n0:35_25": "Dhammadīpā bhikkhave bhavatha dhammappaṭisaraṇā,",
  "anya-e0401n0:35_26": "anaññappaṭisaraṇā tihi vuttaṁ.",
  "anya-e0401n0:35_27": "Laddhā patiṭṭhā etesanti laddhappatiṭṭhā. Yujjatiyeva.",
  "anya-e0401n0:35_28": "Dhammadīpapāṭhānulomattāti adhippāyo. Dhammavicāraṇāyaṁ,",
  "anya-e0401n0:35_29": "codakopaṭipatti dhammaṁ dasavidha dhammato aññaṁmaññamāno ‘‘kasmā’’tiādinā codeti.",
  "anya-e0401n0:35_30": "So pana paṭipatti dhammo tato aññona hoti,",
  "anya-e0401n0:35_31": "tattheva antogadhoti dassento ‘‘sopanā’’tiādimāha.",
  "anya-e0401n0:35_32": "‘‘Maggassa pubbabhāgappaṭipadā hotī’’ti yathā ambarukkho ambapupphaambapphalassa patiṭṭhā bhāvena pubbabhāga nissayo hoti. Kasmā,",
  "anya-e0401n0:35_33": "itoyevatassa pupphapphalassa jātattā etthevasaṁ vaḍḍhitattā ca.",
  "anya-e0401n0:35_34": "Tathā paṭipatti dhammopi ariyamaggapphalassapatiṭṭhābhāvena pubbabhāgūpanissayappaṭipadāhoti. Kasmā,",
  "anya-e0401n0:35_35": "itoyeva tassajātattā etthevasaṁ vaḍḍhitattā ca.",
  "anya-e0401n0:35_36": "Vuttañhetaṁ mahāvagga saṁyutte.",
  "anya-e0401n0:35_37": "Seyyathāpi bhikkhave yekeci mebījagāmabhūtagāmāvuḍḍhiṁ viruḷiṁ vepullaṁ āpajjanti.",
  "anya-e0401n0:35_38": "Sabbete pathaviṁ nissāya pathaviṁ patiṭṭhāya.",
  "anya-e0401n0:35_39": "Evameva kho bhikkhave bhikkhusīlaṁ nissāya sīlepatiṭṭhāya ariyaṁ aṭṭhaṅgīkaṁ maggaṁ bhāvento vuḍḍhiṁ viruḷhiṁ vepullaṁ pāpuṇāti dhammesūti.",
  "anya-e0401n0:35_40": "‘‘Pubbacetanāviyadāne’’ti yathā tividhaṁ puññaṁ,",
  "anya-e0401n0:35_41": "dānamayaṁ puññaṁ sīlamayaṁ puññaṁ bhāvanāmayaṁ puññanti vutte dānavatthu pariyesanato paṭṭhāya dānaṁ ārabbhapavattā sabbā pubbabhāga cetanā dānavacane saṅgahitā dānantveva saṅkhyaṁgatā.",
  "anya-e0401n0:35_42": "Evaṁ so paṭipatti dhammo ariya maggavacane evasaṅgahito,",
  "anya-e0401n0:35_43": "ariyamaggo tveva saṅkhyaṁ gatoti vuttaṁ hoti.",
  "anya-e0401n0:36_0": "Imasmiṁ dhammasaṁsandane aparampi vattabbaṁ vadanto ‘‘apicā’’tiādimāha.",
  "anya-e0401n0:36_1": "Tattha ‘‘yadaggenā’’ti yenakāraṇakoṭṭhāsena dhāraṇūpāyotiādinā kāraṇabhāgenāti attho.",
  "anya-e0401n0:36_2": "Vandanaṁ araha tīti vandaneyyo. Tasmiṁ vandaneyye.",
  "anya-e0401n0:36_3": "‘‘Puthujjanakalyāṇako’’ti ettha tividho kalyāṇako vinayakalyāṇako suttantakalyāṇako abhidhammakalyāṇakoti.",
  "anya-e0401n0:36_4": "Tattha vinaye paññattāya kalyāṇappaṭipattiyā samannāgato bhikkhu vinayakalyāṇako nāma.",
  "anya-e0401n0:36_5": "So idha bhikkhu pātimokkha saṁvarasaṁvuto viharati ācāra gocara sampanno,",
  "anya-e0401n0:36_6": "aṇumattesu vajjesu bhayadassāvī samādāya sikkhati sikkhāpadesūti ettha veditabbo.",
  "anya-e0401n0:36_7": "Tattha vinaye paññattākalyāṇappaṭipattiduvidhā,",
  "anya-e0401n0:36_8": "ādi brahmacariyakasīlaṁ abhisamacārikasīlanti. Tattha,",
  "anya-e0401n0:36_9": "ubhatovibhaṅgapariyāpannaṁ sīlaṁ ādibrahmacariyakaṁ nāma.",
  "anya-e0401n0:36_10": "Khandhakapariyāpannaṁ sīlaṁ abhisamacārikaṁ nāma.",
  "anya-e0401n0:37_0": "Suttantesu vuttāya kalyāṇappaṭipattiyā samannāgato gahaṭṭho vā pabbajito vā suttanta kalyāṇako nāma.",
  "anya-e0401n0:37_1": "So catūhi bhikkhave dhammehi samannāgato ariyasāvako sabbaṁ duggatibhayaṁ samatikkanto hoti. Katamehi catūhi.",
  "anya-e0401n0:37_2": "Idha bhikkhave ariyasāvako buddhe aveccappasādena samannāgato hoti iti piso bhagavā…pe… satthādevamanussānaṁ, buddho, bhagavāti.",
  "anya-e0401n0:37_3": "Dhamme aveccappasādena samannāgato hoti svākkhāto bhagavatā dhammo…pe… paccattaṁ veditabbo viññūhīti.",
  "anya-e0401n0:37_4": "Saṅghe aveccappasādena samannāgato hoti suppaṭipanno bhagavato sāvakasaṅgho…pe… anuttaraṁ puññakkhettaṁ lokassāti.",
  "anya-e0401n0:37_5": "Ariyakantehi sīlehi samannāgato hotīti ettha veditabbo.",
  "anya-e0401n0:37_6": "Tattha buddhe aveccappasādo nāma arahaṁ, sammāsambuddho,",
  "anya-e0401n0:37_7": "tiādikānaṁ guṇapadānaṁ attha jānanaññāṇena yutto pasādo.",
  "anya-e0401n0:37_8": "Ariyehikāmīyanti icchīyantīti ariyakantāni.",
  "anya-e0401n0:37_9": "Suparisuddhassa ājīvaṭṭhamakasīlassetaṁ nāmaṁ.",
  "anya-e0401n0:37_10": "Cattārimāni bhikkhave sotāpattiyaṅgāni. Katamāni cattāri. Sappurisasaṁsevo, saddhammassavanaṁ, yoniso manasikāro,",
  "anya-e0401n0:37_11": "dhammānu dhammappaṭipattītiādīni bahūni suttantāni idha vattabbāni.",
  "anya-e0401n0:38_0": "Abhidhamme vā suttantesu vā vuttāya kalyāṇappaṭipattiyā samannāgatogahaṭṭho vā pabbajito vā abhidhammakalyāṇako nāma.",
  "anya-e0401n0:38_1": "So idha sutavā ariyasāvako ariyānaṁ dassāvī ariya dhammassakovido ariyadhammesu vinīto.",
  "anya-e0401n0:38_2": "So rūpaṁ attato na samanupassatīti ettha veditabbo. Tattha, ‘‘sutavā’’ti ettha khandhā, yatana, dhātu, paṭiccasamuppāda, satipaṭṭhānā,",
  "anya-e0401n0:38_3": "dīsu uggaha paripucchā vinicchayaññāṇa samannāgato gahaṭṭho vā pabbajito vā suta vā nāmāti aṭṭhakathāsu vutto.",
  "anya-e0401n0:38_4": "So eva puthujjana kalyāṇakoti ca vuccati.",
  "anya-e0401n0:39_0": "Duve puthujjanā vuttā, buddhenādiccabandhunā;",
  "anya-e0401n0:40_0": "Andho puthujjano eko, kalyāṇeko puthujjano. ti",
  "anya-e0401n0:41_0": "Ca vuttaṁ.",
  "anya-e0401n0:41_1": "Aṅguttare pana catukkanipāte katamo puggalo appassuto sutena upapanno hoti.",
  "anya-e0401n0:41_2": "Idhekacco dhammaṁ suṇāti ekāyapi cātuppadikāya gāthāya attha maññāya dhamma maññāya dhammā nu dhammappaṭipanno hoti.",
  "anya-e0401n0:41_3": "Ayaṁ appassutosutena upapannoti vuttaṁ.",
  "anya-e0401n0:41_4": "Sutavāti ca sutena upapannoti ca atthato ekanti.",
  "anya-e0401n0:41_5": "Puthujjana kalyāṇako saṅghe sekkhesusaṅgahito.",
  "anya-e0401n0:41_6": "Vuttaṁhetaṁ parivāre ke sikkhantīti.",
  "anya-e0401n0:41_7": "Puthujjana kalyāṇakena saddhiṁ satta ariyapuggalā sikkhanti.",
  "anya-e0401n0:41_8": "Arahā khīṇāsavo sikkhitasikkhoti.",
  "anya-e0401n0:41_9": "Dakkhiṇa vibhaṅgasutta aṭṭhakathāyaṁ pana.",
  "anya-e0401n0:41_10": "Ti saraṇa saraṇaṁ gato upāsakopi sotāpattiphalasacchikiriyāya paṭipanne saṅgahitoti vuttaṁ. Tattha,",
  "anya-e0401n0:41_11": "sotāpattiphalasacchikiriyāya paṭipannonāma sotāpatti maggaṭṭho ariyapuggalo.",
  "anya-e0401n0:41_12": "‘‘Sohisaṅgahito’’ti sambandho.",
  "anya-e0401n0:41_13": "‘‘Ettāvatā paṭikkhittaṁ hotī’’ti sambandho.",
  "anya-e0401n0:41_14": "‘‘Saṅghe asaṅgahito’’ti saṅghaṁsaraṇaṁ gacchāmīti ca,",
  "anya-e0401n0:41_15": "suppaṭipanno bhagavato sāvakasaṅghoti ca,",
  "anya-e0401n0:41_16": "evarūpesu ṭhānesu āgate saṅgha vacane asaṅgahito.",
  "anya-e0401n0:41_17": "‘‘Na hitaṁ saraṇaṁ gacchantassasaraṇagamanaṁ sampajjatī’’ti idaṁ saṅghaṁsaraṇaṁ gacchāmīti ettha saṅgha vacanetassapuggalassa asaṅgahita bhāvasādhanatthaṁ vuttaṁ.",
  "anya-e0401n0:41_18": "Tenāha ‘‘taṁ paṭikkhittaṁ hotī’’ti.",
  "anya-e0401n0:41_19": "Sace pana sabbaṁ bhagavato sāvakasaṅghaṁ anuddhissatameva puggalaṁ saṅghaṁsaraṇaṁ gaccheyya āyasmantaṁ saraṇaṁ gacchāmīti.",
  "anya-e0401n0:41_20": "Saraṇa gamanaṁ na sampajjatiyeva.",
  "anya-e0401n0:41_21": "Atha sabbaṁ bhagavato sāvakasaṅghaṁ uddissa tassa santike saraṇaṁ gaccheyya saṅghaṁ saraṇaṁ gacchāmīti. Sampajjatiyeva .",
  "anya-e0401n0:41_22": "Idañca daharakāle sabbappathamaṁ saraṇagamanaṁ sandhāya vuttaṁ.",
  "anya-e0401n0:41_23": "Idañhi saraṇa gamanaṁ nāma sakiṁ gahetvā ratanattaye saddhaṁ ajahantassa yāvajīvaṁpi na bhijjati.",
  "anya-e0401n0:41_24": "Punappunaṁ gahaṇa kiccaṁ natthi.",
  "anya-e0401n0:41_25": "Punappunaṁ gaṇhantepi dosonatthi. Punappunaṁ puññaṁ vaḍḍhati.",
  "anya-e0401n0:41_26": "Sabbappathamaṁ gahaṇakāle ca aññena dinnattā laddhaṁ nahoti.",
  "anya-e0401n0:41_27": "Attanovacī bhedena laddhaṁ hoti.",
  "anya-e0401n0:41_28": "Tasmā aññassa santike aggahetvā sayameva vacībhedaṁ gaṇhantassa gahaṭṭhassa saraṇa gamanaṁ sampajjatiyeva.",
  "anya-e0401n0:41_29": "Tathā sabbāni gahaṭṭhasīlānīti.",
  "anya-e0401n0:41_30": "Sāmaṇera saraṇa gamanampana bhikkhunādinnameva labbhati.",
  "anya-e0401n0:41_31": "Tañca kho ubhinnaṁpiṭhānakaraṇa sampattiyā sati evāti daṭṭhabbaṁ. ‘‘Vo’’ti tumhākaṁ.",
  "anya-e0401n0:41_32": "Yodhammo ca desito yovinayocapaññatto.",
  "anya-e0401n0:41_33": "‘‘Mamaccayenā’’ti mamātikkamena.",
  "anya-e0401n0:41_34": "Mayi parinibbuteti vuttaṁ hoti.",
  "anya-e0401n0:41_35": "Satthā bhavissatīti pāṭhaseso.",
  "anya-e0401n0:41_36": "‘‘Saṁvaṇṇito’’ti suṭṭhutaraṁvaṇṇito thomito.",
  "anya-e0401n0:41_37": "‘‘Kalyāṇappaṭipattiyaṁ ṭhitopī’’ti tīsukalyāṇappaṭipattīsu aññatarappaṭipattiyaṁ ṭhitopi.",
  "anya-e0401n0:41_38": "‘‘Aṭṭhitopī’’ti sabbappaṭipattibāhiro dussīlopāpadhammoti adhippāyo.",
  "anya-e0401n0:41_39": "Visesato pana vinayappaṭipatti eva idha pariyattāti daṭṭhabbā.",
  "anya-e0401n0:41_40": "‘‘So’’ti sodussīlo pāpadhammo. Attanopi saraṇaṁ nahoti.",
  "anya-e0401n0:41_41": "Avassaṁ apāyagāmīyeva so hotīti adhippāyo.",
  "anya-e0401n0:41_42": "‘‘Kuto saraṇaṁ bhavissatī’’ti yojanā.",
  "anya-e0401n0:41_43": "‘‘Anekesu suttasahassesū’’ti vinayepi bahūni garahasuttapadāni dissanti suttantesupi.",
  "anya-e0401n0:41_44": "Visesato pana aggikkhandhopamasuttādīsu.",
  "anya-e0401n0:42_0": "Saddhammavacanatthe.",
  "anya-e0401n0:42_1": "Kilesesamenti vūpasamentīti santoti vacanatthaṁ sandhāya ‘‘samitakilesāna’’nti vuttaṁ. Santa saddo pana pasattheca, pūjiteca, sappuriseca, paṇḍiteca,",
  "anya-e0401n0:42_2": "dissatīti imaṁ abhidhānatthaṁ sandhāya ‘‘pasatthāna’’ntiādivuttaṁ.",
  "anya-e0401n0:42_3": "‘‘Saccovā dhammo saddhammo’’ti yojanā.",
  "anya-e0401n0:42_4": "Etena sabhāvato atthisaṁvijjatīti santoti dasseti. ‘‘So’’ti aññatitthiya dhammo.",
  "anya-e0401n0:42_5": "‘‘Dhārentassā’’ti savanuggahadhāraṇappaṭipajjanādivasena dhārentassa. Ahitoyeva sampajjati,",
  "anya-e0401n0:42_6": "yebhuyyena duggati vipākattāti adhippāyo.",
  "anya-e0401n0:42_7": "‘‘Ayaṁ panā’’ti satthu saddhammo pana.",
  "anya-e0401n0:42_8": "‘‘Tathā dhārentassā’’ti ayaṁ me hitoti dhārentassa hitoyevasampajjati,",
  "anya-e0401n0:42_9": "sugati nibbāna sampāpakattāti adhippāyo.",
  "anya-e0401n0:43_0": "‘‘Samānadiṭṭhisīlāna’’nti samānadiṭṭhikānaṁ samānasīlānañca.",
  "anya-e0401n0:43_1": "Etena samānadiṭṭhisīlā janā gaṇīyanti etthāti gaṇo.",
  "anya-e0401n0:43_2": "Saṁhanīyanti ekatokarīyanti etthāti saṅghoti imamatthaṁ dīpeti.",
  "anya-e0401n0:43_3": "Saha ekato dhammaṁ carantīti sahadhammikā.",
  "anya-e0401n0:43_4": "Ekassa satthuno dhamma vinaye pabbajitā. Tesaṁ sahadhammikānaṁ.",
  "anya-e0401n0:43_5": "Bhagavato sāvakasaṅgho uttamagaṇo nāma. Ye keci loke saṅghāvā gaṇāvā.",
  "anya-e0401n0:43_6": "Tathāgatassa sāvakasaṅgho tesaṁ aggamakkhāyatīti hi vuttaṁ.",
  "anya-e0401n0:43_7": "Soyeva idha gaṇuttamoti vuccati visesana para nipāta vasenāti adhippāyo.",
  "anya-e0401n0:43_8": "Uttamasaddassa guṇanāmattā ‘‘guṇamhiyeva pavattatī’’ti vuttaṁ. ‘‘Tenā’’ti uttama saddena.",
  "anya-e0401n0:43_9": "‘‘Gaṇoti saṅghoyeva vuccati’’ saṅghasaddassapi samūhaṭṭhe niruḷhattā,",
  "anya-e0401n0:43_10": "‘‘so vinayakammesu pasiddho’’ti pañcasaṅghā catuvaggasaṅgho, pañcavaggasaṅgho, dasavaggasaṅgho, vīsativaggasaṅgho, atirekavīsativaggasaṅgho, catuvaggakaraṇīyaṁ kammaṁ,",
  "anya-e0401n0:43_11": "pañcavaggakaraṇīyaṁ kammantiādinā pasiddho pākaṭo.",
  "anya-e0401n0:43_12": "Dakkhiṇā vuccati kammañca kammaphalañca saddahitvā āyatiṁ vipākapphalappaṭi lābhatthāya dinnaṁ dānakammaṁ dakkhanti vaḍḍhanti sattā etāyāti katvā.",
  "anya-e0401n0:43_13": "Taṁdakkhiṇaṁ paṭiggaṇhituṁ arahatīti dakkhiṇeyyo.",
  "anya-e0401n0:43_14": "‘‘Arahatī’’ti ca anuttara puññakkhetta visesattādāyakena icchita patthitassa āyatiṁ phalassa suṭṭhusampādanavasena dāyakassa ca avirādhanato asaṅkhyeyyāppameyyavaḍḍhi āvahanato ca paṭiggaṇhituṁ arahati.",
  "anya-e0401n0:43_15": "Evarūpaṁhidānaṁ nāma uḷāradānaṁ hoti. Taṁ yesudussīlesudiyyati.",
  "anya-e0401n0:43_16": "Tesaṁ khetta duṭṭhattā dāyakena icchitapatthitaṁ phalaṁ na sampādeti. Nipphalaṁ vā hoti. Appapphalaṁ vā. Evaṁsati, te dāyakañca virādhenti nāma.",
  "anya-e0401n0:43_17": "Puññapphalāni ca vināsenti nāma.",
  "anya-e0401n0:43_18": "Sayañca taṁdānaṁ paṭiggahaṇato vā paribhogato vā saddhādeyyaṁ vinipātanato vā duggati bhāgino honti.",
  "anya-e0401n0:43_19": "Tasmāte evarūpaṁ dānaṁ paṭiggaṇhituṁ nārahantīti.",
  "anya-e0401n0:43_20": "‘‘Upasampadākammaṁ sammuti nāmā’’ti ekena pariyāyena sammuti kammaṁ nāma.",
  "anya-e0401n0:43_21": "Tañhi kāmaṁtera sasusammuti kammesunāgataṁ.",
  "anya-e0401n0:43_22": "Ñatti catuttha kammavācā saṅkhātāya pana saṅghasammutiyā siddhattā tena pariyāyena sammuti kammanti vuccatīti.",
  "anya-e0401n0:43_23": "‘‘Upasampannabhūmiṁ patvā’’ti upasampannabhūmi saṅkhātaṁ upariṭhānantaraṁ patvā.",
  "anya-e0401n0:43_24": "Tathā hi vuttaṁ vinaye bhikkhu vibhaṅge.",
  "anya-e0401n0:43_25": "Ñatti catutthena kammena akuppena ṭhānārahenāti. Tattha,",
  "anya-e0401n0:43_26": "‘‘ṭhānārahenā’’ti upasampanna bhūmisaṅkhātaṁ ṭhānantaraṁ pāpetuṁ arahenāti attho.",
  "anya-e0401n0:43_27": "‘‘Upasampannabhūmī’’ti ca upasampanna sīlaṁ vuccati. ‘‘Vinayakammesu pasiddho’’ti.",
  "anya-e0401n0:43_28": "Suṇātumebhante saṅgho tiādīsu pākaṭo. Apica ‘‘sammuti saṅgho’’ti,",
  "anya-e0401n0:43_29": "devasaṅghāsamāgatātiādīsu viya bahūnaṁ samūhanaṭṭhena lokasammutiyā siddhosaṅgho sammuti saṅghotipi yujjati.",
  "anya-e0401n0:43_30": "‘‘Ariyapuggalasamūho’’ti puthujjanakalyāṇako bhikkhu pubbe vuttanayena sotāpatti maggaṭṭhe saṅgahitoti,",
  "anya-e0401n0:43_31": "tena saha aṭṭhavidho ariya puggalasamūho.",
  "anya-e0401n0:43_32": "‘‘Sammuti saṅghe antogadhoyevā’’ti etena dakkhiṇeyyasaṅgho nāma visuṁ navattabbo. Tasmiñca navattabbe sati,",
  "anya-e0401n0:43_33": "sammuti saṅghotipi vattabba kiccaṁ natthi.",
  "anya-e0401n0:43_34": "Bhagavato sāvakasaṅgho tveva vattabbaṁ hotīti dasseti. Saccametaṁ.",
  "anya-e0401n0:43_35": "Idha pana saṅghavacanena āgataṭṭhānassa duvidhattā saṅghassa duvidhatā vuttā.",
  "anya-e0401n0:43_36": "Tattha sammuti saṅghassa āgataṭṭhānaṁ vinayakammesūti vuttameva.",
  "anya-e0401n0:43_37": "Idāni ariyasaṅghassa āgataṭṭhānaṁ dassento ‘‘tathāpī’’tiādimāha.",
  "anya-e0401n0:43_38": "Tattha saraṇa gamana…pe… anussatiṭṭhānesu upasampannabhūto bhikkhusaṅghova gahetabbo.",
  "anya-e0401n0:43_39": "Dakkhiṇāvisuddhiṭṭhāne pana puggalikadānesu catūhi sotāpattiyaṅgehi samannāgato upāsakopi sāmaṇeropi yujjati.",
  "anya-e0401n0:43_40": "Saṅghika dānesu pana bhikkhusaṅghova.",
  "anya-e0401n0:43_41": "‘‘Tathā tathā saṁvaṇṇetvā’’ti āhuneyyo, pāhuneyyo, dakkhiṇeyyo, añjalīkaraṇīyyo,",
  "anya-e0401n0:43_42": "anuttaraṁ puññakkhettaṁ lokassā, tiādināsuṭṭhu thometvā. So dakkhiṇeyya saṅgho.",
  "anya-e0401n0:43_43": "‘‘Puthujjana saṅgho’’ti idaṁ ariya saṅghena vinākevalaṁ puthujjanasaṅghaṁ sandhāya vuttaṁ.",
  "anya-e0401n0:43_44": "Ettha ca saṅgha vacanena saṅgha pariyāpanno ekopi bhikkhu gahetabbo. So sace puthujjano hoti,",
  "anya-e0401n0:43_45": "anuttaraṁ puññakkhettaṁ nahoti. Yadi ariya puggalo hoti, anuttaraṁ puññakkhettaṁ hoti.",
  "anya-e0401n0:44_0": "Dakkhiṇavibhaṅgasutte saṅghikadāne bhavissanti kho panānanda gotrabhuno kāsāvakaṇṭhā dussīlā pāpadhammā.",
  "anya-e0401n0:44_1": "Tesaṁpi saṅghaṁ uddissa dānaṁ dassanti.",
  "anya-e0401n0:44_2": "Tadāpānanda saṅghagataṁ dakkhiṇaṁ asaṅkhyeyyaṁ appameyyanti vadāmīti vuttattā saṅghikaṭṭhānaṁ patvā koci bhikkhu dakkhiṇeyya saṅghe asaṅgahitoti natthīti daṭṭhabbo.",
  "anya-e0401n0:45_0": "Khettaṁ dūsentīti khettaduṭṭhāni. Tiṇāni. Khettaduṭṭhā kilesā. Vuttañhidhammapade.",
  "anya-e0401n0:46_0": "Tiṇadosāni khettāni, rāgadosā ayaṁpajā;",
  "anya-e0401n0:47_0": "Tasmāhi vītarāgesu, dinnaṁ hoti mahapphalaṁ.",
  "anya-e0401n0:48_0": "Tiṇadosāni khettāni, dosadosā ayaṁpajā;",
  "anya-e0401n0:49_0": "Tasmāhi vītadosesu, dinnaṁ hoti mahapphalaṁ.",
  "anya-e0401n0:50_0": "Tiṇadosāni khettāni, mohadosā ayaṁpajā;",
  "anya-e0401n0:51_0": "Tasmāhi vītamohesu, dinnaṁ hoti mahapphalanti.",
  "anya-e0401n0:52_0": "Idha pana sātissayato khettaduṭṭhe kilese dassetuṁ ‘‘sakkāyadiṭṭhivicikicchānusayāna’’nti vuttaṁ.",
  "anya-e0401n0:52_1": "‘‘Sabbhāvā’’ti santassa vijjamānassabhāvo sabbhāvotiviggaho.",
  "anya-e0401n0:52_2": "‘‘Assā’’ti puthujjana saṅghassa.",
  "anya-e0401n0:52_3": "‘‘Saddhammapade vuttanayenā’’ti apicayadaggenāti vuttanayena.",
  "anya-e0401n0:53_0": "Sasaddhammagaṇuttamapadatthānudīpanī niṭṭhitā.",
  "anya-e0401n0:54_0": "8.",
  "anya-e0401n0:54_1": "‘‘Abhivādiyā’’ti sukhīhohisappurisāti evaṁ abhivadāpetvā.",
  "anya-e0401n0:54_2": "Abhivādanañca nāma vandanāmevāti vuttaṁ ‘‘vanditvā’’ti.",
  "anya-e0401n0:54_3": "Vandantohi vandaneyye vuddhe tathā vadāpeti nāma.",
  "anya-e0401n0:54_4": "Tathā vadanañca vandaneyyānaṁvuddhānaṁ vattaṁ.",
  "anya-e0401n0:54_5": "‘‘Paccupaṭṭhāpetvā’’ti paṭimukhaṁ upaṭṭhāpetvā.",
  "anya-e0401n0:54_6": "‘‘Tividhā’’ti dvāra bhedena tividhā.",
  "anya-e0401n0:54_7": "‘‘Vandaneyyāna’’nti buddhādīnaṁ. ‘‘Nipajjanto’’ti nipatanto.",
  "anya-e0401n0:54_8": "‘‘Avandiyesū’’ti bhikkhūhi avanditabbe sunavakatarādīsu.",
  "anya-e0401n0:54_9": "‘‘Guṇapadānī’’ti guṇadīpakāni arahaṁ sammāsambuddhotiādipadāni.",
  "anya-e0401n0:54_10": "Etthacakāyenavandatītiādi upacāra vacanaṁ hoti.",
  "anya-e0401n0:54_11": "Yathā cakkhunā rūpaṁ passatīti.",
  "anya-e0401n0:54_12": "Tathāhi vuttaṁ aṭṭhakathāsu cakkhunā rūpaṁ disvāti karaṇavasena cakkhūti laddhavohārena rūpadassana samatthena cakkhu viññāṇena rūpaṁ disvā.",
  "anya-e0401n0:54_13": "Porāṇā panāhu cakkhu rūpaṁ na passati, acittattā. Cittaṁ na passati, acakkhuttā.",
  "anya-e0401n0:54_14": "Dvārārammaṇa saṅghaṭṭane pana sati cakkhu pasādavatthu kenacittena passati.",
  "anya-e0401n0:54_15": "Īdisī panesā kathā dhanunā vijjhatītiādīsu viya sasambhāra kathānāma hoti.",
  "anya-e0401n0:54_16": "Tasmā cakkhunā rūpaṁ disvāti cakkhu viññāṇena rūpaṁ disvāti ayamevettha atthoti.",
  "anya-e0401n0:54_17": "Etthahi ‘‘kāyenā’’ti kāya viññattisaṅkhātaṁ dvāra rūpaṁ karaṇaṁ hoti.",
  "anya-e0401n0:54_18": "Tasmā cakkhunāti vacane upacāra vacane sati kāyenāti vacanaṁpi upacāra vacananti viññāyati.",
  "anya-e0401n0:54_19": "Tathā cakkhunāti pade cakkhuviññāṇenāti atthe sati kāyenāti padepi kāyakammenāti attho viññāyati. Vācāya vandati,",
  "anya-e0401n0:54_20": "manasāvandatī,ti padesupi esanayo. Evañca sati, kāya kammenavandāmi, vacīkammena vandāmi, manokammena vandāmi,",
  "anya-e0401n0:54_21": "tīhi kammehi vandāmīti idameva mukhyavacananti siddhaṁ hoti.",
  "anya-e0401n0:54_22": "Sabbamidaṁ indriya saṁvarasīlaṭṭhāne aṭṭhakathāsu āgatattā vuttaṁ.",
  "anya-e0401n0:54_23": "Cakkhunāti idaṁ pana mukhya karaṇa vacanameva sambhavati. Kasmā,",
  "anya-e0401n0:54_24": "cakkhussa dassanasaṅkhātassa cakkhuviññāṇassa vatthu purejātindriyapaccayavisesattā.",
  "anya-e0401n0:54_25": "Sotena saddaṁsutvātiādīsupi esanayo.",
  "anya-e0401n0:55_0": "Kāyenavandati,",
  "anya-e0401n0:55_1": "vācāyavandatī,ti ettha taṁkāyavacīviññatti rūpa dvayaṁ kiñcāpi sahajāta cetanā kammena jātaṁ hoti.",
  "anya-e0401n0:55_2": "Na taṁ cetanākammaṁ viññatti dvayenajātaṁ.",
  "anya-e0401n0:55_3": "Evaṁ santepi taṁ rūpa dvayaṁ tassācetanāya kāyavandanākamma,",
  "anya-e0401n0:55_4": "vacīvandanākamma siddhiyā upanissaya paccayaviseso hoti.",
  "anya-e0401n0:55_5": "Yathātaṁ mātito jāto putto vuddhi patto taṁ taṁ kammesu mātuyā bala vūpanissayo hoti.",
  "anya-e0401n0:55_6": "Evañca katvā taṁ rūpadvayaṁ abhidhamme dvārarūpanti vuttaṁ. Tasmā ‘kāyena,",
  "anya-e0401n0:55_7": "vācāyā,ti idaṁpi mukhya karaṇa vacanamevāti daṭṭhabbaṁ.",
  "anya-e0401n0:55_8": "Kāyenāti pana kāyakammenāti atthe sati,",
  "anya-e0401n0:55_9": "tassakammassa vandanākiriyāya saha abhedo āpajjatīti ce. Nāpajjati.",
  "anya-e0401n0:55_10": "Kasmā cetanāhaṁ bhikkhave kammaṁ vadāmi,",
  "anya-e0401n0:55_11": "cetayitvā kammaṁ karoti ‘kāyena, vācāya,",
  "anya-e0401n0:55_12": "manasāti imasmiṁ sutte yathāhi ‘‘cetayitvā’’ti purimacetanāhi ceta yitvā .",
  "anya-e0401n0:55_13": "‘‘Kammaṁ karotī’’ti pacchimaṁ sanniṭṭhāpana cetanā kammaṁ karotīti attho.",
  "anya-e0401n0:55_14": "Tathā idhapi purimapacchimacetanā sambhavatoti.",
  "anya-e0401n0:55_15": "Ettha hi ‘‘kāyakammenā’’ti purimacetanā kammaṁ gayhati.",
  "anya-e0401n0:55_16": "‘‘Vandatī’’ti pacchima sanniṭṭhāpanacetanākammanti.",
  "anya-e0401n0:56_0": "9. ‘‘Racayanto’’ti vidahanto.",
  "anya-e0401n0:56_1": "‘‘Racayissatī’’ti apaccakkhe atīte anāgatavacanaṁ.",
  "anya-e0401n0:56_2": "‘‘Potthakāruḷha’’nti potthaka pattesulikhanavasena āruḷhaṁ.",
  "anya-e0401n0:57_0": "10. Abhidhammatthapade.",
  "anya-e0401n0:57_1": "‘‘Abhidhamme’’ti abhidhammappakaraṇe. ‘‘Ettha,",
  "anya-e0401n0:57_2": "etenā’’ti vacanehi saṅgahasaddassa ekasesavidhānaṁpi viññāyati. ‘‘Aññaṁpāḷidvayaṁ vuccati’’.",
  "anya-e0401n0:57_3": "Kasmātaṁ pāḷidvayaṁ abhidhammo nāmāti vuttaṁ ‘‘tañcā’’tiādi.",
  "anya-e0401n0:57_4": "‘‘Yathāpavatte’’ti attano paccayānurūpaṁ pavatte.",
  "anya-e0401n0:57_5": "‘‘Paramatthadhamme evā’’ti dve me bhikkhave puggalā,",
  "anya-e0401n0:57_6": "tayomebhikkhave puggalātiādinā paññattivohārena pavattāpi desanā paramattha dhammehi vinā napavattati.",
  "anya-e0401n0:57_7": "Paramattha dhammānaṁ nānattavaseneva puggalānaṁ nānattasambhavato.",
  "anya-e0401n0:57_8": "Tasmā paramatthadhamme eva dīpeti. Na āṇāvidhānaṁ dīpeti.",
  "anya-e0401n0:57_9": "‘‘Dvīsudhammesū’’ti niddhāraṇe bhummavacanaṁ.",
  "anya-e0401n0:57_10": "‘‘Yoitarato’’ti niddhāraṇīyaṁ. ‘‘Yo’’ti yo dhammo.",
  "anya-e0401n0:57_11": "‘‘Itarato’’ti itara dhammato suttanta dhammato.",
  "anya-e0401n0:57_12": "‘‘Evañca katvā’’ti iminākāraṇenāti attho.",
  "anya-e0401n0:57_13": "Aṭṭhakathāsu vuttanti sambandho.",
  "anya-e0401n0:57_14": "Desetabbappakārānaṁ anavasesavibhattivasena atirekatā,",
  "anya-e0401n0:57_15": "suddha dhammādhiṭṭhāna desanā pavattivasena visesatā yojetabbā.",
  "anya-e0401n0:57_16": "‘‘Yato’’ti yasmā anavasesavibhattito,",
  "anya-e0401n0:57_17": "ativitthāradesanābhāvatoti vuttaṁ hoti.",
  "anya-e0401n0:57_18": "Kasmā devesu eva desentīti āha ‘‘na hi manussā’’tiādiṁ.",
  "anya-e0401n0:57_19": "Tattha ‘‘na hi manussā paṭiggahetuṁ sakkontī’’ti sambandho.",
  "anya-e0401n0:57_20": "‘‘Pavattanayogya’’nti pavattanatthāya pahontaṁ.",
  "anya-e0401n0:57_21": "‘‘Kathāmagga’’nti desanākathāpabandhaṁ.",
  "anya-e0401n0:57_22": "‘‘Ekamātikānu bandhā’’ti kusalā dhammā akusalā dhammātiādikaṁ ekaṁ abhidhamma mātikaṁ anugatā. ‘‘Tassā’’ti abhidhammassa.",
  "anya-e0401n0:57_23": "Atireka visesatanti sambandho.",
  "anya-e0401n0:57_24": "‘‘Tatthā’’ti tissaṁ aṭṭhasāliniyaṁ.",
  "anya-e0401n0:57_25": "Ādimhiyevatattha kenaṭṭhena abhidhammo,",
  "anya-e0401n0:57_26": "dhammātireka dhammavisesaṭṭhe nā-ti vatvā tadatthaṁ vitthārento suttañhi patvā pañcakkhandhā ekadeseneva vibhattā, nanippadesena.",
  "anya-e0401n0:57_27": "Abhidhammaṁ patvā pana nippadesatova vibhattā-ti vuttaṁ.",
  "anya-e0401n0:57_28": "Tenāha ‘‘dhammanāmikāna’’ntiādiṁ.",
  "anya-e0401n0:57_29": "‘‘Dhammo panā’’ti pāḷidvayamāha.‘‘Evaṁ santepī’’ti aṭṭhasāliniyaṁ evaṁ vicāritepisati.",
  "anya-e0401n0:57_30": "‘‘Sabbajeṭṭhako’’ti tiṇṇaṁ piṭakānaṁ majjhesabbajeṭṭhako.",
  "anya-e0401n0:57_31": "Kasmā sabbajeṭṭhako siyāti āha ‘‘vinayaṁ vivaṇṇentassahī’’tiādiṁ.",
  "anya-e0401n0:57_32": "Tattha ‘‘vivaṇṇentassā’’ti garahantassa. Carati pavattatīti cakkaṁ.",
  "anya-e0401n0:57_33": "Lokasmiṁ kenaci samaṇena vā brāhmaṇena vā devena vā mārena vā brahmunā vā paṭinivattituṁ asakkuṇeyyaṁ āṇāvidhānaṁ āṇācakkaṁ nāma.",
  "anya-e0401n0:57_34": "Tathā asakkuṇeyyaṁ desanā vidhānaṁ dhammacakkaṁ nāma. Tattha,",
  "anya-e0401n0:57_35": "yo pana bhikkhu methunaṁ dhammaṁ paṭisevati,",
  "anya-e0401n0:57_36": "pārājiko hoti asaṁvāso-tiādinā nayena pavattaṁ āṇāvidhānaṁ āṇācakkaṁ nāma.",
  "anya-e0401n0:57_37": "Cattārimāni bhikkhave ariyasaccānī-tiādikaṁ desanāvidhānaṁ dhammacakkaṁ nāma.",
  "anya-e0401n0:57_38": "Tadubhayaṁpi koci bhindituṁ pārājikaṁ vā bhikkhuṁ apārājikaṁ kātuṁ catussaccaṁ vā dhammaṁ asaccaṁ kātuṁ nasakkoti.",
  "anya-e0401n0:57_39": "Atha kho karontoyeva devadattoviya āpāyiko hoti.",
  "anya-e0401n0:57_40": "Pārājikoca bhikkhu attānaṁ suddhaṁ akaronto apāyagāmīyeva hoti.",
  "anya-e0401n0:57_41": "Evaṁ sabbesu vinaya sikkhāpadesu.",
  "anya-e0401n0:57_42": "Evaṁ kenaci paṭinivattituṁ asakkuṇeyyattā tadubhayaṁpi appaṭivattiyaṁ cakkaṁ nāma hoti.",
  "anya-e0401n0:57_43": "‘‘Vinayo nāma sāsanassa mūla’’nti vinaye ṭhite bhikkhusaṅgho paññāyati.",
  "anya-e0401n0:57_44": "Bhikkhu saṅghe paññāyante tividhopisaddhammopaññāyati,",
  "anya-e0401n0:57_45": "tividhaṁpi satthusāsanaṁ tiṭṭhati.",
  "anya-e0401n0:57_46": "Evaṁ vinayo tividhassasāsanassa mūlaṁ hotīti.",
  "anya-e0401n0:57_47": "Kathañcapariyattisaddhamme paññāyante tividhaṁpi sāsanaṁ tiṭṭhatīti. Vuccate.",
  "anya-e0401n0:57_48": "Tattha sāsanaṁ tiṭṭhatīti kittakaṁkālaṁ tiṭṭhatīti.",
  "anya-e0401n0:57_49": "Pañcavassasahassāni tiṭṭhatīti porāṇaṭṭhakathāsukathayiṁsu.",
  "anya-e0401n0:57_50": "Micchāvādinopanavadanti vinaye cūḷavaggebhikkhunikkhandhake sace ānanda mamasāsanemātugāmo pabbajjaṁ nalabheyya.",
  "anya-e0401n0:57_51": "Vassasahassaṁ saddhammo tiṭṭheyya.",
  "anya-e0401n0:57_52": "Idāni mātugāmassa pabbajjā anuññātā gotamiyā punappunaṁ āyācanaṁ upādāya.",
  "anya-e0401n0:57_53": "Pañcevadāni ānanda vassasatāni saddhammoṭhassatīti vuttaṁ.",
  "anya-e0401n0:57_54": "Tasmā buddhasāsanaṁ pañcavassasatāni eva tiṭṭhati.",
  "anya-e0401n0:57_55": "Tatoparaṁ ekadivasaṁpi na tiṭṭhati.",
  "anya-e0401n0:57_56": "Idāni sāsanappaṭi rūpakamattaṁ hotīti.",
  "anya-e0401n0:57_57": "Taṁ tesaṁ micchā vacanamattaṁ.",
  "anya-e0401n0:57_58": "‘‘Pañcevavassasatānī’’ti idaṁ pana sanniṭṭhāna vacanaṁ nahoti.",
  "anya-e0401n0:57_59": "Mātugāmānaṁ ādīnava dīpanamattavacanaṁ.",
  "anya-e0401n0:57_60": "So ca ādīnavo aṭṭhagarudhamme saṇṭhapetvā satthārā eva paṭibāhito.",
  "anya-e0401n0:57_61": "Puna ‘‘vassasahassa’’nti idamevasanniṭṭhāna vacanaṁ jātanti.",
  "anya-e0401n0:57_62": "Etthapikecivadanti vassasahassameva sāsanaṁ tiṭṭhati,",
  "anya-e0401n0:57_63": "tatoparaṁ ekadivasa mattaṁpi na tiṭṭhati, antaradhāyati. Tadā sīmāyopi asīmā honti.",
  "anya-e0401n0:57_64": "Pacchātāsu upasampāditāpi anupasampannā honti.",
  "anya-e0401n0:57_65": "Idāni sāsanappaṭi rūpakamattaṁ hotīti.",
  "anya-e0401n0:57_66": "Idaṁpi tesaṁ atthañcakāraṇañca adisvā ajānitvā vuttattā micchā vacanamattaṁ hoti. Ayaṁ panettha attho.",
  "anya-e0401n0:57_67": "‘‘Vassasahassaṁ saddhammo tiṭṭheyyā’’ti vassasahassameva saddhammo aparihāyamāno tiṭṭheyya. Tatoparaṁ pana na tiṭṭheyya,",
  "anya-e0401n0:57_68": "anukkamena parihāyamāno gaccheyyāti.",
  "anya-e0401n0:57_69": "Kathaṁ pana aparihāyamāno tiṭṭhati,",
  "anya-e0401n0:57_70": "kathañca parihāyamāno gacchatīti. Vuccate. Pañcasaṅghā veditabbā.",
  "anya-e0401n0:57_71": "Yesu saṅghe susaddhammo tiṭṭhati. Katame pañca. Khīṇāsavasaṅgho, anāgāmisaṅgho, sakadāgāmisaṅgho, sotāpannasaṅgho, puthujjanakalyāṇakasaṅgho,ti. Tattha,",
  "anya-e0401n0:57_72": "vassasahassabbhantare sabbepañcasaṅghā paññāyanti.",
  "anya-e0401n0:57_73": "Evaṁ vassasahassaṁ saddhammo aparihāyamāno tiṭṭhati.",
  "anya-e0401n0:57_74": "Tatoparaṁ khīṇāsavasaṅgho na paññāyati.",
  "anya-e0401n0:57_75": "Sesāni cattārivassasahassāni anukkamena sesānaṁ catunnaṁ saṅghānaṁ khettāni jātāni.",
  "anya-e0401n0:57_76": "Evaṁ tatoparaṁ parihāyamāno gacchatīti ayamettha attho. Kāraṇaṁ vuccate.",
  "anya-e0401n0:57_77": "‘‘Saddhammo tiṭṭheyyā’’ti ettha tividho saddhammo ‘pariyattisaddhammo, paṭipattisaddhammo, paṭivedhasaddhammo,ti.",
  "anya-e0401n0:57_78": "So eva tividhaṁ sāsananti ca vuccati. Tattha,",
  "anya-e0401n0:57_79": "pariyatti saddhammo nāma sāṭṭhakathānitīṇipiṭakāni.",
  "anya-e0401n0:57_80": "Soca etarahi paripuṇṇo tiṭṭhati.",
  "anya-e0401n0:57_81": "Kathaṁ pariyatti sāsanaṁ paṭirūpakamattaṁ bhaveyya.",
  "anya-e0401n0:57_82": "Bhikkhū ca pariyattikammikā aneka satasahassamattā paññāyanti.",
  "anya-e0401n0:57_83": "Kathañcidaṁ sāsanaṁ tatoparaṁ ekadivasaṁpi na tiṭṭheyya.",
  "anya-e0401n0:57_84": "Te ca bhikkhū sīlappaṭipattiyaṁ ṭhitā aneka satasahassamattā etarahi sandhissanti.",
  "anya-e0401n0:57_85": "Kathañca paṭipatti sāsanaṁ tatoparaṁ na tiṭṭheyya.",
  "anya-e0401n0:57_86": "Pariyattiyāca paṭipattiyāca tiṭṭhamānāyapaṭivedhasaddhammopi na tiṭṭhatīti na vattabbo.",
  "anya-e0401n0:57_87": "Yathāhi-eko dhanaseṭṭhi nāma atthi.",
  "anya-e0401n0:57_88": "So puttadhītu paramparānaṁ atthāya mahantāratananidhayo bhūmiyaṁ bahūsuṭṭhānesu nidahitvā ṭhapitā honti.",
  "anya-e0401n0:57_89": "Potthakesu ca tesaṁ pavattiṁ paripuṇṇaṁ likhitvā ṭhapeti.",
  "anya-e0401n0:57_90": "Tattha nimīsu ca potthakesu ca akkharesu ca dharantesu tenidhayo nassanti antaradhāyantīti na vattabbāyeva. Evamidaṁ sāsanaṁ daṭṭhabbaṁ.",
  "anya-e0401n0:57_91": "Tatthahi nidhīnaṁnidhānabhūmisadisaṁ tepiṭakaṁ buddhavacanaṁ,",
  "anya-e0401n0:57_92": "dhanaratanasadisāni dhammaratanāni.",
  "anya-e0401n0:57_93": "Yathā ca seṭṭhivaṁsejāto balasampanno puriso potthakaṁ passitvā suṭṭhu khaṇanto tāniratanāni labhissatiyeva.",
  "anya-e0401n0:57_94": "Evamidhapi balasampanno bhikkhu desanādhammaṁ sutvā suṭṭhu paṭipajjanto tānidhammaratanāni labhissatiyeva. Labhamāne ca sati,",
  "anya-e0401n0:57_95": "kathaṁ tānidhammaratanāni antarahitāni.",
  "anya-e0401n0:57_96": "Sīmānañca pavattivānivatti vā āṇācakkasseva visayo hoti. Na dhammacakkassa.",
  "anya-e0401n0:57_97": "Yañca vuttaṁ-pañcevavassasatānisaddhammo ṭhassatīti ca,",
  "anya-e0401n0:57_98": "- vassasahassaṁ saddhammo tiṭṭheyyāti ca.",
  "anya-e0401n0:57_99": "Idañca vacanaṁ dhammacakkameva hoti, na āṇācakkaṁ.",
  "anya-e0401n0:57_100": "Baddhasīmāyo ca nivattamānā dvīhi kāraṇehi nivattanti antaradhāyanti.",
  "anya-e0401n0:57_101": "Āṇācakkabhūtāya kammavācāya samūhananena vā, sāsanassa vā antaradhānena.",
  "anya-e0401n0:57_102": "Tattha vassasahassapariyante kammavācāya samūhananañca natthi.",
  "anya-e0401n0:57_103": "Sāsanantaradhānañca nāma anāgate dhātuparinibbānena paricchinnaṁ hoti.",
  "anya-e0401n0:57_104": "Dhātuparinibbānehi jāte sabbaṁ āṇācakkaṁ vigataṁ hoti, antaradhāyati.",
  "anya-e0401n0:57_105": "Dhammacakkaṁ pana devalokesu yāvānāgatabuddhakālāpi pavattissatiyeva āḷavakapucchāgāthāyo viya.",
  "anya-e0401n0:57_106": "Apicayo vo ānanda mayā dhammo ca vinayo ca desito paññatto.",
  "anya-e0401n0:57_107": "So vo mamaccayena satthā-ti vuttaṁ.",
  "anya-e0401n0:57_108": "Socati piṭakabhūto dhammavinayo satthā etarahi tividhaṁpi sāsanaṁ lokassa dīpento pakāsento tiṭṭhati.",
  "anya-e0401n0:57_109": "Yatobuddhabhāsikānaṁ devamanussānaṁ nānā bāhirakehi janehi asādhāraṇo mahanto ñāṇāloko etarahi vijjotamāno pavattati.",
  "anya-e0401n0:57_110": "Tehi sabbaññutaññāṇena desitāni etarahidharamānāni caturāsīti dhammakkhandha sahassāni sutvā anamataggesaṁsāre anantāsu lokadhātūsu sabbaṁlokattayappavattiñca, sabbaṁdhammappavattiñca,",
  "anya-e0401n0:57_111": "sabbaññutaññāṇānugatikena sutamayaññāṇena jānanti.",
  "anya-e0401n0:57_112": "Āyatiñca saggatthāya ca maggaphalanibbānatthāya ca nānāpuññakiriyavatthūni ārabhanti, pabbajanti. Pariyattiṁ pariyāpuṇanti. Paṭipattiṁ pūrenti. Bhāvanaṁbhāventi.",
  "anya-e0401n0:57_113": "Idaṁ sabbaṁ sāsanappaṭirūpakamattaṁna hoti. Ekanta sāsanaṁ hoti. Kasmā,",
  "anya-e0401n0:57_114": "yathā dhammaṁ yathā vinayaṁ paṭipajjanato.",
  "anya-e0401n0:57_115": "Imāya ca paṭipattiyā āyatiṁ saggamaggaphala nibbānappaṭilābhāya saṁvattanikattāti.",
  "anya-e0401n0:57_116": "Ettāvatā sabbaṁ micchāvādīnaṁ micchāvacanaṁ vidhamitaṁviddhaṁsitaṁ hotīti.",
  "anya-e0401n0:58_0": "Paṇāmagāthāvaṇṇanā.",
  "anya-e0401n0:59_0": "11. Dutīyagāthāvaṇṇanāyaṁ.",
  "anya-e0401n0:59_1": "‘‘Ādigāthāyā’’ti pathamagāthāvākyena.",
  "anya-e0401n0:59_2": "‘‘Taṁ taṁ payojanasahite’’ti tenatenapayojanena sahite.",
  "anya-e0401n0:59_3": "‘‘Pañca atthe’’ti pañcapiṇḍatthe.",
  "anya-e0401n0:59_4": "‘‘Teabhidhammatthe’’ti abhidhammatthapade dīpite teabhidhammatthe.",
  "anya-e0401n0:59_5": "‘‘Tatthā’’ti tissaṁ dutīyagāthāyaṁ.",
  "anya-e0401n0:59_6": "‘‘Natu vutta’’nti napanapakaraṇaṁpi pubbevuttaṁ hoti.",
  "anya-e0401n0:59_7": "Abhidhammatthā kutopubbevuttā hontīti yojanā.",
  "anya-e0401n0:59_8": "Evaṁtīsu atthavikappesu pathamassa kālavirodhaṁ dassetvā idāni dutīya tatīyānaṁ saddatovirodhaṁ vattuṁ ‘‘nacā’’tiādimāha.",
  "anya-e0401n0:59_9": "Tattha ‘‘ādimhi yevā’’ti etena yadākadāci paccāmasanaṁ appadhānanti dasseti.",
  "anya-e0401n0:59_10": "‘‘Appadhānapadānī’’ti abhidhammatthasaṅgahanti imasmiṁ ekasmiṁ samāsapade purimāni visesana padāni.",
  "anya-e0401n0:59_11": "Tattha sabbathāpi vuttāti yojite sati,",
  "anya-e0401n0:59_12": "tasmiṁ abhidhammatthasaṅgahappakaraṇe tasmiṁ abhidhammattha padevā sabbathā mayā vuttāti attho hoti. So na yujjati.",
  "anya-e0401n0:59_13": "Tasmiṁ abhidhamme buddhena bhagavatā sabbathā vuttāti attho yujjati.",
  "anya-e0401n0:59_14": "Appadhānapadaṁ paccāmasatīti dosopana āpajjateva. Tenāha ‘‘evañhisatī’’tiādiṁ. Tattha,",
  "anya-e0401n0:59_15": "‘‘evañhisatī’’ti aṭṭhasāliniyaṁ viya idha abhidhammatthasaṅgahapadaṁ paccāmasante sati. Hisaddo phala vākyajotako. Laddhaguṇajotakotipi yujjati.",
  "anya-e0401n0:59_16": "‘‘Paṭikkhittā hoti’’ tasmiṁ abhidhammatthasaṅgahapade mayā sabbathā vuttāti atthassa sambhavato.",
  "anya-e0401n0:59_17": "Na kevalaṁ so eva doso āpajjati.",
  "anya-e0401n0:59_18": "Aparopidoso atthīti dassetuṁ ‘‘sāhī’’tiādimāha.",
  "anya-e0401n0:59_19": "Dhātukathāyaṁ vuttenasaṅgahāsaṅgahādippakārenātiyojanā.",
  "anya-e0401n0:60_0": "12. Paramatthapadavaṇṇanāyaṁ.",
  "anya-e0401n0:60_1": "Visesanapadaṁ nāma katthaci bhūtakathanatthāyavā payujjati kaṇhokāko, setobako,ti.",
  "anya-e0401n0:60_2": "Katthaci aññanivattanatthāya vā payujjati nīlopaṭo, nīlaṁpuppha, nti.",
  "anya-e0401n0:60_3": "Idha pana añña nivattanatthāyāti dassetuṁ ‘‘duvidhānihisaccānī’’tiādimāha. Paññāpīyatītipaññatti.",
  "anya-e0401n0:60_4": "Paññāpanañca nāma samaggānaṁ janānaṁ vohārena ca sampaṭicchanena cāti dvīhi aṅgehi sijjhatīti āha ‘‘tecamahājanā’’tiādiṁ.",
  "anya-e0401n0:60_5": "‘‘Tasmāte sammuti saccanti vuccantī’’ti sambandho.",
  "anya-e0401n0:60_6": "‘‘Sammatattā’’ti voharitattāceva sampaṭicchitattā ca.",
  "anya-e0401n0:60_7": "‘‘Vacīsaccaviratisaccāna’’nti ettha vacīsaccaṁ nāma musāvādarahitaṁ saccavacanaṁ.",
  "anya-e0401n0:60_8": "Viratisaccaṁ nāma sammāvācāvirati.",
  "anya-e0401n0:60_9": "Sāhi musāvādādīhi vacīduccaritehi viramaṇamattena vacīsaccanti vuccati.",
  "anya-e0401n0:60_10": "‘‘Vatthubhūtattā’’ti adhiṭṭhānabhūtattā. Sammutisaccanti vuccanti, sammatattā sammuti ca,",
  "anya-e0401n0:60_11": "sā saccānaṁ vatthubhūtattā saccañcāti katvā.",
  "anya-e0401n0:60_12": "Sammutiyā siddhaṁ saccaṁ sammutisaccantipi yujjati.",
  "anya-e0401n0:60_13": "‘‘Sammāpaṭipajjantā’’ti pāṇo nahantabbo,",
  "anya-e0401n0:60_14": "sabbesattā averā hontūtiādinā sammāpaṭipajjantā.",
  "anya-e0401n0:60_15": "‘‘Sabbalokiyasampattiyo’’ti dānasīlādīnaṁ puññakiriyavatthūnaṁ phalavipākabhūtā sabbalokiyasampattiyo.",
  "anya-e0401n0:60_16": "Sabbe ‘‘bodhisambhāradhamme’’ti dānapāramisīlapāramiādikepāramidhamme. ‘‘Ārādhentī’’ti sampādenti.",
  "anya-e0401n0:60_17": "‘‘Micchāpaṭipajjantā’’ti duccarita durājīvamicchājīvādīnaṁ vasena micchāpaṭipajjantā.",
  "anya-e0401n0:60_18": "‘‘Evaṁ mahantaṁ sammuti sacca’’nti etena ahaṁ paramattha saccamevagaṇhāmīti sammuti saccaṁ nabhinditabbaṁ.",
  "anya-e0401n0:60_19": "Bhindantohi sabbasampattīhi paribāhiro assāti dasseti. Kathañca taṁ bhindatīti. Satto nāma natthi.",
  "anya-e0401n0:60_20": "Sattassa bhavatosaṅkanti nāma natthi.",
  "anya-e0401n0:60_21": "Bhavanibbattakaṁ kusalākusalakammaṁ nāma natthīti gaṇhanto ucchedadiṭṭhiyaṁ tiṭṭhati.",
  "anya-e0401n0:60_22": "Sabbasampattīhi paribāhiro hoti. Apāya pūrako bhavatīti.",
  "anya-e0401n0:60_23": "‘‘Vijjamānantveva gaṇhāpetī’’ti saññā cittadiṭṭhi vipallāsānaṁ vatthubhāvena gaṇhāpeti.",
  "anya-e0401n0:60_24": "Tenāha ‘‘sakkāyadiṭṭhī’’tiādiṁ.",
  "anya-e0401n0:60_25": "‘‘Evaṁ viparītañhi sammutisacca’’nti etenasammuti saccamevadaḷhaṁ gahetvā paramattha saccaṁ nabhinditabbaṁ.",
  "anya-e0401n0:60_26": "Bhindantohi tāhi diṭṭhīhi namuccati. Kathañca taṁ bhindati.",
  "anya-e0401n0:60_27": "Khandhe vā khandhamuttakevā attajīve gahetvā teca attajīvā parammaraṇā ucchijjantīti gaṇhanto ucchedadiṭṭhiyaṁ tiṭṭhati.",
  "anya-e0401n0:60_28": "Te ca attajīvā bhavābhavesusassatā hutvā bhavatobhavaṁ saṁsaranti sandhāvantīti gaṇhantosassatadiṭṭhiyaṁ tiṭṭhati.",
  "anya-e0401n0:60_29": "‘‘Navisaṁvādentī’’ti viparītaṁ nāpādenti.",
  "anya-e0401n0:60_30": "‘‘Taṁ panā’’ti sabhāvasaccaṁ pana.",
  "anya-e0401n0:60_31": "Anubhavanabhedamattaṁ upādāyeva vedanā sukhāti vuttā.",
  "anya-e0401n0:60_32": "Sabbākārato sukhabhūtattā vedanā sukhāti vuttā nahoti.",
  "anya-e0401n0:60_33": "‘‘Sabbāpivedanā dukkhā evā’’ti padhānattho.",
  "anya-e0401n0:60_34": "Tattha anubhavanabhedo tividho. Sātato vā anubhavanaṁ, assātato vā, majjhattato vā.",
  "anya-e0401n0:60_35": "‘‘Dukkhā evā’’ti bhayaṭṭhena dukkhā eva.",
  "anya-e0401n0:60_36": "Bhayaṭṭhenāti ca saṁsāra bhayadassīhibhāyitabbaṭṭhena.",
  "anya-e0401n0:60_37": "Sukho vipāko yesaṁ te sukhavipākā. Tebhūmakakusalā.",
  "anya-e0401n0:60_38": "‘‘Kusalasammatā’’ti etena sabhāvasaccepi etevohārā lokasammuti nissitāti dīpeti.",
  "anya-e0401n0:60_39": "‘‘Sāsavatā’’ti āsavehi sahitabhāvo.",
  "anya-e0401n0:60_40": "‘‘Saṁkilesi katā’’ti saṁkilesa dhammehi saṁyuttabhāvo.",
  "anya-e0401n0:60_41": "Oghehi ca yogehi ca upādānehi ca pattabbabhāvo ‘‘oghanīyayoganīya upādānīyatā’’. Adhikā attā ajjhattā.",
  "anya-e0401n0:60_42": "Bahiddhārukkherūpadhammārukkhassa attānāma sāraṭṭhena.",
  "anya-e0401n0:60_43": "Sākhāyaṁ rūpadhammā sākhāya attānāma sāraṭṭhena.",
  "anya-e0401n0:60_44": "Sattasantānapariyāpannā pana rūpārūpadhammā taṇhāpariggaha daḷhaṭṭhena tato bahiddhā attato adhikā attāti atthena ajjhattāti lokasammuti hoti.",
  "anya-e0401n0:60_45": "Tenāha ‘‘ajjhattatikañcā’’tiādiṁ. Dukkhanirodha maggabhāvo ca,",
  "anya-e0401n0:60_46": "iti idaṁ catukkaṁ ariyasaccaṁ nāmāti yojanā.",
  "anya-e0401n0:60_47": "‘‘Idamevā’’ti idaṁ catukkameva.",
  "anya-e0401n0:60_48": "‘‘Acalamāna’’nti etena ariyasaddassa atthaṁ dīpeti.",
  "anya-e0401n0:60_49": "Tebhūmaka dhammānaṁ sukhatā nāma calā hoti. Kasmā, anicca dhammattā.",
  "anya-e0401n0:60_50": "Te dhammesukhāti gahetvā attano ajjhattaṅgaṁ karontā acireneva dukkhaṁ pāpuṇanti.",
  "anya-e0401n0:60_51": "Te dhamme dukkhāti ñatvā tehivimuttā puna dukkhaṁ pāpuṇantīti natthi. Esanayo sesaariyasaccesu .",
  "anya-e0401n0:60_52": "‘‘Tesū’’tiādimhi duvidhānihi saccānīti vuttesu dvīsu saccesu.",
  "anya-e0401n0:60_53": "‘‘Tena vutta’’ntiādi laddhaguṇavacanaṁ.",
  "anya-e0401n0:60_54": "‘‘Yo vinā aññāpadesenā’’ti ettha aññāpadeso nāma aṭṭhadhamma samodhānaṁ nissāya ghaṭasaṇṭhānaṁ paññāyati, paṭasaṇṭhānaṁ paññāyati,",
  "anya-e0401n0:60_55": "taṁ saṇṭhānaṁ attano sabhāvena vinā aññāpadesena siddhaṁ hoti.",
  "anya-e0401n0:60_56": "Yāpanacintana kiriyā nāma atthi. Yaṁ cittanti vuccati.",
  "anya-e0401n0:60_57": "Sā aññāpadesena siddhā na hoti. Attano sabhāvenevasiddhā. Esanayo phusanakiriyā, vedayitakiriyā, dīsūti.",
  "anya-e0401n0:60_58": "Imamatthaṁ dassetuṁ ‘‘yovinā aññāpadesenā’’tiādimāha.",
  "anya-e0401n0:60_59": "‘‘Cittenaparikappetvā’’ti manoviññāṇa cittena avijjamānaṁ saṇṭhānaṁ vijjamānaṁ katvā.",
  "anya-e0401n0:60_60": "‘‘Saviggahaṁ katvā’’ti sarīraṁ katvā.",
  "anya-e0401n0:60_61": "Vatthu dabbasahitaṁ katvāti vuttaṁ hoti.",
  "anya-e0401n0:60_62": "‘‘Cittamayocittanimmito’’ti supinante diṭṭharūpāni viya cittenapakato cittena nimmito.",
  "anya-e0401n0:60_63": "Kasmā sabhāvasiddho paramattho nāmāti āha ‘‘sohī’’tiādiṁ.",
  "anya-e0401n0:60_64": "‘‘Santī’’ti etena asadhātu vasena atthoti siddhaṁ vuttaṁ.",
  "anya-e0401n0:60_65": "Saddābuddhīhi araṇīyato upagantabbato atthotipivadanti.",
  "anya-e0401n0:60_66": "‘‘Itarato’’ti parikappasiddhato. ‘‘Paramo’’ti adhiko. Tenāha ‘‘ukkaṁsagato’’ti.",
  "anya-e0401n0:60_67": "Etena paramasaddassa adhikatthaṁ vadati.",
  "anya-e0401n0:60_68": "Idāni tassa uttamatthaṁ dassetuṁ ‘‘apicā’’tiādivuttaṁ. Tattha,",
  "anya-e0401n0:60_69": "imasmiṁ buddhasāsane pañcasāsana kiccāni mahantāni abhiññeyyānaṁ dhammānaṁ abhijānanaṁ. Pariññeyyānaṁ parijānanaṁ. Pahātabbānaṁ pahānaṁ.",
  "anya-e0401n0:60_70": "Sacchi kātabbānaṁ sacchikaraṇaṁ. Bhāvetabbānaṁ bhāvanāti.",
  "anya-e0401n0:60_71": "Tattha sabbepi paramattha dhammā abhiññeyyā nāma.",
  "anya-e0401n0:60_72": "Dukkha saccadhammā pariññeyyā nāma.",
  "anya-e0401n0:60_73": "Samudaya saccadhammā pahātabbā nāma.",
  "anya-e0401n0:60_74": "Sāmaññapphalāni ca nibbānañca sacchikātabbā nāma.",
  "anya-e0401n0:60_75": "Maggasaccadhammā bhāvetabbā nāma.",
  "anya-e0401n0:60_76": "Tesu dhammesu tesaṁ kiccānaṁ siddhiyā imasmiṁ sāsane sāsanakiccaṁ siddhaṁ hoti. Niṭṭhānaṁ gacchati.",
  "anya-e0401n0:60_77": "Te ca dhammā eva rūpānaṁ sāsana kiccānaṁ avirādhakattā avisaṁvādakattā uttamaṭṭhena paramatthā nāma hontīti imamatthaṁ dassetuṁ ‘‘apicā’’tiādimāha. Tattha ‘‘ye’’tiyejanā. ‘‘Aya’’nti ayaṁ dhammo.",
  "anya-e0401n0:60_78": "‘‘Tassā’’ti tassaabhiññeyyassa, tassapariññeyyassa, tassapahātabbassa,",
  "anya-e0401n0:60_79": "tassasacchikā tabbassa tassabhāvetabbassāti sambandho. Paramatthavaṇṇanā niṭṭhitā.",
  "anya-e0401n0:61_0": "‘‘Taṁ nasundara’’nti byañjanato nasundaraṁ.",
  "anya-e0401n0:61_1": "Nakevalaṁ byañjanatoyeva nasundaraṁ, atthatopi nasundarameva.",
  "anya-e0401n0:61_2": "Catusacca dhammāhi paccekabuddhaññāṇassapi gocarā honti.",
  "anya-e0401n0:61_3": "Pañcañeyya dhammā pana sabbaññutaññāṇasseva.",
  "anya-e0401n0:61_4": "Tattha catusacca dhammā nāma paramattha dhammā eva.",
  "anya-e0401n0:61_5": "Pañcañeyyadhammā pana sabba paññattiyā saha sabbaparamattha dhammā.",
  "anya-e0401n0:61_6": "Sabbaññubuddhānaṁ catusaccābhi sambodho dhamma paññattiyā saha sijjhati.",
  "anya-e0401n0:61_7": "Paccekabuddhānaṁ catusacca sambodho dhammapaññattiyā saha nasijjhati.",
  "anya-e0401n0:61_8": "Tasmā te sayaṁ paṭividdhaṁ catusacca dhammaṁ nāma paññattiṁ nīharitvā paresaṁ desetuṁ na sakkonti.",
  "anya-e0401n0:61_9": "Tesaṁ catusaccasambodho mūgassa supinadassanaṁ viya hotīti aṭṭhakathāsu vuttaṁ.",
  "anya-e0401n0:61_10": "Tasmā paññattiyā saha pañca ñeyya dhammā eva sabbaññutaññāṇassa gocarāti sakkāvattunti.",
  "anya-e0401n0:62_0": "Paramatthapadavaṇṇanā niṭṭhitā.",
  "anya-e0401n0:63_0": "13. Cittavacanatthe.",
  "anya-e0401n0:63_1": "Nahi sā ārammaṇenavinā labbhati. Cintetīti vutte kiṁ cinteti,",
  "anya-e0401n0:63_2": "ārammaṇaṁ cintetīti evaṁ ārammaṇabhūtena kammapadena vinā asambhavato.",
  "anya-e0401n0:63_3": "Tasmā idha cintanāti daṭṭhabbā,",
  "anya-e0401n0:63_4": "tasmā assa nāmaṁ siddhanti daṭṭhabbanti sambandho. Sutamayaññāṇaṁ, cintāmayaññāṇa,",
  "anya-e0401n0:63_5": "nti ettha ārammaṇassa bhūtasabhāva cintāpi atthi,",
  "anya-e0401n0:63_6": "sāpaññāevāti taṁ nivattetuṁ ‘‘ārammaṇa…pe… ṇūpaladdhiyevā’’ti vuttaṁ. Cittaṁ, mano, mānasaṁ, viññāṇa, nti sabbaṁ cittassa nāmaṁ.",
  "anya-e0401n0:63_7": "Ārammaṇa paccayappaṭibaddhaṁ hoti. Na aññapaccayappaṭibaddhaṁ.",
  "anya-e0401n0:63_8": "Na ca aññapaccayena laddhaṁ nāmaṁ.",
  "anya-e0401n0:63_9": "Evarūpassa ārammaṇa vijānana saṅkhātassa atthantarassabodhakaṁ nahotīti dassetuṁ ‘‘santesu cā’’tiādivuttaṁ.",
  "anya-e0401n0:63_10": "‘‘Etenā’’ti idaṁ kattuno kiriyāsādhane atissayūpakārakaṁ karaṇa sādhanaṁ vadatīti dassetuṁ ‘‘tañhī’’tiādivuttaṁ.",
  "anya-e0401n0:63_11": "‘‘Cintanamatta’’nti ettha mattasaddo visesanivatti atthoti,",
  "anya-e0401n0:63_12": "tena nivattitaṁ atthaṁ dasseti ‘‘sabbepihī’’tiādinā. ‘‘Viggaho vā’’ti sarīraṁ vā.",
  "anya-e0401n0:63_13": "Paccayena āyattā paccayāyattā. ‘‘Āyattā’’ti sambandhā. Vattanaṁ vutti. Uppajjanaṁ vā ṭhiti vā.",
  "anya-e0401n0:63_14": "Paccayāyattā vutti etesanti ‘‘paccayāyatta vuttino’’.",
  "anya-e0401n0:63_15": "‘‘Thāmenā’’tiādi aññamaññavevacanāni.",
  "anya-e0401n0:63_16": "‘‘Ekaṁ bhāvasādhanameva padhānato labbhatī’’ti idaṁ dhammānaṁ taṁ taṁ kiriyā mattabhāvaṁ sandhāya vuttaṁ.",
  "anya-e0401n0:63_17": "Kiriyāmattabhūtāpi pana te dhammāsayaṁ nānāpaccayā vatthāyaṁ ṭhitā vā honti nānāpaccayuppannāvatthāyaṁ ṭhitā vā.",
  "anya-e0401n0:63_18": "Tasmā paramattha padesupi yathārahaṁ tadaññasādhanānaṁ paṭilābho avārito hoti. Itarathā hetu paccayo, ārammaṇa paccayo, sahajātapaccayo,",
  "anya-e0401n0:63_19": "nissayapaccayotiādīsu kathaṁ bhāvasādhanaṁ yuttaṁ siyāti. ‘‘Padhānato’’ti mukhyato.",
  "anya-e0401n0:63_20": "‘‘Abhedassa cintanassabhedakaraṇa’’nti idaṁ cintetīti cittantikataṁ kattusādhanaṁ sandhāya vuttaṁ.",
  "anya-e0401n0:63_21": "‘‘Silāputtakassā’’ti bhesajjamūlānaṁ pisanasilāpotakassa.",
  "anya-e0401n0:63_22": "Tassa sarīraṁ nāma visuṁ aṅgaṁ natthi.",
  "anya-e0401n0:63_23": "Abhinnaṁpi bhinnaṁ katvā vuccati ‘‘silāputtakasarīra’’nti.",
  "anya-e0401n0:63_24": "Idaṁ abhedassabhedakaraṇaṁ nāma abhūtarūpaṁ hoti. Payojane sati vattabbaṁ,",
  "anya-e0401n0:63_25": "asati na vattabbanti āha ‘‘tathākaraṇañcā’’tiādiṁ.",
  "anya-e0401n0:63_26": "Tattha ‘‘paraparikappitassā’’ti parehi aññatitthā cariyehi paricintitassa.",
  "anya-e0401n0:63_27": "‘‘Satihi…pe… kappanāyā’’ti sace attā atthi, attā cinteti,",
  "anya-e0401n0:63_28": "tasmā attā cittonāmātiādi vattabbaṁ.",
  "anya-e0401n0:63_29": "Na vattabbaṁ cintetīti cittanti, cittassa kiriyāmattattā.",
  "anya-e0401n0:63_30": "Na pana attādiko kattā nāma atthi.",
  "anya-e0401n0:63_31": "Tasmā kiriyā mattameva kattāraṁ katvā ‘‘cintetīti citta’’nti vuttaṁ.",
  "anya-e0401n0:63_32": "Tena viññāyatiloke attādikokattā nāma natthīti.",
  "anya-e0401n0:63_33": "Idaṁ abhedassabheda parikappanāya payojananti vuttaṁ hoti.",
  "anya-e0401n0:63_34": "‘‘Attappadhāno’’ti kiriyāsādhane bahūnaṁkārakānaṁ majjhe sayaṁpadhāno sayaṁjeṭṭhako hutvā.",
  "anya-e0401n0:63_35": "‘‘Taṁkattubhāva’’nti lokesiddhaṁ kattubhāvaṁ.",
  "anya-e0401n0:63_36": "‘‘Puna karaṇabhāva’’nti puna loke siddhaṁ karaṇabhāvaṁ.",
  "anya-e0401n0:63_37": "Evaṁ cittassa vacanatthaṁ dassetvā idāni tassa abhidhānatthaṁ dassento ‘‘apicetthā’’tiādimāha.",
  "anya-e0401n0:63_38": "Yathayidaṁ ye ime tiracchānagatā pāṇā cittāvicittā.",
  "anya-e0401n0:63_39": "Evaṁ cittaṁ vicittaṁ yaṁ aññaṁ atthi,",
  "anya-e0401n0:63_40": "taṁ aññaṁ ekanikāyaṁpi nasamanupassāmī-ti yojanā.",
  "anya-e0401n0:63_41": "‘‘Nikāya’’nti sattajātisamū haṁ .‘‘Nissakke karaṇavacana’’nti vibhattāpādānatthe karaṇavacanaṁ.",
  "anya-e0401n0:63_42": "Etena tato caraṇato cittatoti atthaṁ vadati. Gāthāyaṁ.",
  "anya-e0401n0:63_43": "‘‘Taṁ taṁ sabhāvo’’ti vijānanaphusanādiko sabhāvo, aggissauṇhoviya.",
  "anya-e0401n0:63_44": "‘‘Kiccasampattiyoraso’’ti tena tena dhammena karaṇakiccañca,",
  "anya-e0401n0:63_45": "taṁ kiccaṁ katvā laddho sampattiguṇo ca.",
  "anya-e0401n0:63_46": "Aggissa vatthumhi paripācanakiccaṁ viya, obhāsanaguṇoviya ca.",
  "anya-e0401n0:63_47": "‘‘Gayhākāro’’ti ñāṇena gahetabbo tassa tassa dhammassa dhajabhūto ākāro. Sampatti rasoyeva vuccati.",
  "anya-e0401n0:63_48": "‘‘Phalaṁvāpī’’ti kāriyapphalaṁ vāpi, aggissa dhūmoviya.",
  "anya-e0401n0:63_49": "‘‘Āsannakāraṇa’’nti attano anantare phalanibbattakaṁ kāraṇaṁ,",
  "anya-e0401n0:63_50": "aggissa aggikāraka puriso viya. ‘‘Ala’’nti samatthā.",
  "anya-e0401n0:63_51": "‘‘Vibuddhino’’ti visesabuddhi sampannassa paṇḍitassa.",
  "anya-e0401n0:63_52": "‘‘Pubbaṅgamarasa’’nti ārammaṇaggahaṇe padhānarasa kiccaṁ.",
  "anya-e0401n0:63_53": "‘‘Sandhāna paccupaṭṭhāna’’nti nirantarappavattākārapaccupaṭṭhānaṁ.",
  "anya-e0401n0:63_54": "‘‘Nāma rūpapadaṭṭhāna’’nti phassādināmañca vatthu rūpañcacittassapadaṭṭhānaṁ.",
  "anya-e0401n0:64_0": "Cittavaṇṇanā niṭṭhitā.",
  "anya-e0401n0:65_0": "14.",
  "anya-e0401n0:65_1": "‘‘Cetasi bhava’’nti cittasmiṁ pātubhūtaṁ.",
  "anya-e0401n0:65_2": "‘‘Etena siddhā hontī’’ti sambandho. ‘‘Sā eva phassādīnaṁ jāti. Yācittassajarā,",
  "anya-e0401n0:65_3": "sā eva phassādīnaṁjarā’’tiādinā yojetabbaṁ.",
  "anya-e0401n0:65_4": "‘‘Ekavaṇṭūpani bandhānī’’ti ekena vaṇṭadaṇḍakena upanibandhāni.",
  "anya-e0401n0:65_5": "‘‘Ekajātiyādi upanibandhā’’ti ekajātikathā divasena upanibandhā. ‘‘Ce’’ti cevadeyya. ‘‘Nā’’ti na vattabbaṁ. Gāthāyaṁ.",
  "anya-e0401n0:65_6": "‘‘Dhammā’’ti nāmakkhandha dhammā.",
  "anya-e0401n0:65_7": "‘‘Manasā evā’’ti kattubhūtena manena eva. ‘‘Pakatā’’ti pavattitā. ‘‘Nimmitā’’ti nipphāditā.",
  "anya-e0401n0:65_8": "‘‘Cittakiriyā bhūtā evā’’ti ārammaṇaṁ vijānantaṁ cittaṁ phusanākāraṁ janetvāva vijānāti.",
  "anya-e0401n0:65_9": "So phusanākāro phassoti vuccati.",
  "anya-e0401n0:65_10": "Avasesā pana sabbepi cetasikadhammā phassaṁ paṭicca uppajjanti.",
  "anya-e0401n0:65_11": "Phasso hetu phasso paccayo vedanākkhandhassa upādāya. Saññākkhandhassa.",
  "anya-e0401n0:65_12": "Saṅkhārakkhandhassa upādāyāti hi vuttaṁ.",
  "anya-e0401n0:65_13": "Evaṁ santepi cittamūlakattā cittanissitattā ca tepidhammā cittakiri yābhūtā eva hontīti. ‘‘Etenā’’ti etenagāthāpadena.",
  "anya-e0401n0:65_14": "Vibhāvaniyaṁ pana ekālambaṇatā mattena vibhāveti.",
  "anya-e0401n0:65_15": "Paripuṇṇāni ce tasikaṅgāni upari therena sayameva vakkhamānattāti adhippāyo.",
  "anya-e0401n0:65_16": "Idha pana padatthavibhāvanaṭṭhānattā paripuṇṇehi aṅgehi vibhāvetuṁ vaṭṭatīti āha ‘‘taṁ nasundara’’nti.",
  "anya-e0401n0:65_17": "‘‘Vatthumhī’’ti paṭakoṭṭhakādimhi.",
  "anya-e0401n0:65_18": "‘‘Nānācittakammānī’’ti hatthi assarūpādīni. Vijānanamattaṁ cittaṁ,",
  "anya-e0401n0:65_19": "kusalanti vā akusalanti vā vattabbaṁ natthi.",
  "anya-e0401n0:65_20": "Nānācetasike hi yuttattā eva tathā vattabbaṁ hoti. Vuttaṁhetaṁ bhagavatā.",
  "anya-e0401n0:65_21": "Pabhassaramidaṁ bhikkhave cittaṁ.",
  "anya-e0401n0:65_22": "Tañca kho āgantukehi upakkilesehi upakkiliṭṭhanti.",
  "anya-e0401n0:65_23": "Tenāha ‘‘udakaṁ viyacitta’’ntiādiṁ.",
  "anya-e0401n0:66_0": "Cetasikavaṇṇanā niṭṭhitā.",
  "anya-e0401n0:67_0": "15.",
  "anya-e0401n0:67_1": "Ruppatīti padaṁ kattarivāhetukammanivāsiddhaṁ.",
  "anya-e0401n0:67_2": "Ruppanañcavikārāpatti evāti dassetuṁ ‘‘sītuṇhādīhī’’tiādi vuttaṁ.",
  "anya-e0401n0:67_3": "Tattha ‘‘visamappavattivasenā’’ti dhātūnaṁ visamappavattivasena.",
  "anya-e0401n0:67_4": "Dhātukkho bhavasenāti vuttaṁ hoti,",
  "anya-e0401n0:67_5": "‘‘kenaruppatī’’ti ettha ‘‘kenā’’ti hetu atthevā hetu kattarivā karaṇavacanaṁ daṭṭhabbaṁ. Tathā sītenātiādīsupi.",
  "anya-e0401n0:67_6": "Ḍaṁsamakasā nāma sūcimukhā khuddakamakkhikāceva mahanta makkhikā ca. Vātā nāma puratthimavātādayo. Ātapo nāma sūriyātapo.",
  "anya-e0401n0:67_7": "Sariṁsapānāma ahi vicchika satapadikādayo. Tesaṁ samphassehipi ruppati. Maraṇaṁ vā gacchati, maraṇa mattaṁ vā dukkhaṁ.",
  "anya-e0401n0:67_8": "‘‘Ye dhammā’’ti dvādasavidhā sappaṭigharūpadhammā.",
  "anya-e0401n0:67_9": "‘‘Aññesa’’nti soḷasannaṁ appaṭigharūpānañca arūpadhammānañca. ‘‘Tesū’’ti niddhāraṇebhummaṁ.",
  "anya-e0401n0:67_10": "Idāni pāḷiyā saddhiṁ mukhyaruppanaṁ saṁsandento ‘‘samāgamo cā’’tiādimāha.",
  "anya-e0401n0:67_11": "Samāgamo ca nāma aññamaññābhighaṭṭanaṁ vuccatīti sambandho.",
  "anya-e0401n0:67_12": "Āpātāgamanañca ārammaṇakaraṇañca ṭhapetvāti yojanā.",
  "anya-e0401n0:67_13": "‘‘Mahābhūtānameva vā’’ti āpodhātu vajjitānaṁ tiṇṇaṁ mahābhūtānameva vā.",
  "anya-e0401n0:67_14": "‘‘Vikāraṁ āpajjatī’’ti vatvā tamevatthaṁ vivaranto ‘‘yasmiṁ khaṇe’’tiādimāha.",
  "anya-e0401n0:67_15": "‘‘Sayaṁpi vikārapattā hontī’’ti temahābhūtāsayaṁpi pakatiṁ vijahitvā omattādhimattabhāvaṁ pāpuṇantīti attho.",
  "anya-e0401n0:67_16": "‘‘Omattādhimattarūpasantatīnañcā’’ti paramparato uppajjamānā rūpasantatiyo sandhāya vuttaṁ.",
  "anya-e0401n0:67_17": "Evaṁ pāḷinayena vipattivasena ruppanaṁ vatvā idāni vipatti vā hotu, sampatti vā.",
  "anya-e0401n0:67_18": "Purimapacchi masantatīnaṁ visadisappavattibhūto vikāropi ekena pariyāyena ruppanaṁnāmāti katvā puna taṁ ruppanaṁ dassento ‘‘apicetthā’’tiādimāha.",
  "anya-e0401n0:67_19": "‘‘Ghaṭṭanavasena ruppana dhammāna mevā’’ti āpātāgamanādivasena ruppanadhammehivinā abhighaṭṭanavasenaruppana sabhāvānaṁ rūpadhammānameva siddhanti pucchā.",
  "anya-e0401n0:67_20": "‘‘Saviggahā hontī’’ti dabba saṇṭhānākārasahitā honti. Kasmā, oḷārikasabhāvattā.",
  "anya-e0401n0:67_21": "Bahūnañcarūpakalāpānaṁ ekakkhaṇe ekābaddhabhāvenapavattattā.",
  "anya-e0401n0:67_22": "Arūpadhammāhi saṇhasukhumasabhāvā ca honti.",
  "anya-e0401n0:67_23": "Sace anekasatasahassānipi ekato pavatteyyuṁ.",
  "anya-e0401n0:67_24": "Dabbasaṇṭhānabhāvaṁ nagamissantiyeva.",
  "anya-e0401n0:67_25": "Ekasmiñca sattasantāne ekakkhaṇe eka kalāpova pavattati. Kasmā,",
  "anya-e0401n0:67_26": "anantara paccayūpanibandhena pavattattā. Tasmāte saviggahāna honti.",
  "anya-e0401n0:67_27": "Rūpadhammā pana oḷārika sabhāvā ca honti.",
  "anya-e0401n0:67_28": "Bahūnaṁ sannicayesati dabbasaṇṭhānatthāya saṁvattanti.",
  "anya-e0401n0:67_29": "Ekakkhaṇe ca bahukalāpāpi ekābaddhāhutvā pavattanti. Tasmā tesaviggahāhontīti.",
  "anya-e0401n0:68_0": "‘‘Sītādiggahaṇasāmatthiyenā’’ti sītenapi ruppati,",
  "anya-e0401n0:68_1": "uṇhenapi ruppatītiādinā lokassa paccakkhato pākaṭassa sītādivacanassasāmatthiyena.",
  "anya-e0401n0:68_2": "Tañhi vacanaṁ lokassa apākaṭaṁ arūpadhammānaṁ ruppanaṁ idhanādhippetanti dīpetīti adhippāyo.",
  "anya-e0401n0:68_3": "‘‘Vohāro nāmā’’ti nāmasaññā nāmāti vuttaṁ hoti.",
  "anya-e0401n0:68_4": "‘‘Lokopacārenā’’ti bahujanassa upacārena vohārena kathanena.",
  "anya-e0401n0:68_5": "‘‘Pākaṭa nimittavasenevā’’ti pākaṭassa saddappavattinimittassa vaseneva.",
  "anya-e0401n0:68_6": "‘‘Sītādiggahaṇena vināpī’’ti pisaddena sītādiggahaṇasāmatthiyenapīti dīpeti.",
  "anya-e0401n0:68_7": "Evaṁ santepi pāḷisādhakaṁ nāma na sakkāsabbattha laddhuṁ.",
  "anya-e0401n0:68_8": "Pākaṭanimitta vacanameva sabbattha sādhāraṇanti daṭṭhabbaṁ.",
  "anya-e0401n0:68_9": "‘‘Tappasaṅganivattī’’ti tassa arūpadhammānaṁ rūpatāpasaṅgassa nivatti.",
  "anya-e0401n0:68_10": "‘‘Iddhivikubbanāvasappavattā’’ti ettha iddhivikubbanānāmaiddhiyānānappakāramāpanaṁ.",
  "anya-e0401n0:68_11": "‘‘Rūpatā siddhī’’ti rūpanti nāma saññāsiddhi.",
  "anya-e0401n0:68_12": "‘‘Idaṁ panā’’ti idaṁ rūpaṁ pana.",
  "anya-e0401n0:68_13": "‘‘Anuggahānaṁ sītādīnaṁ vasenā’’ti kiñcāpipāḷiyaṁ sītādivacanaṁ upaghātakānaṁ sītādīnaṁ vasena vuttaṁ. Teca brahmaloke natthi. Anuggāhakā eva atthi. Tesaṁvasenāti adhippāyo.",
  "anya-e0401n0:68_14": "‘‘Pāḷiyaṁ niddiṭṭhānī’’ti sañjānātīti kho bhikkhave tasmā saññāti vuccati. Kiñca sañjānāti. Nīlaṁpi sañjānāti,",
  "anya-e0401n0:68_15": "pītampi sañjānātī-tiādinā ca,",
  "anya-e0401n0:68_16": "vijānātīti kho bhikkhave tasmā viññāṇanti vuccati. Kiñca vijānāti. Madhuraṁpi vijānāti,",
  "anya-e0401n0:68_17": "ambilaṁpi vijānātī-tiādinā ca-pāḷiyaṁ niddiṭṭhāni.",
  "anya-e0401n0:69_0": "Rūpapadavaṇṇanā niṭṭhitā.",
  "anya-e0401n0:70_0": "16. Nibbānapade.",
  "anya-e0401n0:70_1": "‘‘Khandhāvā’’ti bhavantare apāyādīsu bhavissamānā khandhāvā. Na hi atīta dhammā, nibbāyanti nāma,",
  "anya-e0401n0:70_2": "satte pīḷetvā niruddhattāti adhippāyo.",
  "anya-e0401n0:70_3": "Paccuppannā ca dhammā etarahi pīḷenti,",
  "anya-e0401n0:70_4": "avassaṁ uppajjamānā anāgatadhammā ca anāgate pīḷessanti,",
  "anya-e0401n0:70_5": "kathaṁ te nibbāyanti nāmāti āha ‘‘paccuppannesu…pe… vattabbameva natthī’’ti.",
  "anya-e0401n0:70_6": "‘‘Visayebhumma’’nti visayādhārebhummaṁ.",
  "anya-e0401n0:70_7": "Visayādhāro nāmamanussābhūmiyaṁ gacchantītiādīsu viya mukhyādhāro nahoti.",
  "anya-e0401n0:70_8": "Tena pana vinā aññattha taṁ kiriyaṁ kātuṁ nasakkoti.",
  "anya-e0401n0:70_9": "Tasmā ādhārabhāvena parikappito ādhāroti dassetuṁ ‘‘yathāākāse’’tiādivuttaṁ.",
  "anya-e0401n0:70_10": "Yathā sakuṇānaṁ pakkhana kiriyā nāma ākāsena vinā aññattha nasijjhati.",
  "anya-e0401n0:70_11": "Tathā vaṭṭadukkhadhammānaṁ nibbuti kiriyāpi nibbānena vinā aññattha nasijjhatīti dassetuṁ ‘‘yehite’’tiādimāha.",
  "anya-e0401n0:70_12": "Tattha ‘‘ye’’ti yetividhavaṭṭadukkhasantāpadhammā. Hisaddonipāto. Tesaddo vacanālaṅkāro.",
  "anya-e0401n0:70_13": "‘‘Tabbinimutta’’nti nibbānavinimuttaṁ. Nibbutiṭhānaṁ nāma natthi.",
  "anya-e0401n0:70_14": "Tasmā nibbānaṁ tesaṁ nibbuti kiriyāya visayā dhārohotīti adhippāyo. Yathā ayaṁ padīpo nibbāyati. Tathādhīrā nibbantīti yojanā.",
  "anya-e0401n0:70_15": "‘‘Taṁ taṁ kilesānaṁ vā’’ti te saṁtesaṁkilesānaṁ vā.",
  "anya-e0401n0:70_16": "‘‘Khandhānaṁ vā’’ti anāgatabhavesu khandhānaṁ vā.",
  "anya-e0401n0:70_17": "‘‘Punaappaṭisandhikabhāva’’nti santānassa puna paṭisandhānābhāvaṁ pāpuṇanti ariyā janā.",
  "anya-e0401n0:70_18": "Yathā magge karaṇavacanaṁ dissati addhā imāyapaṭipattiyā jarāmaraṇamhā parimuccissāmītiādīsu.",
  "anya-e0401n0:70_19": "Na tathā nibbāneti āha ‘‘maggeviyā’’tiādiṁ.",
  "anya-e0401n0:70_20": "Nibbānepanabhummavacanameva dissati yatthanāmañcarūpañca. Asesaṁ uparujjhatītiādīsu.",
  "anya-e0401n0:70_21": "Tasmā nibbāne karaṇa vacanaṁ na dissati,",
  "anya-e0401n0:70_22": "karaṇa lakkhaṇasseva abhāvatoti dassetuṁ ‘‘na ca nibbāna’’ntiādi vuttaṁ.",
  "anya-e0401n0:70_23": "Karaṇa lakkhaṇaṁ nāmakattuno sahakārī paccayabhāvo.",
  "anya-e0401n0:70_24": "Nanu anupādisesāya nibbānadhātuyā nibbāyantīti dissatīti. Saccaṁ,",
  "anya-e0401n0:70_25": "tattha pana visesane karaṇa vacanaṁ. Na karaṇakārake.",
  "anya-e0401n0:70_26": "Tañhi saupādisesanibbānadhātuyānivattanatthaṁ vuttanti.",
  "anya-e0401n0:71_0": "Nibbānapadavaṇṇanā.",
  "anya-e0401n0:72_0": "Dutīyagāthāvaṇṇanā niṭṭhitā.",
  "anya-e0401n0:73_0": "18. Kāmāvacarapade. ‘‘Kāmīyatī’’ti icchīyati.",
  "anya-e0401n0:73_1": "Nimittassādavatthu majjhimaṭṭhakathāyaṁ āgataṁ.",
  "anya-e0401n0:73_2": "‘‘Tekāmīyantī’’ti te avīcinirayādayo icchīyanti.",
  "anya-e0401n0:73_3": "‘‘Tattha uppannānampī’’ti avīcinirayādīsu uppannānaṁpi sattānaṁ.",
  "anya-e0401n0:73_4": "‘‘Bhavanikanti nāma hotī’’ti bhavasaṅkhātaṁ attano khandhaṁ etaṁ mama, esohamasmi,",
  "anya-e0401n0:73_5": "esome attāti gaṇhantī taṇhā bhavanikanti nāma.",
  "anya-e0401n0:73_6": "Sā nerayikasattānaṁpi atthiyeva.",
  "anya-e0401n0:73_7": "‘‘Kāme avacaratī’’ti kāmepariyāpannaṁ hoti. Kāme antogadhaṁ hoti.",
  "anya-e0401n0:73_8": "Rūpārūpabhūmīsu uppannaṁpi rūpārūpasaṅkhyaṁ nagacchati. Kāmasaṅkhyameva gacchati.",
  "anya-e0401n0:73_9": "Kāmagaṇanamevagacchatīti attho.",
  "anya-e0401n0:73_10": "‘‘Tīsubhavesu uppannānipī’’ti kāmarūpārūpasattasantānesu uppannānipi na tatrapariyā pannāneva honti.",
  "anya-e0401n0:73_11": "Tatra apariyāpannāneva hontīti adhippāyo.",
  "anya-e0401n0:73_12": "‘‘Kāmāvacaratāpattidoso’’ti kāmāvacara dhammāti vattabbatā pattidoso.",
  "anya-e0401n0:73_13": "‘‘Rūpāvacaratādimuttidoso’’ti ime rūpāvacara dhammā na honti, arūpāvacara dhammā na honti,",
  "anya-e0401n0:73_14": "lokuttara dhammā na hontīti evaṁ vattabbatāpatti dosoti vuttaṁ hoti.",
  "anya-e0401n0:73_15": "Esanayo ‘‘rūpārūpāvacaratāpatti doso kāmāvacaratāmutti doso’’ tipadesu .",
  "anya-e0401n0:73_16": "Avacarasaddassa uppannatthe gahitepi etedosā nāpajjanti. Kasmā,",
  "anya-e0401n0:73_17": "loke yebhūyyanayatabbahulanayānaṁpi sabbhāvāti imamatthaṁ vadanto ‘‘nanuyebhūyya vuttivasenapī’’tiādimāha.",
  "anya-e0401n0:73_18": "Tattha ‘‘kesañcī’’ti kesañci puggalānaṁ vā dhammānaṁ vā.",
  "anya-e0401n0:73_19": "Yathāmigaluddako gāme carantopi vane caraṇabahulattā vanacarakoti nāmaṁ labhati.",
  "anya-e0401n0:73_20": "Rājahatthī aññattha carantopi saṅgāme caraṇabahulattā saṅgāmāvacaroti nāmaṁ labhati. Ayaṁ yebhūyyanayo nāma.",
  "anya-e0401n0:73_21": "Yasmiṁ vane ambarukkhāpi atthi, aññarukkhāpi atthi.",
  "anya-e0401n0:73_22": "Ambarukkhabahulattā pana taṁ vanaṁ ambavananti nāmaṁ labhati. Evaṁ simbalivanādīsu. Ayaṁ tabbahulanayo.",
  "anya-e0401n0:73_23": "Idha pana bhūmiyo tabbahulanayena kāmarūpārūpa nāmaṁ labhanti,",
  "anya-e0401n0:73_24": "dhammā yebhūyyanayena kāmāvacarādi nāmaṁ labhantīti. Evaṁ gahite sati,",
  "anya-e0401n0:73_25": "te dosānā pajjantīti imamatthaṁ dassetuṁ ‘‘tasmā idhapi…pe… dosotī’’tiāha. ‘‘Nā’’ti na kocidoso natthi. Atthi evāti adhippāyo.",
  "anya-e0401n0:73_26": "‘‘Tasmāssā’’ti ettha ‘‘assā’’ti avacarasaddassa.",
  "anya-e0401n0:73_27": "‘‘Tathā atthaṁ aggahetvā’’ti uppajjanatthaṁ aggahetvā.",
  "anya-e0401n0:73_28": "‘‘Pariggāhiniyā kāmataṇhāya kato’’ti tathā pariggāhiniyā kāmataṇhāya gocaravisayattātāyataṇhāya katonāma hoti. Etena kāmetīti kāmo, kāmataṇhā. Avacarati etthāti avacaraṁ.",
  "anya-e0401n0:73_29": "Kāmassa avacaranti kāmāvacaraṁ.",
  "anya-e0401n0:73_30": "Kāma taṇhāya gocaravisayattā kāmāvacaranti ayamatthopi sijjhati.",
  "anya-e0401n0:74_0": "Rūpeavacaratīti rūpāvacaraṁ.",
  "anya-e0401n0:74_1": "‘‘Rūpe’’ti soḷasavidhāyarūpabhūmiyā.",
  "anya-e0401n0:74_2": "‘‘Avacaratī’’ti tattha pariyāpannabhāvena pavattati.",
  "anya-e0401n0:74_3": "Arūpe avacaratīti arūpāvacaraṁ.",
  "anya-e0401n0:74_4": "‘‘Arūpe’’ti catubbidhāya arūpabhūmiyā.",
  "anya-e0401n0:74_5": "‘‘Avacaratī’’ti tattha pariyāpannabhāvena pavattatīti imamatthaṁ vadati ‘‘rūpārūpāvacaresupi ayaṁnayo netabbo’’ti. Rūpe bhavo rūpaṁ. Rūpataṇhā. Arūpe bhavo arūpaṁ, arūpataṇhā. Rūpassa avacaraṁ rūpāvacaraṁ.",
  "anya-e0401n0:74_6": "Arūpassa avacaraṁ arūpāvacaranti imamatthaṁ dīpeti ‘‘tesu panā’’tiādinā. ‘‘Atrā’’ti imasmiṁ ṭhāne. Yadipi lobho, rāgo, kāmo, taṇhā,",
  "anya-e0401n0:74_7": "tisabbampetaṁ lobhassavevacanaṁ hoti.",
  "anya-e0401n0:74_8": "Rūparāgo arūparāgoti pana visuṁ vibhattattā idha kāmasaddena taṁ daññolobho gayhati.",
  "anya-e0401n0:74_9": "‘‘Sabbopi lobho’’ti etenasassatuccheda diṭṭhisahagatopi saṅgahitoti daṭṭhabbaṁ.",
  "anya-e0401n0:75_0": "19.",
  "anya-e0401n0:75_1": "‘‘Rūpārūpasaddā tāsu bhūmīsu niruḷhā’’ti animittā hutvā niruḷhāti adhippāyo.",
  "anya-e0401n0:75_2": "Idāni sanimittaṁ nayaṁ vadati ‘‘apicā’’tiādinā.",
  "anya-e0401n0:75_3": "‘‘Nissayopacāro’’ti ṭhānūpacāro, yathā sabbogāmo āgatoti.",
  "anya-e0401n0:75_4": "‘‘Nissito pacāro’’ti ṭhānyūpacāro. Yathā dhajā āgacchantīti.",
  "anya-e0401n0:75_5": "‘‘Yaṁ etasmiṁ antare’’ti ye etasmiṁ antare khandhadhātu āyatanā. Yaṁ rūpaṁ, yā vedanā, yāsaññā, ye saṅkhārā, yaṁviññāṇanti yojanā.",
  "anya-e0401n0:75_6": "‘‘Suvisada’’nti yebhūyyādi nayehi anākulattāsuvisuddhaṁ.",
  "anya-e0401n0:75_7": "‘‘Kiṁ vikkhepenā’’ti cittavikkhepena kiṁ payojananti attho.",
  "anya-e0401n0:76_0": "20.",
  "anya-e0401n0:76_1": "‘‘Lujjanappalujjanaṭṭhenā’’ti bhijjanappabhijjanaṭṭhena.",
  "anya-e0401n0:76_2": "‘‘Yatthā’’ti yasmiṁ tebhūmake dhammasamūhe.",
  "anya-e0401n0:76_3": "‘‘Nivisatī’’ti niccaṁ visati, upagacchati. ‘‘Tassā’’ti micchāggāhassa.",
  "anya-e0401n0:76_4": "‘‘Tesa’’nti lokuttara dhammānaṁ. ‘‘Yesa’’nti lokiya dhammānaṁ.",
  "anya-e0401n0:76_5": "‘‘Lujjana’’nti khaṇikabhaṅgena bhijjanaṁ.",
  "anya-e0401n0:76_6": "‘‘Palujjana’’nti saṇṭhānabhedena santaticchedena nānappakārato bhijjanaṁ.",
  "anya-e0401n0:76_7": "Nibbānaṁ pana idha na labbhati cittasaṅgahādhikārattāti adhippāyo. So ca apariyāpannabhāvo,",
  "anya-e0401n0:76_8": "visuṁ ekācatutthī avatthā bhūmināmāti yojanā.",
  "anya-e0401n0:77_0": "Catubbhūmivibhāgavaṇṇanā niṭṭhitā.",
  "anya-e0401n0:78_0": "21.",
  "anya-e0401n0:78_1": "‘‘Hīna’’nti saddhāsatiādīhi sobhaṇadhammehi ayuttattāhīnaṁ.",
  "anya-e0401n0:78_2": "‘‘Sabbahīna’’nti lobhādīhi pāpadhammehi yuttattā sabba cittehi hīnataraṁ.",
  "anya-e0401n0:78_3": "‘‘Tadattho’’ti uparimānaṁ cittānaṁ sobhaṇasaññākaraṇasukhattho. ‘‘Ādito’’tiādimhi.",
  "anya-e0401n0:78_4": "‘‘Vīthicittavasenāti etaṁ mama, esohamasmi,",
  "anya-e0401n0:78_5": "esome attāti evaṁ pavattassa bhavanikanti javanavīthicittassa vasena. Evañcasati,",
  "anya-e0401n0:78_6": "kiṁ kāraṇaṁ lobhamūlacittassapathamaṁ vacaneti āha ‘‘akusalesu panā’’tiādiṁ .‘‘Dvīhivaṭṭamūlehī’’ti lobhamohasaṅkhātehi dvīhi vaṭṭamūlehi.",
  "anya-e0401n0:79_0": "22.",
  "anya-e0401n0:79_1": "‘‘Siniddhacitta’’nti sātavedanāyuttattālūkhacittaṁ na hotīti adhippāyo.",
  "anya-e0401n0:79_2": "Sumanassabhāvoti vutte kāyikasukhavedanāyapi pasaṅgo siyāti vuttaṁ ‘‘mānasika…pe… nāma’’nti.",
  "anya-e0401n0:79_3": "‘‘Sumanābhidhānassā’’ti sumananāmassa.",
  "anya-e0401n0:79_4": "‘‘Pavattinimitta’’nti pavattiyā āsanna kāraṇaṁ.",
  "anya-e0401n0:79_5": "Kathaṁ pana bhāvo pavattinimittaṁ nāmahotīti āha ‘‘bhavanti…pe… katvā’’ti. Nimitte bhummaṁ.",
  "anya-e0401n0:79_6": "Tathāhi bhāvo nāma saddappavattinimittanti vuttaṁ.",
  "anya-e0401n0:79_7": "Idāni nimitta lakkhaṇaṁ dassento ‘‘yathāhī’’tiādimāha. ‘‘Tatthā’’ti tasmiṁ payoge.",
  "anya-e0401n0:79_8": "‘‘Danta nimitta’’nti dantakāraṇā.",
  "anya-e0401n0:79_9": "‘‘Taṁ vedanā nimitta’’nti taṁ vedanākāraṇā. Ettha siyā,",
  "anya-e0401n0:79_10": "‘‘etasminti nimitte bhumma’’nti vuttaṁ,",
  "anya-e0401n0:79_11": "nimittañcanāma akārakaṁ asādhanaṁ,",
  "anya-e0401n0:79_12": "taṁ kathaṁ sādhanaviggahe yujjatīti.",
  "anya-e0401n0:79_13": "Adhikaraṇa sādhanānurūpattā saddappavattinimittassāti daṭṭhabbaṁ.",
  "anya-e0401n0:79_14": "Etenāti ca etasmāti ca hetu atthe ubhayavacananti vadanti.",
  "anya-e0401n0:79_15": "Āsannahetu nāmasādhanarūpo bhavatīti tesaṁ adhippāyo. Suṭṭhu karoti,",
  "anya-e0401n0:79_16": "pakatipaccayena anipphannaṁ kammaṁ attano balena nipphādetīti saṅkhāro.",
  "anya-e0401n0:79_17": "‘‘Pubbābhisaṅkhāro’’ti pubbabhāge abhisaṅkhāro. Payojeti niyojetīti payogo.",
  "anya-e0401n0:79_18": "Upeti phalasaṅkhāto attho etenāti upāyo. ‘‘Āṇattiyāvā’’ti pesanāyavā.",
  "anya-e0401n0:79_19": "‘‘Ajjhesanena vā’’ti āyācanena vā.",
  "anya-e0401n0:79_20": "‘‘Tajjetvā vā’’ti bhayaṁ dassetvā vā.",
  "anya-e0401n0:79_21": "‘‘Taṁ taṁ upāyaṁ pare ācikkha’’nti.",
  "anya-e0401n0:79_22": "Kathaṁ ācikkhantīti āha ‘‘akaraṇe’’tiādiṁ.",
  "anya-e0401n0:79_23": "‘‘Tasmiṁ tasmiṁ kamme payojetītikatvā idha saṅkhāro nāmā’’ti yojanā.",
  "anya-e0401n0:79_24": "‘‘Paccaya gaṇo’’ti pakatipaccayagaṇo. ‘‘Tenā’’ti saṅkhārena.",
  "anya-e0401n0:79_25": "‘‘Sādhāraṇo’’ti kusalākusalābyākatānaṁ sādhāraṇo.",
  "anya-e0401n0:79_26": "‘‘Duvidhena saṅkhārenā’’ti payogena vā upāyena vā.",
  "anya-e0401n0:79_27": "‘‘Yo pana tenasahito’’tiādinā pubbevuttamevatthaṁ pakārantarenapākaṭaṁ kātuṁ ‘‘sopana yadā’’tiādi vuttaṁ.",
  "anya-e0401n0:79_28": "‘‘Itī’’tiādi laddhaguṇa vacanaṁ.",
  "anya-e0401n0:79_29": "‘‘Paccayagaṇassevanāma’’nti paccayagaṇasseva visesa nāmanti vuttaṁ hoti.",
  "anya-e0401n0:79_30": "Uppannatthe ikapaccayoti kathaṁ viññāyatīti āha ‘‘yasmiṁ samaye’’tiādiṁ.",
  "anya-e0401n0:79_31": "‘‘Pāḷiya’’nti dhammasaṅgaṇipāḷiyaṁ.",
  "anya-e0401n0:79_32": "‘‘Asallakkhetvā’’ti acintetvā iccevattho. Sabbametaṁ nayujjatiyeva. Kasmā,",
  "anya-e0401n0:79_33": "pāḷiaṭṭhakathāhi asaṁsandanattā,",
  "anya-e0401n0:79_34": "atthayuttibyañjanayuttīnañca avisadattāti adhippāyo. ‘‘Ta’’nti cittaṁ. ‘‘Etenā’’ti pubbappayogena.",
  "anya-e0401n0:79_35": "‘‘Yathāvuttanayenā’’ti tikkhabhāvasaṅkhātamaṇḍanavisesena.",
  "anya-e0401n0:79_36": "‘‘So panā’’ti pubbappayogo pana. ‘‘Itī’’ti tasmā.",
  "anya-e0401n0:79_37": "‘‘Taṁ nibbattito’’ti tena pubbappayogena nibbattito.",
  "anya-e0401n0:79_38": "‘‘Virajjhitvā’’ti ayuttapakkhepatitvā.",
  "anya-e0401n0:79_39": "Etenapaṭikkhittā hotīti sambandho. Gāthāyaṁ.",
  "anya-e0401n0:79_40": "‘‘Cittasambhavī’’ti cittasmiṁ sambhūto.",
  "anya-e0401n0:79_41": "Viseso saṅkhāro nāmāti yojanā. Salomako,",
  "anya-e0401n0:79_42": "sapakkhakotyādīsuviyāti vuttaṁ. Sāsavā dhammā,",
  "anya-e0401n0:79_43": "sārammaṇā dhammātyādīsuviyāti pana vutte yuttataraṁ.",
  "anya-e0401n0:79_44": "‘‘Pāḷiaṭṭhakathā siddha’’nti pāḷiaṭṭhakathāto siddhaṁ.",
  "anya-e0401n0:79_45": "Apicayatthavisuddhimaggādīsu asaṅkhāraṁ cittaṁ, sasaṅkhāraṁ cittanti āgataṁ.",
  "anya-e0401n0:79_46": "Tattha ayaṁ pacchimanayo yutto.",
  "anya-e0401n0:79_47": "Upāyasamuṭṭhitassa anekasatasambhavato ‘‘idañca nayadassanamevā’’ti vuttaṁ.",
  "anya-e0401n0:79_48": "‘‘Udāsinabhāvenā’’ti majjhattabhāvena. ‘‘Yato’’ti yasmā. Vikārapatto hoti.",
  "anya-e0401n0:79_49": "Tato adhimattapassanaṁ viññāyatīti yojanā.",
  "anya-e0401n0:80_0": "23.",
  "anya-e0401n0:80_1": "Idāni sahagatavacana sampayuttavacanāni vicārento ‘‘etthacā’’tiādimārabhi.",
  "anya-e0401n0:80_2": "‘‘Na pana te bhedavantā hontī’’ti kasmā vuttaṁ. Na nu tepicakkhu samphasso, sotasamphasso, tiādinā ca, kāmavitakko, byāpādavitakko, tiādinā ca, dukkhe aññāṇaṁ, dukkhasamudaye aññāṇa,",
  "anya-e0401n0:80_3": "ntiādināca bhedavantā hontīti. Saccaṁ.",
  "anya-e0401n0:80_4": "Te pana bhedā imaṁ cittaṁ bhinnaṁ na karonti.",
  "anya-e0401n0:80_5": "Tasmā te bhedavantāna hontīti vuttā.",
  "anya-e0401n0:80_6": "Na ca tesaṁ ayaṁ vikappo atthīti sambandho.",
  "anya-e0401n0:80_7": "‘‘Imasmiṁ citte’’ti lobhamūlacitte.",
  "anya-e0401n0:80_8": "‘‘Katthacī’’ti kismiñci citte.",
  "anya-e0401n0:80_9": "Yevāpanāti vutte sudhammesu āgatāniyevāpanakāni.",
  "anya-e0401n0:80_10": "‘‘Aññehī’’ti dosamūlamohamūlehi.",
  "anya-e0401n0:80_11": "Nanutānipi idha gahetabbānīti sambandho. ‘‘Nā’’ti na gahetabbāni.",
  "anya-e0401n0:80_12": "Kasmāti āha ‘‘tesuhī’’tiādiṁ . Tepi idha nagahetabbā siyuṁ. Na pana na gahetabbā. Kasmā,",
  "anya-e0401n0:80_13": "vedanāya ca sayaṁ bhedavantattā,",
  "anya-e0401n0:80_14": "diṭṭhisaṅkhārānañca vikappasabbhāvāti adhippāyo.",
  "anya-e0401n0:81_0": "24.",
  "anya-e0401n0:81_1": "‘‘Somanassassakāraṇa’’nti somanassuppattiyā kāraṇaṁ.",
  "anya-e0401n0:81_2": "Somanassuppattiyā kāraṇe vutte taṁ sahagata cittuppattiyāpikāraṇaṁ siddhaṁ hotīti katvā tameva vuttanti daṭṭhabbaṁ.",
  "anya-e0401n0:81_3": "Tenāha ‘‘somanassappaṭisandhikohī’’tiādiṁ.",
  "anya-e0401n0:81_4": "Hīnena vā…pe… ārammaṇena samāyogo,",
  "anya-e0401n0:81_5": "tena samāyuttassāpi cittaṁ uppajjamānantiādinā vattabbaṁ. Tathā byasanamuttiyaṁpi.",
  "anya-e0401n0:81_6": "Upekkhākāraṇe ‘‘byasanamuttī’’ti idaṁ domanassappasaṅgaparihāravacanaṁ.",
  "anya-e0401n0:81_7": "Ajjhāsayovuccati ajjhāvuttaṁ gehaṁ.",
  "anya-e0401n0:81_8": "Diṭṭhisaṅkhāto ajjhāsayoyassāti diṭṭhajjhāsayo. Tassa bhāvo diṭṭhajjhāsayatā.",
  "anya-e0401n0:81_9": "‘‘Ayoniso ummujjana’’nti anupāyato ābhujanaṁ, manasikaraṇaṁ.",
  "anya-e0401n0:81_10": "‘‘Cintā pasutavasenā’’ti gambhīresu dhammesu cintāpasavanavasena, vīmaṁsā vaḍḍhanavasena.",
  "anya-e0401n0:81_11": "‘‘Diṭṭhakāraṇamevā’’ti diṭṭhaṁ kāraṇappaṭirūpakameva.",
  "anya-e0401n0:81_12": "Tenāha ‘‘sāratosaccato ummujjana’’nti.",
  "anya-e0401n0:81_13": "‘‘Tabbiparītenā’’ti tato viparītena. Adiṭṭhajjhāsayatā,",
  "anya-e0401n0:81_14": "diṭṭhivipannapuggalaparivajjanatā, saddhammasavanatā, sammāvitakkabahulatā,",
  "anya-e0401n0:81_15": "yoniso ummujjanañca diṭṭhivippayogakāraṇanti vattabbaṁ.",
  "anya-e0401n0:82_0": "‘‘Imesaṁ pana cittānaṁ uppattividhānaṁ visuddhimaggegahetabba’’nti visuddhi maggekhandha niddesato gahetabbaṁ. Vuttañhitattha.",
  "anya-e0401n0:82_1": "Yadā hinatthikāmesu ādīnavotiādinānayena micchādiṭṭhiṁ purekkhitvā haṭṭhatuṭṭho kāmevā paribhuñjati,",
  "anya-e0401n0:82_2": "diṭṭhamaṅgalādīni vā sāratopacceti sabhāva tikkhena anussāhitenacittena.",
  "anya-e0401n0:82_3": "Tadā pathamaṁ akusala cittaṁ uppajjati.",
  "anya-e0401n0:82_4": "Yadā mandena samussāhitena cittena, tadādutīyaṁ.",
  "anya-e0401n0:82_5": "Yadā micchā diṭṭhiṁ apurekkhitvā kevalaṁ haṭṭhatuṭṭho methunaṁ vā sevati,",
  "anya-e0401n0:82_6": "para sampattiṁ vā abhijjhāyati,",
  "anya-e0401n0:82_7": "parabhaṇḍaṁ vā harati sabhāvatikkheneva anussāhitena cittena. Tadā tatīyaṁ.",
  "anya-e0401n0:82_8": "Yadā mandena samussāhitenacittena, tadā catutthaṁ.",
  "anya-e0401n0:82_9": "Yadā pana kāmānaṁ vā asampattiṁ āgamma aññesaṁ vā somanassahetūnaṁ abhāvena catūsupi vikappesu somanassarahitāhonti ,",
  "anya-e0401n0:82_10": "tadāsesāni cattāri upekkhāsahagatāni uppajjantīti.",
  "anya-e0401n0:83_0": "Lobhamūlacittavaṇṇanā niṭṭhitā.",
  "anya-e0401n0:84_0": "25. Dosamūlacitte. ‘‘Virūpa’’nti duṭṭhaṁ, luddaṁ.",
  "anya-e0401n0:84_1": "Dummanassa bhāvoti vutte kāyikadukkhavedanāyapi pasaṅgo siyāti vuttaṁ ‘‘mānasika…pe… nāma’’nti. Paṭihaññati bādhati. ‘‘Santatte’’ti santāpite.",
  "anya-e0401n0:85_0": "26.",
  "anya-e0401n0:85_1": "‘‘Bhedakaro’’ti aññamaññavisesakaro.",
  "anya-e0401n0:85_2": "‘‘Bhedakarāna hontī’’ti imassa cittassa aññamaññavisesakarāna honti.",
  "anya-e0401n0:85_3": "Domanassaggahaṇaṁ pasaṅganivattanatthaṁ gahitanti yojanā.",
  "anya-e0401n0:85_4": "Pasaṅgoti canānappakārato sajjanaṁ lagganaṁ.",
  "anya-e0401n0:85_5": "Kathaṁ pasaṅgoti āha ‘‘yadāhī’’tiādiṁ.",
  "anya-e0401n0:85_6": "‘‘Tuṭṭhiṁ pavedentī’’ti tuṭṭhāmayaṁ imesaṁ maraṇenātiādi cikkhanti.",
  "anya-e0401n0:85_7": "Evaṁ sahagatappasaṅgaṁ nivattetvā sampayuttappasaṅgaṁ nivattetuṁ ‘‘paṭighaggahaṇaṁpī’’tiādi vuttaṁ.",
  "anya-e0401n0:85_8": "Tiracchānagatapāṇavadhe apuññaṁ nāma natthi.",
  "anya-e0401n0:85_9": "Ādikappato paṭṭhāya manussānaṁ yathākāma paribhogatthāya lokissariyenathāvaraṭṭhāyinā nimmitattāti adhippāyo. ‘‘Vissaṭṭhā’’ti anāsaṅkā. ‘‘Aññevā’’ti aññe vā jane. Vimati eva vematikaṁ.",
  "anya-e0401n0:85_10": "Vematikaṁ jātaṁ yesaṁ te vematikajātā.",
  "anya-e0401n0:85_11": "Purimacittassalobhasahagatabhāvo imāniaṭṭhapi lobhasahagatacittānināmāti iminā cūḷanigamane neva siddhoviyāti yojanā.",
  "anya-e0401n0:85_12": "Cūḷanigamanena paṭighasampayutta bhāvesiddhe domanassasahagatabhāvopi tenasiddho yevāti katvā ‘‘tesaṁ gahaṇaṁ’’ti vuttaṁ.",
  "anya-e0401n0:85_13": "‘‘Tesa’’nti donassapaṭighānaṁ.",
  "anya-e0401n0:85_14": "Imasmiṁ citte issāmacchariyakukkuccānicathinamiddhāni ca aniyatayogīni ca honti yevāpanakāni ca. Tenāha ‘‘purimacitte’’tiādiṁ.",
  "anya-e0401n0:85_15": "Domanassaṁ imasmiṁ citte atthi, aññacittesu natthi, tasmā asādhāraṇa dhammo nāma.",
  "anya-e0401n0:85_16": "Anaññasādhāraṇa dhammotipi vuccati.",
  "anya-e0401n0:85_17": "‘‘Yathātaṁ’’ti taṁ nidassanaṁ tadudāharaṇaṁ yathā katamanti attho. ‘‘Upalakkhetī’’ti saññāpeti.",
  "anya-e0401n0:85_18": "Ātapaṁtāyatirakkhatīti ātapattaṁ. Setacchattaṁ.",
  "anya-e0401n0:85_19": "Laddhaṁ ātapattaṁ yenāti laddhātapatto. Rājakumāro.",
  "anya-e0401n0:85_20": "So ātapattaṁ laddhoti vutte sabbaṁ rājasampattiṁ laddhoti viññāyati.",
  "anya-e0401n0:85_21": "Tasmā idaṁ upalakkhaṇa vacanaṁ jātanti daṭṭhabbaṁ.",
  "anya-e0401n0:85_22": "‘‘Ubhinna’’nti dvinnaṁ domanassa paṭighānaṁ.",
  "anya-e0401n0:85_23": "Pubbe domanassasahagatanti vatvā nigamane paṭighasampayuttacittānīti vuttattā ‘‘imassa…pe… siddhito’’ti vuttaṁ.",
  "anya-e0401n0:86_0": "27.",
  "anya-e0401n0:86_1": "‘‘Aniṭṭhalokadhammehī’’ti alābho ca, ayasoca, nindāca,",
  "anya-e0401n0:86_2": "dukkhañcāti catūhi aniṭṭhalokadhammehi.",
  "anya-e0401n0:86_3": "‘‘Taṁ kutettha labbhā’’ti ahaṁ alābhādīhi māsamāgacchīti patthentassapi kutomeetthaloketaṁ patthanā pūraṇaṁ sabbakālaṁ labbhāti attho.",
  "anya-e0401n0:86_4": "‘‘Labbhā’’ti ca kammatthadīpakaṁ pāṭipadikapadaṁ.",
  "anya-e0401n0:86_5": "Imesaṁ uppattividhānaṁ visuddhimagge saṅkhepatova vuttaṁ tassa pāṇāti pātādīsu tikkhamandappavattikāle pavattiveditabbāti.",
  "anya-e0401n0:87_0": "Dosamūlacittavaṇṇanā niṭṭhitā.",
  "anya-e0401n0:88_0": "28. Mohamūlacitte.",
  "anya-e0401n0:88_1": "‘‘Mūlantaravirahenā’’ti aññamūlavirahena. Saṁsappatīti saṁsappamānā. Evaṁ nu kho,",
  "anya-e0401n0:88_2": "aññathānu khoti evaṁ dvidhā erayati kampatīti attho. Vikkhipatīti vikkhipamānaṁ.",
  "anya-e0401n0:88_3": "‘‘Niyamanattha’’nti idaṁ vicikicchāsampayuttaṁ nāmāti niyamanatthaṁ.",
  "anya-e0401n0:88_4": "Idañhi paṭighasampayuttaṁ viya nigamanena siddhaṁ na hoti.",
  "anya-e0401n0:88_5": "‘‘Idha laddhokāsaṁ hutvā’’ti mūlantara virahattā eva idhaladdhokāsaṁ hutvā. Pakati sabhāvabhūtaṁ, iti tasmā natthīti yojanā.",
  "anya-e0401n0:88_6": "‘‘Anosakkamāna’’nti pacchato anivattamānaṁ.",
  "anya-e0401n0:88_7": "‘‘Asaṁsīdamāna’’nti heṭṭhato apatamānaṁ.",
  "anya-e0401n0:88_8": "Ubhayena abbocchinnanti vuttaṁ hoti.",
  "anya-e0401n0:88_9": "‘‘Atisammuḷhatāyā’’ti mūlantara virahena mohena atisammuḷhatāya.",
  "anya-e0401n0:88_10": "‘‘Aticañcalatāyā’’ti saṁsappamānavikkhipamānehivicikicchuddhaccehi aticañcalatāya.",
  "anya-e0401n0:88_11": "‘‘Sabbatthapī’’ti sabbesupi ārammaṇesu.",
  "anya-e0401n0:88_12": "Aṭṭhakathāyaṁ saṅkhāra bhedena avijjāya duvidhabhāvova vutto. Kathaṁ vutto.",
  "anya-e0401n0:88_13": "Avijjā appaṭipatti micchā paṭipattito duvidhā tathā sasaṅkhā rāsaṅkhāratoti vutto.",
  "anya-e0401n0:88_14": "‘‘Tividhabhāvovā’’ti imasmiṁ cittesaṅkhāravimuttāya avijjāya saddhiṁ tividhabhāvova.",
  "anya-e0401n0:88_15": "Imesaṁ dvinnaṁ cittānaṁ uppattividhānaṁ visuddhimaggesaṅkhepatovavuttaṁ tassaasanniṭṭhānavikkhepakālepavatti veditabbāti.",
  "anya-e0401n0:89_0": "29.",
  "anya-e0401n0:89_1": "‘‘Sabbathāpī’’ti nipātasamudāyo vā hotu aññamaññavevacano vā,",
  "anya-e0401n0:89_2": "visuṁ nipātovāti evaṁ sabbappakāratopi.",
  "anya-e0401n0:89_3": "Akusalapade akāro viruddhattho. Yathā amitto, asuro,",
  "anya-e0401n0:89_4": "tidassetuṁ ‘‘akusalānī’’tiādimāha.",
  "anya-e0401n0:89_5": "‘‘Paṭiviruddhabhāvo’’ti mohādīhi akusalehi viruddhabhāvo.",
  "anya-e0401n0:89_6": "Bhāvanaṁnārahantīti ‘‘abhāvanārahā’’.",
  "anya-e0401n0:89_7": "Kathaṁ pana bhāvanaṁnārahantīti āha ‘‘punappuna’’ntiādiṁ.",
  "anya-e0401n0:89_8": "‘‘Niyāmaṁ okkamantāpī’’ti pañcānantariya kammabhāvena niyatamicchādiṭṭhibhāvena ca niyāmaṁ okkamantāpi.",
  "anya-e0401n0:89_9": "Apāyaṁ bhajantīti apāyabhāgino. Kammakārakā. Tesaṁ bhāvo. Tāya.",
  "anya-e0401n0:89_10": "‘‘Vaṭṭasotaniyate’’ti saṁsāravaṭṭa sotasmiṁ niyate.",
  "anya-e0401n0:89_11": "‘‘Thiratarapattā’’ti samādhivasena thiratarabhāvaṁ pattā.",
  "anya-e0401n0:89_12": "Idāni tamevatthaṁ pakārantarena vibhāvetuṁ ‘‘apicā’’tiādimāha.",
  "anya-e0401n0:89_13": "‘‘Siyu’’nti padaṁ dhātupaccayehi siddhaṁ nipphannapadaṁ nāma nahoti. Kasmā,",
  "anya-e0401n0:89_14": "idhaparikappatthassa asambhavato. Nipātapadaṁ hoti. Kasmā, anekatthatā sambhavato.",
  "anya-e0401n0:89_15": "Idha pana bhavanti saddena samānattho.",
  "anya-e0401n0:89_16": "Tenāha ‘‘nipātapadaṁ idha daṭṭhabba’’nti.",
  "anya-e0401n0:90_0": "Akusalavaṇṇanā.",
  "anya-e0401n0:91_0": "30. Ahetukacitte.",
  "anya-e0401n0:91_1": "‘‘Sabbanihīna’’nti sabbacittehi hīnaṁ.",
  "anya-e0401n0:91_2": "Puna ‘‘sabbanihīna’’nti sabbāhetukehi hīnaṁ. ‘‘Ta’’nti akusala vipākaṁ.",
  "anya-e0401n0:92_0": "31. Suttapāḷiyaṁ, ‘‘kaṭṭha’’nti sukkhadāruṁ.",
  "anya-e0401n0:92_1": "‘‘Sakalika’’nti chinditaphālitaṁ kaṭṭhakkhaṇḍakaṁ. ‘‘Thusa’’nti vīhisuṅkaṁ. ‘‘Saṅkāra’’nti kacavaraṁ.",
  "anya-e0401n0:92_2": "Cakkhuñcarūpe ca paṭicca yaṁviññāṇaṁ uppajjati.",
  "anya-e0401n0:92_3": "Taṁ cakkhuviññāṇantveva vuccatītiādinā yojetabbaṁ.",
  "anya-e0401n0:92_4": "Tattha ‘‘rūpe’’ti rūpārammaṇāna . ‘‘Sadde’’tiādīsupi esanayo.",
  "anya-e0401n0:92_5": "Ettha ca viññāṇāni ekavatthu nissitāni honti.",
  "anya-e0401n0:92_6": "Tasmā vatthu dvāresu ekavacanaṁ vuttaṁ.",
  "anya-e0401n0:92_7": "Ārammaṇāni pana ekaviññāṇenāpi bahūni gahitāni. Tasmā ārammaṇesu bahuvacanaṁ.",
  "anya-e0401n0:92_8": "‘‘Dukkhayatī’’ti dukkhaṁ karoti. Nāmadhātu padañhetaṁ.",
  "anya-e0401n0:92_9": "Yathā attānaṁ sukheti vīṇetīti saddavidū.",
  "anya-e0401n0:92_10": "Dhātupāṭhesu pana sukhadukkhatakkiriyāyaṁti vuttaṁ.",
  "anya-e0401n0:92_11": "Takkiriyāti ca sukhakiriyā dukkha kiriyāti attho.",
  "anya-e0401n0:92_12": "Sātakiriyā assātakiriyāti vuttaṁ hoti.",
  "anya-e0401n0:92_13": "Ca saddo okāsatthoti katvā ‘‘dukkaraṁ okāsadāna’’nti vuttaṁ.",
  "anya-e0401n0:93_0": "32.",
  "anya-e0401n0:93_1": "‘‘Cakkhussa asambhinnatā’’ti cakkhupasādarūpassa abhinnatā.",
  "anya-e0401n0:93_2": "Tasmiñhi bhinnesati andhassa cakkhussa rūpāninupaṭṭhahantīti.",
  "anya-e0401n0:93_3": "‘‘Sotassaasambhinnatā’’tiādīsupi esanayo.",
  "anya-e0401n0:93_4": "‘‘Ālokasannissayappaṭilābho’’ti cakkhu ca ālokesati kiccakārī hoti. Asati nahoti. Tathā rūpañca.",
  "anya-e0401n0:93_5": "Tasmā āloko tesaṁ visayavisayībhāvūpagamane sannissayo hoti.",
  "anya-e0401n0:93_6": "Tassa ālokasannissayassa paṭilābho. Esanayo ākāsasannissayādīsu.",
  "anya-e0401n0:93_7": "Imesaṁ aṅgānaṁ yutti dīpanā uparirūpasaṅgahe āgamissati.",
  "anya-e0401n0:93_8": "‘‘Aṭṭhakathāya’’nti aṭṭhasāliniyaṁ.",
  "anya-e0401n0:93_9": "Tattha ‘‘tasmiṁ pana āpātaṁ āgacchantepi ālokasannissaye asati cakkhuviññāṇaṁ nuppajjatī’’ti vacanaṁ asambhāvento ‘‘taṁ vinā ālokenā’’tiādimāha.",
  "anya-e0401n0:93_10": "‘‘Abhāvadassana para’’nti abhāvadassanappadhānaṁ.",
  "anya-e0401n0:94_0": "33. Vipākavacanatthe. Vipaccatīti vipākaṁ.",
  "anya-e0401n0:94_1": "Vipaccatīti ca vipakkabhāvaṁ āpajjati.",
  "anya-e0401n0:94_2": "Pubbe katakammaṁ idāni nibbattiṁ pāpuṇātīti vuttaṁ hoti.",
  "anya-e0401n0:94_3": "Idāni tadatthaṁ pākaṭaṁ karonto ‘‘ayañca attho’’tiādimāha.",
  "anya-e0401n0:94_4": "Aṭṭhakathāyaṁ āyūhana samaṅgitāpi āgatā.",
  "anya-e0401n0:94_5": "Idha panasā cetanā samaṅgitāya saṅgahitāti katvā ‘‘catasso samaṅgithā’’ti vuttaṁ. Samaṅgitāti ca sampannatā.",
  "anya-e0401n0:94_6": "‘‘Taṁ taṁ kammāyūhana kāle’’ti pāṇāti pātādikassa tabbiramaṇādikassa ca tassa tassa duccaritasucaritakammassa āyūhanakāle. Samuccinanakāleti attho.",
  "anya-e0401n0:94_7": "‘‘Sabbaso abhāvaṁ patvāna nirujjhatī’’ti yathā abyākata dhammānirujjhamānā sabbaso abhāvaṁ patvā nirujjhanti.",
  "anya-e0401n0:94_8": "Tathā nanirujjhantīti adhippāyo.",
  "anya-e0401n0:94_9": "‘‘Sabbākāra paripūra’’nti pāṇātipātaṁ karontassa kammānu rūpābahūkāya vacīmano vikārā sandissanti. Esanayo adinnādānādīsu.",
  "anya-e0401n0:94_10": "Evarūpehi sabbehi ākāra vikārehi paripūraṁ.",
  "anya-e0401n0:94_11": "‘‘Nidahitvā vā’’ti saṇṭhapetvā eva.",
  "anya-e0401n0:94_12": "‘‘Yaṁsandhāyā’’ti yaṁkiriyāvisesanidhānaṁ sandhāya.",
  "anya-e0401n0:95_0": "Gāthāyaṁ. ‘‘Sajjū’’ti imasmiṁ divase.",
  "anya-e0401n0:95_1": "‘‘Khīraṁ vamuccatī’’ti yathā khīraṁ nāma imasmiṁ divase muccati. Pakatiṁ jahati. Vipariṇāmaṁ gacchati.",
  "anya-e0401n0:95_2": "Na tathā pāpaṁ kataṁ kammanti yojanā.",
  "anya-e0401n0:95_3": "Kathaṁ pana hotīti āha ‘‘dahantaṁ bālamanvetī’’ti.",
  "anya-e0401n0:95_4": "‘‘Bhasmāchannovapāvako’’ti chārikā channoviya aggi.",
  "anya-e0401n0:95_5": "‘‘So panā’’ti kiriyā viseso pana.",
  "anya-e0401n0:95_6": "‘‘Visuṁ eko paramattha dhammotipi saṅkhyaṁ na gacchatī’’ti visuṁ sampayutta dhamma bhāvena saṅkhyaṁ na gacchatīti adhippāyo.",
  "anya-e0401n0:95_7": "So hi kammapaccayadhammattā paramattha dhammo na hotīti na vattabbo.",
  "anya-e0401n0:95_8": "Tenāha ‘‘anusayadhātuyo viyā’’ti. ‘‘So’’ti kiriyāviseso. ‘‘Ta’’nti kammaṁ vā, kammanimittaṁ vā, gatinimittaṁ vā.",
  "anya-e0401n0:95_9": "‘‘Tadā okāsaṁ labhatī’’ti vipaccanatthāya okāsaṁ labhati.",
  "anya-e0401n0:95_10": "Okāsaṁ labhitvā paccupaṭṭhātīti adhippāyo.",
  "anya-e0401n0:95_11": "‘‘Tatthā’’ti tāsu ca tūsusamaṅgitāsu. ‘‘Itī’’ti laddhaguṇavacanaṁ.",
  "anya-e0401n0:95_12": "‘‘Evañca katvā’’tiādi puna laddhaguṇavacanaṁ.",
  "anya-e0401n0:95_13": "‘‘Pāḷiya’’nti dhammasaṅgaṇi pāḷiyaṁ.",
  "anya-e0401n0:95_14": "‘‘Kammasantānato’’ti arūpasantānaṁ eva vuccati.",
  "anya-e0401n0:95_15": "‘‘Ye panā’’ti ganthakārā pana. ‘‘Tesa’’nti ganthakārānaṁ. Āpajjatīti sambandho. Tesaṁ vādeti vā yojetabbaṁ.",
  "anya-e0401n0:95_16": "Yañcaupamaṁ dassentīti yojanā. ‘‘Tatthā’’ti tasmiṁ vacane. Na ca na labhantīti yojanā.",
  "anya-e0401n0:95_17": "‘‘Tadā’’ti tasmiṁ pariṇatakāle.",
  "anya-e0401n0:95_18": "‘‘Nāḷa’’nti pupphaphalānaṁ daṇḍakaṁ.",
  "anya-e0401n0:96_0": "34.",
  "anya-e0401n0:96_1": "‘‘Sambhavo’’ti pasaṅgakāraṇaṁ.",
  "anya-e0401n0:96_2": "Abhivisesena caraṇaṁ pavattanaṁ abhicāro. Visesa vutti. Na abhicāro byabhicāro. Sāmañña vutti.",
  "anya-e0401n0:96_3": "Pakkhantarena sādhāraṇatāti vuttaṁ hoti.",
  "anya-e0401n0:96_4": "Pakkhantarena sādhāraṇatā nāmapakkhantarassa nānappakārato sajjanameva lagganamevāti vuttaṁ byabhicārassāti pasaṅgassa iccevatthoti.",
  "anya-e0401n0:96_5": "Etthacātiādinā sambhavabyabhicārānaṁ abhāvameva vadati.",
  "anya-e0401n0:96_6": "Akusalahetūhi ca sahetukatā sambhavo natthīti sambandho. ‘‘Tesa’’nti akusalavipākānaṁ.",
  "anya-e0401n0:96_7": "‘‘Abyabhicāroyevā’’ti byabhicārarahitoyeva.",
  "anya-e0401n0:97_0": "35.",
  "anya-e0401n0:97_1": "‘‘Pañcadvāre uppanna’’nti pañcadvāravikāraṁ paṭicca uppannattā vuttaṁ. Tenāha ‘‘tañhī’’tiādiṁ. Esanayo manodvārāvajjanepi.",
  "anya-e0401n0:98_0": "Yadi hi ayamatthosiyā, evañcasati,",
  "anya-e0401n0:98_1": "ayamattho āpajjatīti sambandho. ‘‘Tesa’’nti vīthicittānaṁ.",
  "anya-e0401n0:98_2": "Uppādasaddoniyatapulliṅgoti katvā ‘‘ṭīkāsu pana…pe… niddiṭṭhaṁ’’ siyāti vuttaṁ.",
  "anya-e0401n0:98_3": "‘‘Vuttanayenā’’ti sampayuttahetuvirahatoti vuttanayena.",
  "anya-e0401n0:98_4": "Vipaccana kiccaṁ nāma vipākānaṁ kiccaṁ.",
  "anya-e0401n0:98_5": "Vipākuppādanakiccaṁ nāma kusalākusalānaṁ kiccaṁ.",
  "anya-e0401n0:98_6": "‘‘Taṁ taṁ kiriyāmattabhūtānī’’ti āvajjana kiriyā hasanakiriyāmattabhūtāni.",
  "anya-e0401n0:98_7": "Paṭisandhibhavaṅgacuticittāni nāma kevalaṁ kammavegukkhittabhāvenasantānepatitamattattā dubbala kiccāni honti.",
  "anya-e0401n0:98_8": "Pañca viññāṇāni ca asārānaṁ abalānaṁ pasādavatthūnaṁ nissāya uppannattā dubbalavatthukāni honti.",
  "anya-e0401n0:98_9": "Sampaṭicchanādīni ca pañcaviññāṇānubandha mattattā dubbala kiccaṭṭhānāni honti.",
  "anya-e0401n0:98_10": "Tasmā tāni sabbāni attano ussāhenavinā kevalaṁ vipaccanamattena pavattanti.",
  "anya-e0401n0:98_11": "‘‘Vipākasantānato’’ti pañcadvārāvajjanañca manodvārāvajjanañca bhavaṅgavipākasantānato laddhapaccayaṁ hoti.",
  "anya-e0401n0:98_12": "Voṭṭhabbanaṁ pañcaviññāṇādi vipākasantānato laddhapaccayaṁ.",
  "anya-e0401n0:98_13": "‘‘Itarāni panā’’ti hasituppādacitta mahākiriyacittādīni.",
  "anya-e0401n0:98_14": "‘‘Niranusayasantāne’’ti anusayarahite khīṇāsavasantāne.",
  "anya-e0401n0:98_15": "‘‘Ussāharahitāni evā’’ti yathā rukkhānaṁ vātapupphāni nāma atthi.",
  "anya-e0401n0:98_16": "Tāni phaluppādakasineharahitattā phalāni na uppādenti.",
  "anya-e0401n0:98_17": "Tathā tāni ca vipākuppādakataṇhāsineharahitattā ussāhabyāpāra rahitāni eva.",
  "anya-e0401n0:99_0": "36. Vedanāvicāraṇāyaṁ.",
  "anya-e0401n0:99_1": "‘‘Picupiṇḍakānaṁ viyā’’ti dvinnaṁ kappāsapicupiṇḍakānaṁ aññamaññasaṅghaṭṭanaṁ viya upādārūpānañca aññamaññasaṅghaṭṭanaṁ dubbalamevāti yojanā.",
  "anya-e0401n0:99_2": "‘‘Tesaṁ ārammaṇabhūtāna’’nti tiṇṇaṁ mahābhūtānaṁ.",
  "anya-e0401n0:99_3": "‘‘Kāyanissayabhūtesū’’ti kāyanissayamahābhūtesu .‘‘Tehī’’ti pañcaviññāṇehi.",
  "anya-e0401n0:99_4": "‘‘Purimacittenā’’ti sampaṭicchanacittato.",
  "anya-e0401n0:99_5": "‘‘Ta’’nti akusalavipākasantīraṇaṁ. Paṭighena vinā nappavattati.",
  "anya-e0401n0:99_6": "Kasmā nappavattatīti āha ‘‘ekantākusalabhūtenā’’tiādiṁ.",
  "anya-e0401n0:99_7": "‘‘Abyākatesu asambhavato’’ti abyākata cittesu yujjituṁ asambhavato.",
  "anya-e0401n0:99_8": "Kammānubhāvato ca muñcitvā yathāpurimaṁ vipākasantānaṁ kammānubhāvena pavattaṁ hoti.",
  "anya-e0401n0:99_9": "Tathā appavattitvāti adhippāyo. ‘‘Kenacī’’ti kenaci cittena.",
  "anya-e0401n0:99_10": "‘‘Visadisacittasantāna parāvaṭṭanavasenā’’ti purimenavipāka citta santānena visadisaṁ kusalādi javana cittasantānaṁ parato āvaṭṭā pana vasena.",
  "anya-e0401n0:99_11": "Tathāhidaṁ cittadvayaṁ pāḷiyaṁ āvaṭṭanā, anvāvaṭṭanā, ābhogo, samannāhāroti niddiṭṭhaṁ.",
  "anya-e0401n0:99_12": "‘‘Sabbatthāpī’’ti iṭṭhārammaṇepi aniṭṭhārammaṇepi.",
  "anya-e0401n0:99_13": "‘‘Attano pacchā pavattassa cittassa vasenā’’ti attano pacchā pavattaṁ cittaṁ paṭicca na vattabboti adhippāyo.",
  "anya-e0401n0:99_14": "‘‘Attano paccayehi eva so sakkā vattu’’nti attano paccayesu balavantesu sati, balavā hoti. Dubbalesu sati,",
  "anya-e0401n0:99_15": "dubbalo hotīti sakkāvattunti adhippāyo.",
  "anya-e0401n0:99_16": "‘‘Visadisa cittasantāna’’nti voṭṭhabbanakiriyacittasantānaṁ.",
  "anya-e0401n0:100_0": "37.",
  "anya-e0401n0:100_1": "Saṅkhāra vicāraṇāyaṁ ‘‘vipākuddhāre’’ti aṭṭhasāliniyaṁ vipākuddhāra kathāyaṁ.",
  "anya-e0401n0:100_2": "‘‘Ubhayakammenapī’’ti sasaṅkhārika kammenapi, asaṅkhārika kammenapi.",
  "anya-e0401n0:100_3": "‘‘Therenā’’ti mahādattattherena.",
  "anya-e0401n0:100_4": "‘‘Tadubhayabhāvābhāvo’’ti sasaṅkhārika asaṅkhārikabhāvānaṁ abhāvo.",
  "anya-e0401n0:100_5": "‘‘Tānipi hi aparibyattakiccāniyevā’’ti ettha āvajjana dvayaṁ javanānaṁ purecārika kiccattā aparibyattakiccaṁ hotu.",
  "anya-e0401n0:100_6": "Hasituppādacittaṁ pana javanakiccattā kathaṁ aparibyattakiccaṁ bhaveyyāti.",
  "anya-e0401n0:100_7": "Tampi sabbaññutaññāṇādīnaṁ anucārikamattattā aparibyattakiccaṁ nāma hotīti.",
  "anya-e0401n0:100_8": "‘‘Aṭṭhamahāvipākesu viya vattabbo’’ti mahāvipākānaṁ sasaṅkhārikā saṅkhārikabhāvo purimabhave maraṇāsannakāle ārammaṇānaṁ payogena saha vā vinā vā upaṭṭhānaṁ paṭicca vutto, tathā vattabboti adhippāyo.",
  "anya-e0401n0:101_0": "38.",
  "anya-e0401n0:101_1": "‘‘Dubbala kammanibbattesū’’ti paṭisandhi bhavaṅga cutikiccāni sandhāya vuttaṁ.",
  "anya-e0401n0:101_2": "‘‘Dubbalavatthu kiccaṭṭhānesū’’ti cakkhādivatthukesu āvajjanādi dubbalakicca dubbalaṭṭhānikesu.",
  "anya-e0401n0:101_3": "‘‘Tatthā’’tiādinā tadatthaṁ vivarati.",
  "anya-e0401n0:101_4": "Tattha ‘‘vikkhepayutta’’nti vikkhepakiccena uddhaccenayuttaṁ hutvā.",
  "anya-e0401n0:101_5": "‘‘Kappaṭṭhitikaṁ’’ nāma saṅghabhedakammaṁ.",
  "anya-e0401n0:101_6": "Chasuvatthu rūpesu hadayavatthumeva suvaṇṇarajataṁ viya sāravatthu hoti.",
  "anya-e0401n0:101_7": "Itarāni phalikāniviya pasādamattattā asārāni hontīti vuttaṁ ‘‘cakkhādīsu dubbalavatthūsū’’ti.",
  "anya-e0401n0:101_8": "Dassanādīni ca kiccāni javana kiccassa purecarattā khuddakiccāni honti. Tenāha ‘‘dassanādīsū’’tiādiṁ.",
  "anya-e0401n0:102_0": "39.",
  "anya-e0401n0:102_1": "Idha dīpaniyaṁ iccevanti padaṁ aṭṭhārasātipadassavisesananti katvā ‘‘sabbathāpīti padassa…pe… veditabbo’’ti vuttaṁ.",
  "anya-e0401n0:102_2": "Vibhāvaniyaṁ pana taṁ sabbathāpīti padassa visesananti katvā ‘‘sabbathā pītikusalākusalavipākakiriyābhedenā’’ti vuttaṁ.",
  "anya-e0401n0:103_0": "Ahetukacittavaṇṇanā niṭṭhitā.",
  "anya-e0401n0:104_0": "40. Sobhaṇacittesu. Avuttāpi siddhā hoti.",
  "anya-e0401n0:104_1": "Yathā aṭṭhacittāni lokuttarānīti ca vutte avuttepisijjhanti sesacittāni lokiyānīti ca sauttarānīti cāti adhippāyo.",
  "anya-e0401n0:104_2": "‘‘Attasamaṅgīno’’ti attanā pāpakammena samannāgate.",
  "anya-e0401n0:104_3": "‘‘Anicchante yevā’’ti sacepi avīcinimittassādavatthu viya keci icchantu.",
  "anya-e0401n0:104_4": "Ajānantānaṁ pana icchā appamāṇanti adhippāyo.",
  "anya-e0401n0:104_5": "‘‘Sobhagga pattiyā’’ti ettha subhagassa bhāvo sobhagganti viggaho. Subhagassāti ca susirikassa.",
  "anya-e0401n0:105_0": "41.",
  "anya-e0401n0:105_1": "‘‘Yāthāvato’’ti yathā sabhāvato.",
  "anya-e0401n0:105_2": "Ettha siyā jānātīti ñāṇanti vuttaṁ,",
  "anya-e0401n0:105_3": "kiṁ sabbaṁ ñāṇaṁ yāthāvato jānātīti. Kiñcettha.",
  "anya-e0401n0:105_4": "Yadi sabbaṁ ñāṇaṁ yāthāvato jānāti. Evaṁ sati,",
  "anya-e0401n0:105_5": "ñāṇena cintentānaṁ ajānanaṁ nāma natthi,",
  "anya-e0401n0:105_6": "virajjhanaṁ nāma natthīti āpajjati.",
  "anya-e0401n0:105_7": "Atha sabbaṁ ñāṇaṁ yāthāvato na jānāti, katthaci jānāti, katthaci na jānāti. Evañcasati, yattha jānāti, tattheva taṁ ñāṇaṁ hoti. Yattha na jānāti,",
  "anya-e0401n0:105_8": "tattha taṁ ñāṇameva na hotīti āpajjatīti. Vuccate .",
  "anya-e0401n0:105_9": "Ñāṇena cintessāmīti cintentānaṁpi yattha yattha yāthāvato jānanaṁ na hoti,",
  "anya-e0401n0:105_10": "tattha tattha ñāṇa vippayutta cittaṁ hoti.",
  "anya-e0401n0:105_11": "Ñāṇappaṭi rūpakā ca dhammā atthi cittañca vitakko ca, vicāro ca, diṭṭhi ca.",
  "anya-e0401n0:105_12": "Etehi cintentāpi ahaṁ ñāṇena cintemīti maññanti.",
  "anya-e0401n0:105_13": "‘‘Deyya dhammapaṭiggāhaka sampattī’’ti deyyadhamma vatthu sampatti, paṭiggāhaka puggala sampatti.",
  "anya-e0401n0:105_14": "‘‘Abyāpajjalokūpapattitā’’ti ettha abyāpajjaloko nāma kāyikadukkha cetasika dukkha rahito uparidevaloko vā brahmaloko vā. Upapajjanaṁ upapatti.",
  "anya-e0401n0:105_15": "Paṭisandhivasena upagamananti attho.",
  "anya-e0401n0:105_16": "Abyāpajjalokaṁ upapatti yassa so abyāpajja lokūpapatti. Tassa bhāvoti viggaho.",
  "anya-e0401n0:105_17": "‘‘Kilesa dūratā’’ti samāpatti balena vā, aññatarappaṭipattiyā vā, vikkhambhita kilesatā vā,",
  "anya-e0401n0:105_18": "ariyamaggena samucchinna kilesatā vā.",
  "anya-e0401n0:106_0": "Tesaṁ uppatti vidhānaṁ visuddhi magge khandhaniddese evaṁ vuttaṁ.",
  "anya-e0401n0:106_1": "Yadāhi deyyadhamma paṭiggāhakādi sampattiṁ aññaṁ vā somanassahetuṁ āgamma haṭṭhatuṭṭho atthidinnantiādinayappavattaṁ sammādiṭṭhiṁ purekkhitvā asaṁsīdanto anussāhitoparehi dānādīni puññāni karoti,",
  "anya-e0401n0:106_2": "tadāssa somanassasahagataṁ ñāṇa sampayuttaṁ cittaṁ asaṅkhāraṁ hoti.",
  "anya-e0401n0:106_3": "Yadā pana vuttanayena haṭṭhatuṭṭho sammādiṭṭhiṁ purekkhitvā amutta cā gatādivasena saṁsīdamāno vā parehi vā ussāhito karoti,",
  "anya-e0401n0:106_4": "tadāssa tadeva cittaṁ sasaṅkhāraṁ hoti.",
  "anya-e0401n0:106_5": "Imasmiñhi atthe saṅkhāroti etaṁ attano vā paresaṁ vā vasena pavattassa pubbappayogassādhivacanaṁ.",
  "anya-e0401n0:106_6": "Yadā pana ñāti janassa paṭipatti dassanena jātaparicayābāladārakā bhikkhū disvā somanassa jātāsahasā kiñci deva hatthagataṁ dadanti vā vandanti vā,",
  "anya-e0401n0:106_7": "tadā tatīyaṁ cittaṁ uppajjati.",
  "anya-e0401n0:106_8": "Yadā pana dethavandathāti ñātīhi ussāhitā evaṁ paṭipajjanti,",
  "anya-e0401n0:106_9": "tadā catutthaṁ cittaṁ uppajjati.",
  "anya-e0401n0:106_10": "Yadā pana deyyadhamma paṭiggāhakādīnaṁ asampattiṁ aññesaṁ vā somanassahetūnaṁ abhāvaṁ āgamma catūsupi vikappesu somanassarahitā honti.",
  "anya-e0401n0:106_11": "Tadā sesāni cattāri upekkhāsahagatāni uppajjantīti.",
  "anya-e0401n0:107_0": "42.",
  "anya-e0401n0:107_1": "Aṭṭhapīti ettha pisaddena imāni cittāni na kevalaṁ aṭṭheva honti .",
  "anya-e0401n0:107_2": "Atha kho tato bahūnipi bahutarānipi hontīti imaṁ sampiṇḍanatthaṁ dīpetīti dassetuṁ ‘‘tenā’’tiādivuttaṁ.",
  "anya-e0401n0:107_3": "Dasasu puññakiriyāvatthūsu diṭṭhuju kammaṁ nāma ñāṇa kiccaṁ.",
  "anya-e0401n0:107_4": "Taṁ kathaṁ ñāṇa vippayutta cittehi karontīti. Vuccate.",
  "anya-e0401n0:107_5": "Ñāṇa sampayutta cittehi diṭṭhiṁ ujuṁkarontā tesaṁ antarantarā ñāṇasote patitavasena ñāṇavippayutta cittehipi karontiyeva.",
  "anya-e0401n0:107_6": "Sabbesattā kammassakātiādinā, buddho sobhagavā, svākkhāto so dhammo, suppaṭipanno so saṅgho, tiādinā cāti daṭṭhabbaṁ.",
  "anya-e0401n0:107_7": "Tenāha ‘‘imāni aṭṭha cittānī’’tiādiṁ.",
  "anya-e0401n0:107_8": "Tattha dasapuññakiriyavatthūni nāma ‘dānaṁ, sīlaṁ, bhāvanā, apacāyanaṁ, veyyāvaccaṁ, pattidānaṁ, pattānumodanaṁ, dhammassavanā, dhammadesanā, diṭṭhuju kammaṁ,. Tehi guṇitāni vaḍḍhitāni.",
  "anya-e0401n0:107_9": "Tāni ca aṭṭhachasu ārammaṇesu uppajjanti.",
  "anya-e0401n0:107_10": "Tīṇi ca kammāni karontā te heva aṭṭhahi karonti.",
  "anya-e0401n0:107_11": "Tāniyeva ca sabbāni atthi hīnāni, atthi majjhimāni, atthi paṇītāni.",
  "anya-e0401n0:107_12": "Tasmā puna anukkamena ārammaṇādīhi vaḍḍhanaṁ karoti.",
  "anya-e0401n0:107_13": "Tattha ‘‘tāni ṭhapetabbānī’’ti sambandho.",
  "anya-e0401n0:107_14": "‘‘Suddhikānī’’ti adhipatīhi amissitāni.",
  "anya-e0401n0:107_15": "‘‘Iti katvā’’ti iti manasi karitvā.",
  "anya-e0401n0:107_16": "Tathā ñāṇavippayuttāni dvesahassāni sataṁ saṭṭhi ca hontīti yojanā.",
  "anya-e0401n0:107_17": "‘‘Vīmaṁsāvajjitehī’’ti vīmaṁsādhipati vajjitehi.",
  "anya-e0401n0:107_18": "‘‘Tathāguṇitānī’’ti sabbāni puññakiriyādīhi samaṁ guṇitāni.",
  "anya-e0401n0:107_19": "‘‘Kosallenā’’ti kosallasaṅkhātena.",
  "anya-e0401n0:107_20": "‘‘Nānāvajjanavīthiya’’nti ñāṇavippayutta vīthīhi visuṁ bhūtāya āvajjanāya yutta vīthiyaṁ.",
  "anya-e0401n0:107_21": "‘‘Tenevā’’ti vīmaṁsādhipatibhūtena teneva upanissayaññāṇena.",
  "anya-e0401n0:107_22": "Evaṁ santepi na sakkābhavitunti sambandho.",
  "anya-e0401n0:108_0": "43.",
  "anya-e0401n0:108_1": "Vacanatthe ‘‘rujjanaṭṭhenā’’ti tudanaṭṭhena.",
  "anya-e0401n0:108_2": "‘‘Ahitaṭṭhenā’’ti hitaviruddhaṭṭhena.",
  "anya-e0401n0:108_3": "‘‘Anipuṇaṭṭhenā’’ti asaṇhā sukhumaṭṭhena.",
  "anya-e0401n0:108_4": "‘‘Aniṭṭhavipākaṭṭhenā’’ti aniṭṭhaṁ vipākaṁ etesanti aniṭṭha vipākāni.",
  "anya-e0401n0:108_5": "Tesaṁ bhāvo aniṭṭha vipākaṭṭho. Tena aniṭṭha vipākaṭṭhena.",
  "anya-e0401n0:108_6": "‘‘Tappaṭi pakkhattā’’ti rāgādīhi paṭipakkhattā.",
  "anya-e0401n0:108_7": "Evaṁ pariyāyattha saṅkhātaṁ abhidhānatthaṁ dassetvā idāni aṭṭhakathāsu āgataṁ vacanatthaṁ dasseti kucchitetiādinā.",
  "anya-e0401n0:108_8": "Tattha ‘‘kucchite’’ti jegucchitabbe, nindi tabbe vā.",
  "anya-e0401n0:108_9": "Cālenti tadaṅgappahānavasena,",
  "anya-e0401n0:108_10": "kampenti vikkhambhanappahānavasena,",
  "anya-e0401n0:108_11": "viddhaṁsenti samucchedappahānavasena.",
  "anya-e0401n0:108_12": "‘‘Tanukaraṇaṭṭhenā’’ti sallikhanaṭṭhena.",
  "anya-e0401n0:108_13": "‘‘Antakaraṇaṭṭhenā’’ti pariyosānakaraṇaṭṭhena.",
  "anya-e0401n0:108_14": "‘‘Api cā’’tiādi dīpanīnayadassanaṁ.",
  "anya-e0401n0:108_15": "‘‘Kosalla sambhūtaṭṭhenā’’ti mahāaṭṭhakathānayo. Tattha,",
  "anya-e0401n0:108_16": "kusalassa paṇḍitassa bhāvo ekāsallaṁ. Ñāṇaṁ.",
  "anya-e0401n0:108_17": "Tena sambhūtaṁ sañjātaṁ kosalla sambhūtaṁ tiviggaho.",
  "anya-e0401n0:109_0": "44.",
  "anya-e0401n0:109_1": "‘‘Balavakammenā’’ti tihetu kukkaṭṭha kammena.",
  "anya-e0401n0:109_2": "‘‘Dubbala kammenā’’ti tihetukomakena vā dvihetuka kusala kammena vā.",
  "anya-e0401n0:109_3": "‘‘Kehici ācariyehī’’ti moravāpi vāsī mahādattattheraṁ sandhāya vuttaṁ.",
  "anya-e0401n0:109_4": "‘‘Saṅgahakārenā’’ti bhaddanta buddhaghosattherena.",
  "anya-e0401n0:109_5": "‘‘Sannihita paccayavasenā’’ti āsanne saṇṭhitapaccaya vasena.",
  "anya-e0401n0:109_6": "Paccuppanna paccayavasenevāti vuttaṁ hoti.",
  "anya-e0401n0:109_7": "Upaṭṭhitāni kammādīni ārammaṇāni. Pavattāni mahāvipākāni.",
  "anya-e0401n0:109_8": "‘‘Avipāka sabhāvato’’ti avipaccanasabhāvato.",
  "anya-e0401n0:109_9": "Avipākuppādanasabhāvatoti vuttaṁ hoti.",
  "anya-e0401n0:109_10": "‘‘Aṭṭhakathāya’’nti dhammasaṅgaṇiṭṭhakathāyaṁ. ‘‘Idhā’’ti mahāvipākacitte.",
  "anya-e0401n0:109_11": "‘‘Tathā appavattiyā cā’’ti dānādivasena appavattito ca.",
  "anya-e0401n0:110_0": "45. Mahākiriyacitte.",
  "anya-e0401n0:110_1": "‘‘Uparī’’ti vīthisaṅgahe tadā rammaṇa niyame.",
  "anya-e0401n0:110_2": "‘‘Sayamevā’’ti anuruddhatthereneva. ‘‘Vakkhatī’’ti vuccissati.",
  "anya-e0401n0:110_3": "‘‘Yathāraha’’nti khīṇāsavasantāne uppannānaṁ mahākiriyānaṁ arahānurūpaṁ.",
  "anya-e0401n0:110_4": "Bhūtakathana visesanaṁ tena nivattetabbassa atthassa abhāvāti adhippāyo. ‘‘Taṁ’’ti sahetukaggahaṇaṁ.",
  "anya-e0401n0:110_5": "‘‘Byavacchedakavisesana’’nti ahetuka vipākakiriya cittānañca sabbhāvātappasaṅgassa avacchedakaṁ visesanaṁ.",
  "anya-e0401n0:110_6": "‘‘Yathā sakkhara kathalikaṁpi macchagumbaṁpi tiṭṭhantaṁpi carantaṁpi passatī’’ti vacane sakkhara kathalikaṁ tiṭṭhantaṁ,",
  "anya-e0401n0:110_7": "macchagumbaṁ tiṭṭhantaṁpi carantaṁpi passatīti evaṁ yathā lābha yojanā hoti. Tathā idha pīti.",
  "anya-e0401n0:111_0": "46.",
  "anya-e0401n0:111_1": "‘‘Yadida’’nti yā ayaṁ dīpana samatthatā,",
  "anya-e0401n0:111_2": "‘‘idaṁ sāmatthiya’’nti yojanā. Ayaṁ samattha bhāvoti attho.",
  "anya-e0401n0:111_3": "Bhedavacane codanāyāti sambandho. Racanāgāthāyaṁ.",
  "anya-e0401n0:111_4": "‘‘Etānī’’ti sobhaṇa kāmāvacara cittāni.",
  "anya-e0401n0:111_5": "‘‘Puñña pāpa kriyābhedā’’ti puñña pāpa kriyabhedena.",
  "anya-e0401n0:112_0": "47. Katame dhammā kāmāvacarā.",
  "anya-e0401n0:112_1": "Heṭṭhato avīcinirayaṁ pariyantaṁ karitvā uparito paranimmita vasavattideve anto karitvāti evaṁ pāḷiyaṁ niddiṭṭhattā idhakāmasaddena sahokāsākāmabhūmi vuccatīti āha ‘‘kāme kāmabhūmiya’’nti. Pariyāpannāti pāṭhaseso.",
  "anya-e0401n0:112_2": "‘‘Kriyā cā’’ti ettha ca saddo pana saddattho. Iti saddo iccevaṁ saddattho. Etena paṭisiddhāti sambandho.",
  "anya-e0401n0:112_3": "‘‘Idhā’’ti imasmiṁ cittasaṅgahe. ‘‘Tassā’’ti sabbathāsaddassa.",
  "anya-e0401n0:112_4": "Bhavo nāma indriya baddhasantānagato dhamma samūho vuccati.",
  "anya-e0401n0:112_5": "Idha pana kāmāvacarā dhammāti pade kāmasaddo.",
  "anya-e0401n0:112_6": "So ca pathavi pabbatādīhi saddhiṁ sabbaṁ kāmabhūmiṁ vadatīti vuttaṁ ‘‘bhūmipariyāyo cā’’tiādi.",
  "anya-e0401n0:112_7": "‘‘Indriyānindriyabaddha dhamma samūho’’ti indriyabaddha dhamma samūho sattasantānāgato,",
  "anya-e0401n0:112_8": "anindriyabaddha dhamma samūho pathavi pabbatādi gato.",
  "anya-e0401n0:112_9": "Tattha jīvitindriyena anābaddho anāyatto anindriyabaddhoti.",
  "anya-e0401n0:113_0": "Itikāmacittasaṅgahadīpaniyāanudīpanā niṭṭhitā.",
  "anya-e0401n0:114_0": "48. Rūpāvacaracitte.",
  "anya-e0401n0:114_1": "‘‘Samuditenā’’ti pañcaṅga samuditena.",
  "anya-e0401n0:114_2": "Pañcannaṁ aṅgānaṁ ekato sāmaggibhūtenāti attho.",
  "anya-e0401n0:114_3": "Pañcannañhi ekato sāmaggiyaṁ satiyeva appanā hoti, no asati.",
  "anya-e0401n0:114_4": "Sāmaggiyanti ca suṭṭhu balavatāya samaggabhāveti attho.",
  "anya-e0401n0:114_5": "‘‘Paṭipajjitabbattā’’ti pattabbattā.",
  "anya-e0401n0:114_6": "Jhānaṁ duvidhaṁ ārammaṇūpanijjhānañca lakkhaṇū panijjhānañcāti āha ‘‘kasiṇādikassā’’tiādiṁ.",
  "anya-e0401n0:114_7": "Idha pana ārammaṇūpanijjhānaṁ adhippetaṁ.",
  "anya-e0401n0:114_8": "Upanijjhānanti ca kasiṇa nimittādikaṁ ārammaṇaṁ cetasā upagantvānijjhānaṁ olokanaṁ.",
  "anya-e0401n0:114_9": "Jhānasaddassajhāpanatthopi sambhavatīti vuttaṁ ‘‘paccanīka dhammānañca jhāpanato’’ti.",
  "anya-e0401n0:114_10": "Agginā viya kaṭṭhānaṁ kilesānaṁ dayhanatoti attho.",
  "anya-e0401n0:114_11": "Ekaggatā eva sātissaya yuttā appanāpattakāleti adhippāyo.",
  "anya-e0401n0:114_12": "Pubbabhāge pana pathamajjhāne vitakkassa balavabhāvo icchitabbo.",
  "anya-e0401n0:114_13": "‘‘Sāhī’’tiādinā tadatthaṁ vivarati.",
  "anya-e0401n0:114_14": "Sāhi ekaggatāti ca vuccatīti sambandho.",
  "anya-e0401n0:114_15": "Eko attāsabhāvo assāti ekattaṁ.",
  "anya-e0401n0:114_16": "Ekattaṁ ārammaṇamassāti ekattā rammaṇā. Ekaggatā. Tassa bhāvoti viggaho.",
  "anya-e0401n0:115_0": "Aggasaddo koṭi attho. Koṭṭhāsaṭṭhovā.",
  "anya-e0401n0:115_1": "‘‘Tathā pavattane’’ti cittassa ekaggabhāvena pavattiyaṁ.",
  "anya-e0401n0:115_2": "‘‘Ādhippaccaguṇayogenā’’ti adhipatibhāvaguṇayogena.",
  "anya-e0401n0:115_3": "Indriyapaccayatāguṇayogenāti vuttaṁ hoti. Sāyeva ekaggatā ekaggatā,",
  "anya-e0401n0:115_4": "samādhī,ti ca vuccatīti sambandho.",
  "anya-e0401n0:115_5": "‘‘Samādhī’’ti padassa-saṁ-ādhī-ti-vā, samaādhīti-vā, dvidhā padacchedo.",
  "anya-e0401n0:115_6": "Tattha saṁupasaggo sammāsaddattho.",
  "anya-e0401n0:115_7": "Samasaddo pana dhammena samena rajjaṁ kāretītiādīsu viya nāmikasaddoti dvidhā vikappaṁ dassento ‘‘sāyeva citta’’ntiādimāha.",
  "anya-e0401n0:115_8": "Sāyeva cittaṁ-sammā ca ādhiyatīti samādhi,",
  "anya-e0401n0:115_9": "sāyeva cittaṁ-samañca ādhiyatīti samādhīti dvidhā vikappo. Tattha sammā cāti sundarena. Ādhiyatīti ādahati.",
  "anya-e0401n0:115_10": "Ādahanañca ṭhapanamevāti vuttaṁ ‘‘ṭhapetī’’ti. Samañcāti avisamañca.",
  "anya-e0401n0:115_11": "‘‘Tatthevā’’ti tasmiṁ ārammaṇe eva.",
  "anya-e0401n0:115_12": "‘‘Līnuddhaccābhāvā pādanenā’’ti līnassa ca uddhaccassa ca abhāvo līnuddhaccābhāvo.",
  "anya-e0401n0:115_13": "Tassa āpādanaṁ āpajjāpananti viggaho.",
  "anya-e0401n0:115_14": "Vividhena cittassa saṁharaṇaṁ visāhāro. Na visāhāro avisāhāro. Sāyeva ca niddiṭṭhā.",
  "anya-e0401n0:115_15": "Iti evaṁ imesu dvīsu atthesu ekaggatā eva sātissayayuttāti yojetabbaṁ. Evaṁ pana sati,",
  "anya-e0401n0:115_16": "ekaggatā eva jhānanti vattabbā,",
  "anya-e0401n0:115_17": "na vitakkādayoti codanaṁ pariharanto ‘‘vitakkādayopanā’’tiādimāha. Apisaddo sampiṇḍanattho. Panasaddo pakkhantarattho. Tassā ekaggatāya.",
  "anya-e0401n0:115_18": "‘‘Sā tissaya’’nti atissayena saha. ‘‘Osakkitu’’nti saṁsīdituṁ. ‘‘Naṁ’’ti cittaṁ.",
  "anya-e0401n0:115_19": "‘‘Saṁsappitu’’nti evaṁ nu kho aññathānu khoti dvidhā cañcalituṁ.",
  "anya-e0401n0:115_20": "‘‘Ukkaṇṭhitu’’nti aññābhimukhī bhavituṁ. Āramitunti vuttaṁ hoti.",
  "anya-e0401n0:115_21": "Laddhaṁ sātaṁ yenāti laddhassātaṁ. ‘‘Sātaṁ’’ti sārattaṁ.",
  "anya-e0401n0:115_22": "‘‘Upabrūhitaṁ’’ti bhusaṁvaḍḍhitaṁ.",
  "anya-e0401n0:115_23": "‘‘Santa sabhāvattā’’ti upasanta sabhāvattā.",
  "anya-e0401n0:115_24": "‘‘Tathā anuggahitā’’ti ārammaṇābhimukhakaraṇādivasena anugga hitā .",
  "anya-e0401n0:115_25": "Samādhissa kāmacchandanīvaraṇappaṭipakkhattā ‘‘sayaṁ…pe… nīvāretvā’’ti vuttaṁ.",
  "anya-e0401n0:115_26": "‘‘Niccalaṁṭhatvā’’ti appanākiccamāha.",
  "anya-e0401n0:116_0": "Evaṁ upanijjhānatthaṁ dassetvā jhāpanatthaṁ dassento ‘‘tesu cā’’tiādimāha.",
  "anya-e0401n0:116_1": "‘‘Tappaccanīkā’’ti tesaṁ jhānaṅga dhammānaṁ paccanīkā paṭipakkhā.",
  "anya-e0401n0:116_2": "‘‘Manasmiṁ pī’’ti manodvārepi.",
  "anya-e0401n0:116_3": "Pageva kāyavacīdvāresūti evaṁ sambhāvanattho cettha pisaddo. Apisaddopi yujjati.",
  "anya-e0401n0:116_4": "‘‘Jhāpitā nāma hontī’’ti jhānaṅga dhammaggīhi daḍḍhānāma honti.",
  "anya-e0401n0:116_5": "‘‘Evaṁ santepi tesaṁ samudāye eva jhāna vohāro siddho’’ti yojanā.",
  "anya-e0401n0:116_6": "‘‘Dhamma sāmaggipadhāna’’nti jhānaṭṭhāne jhānaṅga dhammānaṁ maggaṭṭhāne maggaṅga dhammānaṁ bodhiṭṭhāne bojjhaṅga dhammānaṁ samaggabhāvappadhānaṁ.",
  "anya-e0401n0:117_0": "Evaṁ saṅgahakārānaṁ matiyā jhānaṁ vatvā idāni aparesānaṁ matiyā taṁ dassetuṁ ‘‘apare’’tiādimāha.",
  "anya-e0401n0:117_1": "Apare pana vadantīti sambandho.",
  "anya-e0401n0:117_2": "Tattha ‘‘yathā sakaṁkiccānī’’ti sassa idaṁ sakaṁ. Sassāti attano. Idanti santakaṁ.",
  "anya-e0401n0:117_3": "Yāniyāni attano santakānīti attho. ‘‘Itī’’ti tasmā.",
  "anya-e0401n0:117_4": "‘‘Paṭṭhāne jhānapaccayaṁ patvā…pe… sādhentiyeva’’. Vuttañhi tattha.",
  "anya-e0401n0:117_5": "Jhānapaccayoti jhānaṅgānijhānasampayuttakānaṁ dhammānaṁ taṁ samuṭṭhānānañca rūpānaṁ jhānapaccayena paccayo.",
  "anya-e0401n0:117_6": "Maggapaccayoti maggaṅgāni maggasampayuttakānaṁ dhammānaṁ taṁ samuṭṭhānānañca rūpānaṁ maggapaccayena paccayoti.",
  "anya-e0401n0:117_7": "‘‘Pañcasamuditādīnī’’ti pañcasamūha dasasamūhāni.",
  "anya-e0401n0:117_8": "‘‘Pathamajjhānādibhāvassevacā’’ti pathamajjhānādi nāmalābhassevacāti adhippāyo.",
  "anya-e0401n0:117_9": "‘‘Jhānabhāvassā’’ti jhānanāmalābhassa.",
  "anya-e0401n0:117_10": "‘‘Tathāvidhakiccavisesābhāvā’’ti tathāvidhānaṁ ārammaṇābhiniropanādīnaṁ kicca visesānaṁ abhāvato.",
  "anya-e0401n0:118_0": "49.",
  "anya-e0401n0:118_1": "‘‘Ettha siyā’’ti etasmiṁ ṭhāne pucchāsiyā.",
  "anya-e0401n0:118_2": "‘‘Aṅga bhedo’’ti pathamajjhāne pañca aṅgāni,",
  "anya-e0401n0:118_3": "dutīyajjhāne cattāri aṅgānī tiādiko aṅgabhedo.",
  "anya-e0401n0:118_4": "‘‘Puggalajjhāsayenā’’ti puggalassa icchāvisesena. Iti ayaṁ visajjanā. ‘‘So’’ti so puggalo. ‘‘Hī’’ti vitthāra jotako.",
  "anya-e0401n0:118_5": "Vitakko sahāyo yassāti vitakkasahāyo.",
  "anya-e0401n0:118_6": "‘‘Vitakke nibbindatī’’ti oḷārikovatāyaṁ vitakko,",
  "anya-e0401n0:118_7": "nīvaraṇānaṁ āsanne ṭhitoti evaṁ vitakke ādīnavaṁ disvā nibbindati. Tassa ajjhāsayoti sambandho.",
  "anya-e0401n0:118_8": "Vitakkaṁ virājeti vigameti atikkamāpetīti vitakkavirāgo.",
  "anya-e0401n0:118_9": "Vitakkavirāgo ca so bhāvanā cāti samāso.",
  "anya-e0401n0:118_10": "‘‘Uttaruttarajjhānādhigamane’’ti uttari uttarijhānappaṭilābhe.",
  "anya-e0401n0:118_11": "Ajjhāsaya balena pādakajjhānasadisaṁ na hotīti sambandho.",
  "anya-e0401n0:118_12": "Cetopaṇidhi ijjhatīti sambandho.",
  "anya-e0401n0:118_13": "‘‘Visuddhattā’’ti sīlavisuddhattā.",
  "anya-e0401n0:119_0": "50. Saṅkhāra bhedavicāraṇāyaṁ.",
  "anya-e0401n0:119_1": "‘‘Saṅkhāra bhedo na vutto’’ti pathamajjhāna kusala cittaṁ asaṅkhārikamekaṁ,",
  "anya-e0401n0:119_2": "sasaṅkhārikamekantiādinā na vuttoti adhippāyo. ‘‘So’’ti saṅkhāra bhedo.",
  "anya-e0401n0:119_3": "‘‘Siddhattā’’ti saṅkhāra bhedassa siddhattā.",
  "anya-e0401n0:119_4": "Kathaṁ siddhoti āha ‘‘tathāhī’’tiādiṁ.",
  "anya-e0401n0:119_5": "Sukhā paṭipadā yesaṁ tāni sukhappaṭipadāni. Tesaṁ bhāvoti viggaho. ‘‘Yo’’ti yogīpuggalo. ‘‘Ādito’’tiādimhi.",
  "anya-e0401n0:119_6": "‘‘Vikkhambhento’’ti vimocento viyogaṁ karonto.",
  "anya-e0401n0:119_7": "Dukkhena vikkhambhetīti sambandho.",
  "anya-e0401n0:119_8": "‘‘Kāmādīnavadassanādinā’’ti aṅgārakāsū pamākāmābahudukkhābahupāyāsā,",
  "anya-e0401n0:119_9": "ādīnavo etthabhiyyotiādinā kāmesuādīnavaṁ disvā.",
  "anya-e0401n0:119_10": "Ādisaddena vitakkādīsu ādīnavadassanaṁ saṅgayhati.",
  "anya-e0401n0:119_11": "‘‘Tenevā’’ti kāmādīnavadassanādinā eva.",
  "anya-e0401n0:119_12": "Ettha abhiññābhedena saṅkhāra bhedo na vattabbo,",
  "anya-e0401n0:119_13": "paṭipadā bhedeneva vattabboti dassetuṁ ‘‘khippābhiññajjhānānaṁpī’’tiādi vuttaṁ. Tattha, abhijānanaṁ abhiññā.",
  "anya-e0401n0:119_14": "Khippāsīghā abhiññā yesaṁ tāni khippābhiññāni.",
  "anya-e0401n0:119_15": "Dandhā asīghā abhiññā yesaṁ tāni dandhābhiññāni. Jhānāni.",
  "anya-e0401n0:119_16": "‘‘Yadi eva’’nti evaṁ paṭipadā bhedena saṅkhāra bhedo yadi siyāti attho.",
  "anya-e0401n0:119_17": "‘‘Vaḷañjanakāle’’ti samāpatti samāpajjanakāle. Paṭibandhakā nāma antarāyikā.",
  "anya-e0401n0:119_18": "‘‘Sannihitāsannihitavasenā’’ti āsanne saṇṭhitāsaṇṭhitavasena.",
  "anya-e0401n0:119_19": "Suddhaṁ vipassanāyānaṁ yesaṁ te suddhavipassanāyānikā.",
  "anya-e0401n0:119_20": "‘‘Suddhaṁ’’ti samathajjhānena asammissaṁ.",
  "anya-e0401n0:119_21": "‘‘Satthena hanitvā’’ti pare na satthena hananato chindanato. ‘‘Sahasā’’ti sīghatarena.",
  "anya-e0401n0:119_22": "‘‘Marantānaṁ uppannaṁ’’ti maraṇāsannakāle uppannaṁti adhippāyo.",
  "anya-e0401n0:119_23": "Anāgāmino hi suddha vipassanāyānikāpi samānā samādhismiṁ paripūrakārino nāma honti.",
  "anya-e0401n0:119_24": "Icchante susati kiñci nimittaṁ ārabbhamanasikāra mattenapi jhānaṁ ijjhati.",
  "anya-e0401n0:119_25": "Tenāha ‘‘taṁpi maggasiddhagatika’’nti.",
  "anya-e0401n0:119_26": "‘‘Rūpībrahmaloke’’ti idaṁ aṭṭhannaṁ samāpattīnaṁpi tattha pākatikabhāvaṁ sandhāya vuttaṁ.",
  "anya-e0401n0:119_27": "Arūpī brahmaloke pana ekā eva samāpatti pākatikāsambhavati.",
  "anya-e0401n0:119_28": "Upapattisiddhajjhānānaṁ bhavantare sannihita paccayabhedena saṅkhāra bhedo vutto,",
  "anya-e0401n0:119_29": "so kathaṁ paccetabboti āha ‘‘ekasmiṁ bhavepi…pe… yuttāni hontī’’ti.",
  "anya-e0401n0:119_30": "Ekasmiṁ bhavesabbappathamaṁ laddhakāle saṅkhāra bhedassa āsannattā vaḷañjanakālepi so eva saṅkhāra bhedo siyāti āsaṅkāsambhavato idaṁ vuttaṁ.",
  "anya-e0401n0:119_31": "Tena bhavantare upapatti siddhajjhānānaṁ sannihita paccayabhedena saṅkhārabhede vattabbameva natthīti dasseti.",
  "anya-e0401n0:119_32": "Idāni tāni magga siddhajjhāna upapatti siddhajjhānāni sannihitapaccayaṁ anapekkhitvā maggakkhaṇa upapattikkhaṇesu siddhakāle jhānuppatti paṭipadāya eva sabbaso abhāvaṁ gahetvā aparaṁ vikappaṁ dassetuṁ ‘‘jhānuppatti paṭipadā rahitattā vā’’tiādi vuttaṁ.",
  "anya-e0401n0:119_33": "Evaṁ mahaggatajhānānaṁ aṭṭhakathāvasena siddhaṁ saṅkhāra bhedaṁ vatvā idāni pāḷivasenāpi so siddho yevāti dassetuṁ ‘‘apicā’’tiādi āraddhaṁ.",
  "anya-e0401n0:119_34": "Dukkhappaṭipadāpubbakānaṁ dvinnaṁ dandhābhiññakhippābhiññasamādhīnaṁ.",
  "anya-e0401n0:119_35": "‘‘Ettāvatā’’ti etaṁ parimāṇaṁ assāti ettāvaṁ. Ettāvantena. Ettha siyā,",
  "anya-e0401n0:119_36": "kasmā idha saṅkhārabhedo na vuttotiādinā vacanakkamena siddho hotīti sambandho. Sesaṁ suviññeyyaṁ.",
  "anya-e0401n0:120_0": "51. Vibhāvanipāṭhe. Parikammaṁ nāma pathavī, pathavī, āpo, āpo-tiādikaṁ, rūpaṁ aniccaṁ, rūpaṁ dukkhaṁ,",
  "anya-e0401n0:120_1": "rūpaṁ anattā-tiādikañcabhāvanāparikammaṁ adhikāro nāma pubbabhavekatabhāvanākammaṁ.",
  "anya-e0401n0:120_2": "Pubbabhavejhānamaggaphalānipatthetvā kataṁ dānasīlādi puññakammañca.",
  "anya-e0401n0:120_3": "‘‘Idaṁ tāvanayujjatī’’ti ettha tāvasaddo vattabbantarāpekkhane nipāto.",
  "anya-e0401n0:120_4": "Tena aparaṁpi vattabbaṁ atthīti dīpeti.",
  "anya-e0401n0:120_5": "Pubbābhisaṅkhāro duvidho pakati pubbābhisaṅkhāro, payogapubbābhisaṅkhāroti.",
  "anya-e0401n0:120_6": "Tattha parikamma pubbābhisaṅkhāro pakati pubbābhisaṅkhāro nāma, ayaṁ pakati paccayagaṇo eva.",
  "anya-e0401n0:120_7": "Pubbe vutto pubbappayogo payogapubbābhisaṅkhāro nāma .",
  "anya-e0401n0:120_8": "So eva idhādhippetoti dassetuṁ ‘‘nahī’’tiādimāha.",
  "anya-e0401n0:120_9": "‘‘Antamaso’’ti antima paricchedena.",
  "anya-e0401n0:120_10": "‘‘Ālopabhikkhā’’ nāma ekā lopabhikkhā.",
  "anya-e0401n0:120_11": "So parikammasaṅkhātapubbābhisaṅkhāro.",
  "anya-e0401n0:120_12": "Jhānāni ca sabbāni uppannāni nāma natthīti sambandho. ‘‘Itī’’ti tasmā. ‘‘So’’ti bhāvanābhisaṅkhāro.",
  "anya-e0401n0:120_13": "‘‘Tesaṁ’’ti sabbesaṁpi jhānānaṁ.",
  "anya-e0401n0:120_14": "Na hi lokiyajjhānāni nāma…pe… atthi,",
  "anya-e0401n0:120_15": "imesaṁ sattānaṁ sabbakappesupi kappavināsakāle jhānāni bhāvetvā brahmaloka parāyanatā sabbhāvāti adhippāyo.",
  "anya-e0401n0:120_16": "‘‘Pubbe samathakammesu katādhikārassā’’ti āsannabhavekatādhikāraṁ sandhāya vuttaṁ.",
  "anya-e0401n0:120_17": "Dūrabhave pana samathakammesu akatādhikāro nāma koci natthīti. ‘‘Evamevā’’ti evaṁ eva.",
  "anya-e0401n0:120_18": "Vipākajjhānesu saṅkhāra bhedassa pubba kammavasena vattabbattā ‘‘kusala kriyajjhānesū’’ti vuttaṁ.",
  "anya-e0401n0:120_19": "‘‘Athavātiādiko pacchima vikappo nāma’’ athavā pubbābhisaṅkhāreneva uppajjamānassa nakadāci asaṅkhārikabhāvo sambhavatīti asaṅkhārikanti ca,",
  "anya-e0401n0:120_20": "byabhicārābhāvato sasaṅkhārikanti ca na vuttanti ayaṁ vikappo.",
  "anya-e0401n0:120_21": "Tattha asaṅkhārikanti ca na vuttanti sambandho.",
  "anya-e0401n0:120_22": "‘‘Byabhicārā bhāvato’’ti asaṅkhārikabhāvena pasaṅgābhāvato. Sasaṅkhārikanti ca na vuttaṁ. Yadi vucceyya. Nirattha kamevataṁbhaveyya. Kasmā,",
  "anya-e0401n0:120_23": "sambhava byabhicārānaṁ abhāvato. Sambhave byabhicāre ca.",
  "anya-e0401n0:120_24": "Visesanaṁ sātthakaṁ siyāti hi vuttaṁ.",
  "anya-e0401n0:120_25": "Na ca niratthakavacanaṁ paṇḍitā vadanti. Kasmā, apaṇḍitalakkhaṇattā.",
  "anya-e0401n0:120_26": "Sati pana sambhave ca byabhicāre ca, tathā sakkā vattuṁ. Kasmā, sātthakattā. Sātthakameva paṇḍitā vadanti. Kasmā,",
  "anya-e0401n0:120_27": "paṇḍita lakkhaṇattāti adhippāyo.",
  "anya-e0401n0:121_0": "52. Paṭipadā abhiññāvavatthāne.",
  "anya-e0401n0:121_1": "‘‘Nimittuppādato’’ti paṭibhāganimittassa uppādato. Sukhāpana paṭipadā,",
  "anya-e0401n0:121_2": "pacchādandhaṁ vā khippaṁ vā uppannaṁ jhānaṁ sukhappaṭipadaṁ nāma karotīti yojanā.",
  "anya-e0401n0:121_3": "‘‘Pubbabhave’’ti āsanne pubbabhave.",
  "anya-e0401n0:121_4": "Antarāyikadhammā nāma ‘kilesantarāyiko ca, kammantarāyiko ca, vipākantarāyiko ca,",
  "anya-e0401n0:121_5": "paññatti vītikkamantarāyiko ca, ariyūpavādantarāyiko ca.",
  "anya-e0401n0:121_6": "Tattha tisso niyatamicchādiṭṭhiyokilesantarāyiko nāma.",
  "anya-e0401n0:121_7": "Pañcānantariya kammāni kammantarāyiko nāma.",
  "anya-e0401n0:121_8": "Ahetuka dvihetukappaṭisandhivipākā vipākantarāyiko nāma.",
  "anya-e0401n0:121_9": "Bhikkhu bhāveṭhitānaṁ vinaya paññattiṁ vītikkamitvā akatappaṭikammo vītikkamo paññattivītikkamantarāyiko nāma.",
  "anya-e0401n0:121_10": "Paṭikammepanakate antarāyiko na hoti.",
  "anya-e0401n0:121_11": "Ariyapuggalānaṁ jātiādīhi upavaditvā akkositvā akatappaṭikammaṁ akkosanaṁ ariyūpavādantarāyiko nāma.",
  "anya-e0401n0:121_12": "Idhapi paṭikamme kate antarāyiko na hoti.",
  "anya-e0401n0:121_13": "Sesesu tīsu paṭikammaṁ nāma natthi.",
  "anya-e0401n0:121_14": "Ime dhammā imasmiṁ bhave jhānamaggānaṁ antarāyaṁ karontīti antarāyikā nāma.",
  "anya-e0401n0:121_15": "Tehi vimutto antarāyika dhamma vimutto nāma.",
  "anya-e0401n0:121_16": "‘‘Kalyāṇappaṭipattiyaṁ ṭhito’’ti sīlavisuddhi ādikāya kalyāṇappaṭipattiyaṁ paripūraṇa vasena ṭhito.",
  "anya-e0401n0:121_17": "‘‘Chinnapalibodho’’ti āvāsapalibodhādīni dasavidhāni palibodhakammāni chinditvā ṭhito. ‘‘Pahitatto’’ti,",
  "anya-e0401n0:121_18": "yantaṁ purisathāmena purisaparakkamena pattabbaṁ,",
  "anya-e0401n0:121_19": "na taṁ apatvā vīriyassa saṇṭhānaṁ bhavissatīti evaṁ pavattena sammappadhāna vīriyena samannāgato.",
  "anya-e0401n0:121_20": "So hi pahito pesito anapekkhito attabhāvo anenāti pahitattoti vuccati. ‘‘Nasampajjatīti natthi’’.",
  "anya-e0401n0:121_21": "Sace pañcapadhāniyaṅgasamannāgato hotīti adhippāyo.",
  "anya-e0401n0:121_22": "Pañcapadhāniyaṅgāni nāma saddhāsampannatā, asāṭheyyaṁ, ārogyaṁ, alīnavīriyatā, paññavantatā,ti.",
  "anya-e0401n0:122_0": "52. Vipākajjhāne.",
  "anya-e0401n0:122_1": "‘‘Mudubhūtaṁ’’ti bhāvanā balaparittattāmandabhūtaṁ. Mandabhūtattā ca dubbalaṁ.",
  "anya-e0401n0:122_2": "‘‘Nānā kiccaṭṭhānesu cā’’ti dassanasavanādīsu.",
  "anya-e0401n0:122_3": "‘‘Hīnesupi attabhāvesū’’ti ahetuka dvihetukapuggalesupi.",
  "anya-e0401n0:122_4": "‘‘Asadisaṁpī’’ti tihetukukkaṭṭhaṁpi kammaṁ ahetukavipākaṁpi janetītiādinā asadisaṁpi vipākaṁ janeti.",
  "anya-e0401n0:122_5": "‘‘Bhavaṅgaṭṭhānesu yevā’’ti ettha bhavaṅga saddena paṭisandhiṭṭhāna cutiṭṭhānānipi saṅgayhanti.",
  "anya-e0401n0:122_6": "‘‘Kusalasadisamevā’’ti pathamajjhānakusalaṁ pathamajjhāna vipākameva janeti,",
  "anya-e0401n0:122_7": "dutīyajjhāna kusalaṁ dutīyajjhāna vipākameva janetītiādinā kusala sadisameva vipākaṁ janeti.",
  "anya-e0401n0:122_8": "‘‘Kusalameva…pe… kriyajjhānaṁ nāma hoti’’ abhedū pacārenāti adhippāyo.",
  "anya-e0401n0:122_9": "Bhedampi abhedaṁ katvā upacāro vohāro abhedū pacāro.",
  "anya-e0401n0:123_0": "54. Saṅgahagāthā vaṇṇanāyaṁ. Jhānānaṁ bhedo jhānabhedo.",
  "anya-e0401n0:123_1": "Atthato pana jhānehi sampayogabhedo jhānabhedoti vutto hotīti āha ‘‘jhānehi sampayogabhedenā’’ti.",
  "anya-e0401n0:123_2": "Pathamajjhānikaṁ cittantiādinā yojetabbaṁ.",
  "anya-e0401n0:123_3": "‘‘Tamevā’’ti rūpāvacara mānasameva.",
  "anya-e0401n0:123_4": "Vibhāvaniyaṁ pana uparisaṅgahagāthāyaṁ jhānaṅga yogabhedena,",
  "anya-e0401n0:123_5": "katvekekantu pañcadhāti vacanaṁ disvā idha jhāna bhedenāti jhānaṅgehi sampayogabhedenāti vuttaṁ.",
  "anya-e0401n0:123_6": "Evaṁ santepi idha jhānabhedassa visuṁ adhippetattā ‘‘aññohi jhānabhedo’’tiādi vuttaṁ.",
  "anya-e0401n0:124_0": "Rūpāvacaracittadīpaniyāanudīpanā niṭṭhitā.",
  "anya-e0401n0:125_0": "55. Arūpacittadīpaniyaṁ. ‘‘Bhuso’’ti atirekataraṁ.",
  "anya-e0401n0:125_1": "‘‘Sarūpato’’ti paramattha sabhāvato. Natthi jaṭā etthāti ajaṭo. Ajaṭo ākāsoti ajaṭākāso.",
  "anya-e0401n0:125_2": "‘‘Paricchinnākāso’’ti dvāracchiddavātapānacchiddādiko ākāso,",
  "anya-e0401n0:125_3": "yattha ākāsa kasiṇa nimittaṁ uggaṇhanti.",
  "anya-e0401n0:125_4": "Kasiṇa nimittaṁ ugghāṭetvā laddho ākāso kasiṇugghāṭimākāso,",
  "anya-e0401n0:125_5": "kasiṇaṁ ugghāṭena nibbatto kasiṇugghāṭimoti katvā.",
  "anya-e0401n0:125_6": "Rūpakalāpānaṁ paricchedamattabhūto ākāso rūpaparicchedākāso.",
  "anya-e0401n0:125_7": "‘‘Anantabhāvena pharīyatī’’ti caturaṅgulamattopiso ananta nāmaṁ katvā bhāvanāmanasikārena pharīyati.",
  "anya-e0401n0:125_8": "‘‘Devānaṁ adhiṭṭhānavatthū’’ti mahiddhikānaṁ gāmanagara devānaṁ balippaṭiggahaṇaṭṭhānaṁ vuccati,",
  "anya-e0401n0:125_9": "yattha manussā samaye kula devatānaṁ baliṁ abhiharanti.",
  "anya-e0401n0:125_10": "‘‘Baliṁ’’ti pūjanīya vatthu vuccati.",
  "anya-e0401n0:125_11": "‘‘Tasmiṁ’’ti kasiṇugghāṭimākāse.",
  "anya-e0401n0:125_12": "‘‘Tadevā’’ti taṁ ārammaṇameva.",
  "anya-e0401n0:125_13": "Kusalajjhānaṁ samāpannassavā,",
  "anya-e0401n0:125_14": "vipākajjhānena upapannassavā,",
  "anya-e0401n0:125_15": "kriyajjhānena diṭṭhadhamma sukha vihārissavā, tiyojetabbaṁ. Anantanti vuccati,",
  "anya-e0401n0:125_16": "yathāpathavīkasiṇe pavattanato jhānaṁ pathavīkasiṇanti vuccatīti.",
  "anya-e0401n0:125_17": "‘‘Ekadese’’ti uppādevā ṭhitiyaṁ vā bhaṅgevā.",
  "anya-e0401n0:125_18": "Antarahitattā anantanti vuccati.",
  "anya-e0401n0:125_19": "‘‘Ananta saññite’’ti ananta nāmake.",
  "anya-e0401n0:125_20": "‘‘Anantanti bhāvanāya pavattattā’’ti idaṁ pathamā ruppaviññāṇaṁ anantanti evaṁ pubbabhāga bhāvanāya pavattattā.",
  "anya-e0401n0:125_21": "‘‘Attano pharaṇākāra vasenā’’ti pubbabhāgabhāvanaṁ anapekkhitvāti adhippāyo.",
  "anya-e0401n0:125_22": "‘‘Nirutti nayenā’’ti sakatthe yapaccayaṁ katvā nakārassalopena.",
  "anya-e0401n0:125_23": "‘‘Pāḷiyā nasametī’’ti vibhaṅga pāḷiyānasameti.",
  "anya-e0401n0:125_24": "‘‘Anantaṁ pharatī’’ti anantaṁ anantanti pharati.",
  "anya-e0401n0:125_25": "‘‘Pathamā ruppaviññāṇābhāvo’’ti tassa abhāva paññattimattaṁ. ‘‘Nevatthī’’ti natthi.",
  "anya-e0401n0:125_26": "‘‘Assā’’ti catutthā ruppajjhānassa.",
  "anya-e0401n0:125_27": "Athavātiādīsu ‘‘paṭusaññā kiccassā’’ti byattasaññā kiccassa.",
  "anya-e0401n0:125_28": "‘‘Saṅkhārāvasesa sukhumabhāvena vijjamānattā’’ti imassa atthaṁ vibhāvento ‘‘etthacā’’tiādimāha.",
  "anya-e0401n0:125_29": "‘‘Muddhabhūtaṁ’’ti matthakapattaṁ.",
  "anya-e0401n0:125_30": "‘‘Desanāsīsamattaṁ’’ti rājā āgacchatītiādīsu viya padhāna kathāmattanti vuttaṁ hoti.",
  "anya-e0401n0:125_31": "‘‘Tassevā’’ti pathamā ruppaviññāṇasseva.",
  "anya-e0401n0:125_32": "Kusalabhūtaṁ pathamā ruppaviññāṇaṁ puthujjanānañca sekkhānañca kusalabhūtassa dutīyāruppaviññāṇassa ārammaṇaṁ hoti. Arahā pana tividho. Tattha,",
  "anya-e0401n0:125_33": "ekopathamā ruppeṭhatvā arahattaṁ patvā pathamāruppaṁ asamāpajjitvāva dutīyā ruppaṁ uppādeti.",
  "anya-e0401n0:125_34": "Tassa kusalabhūtaṁ pathamā ruppaṁ kriyabhūtassa dutīyā ruppassa ārammaṇaṁ.",
  "anya-e0401n0:125_35": "Ekopathamā ruppeṭhatvā arahattaṁ patvā puna tameva pathamā ruppaṁ samāpajjitvā dutīyā ruppaṁ uppādeti.",
  "anya-e0401n0:125_36": "Eko dutīyā ruppeṭhatvā arahattaṁ gacchati.",
  "anya-e0401n0:125_37": "Tesaṁ dvinnaṁ kriyabhūtaṁ pathamā ruppaviññāṇaṁ kriyabhūtasseva dutīyāruppassa ārammaṇaṁ.",
  "anya-e0401n0:125_38": "Tenāha ‘‘viññāṇaṁ nāmā’’tiādiṁ.",
  "anya-e0401n0:126_0": "Arūpacittānudīpanā.",
  "anya-e0401n0:127_0": "57. Lokuttaracitte.",
  "anya-e0401n0:127_1": "‘‘Jalappavāho’’ti udakadhārāsaṅghāṭo.",
  "anya-e0401n0:127_2": "‘‘Pabhavato’’tiādipavattiṭṭhānato.",
  "anya-e0401n0:127_3": "‘‘Yathāhā’’ti kathaṁ pāḷiyaṁ āha. ‘‘Seyyathida’’nti so katamo.",
  "anya-e0401n0:127_4": "‘‘Ayaṁ pī’’ti ayaṁ ariyamaggopi. Ekacittakkhaṇiko ariyamaggo,",
  "anya-e0401n0:127_5": "kathaṁ yāva anupādisesa nibbānadhātuyāsavati sandatīti āha ‘‘ānubhāvappharaṇavasenā’’ti.",
  "anya-e0401n0:127_6": "Pāḷiyaṁ gaṅgādīni pañcannaṁ mahānadīnaṁ nāmāni.",
  "anya-e0401n0:127_7": "‘‘Samudda ninnā’’ti mahāsamuddābhimukhaṁ ninnā namitā. ‘‘Poṇā’’ti anupatitā. ‘‘Pabbhārā’’ti adhovāhitā.",
  "anya-e0401n0:127_8": "‘‘Kilesānaṁ’’ti anupagamane kammapadaṁ.",
  "anya-e0401n0:127_9": "Pāḷiyaṁ ‘‘ghaṭo’’ti udaka puṇṇaghaṭo.",
  "anya-e0401n0:127_10": "‘‘Nikujjo’’ti adhomukhaṁ ṭhapito.",
  "anya-e0401n0:127_11": "‘‘Nopaccāva matī’’ti puna nogilati.",
  "anya-e0401n0:127_12": "‘‘Na punetī’’ti na puna eti nupagacchati ariyasāvako. ‘‘Na paccetī’’ti na paṭi eti.",
  "anya-e0401n0:127_13": "Tadatthaṁ vadati ‘‘na paccāgacchatī’’ti.",
  "anya-e0401n0:127_14": "Evaṁ taṁ anivattagamanaṁ pāḷisādhakehi dīpetvā idāni yuttisādhakehi pakāsetuṁ ‘‘yathā cā’’tiādimāha. ‘‘Yato’’ti yaṁ kāraṇā. ‘‘Te’’ti puthujjanā. ‘‘Dussīlā’’ti nissīlā.",
  "anya-e0401n0:127_15": "‘‘Ummattakā’’ti pittummattakā.",
  "anya-e0401n0:127_16": "‘‘Khitta cittā’’ti chaṭṭitapakati cittāyakkhummattakā. ‘‘Duppaññā’’ti nippaññā.",
  "anya-e0401n0:127_17": "‘‘Eḷamūgā’’ti duppaññatāya eva paggharitalāla mukha mūgā.",
  "anya-e0401n0:127_18": "‘‘Tasmiṁ magge evā’’ti aṭṭhaṅgīke ariyamagge eva. So pana maggo pathama maggo, dutīya maggo, tatīya maggo,",
  "anya-e0401n0:127_19": "catuttha maggo,ti catubbidho hoti.",
  "anya-e0401n0:127_20": "‘‘Ādito pajjanaṁ’’ti catūsu maggesu ādimhi pathama maggasotassa pajjanaṁ gamanaṁ. Paṭilābhoti vuttaṁ hoti.",
  "anya-e0401n0:127_21": "‘‘Sotāpattiyā’’ti sotassa āpajjanena.",
  "anya-e0401n0:127_22": "‘‘Adhigammamāno’’ti paṭilabbhamāno.",
  "anya-e0401n0:127_23": "Sabbe bodhipakkhiya dhammā anivatta gatiyā pavattamānā sototi vuccantīti sambandho.",
  "anya-e0401n0:127_24": "Sambodhi vuccati catūsu maggesu ñāṇaṁ.",
  "anya-e0401n0:127_25": "Uparisambodhi eva parāyanaṁ yesaṁ te uparisambodhi parāyanā. Parāyananti ca paṭisaraṇaṁ.",
  "anya-e0401n0:127_26": "Kathaṁ sotāpatti vacanaṁ maggena samānādhikaraṇaṁ hotīti vuttaṁ ‘‘pathama magga saṅkhātāya sotāpattiyā’’tiādi. ‘‘Maggetī’’ti gavesati.",
  "anya-e0401n0:127_27": "Mārenta gamanoniruttinayena maggoti sijjhatīti vuttaṁ ‘‘kilese mārento gacchatīti maggo’’ti.",
  "anya-e0401n0:128_0": "58. Sakadāgāmi magge.",
  "anya-e0401n0:128_1": "‘‘Sakiṁ āgacchatī’’ti itogantvā puna idha āgacchatīti attho. ‘‘Sīlenā’’ti pakatisabhāvena.",
  "anya-e0401n0:128_2": "Kāmalokaṁ āgacchanti etehīti kāmalokāgamanā. Kilesā.",
  "anya-e0401n0:128_3": "Tesaṁ sabbhāvena vijjamānabhāvena.",
  "anya-e0401n0:128_4": "Pāḷiyaṁ ‘‘ekaccassa puggalassā’’ti kattu atthesāmivacanaṁ.",
  "anya-e0401n0:128_5": "Ekaccena puggalena appahīnā nīti sambandho .",
  "anya-e0401n0:128_6": "‘‘Sahabyataṁ’’ti sahāyabhāvaṁ.",
  "anya-e0401n0:128_7": "‘‘Āgāmīhotī’’ti vatvā tamevatthaṁ vadati ‘‘āgantvā itthatta’’nti. Āgacchati sīlenāti āgantvā. Itthaṁ bhāvo itthattaṁ. Imaṁ kāmattabhāvaṁ āgantvā,",
  "anya-e0401n0:128_8": "tasmā āgāmī nāma hotīti yojanā.",
  "anya-e0401n0:128_9": "‘‘Ayañca attho’’ti paṭisandhivasena sakiṁ imaṁ lokaṁ āgacchatītiādiko attho.",
  "anya-e0401n0:128_10": "‘‘Kilesa gativasenā’’ti kāmalokā gamana kilesa gativasena.",
  "anya-e0401n0:128_11": "Maggasahāyena jhānena vikkhambhitā kilesā maggena samucchinna gatikā honti.",
  "anya-e0401n0:128_12": "Ayaṁ maggasahāyojhānānubhāvo nāma. Tenāha ‘‘na hī’’tiādiṁ.",
  "anya-e0401n0:128_13": "‘‘Devalokato’’ti ettha brahmalokopi saṅgahito.",
  "anya-e0401n0:128_14": "Pacchimasmiṁ pana atthe satīti yojanā. Āgamanasīlo āgantvā. Na āgantvā anāgantvā. ‘‘Tenā’’ti anāgamanena.",
  "anya-e0401n0:128_15": "‘‘Nānatthā sambhavato’’ti dvīsu itthattasaddesu ekasmiṁ imaṁ kāmāvacara lokanti ekasmiṁ imaṁ manussa lokanti evaṁ nānatthānaṁ asambhavato.",
  "anya-e0401n0:128_16": "Pāḷiyaṁ ‘‘sabyā bajjho’’ti cetodukkha saṅkhātena cetasikarogā bādhena sahito.",
  "anya-e0401n0:128_17": "Tenāha ‘‘tehi paṭighānusayassā’’tiādiṁ.",
  "anya-e0401n0:128_18": "Tattha ‘‘te’’ti puthujjana sotāpanna sakadāgāmino. Sabyā bajjhānāmāti sambandho.",
  "anya-e0401n0:128_19": "‘‘Pacchimassa vākyassā’’ti āgantvā itthattaṁ sotāpanna sakadāgāmino tena daṭṭhabbāti vākyassa.",
  "anya-e0401n0:128_20": "‘‘Dvīsu sakadāgāmīsū’’ti āgantvā itthattanti vuttattā tena atthena sakadāgāmināmakesu dvīsu sotāpanna sakadāgāmīsu. ‘‘Purimassā’’ti sotāpannassa.",
  "anya-e0401n0:128_21": "‘‘Anañña sādhāraṇe nevā’’ti dutīya phalaṭṭhādīhi asāmaññeneva.",
  "anya-e0401n0:128_22": "Brahmalokeṭhitānaṁ sotāpannānaṁ sattakkhattu parama tādibhāvo natthi viya dutīya phalaṭṭhānaṁ sakadāgāmi bhāvopi natthi.",
  "anya-e0401n0:128_23": "Tenāha ‘‘pathama dutīya phalaṭṭhāpī’’tiādiṁ.",
  "anya-e0401n0:128_24": "‘‘Tasmā’’tiādi laddhaguṇavacanaṁ.",
  "anya-e0401n0:128_25": "‘‘Iti katvā’’ti iminā kāraṇena.",
  "anya-e0401n0:128_26": "‘‘Heṭṭhū parūpapattivasenā’’ti uparito āgantvā heṭṭhūpapatti ca,",
  "anya-e0401n0:128_27": "heṭṭhato āgantvā uparūpapatti cāti evaṁ heṭṭhūparūpapattivasena.",
  "anya-e0401n0:128_28": "‘‘Evañca katvā’’tiādi dutīya laddha guṇavacanaṁ.",
  "anya-e0401n0:128_29": "‘‘Pañcannaṁ idha niṭṭhā’’ti pañcannaṁ puggalānaṁ idha kāmaloke niṭṭhā anupādisesa nibbānapattīti vuttaṁ hoti.",
  "anya-e0401n0:128_30": "‘‘So panā’’ti sakadāgāmi puggalo pana.",
  "anya-e0401n0:128_31": "Yesaṁ pana aṭṭhakathā cariyānaṁ attho,",
  "anya-e0401n0:128_32": "tesaṁ attheso sakadāgāmi puggalo pañcavidhova vutto, na chaṭṭho puggaloti yojanā.",
  "anya-e0401n0:128_33": "Yesaṁ pana imaṁ lokanti attho,",
  "anya-e0401n0:128_34": "tesaṁ atthe chaṭṭhopi labbhatīti dassetuṁ ‘‘mahāparinibbāna…pe… āgato yevā’’ti vuttaṁ.",
  "anya-e0401n0:128_35": "Tattha ‘‘sakiṁ āgamanaṭṭhena āgato yevā’’ti sakiṁ āgamanaṭṭhena sakadāgāmīsu āgatoyeva.",
  "anya-e0401n0:128_36": "Sabbaññu buddhāpi pathama phalaṭṭha bhūtā sattakkhattu paramatāyaṁ saṇṭhitā viyāti yojanā.",
  "anya-e0401n0:128_37": "Ettha ca ‘‘sattakkhattuparamatāyaṁ’’ti sattakkhattu paramabhāve.",
  "anya-e0401n0:128_38": "Idañca nidassana vacanamattaṁ.",
  "anya-e0401n0:128_39": "Sabbaññu buddhāpi dutīya phalaṭṭhabhūtā sakiṁ āgamanappakatiyaṁ saṇṭhitāyeva honti. Kasmā,",
  "anya-e0401n0:128_40": "tasmiṁ khaṇe taṁ sabhāvānati vattanatoti adhippāyo.",
  "anya-e0401n0:128_41": "Sabbopi so chabbīdho puggalo idha…pe… daṭṭhabbo.",
  "anya-e0401n0:128_42": "Etena yaṁ vuttaṁ vibhāvaniyaṁ pañcasu sakadāgāmīsu pañcamakova idhādhippetoti. Taṁ paṭikkhittaṁ hoti. Kasmā,",
  "anya-e0401n0:128_43": "pañcamako eva idha sakadāgāmipade adhippetesati itare cattāro kattha adhippetā siyunti vattabbattā. Janakabhūto samāno.",
  "anya-e0401n0:128_44": "‘‘Ñāyāgatā evā’’ti yuttito paramparāgatā eva. Tenāha ‘‘yathā’’tiādiṁ.",
  "anya-e0401n0:128_45": "‘‘Aviruddho’’ti ñāyena aviruddho.",
  "anya-e0401n0:129_0": "59.",
  "anya-e0401n0:129_1": "Orambhāgo nāma heṭṭhābhāgo kāmaloko.",
  "anya-e0401n0:129_2": "Orambhāgāya saṁvattantīti orambhāgiyāni kāmarāga byāpāda saṁyojanādīni. ‘‘So’’ti anāgāmi puggalo.",
  "anya-e0401n0:130_0": "60.",
  "anya-e0401n0:130_1": "Mahapphalaṁ karonti sīlenāti mahapphala kārino.",
  "anya-e0401n0:130_2": "Tesaṁ bhāvo ‘‘mahapphala kāritā’’. Sīlādi guṇo.",
  "anya-e0401n0:130_3": "‘‘Arahatī’’ti paṭiggahituṁ arahati. ‘‘Arahato’’ti arahantassa. ‘‘Nibbacanaṁ’’ti nirutti. Viggaha vākyanti vuttaṁ hoti.",
  "anya-e0401n0:130_4": "Suddhikasuññatāya tathā na vacittāni,",
  "anya-e0401n0:130_5": "suññatappaṭipadāya tathā na vacittānītiādinā yojetabbaṁ.",
  "anya-e0401n0:130_6": "Tattha ‘‘suddhika suññatāyā’’ti suddhikasuññatavāre.",
  "anya-e0401n0:130_7": "‘‘Suññatappaṭipadāyā’’ti suññatappaṭipadāvāre.",
  "anya-e0401n0:130_8": "‘‘Sacca satipaṭṭhāna vibhaṅgesu panā’’ti sacca vibhaṅga satipaṭṭhāna vibhaṅgesu pana,",
  "anya-e0401n0:130_9": "sabbaṁ citta vaḍḍhanaṁ pāḷi aṭṭhakathāsu desanāvāre vicāretvā veditabbaṁ.",
  "anya-e0401n0:131_0": "61. Phalacitte .",
  "anya-e0401n0:131_1": "Sotāpattiyā adhigataṁ phalaṁ sotāpatti phalaṁ.",
  "anya-e0401n0:131_2": "Tattha ‘‘adhigataṁ’’ti paṭiladdhaṁ.",
  "anya-e0401n0:131_3": "Aṭṭhaṅgīka phalaṁ sandhāya ‘‘tena sampayutta’’nti vuttaṁ. ‘‘Niruttī’’ti viggaho.",
  "anya-e0401n0:132_0": "62.",
  "anya-e0401n0:132_1": "Tanubhūtepi kātuṁ na sakkoti, kuto samucchindituṁ. ‘‘Tānī’’ti indriyāni. ‘‘Paṭū nī’’titikkhāni. ‘‘So’’ti catuttha maggo. ‘‘Tā cā’’ti rūparāga, arūparāga, māna, uddhacca, avijjādayo ca.",
  "anya-e0401n0:132_2": "‘‘Aññe cā’’ti tehi dasahi saṁyojanehi aññe ahirikānottappādike, sabbepi pāpa dhamme ca.",
  "anya-e0401n0:133_0": "63. Kiriya citta vicāraṇāyaṁ. Na gahitaṁ iti ayaṁ pucchā.",
  "anya-e0401n0:133_1": "Abhāvā iti ayaṁ visajjanātiādinā yojetabbaṁ. ‘‘Assā’’ti kiriyānuttarassa.",
  "anya-e0401n0:133_2": "‘‘Niranusayasantānepī’’ti anusaya rahite arahanta santānepi.",
  "anya-e0401n0:133_3": "‘‘Itī’’ti vākya parisamāpanamattaṁ.",
  "anya-e0401n0:133_4": "‘‘Vuccate’’ti visajjanā kathīyate. Puna anuppajjanaṁ anuppādo.",
  "anya-e0401n0:133_5": "Anuppādo dhammo sabhāvo yesaṁ te anuppāda dhammā. Tesaṁ bhāvoti viggaho. Vipākañca janetīti sambandho.",
  "anya-e0401n0:133_6": "Kathaṁ janetīti āha ‘‘kusala…pe… katvā’’ti. Tattha, ‘‘katvā’’ti sādhetvā. Sacepi kareyyāti yojanā.",
  "anya-e0401n0:133_7": "‘‘Kocī’’ti abyatto koci ariyasāvako.",
  "anya-e0401n0:133_8": "Tadā phala cittameva pavatteyyāti sambandho.",
  "anya-e0401n0:133_9": "‘‘Paṭibāhituṁ asakkuṇeyyo’’ti appaṭibāhiyo ānubhāvo assāti samāso.",
  "anya-e0401n0:134_0": "64.",
  "anya-e0401n0:134_1": "‘‘Ādi anta padesve vā’’tiādimhi dvādasā kusalānīti ca,",
  "anya-e0401n0:134_2": "ante kriya cittāni vīsatīti ca padesu. Rūpe pariyā pannāni cittāni. Arūpe pariyā pannāni cittāni.",
  "anya-e0401n0:134_3": "‘‘Pathamāya bhūmiyā pattiyā’’ti pathamabhūmiṁ pāpuṇituṁ.",
  "anya-e0401n0:134_4": "‘‘Sāmañña phalaṁ adhippetanti vuttaṁ’’ aṭṭhasāliniyaṁ.",
  "anya-e0401n0:134_5": "Atthato pana dhamma visesoti sambandho.",
  "anya-e0401n0:134_6": "Magga phala nibbāna saṅkhāto dhamma viseso lokuttarabhūmi nāmāti yojanā.",
  "anya-e0401n0:134_7": "Avatthā bhūmi eva nippariyāyabhūmi. Kasmā,",
  "anya-e0401n0:134_8": "avatthā vantānaṁ dhammānaṁ sarūpato laddhattā.",
  "anya-e0401n0:134_9": "Itarā okāsabhūmi nippariyāya bhūmi na hoti. Kasmā, paññattiyā missakattā.",
  "anya-e0401n0:134_10": "‘‘Dhammānaṁ taṁ taṁ avatthā visesavaseneva siddhā’’ti etena avatthā bhūmi eva padhāna bhūmīti dasseti.",
  "anya-e0401n0:134_11": "Kāmataṇhāya visayabhūto oḷārikākāro kāmāvacaratā nāma.",
  "anya-e0401n0:134_12": "Bhavataṇhāya visayabhūto majjhimākāro rūpārūpāvacaratā nāma.",
  "anya-e0401n0:134_13": "Tāsaṁ taṇhānaṁ avisayabhūto saṇha sukhumākāro lokuttaratā nāma.",
  "anya-e0401n0:134_14": "Hīnānaṁ akusala kammānaṁ vasena hīnā apāyabhūmiyo.",
  "anya-e0401n0:134_15": "Paṇītānaṁ kusala kammānaṁ vasena paṇītā sugati bhūmiyo.",
  "anya-e0401n0:134_16": "Tattha ca nānā akusala kammānaṁ vā nānā kusala kammānaṁ vā oḷārika sukhumatā vasena nānā duggati bhūmiyo nānā sugati bhūmiyo ca siddhā hontīti imamatthaṁ dassetuṁ ‘‘api cā’’tiādimāha.",
  "anya-e0401n0:135_0": "65.",
  "anya-e0401n0:135_1": "Gāthāya pubbaddhaṁ nāma-ittha mekūna navuti,",
  "anya-e0401n0:135_2": "ppabhedaṁ pana mānasanti pādadvayaṁ.",
  "anya-e0401n0:135_3": "Aparaddhaṁ nāma ekavīsasataṁvātha,",
  "anya-e0401n0:135_4": "vibhajanti vicakkhaṇāti pādadvayaṁ. Taṁ iminā na sameti. Kathaṁ na sameti.",
  "anya-e0401n0:135_5": "Iminā vacanena sakalampi gāthaṁ ekūna navutippabhedaṁ mānasaṁ ekavīsa sataṁ katvā vibhajantī-ti evaṁ ekavākyaṁ katvā yojanaṁ ñāpeti.",
  "anya-e0401n0:135_6": "‘‘Pathamajjhāna sadisaṭṭhenā’’ti lokiya pathamajjhāna sadisaṭṭhena. Yaṁ caturaṅgīkaṁ,",
  "anya-e0401n0:135_7": "taṁ sayameva dutīyajjhānanti siddhaṁ. Yaṁ tiyaṅgīkaṁ,",
  "anya-e0401n0:135_8": "taṁ sayameva tatīyajjhānanti siddhaṁ. Yaṁ duvaṅgīkaṁ,",
  "anya-e0401n0:135_9": "taṁ sayameva catutthajjhānanti siddhaṁ. Yaṁ puna duvaṅgīkaṁ,",
  "anya-e0401n0:135_10": "taṁ sayameva pañcamajjhānanti siddhaṁ.",
  "anya-e0401n0:135_11": "‘‘Evaṁ vutta’’nti vibhāvaniyaṁ jhānaṅgavasena pathamajjhāna sadisattā pathamajjhānañcāti evaṁ vuttaṁ.",
  "anya-e0401n0:135_12": "Vitakkādi aṅgapātubhāvena pañcadhā vibhajantīti sambandho.",
  "anya-e0401n0:135_13": "Na itarāni lokiyajjhānāni sātissayato jhānāni nāma siyuṁ.",
  "anya-e0401n0:135_14": "Kasmāti āha ‘‘tāni hī’’tiādiṁ.",
  "anya-e0401n0:135_15": "Tattha ‘‘tānī’’ti lokiyajjhānāni. ‘‘Upeccā’’ti upagantvā. ‘‘Jhāpentī’’ti dahanti. Pakatiyā eva siddho hoti,",
  "anya-e0401n0:135_16": "na pādakajjhānādivasena siddho.",
  "anya-e0401n0:135_17": "‘‘Kicca’’nti pañcaṅgīka bhāvatthāya kattabba kiccaṁ.",
  "anya-e0401n0:135_18": "‘‘Tena paccaya visesenā’’ti pādakajjhānādinā paccaya visesena. ‘‘Tasmiṁ’’ti paccaya visese.",
  "anya-e0401n0:135_19": "Yathālokiyajjhānesu upacārabhūtā bhāvanā kāci vitakka virāga bhāvanā nāma hoti…pe… kāci rūpa virāga bhāvanā nāma.",
  "anya-e0401n0:135_20": "Asaññi gāmīnaṁ pana saññā virāga bhāvanā nāma hoti. Evamevanti yojanā.",
  "anya-e0401n0:135_21": "‘‘Sā’’ti upacāra bhāvanā .‘‘Upekkhā sahagataṁ vā’’ti ettha vā saddena rūpasamatikkamaṁ vā saññā samatikkamaṁ vāti avuttaṁ vikappeti. Ādikammikakāle evaṁ hotu,",
  "anya-e0401n0:135_22": "vasibhūtakāle pana kathanti āha ‘‘jhānesū’’tiādiṁ.",
  "anya-e0401n0:135_23": "Nānāsattiyuttā hotīti vatvā nānāsattiyo dasseti ‘‘kācī’’tiādinā. Yā upacāra bhāvanā.",
  "anya-e0401n0:135_24": "‘‘Vitakkaṁ virājetuṁ’’ti vitakkaṁ vigametuṁ.",
  "anya-e0401n0:135_25": "Attano jhānaṁ avitakkaṁ kātunti vuttaṁ hoti. Tenāha ‘‘atikkāmetuṁ’’ti. Sā upacāra bhāvanā. Sesāsupi upacāra bhāvanāsu.",
  "anya-e0401n0:136_0": "66.",
  "anya-e0401n0:136_1": "(Ka) ‘‘sā vipassanā’’ti vuṭṭhānagāmini vipassanā.",
  "anya-e0401n0:136_2": "‘‘Vipassanā pākatikā evā’’tikāci virāga bhāvanā nāma na hotīti adhippāyo.",
  "anya-e0401n0:136_3": "‘‘Niyāmetuṁ’’ti avitakkameva hotūti vadamānā viya vavatthapetuṁ.",
  "anya-e0401n0:136_4": "‘‘Adhippāyo’’ti pādakavādittherassa adhippāyo.",
  "anya-e0401n0:136_5": "‘‘Sammasīyatī’’ti idaṁ jhānaṁ aniccaṁ khayaṭṭhena, dukkhaṁ bhayaṭṭhena,",
  "anya-e0401n0:136_6": "anattā asārakaṭṭhenāti sammasīyati samanupassīyati. Taṁ aṭṭhakathāya na sameti. Vuttañhi tattha.",
  "anya-e0401n0:136_7": "Yato yato samāpattito vuṭṭhāya ye ye samāpatti dhamme sammasitvā maggo nibbattito hoti.",
  "anya-e0401n0:136_8": "Taṁ taṁ samāpatti sadisova hoti.",
  "anya-e0401n0:136_9": "Sammasitasamāpatti sadisoti atthoti.",
  "anya-e0401n0:136_10": "Ettha hi ‘‘yato yato samāpattito vuṭṭhāyā’’ti etena pādakajjhānaṁ kathitaṁ hoti.",
  "anya-e0401n0:136_11": "‘‘Pādakajjhāne satī’’ti etena ayaṁ vādopi pādakajjhānena vinā nasijjhatīti dasseti.",
  "anya-e0401n0:136_12": "‘‘Vipassanāpi…pe… pattā hotī’’ti etena imasmiṁ vādepi vipassanā niyāmo icchitabboti dasseti.",
  "anya-e0401n0:136_13": "Tenāha ‘‘yathālokiyajjhānesū’’tiādiṁ.",
  "anya-e0401n0:136_14": "Kāmañcettha…pe… avirodho vutto viya dissati. Kathaṁ.",
  "anya-e0401n0:136_15": "Pañcamajjhānato vuṭṭhāya hi pathamajjhānādīni sammasato uppannamaggo pathamattheravādena pañcamajjhāniko,",
  "anya-e0401n0:136_16": "dutīya vādena pathamādijjhāniko āpajjatīti dvepi vādā virujjhanti.",
  "anya-e0401n0:136_17": "Tatīya vādena panettha yaṁ icchati,",
  "anya-e0401n0:136_18": "taṁ jhāniko hotīti te ca vādā na virujjhanti,",
  "anya-e0401n0:136_19": "ajjhāsayo ca sātthako hotīti evaṁ aviruddho vutto hotīti. Ettha pana yaṁ icchati, taṁ jhāniko hoti. Icchāya pana asati, virodhoyeva. Tenāha ‘‘ime pana vādā. …Pe… . Virodho pariharituṁ’’ti.",
  "anya-e0401n0:136_20": "Pāḷiyaṁ ‘‘ajjhattaṁ suññataṁ manasi karotī’’ti ajjhattasantānetaṁ taṁ jhānañca jhānasahagatañca khandha pañcakaṁ nicca sukha atta jīvato suññataṁ manasi karoti.",
  "anya-e0401n0:136_21": "‘‘Na pakkhandatī’’ti na pavisati.",
  "anya-e0401n0:136_22": "‘‘Sannisādetabbaṁ’’ti sannisinnaṁ kātabbaṁ.",
  "anya-e0401n0:136_23": "‘‘Ekodikātabbaṁ’’ti ekamukhaṁ kātabbaṁ.",
  "anya-e0401n0:136_24": "‘‘Samādahātabbaṁ’’ti suṭṭhu ṭhapetabbaṁ.",
  "anya-e0401n0:136_25": "‘‘Nissāyā’’ti pādakaṁ katvāti adhippāyo.",
  "anya-e0401n0:137_0": "67. (Ka) vādavicāraṇāyaṁ.",
  "anya-e0401n0:137_1": "Upacāra bhāvanā eva uparijjhāne jhānaṅgaṁ niyāmetīti vuttaṁ.",
  "anya-e0401n0:137_2": "Heṭṭhā pana ajjhāsayo eva uparijjhāne jhānaṅgaṁ niyāmetīti vuttaṁ.",
  "anya-e0401n0:137_3": "Tattha ‘‘ajjhāsayo evā’’ti eva saddena pādakajjhānaṁ nivatteti.",
  "anya-e0401n0:137_4": "‘‘Idha upacāra bhāvanā evā’’ti eva saddena ajjhāsayaṁ nivatteti.",
  "anya-e0401n0:137_5": "Etesu hi dvīsu saha bhāvīsu upacāra bhāvanā eva padhānaṁ hoti.",
  "anya-e0401n0:137_6": "Ajjhāsayo pana tassa nānā sattiyogaṁ sādheti.",
  "anya-e0401n0:137_7": "‘‘Ajjhāsaya sāmaññaṁ saṇṭhātī’’ti magge yaṁ laddhabbaṁ hoti, taṁ labbhatu,",
  "anya-e0401n0:137_8": "mayhaṁ viseso natthīti evaṁ ajjhāsaya sāmaññaṁ saṇṭhāti.",
  "anya-e0401n0:137_9": "‘‘Tasmi’’nti ajjhāsaya visese. ‘‘So’’ti ajjhāsaya viseso.",
  "anya-e0401n0:137_10": "Kasmā yuttanti āha ‘‘icchi ticchita…pe… nibbattanaṁ’’ti.",
  "anya-e0401n0:137_11": "‘‘Sabbajjhānesu ciṇṇavasibhūtānaṁ’’ti idaṁ samāpajjananti ca nibbattananti ca pada dvaye sambandha vacanaṁ.",
  "anya-e0401n0:137_12": "‘‘Vipassanā visesatthāya evā’’ti vuṭṭhāna gāmini vipassanā visesatthāya eva.",
  "anya-e0401n0:137_13": "Yasmā pana aṭṭhasu samāpattīsu ekekāya samāpattiyā vuṭṭhāya vuṭṭhita samāpatti dhamma sammasanaṁ āgataṁ,",
  "anya-e0401n0:137_14": "na pana aññajjhāna sammasanaṁ.",
  "anya-e0401n0:137_15": "Tasmā pādakajjhānameva pamāṇanti yojanā.",
  "anya-e0401n0:137_16": "Pāḷipadesu ‘‘gahapatī’’ti ālapana vacanaṁ.",
  "anya-e0401n0:137_17": "‘‘Viviccevā’’ti viviccitvā eva. Vivitto vigato hutvā eva.",
  "anya-e0401n0:137_18": "‘‘Upasampajjā’’ti suṭṭhu sampāpuṇitvā.",
  "anya-e0401n0:137_19": "‘‘Iti paṭisañcikkhatī’’ti evaṁ paccavekkhati.",
  "anya-e0401n0:137_20": "‘‘Abhisañcetayita’’nti susaṁ sampiṇḍitaṁ, saṁvidahitaṁ.",
  "anya-e0401n0:137_21": "‘‘Tattha ṭhito’’ti tasmiṁ pathamajjhāne aparihīno hutvā ṭhito.",
  "anya-e0401n0:137_22": "‘‘Mettāceto vimuttī’’ti mettājhānasaṅkhātā cetovimutti,",
  "anya-e0401n0:137_23": "aññattha alagganavasena cittassa pavatti. Tathā karuṇā cetovimutti. Muditā cetovimutti.",
  "anya-e0401n0:137_24": "‘‘Vivekaja’’nti kāyaviveka cittavivekānaṁ vasena jātaṁ.",
  "anya-e0401n0:137_25": "‘‘Pīti sukhaṁ’’ti pītiyā ca sukhena ca sampannaṁ. Athavā,",
  "anya-e0401n0:137_26": "vivekehi jātāni pīti sukhāni assāti vivekajaṁ pīti sukhaṁ. Majjhe niggahitāgamo. Rūpameva rūpagataṁ,",
  "anya-e0401n0:137_27": "vedanā eva vedanā gatantiādinā samāso.",
  "anya-e0401n0:137_28": "Gatasaddo ca padapūraṇamatte daṭṭhabbo.",
  "anya-e0401n0:137_29": "‘‘Teneva dhamma rāgena tāyadhammanandiyā’’ti vipassanāni kantimāha. Sahatthe ca karaṇa vacanaṁ. Opapātiko hotīti sambandho.",
  "anya-e0401n0:137_30": "‘‘Tattha parinibbāyī’’ti brahmaloke avassaṁ parinibbāya na dhammo.",
  "anya-e0401n0:137_31": "Tenāha ‘‘anāvatti dhammo tasmā lokā’’ti.",
  "anya-e0401n0:137_32": "‘‘Pādakajjhānameva pamāṇa’’nti pādakajjhānameva maggejhānaṅgaṁ niyāmessati,",
  "anya-e0401n0:137_33": "na sammasitajjhānanti adhippāyo.",
  "anya-e0401n0:137_34": "‘‘Pādakaṁ akatvā’’ti āsanne asamāpajjitvāti vuttaṁ hoti.",
  "anya-e0401n0:137_35": "‘‘Yaṁ yaṁ jhānaṁ icchantī’’ti magge icchanti.",
  "anya-e0401n0:138_0": "66.",
  "anya-e0401n0:138_1": "(Kha) ‘‘tathā vidho’’ti tathā pakāro.",
  "anya-e0401n0:138_2": "Āsanne vuṭṭhitasseva jhānassa.",
  "anya-e0401n0:138_3": "‘‘Cittasantānaṁ visesetuṁ’’ti sace pādakajjhānaṁ pathamajjhānaṁ hoti,",
  "anya-e0401n0:138_4": "tato paraṁ pavattaṁ cittasantānaṁ vitakke ninnaṁ hoti, vitakke pakkhandati.",
  "anya-e0401n0:138_5": "Atha pādakajjhānaṁ dutīyajjhānaṁ hoti.",
  "anya-e0401n0:138_6": "Tato paraṁ pavattaṁ cittasantānaṁ vicāre ninnaṁ hoti,",
  "anya-e0401n0:138_7": "vicāre pakkhandatītiādinā nayena cittasantānaṁ visesetuṁ.",
  "anya-e0401n0:138_8": "‘‘Yaṁ tattha vuttaṁ’’ tiyaṁ vibhāvaniyaṁ vuttaṁ.",
  "anya-e0401n0:139_0": "Vedanā vicāraṇāyaṁ.",
  "anya-e0401n0:139_1": "‘‘Na siddho’’ti siddho na hoti.",
  "anya-e0401n0:139_2": "‘‘Aññathā’’ti aññena pakārena. Gahite satīti yojanā.",
  "anya-e0401n0:139_3": "Pādakajjhānādīnaṁ vasena siddhoti gahite satīti vuttaṁ hoti.",
  "anya-e0401n0:139_4": "‘‘Yāya kāya ci vedanāya yuttā hutvā’’ti somanassa vedanāya vāyuttā hutvā upekkhā vedanāya vā yuttā hutvā.",
  "anya-e0401n0:139_5": "‘‘Tehi niyamitāya ekekāya magga vedanāyā’’ti pādakajjhānādīhi niyamitāya magge somanassa vedanāya eva vāsaddhiṁ ghaṭiyeyya magge upekkhā vedanāya eva vāti attho.",
  "anya-e0401n0:139_6": "Vedanā nāma ekaṁ jhānaṅgaṁ hoti.",
  "anya-e0401n0:139_7": "Tasmā maggejhānaṅga niyame siddhe magge vedanā niyamopi siddho.",
  "anya-e0401n0:139_8": "Tāni pana pādakajjhānādīni majjhe vuṭṭhāna gāmini vipassanāyaṁ nakiñciniyāmenti. Evañca sati,",
  "anya-e0401n0:139_9": "pādakajjhānādīhi niyamitāya magge ekekāya vedanāya saddhiṁ dve dve vipassanā vedanāyo ghaṭiyeyyuṁ.",
  "anya-e0401n0:139_10": "Magge somanassa vedanāya vā saddhiṁ dve vipassanā vedanāyo ghaṭiyeyyuṁ.",
  "anya-e0401n0:139_11": "Magge upekkhā vedanāya vā saddhiṁ dve vipassanā vedanāyo ghaṭiyeyyuṁti vuttaṁ hoti.",
  "anya-e0401n0:139_12": "Evañcasati ekavīthiyaṁ javanāni bhinna vedanāni siyuṁ. Tañca na yujjati.",
  "anya-e0401n0:139_13": "Tasmā magge vedanā niyamo pādakajjhānādi niyamena siddho na hoti,",
  "anya-e0401n0:139_14": "vipassanā niyameneva siddhoti adhippāyo.",
  "anya-e0401n0:139_15": "Tāni pana pādakajjhānādīni majjhe vuṭṭhāna gāmini vipassanāyaṁ na kiñci na niyāmenti.",
  "anya-e0401n0:139_16": "Vedanaṁ niyāmenti yevāti dassetuṁ ‘‘taṁpi na yujjatī’’ti vatvā ‘‘pādakajjhānādīnaṁ vasenevā’’tiādimāha.",
  "anya-e0401n0:139_17": "‘‘Cha nekkhammassitā upekkhā’’ti ekāva catutthajjhānu pekkhā chasu ārammaṇesu somanassāni pajahitvā pavattattā cha nekkhammassitā upekkhā nāma hoti.",
  "anya-e0401n0:139_18": "‘‘Cha nekkhammassitāni somanassānī’’ti ekaṁ vapathamajjhāna somanassaṁ chasu ārammaṇesu cha gehassitāni pajahitvā pavattattā cha nekkhammassitāni somanassāni nāma honti.",
  "anya-e0401n0:139_19": "Aṭṭhakathāyañca vuttanti sambandho.",
  "anya-e0401n0:139_20": "‘‘Pathamādīni ca tīṇi jhānānī’’ti catukkanaye tīṇi somanassa jhānāni pādakāni katvā.",
  "anya-e0401n0:139_21": "‘‘Suddhasaṅkhāre ca pādakekatvā’’ti ārammaṇa bhāvena pādakekatvāti adhippāyo.",
  "anya-e0401n0:139_22": "Ayañca pādakajjhānādīnaṁ vasena vuṭṭhāna gāmini vipassanāyañca magge ca vedanā pariṇāmo aṭṭhasāliniyaṁpi vitthārato vutto.",
  "anya-e0401n0:139_23": "‘‘Amānusī ratī hotī’’ti manussānaṁ gehassitaratiṁ atikkamma ṭhitattā amānusī nāma rati hoti.",
  "anya-e0401n0:139_24": "‘‘Sammadhammaṁ vipassato’’ti sammā anicca lakkhaṇa dhammaṁ passantassa bhikkhunoti sambandho.",
  "anya-e0401n0:140_0": "67.",
  "anya-e0401n0:140_1": "(Kha) ‘‘jhānaṅgayogabhedenā’’ti vuttaṁ,",
  "anya-e0401n0:140_2": "jhānayogabhedo pana adhippeto.",
  "anya-e0401n0:140_3": "‘‘Pañca vidhejhāna koṭṭhāse’’ti pañcaka nayavasena vuttaṁ.",
  "anya-e0401n0:140_4": "Idha citta bhedassa adhippetattā jhānabhedeti ca jhānanti ca vuttepi cittameva adhippetanti daṭṭhabbaṁ.",
  "anya-e0401n0:141_0": "Gāthāyojanāsu.",
  "anya-e0401n0:141_1": "‘‘Aparāpi yojanā vuttā’’ti athavā rūpāvacaraṁ cittaṁ anuttarañca pathamādijjhāna bhedena yathā gayhati,",
  "anya-e0401n0:141_2": "tathā āruppañcāpi pañcamejhāne gayhatīti evaṁ aparāpi yojanā vuttā. ‘‘Paṭhitattā’’ti uccāritattā. Antimagāthā vaṇṇanāyaṁ. ‘‘Yathā’’ti yena pakārena.",
  "anya-e0401n0:141_3": "‘‘Taṁ saṅgahaṁ’’ti eka vīsasatasaṅgahaṁ . Bujjhantīti budhā.",
  "anya-e0401n0:141_4": "‘‘Āhā’’ti ca ‘‘āhū’’ti ca vattamānakālepi icchanti saddavidūti vuttaṁ ‘‘kathenti vā’’ti.",
  "anya-e0401n0:141_5": "Idañca vacanaṁ pubbe ‘‘itthamekūna navuti…pe… vibhajanti vicakkhaṇā’’ti gāthāya nigamananti ñāpanatthaṁ ‘‘vibhajanti vicakkhaṇā’’ti vuttaṁ hotī’’ti vuttaṁ.",
  "anya-e0401n0:142_0": "Itiparamatthadīpaniyānāmaṭīkāyaanudīpaniyaṁ",
  "anya-e0401n0:143_0": "Cittasaṅgahassaanudīpanā niṭṭhitā."
}