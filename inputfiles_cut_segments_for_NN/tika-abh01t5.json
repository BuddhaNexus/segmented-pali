{
  "tika-abh01t5:0_0": "Kāmāvacarakusalaṁ",
  "tika-abh01t5:1_0": "Niddesavārakathāvaṇṇanā",
  "tika-abh01t5:2_0": "2.Phusanakavasenāti sante asantepi visaye āpāthagate cittassa sannipatanavasena “cittaṁ mano”tiādīsu viya kiccavisesaṁ,",
  "tika-abh01t5:2_1": "“mānasa”ntiādīsu viya samāne atthe saddavisesaṁ,",
  "tika-abh01t5:2_2": "“paṇḍara”ntiādīsu viya guṇavisesaṁ,",
  "tika-abh01t5:2_3": "“cetasikaṁ sāta”ntiādīsu viya nissayavisesaṁ,",
  "tika-abh01t5:2_4": "“cittassa ṭhitī”tiādīsu viya aññassa avatthābhāvavisesaṁ,",
  "tika-abh01t5:2_5": "“alubbhanā”tiādīsu viya aññassa kiriyābhāvavisesaṁ,",
  "tika-abh01t5:2_6": "“alubbhitatta”ntiādīsu viya aññassa kiriyābhāvabhūtatāvisesantiādikaṁ anapekkhitvā dhammamattadīpanaṁ sabhāvapadaṁ.",
  "tika-abh01t5:2_7": "Phusantassa hi cittassa phusanakiriyā phusanākāro.",
  "tika-abh01t5:2_8": "Samphusanāti ārammaṇasamāgamaphusanā,",
  "tika-abh01t5:2_9": "na paṭilābhasamphusanā.",
  "tika-abh01t5:2_10": "Samphusitassa ārammaṇena samāgatassa cittassa bhāvo samphusitattaṁ.",
  "tika-abh01t5:2_11": "Yasmiṁ sati cittaṁ samphusitanti vuccati,",
  "tika-abh01t5:2_12": "so tassa bhāvo.",
  "tika-abh01t5:2_13": "Evaṁ aññesupi bhāvaniddesesu daṭṭhabbaṁ.",
  "tika-abh01t5:3_0": "Aparassa vevacanassa,",
  "tika-abh01t5:3_1": "aparena vā purimatthassa dīpanā aparadīpanā.",
  "tika-abh01t5:3_2": "“Paṇḍiccaṁ kosalla”nti evamādayo paññāvisesā nānākāle labbhamānāpi ekasmiṁ citte labbhanti.",
  "tika-abh01t5:3_3": "Ekasmiñca visese itarepi anugatā hontīti dassetuṁ tathā vibhatti atthato vibhatti hoti atthanānattena katattā.",
  "tika-abh01t5:3_4": "Atha vā yathā “kodho kujjhanā kujjhitatta”nti sabhāvākārabhāvaniddesehi kodhoti evamākārova attho vutto,",
  "tika-abh01t5:3_5": "na evamidha,",
  "tika-abh01t5:3_6": "idha pana paṇḍitādibhāvākārabhinno attho vuttoti idaṁ vibhattigamanaṁ atthavasena hoti.",
  "tika-abh01t5:3_7": "Samphusitattanti etthāpi na “phasso”ti evamākārova attho vutto.",
  "tika-abh01t5:3_8": "Samphassoti evamākāro pana vuttoti atthato vibhattigamananti vuttaṁ.",
  "tika-abh01t5:4_0": "Doso byāpādoti uddesepi nāmanānattena nānābhūto uddiṭṭho.",
  "tika-abh01t5:4_1": "Niddesepi teneva nānattena niddiṭṭho.",
  "tika-abh01t5:4_2": "Ekova khandho hotīti ekena khandhasaddena vattabbataṁ sandhāyāha.",
  "tika-abh01t5:4_3": "Cetanāti saṅkhārakkhandhaṁ dasseti tappamukhattā.",
  "tika-abh01t5:4_4": "Asaddhammāti asataṁ,",
  "tika-abh01t5:4_5": "asanto vā dhammā,",
  "tika-abh01t5:4_6": "na vā saddhammāti asaddhammāti asaddhammavacanīyabhāvena ekībhūtopi asaddhammo kodhagarutādivisiṭṭhena",
  "tika-abh01t5:4_7": "saddhammagarutāpaṭikkhepanānattena nānattaṁ gatoti “cattāro”ti vuttaṁ.",
  "tika-abh01t5:4_8": "Na saddhammagarutāti vuccamānā vā asaddhammagarutā asaddhammagarutābhāvena ekībhūtāpi kodhādivisiṭṭhapaṭikkhepanānattena nānattaṁ gatā.",
  "tika-abh01t5:4_9": "Paṭipakkho vā paṭikkhipīyati tena,",
  "tika-abh01t5:4_10": "sayaṁ vā paṭikkhipatīti paṭikkhepoti vuccatīti saddhammagarutāpaṭikkhepanānattena asaddhammagarutā asaddhammā vā nānattaṁ gatā.",
  "tika-abh01t5:4_11": "Alobhotiādīnaṁ phassādīhi nānattaṁ lobhādivisiṭṭhena paṭikkhepena lobhādipaṭipakkhena vā veditabbaṁ.",
  "tika-abh01t5:4_12": "Alobhādosāmohānaṁ aññamaññanānattaṁ yathāvuttena paṭikkhepanānattena yojetabbaṁ.",
  "tika-abh01t5:4_13": "Padatthassa padantarena vibhāvanaṁ padatthuti.",
  "tika-abh01t5:4_14": "Tena hi taṁ padaṁ mahatthanti dīpitaṁ hoti alaṅkatañcāti.",
  "tika-abh01t5:4_15": "Atthavisesābhāvepi ābharaṇavasena ca ādaravasena ca puna vacanaṁ daḷhīkammaṁ.",
  "tika-abh01t5:5_0": "3.Tajjanti tassa phalassa anucchavikaṁ.",
  "tika-abh01t5:5_1": "Na kevalaṁ niddisiyamānaṁ sātameva adhikataṁ,",
  "tika-abh01t5:5_2": "atha kho yathāniddiṭṭhāni ārammaṇānipīti “tehi vā”tiādi vuttaṁ.",
  "tika-abh01t5:5_3": "Tassa vā jātā kāraṇabhāvena phassatthaṁ pavattāti tajjā.",
  "tika-abh01t5:5_4": "Taṁsamaṅgīpuggalaṁ,",
  "tika-abh01t5:5_5": "sampayuttadhamme vā attani sādayatīti sātaṁ da-kārassa ta-kāraṁ katvā.",
  "tika-abh01t5:5_6": "Suṭṭhu khādati,",
  "tika-abh01t5:5_7": "khaṇati vā dukkhanti sukhaṁ.",
  "tika-abh01t5:6_0": "5.Pāsoti rāgapāso.",
  "tika-abh01t5:6_1": "So hi nirāvaraṇattā antalikkhacaro.",
  "tika-abh01t5:6_2": "Akusalampi paṇḍaranti vuttaṁ,",
  "tika-abh01t5:6_3": "ko pana vādo kusalanti adhippāyo.",
  "tika-abh01t5:6_4": "Tañhi paṇḍarato nikkhantaṁ sayañca paṇḍaranti.",
  "tika-abh01t5:6_5": "Atha vā sabbampi cittaṁ sabhāvato paṇḍarameva,",
  "tika-abh01t5:6_6": "āgantukopakkilesavodānehi pana sāvajjānavajjānaṁ upakkiliṭṭhavisuddhataratā hontīti.",
  "tika-abh01t5:6_7": "Dāruppamāṇesu silādīsu khandhapaññattiyā abhāvā kiñci nimittaṁ anapekkhitvā dārumhi pavattā khandhapaññattīti “paṇṇattimattaṭṭhenā”ti vuttaṁ.",
  "tika-abh01t5:6_8": "Taṁ-saddena manoviññāṇadhātuyeva vucceyya niddisitabbattāti na tassā tajjatā.",
  "tika-abh01t5:6_9": "Tehi ārammaṇehi jātā tajjāti ca vuccamāne samphassajatā na vattabbā.",
  "tika-abh01t5:6_10": "Na hi so ārammaṇaṁ,",
  "tika-abh01t5:6_11": "nāpi visesapaccayo.",
  "tika-abh01t5:6_12": "“Tiṇṇaṁ saṅgati phasso”ti viññāṇameva phassassa visesapaccayoti vuttoti tasmā na viññāṇaṁ visesapaccayabhūtaṁ",
  "tika-abh01t5:6_13": "samphassajatāya tajjāmanoviññāṇadhātusamphassajāpaññattiṁ labhati,",
  "tika-abh01t5:6_14": "na ca tadeva tassa kāraṇabhāvena phalabhāvena ca vuccamānaṁ suviññeyyaṁ hotīti.",
  "tika-abh01t5:6_15": "Kiṁ vā etena,",
  "tika-abh01t5:6_16": "yathā bhagavatā vuttā taṁsabhāvāyeva te dhammāti na evaṁvidhesu kāraṇaṁ maggitabbaṁ.",
  "tika-abh01t5:7_0": "7.Evaṁtakkanavasena lokasiddhenāti adhippāyo.",
  "tika-abh01t5:7_1": "Evañcevañca bhavitabbanti vividhaṁ takkanaṁ kūpe viya udakassa ārammaṇassa ākaḍḍhanaṁ vitakkanaṁ.",
  "tika-abh01t5:8_0": "8. Samantato caraṇaṁ vicaraṇaṁ.",
  "tika-abh01t5:9_0": "9.Attamanatāti ettha atta-saddena na cittaṁ vuttaṁ.",
  "tika-abh01t5:9_1": "Na hi cittassa mano atthīti.",
  "tika-abh01t5:9_2": "Attamanassa pana puggalassa bhāvo attamanatāti vatvā puna puggaladiṭṭhinisedhanatthaṁ “cittassā”ti vuttaṁ.",
  "tika-abh01t5:10_0": "11.",
  "tika-abh01t5:10_1": "Na balavatī,",
  "tika-abh01t5:10_2": "kasmā avaṭṭhiti vuttāti?",
  "tika-abh01t5:10_3": "Ekaggacittena pāṇavadhādikaraṇe tathā avaṭṭhānamattabhāvato. Virūpaṁ,",
  "tika-abh01t5:10_4": "vividhaṁ vā saṁharaṇaṁ vikiraṇaṁ visāhāro,",
  "tika-abh01t5:10_5": "saṁharaṇaṁ vā sampiṇḍanaṁ,",
  "tika-abh01t5:10_6": "tadabhāvo visāhāro.",
  "tika-abh01t5:11_0": "12.Aññasmiṁ pariyāyeti aññasmiṁ kāraṇe.",
  "tika-abh01t5:11_1": "Samānādhikaraṇabhāvo dvinnaṁ bahūnaṁ vā padānaṁ ekasmiṁ atthe pavatti.",
  "tika-abh01t5:12_0": "13.Ārambhati cāti āpajjati ca.",
  "tika-abh01t5:12_1": "Uddhaṁ yamanaṁ uyyāmo.",
  "tika-abh01t5:12_2": "Dhuranti nipphādetuṁ āraddhaṁ kusalaṁ,",
  "tika-abh01t5:12_3": "paṭiññaṁ vā.",
  "tika-abh01t5:13_0": "14.Tiṇṇanti buddhādīnaṁ. Citte ārammaṇassa upaṭṭhānaṁ jotanañca satiyevāti tassā etaṁ lakkhaṇaṁ.",
  "tika-abh01t5:14_0": "16. Pāsāṇasakkharavālikādirahitā bhūmi saṇhāti “saṇhaṭṭhenā”ti vuttaṁ.",
  "tika-abh01t5:15_0": "19.Ayantīti ekakammanibbattamanussādisantatiavicchedavasena pavattanti.",
  "tika-abh01t5:15_1": "Kusalākusalesupi hi jīvitaṁ indriyapaccayabhāvena sampayutte pavattayamānameva tadavicchedassa paccayo hoti.",
  "tika-abh01t5:16_0": "30.Yaṁ hirīyatīti hirīyati-saddena vutto bhāvo yaṁ-saddena vuccatīti yanti bhāvanapuṁsakaṁ vā etaṁ daṭṭhabbaṁ.",
  "tika-abh01t5:16_1": "Hiriyitabbenāti ca hetuatthe karaṇavacanaṁ yujjati.",
  "tika-abh01t5:17_0": "32.Alubbhanakavasenāti ettha alubbhanameva alubbhanakanti bhāvaniddeso daṭṭhabbo.",
  "tika-abh01t5:18_0": "33.Abyāpajjoti byāpādena dukkhena domanassasaṅkhātena dosena viya na byāpādetabbotipi attho yujjati.",
  "tika-abh01t5:19_0": "42-43.",
  "tika-abh01t5:19_1": "Thinamiddhādipaṭipakkhabhāvena kusaladhamme aniccādimanasikāre ca sīghaṁ sīghaṁ parivattanasamatthatā lahupariṇāmatā,",
  "tika-abh01t5:19_2": "avijjānīvaraṇānañhi taṇhāsaṁyojanānaṁ sattānaṁ akusalappavatti pakatibhūtāti na tattha lahupariṇāmatāya attho.",
  "tika-abh01t5:19_3": "Tesañca bhāvo garutāyevāti tabbidhurasabhāvānaṁ lahutā daṭṭhabbā.",
  "tika-abh01t5:19_4": "Sā hi pavattamānā sīghaṁ bhavaṅgavuṭṭhānassa paccayo hoti.",
  "tika-abh01t5:20_0": "44-45.",
  "tika-abh01t5:20_1": "Ye ca dhammā mohasampayuttā viya avipannalahutā,",
  "tika-abh01t5:20_2": "tesañca kusalakaraṇe appaṭighāto mudutā.",
  "tika-abh01t5:20_3": "Appaṭighātena mudutādirūpasadisatāya arūpadhammānampi mudutā maddavatātiādi vuttaṁ.",
  "tika-abh01t5:21_0": "46-47.",
  "tika-abh01t5:21_1": "Sinehavasena kilinnaṁ atimudukaṁ cittaṁ akammaññaṁ hoti vilīnaṁ viya suvaṇṇaṁ,",
  "tika-abh01t5:21_2": "mānādivasena atithaddhañca atāpitaṁ viya suvaṇṇaṁ,",
  "tika-abh01t5:21_3": "yaṁ panānurūpamudutāyuttaṁ,",
  "tika-abh01t5:21_4": "taṁ kammaññaṁ hoti yuttamaddavaṁ viya suvaṇṇaṁ.",
  "tika-abh01t5:21_5": "Tasseva mudukassa yo kammaññākāro,",
  "tika-abh01t5:21_6": "sā kammaññatāti mudutāvisiṭṭhā kammaññatā veditabbā.",
  "tika-abh01t5:22_0": "50-51.",
  "tika-abh01t5:22_1": "Paccosakkanabhāvena pavattaṁ akusalameva paccosakkanaṁ.",
  "tika-abh01t5:22_2": "Ekavīsati anesanā nāma vejjakammaṁ karoti,",
  "tika-abh01t5:22_3": "dūtakammaṁ karoti,",
  "tika-abh01t5:22_4": "pahiṇakammaṁ karoti,",
  "tika-abh01t5:22_5": "gaṇḍaṁ phāleti,",
  "tika-abh01t5:22_6": "arumakkhanaṁ deti,",
  "tika-abh01t5:22_7": "uddhaṁvirecanaṁ deti,",
  "tika-abh01t5:22_8": "adhovirecanaṁ deti,",
  "tika-abh01t5:22_9": "natthutelaṁ pacati,",
  "tika-abh01t5:22_10": "cakkhutelaṁ pacati,",
  "tika-abh01t5:22_11": "veḷudānaṁ deti,",
  "tika-abh01t5:22_12": "paṇṇadānaṁ deti,",
  "tika-abh01t5:22_13": "pupphadānaṁ deti,",
  "tika-abh01t5:22_14": "phaladānaṁ deti,",
  "tika-abh01t5:22_15": "sinānadānaṁ deti,",
  "tika-abh01t5:22_16": "dantakaṭṭhadānaṁ deti,",
  "tika-abh01t5:22_17": "mukhodakadānaṁ deti,",
  "tika-abh01t5:22_18": "cuṇṇadānaṁ deti,",
  "tika-abh01t5:22_19": "mattikādānaṁ deti,",
  "tika-abh01t5:22_20": "cāṭukakammaṁ karoti,",
  "tika-abh01t5:22_21": "muggasūpiyaṁ,",
  "tika-abh01t5:22_22": "pāribhaṭyaṁ,",
  "tika-abh01t5:22_23": "jaṅghapesaniyaṁ dvāvīsatimaṁ dūtakammena sadisaṁ,",
  "tika-abh01t5:22_24": "tasmā ekavīsati.",
  "tika-abh01t5:22_25": "Cha agocarā vesiyāgocaro, vidhavā,",
  "tika-abh01t5:22_26": "thullakumārī, paṇḍaka, pānāgāra,",
  "tika-abh01t5:22_27": "bhikkhunīagocaroti.",
  "tika-abh01t5:22_28": "Saṅkhepatoti sarūpena anuddiṭṭhattā “tattha katamo chando”tiādi na sakkā vattunti “yo chando chandikatā”tiādiniddesaṁ",
  "tika-abh01t5:22_29": "saṅkhipitvā “ye vā panā”ti niddeso katoti attho.",
  "tika-abh01t5:23_0": "Niddesavārakathāvaṇṇanā niṭṭhitā.",
  "tika-abh01t5:24_0": "Koṭṭhāsavāravaṇṇanā",
  "tika-abh01t5:25_0": "58-120.",
  "tika-abh01t5:25_1": "Niddesavāre pucchādīnaṁ paccekaṁ anekattepi pucchādibhāvena ekattaṁ upanetvā catuparicchedatā vuttā.",
  "tika-abh01t5:25_2": "Cattāro dveti evamādikaṁ saṅkhipitvā saha vā gahaṇaṁ saṅgaho.",
  "tika-abh01t5:25_3": "Ṭhapetvā yevāpanaketi saṅgahetabbe sandhāya vuttaṁ.",
  "tika-abh01t5:25_4": "Te hi visuṁ visuṁ uddiṭṭhattā niddiṭṭhattā ca vippakiṇṇāti saṅgahetabbā honti,",
  "tika-abh01t5:25_5": "na yevāpanakā saṅgahagamaneneva tathā avippakiṇṇattā.",
  "tika-abh01t5:25_6": "Yasmā pana saṅkhārakkhandhapariyāpannā honti,",
  "tika-abh01t5:25_7": "tasmā taṁniddese akhandhabhāvanivāraṇatthaṁ yevāpanātveva vuttāti na yevāpanakā ṭhapetabbāti.",
  "tika-abh01t5:25_8": "Paccayasaṅkhātenāti āhārapaccayasaṅkhātenāti vuttaṁ hoti.",
  "tika-abh01t5:25_9": "Atha vā “hetu paccayo”ti etesu dvīsu janako hetu upatthambhako paccayoti evaṁ visesavantesu paccayasaṅkhātena.",
  "tika-abh01t5:25_10": "Yathā hi kabaḷīkārāhāro ojaṭṭhamakarūpāharaṇena rūpakāyaṁ upatthambheti,",
  "tika-abh01t5:25_11": "evamimepi vedanādiāharaṇena nāmakāyanti.",
  "tika-abh01t5:25_12": "Tathā ca hontīti sādhāraṇe sahajātādipaccaye sandhāyāha.",
  "tika-abh01t5:25_13": "Aññathā cāti aññena ca ekenākārena paccayā hontiyevāti āhārāti vuccantīti attho.",
  "tika-abh01t5:25_14": "Tasmā āharaṇakiccarahitānaṁ hetuadhipatiādīnaṁ natthi āhārabhāvappasaṅgo.",
  "tika-abh01t5:25_15": "Tisso ca vedanā āharatītiādi yathāsambhavavasena vuttaṁ,",
  "tika-abh01t5:25_16": "na imasmiṁyeva citte phassādivasena.",
  "tika-abh01t5:25_17": "Tayo ca bhaveti kāmādibhavabhūtaṁ viññāṇaṁ visesena,",
  "tika-abh01t5:25_18": "avisesena ca pañcupādānakkhandhe.",
  "tika-abh01t5:26_0": "Ārammaṇaṁ upagantvā nijjhāyanaṁ cintanaṁ upanijjhāyanaṁ.",
  "tika-abh01t5:26_1": "Hetvaṭṭhenāti upāyatthena,",
  "tika-abh01t5:26_2": "na mūlatthena.",
  "tika-abh01t5:26_3": "Pubbabhāge gato paṭipanno nānākkhaṇiko aṭṭhaṅgiko maggo lokuttarakkhaṇeva saha pavatto yathāgatamaggoti vutto.",
  "tika-abh01t5:26_4": "Vipassanākkhaṇato pubbeva kāyakammādīnaṁ suparisuddhatāya aṭṭhaṅgikamaggupanissayassa “ariyo aṭṭhaṅgiko",
  "tika-abh01t5:26_5": "maggo bhāvanāpāripūriṁ gacchatī”ti evaṁ vuttena pariyāyena pubbabhāgamaggassa aṭṭhaṅgikatā yathāgatavacanena dīpitā,",
  "tika-abh01t5:26_6": "na ekakkhaṇe aṭṭhannaṁ aṅgānaṁ sabbhāvāti evamassapi pariyāyadesanatā veditabbā.",
  "tika-abh01t5:26_7": "Vijānanameva cittavicittatāti “cittavicittaṭṭhena ekova dhammo viññāṇakkhandho”ti āha.",
  "tika-abh01t5:26_8": "Cattāro khandhā hontītiādīsu vedanākkhandhādīnaṁ saṅgahe katepi puna “eko vedanākkhandho hotī”tiādivacanaṁ",
  "tika-abh01t5:26_9": "na aneke vedanākkhandhādayo jātiniddesena idha vuttāti dassanatthaṁ.",
  "tika-abh01t5:26_10": "Indriyesu ca ekassa jātiniddesabhāve paṭikkhitte aññesaṁ indriyānaṁ āhārādīnañca tappaṭikkhepo kato hotīti",
  "tika-abh01t5:26_11": "pubbaṅgamassa manindriyasseva katoti daṭṭhabbo.",
  "tika-abh01t5:27_0": "Koṭṭhāsavāravaṇṇanā niṭṭhitā.",
  "tika-abh01t5:28_0": "Suññatavāravaṇṇanā",
  "tika-abh01t5:29_0": "121-145.Etthāti etasmiṁ yathāvutte samaye, etesu vā dhammesu. Bhāvoti satto, yo koci vā attho.",
  "tika-abh01t5:30_0": "Dutiyacittādivaṇṇanā",
  "tika-abh01t5:31_0": "146.Sappayogenāti līnassa cittassa ussāhanapayogasahitena.",
  "tika-abh01t5:31_1": "Saupāyenāti kusalassa karaṇākaraṇesu ādīnavānisaṁsapaccavekkhaṇaṁ parehi ussāhananti evamādiupāyasahitena.",
  "tika-abh01t5:32_0": "156-159.Mahāaṭṭhakathāyaṁ anuññātā nātisamāhitāya bhāvanāyāti yevāpanakehipi nibbisesataṁ dasseti.",
  "tika-abh01t5:33_0": "Puññakiriyavatthādikathāvaṇṇanā",
  "tika-abh01t5:34_0": "Apaciti eva apacitisahagataṁ puññakiriyāvatthu yathā “nandirāgasahagatā”ti.",
  "tika-abh01t5:34_1": "Apaciti vā cetanāsampayuttakadhammā kāyavacīkiriyā vā,",
  "tika-abh01t5:34_2": "taṁsahitā cetanā apacitisahagataṁ.",
  "tika-abh01t5:34_3": "Hitapharaṇenāti desake mettāpharaṇena,",
  "tika-abh01t5:34_4": "“evaṁ me hitaṁ bhavissatī”ti pavattena hitacittena vā.",
  "tika-abh01t5:34_5": "Kammassakatāñāṇaṁ diṭṭhijukammaṁ.",
  "tika-abh01t5:34_6": "Niyamalakkhaṇanti mahapphalatāniyamassa lakkhaṇaṁ.",
  "tika-abh01t5:34_7": "Sīlamaye saṅgahaṁ gacchanti cārittavasena.",
  "tika-abh01t5:34_8": "Anavajjavatthuṁ pariccajanto viya abbhanumodamānopi parassa sampattiyā modatīti abbhanumodanā dānamaye saṅgahitā.",
  "tika-abh01t5:34_9": "Bhāventopīti asamattabhāvanaṁ sandhāyāha.",
  "tika-abh01t5:34_10": "Samattā hi appanā hotīti.",
  "tika-abh01t5:34_11": "Aṭṭheva koṭṭhāse katvāti ekassa sattassa ekasmiṁ khaṇe uppannamekaṁ paṭhamacittaṁ dassetvā aññāni tādisāni",
  "tika-abh01t5:34_12": "adassentena sabbāni tāni sarikkhaṭṭhena ekīkatāni honti,",
  "tika-abh01t5:34_13": "tathā sesānipīti evaṁ aṭṭha katvā.",
  "tika-abh01t5:35_0": "Kāmāvacarakusalavaṇṇanā niṭṭhitā.",
  "tika-abh01t5:36_0": "Rūpāvacarakusalaṁ",
  "tika-abh01t5:37_0": "Catukkanayo",
  "tika-abh01t5:38_0": "Paṭhamajjhānakathāvaṇṇanā",
  "tika-abh01t5:39_0": "160.",
  "tika-abh01t5:39_1": "Uttarapadalopaṁ katvā rūpabhavo rūpanti vutto.",
  "tika-abh01t5:39_2": "Jhānassa amaggabhāvepi sati maggavacanaṁ aññamaggabhāvanivāraṇatthanti imasmiṁ atthe maggaggahaṇassa payojanaṁ vuttaṁ,",
  "tika-abh01t5:39_3": "na sabbassa kusalajjhānassa maggabhāvoti.",
  "tika-abh01t5:39_4": "Tattha maggassa bhāvanāya samayavavatthānassa katattā amaggabhāvanāsamaye pavattānaṁ phassādīnaṁ kusalabhāvo na dassito siyā,",
  "tika-abh01t5:39_5": "tasmā sabbassa maggabhāvo dassetabboti.",
  "tika-abh01t5:39_6": "Ito añño maggo natthīti evaṁ aññabhūmikavidhuro sati paccayantare rūpūpapattijanakasabhāvo vipākadhammasabhāvo",
  "tika-abh01t5:39_7": "viya vipākadhammavasena sabbasamāno maggasaddena vuttoti dassetīti veditabbaṁ.",
  "tika-abh01t5:39_8": "Kusalaṁ dānanti alobho daṭṭhabbo.",
  "tika-abh01t5:39_9": "Atha vā cetanā dānaṁ,",
  "tika-abh01t5:39_10": "taṁ vajjetvā itare dve cetanāsampayuttakāti vuttā.",
  "tika-abh01t5:39_11": "Vaṭṭantīti maggabhāvato jhānavacanena saṅgahetvā maggoti vattuṁ vaṭṭantīti attho.",
  "tika-abh01t5:39_12": "Okappanāti saddahanā.",
  "tika-abh01t5:39_13": "Aññattha diṭṭhaṁ atthaṁ pariccajitvā “janeti vaḍḍhetī”ti ayamattho kasmā vuttoti nirupasaggassa aññattha",
  "tika-abh01t5:39_14": "evamatthasseva diṭṭhattāti imamatthaṁ vibhāvetuṁ “puna caparaṁ udāyī”ti suttamāhaṭaṁ.",
  "tika-abh01t5:39_15": "Kesañci ariyānaṁ ariyamaggena siddhāni aññāni ca jhānāni bhāvanāsabhāvānevāti tesupi bhāventena samayavavatthānaṁ ijjhatīti.",
  "tika-abh01t5:40_0": "Nissaranti niggacchanti etena,",
  "tika-abh01t5:40_1": "ettha vāti nissaraṇaṁ.",
  "tika-abh01t5:40_2": "Ke niggacchanti? Kāmā.",
  "tika-abh01t5:40_3": "Tesaṁ kāmānaṁ nissaraṇaṁ pahānanti attho.",
  "tika-abh01t5:40_4": "Evañhi “kāmāna”nti kattari sāmivacanaṁ yujjati.",
  "tika-abh01t5:40_5": "Vatthukāmehipīti vatthukāmehi viviccevātipi attho yujjatīti evaṁ yujjamānatthantarasamuccayattho pi-saddo,",
  "tika-abh01t5:40_6": "na kilesakāmasamuccayattho. Kasmā?",
  "tika-abh01t5:40_7": "Imasmiṁ atthe kilesakāmānaṁ dutiyapadena vivekassa vuttattā.",
  "tika-abh01t5:40_8": "Akusalasaddena yadipi kilesakāmā,",
  "tika-abh01t5:40_9": "athāpi sabbākusalā gahitā,",
  "tika-abh01t5:40_10": "sabbathā pana kilesakāmehi viveko vuttoti āha “dutiyena kilesakāmehi vivekavacanato”ti.",
  "tika-abh01t5:40_11": "Kāmaguṇādhigamahetupi pāṇātipātādiasuddhappayogo hotīti tabbivekena payogasuddhi vibhāvitā.",
  "tika-abh01t5:40_12": "Taṇhāsaṁkilesasodhanena āsayaposanaṁ.",
  "tika-abh01t5:41_0": "Aññesampicāti diṭṭhimānādīnaṁ phassādīnañca.",
  "tika-abh01t5:41_1": "Upari vuccamānāni jhānaṅgāni uparijjhānaṅgāni,",
  "tika-abh01t5:41_2": "tesaṁ attano vipaccanīkānaṁ paṭipakkhabhāvadassanatthaṁ tappaccanīkanīvaraṇavacanaṁ.",
  "tika-abh01t5:41_3": "Byāpādavivekavacanena “anatthaṁ me acarī”tiādiāghātavatthubhedavisayassa dosassa mohādhikānaṁ thinamiddhādīnaṁ",
  "tika-abh01t5:41_4": "vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "tika-abh01t5:41_5": "Kāmarāgabyāpādatadekaṭṭhathinamiddhādivikkhambhanakañcedaṁ sabbākusalapaṭipakkhasabhāvattā sabbakusalānaṁ",
  "tika-abh01t5:41_6": "tena sabhāvena sabbākusalānaṁ pahānaṁ hontampi kāmarāgādivikkhambhanasabhāvamevāti taṁsabhāvattā avisesetvā",
  "tika-abh01t5:41_7": "nīvaraṇākusalamūlādīnaṁ vikkhambhanaviveko vutto hotīti āha.",
  "tika-abh01t5:42_0": "Vitakkassa kiccavisesena thirabhāvappatte paṭhamajjhānasamādhimhi paccanīkadūrībhāvakatena thirabhāvena",
  "tika-abh01t5:42_1": "taṁsadisesu vitakkarahitesu dutiyajjhānādisamādhīsu ca appanāti aṭṭhakathāvohāroti vitakkassa appanāyogo vutto,",
  "tika-abh01t5:42_2": "aññathā vitakkova appanāti tassa taṁsampayogo na siyāti. Attho…pe…",
  "tika-abh01t5:42_3": "daṭṭhabbo jhānasamaṅgino vitakkavicārasamaṅgitādassanena jhānasseva savitakkasavicārabhāvassa vuttattā.",
  "tika-abh01t5:43_0": "Vivekajaṁ pītisukhanti ettha purimasmiṁ atthe vivekajanti jhānaṁ.",
  "tika-abh01t5:43_1": "Pītisukhasaddato ca atthiatthavisesavato assa,",
  "tika-abh01t5:43_2": "asmiṁ vāti ettha a-kāro vutto.",
  "tika-abh01t5:43_3": "Dutiye pītisukhameva vivekajaṁ.",
  "tika-abh01t5:43_4": "Vivekajaṁpītisukhanti ca aññapadatthe samāso paccattaniddesassa ca alopo kato,",
  "tika-abh01t5:43_5": "lope vā sati “vivekajapītisukha”nti pāṭhoti ayaṁ viseso.",
  "tika-abh01t5:43_6": "Gaṇanānupubbatāti gaṇanānupubbatāya,",
  "tika-abh01t5:43_7": "gaṇanānupubbatāmattaṁ vā paṭhamanti vacananti attho.",
  "tika-abh01t5:43_8": "Niccādivipallāsappahānena maggo asammohato aniccādilakkhaṇāni paṭivijjhatīti lakkhaṇūpanijjhānaṁ.",
  "tika-abh01t5:43_9": "Asammosadhammaṁ nibbānaṁ aviparītalakkhaṇattā anaññathābhāvato tathalakkhaṇaṁ.",
  "tika-abh01t5:44_0": "Dutiyajjhānakathāvaṇṇanā",
  "tika-abh01t5:45_0": "161-2.Vitakkavicārānaṁ vūpasamāti etena yehi vitakkavicārehi paṭhamajjhānassa oḷārikatā,",
  "tika-abh01t5:45_1": "tesaṁ samatikkamā dutiyajjhānassa samadhigamo,",
  "tika-abh01t5:45_2": "na sabhāvato anoḷārikānaṁ phassādīnaṁ samatikkamāti ayamattho dīpito hoti.",
  "tika-abh01t5:45_3": "Evaṁ “pītiyā ca virāgā”tiādīsu nayo.",
  "tika-abh01t5:45_4": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamaparidīpakānīti",
  "tika-abh01t5:45_5": "tesaṁ ekadesabhūtaṁ vitakkavicārasamatikkamavacanaṁ taṁdīpakanti vuttaṁ.",
  "tika-abh01t5:45_6": "Atha vā vitakkavicāravūpasamavacaneneva taṁsamatikkamā dutiyādhigamadīpakena pītivirāgādivacanānaṁ pītiyādisamatikkamā",
  "tika-abh01t5:45_7": "tatiyādiadhigamadīpakatā hotīti tassa taṁdīpakatā vuttā.",
  "tika-abh01t5:46_0": "Nīlavaṇṇayogato nīlavatthaṁ viyāti nīlayogato vatthaṁ nīlaṁ viyāti adhippāyo.",
  "tika-abh01t5:46_1": "Yena sampasādanena yogā jhānaṁ sampasādanaṁ,",
  "tika-abh01t5:46_2": "tasmiṁ dassite “sampasādanaṁ jhāna”nti samānādhikaraṇaniddeseneva taṁyogā jhāne taṁsaddappavatti dassitāti avirodho yutto.",
  "tika-abh01t5:46_3": "Ekodibhāve kathanti ekodimhi dassite “ekodibhāvaṁ jhāna”nti samānādhikaraṇaniddeseneva jhānassa ekodivaḍḍhanatā vuttā hotīti.",
  "tika-abh01t5:46_4": "Ekodibhāvanti panidaṁ uddharitvā ekodissa niddeso na kattabbo siyāti ekodibhāvasaddo eva samādhimhi pavatto",
  "tika-abh01t5:46_5": "sampasādanasaddo viya jhānamhi pavattatīti yuttaṁ.",
  "tika-abh01t5:47_0": "Appitāti gamitā vināsaṁ.",
  "tika-abh01t5:47_1": "Dutiyajjhānādiadhigamupāyadīpakena ajjhattasampasādanatāya cetaso ekodibhāvatāya ca hetudīpakena avitakkāvicārabhāvahetudīpakena",
  "tika-abh01t5:47_2": "ca vitakkavicāravūpasamavacaneneva vitakkavicārābhāvo dīpitoti kiṁ puna avitakkaavicāravacanena katenāti?  Na,",
  "tika-abh01t5:47_3": "adīpitattā.",
  "tika-abh01t5:47_4": "Na hi vitakkavicāravūpasamavacanena vitakkavicārānaṁ appavatti vuttā hoti.",
  "tika-abh01t5:47_5": "Vitakkavicāresu hi taṇhāpahānañca etesaṁ vūpasamanaṁ.",
  "tika-abh01t5:47_6": "Ye ca saṅkhāresu taṇhāpahānaṁ karonti,",
  "tika-abh01t5:47_7": "tesu maggesu pahīnataṇhesu phalesu ca saṅkhārappavatti hoti,",
  "tika-abh01t5:47_8": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito",
  "tika-abh01t5:47_9": "siyāti taṁnivāraṇatthaṁ āvajjitukāmatādiatikkamova tesaṁ vūpasamoti dassanatthañca “avitakkaṁ avicāra”nti vuttaṁ.",
  "tika-abh01t5:48_0": "Tatiyajjhānakathāvaṇṇanā",
  "tika-abh01t5:49_0": "163.Parisuddhapakati khīṇāsavapakati nikkilesatā.",
  "tika-abh01t5:49_1": "Upekkhānimittanti ettha līnuddhaccapakkhapātarahitaṁ majjhattaṁ vīriyaṁ “upekkhā”ti vuttaṁ,",
  "tika-abh01t5:49_2": "tadeva taṁ ākāraṁ gahetvā pavattetabbassa tādisassa vīriyassa nimittabhāvato upekkhānimittaṁ.",
  "tika-abh01t5:49_3": "Paṭhamajjhānappaṭilābhatthāya nīvaraṇe…pe…",
  "tika-abh01t5:49_4": "nevasaññānāsaññāyatanasamāpattipaṭilābhatthāya ākiñcaññāyatanasaññaṁ paṭisaṅkhāsantiṭṭhanāpaññāsaṅkhārupekkhāsu",
  "tika-abh01t5:49_5": "ñāṇanti imā aṭṭha samāpattivasena uppajjanti.",
  "tika-abh01t5:49_6": "Sotāpattimaggapaṭilābhatthāya uppādaṁ pavattaṁ nimittaṁ āyūhanaṁ paṭisandhiṁ gatiṁ nibbattiṁ upapattiṁ",
  "tika-abh01t5:49_7": "jātiṁ jarāmaraṇasokaparidevadukkhadomanassaupāyāse.",
  "tika-abh01t5:49_8": "Sotāpattiphalasamāpattatthāya uppādaṁ…pe…",
  "tika-abh01t5:49_9": "upāyāse…pe…",
  "tika-abh01t5:49_10": "arahattamaggapaṭilābhatthāya uppādaṁ…pe… upāyāse.",
  "tika-abh01t5:49_11": "Arahattaphalasamāpattatthāya…pe…",
  "tika-abh01t5:49_12": "suññatavihārasamāpattatthāya…pe…",
  "tika-abh01t5:49_13": "animittavihārasamāpattatthāya uppādaṁ pavattaṁ āyūhanaṁ paṭisandhiṁ…pe…",
  "tika-abh01t5:49_14": "paṭisaṅkhāsantiṭṭhanā paññā saṅkhārupekkhāsu ñāṇanti imā dasa vipassanāvasena uppajjanti.",
  "tika-abh01t5:50_0": "Yadatthi yaṁ bhūtanti khandhapañcakaṁ,",
  "tika-abh01t5:50_1": "taṁ muñcitukamyatāñāṇena pajahati.",
  "tika-abh01t5:50_2": "Diṭṭhasovatthikattayassa sappalakkhaṇavicinane viya diṭṭhalakkhaṇattayassa bhūtassa saṅkhāralakkhaṇavicinane upekkhaṁ paṭilabhati.",
  "tika-abh01t5:50_3": "Anābhogarasāti paṇītasukhepi tasmiṁ avanati paṭipakkhakiccāti attho.",
  "tika-abh01t5:50_4": "Nāmakāyena cetasikasukhaṁ kāyikasukhahetu rūpasamuṭṭhāpanena kāyikasukhañca jhānasamaṅgī paṭisaṁvedetīti vuccati.",
  "tika-abh01t5:50_5": "Phuṭattā byāpitattā.",
  "tika-abh01t5:50_6": "Yathā hi udakena phuṭasarīrassa tādise nātipaccanīke vātādike phoṭṭhabbe phuṭṭhe sukhaṁ uppajjati,",
  "tika-abh01t5:50_7": "evaṁ etehi phuṭasarīrassapi.",
  "tika-abh01t5:51_0": "Catutthajjhānakathāvaṇṇanā",
  "tika-abh01t5:52_0": "165.Avibhūtapaccupaṭṭhānāti sukhadukkhāni viya avibhūtākārā piṭṭhipāsāṇagatamigamaggo viya tadanumātabbāvibhūtākāropaṭṭhānā.",
  "tika-abh01t5:53_0": "Catukkanayavaṇṇanā niṭṭhitā.",
  "tika-abh01t5:54_0": "Pañcakanayavaṇṇanā",
  "tika-abh01t5:55_0": "167.Yassā pana dhammadhātuyāti sabbaññutaññāṇassa.",
  "tika-abh01t5:55_1": "Tena hi dhammānaṁ ākārabhedaṁ ñatvā tadanurūpaṁ desanaṁ niyāmetīti.",
  "tika-abh01t5:55_2": "Ettha ca pañcakanaye dutiyajjhānaṁ catukkanaye dutiyajjhānapakkhikaṁ katvā vibhattaṁ “yasmiṁ…pe…",
  "tika-abh01t5:55_3": "maggaṁ bhāveti avitakkaṁ vicāramattaṁ samādhijaṁ pītisukhaṁ dutiyajjhānaṁ upasampajja viharatī”ti. Kasmā?",
  "tika-abh01t5:55_4": "Ekattakāyanānattasaññīsattāvāsaphalatāya dutiyajjhānena samānaphalattā paṭhamajjhānasamādhito jātattā ca.",
  "tika-abh01t5:55_5": "Paṭhamajjhānameva hi kāmehi akusalehi ca vivittanti tadabhāvā na idha “vivicceva kāmehi vivicca akusalehī”ti sakkā vattuṁ,",
  "tika-abh01t5:55_6": "nāpi “vivekaja”nti.",
  "tika-abh01t5:55_7": "Suttantadesanāsu ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā avitakkattā avicārattā cāti.",
  "tika-abh01t5:56_0": "Paṭipadācatukkavaṇṇanā",
  "tika-abh01t5:57_0": "176-180.Tassa tassa jhānassa upacāranti nīvaraṇavitakkavicāranikantiyādīnaṁ vūpasamā thirabhūto kāmāvacarasamādhi.",
  "tika-abh01t5:57_1": "Tadanudhammatāti tadanurūpatābhūtā,",
  "tika-abh01t5:57_2": "sā pana tadassādasaṅkhātā tadassādasampayuttakkhandhasaṅkhātā vā micchāsatīti vadanti.",
  "tika-abh01t5:57_3": "Avigatanikantikā taṁtaṁpariharaṇasatītipi vattuṁ vaṭṭatīti evañca katvā “satiyā vā nikantiyā vā”ti vikappo kato.",
  "tika-abh01t5:57_4": "Āgamanavasenāpi ca paṭipadā hontiyevāti idaṁ kadāci dutiyādīnaṁ paṭhamādiāgamanakatapaṭipadataṁ sandhāya vuttaṁ.",
  "tika-abh01t5:57_5": "Api-saddo hi anekantikataṁ dīpeti,",
  "tika-abh01t5:57_6": "etassa anekantikattā eva ca pāḷiyaṁ ekekasmiṁ jhāne catasso paṭipadā cattāri ārammaṇāni soḷasakkhattukañca visuṁ visuṁ yojitaṁ.",
  "tika-abh01t5:57_7": "Aññathā ekekasmiṁ paṭipadādimhi nava nava jhānāni yojetabbāni siyunti.",
  "tika-abh01t5:58_0": "Ārammaṇacatukkavaṇṇanā",
  "tika-abh01t5:59_0": "181.Appaguṇanti pañcahi vasitāhi avasīkataṁ.",
  "tika-abh01t5:60_0": "Ārammaṇapaṭipadāmissakavaṇṇanā",
  "tika-abh01t5:61_0": "186.Heṭṭhāti soḷasakkhattukato pubbe.",
  "tika-abh01t5:61_1": "Ye keci jhānaṁ uppādenti nāmāti vacanena ye katādhikārā sekkhā maggeneva uppāditajjhānā,",
  "tika-abh01t5:61_2": "tesaṁ jhānāni maggapaṭibaddhatāya suddhikanavakasaṅgahitānīti veditabbāni.",
  "tika-abh01t5:61_3": "Na hi te uppādenti nāmāti.",
  "tika-abh01t5:62_0": "Kasiṇakathāvaṇṇanā",
  "tika-abh01t5:63_0": "203.",
  "tika-abh01t5:63_1": "Nirodhapādakatāvacanena āruppapādakatā ca dassitā.",
  "tika-abh01t5:63_2": "Khippadassanaṁ khippābhiññatā khippanisantibhāvo.",
  "tika-abh01t5:64_0": "Abhibhāyatanakathāvaṇṇanā",
  "tika-abh01t5:65_0": "204.Aññampīti kevalaṁ kasiṇāyatanasaṅkhātameva ahutvā abhibhāyatanasaṅkhātampi pavattatīti satipi abhibhāyatanānaṁ",
  "tika-abh01t5:65_1": "kasiṇāyatanatte kasiṇāyatanabhāvato añño abhibhāyatanabhāvo kasiṇanimittābhibhavanakabhāvanānimittanānattatoti dasseti.",
  "tika-abh01t5:65_2": "Tattha abhibhavatīti abhibhu,",
  "tika-abh01t5:65_3": "parikammaṁ, ñāṇaṁ vā.",
  "tika-abh01t5:65_4": "Abhibhu āyatanaṁ etassāti abhibhāyatanaṁ, jhānaṁ.",
  "tika-abh01t5:65_5": "Abhibhavitabbaṁ vā ārammaṇasaṅkhātaṁ āyatanaṁ etassāti abhibhāyatanaṁ, jhānaṁ.",
  "tika-abh01t5:65_6": "Ārammaṇābhibhavanato abhibhu ca taṁ āyatanañca yogino sukhavisesānaṁ adhiṭṭhānabhāvato manāyatanadhammāyatanabhāvato",
  "tika-abh01t5:65_7": "cātipi sasampayuttaṁ jhānaṁ abhibhāyatanaṁ.",
  "tika-abh01t5:65_8": "Maggappaṭibaddhatāya tadā samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṁ",
  "tika-abh01t5:65_9": "abhibhavanākāraṁ gahetvā pavatto vuttoti daṭṭhabbo.",
  "tika-abh01t5:65_10": "Āgamesu pana “ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni.",
  "tika-abh01t5:65_11": "Appamāṇāni suvaṇṇadubbaṇṇāni.",
  "tika-abh01t5:65_12": "Ajjhattaṁ arūpasaññī eko…pe…",
  "tika-abh01t5:65_13": "parittāni suvaṇṇadubbaṇṇāni.",
  "tika-abh01t5:65_14": "Appamāṇāni suvaṇṇadubbaṇṇānī”ti imesaṁ catunnaṁ abhibhāyatanānaṁ āgatattā āgamaṭṭhakathāsu “vaṇṇavasena",
  "tika-abh01t5:65_15": "ābhoge vijjamānepi parittaappamāṇavaseneva imāni abhibhāyatanāni desitānī”ti vuttaṁ.",
  "tika-abh01t5:65_16": "Parittaappamāṇatā hi abhibhavanassa kāraṇaṁ vaṇṇābhoge satipi asatipi.",
  "tika-abh01t5:65_17": "Tattha ca vaṇṇābhogarahitāni sahitāni ca sabbāni parittāni “suvaṇṇadubbaṇṇānī”ti vuttāni,",
  "tika-abh01t5:65_18": "tathā appamāṇānīti daṭṭhabbāni.",
  "tika-abh01t5:65_19": "Atthi hi eso pariyāyo parittāni abhibhuyya tāni ce kadāci vaṇṇavasena ābhujitāni honti suvaṇṇadubbaṇṇāni abhibhuyyāti.",
  "tika-abh01t5:65_20": "Idha pana nippariyāyadesanattā vaṇṇābhogarahitāni visuṁ vuttāni sahitāni ca.",
  "tika-abh01t5:65_21": "Atthi hi ubhayattha abhibhavanavisesoti.",
  "tika-abh01t5:66_0": "Tattha ca pariyāyadesanattā vimokkhānampi abhibhavanapariyāyo atthīti “ajjhattaṁ rūpasaññī”ti abhibhāyatanadvayaṁ vuttaṁ,",
  "tika-abh01t5:66_1": "tatiyacatutthaabhibhāyatanesu dutiyavimokkho vaṇṇābhibhāyatanesu tatiyavimokkho ca abhibhavanappavattito saṅgahito,",
  "tika-abh01t5:66_2": "idha pana nippariyāyadesanattā vimokkhābhibhāyatanāni asaṅkarato dassetuṁ vimokkhe vajjetvā abhibhāyatanāni kathitāni.",
  "tika-abh01t5:66_3": "Sabbāni ca vimokkhakiccāni vimokkhadesanāya vuttāni,",
  "tika-abh01t5:66_4": "tadetaṁ “ajjhattaṁ rūpasaññī”ti āgatassa abhibhāyatanadvayassa abhibhāyatanesu avacanato “rūpī rūpāni",
  "tika-abh01t5:66_5": "passatī”tiādīnañca sabbavimokkhakiccasādhāraṇavacanabhāvato vavatthānaṁ katanti viññāyati.",
  "tika-abh01t5:67_0": "Ajjhattarūpānaṁ anabhibhavanīyatoti idaṁ katthacipi “ajjhattaṁ rūpāni passatī”ti avatvā sabbattha yaṁ vuttaṁ “bahiddhā rūpāni passatī”ti,",
  "tika-abh01t5:67_1": "tassa kāraṇavacanaṁ.",
  "tika-abh01t5:67_2": "Tena yaṁ aññahetukaṁ,",
  "tika-abh01t5:67_3": "taṁ tena hetunā vuttaṁ.",
  "tika-abh01t5:67_4": "Yaṁ pana desanāvilāsahetukaṁ ajjhattaṁ arūpasaññitāya eva idha vacanaṁ,",
  "tika-abh01t5:67_5": "na tassa aññaṁ kāraṇaṁ maggitabbanti dasseti.",
  "tika-abh01t5:67_6": "Ajjhattarūpānaṁ anabhibhavanīyatā ca bahiddhārūpānaṁ viya avibhūtattā,",
  "tika-abh01t5:67_7": "desanāvilāso ca yathāvuttavavatthānavasena veditabbo.",
  "tika-abh01t5:67_8": "Suvaṇṇadubbaṇṇānīti eteneva siddhattā nīlādiabhibhāyatanāni na vattabbānīti ce? Na,",
  "tika-abh01t5:67_9": "nīlādīsu katādhikārānaṁ nīlādibhāvasseva abhibhavanakāraṇattā.",
  "tika-abh01t5:67_10": "Na hi tesaṁ parisuddhāparisuddhavaṇṇaparittatā tadappamāṇatā vā abhibhavanakāraṇaṁ,",
  "tika-abh01t5:67_11": "atha kho nīlādibhāvo evāti.",
  "tika-abh01t5:68_0": "Abhibhāyatanakathāvaṇṇanā niṭṭhitā.",
  "tika-abh01t5:69_0": "Vimokkhakathāvaṇṇanā",
  "tika-abh01t5:70_0": "248.Rūpīti yenāyaṁ sasantatipariyāpannena rūpena samannāgato,",
  "tika-abh01t5:70_1": "taṁ yassa jhānassa hetubhāvena visiṭṭhaṁ rūpaṁ hoti.",
  "tika-abh01t5:70_2": "Yena visiṭṭhena rūpīti vucceyya,",
  "tika-abh01t5:70_3": "tadeva sasantatipariyāpannarūpanimittaṁ jhānamiva paramatthato rūpībhāvasādhakanti daṭṭhabbaṁ.",
  "tika-abh01t5:70_4": "Kasiṇadesanā jhānānameva kasiṇabhāvena pavattā abhidhamme,",
  "tika-abh01t5:70_5": "sutte pana ārammaṇānanti “abhidhammavasenā”ti vuttaṁ.",
  "tika-abh01t5:71_0": "Vimokkhakathāvaṇṇanā niṭṭhitā.",
  "tika-abh01t5:72_0": "Brahmavihārakathāvaṇṇanā",
  "tika-abh01t5:73_0": "251.",
  "tika-abh01t5:73_1": "Somanassadomanassarahitaṁ aññāṇameva aññāṇupekkhā.",
  "tika-abh01t5:73_2": "Kilesodhīnaṁ maggodhīhi ajitattā anodhijinassa.",
  "tika-abh01t5:73_3": "Sattamabhavādito uddhaṁ pavattavipākassa ajitattā avipākajinassa.",
  "tika-abh01t5:73_4": "Niddosabhāvenāti nippaṭighabhāvena.",
  "tika-abh01t5:73_5": "Ekassapi sattassa appaṭibhāganimittattā paricchedaggahaṇaṁ natthi,",
  "tika-abh01t5:73_6": "na ca sammutisaccavasena pavattaṁ sattaggahaṇaṁ paricchinnarūpādiggahaṇaṁ hotīti appanāppattiyāpi aparāmāsasattaggahaṇamuddhabhūtānaṁ",
  "tika-abh01t5:73_7": "mettādīnaṁ ekasattārammaṇānampi appamāṇagocaratā vuttāti veditabbā.",
  "tika-abh01t5:74_0": "Brahmavihārakathāvaṇṇanā niṭṭhitā.",
  "tika-abh01t5:75_0": "Asubhakathāvaṇṇanā",
  "tika-abh01t5:76_0": "263.",
  "tika-abh01t5:76_1": "Uddhaṁ dhumātattā uddhumātaṁ.",
  "tika-abh01t5:76_2": "Setarattehi paribhinnaṁ vimissitaṁ nīlaṁ vinīlaṁ,",
  "tika-abh01t5:76_3": "purimavaṇṇavipariṇāmabhūtaṁ vā nīlaṁ vinīlaṁ.",
  "tika-abh01t5:76_4": "Saṅghāṭo aṅgānaṁ susambaddhatā.",
  "tika-abh01t5:76_5": "Ārammaṇassa dubbalatā paṭipakkhabhāvena cittaṁ ṭhapetuṁ asamatthatā.",
  "tika-abh01t5:76_6": "Attani ānisaṁsadassananīvaraṇarogavūpasamānaṁ yathākkamaṁ pupphachaḍḍakavamanavirecanaupamā yojetabbā.",
  "tika-abh01t5:76_7": "Paṭikūlamanasikārasāmaññena asubhehi kesādīhi paṭikūlajjhānassa gahaṇaṁ sivathikāvaṇṇajjhānassa ca.",
  "tika-abh01t5:76_8": "Tampi hi paṭikūlamanasikāravaseneva uppajjatīti,",
  "tika-abh01t5:76_9": "sivathikappakārāni vā sivathikāvaṇṇāni.",
  "tika-abh01t5:77_0": "Asubhakathāvaṇṇanā niṭṭhitā.",
  "tika-abh01t5:78_0": "Rūpāvacarakusalakathāvaṇṇanā niṭṭhitā.",
  "tika-abh01t5:79_0": "Arūpāvacarakusalakathāvaṇṇanā",
  "tika-abh01t5:80_0": "265.Sabbākārenāti evaṁ rūpanimittaṁ daṇḍādānasambhavadassanādinā sabbena rūparūpanimittesu tadārammaṇajjhānesu dosadassanākārena,",
  "tika-abh01t5:80_1": "rūpādīsu nikantippahānaanāvajjitukāmatādinā vā.",
  "tika-abh01t5:80_2": "Virāgāti jigucchanā.",
  "tika-abh01t5:80_3": "Āneñjābhisaṅkhāravacanādīhi āneñjatā “santā ime cunda ariyassa vinaye vimokkhā”tiādinā santavimokkhatā ca vuttā.",
  "tika-abh01t5:80_4": "Dosadassanapaṭipakkhabhāvanāvasena paṭighasaññānaṁ suppahīnattā mahatāpi saddena arūpasamāpattito na vuṭṭhāti.",
  "tika-abh01t5:80_5": "Tathā pana na suppahīnattā sabbarūpasamāpattito vuṭṭhānaṁ siyā,",
  "tika-abh01t5:80_6": "paṭhamajjhānaṁ pana appakampi saddaṁ na sahatīti taṁ samāpannassa saddo kaṇṭakoti vuttaṁ.",
  "tika-abh01t5:81_0": "Āruppabhāvanāya abhāve cutito uddhaṁ uppattirahānaṁ rūpasaññāpaṭighasaññānaṁ yāva attano vipākappavatti,",
  "tika-abh01t5:81_1": "tāva anuppattidhammatāpādanena samatikkamo atthaṅgamo ca vutto.",
  "tika-abh01t5:81_2": "Nānattasaññāsu pana yā tasmiṁ bhave na uppajjanti,",
  "tika-abh01t5:81_3": "tā anokāsatāya na uppajjanti,",
  "tika-abh01t5:81_4": "na āruppabhāvanāya nivāritattā.",
  "tika-abh01t5:81_5": "Anivāritattā ca kāci uppajjanti.",
  "tika-abh01t5:81_6": "Tasmā tāsaṁ amanasikāro anāvajjanaṁ apaccavekkhaṇaṁ,",
  "tika-abh01t5:81_7": "javanapaṭipādakena vā bhavaṅgamanassa antare akaraṇaṁ appavesanaṁ vuttaṁ,",
  "tika-abh01t5:81_8": "tena ca nānattasaññāmanasikārahetūnaṁ rūpānaṁ samatikkamā samādhissa thirabhāvaṁ dasseti.",
  "tika-abh01t5:81_9": "Rūpasamatikkamābhāveneva hi rūpasamāpattīsu “nānattasaññānaṁ amanasikārā”ti ekassa avacananti.",
  "tika-abh01t5:81_10": "Ko ānisaṁso,",
  "tika-abh01t5:81_11": "na hi sabbassādavatthurahite ākāse pavattitasaññāya ānisaṁso dissatīti vuttaṁ hoti.",
  "tika-abh01t5:81_12": "Rūpasaññāsamatikkamanādikaṁ vacanaṁ ānisaṁsassa pakāsanaṁ, na attho.",
  "tika-abh01t5:82_0": "Aññatthāti suttesu.",
  "tika-abh01t5:82_1": "Tattha hi parittakasiṇugghāṭanepi rūpavivekamattaggahaṇena paricchedassa aggahaṇato anantapharaṇatā ca vuttā,",
  "tika-abh01t5:82_2": "idha pana anantapharaṇatāsabbhāvepi ugghāṭitakasiṇavasena parittānantatā hotīti dassanatthaṁ “ananto ākāso”ti na vuttanti adhippāyo.",
  "tika-abh01t5:82_3": "Samayavavatthāpanajhānavisesanenevettha attho,",
  "tika-abh01t5:82_4": "na paṭipattiyāti tadavacanaṁ.",
  "tika-abh01t5:83_0": "266.",
  "tika-abh01t5:83_1": "Paṭhamāruppaviññāṇaṁ attano pharaṇākāreneva anantanti manasikātabbattā “ananta”nti vuttaṁ.",
  "tika-abh01t5:83_2": "Ugghāṭabhāvo ugghāṭimaṁ.",
  "tika-abh01t5:84_0": "267.Akiñcananti viññāṇassa kiñci pakāraṁ aggahetvā sabbena sabbaṁ vibhāvanaṁ āha.",
  "tika-abh01t5:85_0": "268.Yāyāti saṅkhārāvasesasaññāya.",
  "tika-abh01t5:85_1": "Taṁ tāva paṭipattiṁ.",
  "tika-abh01t5:85_2": "Āvajjissāmītiādinā tanninnāvajjanādipavattiyā abhāvaṁ dasseti,",
  "tika-abh01t5:85_3": "na tadatikkamanatthāya āvajjanabhāvanāpavattiyā.",
  "tika-abh01t5:85_4": "Nāsaññāti saññābhāvo ca etissā atthīti attho.",
  "tika-abh01t5:85_5": "Samūhagahaṇavasena pavattaṁ kalāpasammasanaṁ.",
  "tika-abh01t5:85_6": "Phassādiekekadhammagahaṇavasena pavattā anupadadhammavipassanā.",
  "tika-abh01t5:86_0": "Ākāse pavattitaviññāṇātikkamato tatiyā.",
  "tika-abh01t5:86_1": "Tadatikkamato hi tasseva vibhāvanaṁ hoti.",
  "tika-abh01t5:86_2": "Dutiyāruppaviññāṇavibhāvane hi tadeva atikkantaṁ siyā,",
  "tika-abh01t5:86_3": "na tassa ārammaṇaṁ,",
  "tika-abh01t5:86_4": "na cārammaṇe dosaṁ disvā anārammaṇassa vibhāvanātikkamo yujjati.",
  "tika-abh01t5:86_5": "Pāḷiyañca “viññāṇañcāyatanasamāpattiṁ sato samāpajjitvā tato vuṭṭhahitvā taññeva viññāṇaṁ abhāvetī”ti ttaṁ,",
  "tika-abh01t5:86_6": "na vuttaṁ “taññeva viññāṇañcāyatanaṁ abhāvetī”ti,",
  "tika-abh01t5:86_7": "“taññeva abhāvetī”ti vā.",
  "tika-abh01t5:86_8": "“Anantaṁ viññāṇanti viññāṇañcāyatanaṁ upasampajjā”ti ettha pana dvayaṁ vuttaṁ ārammaṇañca viññāṇaṁ viññāṇañcāyatanañca.",
  "tika-abh01t5:86_9": "Tasmiṁ dvaye yena kenaci yato vā vuṭṭhito,",
  "tika-abh01t5:86_10": "teneva paṭṭhānaniddiṭṭhena taṁsaddassa sambandhe āpanne viññāṇañcāyatanassa nivattanatthaṁ viññāṇavacanaṁ,",
  "tika-abh01t5:86_11": "tasmā paṭhamāruppaviññāṇasseva abhāvanātikkamo vutto.",
  "tika-abh01t5:86_12": "Tannissitanti tena nissitaṁ.",
  "tika-abh01t5:86_13": "Taṁ maṇḍapalaggaṁ anissāya tena vinābhūte vivitte bahi okāse ṭhānaṁ viya ākāsalaggaviññāṇassa viveke tadapagame tatiyāruppassa ṭhānaṁ.",
  "tika-abh01t5:87_0": "Arūpāvacarakusalakathāvaṇṇanā niṭṭhitā.",
  "tika-abh01t5:88_0": "Tebhūmakakusalavaṇṇanā",
  "tika-abh01t5:89_0": "269.Imetāva chandādhipateyye pañca nayāti chandādhipateyyanaye ante purimanayānaṁ taṁnayābhimukhappavattiṁ sandhāya vuttaṁ,",
  "tika-abh01t5:89_1": "ayaṁ pana pakāro na pāḷianugato.",
  "tika-abh01t5:89_2": "Na hi pāḷiyaṁ suddhikanayādayo vatvā vīriyādhipateyyādinayā vuttāti.",
  "tika-abh01t5:89_3": "Mahāpakaraṇe sattahi mahāvārehi anulomādinayavicittehi hīnattiko vibhatto.",
  "tika-abh01t5:89_4": "Tattha ca majjhimadhammekadesabhūtā ime vīsati lokiyamahānayāti katvā “tattha vibhattā”ti vuttaṁ,",
  "tika-abh01t5:89_5": "na etena kamena imesaṁ nayānaṁ tattha āgatattā.",
  "tika-abh01t5:90_0": "Evametesaṁ vibhattaṭṭhānaṁ dassetvā idāni etasmiṁ tebhūmakakusalakathāvasānaṭṭhāne aṭṭhārasakammadvāradassanatthaṁ “imasmiṁ pana ṭhāne”tiādimāha.",
  "tika-abh01t5:90_1": "Atha vā hīnapaṇītehi vinivattetvā majjhimarāsiantogadhabhāvaṁ dassentena etesaṁ tebhūmakakusalanayānaṁ hīnattike vibhāgo kato.",
  "tika-abh01t5:90_2": "“Imasmiṁ pana ṭhāne”tiādikassa yathāvuttova sambandho.",
  "tika-abh01t5:90_3": "Hīnattike majjhimarāsimhi ye savipākā vaṭṭanissiteneva dānādivasena pavattitā,",
  "tika-abh01t5:90_4": "te hīnāti kātabbā.",
  "tika-abh01t5:90_5": "Ye vivaṭṭanissitena dānādivasena pavattitā,",
  "tika-abh01t5:90_6": "te paṇītāti kātabbā.",
  "tika-abh01t5:90_7": "Avipākā majjhimāti kātabbā.",
  "tika-abh01t5:90_8": "Avipākattā ca tesu majjhimarāsiṁ ṭhapetvā itare dve ekantavaṭṭanissitā nava,",
  "tika-abh01t5:90_9": "vivaṭṭupanissayabhūtā ca navāti aṭṭhārasa kammadvārāni,",
  "tika-abh01t5:90_10": "kammāni ca tāni tassa tassa phalassa kāraṇabhāvena dvārāni cāti kammadvārāni.",
  "tika-abh01t5:90_11": "Tattha tattha vā cittāni kammadvārānīti āha.",
  "tika-abh01t5:90_12": "Taṁtaṁdvārāni vā kāyādīni.",
  "tika-abh01t5:90_13": "Aṭṭhārasa khattiyā ca abhabbā hīnahīnattayādayo nava,",
  "tika-abh01t5:90_14": "bhabbā ca paṇītapaṇītattayādayo navāti kammānurūpeneva veditabbā.",
  "tika-abh01t5:90_15": "Evaṁ brāhmaṇādayo devā ca yojetabbā.",
  "tika-abh01t5:90_16": "Aṭṭhacattālīsa gottacaraṇāni tesaññeva khattiyādīnaṁ bhedā.",
  "tika-abh01t5:90_17": "“Kāmāvacaraṁ kusalaṁ cittaṁ uppannaṁ hoti…pe…",
  "tika-abh01t5:90_18": "cittādhipateyya”nti evaṁ vutto cittassa cittādhipateyyabhāvo,",
  "tika-abh01t5:90_19": "cittacetasikasamudāye samayavavatthāpako cittasaddo pavattoti “sampayuttadhammānaṁ vasena vutto”ti āha.",
  "tika-abh01t5:91_0": "Tebhūmakakusalavaṇṇanā niṭṭhitā.",
  "tika-abh01t5:92_0": "Lokuttarakusalavaṇṇanā",
  "tika-abh01t5:93_0": "277.Lokaṁtaratīti etena lokasamatikkamapaṭipattimāha.",
  "tika-abh01t5:93_1": "Uttaratīti etena lokassantagamanaṁ phale patiṭṭhānaṁ phalaṁ.",
  "tika-abh01t5:93_2": "Samatikkammātiādinā nibbānaṁ.",
  "tika-abh01t5:93_3": "Samatikkammāti hi nissaritvā.",
  "tika-abh01t5:93_4": "Abhibhuyyāti visaṁyuttaṁ hutvāti attho.",
  "tika-abh01t5:93_5": "Tividhopi cattho maggādīsu ekekasmiṁ yojetabbo,",
  "tika-abh01t5:93_6": "maggeyeva vā idha tassa adhippetattā.",
  "tika-abh01t5:93_7": "Ekacittakkhaṇikanti ekamaggassa dve vāre anuppattiṁ sandhāyāha.",
  "tika-abh01t5:93_8": "Aññamaññaṁ dhammānaṁ anativattanādisādhikāya paññāya vaḍḍheti.",
  "tika-abh01t5:93_9": "“Niyyātīti niyyānīya”nti vattabbe ī-kārassa rassattaṁ ya-kārassa ca ka-kāraṁ katvā “niyyānika”nti vuttaṁ.",
  "tika-abh01t5:93_10": "Niyyāti etenāti niyyānaṁ,",
  "tika-abh01t5:93_11": "niyyānameva niyyānikaṁ venayiko viya.",
  "tika-abh01t5:93_12": "Ettha “neyyānika”nti vattabbe i-kārassa e-kārattaṁ akatvā vuttaṁ.",
  "tika-abh01t5:94_0": "Phalanti cittacetasikarāsi vuccati,",
  "tika-abh01t5:94_1": "taṁ aññamaññaṁ sampayuttānaṁ dhammānaṁ attano avayavabhūtānaṁ nissayo hoti.",
  "tika-abh01t5:94_2": "Phalañāṇaṁ vā phalaṁ,",
  "tika-abh01t5:94_3": "sammādiṭṭhiādayo aṅgāni vā.",
  "tika-abh01t5:94_4": "Lokuttarabhāveti lokaṁ uttiṇṇabhāve.",
  "tika-abh01t5:94_5": "Tena phalanibbānāni saṅgaṇhāti.",
  "tika-abh01t5:94_6": "Tesu yaṁ bhavati phalaṁ,",
  "tika-abh01t5:94_7": "taṁ “bhūmī”ti vuccati.",
  "tika-abh01t5:94_8": "Yathā vā kammanibbattā kāmabhavādayo taṁsamaṅgino nissayabhāvena “bhūmī”ti vuccanti,",
  "tika-abh01t5:94_9": "evaṁ maggena nibbattaṁ phalaṁ ariyasāvakassa kālena kālaṁ samāpajjitabbatāya nissayabhāvato “bhūmī”ti vuccati,",
  "tika-abh01t5:94_10": "tatoyeva ariyā cirataraṁ tiṭṭhanti.",
  "tika-abh01t5:94_11": "Samucchedavivekavasenāti ettha apāyagamanīyānaṁ accantasamucchedo itaresañca vijjutobhāsena viya tamassa samucchedo daṭṭhabbo.",
  "tika-abh01t5:94_12": "Lokiyajjhānampi puthujjanassa ariyassa ca akatādhikārassa na vinā paṭipadāya ijjhati,",
  "tika-abh01t5:94_13": "katādhikārassa pana ariyassa maggeneva samijjhanato vipākānaṁ viya kusalena tathā samiddhassa ariyamaggena",
  "tika-abh01t5:94_14": "sadisatāya abhāvato atabbipākattā ca na maggapaṭipadā tassa jhānassa paṭipadāti sakkā vattunti tattha",
  "tika-abh01t5:94_15": "tathā garuṁ katvā paṭipadāhi eva desanā na katā,",
  "tika-abh01t5:94_16": "yathāvuttajjhānasaṅgahatthaṁ suddhikadesanāpi katā.",
  "tika-abh01t5:95_0": "Idha pana kassaci vinā paṭipadāya asiddhito garuṁ katvā dassetuṁ “dukkhapaṭipada”ntiādi vuttaṁ.",
  "tika-abh01t5:95_1": "Yo koci vāroti sakiṁ dvikkhattuṁ tikkhattuṁ catukkhattuṁ anekakkhattunti evamādīsu vikkhambhanavāresu yo koci.",
  "tika-abh01t5:95_2": "Sakiṁ dvikkhattuñca vikkhambhanavārā sukhā paṭipadā eva,",
  "tika-abh01t5:95_3": "na ca tato uddhaṁ sukhā paṭipadā hotīti tikkhattuṁ vikkhambhanavāraṁ dukkhā paṭipadāti rocesuṁ aṭṭhakathācariyā.",
  "tika-abh01t5:95_4": "Tasmiṁ tathārocite tato paresu catukkhattuṁ vikkhambhanavārādīsu vattabbameva natthīti.",
  "tika-abh01t5:95_5": "Rūpārūpānaṁ lakkhaṇādīhi paricchinditvā gahaṇaṁ rūpārūpapariggaho,",
  "tika-abh01t5:95_6": "nāmarūpamattametaṁ,",
  "tika-abh01t5:95_7": "na añño koci sattādikoti vavatthāpanaṁ nāmarūpavavatthāpanaṁ.",
  "tika-abh01t5:95_8": "Pariggahitarūpārūpassa maggapātubhāvadandhatā ca nāmarūpavavatthāpanādīnaṁ kicchasiddhito siyāti na rūpārūpapariggahakicchatāya",
  "tika-abh01t5:95_9": "eva dukkhapaṭipadatā vattabbāti ce? Taṁ na,",
  "tika-abh01t5:95_10": "nāmarūpavavatthāpanādīnaṁ paccanīkakilesamandatāya sukhasiddhiyampi tathāsiddhavipassanāsahagatānaṁ indriyānaṁ mandatāya maggapātubhāvadandhabhāvato.",
  "tika-abh01t5:96_0": "Rūpārūpaṁ pariggahetvāti akicchenapi pariggahetvā.",
  "tika-abh01t5:96_1": "Kicchena pariggahite vattabbameva natthi.",
  "tika-abh01t5:96_2": "Evaṁ sesesupi.",
  "tika-abh01t5:96_3": "Imaṁ vāraṁ rocesunti kalāpasammasanāvasāne udayabbayānupassanāya vattamānāya uppannassa vipassanupakkilesassa",
  "tika-abh01t5:96_4": "tikkhattuṁ vikkhambhanena kicchatāvāraṁ dukkhā paṭipadāti rocesuṁ etadantattā paṭipadāya.",
  "tika-abh01t5:96_5": "Etassa akicchattepi purimānaṁ kicchatte dukkhapaṭipadatā vuttanayāvāti na paṭisiddhāti daṭṭhabbaṁ.",
  "tika-abh01t5:96_6": "Yathāvuttaṁ vā sabbaṁ rūpārūpapariggahādikicchataṁ tikkhattuṁ vikkhambhanavāratāvasena “imaṁ vāra”nti āha.",
  "tika-abh01t5:96_7": "Yassa pana sabbattha akicchatā,",
  "tika-abh01t5:96_8": "tassa sukhā paṭipadā veditabbā.",
  "tika-abh01t5:97_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhakasabhāvā sammāvācā.",
  "tika-abh01t5:97_1": "Sā siniddhabhāvato sampayuttadhamme pariggaṇhāti sammāvācāpaccayasubhāsitasotārañca janaṁ.",
  "tika-abh01t5:97_2": "Kāyikakiriyākiccaṁ kattabbaṁ samuṭṭhāpeti,",
  "tika-abh01t5:97_3": "sayañca samuṭṭhahanaṁ ghaṭanaṁ hotīti sammākammantasaṅkhātā viratipi samuṭṭhānasabhāvāti vuttā.",
  "tika-abh01t5:97_4": "Sampayuttadhammānaṁ vā ukkhipanaṁ samuṭṭhahanaṁ kāyikakiriyāya bhārukkhipanaṁ viya,",
  "tika-abh01t5:97_5": "jīvamānassa sattassa,",
  "tika-abh01t5:97_6": "sampayuttadhammānaṁ vā suddhi vodānaṁ ājīvasseva vā jīvitindriyavuttiyā.",
  "tika-abh01t5:98_0": "283.Maggasannissitanti paramatthamaggasabhāvattā maggāvayavabhāvena samudāyasannissitanti attho.",
  "tika-abh01t5:99_0": "285.Patiṭṭhānaṁ kilesavasena,",
  "tika-abh01t5:99_1": "āyūhanaṁ abhisaṅkhāravasena.",
  "tika-abh01t5:99_2": "Taṇhāvasena vā patiṭṭhānaṁ,",
  "tika-abh01t5:99_3": "diṭṭhivasena āyūhanaṁ.",
  "tika-abh01t5:99_4": "Bodhīti yā ayaṁ dhammasāmaggī vuccatīti yojetabbā.",
  "tika-abh01t5:99_5": "Senaṅgarathaṅgādayo viyāti etena puggalapaññattiyā avijjamānapaññattibhāvaṁ dasseti.",
  "tika-abh01t5:99_6": "Aṅga-saddo kāraṇatthopi hotīti catusaccabodhāya saṁvattantīti bojjhaṅgā.",
  "tika-abh01t5:99_7": "Bujjhantīti bodhiyo,",
  "tika-abh01t5:99_8": "bodhiyo eva aṅgāti “anubujjhantīti bojjhaṅgā”ti vuttaṁ.",
  "tika-abh01t5:99_9": "Vipassanādīnaṁ kāraṇānaṁ bujjhitabbānañca saccānaṁ anurūpaṁ paccakkhabhāvena paṭimukhaṁ aviparītatāya",
  "tika-abh01t5:99_10": "sammā ca bujjhantīti evamatthavisesadīpakehi upasaggehi “anubujjhantī”tiādi vuttaṁ.",
  "tika-abh01t5:99_11": "Bodhi-saddo hi sabbavisesayuttaṁ bujjhanaṁ sāmaññena saṅgaṇhātīti.",
  "tika-abh01t5:100_0": "299.Tiṇṇanti rāgādīnaṁ. Karoti nāma kiṁ duccaritāni anuvattamānāni.",
  "tika-abh01t5:101_0": "301.",
  "tika-abh01t5:101_1": "Pāṇātipātādinipphāditapaccayānaṁ niccasevanaṁ dhuvapaṭisevanaṁ.",
  "tika-abh01t5:101_2": "Sakiccakoti visuṁ attano kiccavā.",
  "tika-abh01t5:101_3": "Na hotīti atthantarabhāvaṁ paṭikkhipati.",
  "tika-abh01t5:101_4": "Paccayapaṭisevanasāmantajappanairiyāpathappavattanāni pāpicchatānibbattāni tīṇi kuhanavatthūnīti.",
  "tika-abh01t5:102_0": "343.",
  "tika-abh01t5:102_1": "Vuṭṭhānagāminīvipassanā saṅkhārupekkhā sānulomā,",
  "tika-abh01t5:102_2": "sā suññato passantī “suññatā”ti vuccati,",
  "tika-abh01t5:102_3": "dukkhato passantī taṇhāpaṇidhisosanato “appaṇihita”nti.",
  "tika-abh01t5:102_4": "Sā āgamanīyaṭṭhāne maggādhigamatthaṁ āgamanapaṭipadāṭhāne ṭhatvā suññatāppaṇihitanti nāmaṁ deti.",
  "tika-abh01t5:102_5": "Āgamanato nāme laddhe saguṇato ārammaṇato ca nāmaṁ siddhameva hoti,",
  "tika-abh01t5:102_6": "na pana saguṇārammaṇehi nāmalābhe sabbattha āgamanato nāmaṁ siddhaṁ hotīti paripuṇṇanāmasiddhihetuttā saguṇārammaṇehi sabbesampi nāmattayayogo,",
  "tika-abh01t5:102_7": "na āgamanatoti vavatthānakarattā ca nippariyāyadesanāya āgamanatova idha nāmaṁ labhati,",
  "tika-abh01t5:102_8": "na itarehīti vuttaṁ.",
  "tika-abh01t5:103_0": "350.Animittavipassananti aniccānupassanaṁ.",
  "tika-abh01t5:103_1": "Nimittadhammesūti samūhādighanavasena ca sakiccaparicchedatāya ca sapariggahesu khandhesu.",
  "tika-abh01t5:103_2": "Animittavimokkhoti aniccānupassanamāha.",
  "tika-abh01t5:103_3": "Evaṁsampadamidanti kathamidha upamāsaṁsandanaṁ hoti.",
  "tika-abh01t5:103_4": "Na hi chandacittānaṁ maggasaṅkhātaadhipatibhāvābhāvo viya saddhindriyādhikassa animittavimokkhassa animittabhāvābhāvo atthi,",
  "tika-abh01t5:103_5": "na ca amaggādhipatīnaṁ maggādhipatināmadānābhāvo viya animittassa animittanāmadānābhāvoti sakkā vattuṁ animittavimokkhassa ananimittatāya abhāvato.",
  "tika-abh01t5:103_6": "Maggo adhipati etesanti ca maggādhipatinoti yutto tattha chandacittehi taṁsampayuttānaṁ maggādhipatibhāvābhāvo.",
  "tika-abh01t5:103_7": "Idha pana maggo animittaṁ etassāti maggānimittoti ayamattho na sambhavatīti na tena amaggena maggassa animittabhāvo na yujjati,",
  "tika-abh01t5:103_8": "kiṁ vā ettha sāmaññaṁ adhippetanti.",
  "tika-abh01t5:103_9": "Amaggaṅgamagganāmābhāvo.",
  "tika-abh01t5:103_10": "Yathā satipi adhipatibhāve chandacittānaṁ na maggādhipatīti magganāmaṁ,",
  "tika-abh01t5:103_11": "na ca tehi maggassa tesaṁ amaggaṅgattā,",
  "tika-abh01t5:103_12": "tathā satipi saddhāya āgamanabhāvena tassā animittanti magganāmaṁ,",
  "tika-abh01t5:103_13": "na ca tāya maggassa tassā amaggaṅgattā.",
  "tika-abh01t5:103_14": "Evaṁ animittavipassanāyapi animittabhāvo nippariyāyena natthīti dīpito hoti.",
  "tika-abh01t5:104_0": "Nanu ca idha jhānaṁ suññatādināmena vuttaṁ,",
  "tika-abh01t5:104_1": "na maggoti ce? Na,",
  "tika-abh01t5:104_2": "maggasampayogato jhānassa suññatādināmakattā.",
  "tika-abh01t5:104_3": "Suttantapariyāyena saguṇārammaṇehi idha abhidhammepi nāmaṁ labhatīti āhaṁsu.",
  "tika-abh01t5:104_4": "Tasmā paṭikkhittā “na pana labhantī”ti.",
  "tika-abh01t5:104_5": "Kiṁ kāraṇā?",
  "tika-abh01t5:104_6": "Abhidhamme sarasaṁ anāmasitvā paccanīkatova nāmalābhāti adhippāyo.",
  "tika-abh01t5:104_7": "Yo hi saguṇārammaṇehi nāmalābho,",
  "tika-abh01t5:104_8": "so sarasappadhāno hoti.",
  "tika-abh01t5:104_9": "Saraseneva ca nāmalābhe sabbamaggānaṁ suññatādibhāvoti vavatthānaṁ na siyā.",
  "tika-abh01t5:104_10": "Tasmā abhidhamme satipi dvīhi nāmalābhe paccanīkato nāmavavatthānakaraṁ gahitanti saguṇārammaṇehi suññatāppaṇihitamaggā nāmaṁ na labhantīti āha.",
  "tika-abh01t5:104_11": "Atha vā na pana labhantīti aññanirapekkhehi saguṇārammaṇehi na labhanti.",
  "tika-abh01t5:104_12": "Kiṁ kāraṇā?",
  "tika-abh01t5:104_13": "Abhidhamme sarasapaccanīkehi sahitehi nāmalābhāti attho.",
  "tika-abh01t5:104_14": "Paccanīkañhi vavatthānakaraṁ anapekkhitvā kevalassa sarasassa nāmahetubhāvo abhidhamme natthi avavatthānāpattito.",
  "tika-abh01t5:104_15": "Tasmā attābhinivesapaṇidhipaṭipakkhavipassanānulomā maggā satipi sarasantare paccanīkasahitena sarasena nāmaṁ labhanti.",
  "tika-abh01t5:104_16": "Animittamaggassa pana vipassanā nimittapaṭipakkhā na hoti sayaṁ nimittaggahaṇato nimittaggahaṇānivāraṇāti tadanulomamaggopi na nimittassa paṭipakkho.",
  "tika-abh01t5:104_17": "Yadi siyā,",
  "tika-abh01t5:104_18": "nimittagatavipassanāyapi paṭipakkho siyāti.",
  "tika-abh01t5:104_19": "Tasmā vijjamānopi saraso vavatthānakarapaccanīkābhāvā abhidhamme animittanti nāmadāyako na gahito.",
  "tika-abh01t5:104_20": "Aniccānupassanānulomo pana maggo suddhikapaṭipadānayeyeva saṅgahitoti daṭṭhabbo.",
  "tika-abh01t5:104_21": "Tasmā eva ca so nayo vuttoti.",
  "tika-abh01t5:104_22": "Evanti yaṁ vakkhati “aniccato vuṭṭhahantassa maggo animitto hotī”ti,",
  "tika-abh01t5:104_23": "evaṁ āharitvā aṭṭhakathācariyehi so animittamaggo dīpitoti attho.",
  "tika-abh01t5:105_0": "Vuṭṭhāna…pe…",
  "tika-abh01t5:105_1": "kimārammaṇāti aniccādito vuṭṭhahantassa vuṭṭhānagāminiyā lakkhaṇārammaṇatte sati saṅkhārehi vuṭṭhānaṁ na siyā,",
  "tika-abh01t5:105_2": "saṅkhārārammaṇatte ca lakkhaṇapaṭivedhoti maññamāno pucchati.",
  "tika-abh01t5:105_3": "“Anicca”ntiādinā saṅkhāresu pavattamānena ñāṇena lakkhaṇānipi paṭividdhāni honti tadākārasaṅkhāragahaṇatoti āha “lakkhaṇārammaṇā”ti.",
  "tika-abh01t5:105_4": "Saṅkhārārammaṇā eva yathāvuttādhippāyena “lakkhaṇārammaṇā”ti vuttāti dassento “lakkhaṇaṁ nāmā”tiādimāha.",
  "tika-abh01t5:105_5": "Aniccatā dukkhatā anattatāti hi visuṁ gayhamānaṁ lakkhaṇaṁ paññattigatikaṁ paramatthato avijjamānaṁ,",
  "tika-abh01t5:105_6": "avijjamānattā eva parittādivasena navattabbadhammabhūtaṁ.",
  "tika-abh01t5:105_7": "Tasmā visuṁ gahetabbassa lakkhaṇassa paramatthato abhāvā “aniccaṁ dukkhamanattā”ti saṅkhāre sabhāvato",
  "tika-abh01t5:105_8": "sallakkhentova lakkhaṇāni sallakkheti nāmāti āha “yo pana aniccaṁ dukkhamanattāti tīṇi lakkhaṇāni sallakkhetī”ti.",
  "tika-abh01t5:105_9": "Yasmā ca aniccantiādinā saṅkhārāva dissamānā,",
  "tika-abh01t5:105_10": "tasmā te kaṇṭhe baddhakuṇapaṁ viya paṭinissajjanīyā honti.",
  "tika-abh01t5:106_0": "Lokuttarakusalaṁ",
  "tika-abh01t5:107_0": "Pakiṇṇakakathāvaṇṇanā",
  "tika-abh01t5:108_0": "Tatrāti lokuttarajjhāne.",
  "tika-abh01t5:108_1": "Ajjhattañcāti upaḍḍhagāthāya abhinivisitabbaṁ vuṭṭhātabbaṁ vipassanābhūmiṁ pañcadhā uddisati.",
  "tika-abh01t5:108_2": "Sattaaṭṭhādīni aṅgāni sattaṭṭhaṅgānīti ādisaddassa lopo daṭṭhabbo.",
  "tika-abh01t5:108_3": "Nimittanti yato vuṭṭhānaṁ,",
  "tika-abh01t5:108_4": "tāni nimittapavattāni nimittavacaneneva uddisati.",
  "tika-abh01t5:108_5": "Saṅkhārupekkhāñāṇameva ariyamaggassa bojjhaṅgādivisesaṁ niyameti. Kasmā?",
  "tika-abh01t5:108_6": "Tato tato dutiyādipādakajjhānato uppannassa sasaṅkhārupekkhāñāṇassa pādakajjhānātikkantānaṁ aṅgānaṁ asamāpajjitukāmatāvirāgabhāvanābhāvato",
  "tika-abh01t5:108_7": "itarassa ca atabbhāvato.",
  "tika-abh01t5:108_8": "Tesampi vādesu…pe…",
  "tika-abh01t5:108_9": "vipassanāva niyametīti veditabbā. Kasmā?",
  "tika-abh01t5:108_10": "Vipassanāniyameneva hi paṭhamattheravādepi apādakapaṭhamajjhānapādakamaggā paṭhamajjhānikāva honti,",
  "tika-abh01t5:108_11": "itare ca pādakajjhānavipassanāniyamehi taṁtaṁjhānikā.",
  "tika-abh01t5:108_12": "Evaṁ sesavādesupi vipassanāniyamo yathāsambhavaṁ yojetabbo.",
  "tika-abh01t5:109_0": "Pakiṇṇakasaṅkhāreti pādakajjhānato aññasaṅkhāre.",
  "tika-abh01t5:109_1": "Tena pādakajjhānasaṅkhāresu sammasitesu vattabbameva natthīti dasseti.",
  "tika-abh01t5:109_2": "Tatrāpīti dutiyattheravādepi.",
  "tika-abh01t5:109_3": "Taṁtaṁjhānikatā taṁtaṁsammasitasaṅkhāravipassanāniyamehi hoti.",
  "tika-abh01t5:109_4": "Tatrāpi hi vipassanā taṁtaṁvirāgāvirāgabhāvanābhāvena somanassasahagatā upekkhāsahagatā ca hutvā jhānaṅgādiniyamaṁ",
  "tika-abh01t5:109_5": "maggassa karotīti evaṁ vipassanāniyamo vuttanayeneva veditabbo.",
  "tika-abh01t5:110_0": "Tanti taṁtaṁjhānasadisabhavanaṁ.",
  "tika-abh01t5:110_1": "Svāyamattho pādakajjhānasammasitajjhānupanissayehi vinā ajjhāsayamattena asijjhanā upanissayena vinā",
  "tika-abh01t5:110_2": "saṅkappamattena sakadāgāmiphalādīnaṁ asijjhanadīpakena nandakovādena dīpetabbo.",
  "tika-abh01t5:110_3": "Tattha hi sotāpannāyapi paripuṇṇasaṅkappabhāvaṁ vadantena bhagavatā yassa yassa upanissayo atthi,",
  "tika-abh01t5:110_4": "tassa tasseva ajjhāsayo niyāmako,",
  "tika-abh01t5:110_5": "nāññassāti tena tena paripuṇṇasaṅkappatā hoti,",
  "tika-abh01t5:110_6": "na tato paraṁ saṅkappasabbhāvepi asijjhanatoti ayamattho dīpito hoti.",
  "tika-abh01t5:110_7": "Evamidhāpi yassa yassa dutiyādijhānikassa maggassa yathāvutto upanissayo atthi,",
  "tika-abh01t5:110_8": "tassa tasseva ajjhāsayo niyāmako,",
  "tika-abh01t5:110_9": "nāññassa satipi tasmiṁ asijjhanato.",
  "tika-abh01t5:110_10": "Imasmiṁ pana vāde pādakasammasitajjhānupanissayasabbhāve ajjhāsayo ekantena hoti,",
  "tika-abh01t5:110_11": "taṁtaṁphalūpanissayasabbhāve taṁtaṁsaṅkappo viyāti tadabhāvābhāvato ajjhāsayo niyametīti vuttaṁ.",
  "tika-abh01t5:111_0": "Yasmiṁ pana pādakajjhānaṁ natthīti catutthajjhānikavajjānaṁ pādakāni lokiyajjhānāni sandhāya vuttaṁ.",
  "tika-abh01t5:111_1": "Appanāppatti ca oḷārikaṅgātikkamanupanissayābhāve pañcahi aṅgehi vinā na hotīti “somanassasahagatamaggo hotī”ti āha.",
  "tika-abh01t5:111_2": "Upekkhāsahagatamaggoti etena catutthajjhānikatāpi samānā anusayasamugghāṭanasamatthassa na saṅkhārāvasesatāti dasseti.",
  "tika-abh01t5:111_3": "Te ca vādā na virujjhanti ajjhāsayavasena pañcamajjhānikatāya paṭhamādijjhānikatāya ca sambhavatoti adhippāyo.",
  "tika-abh01t5:111_4": "Ajjhāsayo ca sātthako hoti,",
  "tika-abh01t5:111_5": "aññathā pādakasammasitajjhāneheva niyamassa siddhattā ajjhāsayo niyāmako vuccamāno niratthako siyāti.",
  "tika-abh01t5:111_6": "Idha pana aṭṭhasāliniyā niyāmane ekantikaṁ vipassanāsaṅkhātaṁ atthameva uddharitvā “tesampi vādesu ayaṁ…pe…",
  "tika-abh01t5:111_7": "vipassanāva niyametī”ti vadantena tayopete vāde vipassanāva niyametīti dassitaṁ.",
  "tika-abh01t5:111_8": "Taṁtaṁvādānañhi vipassanāsahitānameva siddhi,",
  "tika-abh01t5:111_9": "nāññathāti dassitanti.",
  "tika-abh01t5:112_0": "Pavedhatīti gotrabhussa paccayo bhavituṁ na sakkotīti attho.",
  "tika-abh01t5:112_1": "Yadi pañcamacittakkhaṇe javanaṁ patitaṁ nāma hoti,",
  "tika-abh01t5:112_2": "kathaṁ tadā gotrabhu tadanantarañca maggo javanassa patitakkhaṇe uppajjatīti?",
  "tika-abh01t5:112_3": "Apubbassa javanantarassa patitatābhāvato.",
  "tika-abh01t5:112_4": "Tadeva hi javanaṁ anekakkhattuṁ pavattamānaṁ patitaṁ siyāti,",
  "tika-abh01t5:112_5": "gotrabhu pana ārammaṇantare uppannaṁ apubbaṁ javanaṁ,",
  "tika-abh01t5:112_6": "tathā maggo bhūmantarato cāti.",
  "tika-abh01t5:112_7": "Nanu ca sattamajavanacetanāya balavatāya upapajjavedanīyabhāvo hoti ānantariyatāpīti,",
  "tika-abh01t5:112_8": "tatthāyaṁ adhippāyo siyā “paṭisandhiyā anantarapaccayabhāvino vipākasantānassa anantarapaccayabhāvena",
  "tika-abh01t5:112_9": "antimajavanacetanāya susaṅkhatattā sā sattamajavanacetanā upapajjavedanīyā ānantarikā ca hoti,",
  "tika-abh01t5:112_10": "na apatitajavanacetanā viya balavatāyā”ti.",
  "tika-abh01t5:113_0": "Puna anulomaṁ taṁ anubandheyyāti gotrabhussa hi saṅkhārārammaṇatte sati tadapi anulomamevāti purimaanulomaṁ",
  "tika-abh01t5:113_1": "viya taṁ tadapi aññaṁ anulomaṁ anubandheyya,",
  "tika-abh01t5:113_2": "na maggoti maggavuṭṭhānameva ca na bhaveyya attano sadisālambanassa āvajjanaṭṭhāniyassa paccayassa alābhā.",
  "tika-abh01t5:113_3": "Appahīnabhāvena pañcasu upādānakkhandhesu anusayitā kilesā sā bhūmi etehi laddhāti katvā bhūmiladdhā.",
  "tika-abh01t5:113_4": "Vaṭṭaṁ sinonti bandhantīti katvā vaṭṭasetū ca,",
  "tika-abh01t5:113_5": "tesaṁ samugghātakaraṇantipi etadevassa lobhakkhandhādipadālanaṁ vuccati.",
  "tika-abh01t5:113_6": "Tanti pavattaṁ.",
  "tika-abh01t5:113_7": "Ekaṁ bhavanti anāgāmino anekakkhattuñca tattheva upapajjantassa heṭṭhā anāgamanavasena eko bhavoti gahetvā vuttaṁ.",
  "tika-abh01t5:114_0": "Imassa panatthassāti yathāvuttassa upādinnakapavattato vuṭṭhānassa.",
  "tika-abh01t5:114_1": "Apāyesu sattamabhavato uddhaṁ sugatiyañca vipākadāyakassa abhisaṅkhāraviññāṇassa paccayaghāto sotāpattimaggañāṇena",
  "tika-abh01t5:114_2": "abhisaṅkhāraviññāṇassa nirodho daṭṭhabbo.",
  "tika-abh01t5:114_3": "Dvīsu bhavesūti anāgāmimagge abhāvite sakadāgāmissa kāmadhātuyaṁ ye dve bhavā uppajjeyyuṁ,",
  "tika-abh01t5:114_4": "tesūti attho.",
  "tika-abh01t5:114_5": "Calatīti etena calanasabhāvameva dasseti,",
  "tika-abh01t5:114_6": "na acalanābhāvaṁ,",
  "tika-abh01t5:114_7": "tasmā acalanaṁ dassetvā puna calanaṁ dassetuṁ “tathāgatassa hī”tiādimāha.",
  "tika-abh01t5:114_8": "Yepi vā katthaci cattāropi magge samānapaṭipade disvā sabhāvato acalanameva gaṇheyyuṁ,",
  "tika-abh01t5:114_9": "tesaṁ taṁgahaṇanivāraṇatthaṁ “calatī”ti vuttaṁ,",
  "tika-abh01t5:114_10": "na calanāvadhāraṇatthanti yuttaṁ ubhayadassanaṁ.",
  "tika-abh01t5:114_11": "Atha vā yadipi kesañci cattāropi maggā samānapaṭipadā,",
  "tika-abh01t5:114_12": "tathāpi kilesindriyehi sijjhamānā paṭipadā tesaṁ vasena calanapakatikā evāti “calati”cceva vuttaṁ,",
  "tika-abh01t5:114_13": "na “na calatī”ti.",
  "tika-abh01t5:115_0": "Lokuttarakusalapakiṇṇakakathāvaṇṇanā niṭṭhitā.",
  "tika-abh01t5:116_0": "Paṭhamamaggavīsatimahānayavaṇṇanā",
  "tika-abh01t5:117_0": "357.",
  "tika-abh01t5:117_1": "Yassa pubbabhāge “maggaṁ bhāvemī”ti ajjhāsayo pavatto,",
  "tika-abh01t5:117_2": "so maggaṁ bhāveti.",
  "tika-abh01t5:117_3": "Evaṁ sabbattha ajjhāsayavisesena taṁtaṁbhāvanāviseso daṭṭhabbo.",
  "tika-abh01t5:118_0": "358.Chandādhipateyyantiādīsu ekacittakkhaṇe vattamānesu dhammesu kathaṁ chandassa taṁsahajātassa adhipatibhāvo vīriyādīnañcāti?",
  "tika-abh01t5:118_1": "Upanissayavasena.",
  "tika-abh01t5:118_2": "Yassa hi sace chandavato kusalaṁ nipphajjati,",
  "tika-abh01t5:118_3": "“ahaṁ nipphādessāmī”ti pavattamānassa kusalaṁ nipphannaṁ,",
  "tika-abh01t5:118_4": "tassa taṁsahajāto chando tena purimupanissayena visiṭṭho sahajātadhamme attano vase vatteti.",
  "tika-abh01t5:118_5": "Tasmiñca pavattamāne te pavattanti,",
  "tika-abh01t5:118_6": "nivattamāne nivattanti,",
  "tika-abh01t5:118_7": "tadanurūpabalā ca honti rājapurisā viyāti.",
  "tika-abh01t5:118_8": "Evaṁ vīriyādīsu.",
  "tika-abh01t5:118_9": "Sesadhammānaṁ pana katthaci vuttappakārappavattisabbhāvepi ataṁsabhāvattā adhipatibhāvo natthīti daṭṭhabbo.",
  "tika-abh01t5:119_0": "Dutiyamaggavaṇṇanā",
  "tika-abh01t5:120_0": "361. Ā-kārassa rassattaṁ katvā aññindriyaṁ vuttaṁ, ā-kāro ca dhammamariyādattho.",
  "tika-abh01t5:121_0": "Tatiyacatutthamaggavaṇṇanā",
  "tika-abh01t5:122_0": "362.Maggaṅgāni na pūrenti akiccakattā sammādiṭṭhiyāti adhippāyo.",
  "tika-abh01t5:122_1": "Mārento gacchatīti hi maggo,",
  "tika-abh01t5:122_2": "na cetāya māretabbaṁ atthīti.",
  "tika-abh01t5:122_3": "Mānassa diṭṭhisadisā pavatti ahamasmīti pavattamānassa diṭṭhiṭṭhāne ṭhānaṁ.",
  "tika-abh01t5:122_4": "Ālokasseva pavattikālo viyāti cirappavattiṁ sandhāyāha.",
  "tika-abh01t5:122_5": "Ekadesasāmaññena hi yathādhippetena upamā hotīti.",
  "tika-abh01t5:122_6": "Khāre vāti kaṭṭhādīnaṁ khāracchārikāyaṁ.",
  "tika-abh01t5:122_7": "Sammadditvāti kiledetvā.",
  "tika-abh01t5:122_8": "Chandoti taṇhā.",
  "tika-abh01t5:122_9": "Anusayoti taṇhā mānānusayo ca.",
  "tika-abh01t5:122_10": "Etasmiñca sutte asamūhatassa gandhassa samugghāṭanaṁ viya asamūhatamānādisamugghātaṁ dassentena aññamaññe kilese pajahatīti dassitanti ānītaṁ,",
  "tika-abh01t5:122_11": "na yathāvuttanayena upamāya vuttattāti daṭṭhabbaṁ.",
  "tika-abh01t5:122_12": "Nirantaraṁ pavattamāne citte tassa saṁkilesavodānakarā sāvajjānavajjā cetasikā uppajjamānā tassaṅgabhūtā",
  "tika-abh01t5:122_13": "avayavā viya hontīti “cittaṅgavasenā”ti vuttaṁ.",
  "tika-abh01t5:123_0": "Lokuttarakusalavaṇṇanā niṭṭhitā.",
  "tika-abh01t5:124_0": "Kusalakathāvaṇṇanā niṭṭhitā.",
  "tika-abh01t5:125_0": "Akusalapadaṁ",
  "tika-abh01t5:126_0": "Dhammuddesavāro",
  "tika-abh01t5:127_0": "Paṭhamacittakathāvaṇṇanā",
  "tika-abh01t5:128_0": "365.",
  "tika-abh01t5:128_1": "Kusale vuttanayaṁ anugantvā yathānurūpaṁ veditabbatāya “vuttanayenā”ti āha.",
  "tika-abh01t5:128_2": "Gantabbābhāvatoti bujjhitabbābhāvato.",
  "tika-abh01t5:128_3": "Diṭṭhiyā gatamattanti diṭṭhiyā gatimattaṁ gahaṇamattaṁ.",
  "tika-abh01t5:128_4": "Āsannakāraṇattā ayonisomanasikārassa visuṁ gahaṇaṁ ekantakāraṇattā ca.",
  "tika-abh01t5:128_5": "Satisaṁvaroti idha sītādīhi phuṭṭhassa appamajjanaṁ khamanaṁ daṭṭhabbaṁ.",
  "tika-abh01t5:128_6": "Pahānasaṁvaroti vīriyasaṁvaro.",
  "tika-abh01t5:129_0": "Assādadassananti assādadiṭṭhi.",
  "tika-abh01t5:129_1": "Phalaṭṭhena paccupaṭṭhānena asammāpaṭipattipaccupaṭṭhānomoho,",
  "tika-abh01t5:129_2": "sammāpaṭipattipaṭipakkhabhāvaggahaṇākāro vā.",
  "tika-abh01t5:129_3": "Sabbassa lobhassa abhijjhābhāve satipi visesayuttāya abhijjhāya kammapathappattāya idhuppajjamānāya lakkhaṇādiṁ",
  "tika-abh01t5:129_4": "dassetuṁ “sā parasampattīna”ntiādimāha.",
  "tika-abh01t5:129_5": "Attano pariṇāmanassa purecārikā taṇhābhirati abhirati.",
  "tika-abh01t5:130_0": "Anupaparikkhā moho.",
  "tika-abh01t5:130_1": "Mohavasena hi diṭṭhivasena vā avatthusmiṁ sānunayo adhimokkho uppajjatīti.",
  "tika-abh01t5:130_2": "Asatiyacitteti ahirikādīhi ārakkharahitacitte.",
  "tika-abh01t5:130_3": "Satirahitattā satipaṭipakkhattā cāti etena satirahitā satipaṭipakkhā ca akusalā khandhā eva micchāsatīti dasseti.",
  "tika-abh01t5:130_4": "Te pana upanāhādippavattiyaṁ cirakatādisallakkhaṇe paṭusaññāsampayuttā daṭṭhabbā.",
  "tika-abh01t5:130_5": "Sadarathādibhāvo avisesena kilesasampayogato vutto lahutādiekantapaṭipakkhānaṁ thinamiddhādīnaṁ kesañci idha abhāvā.",
  "tika-abh01t5:130_6": "Avūpasamoti asannisinnasabbhāvamāha.",
  "tika-abh01t5:130_7": "Anavaṭṭhānarasanti calanakiccaṁ.",
  "tika-abh01t5:130_8": "Cetaso avūpasameti nipphādetabbe payojane bhummaṁ,",
  "tika-abh01t5:130_9": "avūpasamapaccayabhūtaṁ ārammaṇaṁ vā “avūpasamo”ti vuttaṁ.",
  "tika-abh01t5:131_0": "Dhammuddesavārakathāvaṇṇanā niṭṭhitā.",
  "tika-abh01t5:132_0": "Niddesavārakathāvaṇṇanā",
  "tika-abh01t5:133_0": "377.Sahajātadhammesuakampanaṁ na kosajjesu akampanaṁ viya tappaṭipakkhabhāvato daṭṭhabbaṁ,",
  "tika-abh01t5:133_1": "taṁtaṁpāpakiriyāya ussahanavasena pana thiratā tattha akampanaṁ.",
  "tika-abh01t5:134_0": "381.Diṭṭhiyā virūpaṁ phanditanti tathā tathā sassatādivasena pavattā diṭṭhi eva vuccati.",
  "tika-abh01t5:134_1": "Tarantīti titthe viya pilavanti.",
  "tika-abh01t5:134_2": "Vipariyesatoti vatthussa viparītato.",
  "tika-abh01t5:135_0": "390.",
  "tika-abh01t5:135_1": "Sabhāvapaṭicchādanavasena pakatiattādiasantagahaṇassa aniccādīnaṁ niccādivisamagahaṇassa ca saññādivipariyesassa",
  "tika-abh01t5:135_2": "nissayattā “asantaṁ asamañca bujjhatī”ti vuttaṁ.",
  "tika-abh01t5:136_0": "Dutiyacittavaṇṇanā",
  "tika-abh01t5:137_0": "399.Kiñcāpi…pe…",
  "tika-abh01t5:137_1": "parāmasantassa uppajjatīti purimacittena avisesaṁ dasseti.",
  "tika-abh01t5:137_2": "Anussāhanāvasīdanabhāvena saṁhatabhāvo thinaṁ.",
  "tika-abh01t5:138_0": "Tatiyacittavaṇṇanā",
  "tika-abh01t5:139_0": "400.Idha mānena saddhiṁ pañca apaṇṇakaṅgānīti avirajjhanakaṅgāni uppattiarahaṅgāni hontīti attho daṭṭhabbo.",
  "tika-abh01t5:139_1": "Mānassa aniyatattā na niyatayevāpanakāti.",
  "tika-abh01t5:139_2": "Paṭṭhāne hi “saṁyojanaṁ dhammaṁ paṭicca saṁyojano dhammo uppajjati hetupaccayā”ti ettha “catukkhattuṁ",
  "tika-abh01t5:139_3": "kāmarāgena tikkhattuṁ paṭighena ca māno vicikicchā bhavarāgo tayopete sakadāgāmino saṁyojanānaṁ saṁyojanehi",
  "tika-abh01t5:139_4": "dasavidhā yojanā”ti dassitāya dasavidhāya yojanāya “kāmarāgasaṁyojanaṁ paṭicca mānasaṁyojanaṁ avijjāsaṁyojana”nti",
  "tika-abh01t5:139_5": "vatvā “kāmarāgasaṁyojanaṁ paṭicca avijjāsaṁyojana”nti “mānasaṁyojanaṁ paṭicca bhavarāgasaṁyojanaṁ avijjāsaṁyojana”nti",
  "tika-abh01t5:139_6": "ca vatvā “bhavarāgasaṁyojanaṁ paṭicca avijjāsaṁyojana”nti vuttāhi yojanāhi mānassa aniyatabhāvo pakāsito,",
  "tika-abh01t5:139_7": "tathā kilesadukepi.",
  "tika-abh01t5:139_8": "Idha ca vakkhati “dasavidhā saṁyojanānaṁ yojanā,",
  "tika-abh01t5:139_9": "tathā dasavidhā kilesāna”nti ca.",
  "tika-abh01t5:139_10": "Unnamanavaseneva sampaggaharaso,",
  "tika-abh01t5:139_11": "na vīriyaṁ viya taṁtaṁkiccasādhane abbhussāhanavasena.",
  "tika-abh01t5:139_12": "Omānassapi attānaṁ avaṁkatvā gahaṇaṁ sampaggahoti daṭṭhabbo.",
  "tika-abh01t5:140_0": "Catutthacittavaṇṇanā",
  "tika-abh01t5:141_0": "402. Pariharaṇatthaṁ vikkhittā hutvā ussāhaṁ janentā “pariharaṇatthaṁ saussāhā”ti vuttā, tesaṁ.",
  "tika-abh01t5:142_0": "Navamacittavaṇṇanā",
  "tika-abh01t5:143_0": "413.",
  "tika-abh01t5:143_1": "Visappanaaniṭṭharūpasamuṭṭhānavasena attano pavattiākāravasena ca visappanaraso.",
  "tika-abh01t5:143_2": "Doso upayogaphalesu aniṭṭhattā visasaṁsaṭṭhapūtimuttaṁ viya daṭṭhabbo.",
  "tika-abh01t5:143_3": "Anabhiratirasāti evaṁpakāresu paṭikkhepena rasavacanesu taṁtaṁpaṭipakkhakiccagahaṇaṁ daṭṭhabbaṁ.",
  "tika-abh01t5:143_4": "Kaṭukākāragati kaṭukañcukatā,",
  "tika-abh01t5:143_5": "attasampatti āvāsādi,",
  "tika-abh01t5:143_6": "parāyattatāya dāsabyaṁ viya daṭṭhabbaṁ.",
  "tika-abh01t5:143_7": "Yathā hi dāsabye sati dāso parāyatto hoti,",
  "tika-abh01t5:143_8": "evaṁ kukkucce sati taṁsamaṅgī.",
  "tika-abh01t5:143_9": "Na hi so attano dhammatāya pavattituṁ sakkoti kusaleti.",
  "tika-abh01t5:143_10": "Atha vā katākatākusalakusalānusocane āyattatāya tadubhayavasena kukkuccena taṁsamaṅgī hotīti dāsabyaṁ viya taṁ hoti.",
  "tika-abh01t5:144_0": "418.Viruddhākāroti viruddhassa puggalassa,",
  "tika-abh01t5:144_1": "cittassa vā ākāro viruddhabhāvo.",
  "tika-abh01t5:144_2": "Tena virujjhanaṁ virodhoti dasseti.",
  "tika-abh01t5:144_3": "Vacananti etaṁ nidassanamattaṁ daṭṭhabbaṁ.",
  "tika-abh01t5:144_4": "Sabbameva hi kiccaṁ etena kariyamānaṁ suropitaṁ sujanitaṁ na hotīti.",
  "tika-abh01t5:144_5": "Ropasaddavacanatthameva keci vaṇṇenti.",
  "tika-abh01t5:144_6": "Taṁ appamāṇanti kodhassa tathāpavattanasabhāvābhāvā aññena kenaci kāraṇena paripuṇṇatā siyāti sandhāya vuttaṁ.",
  "tika-abh01t5:145_0": "Ekādasamacittavaṇṇanā",
  "tika-abh01t5:146_0": "422.Vigatā cikicchāti cikicchituṁ dukkaratāya vuttaṁ,",
  "tika-abh01t5:146_1": "na sabbathā cikicchābhāvā vicikicchāyāti tadatthaṁ dasseti.",
  "tika-abh01t5:147_0": "424. Nicchayābhāvā asaṇṭhahanato cetaso pavattipaccayamattatāya “pavattiṭṭhitimatta”nti vuttaṁ.",
  "tika-abh01t5:148_0": "425. Ekaṁ ākāraṁ gantuṁ asamatthatāya attano āmukhaṁ sappanato osakkati.",
  "tika-abh01t5:149_0": "Dvādasamacittavaṇṇanā",
  "tika-abh01t5:150_0": "429.",
  "tika-abh01t5:150_1": "Uddhaccaṁ attano gahitākāre eva ṭhatvā bhamatīti ekārammaṇasmiṁyeva vipphandanaṁ hoti.",
  "tika-abh01t5:150_2": "Vicikicchā pana yadipi rūpādīsu ekasmiññevārammaṇe uppajjati,",
  "tika-abh01t5:150_3": "tathāpi “evaṁ nu kho,",
  "tika-abh01t5:150_4": "idaṁ nu kho”ti uppajjamānā “nanu kho,",
  "tika-abh01t5:150_5": "aññaṁ nu kho”ti aññaṁ gahetabbākāraṁ apekkhatīti nānārammaṇe calanaṁ hoti.",
  "tika-abh01t5:151_0": "“Evaṁsampadamidaṁ veditabba”nti ettāvatā imasmiṁ cittadvaye vuttapakiṇṇakaṁ dassetvā dvādasasu dassetuṁ “sabbesupī”tiādimāha.",
  "tika-abh01t5:151_1": "Kusalesupi ārammaṇādhipatiṁ anuddharitvā sahajātādhipatino eva uddhaṭattā idhāpi so eva uddharitabbo",
  "tika-abh01t5:151_2": "siyāti “sahajātādhipati labbhamānopi na uddhaṭo”ti vuttaṁ nārammaṇādhipatino alabbhamānattā.",
  "tika-abh01t5:151_3": "Sopi hi aṭṭhasu lobhasahagatesu labbhatīti.",
  "tika-abh01t5:151_4": "Sesopīti vīmaṁsato aññopi sahajātādhipati natthi,",
  "tika-abh01t5:151_5": "yo uddharitabbo siyā.",
  "tika-abh01t5:151_6": "Ārammaṇādhipatimhi vattabbameva natthi.",
  "tika-abh01t5:151_7": "Kañci dhammanti chandādīsu ekampi sahajātaṁ.",
  "tika-abh01t5:151_8": "Kusalattike tāva paṭiccavārādīsu “na hetupaccayā adhipatipaccayā”ti ekassapi pañhassa anuddhaṭattā paṭṭhāne paṭisiddhatā veditabbā.",
  "tika-abh01t5:151_9": "Aññathā hi “akusalaṁ dhammaṁ paṭicca akusalo dhammo uppajjati na hetupaccayā adhipatipaccayā”ti etassa vasena “eka”nti vattabbaṁ siyā.",
  "tika-abh01t5:152_0": "Dassanena pahātabbābhāvatoti dassanena pahātabbassa abhāvato,",
  "tika-abh01t5:152_1": "dassanena pahātabbesu vā abhāvato.",
  "tika-abh01t5:152_2": "Etena paṭisandhianākaḍḍhanato dassanena pahātabbesu anāgamananti tattha anāgamanena paṭisandhianākaḍḍhanaṁ sādheti.",
  "tika-abh01t5:152_3": "Anākaḍḍhanato anāgamanaṁ pana sādhetuṁ “tesu hī”tiādimāha.",
  "tika-abh01t5:152_4": "Ettheva paṭisandhidānaṁ bhaveyya.",
  "tika-abh01t5:152_5": "Tathā ca sati dassanena pahātabbaṁ siyā apāyagamanīyassa dassanena pahātabbabhāvato.",
  "tika-abh01t5:152_6": "Na cetaṁ dassanena pahātabbaṁ siyā,",
  "tika-abh01t5:152_7": "tasmā dassanena pahātabbavibhaṅge nāgatanti adhippāyo.",
  "tika-abh01t5:153_0": "Kathaṁ panetaṁ ñāyati “paṭisandhianākaḍḍhanato dassanena pahātabbesu anāgamana”nti?",
  "tika-abh01t5:153_1": "Dassanena pahātabbānaññeva nānākkhaṇikakammapaccayabhāvassa vuttattā.",
  "tika-abh01t5:153_2": "Duvidhā hi akusalā dassanena pahātabbā bhāvanāya pahātabbāti.",
  "tika-abh01t5:153_3": "Tattha bhāvanāya pahātabbacetanānaṁ nānākkhaṇikakammapaccayabhāvo na vutto,",
  "tika-abh01t5:153_4": "itarāsaññeva vutto.",
  "tika-abh01t5:153_5": "“Bhāvanāya pahātabbo dhammo neva dassanena na bhāvanāya pahātabbassa dhammassa kammapaccayena paccayo”ti ettha hi sahajātameva vibhattaṁ,",
  "tika-abh01t5:153_6": "na nānākkhaṇikanti.",
  "tika-abh01t5:153_7": "Tathā paccanīyepi “bhāvanāya pahātabbo dhammo neva dassanena na bhāvanāya pahātabbassa dhammassa ārammaṇapaccayena paccayo…pe…",
  "tika-abh01t5:153_8": "sahajātapaccayena…pe…",
  "tika-abh01t5:153_9": "upanissayapaccayena…pe….",
  "tika-abh01t5:153_10": "Pacchājātapaccayena paccayo”ti ettakameva vuttaṁ,",
  "tika-abh01t5:153_11": "na vuttaṁ “kammapaccayena paccayo”ti.",
  "tika-abh01t5:153_12": "Itarattha ca vuttaṁ.",
  "tika-abh01t5:153_13": "Uddhaccasahagatā ca cetanā bhāvanāya pahātabbesu eva āgatāti nānākkhaṇikakammapaccayo na siyāti.",
  "tika-abh01t5:153_14": "Yadi siyā,",
  "tika-abh01t5:153_15": "bhāvanāya pahātabbacetanāya ca nānākkhaṇikakammapaccayabhāvo vucceyya,",
  "tika-abh01t5:153_16": "na tu vutto.",
  "tika-abh01t5:153_17": "Tasmā uddhaccasahagatā nānākkhaṇikakammapaccayabhāve sati dassanena pahātabbesu vattabbā siyā,",
  "tika-abh01t5:153_18": "tadabhāvā na vuttāti.",
  "tika-abh01t5:153_19": "Paṭisandhianākaḍḍhanato tattha anāgatāti ayametthādhippāyo.",
  "tika-abh01t5:153_20": "Nānākkhaṇikakammapaccayāvacanena pana bhāvanāya pahātabbānaṁ pavattivipākatā paṭikkhittā.",
  "tika-abh01t5:153_21": "Pavattivipākassapi hi nānākkhaṇikakammapaccayatā na sakkā nivāretuṁ.",
  "tika-abh01t5:153_22": "Vuttañca “sukhāya vedanāya sampayutto dhammo dukkhāya vedanāya sampayuttassa dhammassa kammapaccayena paccayo,",
  "tika-abh01t5:153_23": "nānākkhaṇikā”tiādi.",
  "tika-abh01t5:153_24": "Yadi bhāvanāya pahātabbānaṁ vipākadānaṁ natthi,",
  "tika-abh01t5:153_25": "kathaṁ te vipākadhammadhammā hontīti?",
  "tika-abh01t5:153_26": "Abhiññācittādīnaṁ viya vipākārahasabhāvattā.",
  "tika-abh01t5:153_27": "Yaṁ pana vuttaṁ “yasmiṁ samaye akusalaṁ cittaṁ uppannaṁ hoti upekkhāsahagataṁ uddhaccasampayuttaṁ…pe…",
  "tika-abh01t5:153_28": "avikkhepo hoti,",
  "tika-abh01t5:153_29": "imesu dhammesu ñāṇaṁ dhammapaṭisambhidā,",
  "tika-abh01t5:153_30": "tesaṁ vipāke ñāṇaṁ atthapaṭisambhidā”ti idampi tesaṁ vipākārahataññeva sandhāya vuttaṁ siyā.",
  "tika-abh01t5:153_31": "Idaṁ pana ṭhānaṁ suṭṭhu vicāretabbaṁ.",
  "tika-abh01t5:153_32": "Atthi hi ettha vacanokāso.",
  "tika-abh01t5:153_33": "Na hi vipāketi vacanaṁ vipākadhammavacanaṁ viya vipākārahataṁ vadatīti.",
  "tika-abh01t5:154_0": "Akusalapadavaṇṇanā niṭṭhitā.",
  "tika-abh01t5:155_0": "Abyākatapadaṁ",
  "tika-abh01t5:156_0": "Ahetukakusalavipākavaṇṇanā",
  "tika-abh01t5:157_0": "431.Tesuvipākābyākatantiādīnaṁ “bhājetvā dassetuṁ katame dhammā abyākatātiādi āraddha”nti etena sambandho.",
  "tika-abh01t5:157_1": "Tassāpīti etassa “uppattiṁ dīpetuṁ kāmā…pe…",
  "tika-abh01t5:157_2": "ādi vutta”nti etena sambandho.",
  "tika-abh01t5:157_3": "Upacitattāti yathā aññassa vipākaṁ paṭibāhitvā attano vipākābhimukhaṁ hoti tathā vaḍḍhitattā.",
  "tika-abh01t5:157_4": "Rūpādīnaṁ paccayānaṁ aññaviññāṇasādhāraṇattā asādhāraṇena vatthunā cakkhuviññāṇaṁ sotaviññāṇanti nāmaṁ uddhaṭaṁ.",
  "tika-abh01t5:157_5": "Cakkhādīnaṁ tikkhamandabhāve viññāṇānaṁ tikkhamandabhāvā visesapaccayattā ca.",
  "tika-abh01t5:158_0": "Cakkhusannissitañca taṁ rūpavijānanañcāti cakkhusannissitarūpavijānanaṁ.",
  "tika-abh01t5:158_1": "Evaṁlakkhaṇaṁ cakkhuviññāṇaṁ.",
  "tika-abh01t5:158_2": "Tattha cakkhusannissitavacanena rūpārammaṇaṁ aññaviññāṇaṁ paṭikkhipati.",
  "tika-abh01t5:158_3": "Rūpavijānanavacanena cakkhunissaye phassādayo nivatteti.",
  "tika-abh01t5:158_4": "Cakkhurūpavacanehi ca nissayato ārammaṇato ca vijānanaṁ vibhāveti.",
  "tika-abh01t5:158_5": "Rūpamattassa ārammaṇassa gahaṇaṁ kiccametassāti rūpamattārammaṇarasaṁ.",
  "tika-abh01t5:158_6": "Jhānaṅgavasenāti idaṁ dvipañcaviññāṇavajjesu vijjamānānaṁ upekkhāsukhadukkhekaggatānaṁ jhānaṅgikattā idhāpi taṁsadisānaṁ tadupacāraṁ katvā vuttaṁ.",
  "tika-abh01t5:158_7": "Na hi jhānapaccayattābhāve jhānaṅgatā atthi.",
  "tika-abh01t5:158_8": "Vuttañhi “jhānaṅgāni jhānasampayutta…pe…",
  "tika-abh01t5:158_9": "rūpānaṁ jhānapaccayena paccayo”ti.",
  "tika-abh01t5:158_10": "Etesañca jhānapaccayabhāvo paṭikkhitto.",
  "tika-abh01t5:158_11": "Yathāha “abyākataṁ dhammaṁ paṭicca abyākato dhammo uppajjati na jhānapaccayā.",
  "tika-abh01t5:158_12": "Pañcaviññāṇasahagataṁ ekaṁ khandhaṁ paṭicca tayo khandhā”tiādi.",
  "tika-abh01t5:158_13": "Jhānapaccayattābhāvepi vedanācittaṭṭhitīnaṁ upekkhādibhāvato tathābhūtānaṁ vacane aññaṭṭhānābhāvato ca dutiyarāsiniddeso.",
  "tika-abh01t5:159_0": "436.Vatthupaṇḍarattāti sayaṁ kaṇhadhammānaṁ appaṭipakkhattā sabhāvaparisuddhānaṁ pasādahadayavatthunissayānaṁ",
  "tika-abh01t5:159_1": "vasena paṇḍarasabhāvaṁ jātanti adhippāyo.",
  "tika-abh01t5:159_2": "Ayaṁ pana nayo catuvokāre na labbhatīti tattha bhavaṅgassa tato nikkhantākusalassa ca paṇḍaratā na siyā,",
  "tika-abh01t5:159_3": "tasmā tattha paṇḍaratāya kāraṇaṁ vattabbaṁ.",
  "tika-abh01t5:159_4": "Sabhāvo vāyaṁ cittassa paṇḍaratāti.",
  "tika-abh01t5:160_0": "439.Idampīti pi-saddo ṭhitimattasahitaṁ pubbe vuttaṁ vicikicchāsahagataṁ apekkhitvā vutto.",
  "tika-abh01t5:160_1": "Pakatiyāti anatikkamanena.",
  "tika-abh01t5:160_2": "Sopi viseso.",
  "tika-abh01t5:160_3": "Kāyappasādaṁ ghaṭṭetvā pasādapaccayesu mahābhūtesu paṭihaññatīti āpāthaṁ gantvā paṭihaññatīti attho.",
  "tika-abh01t5:160_4": "Yathā ca “rūpaṁ ārabbha uppanna”nti vutte na ārammaṇuppādānaṁ pubbāparakālatā hoti,",
  "tika-abh01t5:160_5": "evamidhāpi ghaṭṭanapaṭihananesu daṭṭhabbaṁ.",
  "tika-abh01t5:160_6": "Upamāpi ubhayaghaṭṭanadassanatthaṁ vuttā,",
  "tika-abh01t5:160_7": "na nissitanissayaghaṭṭanānaṁ pubbāparatādassanatthaṁ.",
  "tika-abh01t5:160_8": "Ettha ca bahiddhāti etaṁ nidassanamattaṁ.",
  "tika-abh01t5:160_9": "Ajjhattampi hi ārammaṇaṁ hotīti.",
  "tika-abh01t5:160_10": "Viññāṇadhātunissayabhūtehi vā aññaṁ “bahiddhā”ti vuttaṁ.",
  "tika-abh01t5:160_11": "Paṭighaṭṭanānighaṁso balavā hoti,",
  "tika-abh01t5:160_12": "tato eva iṭṭhāniṭṭhaphoṭṭhabbasamāyoge sukhadukkhapaccayā dhātuanuggahadhātukkhobhā ciraṁ anuvattanti.",
  "tika-abh01t5:161_0": "455.",
  "tika-abh01t5:161_1": "Aññesaṁ cittānaṁ sabhāvasuññatasabbhāvā manodhātubhāvo āpajjatīti ce? Na,",
  "tika-abh01t5:161_2": "visesasabbhāvā.",
  "tika-abh01t5:161_3": "Cakkhuviññāṇādīnañhi cakkhādinissitatā cakkhādīnaṁ savisayesu dassanādippavattibhāvatā ca viseso.",
  "tika-abh01t5:161_4": "Manoviññāṇassa pana anaññanissayamanopubbaṅgamatāya aññanissayaviññāṇassa anantarapaccayattābhāvena manodvāraniggamanamukhabhāvābhāvato",
  "tika-abh01t5:161_5": "ca sātisayavijānanakiccatā viseso.",
  "tika-abh01t5:161_6": "Tabbisesavirahā manomattā dhātu manodhātūti tividhā manodhātu eva vuccati,",
  "tika-abh01t5:161_7": "na visesamano.",
  "tika-abh01t5:161_8": "Tasmā ettha mano eva dhātu manodhātūti eva-saddo mattasaddattho daṭṭhabbo.",
  "tika-abh01t5:161_9": "Visesanivattanattho hi so viññāṇassāti.",
  "tika-abh01t5:161_10": "Manodvāraniggamanapavesamukhabhāvato pana manodhātuyā vijānanavisesaviraho daṭṭhabbo,",
  "tika-abh01t5:161_11": "tato eva manoviññāṇantipi na vuccati.",
  "tika-abh01t5:161_12": "Na hi taṁ viññāṇaṁ manato pavattaṁ manaso paccayo,",
  "tika-abh01t5:161_13": "nāpi manaso paccayabhūtaṁ manato pavattaṁ,",
  "tika-abh01t5:161_14": "dassanādīnaṁ pana paccayo,",
  "tika-abh01t5:161_15": "tehi ca pavattaṁ tesaṁ purecaraṁ anucarañcāti.",
  "tika-abh01t5:161_16": "Sammāsaṅkappoti avacanaṁ mahāvipākānaṁ viya janakasadisattābhāvato.",
  "tika-abh01t5:161_17": "Tattha hi tihetukato duhetukampi uppajjamānaṁ sammāsaṅkappatādīhi sadisaṁ sahetukatāyāti.",
  "tika-abh01t5:161_18": "Pañcaviññāṇasoteti ettha yathā paguṇaṁ ganthaṁ sajjhāyanto sajjhāyasote patitaṁ kañci kañci vācanāmaggaṁ na sallakkheti,",
  "tika-abh01t5:161_19": "evaṁ tathāgatassa asallakkhaṇā nāma natthi,",
  "tika-abh01t5:161_20": "na ca pañcaviññāṇasote jhānaṅgābhāvo idha avacanassa kāraṇaṁ.",
  "tika-abh01t5:161_21": "Yadi tadanantaraṁ niddeso taṁsotapatitatā,",
  "tika-abh01t5:161_22": "ito paresaṁ dvinnaṁ manoviññāṇadhātūnaṁ taṁsotapatitatā na siyā.",
  "tika-abh01t5:161_23": "Tasmā pañcaviññāṇānaṁ viya ahetukatāya maggapaccayavirahā ca vijjamānesupi vitakkavicāresu jhānaṅgadhammānaṁ",
  "tika-abh01t5:161_24": "dubbalattā pañcaviññāṇesu viya agaṇanupagabhāvā ca pañcaviññāṇasotapatitatā.",
  "tika-abh01t5:161_25": "Tato eva hi ahetukakiriyattayepi jhānaṅgāni balāni ca saṅgahavāre na uddhaṭāni,",
  "tika-abh01t5:161_26": "jhānapaccayakiccamattato pana paṭṭhāne dubbalānaṁ ettha vitakkādīnaṁ jhānapaccayatā vuttā.",
  "tika-abh01t5:162_0": "469.",
  "tika-abh01t5:162_1": "Samānavatthukaṁ anantarapaccayaṁ labhitvā uppajjamānaṁ santīraṇaṁ manodhātuto balavataraṁ hotīti taṁ",
  "tika-abh01t5:162_2": "yathārammaṇaṁ ārammaṇarasaṁ anubhavantaṁ iṭṭhe somanassasahagataṁ hoti,",
  "tika-abh01t5:162_3": "iṭṭhamajjhatte upekkhāsahagataṁ sātisayānubhavattā,",
  "tika-abh01t5:162_4": "tasmā “ayañhi iṭṭhārammaṇasmiṁ yevā”tiādi vuttaṁ.",
  "tika-abh01t5:162_5": "Voṭṭhabbanaṁ pana satipi balavabhāve vipākappavattiṁ nivattetvā visadisaṁ manaṁ karontaṁ manasikārakiccantarayogato",
  "tika-abh01t5:162_6": "vipāko viya anubhavanameva na hotīti sabbattha upekkhāsahagatameva hoti,",
  "tika-abh01t5:162_7": "tathā pañcadvārāvajjanaṁ manodvārāvajjanañca kiccavasena apubbattā.",
  "tika-abh01t5:163_0": "Ahetukakusalavipākavaṇṇanā niṭṭhitā.",
  "tika-abh01t5:164_0": "Aṭṭhamahāvipākacittavaṇṇanā",
  "tika-abh01t5:165_0": "498.Alobhoabyākatamūlantiādīsu kusalapakkhe tāva alobhādosānaṁ niddesesu “yo tasmiṁ samaye alobho alubbhanā…pe…",
  "tika-abh01t5:165_1": "alobho kusalamūla”nti,",
  "tika-abh01t5:165_2": "“yo tasmiṁ samaye adoso adussanā…pe…",
  "tika-abh01t5:165_3": "adoso kusalamūla”nti ca vuttattā idhāpi taṁniddesesu “alobho abyākatamūla”nti “adoso abyākatamūla”nti vacanaṁ yujjeyya.",
  "tika-abh01t5:165_4": "Paññindriyādiniddesesu pana “paññāratanaṁ amoho dhammavicayo sammādiṭṭhī”ti evaṁ tatthapi vuttaṁ,",
  "tika-abh01t5:165_5": "na vuttaṁ “amoho kusalamūla”nti.",
  "tika-abh01t5:165_6": "Tasmā idhāpi “amoho abyākatamūla”nti pāṭhena na bhavitabbaṁ siyā.",
  "tika-abh01t5:165_7": "Alobhādosānaṁ viya amohassapi abyākatamūladassanatthaṁ panetaṁ vuttanti veditabbaṁ.",
  "tika-abh01t5:165_8": "Aviññattijanakatoti kāyavacīkammadvāranivāraṇaṁ karoti.",
  "tika-abh01t5:165_9": "Avipākadhammatoti manokammadvāranivāraṇañca.",
  "tika-abh01t5:165_10": "Vipākadhammānañhi kammadvāraṁ vuttanti.",
  "tika-abh01t5:165_11": "Tathā appavattitoti dānādipuññakiriyabhāvena appavattito.",
  "tika-abh01t5:165_12": "Etena puññakiriyavatthubhedameva nivāreti.",
  "tika-abh01t5:166_0": "Balavapaccayehīti payogena vinā nipphannehi ārammaṇādipaccayehi.",
  "tika-abh01t5:166_1": "Asaṅkhārikādīsu hi yena kenaci cittena kamme āyūhite asaṅkhārena appayogena kammakammanimittagatinimittapaccupaṭṭhāne",
  "tika-abh01t5:166_2": "paṭisandhi uppajjamānā asaṅkhārikā hoti,",
  "tika-abh01t5:166_3": "sasaṅkhārena sappayogena kammādipaccupaṭṭhāne sasaṅkhārikā.",
  "tika-abh01t5:166_4": "Bhavaṅgacutiyo pana paṭisandhisadisāva.",
  "tika-abh01t5:166_5": "Tadārammaṇañca kusalākusalāni viya asaṅkhārikaṁ sasaṅkhārikañca daṭṭhabbanti.",
  "tika-abh01t5:166_6": "Etesu balavaṁ dubbalañca vicāretuṁ “tattha sabbepi sabbaññubodhisattā”tiādimāha.",
  "tika-abh01t5:166_7": "Kālavasena pana pariṇamatīti appāyukasaṁvattanikakammabahule kāle taṁkammasahitasantānajanitasukkasoṇitapaccayānaṁ",
  "tika-abh01t5:166_8": "taṁmūlakānaṁ candasūriyavisamaparivattādijanitautāhārādivisamapaccayānañca vasena pariṇamati.",
  "tika-abh01t5:167_0": "Vipākuddhārakathāvaṇṇanā",
  "tika-abh01t5:168_0": "Yato yattako ca vipāko hoti,",
  "tika-abh01t5:168_1": "yasmiñca ṭhāne vipaccati,",
  "tika-abh01t5:168_2": "taṁ dassetuṁ vipākuddhārakathā āraddhā.",
  "tika-abh01t5:168_3": "Etthevāti ekāya cetanāya kamme āyūhiteyeva.",
  "tika-abh01t5:168_4": "Duhetukapaṭisandhivasena dvādasakamaggopi hoti,",
  "tika-abh01t5:168_5": "dvādasakappakāropīti attho.",
  "tika-abh01t5:168_6": "Ahetukapaṭisandhivasena ahetukaṭṭhakampi.",
  "tika-abh01t5:168_7": "Asaṅkhārikasasaṅkhārikānaṁ sasaṅkhārikaasaṅkhārikavipākasaṅkaraṁ anicchanto dutiyatthero “dvādasā”tiādimāha.",
  "tika-abh01t5:168_8": "Purimassa hi paccayatosasaṅkhārikaasaṅkhārikabhāvo,",
  "tika-abh01t5:168_9": "itaresaṁ kammato.",
  "tika-abh01t5:168_10": "Tatiyo tihetukato duhetukampi anicchanto “dasā”tiādimāha.",
  "tika-abh01t5:169_0": "Imasmiṁ vipākuddhāraṭṭhāne kammapaṭisandhivavatthānatthaṁ sāketapañhaṁ gaṇhiṁsu.",
  "tika-abh01t5:169_1": "Kammavasena vipākassa taṁtaṁguṇadosussadanimittataṁ dassetuṁ ussadakittanaṁ gaṇhiṁsu.",
  "tika-abh01t5:169_2": "Hetukittanaṁ idha paṭhamattherassa adhippāyena vuttaṁ.",
  "tika-abh01t5:169_3": "Dutiyattheravādādīsu visesaṁ tattha tattheva vakkhāmi.",
  "tika-abh01t5:169_4": "Ñāṇassa jaccandhādivipattinimittapaṭipakkhabhāvato tihetukaṁ atidubbalampi samānaṁ paṭisandhiṁ ākaḍḍhantaṁ",
  "tika-abh01t5:169_5": "duhetukaṁ ākaḍḍheyyāti “ahetukā na hotī”ti āha.",
  "tika-abh01t5:169_6": "Yaṁ pana paṭisambhidāmagge sugatiyaṁ jaccandhabadhirādivipattiyā ahetukaupapattiṁ vajjetvā gatisampattiyā",
  "tika-abh01t5:169_7": "sahetukopapattiṁ dassentena “gatisampattiyā ñāṇasampayutte katamesaṁ aṭṭhannaṁ hetūnaṁ paccayā upapatti",
  "tika-abh01t5:169_8": "hoti”cceva vuttaṁ.",
  "tika-abh01t5:169_9": "Tena ñāṇavippayuttena kammunā ñāṇasampayuttapaṭisandhi na hotīti dīpitaṁ hoti.",
  "tika-abh01t5:169_10": "Aññathā “sattannaṁ hetūnaṁ paccayā upapatti hotī”ti idampi vucceyya.",
  "tika-abh01t5:169_11": "Tathā hi “gatisampattiyā ñāṇasampayutte katamesaṁ aṭṭhannaṁ hetūnaṁ paccayā upapatti hoti?",
  "tika-abh01t5:169_12": "Kusalassa kammassa javanakkhaṇe tayo hetū kusalā tasmiṁ khaṇe jātacetanāya sahajātapaccayā honti.",
  "tika-abh01t5:169_13": "Tena vuccati kusalamūlapaccayāpi saṅkhārā.",
  "tika-abh01t5:169_14": "Nikantikkhaṇe dve hetū akusalā tasmiṁ khaṇe jātacetanāya sahajātapaccayā honti.",
  "tika-abh01t5:169_15": "Tena vuccati akusalamūlapaccayāpi saṅkhārā.",
  "tika-abh01t5:169_16": "Paṭisandhikkhaṇe tayo hetū abyākatā tasmiṁ khaṇe jātacetanāya sahajātapaccayā honti.",
  "tika-abh01t5:169_17": "Tena vuccati nāmarūpapaccayāpi viññāṇaṁ,",
  "tika-abh01t5:169_18": "viññāṇapaccayāpi nāmarūpa”nti vissajjitaṁ ñāṇasampayuttopapattiyaṁ.",
  "tika-abh01t5:170_0": "Evaṁ ñāṇavippayuttato ñāṇasampayuttupapattiyā ca vijjamānāya “gatisampattiyā ñāṇasampayutte katamesaṁ sattannaṁ hetūnaṁ paccayā upapatti hoti?",
  "tika-abh01t5:170_1": "Kusalassa kammassa javanakkhaṇe dve hetū kusalā”ti vatvā aññattha ca pubbe vuttanayeneva sakkā vissajjanaṁ kātunti.",
  "tika-abh01t5:170_2": "Yathā pana “ñāṇasampayutte sattannaṁ hetūnaṁ paccayā”ti avacanato ñāṇavippayuttato ñāṇasampayuttā paṭisandhi na hoti,",
  "tika-abh01t5:170_3": "evaṁ “gatisampattiyā ñāṇavippayutte channaṁ hetūnaṁ paccayā upapatti hoti”cceva vatvā “sattannaṁ hetūnaṁ",
  "tika-abh01t5:170_4": "paccayā”ti avacanato ñāṇasampayuttato ñāṇavippayuttāpi paṭisandhi na hotīti āpannaṁ.",
  "tika-abh01t5:170_5": "Etthāpi hi na na sakkā kammanikantikkhaṇesu tayo ca dve ca hetū yojetvā paṭisandhikkhaṇe dve yojetunti.",
  "tika-abh01t5:170_6": "Imassa pana therassa ayamadhippāyo siyā “kammasarikkhakavipākadassanavasena idha pāṭho sāvaseso kathito”ti.",
  "tika-abh01t5:170_7": "“Ñāṇasampayutte aṭṭhannaṁ hetūnaṁ paccayā”ti etthāpi pāṭhassa sāvasesatāpattīti ce? Na,",
  "tika-abh01t5:170_8": "dubbalassa duhetukakammassa ñāṇasampayuttavipākadāne asamatthattā.",
  "tika-abh01t5:170_9": "Tihetukassa pana ahetukavipaccane viya duhetukavipaccanepi natthi samatthatāvighātoti.",
  "tika-abh01t5:170_10": "Ārammaṇena vedanā parivattetabbāti santīraṇatadārammaṇe sandhāya vuttaṁ.",
  "tika-abh01t5:170_11": "Vibhāgaggahaṇasamatthatābhāvato hi cakkhuviññāṇādīni iṭṭhaiṭṭhamajjhattesu upekkhāsahagatāneva honti,",
  "tika-abh01t5:170_12": "kāyaviññāṇañca sukhasahagatameva paṭighaṭṭanāvisesenāti.",
  "tika-abh01t5:171_0": "Visesavatā kālena tadārammaṇapaccayasabbajavanavatā vipākappavattiṁ dassetuṁ “saṁvarāsaṁvare…pe…",
  "tika-abh01t5:171_1": "upagatassā”ti vuttaṁ aññakāle pañcaviññāṇādiparipuṇṇavipākappavattiabhāvā.",
  "tika-abh01t5:171_2": "Kakkaṭaka…pe…",
  "tika-abh01t5:171_3": "bhavaṅgotaraṇanti etena idaṁ dasseti –",
  "tika-abh01t5:171_4": "kedāre pūretvā nadīpavesanamaggabhūtaṁ mātikaṁ appavisitvā kakkaṭakamaggādinā amaggena nadīotaraṇaṁ viya",
  "tika-abh01t5:171_5": "cittassa javitvā bhavaṅgappavesanamaggabhūte tadārammaṇe anuppanne maggena vinā bhavaṅgotaraṇanti.",
  "tika-abh01t5:172_0": "Etesu tīsu moghavāresu dutiyo upaparikkhitvā gahetabbo.",
  "tika-abh01t5:172_1": "Yadi hi anulome vedanāttike paṭiccavārādīsu “āsevanapaccayā na magge dve”ti “na maggapaccayā āsevane dve”ti ca vuttaṁ siyā,",
  "tika-abh01t5:172_2": "sopi moghavāro labbheyya.",
  "tika-abh01t5:172_3": "Yadi pana voṭṭhabbanampi āsevanapaccayo siyā,",
  "tika-abh01t5:172_4": "kusalākusalānampi siyā.",
  "tika-abh01t5:172_5": "Na hi āsevanapaccayaṁ laddhuṁ yuttassa āsevanapaccayabhāvī dhammo āsevanapaccayoti avutto atthi.",
  "tika-abh01t5:172_6": "Voṭṭhabbanassa pana kusalākusalānaṁ āsevanapaccayabhāvo avutto.",
  "tika-abh01t5:172_7": "“Kusalaṁ dhammaṁ paṭicca kusalo dhammo uppajjati nāsevanapaccayā.",
  "tika-abh01t5:172_8": "Akusalaṁ dhammaṁ…pe…",
  "tika-abh01t5:172_9": "nāsevanapaccayā”ti vacanato paṭikkhittova.",
  "tika-abh01t5:172_10": "Athāpi siyā “asamānavedanānaṁ vasena evaṁ vutta”nti,",
  "tika-abh01t5:172_11": "evamapi yathā “āvajjanā kusalānaṁ khandhānaṁ akusalānaṁ khandhānaṁ anantarapaccayena paccayo”ti vuttaṁ,",
  "tika-abh01t5:172_12": "evaṁ “āsevanapaccayena paccayoti”pi vattabbaṁ siyā,",
  "tika-abh01t5:172_13": "jātibhedā na vuttanti ce?",
  "tika-abh01t5:172_14": "Bhūmibhinnassa kāmāvacarassa rūpāvacarādīnaṁ āsevanapaccayabhāvo viya jātibhinnassapi bhaveyyāti vattabbo eva siyā.",
  "tika-abh01t5:172_15": "Abhinnajātikassa ca vasena yathā “āvajjanā sahetukānaṁ khandhānaṁ anantarapaccayena paccayo”ti vuttaṁ,",
  "tika-abh01t5:172_16": "evaṁ “āsevanapaccayena paccayo”tipi vattabbaṁ siyā,",
  "tika-abh01t5:172_17": "na tu vuttaṁ.",
  "tika-abh01t5:172_18": "Tasmā vedanāttikepi saṅkhittāya gaṇanāya “āsevanapaccayā na magge ekaṁ,",
  "tika-abh01t5:172_19": "na maggapaccayā āsevane eka”nti evaṁ gaṇanāya niddhāriyamānāya voṭṭhabbanassa āsevanapaccayattassa abhāvā",
  "tika-abh01t5:172_20": "yathāvuttappakāro dutiyo moghavāro vīmaṁsitabbo.",
  "tika-abh01t5:173_0": "Voṭṭhabbanaṁ pana vīthivipākasantatiyā āvaṭṭanato āvajjanā,",
  "tika-abh01t5:173_1": "tato visadisassa javanassa karaṇato manasikāro ca.",
  "tika-abh01t5:173_2": "Evañca katvā paṭṭhāne “voṭṭhabbanaṁ kusalānaṁ khandhānaṁ anantarapaccayena paccayo”tiādi na vuttaṁ,",
  "tika-abh01t5:173_3": "“āvajjanā”icceva vuttaṁ.",
  "tika-abh01t5:173_4": "Tasmā voṭṭhabbanato catunnaṁ vā pañcannaṁ vā javanānaṁ ārammaṇapurejātaṁ bhavituṁ asakkontaṁ rūpādiāvajjanādīnaṁ paccayo bhavituṁ na sakkoti,",
  "tika-abh01t5:173_5": "ayametassa sabhāvoti javanāpāripūriyā dutiyo moghavāro dassetuṁ yutto siyā,",
  "tika-abh01t5:173_6": "ayampi aṭṭhakathāyaṁ anāgatattā suṭṭhu vicāretabbo.",
  "tika-abh01t5:173_7": "Bhavaṅgassa javanānubandhanabhūtattā “tadārammaṇaṁ bhavaṅga”nti vuttaṁ.",
  "tika-abh01t5:173_8": "Paṭṭhāne ca vuttaṁ “sahetukaṁ bhavaṅgaṁ ahetukassa bhavaṅgassa anantarapaccayena paccayo”ti,",
  "tika-abh01t5:173_9": "“ahetukaṁ bhavaṅgaṁ sahetukassa bhavaṅgassa anantarapaccayena paccayo”ti ca.",
  "tika-abh01t5:173_10": "Kusalākusalānaṁ sukhadukkhavipākamatto vipāko na iṭṭhāniṭṭhānaṁ vibhāgaṁ karoti,",
  "tika-abh01t5:173_11": "javanaṁ pana rajjanavirajjanādivasena iṭṭhāniṭṭhavibhāgaṁ karotīti “ārammaṇarasaṁ javanameva anubhavatī”ti vuttaṁ.",
  "tika-abh01t5:174_0": "Avijjamāne kārake kathaṁ āvajjanādibhāvena pavatti hotīti taṁ dassetuṁ pañcavidhaṁ niyāmaṁ nāma gaṇhiṁsu.",
  "tika-abh01t5:174_1": "Niyāmo ca dhammānaṁ sabhāvakiccapaccayabhāvavisesova.",
  "tika-abh01t5:174_2": "Taṁtaṁsadisaphaladānanti tassa tassa attano anurūpaphalassa dānaṁ.",
  "tika-abh01t5:174_3": "Sadisavipākadānanti ca anurūpavipākadānanti attho.",
  "tika-abh01t5:174_4": "Idaṁ vatthunti ekavacananiddeso ekagāthāvatthubhāvena kato.",
  "tika-abh01t5:174_5": "Jagatippadesoti yathāvuttato aññopi lokappadeso.",
  "tika-abh01t5:174_6": "Kālagatiupadhipayogapaṭibāḷhañhi pāpaṁ na vipacceyya,",
  "tika-abh01t5:174_7": "na padesapaṭibāḷhanti.",
  "tika-abh01t5:174_8": "Sabbaññutaññāṇapadaṭṭhānapaṭisandhiyādidhammānaṁ niyāmo dasasahassikampanapaccayabhāvo dhammaniyāmo.",
  "tika-abh01t5:174_9": "Ayaṁ idha adhippetoti etena niyāmavasena āvajjanādibhāvo,",
  "tika-abh01t5:174_10": "na kārakavasenāti etamatthaṁ dasseti.",
  "tika-abh01t5:175_0": "Imasmiṁ ṭhāneti soḷasavipākakathāṭhāne.",
  "tika-abh01t5:175_1": "Dvādasahi vāhetabbā nāḷiyantopamā na dvādasannaṁ cittānaṁ ekasmiṁ dvāre ekārammaṇe saha kiccakaraṇavasena vuttā,",
  "tika-abh01t5:175_2": "atha kho dvādasannaṁ ekasmiṁ dvāre sakiccakaraṇamattavasena.",
  "tika-abh01t5:175_3": "Ahetukapaṭisandhijanakasadisajavanānantaraṁ ahetukatadārammaṇaṁ dassento “catunnaṁ pana duhetukakusalacittānaṁ aññatarajavanassa…pe…",
  "tika-abh01t5:175_4": "patiṭṭhātī”ti āha.",
  "tika-abh01t5:175_5": "Ahetukapaṭisandhikassa pana tihetukajavane javite paṭisandhidāyakena kammena ahetukassa tadārammaṇassa nibbatti na paṭisedhitā.",
  "tika-abh01t5:175_6": "Evaṁ duhetukapaṭisandhikassapi tihetukānantaraṁ duhetukatadārammaṇaṁ appaṭisiddhaṁ daṭṭhabbaṁ.",
  "tika-abh01t5:175_7": "Paripuṇṇavipākassa ca paṭisandhijanakakammassa vasenāyaṁ vipākavibhāvanā tassā mukhanidassanamattamevāti",
  "tika-abh01t5:175_8": "pavattivipākassa ca ekassa tihetukādikammassa soḷasavipākacittādīni vuttanayena yojetabbāni.",
  "tika-abh01t5:175_9": "Tasmā yena kenaci kammunā ekena anekaṁ tadārammaṇaṁ pavattamānaṁ kammavisesābhāvā yesaṁ taṁ anubandhabhūtaṁ,",
  "tika-abh01t5:175_10": "tesaṁ javanasaṅkhātānaṁ paccayānaṁ visesena visiṭṭhaṁ hotīti javanenāyaṁ tadārammaṇaniyāmo vutto,",
  "tika-abh01t5:175_11": "na nānākammunā nibbattamānassa vasena.",
  "tika-abh01t5:175_12": "Evañca katvā paṭṭhāne “sahetuke khandhe aniccato dukkhato anattato vipassati.",
  "tika-abh01t5:175_13": "Kusalākusale niruddhe ahetuko vipāko tadārammaṇatā uppajjatī”ti ñāṇānantaraṁ ahetukatadārammaṇaṁ,",
  "tika-abh01t5:175_14": "“kusalākusale niruddhe sahetuko vipāko tadārammaṇatā uppajjatī”ti akusalānantarañca sahetukatadārammaṇaṁ vuttaṁ,",
  "tika-abh01t5:175_15": "na ca “taṁ etena therena adassita”nti katvā tassa paṭisedho kato hotīti.",
  "tika-abh01t5:176_0": "Yaṁpana javanena…pe…",
  "tika-abh01t5:176_1": "taṁ kusalaṁ sandhāya vuttanti idaṁ kusalassa viya akusalassa sadiso vipāko natthīti katvā vuttaṁ.",
  "tika-abh01t5:176_2": "Sasaṅkhārikāsaṅkhārikaniyamanaṁ pana sandhāya tasmiṁ vutte akusalepi na taṁ na yujjatīti.",
  "tika-abh01t5:176_3": "Aṭṭhānametanti idaṁ niyamitādivasena yoniso ayoniso vā āvaṭṭite ayoniso yoniso vā vavatthāpanassa abhāvaṁ sandhāya vuttaṁ.",
  "tika-abh01t5:177_0": "Paṭisiddhanti avacanameva paṭisedhoti katvā vuttaṁ.",
  "tika-abh01t5:177_1": "Kāmataṇhānibbattena kammunā mahaggatalokuttarānubhavanavipāko na hotīti tattha tadārammaṇābhāvo veditabbo.",
  "tika-abh01t5:177_2": "Āpāthagate visaye tanninnaṁ bhavaṅgaṁ āvajjanaṁ uppādetīti āvajjanaṁ visaye ninnattā uppajjati.",
  "tika-abh01t5:177_3": "Bhavaṅgaṁ pana sabbadā savisaye ninnamevāti visayantaraviññāṇassa paccayo hutvāpi tadabhāvā vinā āvajjanena savisaye ninnattāva uppajjati.",
  "tika-abh01t5:177_4": "Ciṇṇattāti āvajjanena vinā bahulaṁ uppannapubbattā.",
  "tika-abh01t5:177_5": "Samudācārattāti āpāthagate visaye paṭisandhivisaye ca bahulaṁ uppāditapubbattā.",
  "tika-abh01t5:177_6": "Ciṇṇattāti vā puggalena āsevitabhāvo vutto.",
  "tika-abh01t5:177_7": "Samudācārattāti sayaṁ bahulaṁ pavattabhāvo.",
  "tika-abh01t5:177_8": "Nirodhassa anantarapaccayaṁ nevasaññānāsaññāyatananti idaṁ tadanantarameva nirodhaphusanaṁ sandhāya vuttaṁ,",
  "tika-abh01t5:177_9": "na arūpakkhandhānaṁ viya nirodhassa anantarapaccayabhāvaṁ.",
  "tika-abh01t5:177_10": "Nevasaññānāsaññāyatanaṁ pana kiñci parikammena vinā uppajjamānaṁ natthi.",
  "tika-abh01t5:177_11": "Parikammāvajjanameva tassa āvajjananti aññassa viya etassapi sāvajjanatāya bhavitabbaṁ.",
  "tika-abh01t5:178_0": "Ayaṁ panetthādhippāyo daṭṭhabbo –",
  "tika-abh01t5:178_1": "nevasaññānāsaññāyatanassa na nirodhassa anantarapaccayabhāve ninnāditā aññattha diṭṭhā atadatthaparikammabhāve ca uppattiyā,",
  "tika-abh01t5:178_2": "atha ca taṁ tassa anantarapaccayo hoti,",
  "tika-abh01t5:178_3": "tathā ca uppajjati.",
  "tika-abh01t5:178_4": "Evaṁ yathāvuttā manoviññāṇadhātu asatipi nirāvajjanuppattiyaṁ ninnādibhāve nirāvajjanā uppajjatīti.",
  "tika-abh01t5:178_5": "Evañca katvā “ariyamaggacittaṁ maggānantarāni phalacittānī”ti idaṁ vuttaṁ.",
  "tika-abh01t5:178_6": "Yadi hi nibbānārammaṇāvajjanābhāvaṁ sandhāyetaṁ vuttaṁ siyā,",
  "tika-abh01t5:178_7": "gotrabhuvodānāni nidassanāni siyuṁ teheva etesaṁ nirāvajjanatāsiddhito.",
  "tika-abh01t5:178_8": "Phalasamāpattikāle ca “parittārammaṇaṁ mahaggatārammaṇaṁ anulomaṁ phalasamāpattiyā anantarapaccayena",
  "tika-abh01t5:178_9": "paccayo”ti vacanato samānārammaṇāvajjanarahitattā “maggānantarāni phalacittānī”ti evaṁ phalasamāpatticittāni",
  "tika-abh01t5:178_10": "na vajjetabbāni siyuṁ,",
  "tika-abh01t5:178_11": "gotrabhuvodānāni pana yadipi nibbāne ciṇṇāni samudācārāni ca na honti,",
  "tika-abh01t5:178_12": "ārammaṇantare ciṇṇasamudācārāneva.",
  "tika-abh01t5:178_13": "Phalasamāpatticittāni ca maggavīthito uddhaṁ tadatthaparikammasabbhāvāti tesaṁ gahaṇaṁ na kataṁ,",
  "tika-abh01t5:178_14": "anulomānantarañca phalasamāpatticittaṁ ciṇṇaṁ samudācāraṁ,",
  "tika-abh01t5:178_15": "na nevasaññānāsaññāyatanānantaraṁ maggānantarassa viya tadatthaparikammābhāvāti “nirodhā vuṭṭhahantassā”ti tañca nidassanaṁ.",
  "tika-abh01t5:178_16": "Ārammaṇena pana vinā nuppajjatīti idaṁ etassa mahaggatārammaṇattābhāvā pucchaṁ kāretvā ārammaṇaniddhāraṇatthaṁ vuttaṁ.",
  "tika-abh01t5:179_0": "Tatthāti vipākakathāyaṁ.",
  "tika-abh01t5:179_1": "Jaccandhapīṭhasappiupamānidassanaṁ vipākassa nissayena vinā appavattidassanatthaṁ.",
  "tika-abh01t5:179_2": "Visayaggāhoti idaṁ cakkhādīnaṁ savisayaggahaṇena cakkhuviññāṇādivipākassa dassanatthaṁ vuttaṁ.",
  "tika-abh01t5:179_3": "Upanissayato cakkhādīnaṁ dassanādiatthato ca tasseva vipākassa dassanatthaṁ “upanissayamatthaso”ti vuttaṁ.",
  "tika-abh01t5:179_4": "Hadayavatthumevāti yathā purimacittāni hadayavatthunissitāni ca pasādavatthuanugatāni ca aññārammaṇāni honti,",
  "tika-abh01t5:179_5": "na evaṁ bhavaṅgaṁ,",
  "tika-abh01t5:179_6": "taṁ panetaṁ vatthārammaṇantararahitaṁ kevalaṁ hadayavatthumeva nissāya pavattatīti vuttaṁ hoti.",
  "tika-abh01t5:179_7": "Hadayarūpavatthukanti idhāpi aññavatthānugatanti adhippāyo veditabbo.",
  "tika-abh01t5:179_8": "Makkaṭakassa hi suttārohaṇaṁ viya pasādavatthukaṁ cittaṁ,",
  "tika-abh01t5:179_9": "suttena gamanādīni viya tadanugatāni sesacittānīti.",
  "tika-abh01t5:179_10": "Suttaghaṭṭanamakkaṭakacalanāni viya pasādaghaṭṭanabhavaṅgacalanāni saha hontīti dīpanato “ekekaṁ…pe…",
  "tika-abh01t5:179_11": "āgacchatī”tipi dīpeti.",
  "tika-abh01t5:180_0": "Bhavaṅgassa āvaṭṭitakāloti idaṁ dovārikasadisānaṁ cakkhuviññāṇādīnaṁ pādaparimajjakasadisassa āvajjanassa",
  "tika-abh01t5:180_1": "saññādānasadiso anantarapaccayabhāvo eva bhavaṅgāvaṭṭananti katvā vuttaṁ.",
  "tika-abh01t5:180_2": "Vipākamanodhātuādīnaṁ adisvāva sampaṭicchanādikaraṇaṁ gāḷhaggahaṇamattaputhulacaturassabhāvavijānanamattakahāpaṇabhāvavijānanamattakammopanayanamattasāmaññavasena vuttaṁ,",
  "tika-abh01t5:180_3": "na gāḷhaggāhakādīnaṁ kahāpaṇadassanassa abhāvo taṁsamānabhāvo ca sampaṭicchanādīnaṁ adhippetoti veditabbo.",
  "tika-abh01t5:181_0": "Paṇḍaraṁetanti paṇḍararūpadassanasāmaññato cakkhuviññāṇameva dassanakiccaṁ sādhetīti dīpanaṁ veditabbaṁ.",
  "tika-abh01t5:181_1": "Evaṁ sotadvārādīsupi yojetabbaṁ savanādivasena.",
  "tika-abh01t5:181_2": "Santāpanavasena guḷasīlo guḷappayojano vā goḷiyako.",
  "tika-abh01t5:181_3": "Upanissayatoti na upanissayapaccayaṁ sandhāya vuttaṁ.",
  "tika-abh01t5:181_4": "Yasmiṁ pana asati yo na hoti,",
  "tika-abh01t5:181_5": "so idha “upanissayo”ti adhippeto.",
  "tika-abh01t5:181_6": "Ālokasannissitanti idampi āloke sati sabbhāvaṁ sandhāya vuttaṁ,",
  "tika-abh01t5:181_7": "na upanissayapaccayataṁ.",
  "tika-abh01t5:181_8": "Mandathāmagataṁ nāma kiriyacittassa paccayabhāvaṁ anupagantvā sayameva pavattamānaṁ.",
  "tika-abh01t5:182_0": "Asaṅkhārikasasaṅkhārikesudosaṁ disvāti na kammassa viruddhasabhāvena vipākena bhavitabbanti asaṅkhārikakammassa sasaṅkhārikavipākesu,",
  "tika-abh01t5:182_1": "sasaṅkhārikakammassa ca asaṅkhārikavipākesu dosaṁ disvā.",
  "tika-abh01t5:182_2": "Ahetukānaṁ pana rūpādīsu abhinipātamattādikiccānaṁ na sasaṅkhārikaviruddho sabhāvoti asaṅkhārikatā natthi,",
  "tika-abh01t5:182_3": "asaṅkhārikaviruddhasabhāvābhāvā nāpi sasaṅkhārikatāti ubhayāvirodhā ubhayenapi tesaṁ nibbattiṁ anujānāti.",
  "tika-abh01t5:182_4": "Cittaniyāmanti tadārammaṇaniyāmaṁ.",
  "tika-abh01t5:182_5": "Kiriyato pañcāti imesaṁ…pe…",
  "tika-abh01t5:182_6": "patiṭṭhātīti kiriyajavanānantarañca tadārammaṇaṁ vuttaṁ.",
  "tika-abh01t5:182_7": "Paṭṭhāne pana “kusalākusale niruddhe vipāko tadārammaṇatā uppajjatī”ti vipākadhammadhammānameva anantarā tadārammaṇaṁ vuttaṁ.",
  "tika-abh01t5:182_8": "Kusalattike ca “sekkhā vā puthujjanā vā kusalaṁ aniccato”tiādinā kusalākusalajavanameva vatvā tadanantaraṁ tadārammaṇaṁ vuttaṁ,",
  "tika-abh01t5:182_9": "na abyākatānantaraṁ,",
  "tika-abh01t5:182_10": "na ca katthaci kiriyānantaraṁ tadārammaṇassa vuttaṭṭhānaṁ dissati.",
  "tika-abh01t5:182_11": "Vijjamāne ca tasmiṁ avacane kāraṇaṁ natthi,",
  "tika-abh01t5:182_12": "tasmā upaparikkhitabbo eso theravādo.",
  "tika-abh01t5:182_13": "Vipphārikañhi javanaṁ nāvaṁ viya nadīsoto bhavaṅgaṁ anubandhatīti yuttaṁ,",
  "tika-abh01t5:182_14": "na pana chaḷaṅgupekkhavato santavuttiṁ kiriyajavanaṁ paṇṇapuṭaṁ viya nadīsototi.",
  "tika-abh01t5:183_0": "Piṇḍajavanaṁ javatīti kusalākusalakiriyajavanāni piṇḍetvā kathitānīti tathā kathitāni javanāni piṇḍitāni viya vuttāni,",
  "tika-abh01t5:183_1": "ekasmiṁ vā tadārammaṇe piṇḍetvā dassitāni hutvā javitāneva vuttāni.",
  "tika-abh01t5:183_2": "Imañca pana piṇḍajavanaṁ vadantena akusalato cattāriyeva upekkhāsahagatāni gahetvā dvādasupekkhāsahagatajavanāni piṇḍitāni viya vuttāni.",
  "tika-abh01t5:183_3": "Paṭṭhāne pana “kusalaṁ assādeti abhinandati,",
  "tika-abh01t5:183_4": "taṁ ārabbha rāgo uppajjati. Diṭṭhi,",
  "tika-abh01t5:183_5": "vicikicchā,",
  "tika-abh01t5:183_6": "uddhaccaṁ,",
  "tika-abh01t5:183_7": "domanassaṁ uppajjati.",
  "tika-abh01t5:183_8": "Akusale niruddhe vipāko tadārammaṇatā uppajjatī”ti vuttattā itarāni dve iṭṭhārammaṇe pavattavicikicchuddhaccasahagatānipi",
  "tika-abh01t5:183_9": "kusalavipāke tadārammaṇe piṇḍetabbāni siyuṁ.",
  "tika-abh01t5:183_10": "Tesaṁ pana anantaraṁ ahetukavipākeneva tadārammaṇena bhavitabbaṁ,",
  "tika-abh01t5:183_11": "so ca santīraṇabhāveneva gahitoti apubbaṁ gahetabbaṁ natthi.",
  "tika-abh01t5:183_12": "Ahetuke ca piṇḍetabbaṁ nārahantīti adhippāyena na piṇḍetīti.",
  "tika-abh01t5:184_0": "Tihetukajavanāvasāne panetthāti etasmiṁ dutiyavāde tihetukajavanāvasāne tihetukatadārammaṇaṁ yuttanti dassetuṁ yuttaṁ vadati javanasamānattā,",
  "tika-abh01t5:184_1": "nālabbhamānattā aññassa.",
  "tika-abh01t5:184_2": "Paṭhamattherena akusalānantaraṁ vuttassa ahetukatadārammaṇassa,",
  "tika-abh01t5:184_3": "kusalānantaraṁ vuttassa ca sahetukatadārammaṇassa akusalānantaraṁ uppattiṁ vadantassa hi paṭisandhijanakaṁ",
  "tika-abh01t5:184_4": "tihetukakammaṁ duhetukāhetukaṁ vipākaṁ janayantampi tihetukajavanānantaraṁ na janetīti na ettha kāraṇaṁ",
  "tika-abh01t5:184_5": "dissatīti evaṁ yuttaṁ gahetabbaṁ avuttampīti adhippāyo.",
  "tika-abh01t5:184_6": "Atha vā tasmiṁ tasmiṁ theravāde yena adhippāyena sasaṅkhārāsaṅkhāravidhānādi vuttaṁ,",
  "tika-abh01t5:184_7": "taṁ teneva adhippāyena yuttaṁ gahetabbaṁ,",
  "tika-abh01t5:184_8": "na adhippāyantaraṁ adhippāyantarena āloḷetabbanti attho.",
  "tika-abh01t5:184_9": "Hetusadisamevāti janakakammahetusadisameva.",
  "tika-abh01t5:184_10": "Mahāpakaraṇe āvi bhavissatīti mahāpakaraṇe āgatapāḷiyā pākaṭaṁ uppattividhānaṁ āvi bhavissatīti adhippāyena vadati.",
  "tika-abh01t5:185_0": "Kāmāvacarakusalavipākakathāvaṇṇanā niṭṭhitā.",
  "tika-abh01t5:186_0": "Rūpāvacarārūpāvacaravipākakathāvaṇṇanā",
  "tika-abh01t5:187_0": "499.Anantarāyenāti parihānipaccayavirahena.",
  "tika-abh01t5:187_1": "Paṭipadādibhedoti paṭipadārammaṇabhedo.",
  "tika-abh01t5:187_2": "Tathā hi dukkhapaṭipadaṁ dandhābhiññaṁ jhānaṁ uppādetvā punappunaṁ samāpajjantassa taṁ jhānaṁ taṁpaṭipadameva hoti.",
  "tika-abh01t5:187_3": "Etasmiṁ aparihīne tassa vipāko nibbattamāno tappaṭipadova bhavituṁ arahatīti.",
  "tika-abh01t5:187_4": "Chandādhipateyyādibhāvo pana tasmiṁ khaṇe vijjamānānaṁ chandādīnaṁ adhipatipaccayabhāvena hoti,",
  "tika-abh01t5:187_5": "na āgamanavasena.",
  "tika-abh01t5:187_6": "Tathā hi ekameva jhānaṁ nānākkhaṇesu nānādhipateyyaṁ hoti.",
  "tika-abh01t5:187_7": "Catutthajjhānasseva hi caturiddhipādabhāvena bhāvanā hoti,",
  "tika-abh01t5:187_8": "tasmā vipākassa āgamanavasena chandādhipateyyāditā na vuttā.",
  "tika-abh01t5:188_0": "Rūpāvacarārūpāvacaravipākakathāvaṇṇanā niṭṭhitā.",
  "tika-abh01t5:189_0": "Lokuttaravipākakathāvaṇṇanā",
  "tika-abh01t5:190_0": "505.",
  "tika-abh01t5:190_1": "Yathā vaṭṭaṁ ācinati,",
  "tika-abh01t5:190_2": "tathā taṇhādīhi abhisaṅkhataṁ lokiyakammaṁ upacitanti vuccati.",
  "tika-abh01t5:190_3": "Lokuttaraṁ pana evaṁ na hotīti tathā na vuttaṁ.",
  "tika-abh01t5:190_4": "Suddhāgamanavasenāti animittāppaṇihitanāmadāyakehi saguṇārammaṇehi vijjamānehipi phalassa suññatanāmadānadīpane aggahitabhāveneva avomissenāti attho.",
  "tika-abh01t5:190_5": "Āgamanato suññatāppaṇihitanāmavato maggassa āgamanīyaṭṭhāne ṭhatvā attano phalassa nāmattayadānaṁ yojitaṁ,",
  "tika-abh01t5:190_6": "itarassapi pana tatheva yojetabbaṁ.",
  "tika-abh01t5:190_7": "Nayamattadassanañhetaṁ.",
  "tika-abh01t5:190_8": "Saguṇārammaṇehi pana nāmattayavato aniccānupassanānantarassapi maggassa āgamanīyaṭṭhāne ṭhatvā attano phalassa nāmattayadānaṁ na nivāritanti.",
  "tika-abh01t5:190_9": "Vaḷañjanakaphalasamāpattiyā ca vipassanāgamanavasena nāmalābhe maggassa viya animittanāmalābho na siyā.",
  "tika-abh01t5:190_10": "Yathā pana maggānantarassa viya vaḷañjanakaphalasamāpattiyāpi jhānapaṭipadābhedo hoti,",
  "tika-abh01t5:190_11": "evaṁ suññatādināmalābhe sati animittanāmañca labhatīti.",
  "tika-abh01t5:190_12": "Avūpasantāyāti idaṁ kenaci aññena anantaritattā tādisāya eva saddhāya…pe…",
  "tika-abh01t5:190_13": "paññāya ca anantarapaccayabhāvaṁ sandhāya vuttaṁ.",
  "tika-abh01t5:190_14": "Tena chandādayopi attano anantarasadisānaṁ chandādīnaṁ uppādakā adhipatibhūtā adhipatibhūte eva uppādentīti imamatthaṁ dīpeti.",
  "tika-abh01t5:191_0": "555.",
  "tika-abh01t5:191_1": "Kilesasamucchedakassa maggassa sammādiṭṭhiādikassa niyyānikasabhāvassa phalenapi paṭippassaddhakilesena niyyānasabhāveneva bhavitabbaṁ,",
  "tika-abh01t5:191_2": "tasmā phalepi “maggaṅgaṁ maggapariyāpanna”nti vuttaṁ.",
  "tika-abh01t5:191_3": "Evañca katvā maggavibhaṅge phalesu ca aṭṭhaṅgiko pañcaṅgiko ca maggo uddhaṭo,",
  "tika-abh01t5:191_4": "evaṁ bojjhaṅgāpīti.",
  "tika-abh01t5:191_5": "Maggaṁ upādāyāti maggasadisatāya maggoti imamatthaṁ sandhāyāha.",
  "tika-abh01t5:192_0": "Lokuttaravipākakathāvaṇṇanā niṭṭhitā.",
  "tika-abh01t5:193_0": "Akusalavipākakathāvaṇṇanā",
  "tika-abh01t5:194_0": "556.",
  "tika-abh01t5:194_1": "Iṭṭhaiṭṭhamajjhattesu viya na aniṭṭhaaniṭṭhamajjhattesu santīraṇaviseso atthi,",
  "tika-abh01t5:194_2": "aniṭṭhārammaṇameva pana adhimattaṁ mandañca evaṁ dvidhā vuttaṁ.",
  "tika-abh01t5:195_0": "Akusalavipākakathāvaṇṇanā niṭṭhitā.",
  "tika-abh01t5:196_0": "Kiriyābyākataṁ",
  "tika-abh01t5:197_0": "Manodhātucittavaṇṇanā",
  "tika-abh01t5:198_0": "566.Vātapupphanti moghapupphaṁ.",
  "tika-abh01t5:198_1": "Taṁ acchinnepi rukkhe na phalati,",
  "tika-abh01t5:198_2": "chinnarukkhapupphaṁ pana acchinne phaleyya.",
  "tika-abh01t5:198_3": "Evaṁ acchinnabhavamūlassapi pavattamānaṁ yaṁ na phalati,",
  "tika-abh01t5:198_4": "taṁ vātapupphasadisaṁ.",
  "tika-abh01t5:198_5": "Itarasseva pana pavattamānaṁ chinnarukkhapupphasadisaṁ.",
  "tika-abh01t5:198_6": "Tañhi acchinne bhavamūle phaleyyāti.",
  "tika-abh01t5:199_0": "Kiriyamanoviññāṇadhātucittavaṇṇanā",
  "tika-abh01t5:200_0": "568.Loluppataṇhā pahīnāti imassa cittassa paccayabhūtā purimā pavatti dassitā.",
  "tika-abh01t5:200_1": "Idaṁ pana cittaṁ vicāraṇapaññārahitanti kevalaṁ somanassamattaṁ uppādentassa hotīti.",
  "tika-abh01t5:200_2": "Evaṁ cetiyapūjādīsupi daṭṭhabbaṁ.",
  "tika-abh01t5:200_3": "Vattaṁ karontoti idaṁ vattaṁ karontassa phoṭṭhabbārammaṇe kāyadvāracittappavattiṁ sandhāya vuttaṁ.",
  "tika-abh01t5:200_4": "Pañcadvārānugataṁ hutvā labbhamānaṁ sandhāya pañcadvāre eva vā loluppataṇhāpahānādipaccavekkhaṇahetubhūtaṁ",
  "tika-abh01t5:200_5": "idameva pavattiṁ sandhāya tattha tattha “iminā cittena somanassito hotī”ti vuttanti “evaṁ tāva pañcadvāre",
  "tika-abh01t5:200_6": "labbhatī”ti āha.",
  "tika-abh01t5:200_7": "Atītaṁsādīsu appaṭihataṁ ñāṇaṁ vatvā “imehi tīhi dhammehi samannāgatassa buddhassa bhagavato sabbaṁ kāyakammaṁ",
  "tika-abh01t5:200_8": "ñāṇānuparivattī”tiādivacanato “bhagavato idaṁ uppajjatī”ti vuttavacanaṁ vicāretabbaṁ.",
  "tika-abh01t5:200_9": "Ahetukassa mūlābhāvena suppatiṭṭhitatā natthīti balabhāvo aparipuṇṇo,",
  "tika-abh01t5:200_10": "tasmā uddesavāre “samādhibalaṁ hoti,",
  "tika-abh01t5:200_11": "vīriyabalaṁ hotī”ti na vuttaṁ.",
  "tika-abh01t5:200_12": "Tato eva hi ahetukānaṁ saṅgahavāre jhānaṅgāni ca na uddhaṭāni.",
  "tika-abh01t5:200_13": "Teneva imasmimpi ahetukadvaye balāni anuddesāsaṅgahitāni.",
  "tika-abh01t5:200_14": "Yasmā pana vīriyassa vijjamānattā sesāhetukehi balavaṁ,",
  "tika-abh01t5:200_15": "yasmā ca ettha vitakkādīnaṁ jhānapaccayamattatā viya samādhivīriyānaṁ balamattatā atthi,",
  "tika-abh01t5:200_16": "tasmā niddesavāre “samādhibalaṁ vīriyabala”nti vatvā ṭhapitaṁ.",
  "tika-abh01t5:200_17": "Yasmā pana neva kusalaṁ nākusalaṁ,",
  "tika-abh01t5:200_18": "tasmā sammāsamādhi micchāsamādhīti,",
  "tika-abh01t5:200_19": "sammāvāyāmo micchāvāyāmoti ca na vuttanti adhippāyo.",
  "tika-abh01t5:200_20": "Evaṁ sati mahākiriyacittesu ca etaṁ na vattabbaṁ siyā, vuttañca,",
  "tika-abh01t5:200_21": "tasmā sammā,",
  "tika-abh01t5:200_22": "micchā vā niyyānikasabhāvābhāvato maggapaccayabhāvaṁ appattā samādhivāyāmā idha tathā na vuttāti daṭṭhabbā.",
  "tika-abh01t5:201_0": "574.",
  "tika-abh01t5:201_1": "Indriyaparopariyattaāsayānusayasabbaññutānāvaraṇañāṇāni imassānantaraṁ uppajjamānāni yamakapāṭihāriyamahākaruṇāsamāpattiñāṇāni",
  "tika-abh01t5:201_2": "ca imassa anantaraṁ uppannaparikammānantarāni iminā āvajjitārammaṇeyeva pavattantīti āha “cha…pe…",
  "tika-abh01t5:201_3": "gaṇhantī”ti.",
  "tika-abh01t5:201_4": "Mahāvisayattā mahāgajo viya mahantanti mahāgajaṁ.",
  "tika-abh01t5:202_0": "Rūpāvacarārūpāvacarakiriyacittavaṇṇanā",
  "tika-abh01t5:203_0": "577.",
  "tika-abh01t5:203_1": "Idāni yāni kiriyāni jātāni,",
  "tika-abh01t5:203_2": "tāni veditabbānīti evaṁ yojanā kātabbā.",
  "tika-abh01t5:203_3": "Attabhāvoti pañcakkhandhā vuccanti.",
  "tika-abh01t5:204_0": "Cittuppādakaṇḍavaṇṇanā niṭṭhitā."
}