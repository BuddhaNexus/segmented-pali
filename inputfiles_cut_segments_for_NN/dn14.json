{
  "dn14:0.1_0": "Dīgha Nikāya 14 ",
  "dn14:0.2_0": "Mahāpadānasutta ",
  "dn14:0.3_0": "1. Pubbenivāsapaṭisaṁyuttakathā ",
  "dn14:1.1.1_0": "Evaṁ me sutaṁ—",
  "dn14:1.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme karerikuṭikāyaṁ. ",
  "dn14:1.1.3_0": "Atha kho sambahulānaṁ bhikkhūnaṁ pacchābhattaṁ piṇḍapātapaṭikkantānaṁ karerimaṇḍalamāḷe sannisinnānaṁ sannipatitānaṁ pubbenivāsapaṭisaṁyuttā dhammī kathā udapādi: ",
  "dn14:1.1.4_0": "“itipi pubbenivāso, itipi pubbenivāso”ti. ",
  "dn14:1.2.1_0": "Assosi kho bhagavā dibbāya sotadhātuyā visuddhāya atikkantamānusikāya tesaṁ bhikkhūnaṁ imaṁ kathāsallāpaṁ. ",
  "dn14:1.2.2_0": "Atha kho bhagavā uṭṭhāyāsanā yena karerimaṇḍalamāḷo tenupasaṅkami;",
  "dn14:1.2.2_1": "upasaṅkamitvā paññatte āsane nisīdi,",
  "dn14:1.2.2_2": "nisajja kho bhagavā bhikkhū āmantesi:",
  "dn14:1.2.3_0": "“kāya nuttha, bhikkhave, etarahi kathāya sannisinnā;",
  "dn14:1.2.3_1": "kā ca pana vo antarākathā vippakatā”ti?",
  "dn14:1.2.4_0": "Evaṁ vutte, te bhikkhū bhagavantaṁ etadavocuṁ: ",
  "dn14:1.2.5_0": "“idha, bhante,",
  "dn14:1.2.5_1": "amhākaṁ pacchābhattaṁ piṇḍapātapaṭikkantānaṁ karerimaṇḍalamāḷe sannisinnānaṁ sannipatitānaṁ pubbenivāsapaṭisaṁyuttā dhammī kathā udapādi:",
  "dn14:1.2.6_0": "‘itipi pubbenivāso itipi pubbenivāso’ti. ",
  "dn14:1.2.7_0": "Ayaṁ kho no, bhante, antarākathā vippakatā. Atha bhagavā anuppatto”ti. ",
  "dn14:1.3.1_0": "“Iccheyyātha no tumhe, bhikkhave,",
  "dn14:1.3.1_1": "pubbenivāsapaṭisaṁyuttaṁ dhammiṁ kathaṁ sotun”ti?",
  "dn14:1.3.2_0": "“Etassa, bhagavā, kālo; etassa, sugata, kālo; ",
  "dn14:1.3.3_0": "yaṁ bhagavā pubbenivāsapaṭisaṁyuttaṁ dhammiṁ kathaṁ kareyya,",
  "dn14:1.3.3_1": "bhagavato sutvā bhikkhū dhāressantī”ti.",
  "dn14:1.3.4_0": "“Tena hi, bhikkhave,",
  "dn14:1.3.4_1": "suṇātha sādhukaṁ manasi karotha bhāsissāmī”ti.",
  "dn14:1.3.5_0": "“Evaṁ,",
  "dn14:1.3.5_1": "bhante”ti kho te bhikkhū bhagavato paccassosuṁ.",
  "dn14:1.3.6_0": "Bhagavā etadavoca: ",
  "dn14:1.4.1_0": "“Ito so, bhikkhave,",
  "dn14:1.4.1_1": "ekanavutikappe yaṁ vipassī bhagavā arahaṁ sammāsambuddho loke udapādi.",
  "dn14:1.4.2_0": "Ito so, bhikkhave,",
  "dn14:1.4.2_1": "ekatiṁse kappe yaṁ sikhī bhagavā arahaṁ sammāsambuddho loke udapādi.",
  "dn14:1.4.3_0": "Tasmiññeva kho, bhikkhave,",
  "dn14:1.4.3_1": "ekatiṁse kappe vessabhū bhagavā arahaṁ sammāsambuddho loke udapādi.",
  "dn14:1.4.4_0": "Imasmiññeva kho, bhikkhave,",
  "dn14:1.4.4_1": "bhaddakappe kakusandho bhagavā arahaṁ sammāsambuddho loke udapādi.",
  "dn14:1.4.5_0": "Imasmiññeva kho, bhikkhave,",
  "dn14:1.4.5_1": "bhaddakappe koṇāgamano bhagavā arahaṁ sammāsambuddho loke udapādi.",
  "dn14:1.4.6_0": "Imasmiññeva kho, bhikkhave,",
  "dn14:1.4.6_1": "bhaddakappe kassapo bhagavā arahaṁ sammāsambuddho loke udapādi.",
  "dn14:1.4.7_0": "Imasmiññeva kho, bhikkhave,",
  "dn14:1.4.7_1": "bhaddakappe ahaṁ etarahi arahaṁ sammāsambuddho loke uppanno.",
  "dn14:1.5.1_0": "Vipassī, bhikkhave,",
  "dn14:1.5.1_1": "bhagavā arahaṁ sammāsambuddho khattiyo jātiyā ahosi, khattiyakule udapādi.",
  "dn14:1.5.2_0": "Sikhī, bhikkhave,",
  "dn14:1.5.2_1": "bhagavā arahaṁ sammāsambuddho khattiyo jātiyā ahosi, khattiyakule udapādi.",
  "dn14:1.5.3_0": "Vessabhū, bhikkhave,",
  "dn14:1.5.3_1": "bhagavā arahaṁ sammāsambuddho khattiyo jātiyā ahosi, khattiyakule udapādi.",
  "dn14:1.5.4_0": "Kakusandho, bhikkhave,",
  "dn14:1.5.4_1": "bhagavā arahaṁ sammāsambuddho brāhmaṇo jātiyā ahosi, brāhmaṇakule udapādi.",
  "dn14:1.5.5_0": "Koṇāgamano, bhikkhave,",
  "dn14:1.5.5_1": "bhagavā arahaṁ sammāsambuddho brāhmaṇo jātiyā ahosi, brāhmaṇakule udapādi.",
  "dn14:1.5.6_0": "Kassapo, bhikkhave,",
  "dn14:1.5.6_1": "bhagavā arahaṁ sammāsambuddho brāhmaṇo jātiyā ahosi, brāhmaṇakule udapādi.",
  "dn14:1.5.7_0": "Ahaṁ, bhikkhave,",
  "dn14:1.5.7_1": "etarahi arahaṁ sammāsambuddho khattiyo jātiyā ahosiṁ, khattiyakule uppanno.",
  "dn14:1.6.1_0": "Vipassī, bhikkhave,",
  "dn14:1.6.1_1": "bhagavā arahaṁ sammāsambuddho koṇḍañño gottena ahosi.",
  "dn14:1.6.2_0": "Sikhī, bhikkhave,",
  "dn14:1.6.2_1": "bhagavā arahaṁ sammāsambuddho koṇḍañño gottena ahosi.",
  "dn14:1.6.3_0": "Vessabhū, bhikkhave,",
  "dn14:1.6.3_1": "bhagavā arahaṁ sammāsambuddho koṇḍañño gottena ahosi.",
  "dn14:1.6.4_0": "Kakusandho, bhikkhave,",
  "dn14:1.6.4_1": "bhagavā arahaṁ sammāsambuddho kassapo gottena ahosi.",
  "dn14:1.6.5_0": "Koṇāgamano, bhikkhave,",
  "dn14:1.6.5_1": "bhagavā arahaṁ sammāsambuddho kassapo gottena ahosi.",
  "dn14:1.6.6_0": "Kassapo, bhikkhave,",
  "dn14:1.6.6_1": "bhagavā arahaṁ sammāsambuddho kassapo gottena ahosi.",
  "dn14:1.6.7_0": "Ahaṁ, bhikkhave,",
  "dn14:1.6.7_1": "etarahi arahaṁ sammāsambuddho gotamo gottena ahosiṁ.",
  "dn14:1.7.1_0": "Vipassissa, bhikkhave,",
  "dn14:1.7.1_1": "bhagavato arahato sammāsambuddhassa asītivassasahassāni āyuppamāṇaṁ ahosi.",
  "dn14:1.7.2_0": "Sikhissa, bhikkhave,",
  "dn14:1.7.2_1": "bhagavato arahato sammāsambuddhassa sattativassasahassāni āyuppamāṇaṁ ahosi.",
  "dn14:1.7.3_0": "Vessabhussa, bhikkhave,",
  "dn14:1.7.3_1": "bhagavato arahato sammāsambuddhassa saṭṭhivassasahassāni āyuppamāṇaṁ ahosi.",
  "dn14:1.7.4_0": "Kakusandhassa, bhikkhave,",
  "dn14:1.7.4_1": "bhagavato arahato sammāsambuddhassa cattālīsavassasahassāni āyuppamāṇaṁ ahosi.",
  "dn14:1.7.5_0": "Koṇāgamanassa, bhikkhave,",
  "dn14:1.7.5_1": "bhagavato arahato sammāsambuddhassa tiṁsavassasahassāni āyuppamāṇaṁ ahosi.",
  "dn14:1.7.6_0": "Kassapassa, bhikkhave,",
  "dn14:1.7.6_1": "bhagavato arahato sammāsambuddhassa vīsativassasahassāni āyuppamāṇaṁ ahosi.",
  "dn14:1.7.7_0": "Mayhaṁ, bhikkhave,",
  "dn14:1.7.7_1": "etarahi appakaṁ āyuppamāṇaṁ parittaṁ lahukaṁ; yo ciraṁ jīvati,",
  "dn14:1.7.7_2": "so vassasataṁ appaṁ vā bhiyyo.",
  "dn14:1.8.1_0": "Vipassī, bhikkhave,",
  "dn14:1.8.1_1": "bhagavā arahaṁ sammāsambuddho pāṭaliyā mūle abhisambuddho.",
  "dn14:1.8.2_0": "Sikhī, bhikkhave,",
  "dn14:1.8.2_1": "bhagavā arahaṁ sammāsambuddho puṇḍarīkassa mūle abhisambuddho.",
  "dn14:1.8.3_0": "Vessabhū, bhikkhave,",
  "dn14:1.8.3_1": "bhagavā arahaṁ sammāsambuddho sālassa mūle abhisambuddho.",
  "dn14:1.8.4_0": "Kakusandho, bhikkhave,",
  "dn14:1.8.4_1": "bhagavā arahaṁ sammāsambuddho sirīsassa mūle abhisambuddho.",
  "dn14:1.8.5_0": "Koṇāgamano, bhikkhave,",
  "dn14:1.8.5_1": "bhagavā arahaṁ sammāsambuddho udumbarassa mūle abhisambuddho.",
  "dn14:1.8.6_0": "Kassapo, bhikkhave,",
  "dn14:1.8.6_1": "bhagavā arahaṁ sammāsambuddho nigrodhassa mūle abhisambuddho.",
  "dn14:1.8.7_0": "Ahaṁ, bhikkhave,",
  "dn14:1.8.7_1": "etarahi arahaṁ sammāsambuddho assatthassa mūle abhisambuddho.",
  "dn14:1.9.1_0": "Vipassissa, bhikkhave,",
  "dn14:1.9.1_1": "bhagavato arahato sammāsambuddhassa khaṇḍatissaṁ nāma sāvakayugaṁ ahosi aggaṁ bhaddayugaṁ.",
  "dn14:1.9.2_0": "Sikhissa, bhikkhave,",
  "dn14:1.9.2_1": "bhagavato arahato sammāsambuddhassa abhibhūsambhavaṁ nāma sāvakayugaṁ ahosi aggaṁ bhaddayugaṁ.",
  "dn14:1.9.3_0": "Vessabhussa, bhikkhave,",
  "dn14:1.9.3_1": "bhagavato arahato sammāsambuddhassa soṇuttaraṁ nāma sāvakayugaṁ ahosi aggaṁ bhaddayugaṁ.",
  "dn14:1.9.4_0": "Kakusandhassa, bhikkhave,",
  "dn14:1.9.4_1": "bhagavato arahato sammāsambuddhassa vidhurasañjīvaṁ nāma sāvakayugaṁ ahosi aggaṁ bhaddayugaṁ.",
  "dn14:1.9.5_0": "Koṇāgamanassa, bhikkhave,",
  "dn14:1.9.5_1": "bhagavato arahato sammāsambuddhassa bhiyyosuttaraṁ nāma sāvakayugaṁ ahosi aggaṁ bhaddayugaṁ.",
  "dn14:1.9.6_0": "Kassapassa, bhikkhave,",
  "dn14:1.9.6_1": "bhagavato arahato sammāsambuddhassa tissabhāradvājaṁ nāma sāvakayugaṁ ahosi aggaṁ bhaddayugaṁ.",
  "dn14:1.9.7_0": "Mayhaṁ, bhikkhave,",
  "dn14:1.9.7_1": "etarahi sāriputtamoggallānaṁ nāma sāvakayugaṁ ahosi aggaṁ bhaddayugaṁ.",
  "dn14:1.10.1_0": "Vipassissa, bhikkhave,",
  "dn14:1.10.1_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:1.10.1_2": "Eko sāvakānaṁ sannipāto ahosi aṭṭhasaṭṭhibhikkhusatasahassaṁ,",
  "dn14:1.10.1_3": "eko sāvakānaṁ sannipāto ahosi bhikkhusatasahassaṁ,",
  "dn14:1.10.1_4": "eko sāvakānaṁ sannipāto ahosi asītibhikkhusahassāni. Vipassissa, bhikkhave,",
  "dn14:1.10.1_5": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:1.10.2_0": "Sikhissa, bhikkhave,",
  "dn14:1.10.2_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:1.10.2_2": "Eko sāvakānaṁ sannipāto ahosi bhikkhusatasahassaṁ,",
  "dn14:1.10.2_3": "eko sāvakānaṁ sannipāto ahosi asītibhikkhusahassāni,",
  "dn14:1.10.2_4": "eko sāvakānaṁ sannipāto ahosi sattatibhikkhusahassāni. Sikhissa, bhikkhave,",
  "dn14:1.10.2_5": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:1.10.3_0": "Vessabhussa, bhikkhave,",
  "dn14:1.10.3_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:1.10.3_2": "Eko sāvakānaṁ sannipāto ahosi asītibhikkhusahassāni,",
  "dn14:1.10.3_3": "eko sāvakānaṁ sannipāto ahosi sattatibhikkhusahassāni,",
  "dn14:1.10.3_4": "eko sāvakānaṁ sannipāto ahosi saṭṭhibhikkhusahassāni. Vessabhussa, bhikkhave,",
  "dn14:1.10.3_5": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:1.10.4_0": "Kakusandhassa, bhikkhave,",
  "dn14:1.10.4_1": "bhagavato arahato sammāsambuddhassa eko sāvakānaṁ sannipāto ahosi cattālīsabhikkhusahassāni. Kakusandhassa, bhikkhave,",
  "dn14:1.10.4_2": "bhagavato arahato sammāsambuddhassa ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:1.10.5_0": "Koṇāgamanassa, bhikkhave,",
  "dn14:1.10.5_1": "bhagavato arahato sammāsambuddhassa eko sāvakānaṁ sannipāto ahosi tiṁsabhikkhusahassāni. Koṇāgamanassa, bhikkhave,",
  "dn14:1.10.5_2": "bhagavato arahato sammāsambuddhassa ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:1.10.6_0": "Kassapassa, bhikkhave,",
  "dn14:1.10.6_1": "bhagavato arahato sammāsambuddhassa eko sāvakānaṁ sannipāto ahosi vīsatibhikkhusahassāni. Kassapassa, bhikkhave,",
  "dn14:1.10.6_2": "bhagavato arahato sammāsambuddhassa ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:1.10.7_0": "Mayhaṁ, bhikkhave,",
  "dn14:1.10.7_1": "etarahi eko sāvakānaṁ sannipāto ahosi aḍḍhateḷasāni bhikkhusatāni. Mayhaṁ, bhikkhave,",
  "dn14:1.10.7_2": "ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:1.11.1_0": "Vipassissa, bhikkhave,",
  "dn14:1.11.1_1": "bhagavato arahato sammāsambuddhassa asoko nāma bhikkhu upaṭṭhāko ahosi aggupaṭṭhāko.",
  "dn14:1.11.2_0": "Sikhissa, bhikkhave,",
  "dn14:1.11.2_1": "bhagavato arahato sammāsambuddhassa khemaṅkaro nāma bhikkhu upaṭṭhāko ahosi aggupaṭṭhāko.",
  "dn14:1.11.3_0": "Vessabhussa, bhikkhave,",
  "dn14:1.11.3_1": "bhagavato arahato sammāsambuddhassa upasanto nāma bhikkhu upaṭṭhāko ahosi aggupaṭṭhāko.",
  "dn14:1.11.4_0": "Kakusandhassa, bhikkhave,",
  "dn14:1.11.4_1": "bhagavato arahato sammāsambuddhassa buddhijo nāma bhikkhu upaṭṭhāko ahosi aggupaṭṭhāko.",
  "dn14:1.11.5_0": "Koṇāgamanassa, bhikkhave,",
  "dn14:1.11.5_1": "bhagavato arahato sammāsambuddhassa sotthijo nāma bhikkhu upaṭṭhāko ahosi aggupaṭṭhāko.",
  "dn14:1.11.6_0": "Kassapassa, bhikkhave,",
  "dn14:1.11.6_1": "bhagavato arahato sammāsambuddhassa sabbamitto nāma bhikkhu upaṭṭhāko ahosi aggupaṭṭhāko.",
  "dn14:1.11.7_0": "Mayhaṁ, bhikkhave,",
  "dn14:1.11.7_1": "etarahi ānando nāma bhikkhu upaṭṭhāko ahosi aggupaṭṭhāko.",
  "dn14:1.12.1_0": "Vipassissa, bhikkhave,",
  "dn14:1.12.1_1": "bhagavato arahato sammāsambuddhassa bandhumā nāma rājā pitā ahosi.",
  "dn14:1.12.2_0": "Bandhumatī nāma devī mātā ahosi janetti. ",
  "dn14:1.12.3_0": "Bandhumassa rañño bandhumatī nāma nagaraṁ rājadhānī ahosi. ",
  "dn14:1.12.4_0": "Sikhissa, bhikkhave,",
  "dn14:1.12.4_1": "bhagavato arahato sammāsambuddhassa aruṇo nāma rājā pitā ahosi.",
  "dn14:1.12.5_0": "Pabhāvatī nāma devī mātā ahosi janetti. ",
  "dn14:1.12.6_0": "Aruṇassa rañño aruṇavatī nāma nagaraṁ rājadhānī ahosi. ",
  "dn14:1.12.7_0": "Vessabhussa, bhikkhave,",
  "dn14:1.12.7_1": "bhagavato arahato sammāsambuddhassa suppatito nāma rājā pitā ahosi.",
  "dn14:1.12.8_0": "Vassavatī nāma devī mātā ahosi janetti. ",
  "dn14:1.12.9_0": "Suppatitassa rañño anomaṁ nāma nagaraṁ rājadhānī ahosi. ",
  "dn14:1.12.10_0": "Kakusandhassa, bhikkhave,",
  "dn14:1.12.10_1": "bhagavato arahato sammāsambuddhassa aggidatto nāma brāhmaṇo pitā ahosi.",
  "dn14:1.12.11_0": "Visākhā nāma brāhmaṇī mātā ahosi janetti. ",
  "dn14:1.12.12_0": "Tena kho pana, bhikkhave,",
  "dn14:1.12.12_1": "samayena khemo nāma rājā ahosi.",
  "dn14:1.12.13_0": "Khemassa rañño khemavatī nāma nagaraṁ rājadhānī ahosi. ",
  "dn14:1.12.14_0": "Koṇāgamanassa, bhikkhave,",
  "dn14:1.12.14_1": "bhagavato arahato sammāsambuddhassa yaññadatto nāma brāhmaṇo pitā ahosi.",
  "dn14:1.12.15_0": "Uttarā nāma brāhmaṇī mātā ahosi janetti. ",
  "dn14:1.12.16_0": "Tena kho pana, bhikkhave,",
  "dn14:1.12.16_1": "samayena sobho nāma rājā ahosi.",
  "dn14:1.12.17_0": "Sobhassa rañño sobhavatī nāma nagaraṁ rājadhānī ahosi. ",
  "dn14:1.12.18_0": "Kassapassa, bhikkhave,",
  "dn14:1.12.18_1": "bhagavato arahato sammāsambuddhassa brahmadatto nāma brāhmaṇo pitā ahosi.",
  "dn14:1.12.19_0": "Dhanavatī nāma brāhmaṇī mātā ahosi janetti. ",
  "dn14:1.12.20_0": "Tena kho pana, bhikkhave,",
  "dn14:1.12.20_1": "samayena kikī nāma rājā ahosi.",
  "dn14:1.12.21_0": "Kikissa rañño bārāṇasī nāma nagaraṁ rājadhānī ahosi. ",
  "dn14:1.12.22_0": "Mayhaṁ, bhikkhave,",
  "dn14:1.12.22_1": "etarahi suddhodano nāma rājā pitā ahosi.",
  "dn14:1.12.23_0": "Māyā nāma devī mātā ahosi janetti. ",
  "dn14:1.12.24_0": "Kapilavatthu nāma nagaraṁ rājadhānī ahosī”ti. ",
  "dn14:1.12.25_0": "Idamavoca bhagavā. ",
  "dn14:1.12.26_0": "Idaṁ vatvāna sugato uṭṭhāyāsanā vihāraṁ pāvisi. ",
  "dn14:1.13.1_0": "Atha kho tesaṁ bhikkhūnaṁ acirapakkantassa bhagavato ayamantarākathā udapādi: ",
  "dn14:1.13.2_0": "“acchariyaṁ, āvuso, abbhutaṁ, āvuso,",
  "dn14:1.13.2_1": "tathāgatassa mahiddhikatā mahānubhāvatā.",
  "dn14:1.13.3_0": "Yatra hi nāma tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarissati, nāmatopi anussarissati, gottatopi anussarissati,",
  "dn14:1.13.3_1": "āyuppamāṇatopi anussarissati,",
  "dn14:1.13.3_2": "sāvakayugatopi anussarissati,",
  "dn14:1.13.3_3": "sāvakasannipātatopi anussarissati:",
  "dn14:1.13.4_0": "‘evaṁjaccā te bhagavanto ahesuṁ itipi,",
  "dn14:1.13.4_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī’”ti.",
  "dn14:1.13.5_0": "“Kiṁ nu kho, āvuso,",
  "dn14:1.13.5_1": "tathāgatasseva nu kho esā dhammadhātu suppaṭividdhā,",
  "dn14:1.13.5_2": "yassā dhammadhātuyā suppaṭividdhattā tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.13.5_3": "sāvakasannipātatopi anussarati:",
  "dn14:1.13.5_4": "‘evaṁjaccā te bhagavanto ahesuṁ itipi,",
  "dn14:1.13.5_5": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī’ti,",
  "dn14:1.13.6_0": "udāhu devatā tathāgatassa etamatthaṁ ārocesuṁ,",
  "dn14:1.13.6_1": "yena tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.13.6_2": "sāvakasannipātatopi anussarati:",
  "dn14:1.13.6_3": "‘evaṁjaccā te bhagavanto ahesuṁ itipi,",
  "dn14:1.13.6_4": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī’”ti.",
  "dn14:1.13.7_0": "Ayañca hidaṁ tesaṁ bhikkhūnaṁ antarākathā vippakatā hoti. ",
  "dn14:1.14.1_0": "Atha kho bhagavā sāyanhasamayaṁ paṭisallānā vuṭṭhito yena karerimaṇḍalamāḷo tenupasaṅkami;",
  "dn14:1.14.1_1": "upasaṅkamitvā paññatte āsane nisīdi.",
  "dn14:1.14.2_0": "Nisajja kho bhagavā bhikkhū āmantesi: ",
  "dn14:1.14.3_0": "“kāya nuttha, bhikkhave, etarahi kathāya sannisinnā;",
  "dn14:1.14.3_1": "kā ca pana vo antarākathā vippakatā”ti?",
  "dn14:1.14.4_0": "Evaṁ vutte, te bhikkhū bhagavantaṁ etadavocuṁ: ",
  "dn14:1.14.5_0": "“idha, bhante,",
  "dn14:1.14.5_1": "amhākaṁ acirapakkantassa bhagavato ayaṁ antarākathā udapādi:",
  "dn14:1.14.6_0": "‘acchariyaṁ, āvuso, abbhutaṁ, āvuso,",
  "dn14:1.14.6_1": "tathāgatassa mahiddhikatā mahānubhāvatā.",
  "dn14:1.14.7_0": "Yatra hi nāma tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarissati, nāmatopi anussarissati, gottatopi anussarissati,",
  "dn14:1.14.7_1": "āyuppamāṇatopi anussarissati,",
  "dn14:1.14.7_2": "sāvakayugatopi anussarissati,",
  "dn14:1.14.7_3": "sāvakasannipātatopi anussarissati:",
  "dn14:1.14.8_0": "“evaṁjaccā te bhagavanto ahesuṁ itipi,",
  "dn14:1.14.8_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī”ti.",
  "dn14:1.14.9_0": "Kiṁ nu kho, āvuso,",
  "dn14:1.14.9_1": "tathāgatasseva nu kho esā dhammadhātu suppaṭividdhā,",
  "dn14:1.14.9_2": "yassā dhammadhātuyā suppaṭividdhattā tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.14.9_3": "sāvakasannipātatopi anussarati:",
  "dn14:1.14.10_0": "“evaṁjaccā te bhagavanto ahesuṁ itipi,",
  "dn14:1.14.10_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī”ti.",
  "dn14:1.14.11_0": "Udāhu devatā tathāgatassa etamatthaṁ ārocesuṁ,",
  "dn14:1.14.11_1": "yena tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.14.11_2": "sāvakasannipātatopi anussarati:",
  "dn14:1.14.12_0": "“evaṁjaccā te bhagavanto ahesuṁ itipi,",
  "dn14:1.14.12_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī”’ti?",
  "dn14:1.14.13_0": "Ayaṁ kho no, bhante, antarākathā vippakatā, atha bhagavā anuppatto”ti. ",
  "dn14:1.15.1_0": "“Tathāgatassevesā, bhikkhave, dhammadhātu suppaṭividdhā,",
  "dn14:1.15.1_1": "yassā dhammadhātuyā suppaṭividdhattā tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.15.1_2": "sāvakasannipātatopi anussarati:",
  "dn14:1.15.2_0": "‘evaṁjaccā te bhagavanto ahesuṁ itipi,",
  "dn14:1.15.2_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī’ti.",
  "dn14:1.15.3_0": "Devatāpi tathāgatassa etamatthaṁ ārocesuṁ,",
  "dn14:1.15.3_1": "yena tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:1.15.3_2": "sāvakasannipātatopi anussarati:",
  "dn14:1.15.4_0": "‘evaṁjaccā te bhagavanto ahesuṁ itipi,",
  "dn14:1.15.4_1": "evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ itipī’ti.",
  "dn14:1.15.5_0": "Iccheyyātha no tumhe, bhikkhave,",
  "dn14:1.15.5_1": "bhiyyoso mattāya pubbenivāsapaṭisaṁyuttaṁ dhammiṁ kathaṁ sotun”ti?",
  "dn14:1.15.6_0": "“Etassa, bhagavā, kālo; etassa, sugata, kālo; ",
  "dn14:1.15.7_0": "yaṁ bhagavā bhiyyoso mattāya pubbenivāsapaṭisaṁyuttaṁ dhammiṁ kathaṁ kareyya,",
  "dn14:1.15.7_1": "bhagavato sutvā bhikkhū dhāressantī”ti.",
  "dn14:1.15.8_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti. ",
  "dn14:1.15.9_0": "“Evaṁ,",
  "dn14:1.15.9_1": "bhante”ti kho te bhikkhū bhagavato paccassosuṁ.",
  "dn14:1.15.10_0": "Bhagavā etadavoca: ",
  "dn14:1.16.1_0": "“Ito so, bhikkhave,",
  "dn14:1.16.1_1": "ekanavutikappe yaṁ vipassī bhagavā arahaṁ sammāsambuddho loke udapādi.",
  "dn14:1.16.2_0": "Vipassī, bhikkhave,",
  "dn14:1.16.2_1": "bhagavā arahaṁ sammāsambuddho khattiyo jātiyā ahosi, khattiyakule udapādi.",
  "dn14:1.16.3_0": "Vipassī, bhikkhave,",
  "dn14:1.16.3_1": "bhagavā arahaṁ sammāsambuddho koṇḍañño gottena ahosi.",
  "dn14:1.16.4_0": "Vipassissa, bhikkhave,",
  "dn14:1.16.4_1": "bhagavato arahato sammāsambuddhassa asītivassasahassāni āyuppamāṇaṁ ahosi.",
  "dn14:1.16.5_0": "Vipassī, bhikkhave,",
  "dn14:1.16.5_1": "bhagavā arahaṁ sammāsambuddho pāṭaliyā mūle abhisambuddho.",
  "dn14:1.16.6_0": "Vipassissa, bhikkhave,",
  "dn14:1.16.6_1": "bhagavato arahato sammāsambuddhassa khaṇḍatissaṁ nāma sāvakayugaṁ ahosi aggaṁ bhaddayugaṁ.",
  "dn14:1.16.7_0": "Vipassissa, bhikkhave,",
  "dn14:1.16.7_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:1.16.8_0": "Eko sāvakānaṁ sannipāto ahosi aṭṭhasaṭṭhibhikkhusatasahassaṁ,",
  "dn14:1.16.8_1": "eko sāvakānaṁ sannipāto ahosi bhikkhusatasahassaṁ,",
  "dn14:1.16.8_2": "eko sāvakānaṁ sannipāto ahosi asītibhikkhusahassāni.",
  "dn14:1.16.9_0": "Vipassissa, bhikkhave,",
  "dn14:1.16.9_1": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:1.16.10_0": "Vipassissa, bhikkhave,",
  "dn14:1.16.10_1": "bhagavato arahato sammāsambuddhassa asoko nāma bhikkhu upaṭṭhāko ahosi aggupaṭṭhāko.",
  "dn14:1.16.11_0": "Vipassissa, bhikkhave,",
  "dn14:1.16.11_1": "bhagavato arahato sammāsambuddhassa bandhumā nāma rājā pitā ahosi.",
  "dn14:1.16.12_0": "Bandhumatī nāma devī mātā ahosi janetti. ",
  "dn14:1.16.13_0": "Bandhumassa rañño bandhumatī nāma nagaraṁ rājadhānī ahosi. ",
  "dn14:1.17.0_0": "2. Bodhisattadhammatā ",
  "dn14:1.17.1_0": "Atha kho, bhikkhave,",
  "dn14:1.17.1_1": "vipassī bodhisatto tusitā kāyā cavitvā sato sampajāno mātukucchiṁ okkami.",
  "dn14:1.17.2_0": "Ayamettha dhammatā. ",
  "dn14:1.17.3_0": "Dhammatā esā, bhikkhave,",
  "dn14:1.17.3_1": "yadā bodhisatto tusitā kāyā cavitvā mātukucchiṁ okkamati.",
  "dn14:1.17.4_0": "Atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati atikkammeva devānaṁ devānubhāvaṁ. ",
  "dn14:1.17.5_0": "Yāpi tā lokantarikā aghā asaṁvutā andhakārā andhakāratimisā,",
  "dn14:1.17.5_1": "yatthapime candimasūriyā evaṁmahiddhikā evaṁmahānubhāvā ābhāya nānubhonti,",
  "dn14:1.17.5_2": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "dn14:1.17.6_0": "Yepi tattha sattā upapannā,",
  "dn14:1.17.6_1": "tepi tenobhāsena aññamaññaṁ sañjānanti: ‘aññepi kira, bho, santi sattā idhūpapannā’ti.",
  "dn14:1.17.7_0": "Ayañca dasasahassī lokadhātu saṅkampati sampakampati sampavedhati.",
  "dn14:1.17.7_1": "Appamāṇo ca uḷāro obhāso loke pātubhavati atikkammeva devānaṁ devānubhāvaṁ.",
  "dn14:1.17.8_0": "Ayamettha dhammatā. ",
  "dn14:1.17.9_0": "Dhammatā esā, bhikkhave,",
  "dn14:1.17.9_1": "yadā bodhisatto mātukucchiṁ okkanto hoti,",
  "dn14:1.17.9_2": "cattāro naṁ devaputtā catuddisaṁ rakkhāya upagacchanti:",
  "dn14:1.17.9_3": "‘mā naṁ bodhisattaṁ vā bodhisattamātaraṁ vā manusso vā amanusso vā koci vā viheṭhesī’ti.",
  "dn14:1.17.10_0": "Ayamettha dhammatā. ",
  "dn14:1.18.1_0": "Dhammatā esā, bhikkhave,",
  "dn14:1.18.1_1": "yadā bodhisatto mātukucchiṁ okkanto hoti,",
  "dn14:1.18.1_2": "pakatiyā sīlavatī bodhisattamātā hoti, viratā pāṇātipātā, viratā adinnādānā, viratā kāmesumicchācārā, viratā musāvādā,",
  "dn14:1.18.1_3": "viratā surāmerayamajjappamādaṭṭhānā.",
  "dn14:1.18.2_0": "Ayamettha dhammatā. ",
  "dn14:1.19.1_0": "Dhammatā esā, bhikkhave,",
  "dn14:1.19.1_1": "yadā bodhisatto mātukucchiṁ okkanto hoti,",
  "dn14:1.19.1_2": "na bodhisattamātu purisesu mānasaṁ uppajjati kāmaguṇūpasaṁhitaṁ,",
  "dn14:1.19.1_3": "anatikkamanīyā ca bodhisattamātā hoti kenaci purisena rattacittena.",
  "dn14:1.19.2_0": "Ayamettha dhammatā. ",
  "dn14:1.20.1_0": "Dhammatā esā, bhikkhave,",
  "dn14:1.20.1_1": "yadā bodhisatto mātukucchiṁ okkanto hoti,",
  "dn14:1.20.1_2": "lābhinī bodhisattamātā hoti pañcannaṁ kāmaguṇānaṁ.",
  "dn14:1.20.1_3": "Sā pañcahi kāmaguṇehi samappitā samaṅgībhūtā paricāreti.",
  "dn14:1.20.2_0": "Ayamettha dhammatā. ",
  "dn14:1.21.1_0": "Dhammatā esā, bhikkhave,",
  "dn14:1.21.1_1": "yadā bodhisatto mātukucchiṁ okkanto hoti,",
  "dn14:1.21.1_2": "na bodhisattamātu kocideva ābādho uppajjati.",
  "dn14:1.21.1_3": "Sukhinī bodhisattamātā hoti akilantakāyā,",
  "dn14:1.21.1_4": "bodhisattañca bodhisattamātā tirokucchigataṁ passati sabbaṅgapaccaṅgiṁ ahīnindriyaṁ.",
  "dn14:1.21.2_0": "Seyyathāpi, bhikkhave,",
  "dn14:1.21.2_1": "maṇi veḷuriyo subho jātimā aṭṭhaṁso suparikammakato accho vippasanno anāvilo sabbākārasampanno.",
  "dn14:1.21.2_2": "Tatrāssa suttaṁ āvutaṁ nīlaṁ vā pītaṁ vā lohitaṁ vā odātaṁ vā paṇḍusuttaṁ vā.",
  "dn14:1.21.3_0": "Tamenaṁ cakkhumā puriso hatthe karitvā paccavekkheyya:",
  "dn14:1.21.3_1": "‘ayaṁ kho maṇi veḷuriyo subho jātimā aṭṭhaṁso suparikammakato accho vippasanno anāvilo sabbākārasampanno.",
  "dn14:1.21.3_2": "Tatridaṁ suttaṁ āvutaṁ nīlaṁ vā pītaṁ vā lohitaṁ vā odātaṁ vā paṇḍusuttaṁ vā’ti.",
  "dn14:1.21.4_0": "Evameva kho, bhikkhave,",
  "dn14:1.21.4_1": "yadā bodhisatto mātukucchiṁ okkanto hoti,",
  "dn14:1.21.4_2": "na bodhisattamātu kocideva ābādho uppajjati,",
  "dn14:1.21.4_3": "sukhinī bodhisattamātā hoti akilantakāyā,",
  "dn14:1.21.4_4": "bodhisattañca bodhisattamātā tirokucchigataṁ passati sabbaṅgapaccaṅgiṁ ahīnindriyaṁ.",
  "dn14:1.21.5_0": "Ayamettha dhammatā. ",
  "dn14:1.22.1_0": "Dhammatā esā, bhikkhave,",
  "dn14:1.22.1_1": "sattāhajāte bodhisatte bodhisattamātā kālaṁ karoti tusitaṁ kāyaṁ upapajjati.",
  "dn14:1.22.2_0": "Ayamettha dhammatā. ",
  "dn14:1.23.1_0": "Dhammatā esā, bhikkhave,",
  "dn14:1.23.1_1": "yathā aññā itthikā nava vā dasa vā māse gabbhaṁ kucchinā pariharitvā vijāyanti,",
  "dn14:1.23.1_2": "na hevaṁ bodhisattaṁ bodhisattamātā vijāyati.",
  "dn14:1.23.1_3": "Daseva māsāni bodhisattaṁ bodhisattamātā kucchinā pariharitvā vijāyati.",
  "dn14:1.23.2_0": "Ayamettha dhammatā. ",
  "dn14:1.24.1_0": "Dhammatā esā, bhikkhave,",
  "dn14:1.24.1_1": "yathā aññā itthikā nisinnā vā nipannā vā vijāyanti,",
  "dn14:1.24.1_2": "na hevaṁ bodhisattaṁ bodhisattamātā vijāyati.",
  "dn14:1.24.1_3": "Ṭhitāva bodhisattaṁ bodhisattamātā vijāyati.",
  "dn14:1.24.2_0": "Ayamettha dhammatā. ",
  "dn14:1.25.1_0": "Dhammatā esā, bhikkhave,",
  "dn14:1.25.1_1": "yadā bodhisatto mātukucchimhā nikkhamati, devā paṭhamaṁ paṭiggaṇhanti, pacchā manussā.",
  "dn14:1.25.2_0": "Ayamettha dhammatā. ",
  "dn14:1.26.1_0": "Dhammatā esā, bhikkhave,",
  "dn14:1.26.1_1": "yadā bodhisatto mātukucchimhā nikkhamati,",
  "dn14:1.26.1_2": "appattova bodhisatto pathaviṁ hoti,",
  "dn14:1.26.1_3": "cattāro naṁ devaputtā paṭiggahetvā mātu purato ṭhapenti: ‘attamanā, devi, hohi;",
  "dn14:1.26.1_4": "mahesakkho te putto uppanno’ti.",
  "dn14:1.26.2_0": "Ayamettha dhammatā. ",
  "dn14:1.27.1_0": "Dhammatā esā, bhikkhave,",
  "dn14:1.27.1_1": "yadā bodhisatto mātukucchimhā nikkhamati,",
  "dn14:1.27.1_2": "visadova nikkhamati amakkhito udena amakkhito semhena amakkhito ruhirena amakkhito kenaci asucinā suddho visado.",
  "dn14:1.27.2_0": "Seyyathāpi, bhikkhave,",
  "dn14:1.27.2_1": "maṇiratanaṁ kāsike vatthe nikkhittaṁ neva maṇiratanaṁ kāsikaṁ vatthaṁ makkheti,",
  "dn14:1.27.2_2": "nāpi kāsikaṁ vatthaṁ maṇiratanaṁ makkheti.",
  "dn14:1.27.3_0": "Taṁ kissa hetu? ",
  "dn14:1.27.4_0": "Ubhinnaṁ suddhattā. ",
  "dn14:1.27.5_0": "Evameva kho, bhikkhave,",
  "dn14:1.27.5_1": "yadā bodhisatto mātukucchimhā nikkhamati,",
  "dn14:1.27.5_2": "visadova nikkhamati amakkhito,",
  "dn14:1.27.5_3": "udena amakkhito semhena amakkhito ruhirena amakkhito kenaci asucinā suddho visado.",
  "dn14:1.27.6_0": "Ayamettha dhammatā. ",
  "dn14:1.28.1_0": "Dhammatā esā, bhikkhave,",
  "dn14:1.28.1_1": "yadā bodhisatto mātukucchimhā nikkhamati,",
  "dn14:1.28.1_2": "dve udakassa dhārā antalikkhā pātubhavanti—ekā sītassa ekā uṇhassa yena bodhisattassa udakakiccaṁ karonti mātu ca.",
  "dn14:1.28.2_0": "Ayamettha dhammatā. ",
  "dn14:1.29.1_0": "Dhammatā esā, bhikkhave,",
  "dn14:1.29.1_1": "sampatijāto bodhisatto samehi pādehi patiṭṭhahitvā uttarābhimukho sattapadavītihārena gacchati setamhi chatte anudhāriyamāne, sabbā ca disā anuviloketi,",
  "dn14:1.29.1_2": "āsabhiṁ vācaṁ bhāsati ‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti, natthi dāni punabbhavo’ti.",
  "dn14:1.29.2_0": "Ayamettha dhammatā. ",
  "dn14:1.30.1_0": "Dhammatā esā, bhikkhave,",
  "dn14:1.30.1_1": "yadā bodhisatto mātukucchimhā nikkhamati,",
  "dn14:1.30.1_2": "atha sadevake loke samārake sabrahmake sassamaṇabrāhmaṇiyā pajāya sadevamanussāya appamāṇo uḷāro obhāso pātubhavati,",
  "dn14:1.30.1_3": "atikkammeva devānaṁ devānubhāvaṁ.",
  "dn14:1.30.2_0": "Yāpi tā lokantarikā aghā asaṁvutā andhakārā andhakāratimisā,",
  "dn14:1.30.2_1": "yatthapime candimasūriyā evaṁmahiddhikā evaṁmahānubhāvā ābhāya nānubhonti,",
  "dn14:1.30.2_2": "tatthapi appamāṇo uḷāro obhāso pātubhavati atikkammeva devānaṁ devānubhāvaṁ.",
  "dn14:1.30.3_0": "Yepi tattha sattā upapannā,",
  "dn14:1.30.3_1": "tepi tenobhāsena aññamaññaṁ sañjānanti: ‘aññepi kira, bho, santi sattā idhūpapannā’ti.",
  "dn14:1.30.4_0": "Ayañca dasasahassī lokadhātu saṅkampati sampakampati sampavedhati appamāṇo ca uḷāro obhāso loke pātubhavati atikkammeva devānaṁ devānubhāvaṁ. ",
  "dn14:1.30.5_0": "Ayamettha dhammatā. ",
  "dn14:1.31.0_0": "3. Dvattiṁsamahāpurisalakkhaṇā ",
  "dn14:1.31.1_0": "Jāte kho pana, bhikkhave,",
  "dn14:1.31.1_1": "vipassimhi kumāre bandhumato rañño paṭivedesuṁ:",
  "dn14:1.31.2_0": "‘putto te, deva, jāto, taṁ devo passatū’ti. ",
  "dn14:1.31.3_0": "Addasā kho, bhikkhave,",
  "dn14:1.31.3_1": "bandhumā rājā vipassiṁ kumāraṁ,",
  "dn14:1.31.3_2": "disvā nemitte brāhmaṇe āmantāpetvā etadavoca:",
  "dn14:1.31.4_0": "‘passantu bhonto nemittā brāhmaṇā kumāran’ti. ",
  "dn14:1.31.5_0": "Addasaṁsu kho, bhikkhave,",
  "dn14:1.31.5_1": "nemittā brāhmaṇā vipassiṁ kumāraṁ,",
  "dn14:1.31.5_2": "disvā bandhumantaṁ rājānaṁ etadavocuṁ:",
  "dn14:1.31.6_0": "‘attamano, deva, hohi, mahesakkho te putto uppanno, lābhā te, mahārāja, suladdhaṁ te, mahārāja,",
  "dn14:1.31.6_1": "yassa te kule evarūpo putto uppanno.",
  "dn14:1.31.7_0": "Ayañhi, deva,",
  "dn14:1.31.7_1": "kumāro dvattiṁsamahāpurisalakkhaṇehi samannāgato,",
  "dn14:1.31.7_2": "yehi samannāgatassa mahāpurisassa dveva gatiyo bhavanti anaññā.",
  "dn14:1.31.8_0": "Sace agāraṁ ajjhāvasati,",
  "dn14:1.31.8_1": "rājā hoti cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.",
  "dn14:1.31.9_0": "Tassimāni sattaratanāni bhavanti. ",
  "dn14:1.31.10_0": "Seyyathidaṁ—cakkaratanaṁ hatthiratanaṁ assaratanaṁ maṇiratanaṁ itthiratanaṁ gahapatiratanaṁ pariṇāyakaratanameva sattamaṁ. ",
  "dn14:1.31.11_0": "Parosahassaṁ kho panassa puttā bhavanti sūrā vīraṅgarūpā parasenappamaddanā. ",
  "dn14:1.31.12_0": "So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasati. ",
  "dn14:1.31.13_0": "Sace kho pana agārasmā anagāriyaṁ pabbajati,",
  "dn14:1.31.13_1": "arahaṁ hoti sammāsambuddho loke vivaṭacchado.",
  "dn14:1.32.1_0": "Katamehi cāyaṁ, deva,",
  "dn14:1.32.1_1": "kumāro dvattiṁsamahāpurisalakkhaṇehi samannāgato,",
  "dn14:1.32.1_2": "yehi samannāgatassa mahāpurisassa dveva gatiyo bhavanti anaññā.",
  "dn14:1.32.2_0": "Sace agāraṁ ajjhāvasati,",
  "dn14:1.32.2_1": "rājā hoti cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.",
  "dn14:1.32.3_0": "Tassimāni sattaratanāni bhavanti. ",
  "dn14:1.32.4_0": "Seyyathidaṁ—cakkaratanaṁ hatthiratanaṁ assaratanaṁ maṇiratanaṁ itthiratanaṁ gahapatiratanaṁ pariṇāyakaratanameva sattamaṁ. ",
  "dn14:1.32.5_0": "Parosahassaṁ kho panassa puttā bhavanti sūrā vīraṅgarūpā parasenappamaddanā. ",
  "dn14:1.32.6_0": "So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasati. ",
  "dn14:1.32.7_0": "Sace kho pana agārasmā anagāriyaṁ pabbajati,",
  "dn14:1.32.7_1": "arahaṁ hoti sammāsambuddho loke vivaṭacchado. Ayañhi, deva, kumāro suppatiṭṭhitapādo. Yaṁ pāyaṁ, deva, kumāro suppatiṭṭhitapādo.",
  "dn14:1.32.7_2": "Idampissa mahāpurisassa mahāpurisalakkhaṇaṁ bhavati.",
  "dn14:1.32.8_0": "Imassa, deva,",
  "dn14:1.32.8_1": "kumārassa heṭṭhā pādatalesu cakkāni jātāni sahassārāni sanemikāni sanābhikāni sabbākāraparipūrāni. Yampi imassa, deva,",
  "dn14:1.32.8_2": "kumārassa heṭṭhā pādatalesu cakkāni jātāni sahassārāni sanemikāni sanābhikāni sabbākāraparipūrāni,",
  "dn14:1.32.8_3": "idampissa mahāpurisassa mahāpurisalakkhaṇaṁ bhavati.",
  "dn14:1.32.9_0": "Ayañhi, deva, kumāro āyatapaṇhī …pe… ",
  "dn14:1.32.10_0": "Ayañhi, deva, kumāro dīghaṅgulī …pe… ",
  "dn14:1.32.11_0": "Ayañhi, deva, kumāro mudutalunahatthapādo …pe… ",
  "dn14:1.32.12_0": "Ayañhi, deva kumāro jālahatthapādo …pe… ",
  "dn14:1.32.13_0": "Ayañhi, deva, kumāro ussaṅkhapādo …pe… ",
  "dn14:1.32.14_0": "Ayañhi, deva, kumāro eṇijaṅgho …pe… ",
  "dn14:1.32.15_0": "Ayañhi, deva,",
  "dn14:1.32.15_1": "kumāro ṭhitakova anonamanto ubhohi pāṇitalehi jaṇṇukāni parimasati parimajjati …pe…",
  "dn14:1.32.16_0": "Ayañhi, deva, kumāro kosohitavatthaguyho …pe… ",
  "dn14:1.32.17_0": "Ayañhi, deva,",
  "dn14:1.32.17_1": "kumāro suvaṇṇavaṇṇo kañcanasannibhattaco …pe…",
  "dn14:1.32.18_0": "Ayañhi, deva, kumāro sukhumacchavī;",
  "dn14:1.32.18_1": "sukhumattā chaviyā rajojallaṁ kāye na upalimpati …pe…",
  "dn14:1.32.19_0": "Ayañhi, deva, kumāro ekekalomo;",
  "dn14:1.32.19_1": "ekekāni lomāni lomakūpesu jātāni …pe…",
  "dn14:1.32.20_0": "Ayañhi, deva, kumāro uddhaggalomo;",
  "dn14:1.32.20_1": "uddhaggāni lomāni jātāni nīlāni añjanavaṇṇāni kuṇḍalāvaṭṭāni dakkhiṇāvaṭṭakajātāni …pe…",
  "dn14:1.32.21_0": "Ayañhi, deva, kumāro brahmujugatto …pe… ",
  "dn14:1.32.22_0": "Ayañhi, deva, kumāro sattussado …pe… ",
  "dn14:1.32.23_0": "Ayañhi, deva, kumāro sīhapubbaddhakāyo …pe… ",
  "dn14:1.32.24_0": "Ayañhi, deva, kumāro citantaraṁso …pe… ",
  "dn14:1.32.25_0": "Ayañhi, deva,",
  "dn14:1.32.25_1": "kumāro nigrodhaparimaṇḍalo yāvatakvassa kāyo tāvatakvassa byāmo, yāvatakvassa byāmo, tāvatakvassa kāyo …pe…",
  "dn14:1.32.26_0": "Ayañhi, deva, kumāro samavaṭṭakkhandho …pe… ",
  "dn14:1.32.27_0": "Ayañhi, deva, kumāro rasaggasaggī …pe… ",
  "dn14:1.32.28_0": "Ayañhi, deva, kumāro sīhahanu …pe… ",
  "dn14:1.32.29_0": "Ayañhi, deva, kumāro cattālīsadanto …pe… ",
  "dn14:1.32.30_0": "Ayañhi, deva, kumāro samadanto …pe… ",
  "dn14:1.32.31_0": "Ayañhi, deva, kumāro aviraḷadanto …pe… ",
  "dn14:1.32.32_0": "Ayañhi, deva, kumāro susukkadāṭho …pe… ",
  "dn14:1.32.33_0": "Ayañhi, deva, kumāro pahūtajivho …pe… ",
  "dn14:1.32.34_0": "Ayañhi, deva,",
  "dn14:1.32.34_1": "kumāro brahmassaro karavīkabhāṇī …pe…",
  "dn14:1.32.35_0": "Ayañhi, deva, kumāro abhinīlanetto …pe… ",
  "dn14:1.32.36_0": "Ayañhi, deva, kumāro gopakhumo …pe… ",
  "dn14:1.32.37_0": "Imassa, deva,",
  "dn14:1.32.37_1": "kumārassa uṇṇā bhamukantare jātā odātā mudutūlasannibhā. Yampi imassa, deva,",
  "dn14:1.32.37_2": "kumārassa uṇṇā bhamukantare jātā odātā mudutūlasannibhā,",
  "dn14:1.32.37_3": "idampimassa mahāpurisassa mahāpurisalakkhaṇaṁ bhavati.",
  "dn14:1.32.38_0": "Ayañhi, deva, kumāro uṇhīsasīso. Yaṁ pāyaṁ, deva, kumāro uṇhīsasīso,",
  "dn14:1.32.38_1": "idampissa mahāpurisassa mahāpurisalakkhaṇaṁ bhavati.",
  "dn14:1.33.1_0": "Imehi kho ayaṁ, deva,",
  "dn14:1.33.1_1": "kumāro dvattiṁsamahāpurisalakkhaṇehi samannāgato,",
  "dn14:1.33.1_2": "yehi samannāgatassa mahāpurisassa dveva gatiyo bhavanti anaññā.",
  "dn14:1.33.2_0": "Sace agāraṁ ajjhāvasati,",
  "dn14:1.33.2_1": "rājā hoti cakkavattī dhammiko dhammarājā cāturanto vijitāvī janapadatthāvariyappatto sattaratanasamannāgato.",
  "dn14:1.33.3_0": "Tassimāni sattaratanāni bhavanti. ",
  "dn14:1.33.4_0": "Seyyathidaṁ—cakkaratanaṁ hatthiratanaṁ assaratanaṁ maṇiratanaṁ itthiratanaṁ gahapatiratanaṁ pariṇāyakaratanameva sattamaṁ. ",
  "dn14:1.33.5_0": "Parosahassaṁ kho panassa puttā bhavanti sūrā vīraṅgarūpā parasenappamaddanā. ",
  "dn14:1.33.6_0": "So imaṁ pathaviṁ sāgarapariyantaṁ adaṇḍena asatthena dhammena abhivijiya ajjhāvasati. ",
  "dn14:1.33.7_0": "Sace kho pana agārasmā anagāriyaṁ pabbajati,",
  "dn14:1.33.7_1": "arahaṁ hoti sammāsambuddho loke vivaṭacchado’ti.",
  "dn14:1.33.8.0_0": "4. Vipassīsamaññā ",
  "dn14:1.33.9_0": "Atha kho, bhikkhave,",
  "dn14:1.33.9_1": "bandhumā rājā nemitte brāhmaṇe ahatehi vatthehi acchādāpetvā sabbakāmehi santappesi.",
  "dn14:1.34.1_0": "Atha kho, bhikkhave,",
  "dn14:1.34.1_1": "bandhumā rājā vipassissa kumārassa dhātiyo upaṭṭhāpesi.",
  "dn14:1.34.2_0": "Aññā khīraṁ pāyenti, aññā nhāpenti, aññā dhārenti, aññā aṅkena pariharanti. ",
  "dn14:1.34.3_0": "Jātassa kho pana, bhikkhave,",
  "dn14:1.34.3_1": "vipassissa kumārassa setacchattaṁ dhārayittha divā ceva rattiñca:",
  "dn14:1.34.4_0": "‘mā naṁ sītaṁ vā uṇhaṁ vā tiṇaṁ vā rajo vā ussāvo vā bādhayitthā’ti. ",
  "dn14:1.34.5_0": "Jāto kho pana, bhikkhave,",
  "dn14:1.34.5_1": "vipassī kumāro bahuno janassa piyo ahosi manāpo.",
  "dn14:1.34.6_0": "Seyyathāpi, bhikkhave,",
  "dn14:1.34.6_1": "uppalaṁ vā padumaṁ vā puṇḍarīkaṁ vā bahuno janassa piyaṁ manāpaṁ;",
  "dn14:1.34.7_0": "evameva kho, bhikkhave,",
  "dn14:1.34.7_1": "vipassī kumāro bahuno janassa piyo ahosi manāpo.",
  "dn14:1.34.8_0": "Svāssudaṁ aṅkeneva aṅkaṁ parihariyati. ",
  "dn14:1.35.1_0": "Jāto kho pana, bhikkhave,",
  "dn14:1.35.1_1": "vipassī kumāro mañjussaro ca ahosi vaggussaro ca madhurassaro ca pemaniyassaro ca.",
  "dn14:1.35.2_0": "Seyyathāpi, bhikkhave,",
  "dn14:1.35.2_1": "himavante pabbate karavīkā nāma sakuṇajāti mañjussarā ca vaggussarā ca madhurassarā ca pemaniyassarā ca;",
  "dn14:1.35.3_0": "evameva kho, bhikkhave,",
  "dn14:1.35.3_1": "vipassī kumāro mañjussaro ca ahosi vaggussaro ca madhurassaro ca pemaniyassaro ca.",
  "dn14:1.36.1_0": "Jātassa kho pana, bhikkhave,",
  "dn14:1.36.1_1": "vipassissa kumārassa kammavipākajaṁ dibbacakkhu pāturahosi yena sudaṁ samantā yojanaṁ passati divā ceva rattiñca.",
  "dn14:1.37.1_0": "Jāto kho pana, bhikkhave,",
  "dn14:1.37.1_1": "vipassī kumāro animisanto pekkhati seyyathāpi devā tāvatiṁsā.",
  "dn14:1.37.2_0": "‘Animisanto kumāro pekkhatī’ti kho, bhikkhave,",
  "dn14:1.37.2_1": "vipassissa kumārassa ‘vipassī vipassī’ tveva samaññā udapādi.",
  "dn14:1.37.3_0": "Atha kho, bhikkhave,",
  "dn14:1.37.3_1": "bandhumā rājā atthakaraṇe nisinno vipassiṁ kumāraṁ aṅke nisīdāpetvā atthe anusāsati.",
  "dn14:1.37.4_0": "Tatra sudaṁ, bhikkhave,",
  "dn14:1.37.4_1": "vipassī kumāro pituaṅke nisinno viceyya viceyya atthe panāyati ñāyena.",
  "dn14:1.37.5_0": "Viceyya viceyya kumāro atthe panāyati ñāyenāti kho, bhikkhave,",
  "dn14:1.37.5_1": "vipassissa kumārassa bhiyyoso mattāya ‘vipassī vipassī’ tveva samaññā udapādi.",
  "dn14:1.38.1_0": "Atha kho, bhikkhave,",
  "dn14:1.38.1_1": "bandhumā rājā vipassissa kumārassa tayo pāsāde kārāpesi,",
  "dn14:1.38.1_2": "ekaṁ vassikaṁ ekaṁ hemantikaṁ ekaṁ gimhikaṁ;",
  "dn14:1.38.2_0": "pañca kāmaguṇāni upaṭṭhāpesi. ",
  "dn14:1.38.3_0": "Tatra sudaṁ, bhikkhave,",
  "dn14:1.38.3_1": "vipassī kumāro vassike pāsāde cattāro māse nippurisehi tūriyehi paricārayamāno na heṭṭhāpāsādaṁ orohatīti.",
  "dn14:1.38.4_0": "Paṭhamabhāṇavāro. ",
  "dn14:2.1.0_0": "5. Jiṇṇapurisa ",
  "dn14:2.1.1_0": "Atha kho, bhikkhave,",
  "dn14:2.1.1_1": "vipassī kumāro bahūnaṁ vassānaṁ bahūnaṁ vassasatānaṁ bahūnaṁ vassasahassānaṁ accayena sārathiṁ āmantesi:",
  "dn14:2.1.2_0": "‘yojehi, samma sārathi,",
  "dn14:2.1.2_1": "bhaddāni bhaddāni yānāni uyyānabhūmiṁ gacchāma subhūmidassanāyā’ti.",
  "dn14:2.1.3_0": "‘Evaṁ, devā’ti kho, bhikkhave,",
  "dn14:2.1.3_1": "sārathi vipassissa kumārassa paṭissutvā bhaddāni bhaddāni yānāni yojetvā vipassissa kumārassa paṭivedesi:",
  "dn14:2.1.4_0": "‘yuttāni kho te, deva, bhaddāni bhaddāni yānāni, ",
  "dn14:2.1.5_0": "yassadāni kālaṁ maññasī’ti. ",
  "dn14:2.1.6_0": "Atha kho, bhikkhave,",
  "dn14:2.1.6_1": "vipassī kumāro bhaddaṁ bhaddaṁ yānaṁ abhiruhitvā bhaddehi bhaddehi yānehi uyyānabhūmiṁ niyyāsi.",
  "dn14:2.2.1_0": "Addasā kho, bhikkhave,",
  "dn14:2.2.1_1": "vipassī kumāro uyyānabhūmiṁ niyyanto purisaṁ jiṇṇaṁ gopānasivaṅkaṁ bhoggaṁ daṇḍaparāyanaṁ pavedhamānaṁ gacchantaṁ āturaṁ gatayobbanaṁ.",
  "dn14:2.2.2_0": "Disvā sārathiṁ āmantesi: ",
  "dn14:2.2.3_0": "‘ayaṁ pana, samma sārathi, puriso kiṅkato? ",
  "dn14:2.2.4_0": "Kesāpissa na yathā aññesaṁ,",
  "dn14:2.2.4_1": "kāyopissa na yathā aññesan’ti.",
  "dn14:2.2.5_0": "‘Eso kho, deva, jiṇṇo nāmā’ti. ",
  "dn14:2.2.6_0": "‘Kiṁ paneso, samma sārathi, jiṇṇo nāmā’ti? ",
  "dn14:2.2.7_0": "‘Eso kho, deva, jiṇṇo nāma.",
  "dn14:2.2.7_1": "Na dāni tena ciraṁ jīvitabbaṁ bhavissatī’ti.",
  "dn14:2.2.8_0": "‘Kiṁ pana, samma sārathi, ahampi jarādhammo, jaraṁ anatīto’ti? ",
  "dn14:2.2.9_0": "‘Tvañca, deva, mayañcamha sabbe jarādhammā, jaraṁ anatītā’ti. ",
  "dn14:2.2.10_0": "‘Tena hi, samma sārathi, alaṁ dānajja uyyānabhūmiyā.",
  "dn14:2.2.10_1": "Itova antepuraṁ paccaniyyāhī’ti.",
  "dn14:2.2.11_0": "‘Evaṁ, devā’ti kho, bhikkhave,",
  "dn14:2.2.11_1": "sārathi vipassissa kumārassa paṭissutvā tatova antepuraṁ paccaniyyāsi.",
  "dn14:2.2.12_0": "Tatra sudaṁ, bhikkhave,",
  "dn14:2.2.12_1": "vipassī kumāro antepuraṁ gato dukkhī dummano pajjhāyati:",
  "dn14:2.2.13_0": "‘dhiratthu kira, bho, jāti nāma,",
  "dn14:2.2.13_1": "yatra hi nāma jātassa jarā paññāyissatī’ti.",
  "dn14:2.3.1_0": "Atha kho, bhikkhave,",
  "dn14:2.3.1_1": "bandhumā rājā sārathiṁ āmantāpetvā etadavoca:",
  "dn14:2.3.2_0": "‘kacci, samma sārathi,",
  "dn14:2.3.2_1": "kumāro uyyānabhūmiyā abhiramittha? Kacci, samma sārathi,",
  "dn14:2.3.2_2": "kumāro uyyānabhūmiyā attamano ahosī’ti?",
  "dn14:2.3.3_0": "‘Na kho, deva,",
  "dn14:2.3.3_1": "kumāro uyyānabhūmiyā abhiramittha, na kho, deva,",
  "dn14:2.3.3_2": "kumāro uyyānabhūmiyā attamano ahosī’ti.",
  "dn14:2.3.4_0": "‘Kiṁ pana, samma sārathi,",
  "dn14:2.3.4_1": "addasa kumāro uyyānabhūmiṁ niyyanto’ti?",
  "dn14:2.3.5_0": "‘Addasā kho, deva,",
  "dn14:2.3.5_1": "kumāro uyyānabhūmiṁ niyyanto purisaṁ jiṇṇaṁ gopānasivaṅkaṁ bhoggaṁ daṇḍaparāyanaṁ pavedhamānaṁ gacchantaṁ āturaṁ gatayobbanaṁ.",
  "dn14:2.3.6_0": "Disvā maṁ etadavoca: ",
  "dn14:2.3.7_0": "“ayaṁ pana, samma sārathi, puriso kiṅkato, kesāpissa na yathā aññesaṁ,",
  "dn14:2.3.7_1": "kāyopissa na yathā aññesan”ti?",
  "dn14:2.3.8_0": "“Eso kho, deva, jiṇṇo nāmā”ti. ",
  "dn14:2.3.9_0": "“Kiṁ paneso, samma sārathi, jiṇṇo nāmā”ti? ",
  "dn14:2.3.10_0": "“Eso kho, deva,",
  "dn14:2.3.10_1": "jiṇṇo nāma na dāni tena ciraṁ jīvitabbaṁ bhavissatī”ti.",
  "dn14:2.3.11_0": "“Kiṁ pana, samma sārathi, ahampi jarādhammo, jaraṁ anatīto”ti? ",
  "dn14:2.3.12_0": "“Tvañca, deva, mayañcamha sabbe jarādhammā, jaraṁ anatītā”ti. ",
  "dn14:2.3.13_0": "“Tena hi, samma sārathi, alaṁ dānajja uyyānabhūmiyā,",
  "dn14:2.3.13_1": "itova antepuraṁ paccaniyyāhī”ti.",
  "dn14:2.3.14_0": "“Evaṁ, devā”ti kho ahaṁ, deva,",
  "dn14:2.3.14_1": "vipassissa kumārassa paṭissutvā tatova antepuraṁ paccaniyyāsiṁ.",
  "dn14:2.3.15_0": "So kho, deva,",
  "dn14:2.3.15_1": "kumāro antepuraṁ gato dukkhī dummano pajjhāyati:",
  "dn14:2.3.16_0": "“dhiratthu kira, bho, jāti nāma,",
  "dn14:2.3.16_1": "yatra hi nāma jātassa jarā paññāyissatī”’ti.",
  "dn14:2.4.0_0": "6. Byādhitapurisa ",
  "dn14:2.4.1_0": "Atha kho, bhikkhave, bandhumassa rañño etadahosi: ",
  "dn14:2.4.2_0": "‘Mā heva kho vipassī kumāro na rajjaṁ kāresi,",
  "dn14:2.4.2_1": "mā heva vipassī kumāro agārasmā anagāriyaṁ pabbaji,",
  "dn14:2.4.2_2": "mā heva nemittānaṁ brāhmaṇānaṁ saccaṁ assa vacanan’ti.",
  "dn14:2.4.3_0": "Atha kho, bhikkhave,",
  "dn14:2.4.3_1": "bandhumā rājā vipassissa kumārassa bhiyyoso mattāya pañca kāmaguṇāni upaṭṭhāpesi:",
  "dn14:2.4.4_0": "‘yathā vipassī kumāro rajjaṁ kareyya,",
  "dn14:2.4.4_1": "yathā vipassī kumāro na agārasmā anagāriyaṁ pabbajeyya,",
  "dn14:2.4.4_2": "yathā nemittānaṁ brāhmaṇānaṁ micchā assa vacanan’ti.",
  "dn14:2.4.5_0": "Tatra sudaṁ, bhikkhave,",
  "dn14:2.4.5_1": "vipassī kumāro pañcahi kāmaguṇehi samappito samaṅgībhūto paricāreti.",
  "dn14:2.5.1_0": "Atha kho, bhikkhave,",
  "dn14:2.5.1_1": "vipassī kumāro bahūnaṁ vassānaṁ …pe…",
  "dn14:2.6.1_0": "Addasā kho, bhikkhave,",
  "dn14:2.6.1_1": "vipassī kumāro uyyānabhūmiṁ niyyanto purisaṁ ābādhikaṁ dukkhitaṁ bāḷhagilānaṁ sake muttakarīse palipannaṁ semānaṁ aññehi vuṭṭhāpiyamānaṁ aññehi saṁvesiyamānaṁ.",
  "dn14:2.6.2_0": "Disvā sārathiṁ āmantesi: ",
  "dn14:2.6.3_0": "‘ayaṁ pana, samma sārathi, puriso kiṅkato? ",
  "dn14:2.6.4_0": "Akkhīnipissa na yathā aññesaṁ,",
  "dn14:2.6.4_1": "saropissa na yathā aññesan’ti?",
  "dn14:2.6.5_0": "‘Eso kho, deva, byādhito nāmā’ti. ",
  "dn14:2.6.6_0": "‘Kiṁ paneso, samma sārathi, byādhito nāmā’ti? ",
  "dn14:2.6.7_0": "‘Eso kho, deva,",
  "dn14:2.6.7_1": "byādhito nāma appeva nāma tamhā ābādhā vuṭṭhaheyyā’ti.",
  "dn14:2.6.8_0": "‘Kiṁ pana, samma sārathi, ahampi byādhidhammo, byādhiṁ anatīto’ti? ",
  "dn14:2.6.9_0": "‘Tvañca, deva,",
  "dn14:2.6.9_1": "mayañcamha sabbe byādhidhammā, byādhiṁ anatītā’ti.",
  "dn14:2.6.10_0": "‘Tena hi, samma sārathi, alaṁ dānajja uyyānabhūmiyā,",
  "dn14:2.6.10_1": "itova antepuraṁ paccaniyyāhī’ti.",
  "dn14:2.6.11_0": "‘Evaṁ, devā’ti kho, bhikkhave,",
  "dn14:2.6.11_1": "sārathi vipassissa kumārassa paṭissutvā tatova antepuraṁ paccaniyyāsi.",
  "dn14:2.6.12_0": "Tatra sudaṁ, bhikkhave,",
  "dn14:2.6.12_1": "vipassī kumāro antepuraṁ gato dukkhī dummano pajjhāyati:",
  "dn14:2.6.13_0": "‘dhiratthu kira, bho, jāti nāma,",
  "dn14:2.6.13_1": "yatra hi nāma jātassa jarā paññāyissati, byādhi paññāyissatī’ti.",
  "dn14:2.7.1_0": "Atha kho, bhikkhave,",
  "dn14:2.7.1_1": "bandhumā rājā sārathiṁ āmantāpetvā etadavoca:",
  "dn14:2.7.2_0": "‘kacci, samma sārathi,",
  "dn14:2.7.2_1": "kumāro uyyānabhūmiyā abhiramittha, kacci, samma sārathi,",
  "dn14:2.7.2_2": "kumāro uyyānabhūmiyā attamano ahosī’ti?",
  "dn14:2.7.3_0": "‘Na kho, deva,",
  "dn14:2.7.3_1": "kumāro uyyānabhūmiyā abhiramittha, na kho, deva,",
  "dn14:2.7.3_2": "kumāro uyyānabhūmiyā attamano ahosī’ti.",
  "dn14:2.7.4_0": "‘Kiṁ pana, samma sārathi,",
  "dn14:2.7.4_1": "addasa kumāro uyyānabhūmiṁ niyyanto’ti?",
  "dn14:2.7.5_0": "‘Addasā kho, deva,",
  "dn14:2.7.5_1": "kumāro uyyānabhūmiṁ niyyanto purisaṁ ābādhikaṁ dukkhitaṁ bāḷhagilānaṁ sake muttakarīse palipannaṁ semānaṁ aññehi vuṭṭhāpiyamānaṁ aññehi saṁvesiyamānaṁ.",
  "dn14:2.7.6_0": "Disvā maṁ etadavoca: ",
  "dn14:2.7.7_0": "“ayaṁ pana, samma sārathi, puriso kiṅkato,",
  "dn14:2.7.7_1": "akkhīnipissa na yathā aññesaṁ,",
  "dn14:2.7.7_2": "saropissa na yathā aññesan”ti?",
  "dn14:2.7.8_0": "“Eso kho, deva, byādhito nāmā”ti. ",
  "dn14:2.7.9_0": "“Kiṁ paneso, samma sārathi, byādhito nāmā”ti? ",
  "dn14:2.7.10_0": "“Eso kho, deva,",
  "dn14:2.7.10_1": "byādhito nāma appeva nāma tamhā ābādhā vuṭṭhaheyyā”ti.",
  "dn14:2.7.11_0": "“Kiṁ pana, samma sārathi, ahampi byādhidhammo, byādhiṁ anatīto”ti? ",
  "dn14:2.7.12_0": "“Tvañca, deva,",
  "dn14:2.7.12_1": "mayañcamha sabbe byādhidhammā, byādhiṁ anatītā”ti.",
  "dn14:2.7.13_0": "“Tena hi, samma sārathi, alaṁ dānajja uyyānabhūmiyā,",
  "dn14:2.7.13_1": "itova antepuraṁ paccaniyyāhī”ti.",
  "dn14:2.7.14_0": "“Evaṁ, devā”ti kho ahaṁ, deva,",
  "dn14:2.7.14_1": "vipassissa kumārassa paṭissutvā tatova antepuraṁ paccaniyyāsiṁ.",
  "dn14:2.7.15_0": "So kho, deva,",
  "dn14:2.7.15_1": "kumāro antepuraṁ gato dukkhī dummano pajjhāyati:",
  "dn14:2.7.16_0": "“dhiratthu kira, bho, jāti nāma,",
  "dn14:2.7.16_1": "yatra hi nāma jātassa jarā paññāyissati, byādhi paññāyissatī”’ti.",
  "dn14:2.8.0_0": "7. Kālaṅkatapurisa ",
  "dn14:2.8.1_0": "Atha kho, bhikkhave, bandhumassa rañño etadahosi: ",
  "dn14:2.8.2_0": "‘mā heva kho vipassī kumāro na rajjaṁ kāresi,",
  "dn14:2.8.2_1": "mā heva vipassī kumāro agārasmā anagāriyaṁ pabbaji,",
  "dn14:2.8.2_2": "mā heva nemittānaṁ brāhmaṇānaṁ saccaṁ assa vacanan’ti.",
  "dn14:2.8.3_0": "Atha kho, bhikkhave,",
  "dn14:2.8.3_1": "bandhumā rājā vipassissa kumārassa bhiyyoso mattāya pañca kāmaguṇāni upaṭṭhāpesi:",
  "dn14:2.8.4_0": "‘yathā vipassī kumāro rajjaṁ kareyya,",
  "dn14:2.8.4_1": "yathā vipassī kumāro na agārasmā anagāriyaṁ pabbajeyya,",
  "dn14:2.8.4_2": "yathā nemittānaṁ brāhmaṇānaṁ micchā assa vacanan’ti.",
  "dn14:2.9.1_0": "Tatra sudaṁ, bhikkhave,",
  "dn14:2.9.1_1": "vipassī kumāro pañcahi kāmaguṇehi samappito samaṅgībhūto paricāreti.",
  "dn14:2.9.2_0": "Atha kho, bhikkhave,",
  "dn14:2.9.2_1": "vipassī kumāro bahūnaṁ vassānaṁ …pe…",
  "dn14:2.10.1_0": "Addasā kho, bhikkhave,",
  "dn14:2.10.1_1": "vipassī kumāro uyyānabhūmiṁ niyyanto mahājanakāyaṁ sannipatitaṁ nānārattānañca dussānaṁ vilātaṁ kayiramānaṁ.",
  "dn14:2.10.2_0": "Disvā sārathiṁ āmantesi: ",
  "dn14:2.10.3_0": "‘kiṁ nu kho so, samma sārathi,",
  "dn14:2.10.3_1": "mahājanakāyo sannipatito nānārattānañca dussānaṁ vilātaṁ kayiratī’ti?",
  "dn14:2.10.4_0": "‘Eso kho, deva, kālaṅkato nāmā’ti. ",
  "dn14:2.10.5_0": "‘Tena hi, samma sārathi,",
  "dn14:2.10.5_1": "yena so kālaṅkato tena rathaṁ pesehī’ti.",
  "dn14:2.10.6_0": "‘Evaṁ, devā’ti kho, bhikkhave,",
  "dn14:2.10.6_1": "sārathi vipassissa kumārassa paṭissutvā yena so kālaṅkato tena rathaṁ pesesi.",
  "dn14:2.10.7_0": "Addasā kho, bhikkhave,",
  "dn14:2.10.7_1": "vipassī kumāro petaṁ kālaṅkataṁ, disvā sārathiṁ āmantesi:",
  "dn14:2.10.8_0": "‘kiṁ panāyaṁ, samma sārathi, kālaṅkato nāmā’ti? ",
  "dn14:2.10.9_0": "‘Eso kho, deva, kālaṅkato nāma.",
  "dn14:2.10.9_1": "Na dāni taṁ dakkhanti mātā vā pitā vā aññe vā ñātisālohitā,",
  "dn14:2.10.9_2": "sopi na dakkhissati mātaraṁ vā pitaraṁ vā aññe vā ñātisālohite’ti.",
  "dn14:2.10.10_0": "‘Kiṁ pana, samma sārathi,",
  "dn14:2.10.10_1": "ahampi maraṇadhammo maraṇaṁ anatīto;",
  "dn14:2.10.11_0": "mampi na dakkhanti devo vā devī vā aññe vā ñātisālohitā; ",
  "dn14:2.10.12_0": "ahampi na dakkhissāmi devaṁ vā deviṁ vā aññe vā ñātisālohite’ti? ",
  "dn14:2.10.13_0": "‘Tvañca, deva,",
  "dn14:2.10.13_1": "mayañcamha sabbe maraṇadhammā maraṇaṁ anatītā;",
  "dn14:2.10.14_0": "tampi na dakkhanti devo vā devī vā aññe vā ñātisālohitā; ",
  "dn14:2.10.15_0": "tvampi na dakkhissasi devaṁ vā deviṁ vā aññe vā ñātisālohite’ti. ",
  "dn14:2.10.16_0": "‘Tena hi, samma sārathi, alaṁ dānajja uyyānabhūmiyā,",
  "dn14:2.10.16_1": "itova antepuraṁ paccaniyyāhī’ti.",
  "dn14:2.10.17_0": "‘Evaṁ, devā’ti kho, bhikkhave,",
  "dn14:2.10.17_1": "sārathi vipassissa kumārassa paṭissutvā tatova antepuraṁ paccaniyyāsi.",
  "dn14:2.10.18_0": "Tatra sudaṁ, bhikkhave,",
  "dn14:2.10.18_1": "vipassī kumāro antepuraṁ gato dukkhī dummano pajjhāyati:",
  "dn14:2.10.19_0": "‘dhiratthu kira, bho, jāti nāma,",
  "dn14:2.10.19_1": "yatra hi nāma jātassa jarā paññāyissati, byādhi paññāyissati, maraṇaṁ paññāyissatī’ti.",
  "dn14:2.11.1_0": "Atha kho, bhikkhave,",
  "dn14:2.11.1_1": "bandhumā rājā sārathiṁ āmantāpetvā etadavoca:",
  "dn14:2.11.2_0": "‘kacci, samma sārathi,",
  "dn14:2.11.2_1": "kumāro uyyānabhūmiyā abhiramittha, kacci, samma sārathi,",
  "dn14:2.11.2_2": "kumāro uyyānabhūmiyā attamano ahosī’ti?",
  "dn14:2.11.3_0": "‘Na kho, deva,",
  "dn14:2.11.3_1": "kumāro uyyānabhūmiyā abhiramittha, na kho, deva,",
  "dn14:2.11.3_2": "kumāro uyyānabhūmiyā attamano ahosī’ti.",
  "dn14:2.11.4_0": "‘Kiṁ pana, samma sārathi,",
  "dn14:2.11.4_1": "addasa kumāro uyyānabhūmiṁ niyyanto’ti?",
  "dn14:2.11.5_0": "‘Addasā kho, deva,",
  "dn14:2.11.5_1": "kumāro uyyānabhūmiṁ niyyanto mahājanakāyaṁ sannipatitaṁ nānārattānañca dussānaṁ vilātaṁ kayiramānaṁ.",
  "dn14:2.11.6_0": "Disvā maṁ etadavoca: ",
  "dn14:2.11.7_0": "“kiṁ nu kho so, samma sārathi,",
  "dn14:2.11.7_1": "mahājanakāyo sannipatito nānārattānañca dussānaṁ vilātaṁ kayiratī”ti?",
  "dn14:2.11.8_0": "“Eso kho, deva, kālaṅkato nāmā”ti. ",
  "dn14:2.11.9_0": "“Tena hi, samma sārathi,",
  "dn14:2.11.9_1": "yena so kālaṅkato tena rathaṁ pesehī”ti.",
  "dn14:2.11.10_0": "“Evaṁ, devā”ti kho ahaṁ, deva,",
  "dn14:2.11.10_1": "vipassissa kumārassa paṭissutvā yena so kālaṅkato tena rathaṁ pesesiṁ.",
  "dn14:2.11.11_0": "Addasā kho, deva, kumāro petaṁ kālaṅkataṁ, disvā maṁ etadavoca: ",
  "dn14:2.11.12_0": "“kiṁ panāyaṁ, samma sārathi, kālaṅkato nāmā”ti? ",
  "dn14:2.11.13_0": "“Eso kho, deva, kālaṅkato nāma. ",
  "dn14:2.11.14_0": "Na dāni taṁ dakkhanti mātā vā pitā vā aññe vā ñātisālohitā,",
  "dn14:2.11.14_1": "sopi na dakkhissati mātaraṁ vā pitaraṁ vā aññe vā ñātisālohite”ti.",
  "dn14:2.11.15_0": "“Kiṁ pana, samma sārathi,",
  "dn14:2.11.15_1": "ahampi maraṇadhammo maraṇaṁ anatīto;",
  "dn14:2.11.16_0": "mampi na dakkhanti devo vā devī vā aññe vā ñātisālohitā; ",
  "dn14:2.11.17_0": "ahampi na dakkhissāmi devaṁ vā deviṁ vā aññe vā ñātisālohite”ti? ",
  "dn14:2.11.18_0": "“Tvañca, deva,",
  "dn14:2.11.18_1": "mayañcamha sabbe maraṇadhammā maraṇaṁ anatītā;",
  "dn14:2.11.19_0": "tampi na dakkhanti devo vā devī vā aññe vā ñātisālohitā,",
  "dn14:2.11.19_1": "tvampi na dakkhissasi devaṁ vā deviṁ vā aññe vā ñātisālohite”ti.",
  "dn14:2.11.20_0": "“Tena hi, samma sārathi, alaṁ dānajja uyyānabhūmiyā,",
  "dn14:2.11.20_1": "itova antepuraṁ paccaniyyāhī”ti.",
  "dn14:2.11.21_0": "“Evaṁ, devā”ti kho ahaṁ, deva,",
  "dn14:2.11.21_1": "vipassissa kumārassa paṭissutvā tatova antepuraṁ paccaniyyāsiṁ.",
  "dn14:2.11.22_0": "So kho, deva,",
  "dn14:2.11.22_1": "kumāro antepuraṁ gato dukkhī dummano pajjhāyati:",
  "dn14:2.11.23_0": "“dhiratthu kira, bho, jāti nāma,",
  "dn14:2.11.23_1": "yatra hi nāma jātassa jarā paññāyissati, byādhi paññāyissati, maraṇaṁ paññāyissatī”’ti.",
  "dn14:2.12.0_0": "8. Pabbajita ",
  "dn14:2.12.1_0": "Atha kho, bhikkhave, bandhumassa rañño etadahosi: ",
  "dn14:2.12.2_0": "‘mā heva kho vipassī kumāro na rajjaṁ kāresi,",
  "dn14:2.12.2_1": "mā heva vipassī kumāro agārasmā anagāriyaṁ pabbaji,",
  "dn14:2.12.2_2": "mā heva nemittānaṁ brāhmaṇānaṁ saccaṁ assa vacanan’ti.",
  "dn14:2.12.3_0": "Atha kho, bhikkhave,",
  "dn14:2.12.3_1": "bandhumā rājā vipassissa kumārassa bhiyyoso mattāya pañca kāmaguṇāni upaṭṭhāpesi:",
  "dn14:2.12.4_0": "‘yathā vipassī kumāro rajjaṁ kareyya,",
  "dn14:2.12.4_1": "yathā vipassī kumāro na agārasmā anagāriyaṁ pabbajeyya,",
  "dn14:2.12.4_2": "yathā nemittānaṁ brāhmaṇānaṁ micchā assa vacanan’ti.",
  "dn14:2.13.1_0": "Tatra sudaṁ, bhikkhave,",
  "dn14:2.13.1_1": "vipassī kumāro pañcahi kāmaguṇehi samappito samaṅgībhūto paricāreti.",
  "dn14:2.13.2_0": "Atha kho, bhikkhave,",
  "dn14:2.13.2_1": "vipassī kumāro bahūnaṁ vassānaṁ bahūnaṁ vassasatānaṁ bahūnaṁ vassasahassānaṁ accayena sārathiṁ āmantesi:",
  "dn14:2.13.3_0": "‘yojehi, samma sārathi, bhaddāni bhaddāni yānāni,",
  "dn14:2.13.3_1": "uyyānabhūmiṁ gacchāma subhūmidassanāyā’ti.",
  "dn14:2.13.4_0": "‘Evaṁ, devā’ti kho, bhikkhave,",
  "dn14:2.13.4_1": "sārathi vipassissa kumārassa paṭissutvā bhaddāni bhaddāni yānāni yojetvā vipassissa kumārassa paṭivedesi:",
  "dn14:2.13.5_0": "‘yuttāni kho te, deva, bhaddāni bhaddāni yānāni, ",
  "dn14:2.13.6_0": "yassadāni kālaṁ maññasī’ti. ",
  "dn14:2.13.7_0": "Atha kho, bhikkhave,",
  "dn14:2.13.7_1": "vipassī kumāro bhaddaṁ bhaddaṁ yānaṁ abhiruhitvā bhaddehi bhaddehi yānehi uyyānabhūmiṁ niyyāsi.",
  "dn14:2.14.1_0": "Addasā kho, bhikkhave,",
  "dn14:2.14.1_1": "vipassī kumāro uyyānabhūmiṁ niyyanto purisaṁ bhaṇḍuṁ pabbajitaṁ kāsāyavasanaṁ.",
  "dn14:2.14.2_0": "Disvā sārathiṁ āmantesi: ",
  "dn14:2.14.3_0": "‘ayaṁ pana, samma sārathi, puriso kiṅkato? ",
  "dn14:2.14.4_0": "Sīsampissa na yathā aññesaṁ,",
  "dn14:2.14.4_1": "vatthānipissa na yathā aññesan’ti?",
  "dn14:2.14.5_0": "‘Eso kho, deva, pabbajito nāmā’ti. ",
  "dn14:2.14.6_0": "‘Kiṁ paneso, samma sārathi, pabbajito nāmā’ti? ",
  "dn14:2.14.7_0": "‘Eso kho, deva,",
  "dn14:2.14.7_1": "pabbajito nāma sādhu dhammacariyā sādhu samacariyā sādhu kusalakiriyā sādhu puññakiriyā sādhu avihiṁsā sādhu bhūtānukampā’ti.",
  "dn14:2.14.8_0": "‘Sādhu kho so, samma sārathi, pabbajito nāma,",
  "dn14:2.14.8_1": "sādhu dhammacariyā sādhu samacariyā sādhu kusalakiriyā sādhu puññakiriyā sādhu avihiṁsā sādhu bhūtānukampā.",
  "dn14:2.14.9_0": "Tena hi, samma sārathi,",
  "dn14:2.14.9_1": "yena so pabbajito tena rathaṁ pesehī’ti.",
  "dn14:2.14.10_0": "‘Evaṁ, devā’ti kho, bhikkhave,",
  "dn14:2.14.10_1": "sārathi vipassissa kumārassa paṭissutvā yena so pabbajito tena rathaṁ pesesi.",
  "dn14:2.14.11_0": "Atha kho, bhikkhave,",
  "dn14:2.14.11_1": "vipassī kumāro taṁ pabbajitaṁ etadavoca:",
  "dn14:2.14.12_0": "‘tvaṁ pana, samma, kiṅkato, ",
  "dn14:2.14.13_0": "sīsampi te na yathā aññesaṁ,",
  "dn14:2.14.13_1": "vatthānipi te na yathā aññesan’ti?",
  "dn14:2.14.14_0": "‘Ahaṁ kho, deva, pabbajito nāmā’ti. ",
  "dn14:2.14.15_0": "‘Kiṁ pana tvaṁ, samma, pabbajito nāmā’ti? ",
  "dn14:2.14.16_0": "‘Ahaṁ kho, deva, pabbajito nāma,",
  "dn14:2.14.16_1": "sādhu dhammacariyā sādhu samacariyā sādhu kusalakiriyā sādhu puññakiriyā sādhu avihiṁsā sādhu bhūtānukampā’ti.",
  "dn14:2.14.17_0": "‘Sādhu kho tvaṁ, samma,",
  "dn14:2.14.17_1": "pabbajito nāma sādhu dhammacariyā sādhu samacariyā sādhu kusalakiriyā sādhu puññakiriyā sādhu avihiṁsā sādhu bhūtānukampā’ti.",
  "dn14:2.15.0_0": "9. Bodhisattapabbajjā ",
  "dn14:2.15.1_0": "Atha kho, bhikkhave,",
  "dn14:2.15.1_1": "vipassī kumāro sārathiṁ āmantesi:",
  "dn14:2.15.2_0": "‘tena hi, samma sārathi,",
  "dn14:2.15.2_1": "rathaṁ ādāya itova antepuraṁ paccaniyyāhi.",
  "dn14:2.15.3_0": "Ahaṁ pana idheva kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajissāmī’ti. ",
  "dn14:2.15.4_0": "‘Evaṁ, devā’ti kho, bhikkhave,",
  "dn14:2.15.4_1": "sārathi vipassissa kumārassa paṭissutvā rathaṁ ādāya tatova antepuraṁ paccaniyyāsi.",
  "dn14:2.15.5_0": "Vipassī pana kumāro tattheva kesamassuṁ ohāretvā kāsāyāni vatthāni acchādetvā agārasmā anagāriyaṁ pabbaji. ",
  "dn14:2.16.0_0": "10. Mahājanakāyaanupabbajjā ",
  "dn14:2.16.1_0": "Assosi kho, bhikkhave,",
  "dn14:2.16.1_1": "bandhumatiyā rājadhāniyā mahājanakāyo caturāsītipāṇasahassāni:",
  "dn14:2.16.2_0": "‘vipassī kira kumāro kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito’ti. ",
  "dn14:2.16.3_0": "Sutvāna tesaṁ etadahosi: ",
  "dn14:2.16.4_0": "‘na hi nūna so orako dhammavinayo, na sā orakā pabbajjā,",
  "dn14:2.16.4_1": "yattha vipassī kumāro kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito.",
  "dn14:2.16.5_0": "Vipassīpi nāma kumāro kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajissati, kimaṅgaṁ pana mayan’ti. ",
  "dn14:2.16.6_0": "Atha kho, so bhikkhave,",
  "dn14:2.16.6_1": "mahājanakāyo caturāsītipāṇasahassāni kesamassuṁ ohāretvā kāsāyāni vatthāni acchādetvā vipassiṁ bodhisattaṁ agārasmā anagāriyaṁ pabbajitaṁ anupabbajiṁsu.",
  "dn14:2.16.7_0": "Tāya sudaṁ, bhikkhave,",
  "dn14:2.16.7_1": "parisāya parivuto vipassī bodhisatto gāmanigamajanapadarājadhānīsu cārikaṁ carati.",
  "dn14:2.17.1_0": "Atha kho, bhikkhave,",
  "dn14:2.17.1_1": "vipassissa bodhisattassa rahogatassa paṭisallīnassa evaṁ cetaso parivitakko udapādi:",
  "dn14:2.17.2_0": "‘na kho metaṁ patirūpaṁ yohaṁ ākiṇṇo viharāmi,",
  "dn14:2.17.2_1": "yannūnāhaṁ eko gaṇamhā vūpakaṭṭho vihareyyan’ti.",
  "dn14:2.17.3_0": "Atha kho, bhikkhave,",
  "dn14:2.17.3_1": "vipassī bodhisatto aparena samayena eko gaṇamhā vūpakaṭṭho vihāsi,",
  "dn14:2.17.3_2": "aññeneva tāni caturāsītipabbajitasahassāni agamaṁsu,",
  "dn14:2.17.3_3": "aññena maggena vipassī bodhisatto.",
  "dn14:2.18.0_0": "11. Bodhisattaabhinivesa ",
  "dn14:2.18.1_0": "Atha kho, bhikkhave,",
  "dn14:2.18.1_1": "vipassissa bodhisattassa vāsūpagatassa rahogatassa paṭisallīnassa evaṁ cetaso parivitakko udapādi:",
  "dn14:2.18.2_0": "‘kicchaṁ vatāyaṁ loko āpanno,",
  "dn14:2.18.2_1": "jāyati ca jīyati ca mīyati ca cavati ca upapajjati ca,",
  "dn14:2.18.2_2": "atha ca panimassa dukkhassa nissaraṇaṁ nappajānāti jarāmaraṇassa,",
  "dn14:2.18.3_0": "kudāssu nāma imassa dukkhassa nissaraṇaṁ paññāyissati jarāmaraṇassā’ti? ",
  "dn14:2.18.4_0": "Atha kho, bhikkhave,",
  "dn14:2.18.4_1": "vipassissa bodhisattassa etadahosi:",
  "dn14:2.18.5_0": "‘kimhi nu kho sati jarāmaraṇaṁ hoti, kiṁpaccayā jarāmaraṇan’ti? ",
  "dn14:2.18.6_0": "Atha kho, bhikkhave,",
  "dn14:2.18.6_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.7_0": "‘jātiyā kho sati jarāmaraṇaṁ hoti, jātipaccayā jarāmaraṇan’ti. ",
  "dn14:2.18.8_0": "Atha kho, bhikkhave,",
  "dn14:2.18.8_1": "vipassissa bodhisattassa etadahosi:",
  "dn14:2.18.9_0": "‘kimhi nu kho sati jāti hoti, kiṁpaccayā jātī’ti? ",
  "dn14:2.18.10_0": "Atha kho, bhikkhave,",
  "dn14:2.18.10_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.11_0": "‘bhave kho sati jāti hoti, bhavapaccayā jātī’ti. ",
  "dn14:2.18.12_0": "Atha kho, bhikkhave,",
  "dn14:2.18.12_1": "vipassissa bodhisattassa etadahosi:",
  "dn14:2.18.13_0": "‘kimhi nu kho sati bhavo hoti, kiṁpaccayā bhavo’ti? ",
  "dn14:2.18.14_0": "Atha kho, bhikkhave,",
  "dn14:2.18.14_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.15_0": "‘upādāne kho sati bhavo hoti, upādānapaccayā bhavo’ti. ",
  "dn14:2.18.16_0": "Atha kho, bhikkhave,",
  "dn14:2.18.16_1": "vipassissa bodhisattassa etadahosi:",
  "dn14:2.18.17_0": "‘kimhi nu kho sati upādānaṁ hoti, kiṁpaccayā upādānan’ti? ",
  "dn14:2.18.18_0": "Atha kho, bhikkhave,",
  "dn14:2.18.18_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.19_0": "‘taṇhāya kho sati upādānaṁ hoti, taṇhāpaccayā upādānan’ti. ",
  "dn14:2.18.20_0": "Atha kho, bhikkhave,",
  "dn14:2.18.20_1": "vipassissa bodhisattassa etadahosi:",
  "dn14:2.18.21_0": "‘kimhi nu kho sati taṇhā hoti, kiṁpaccayā taṇhā’ti? ",
  "dn14:2.18.22_0": "Atha kho, bhikkhave,",
  "dn14:2.18.22_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.23_0": "‘vedanāya kho sati taṇhā hoti, vedanāpaccayā taṇhā’ti. ",
  "dn14:2.18.24_0": "Atha kho, bhikkhave,",
  "dn14:2.18.24_1": "vipassissa bodhisattassa etadahosi:",
  "dn14:2.18.25_0": "‘kimhi nu kho sati vedanā hoti, kiṁpaccayā vedanā’ti? ",
  "dn14:2.18.26_0": "Atha kho, bhikkhave,",
  "dn14:2.18.26_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.27_0": "‘phasse kho sati vedanā hoti, phassapaccayā vedanā’ti. ",
  "dn14:2.18.28_0": "Atha kho, bhikkhave,",
  "dn14:2.18.28_1": "vipassissa bodhisattassa etadahosi:",
  "dn14:2.18.29_0": "‘kimhi nu kho sati phasso hoti, kiṁpaccayā phasso’ti? ",
  "dn14:2.18.30_0": "Atha kho, bhikkhave,",
  "dn14:2.18.30_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.31_0": "‘saḷāyatane kho sati phasso hoti, saḷāyatanapaccayā phasso’ti. ",
  "dn14:2.18.32_0": "Atha kho, bhikkhave,",
  "dn14:2.18.32_1": "vipassissa bodhisattassa etadahosi:",
  "dn14:2.18.33_0": "‘kimhi nu kho sati saḷāyatanaṁ hoti, kiṁpaccayā saḷāyatanan’ti? ",
  "dn14:2.18.34_0": "Atha kho, bhikkhave,",
  "dn14:2.18.34_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.35_0": "‘nāmarūpe kho sati saḷāyatanaṁ hoti,",
  "dn14:2.18.35_1": "nāmarūpapaccayā saḷāyatanan’ti.",
  "dn14:2.18.36_0": "Atha kho, bhikkhave,",
  "dn14:2.18.36_1": "vipassissa bodhisattassa etadahosi:",
  "dn14:2.18.37_0": "‘kimhi nu kho sati nāmarūpaṁ hoti, kiṁpaccayā nāmarūpan’ti? ",
  "dn14:2.18.38_0": "Atha kho, bhikkhave,",
  "dn14:2.18.38_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.39_0": "‘viññāṇe kho sati nāmarūpaṁ hoti, viññāṇapaccayā nāmarūpan’ti. ",
  "dn14:2.18.40_0": "Atha kho, bhikkhave,",
  "dn14:2.18.40_1": "vipassissa bodhisattassa etadahosi:",
  "dn14:2.18.41_0": "‘kimhi nu kho sati viññāṇaṁ hoti, kiṁpaccayā viññāṇan’ti? ",
  "dn14:2.18.42_0": "Atha kho, bhikkhave,",
  "dn14:2.18.42_1": "vipassissa bodhisattassa yoniso manasikārā ahu paññāya abhisamayo:",
  "dn14:2.18.43_0": "‘nāmarūpe kho sati viññāṇaṁ hoti, nāmarūpapaccayā viññāṇan’ti. ",
  "dn14:2.19.1_0": "Atha kho, bhikkhave,",
  "dn14:2.19.1_1": "vipassissa bodhisattassa etadahosi:",
  "dn14:2.19.2_0": "‘paccudāvattati kho idaṁ viññāṇaṁ nāmarūpamhā, nāparaṁ gacchati. ",
  "dn14:2.19.3_0": "Ettāvatā jāyetha vā jiyyetha vā miyyetha vā cavetha vā upapajjetha vā, yadidaṁ ",
  "dn14:2.19.4_0": "nāmarūpapaccayā viññāṇaṁ, viññāṇapaccayā nāmarūpaṁ, nāmarūpapaccayā saḷāyatanaṁ, saḷāyatanapaccayā phasso, phassapaccayā vedanā, vedanāpaccayā taṇhā, taṇhāpaccayā upādānaṁ, upādānapaccayā bhavo, bhavapaccayā jāti,",
  "dn14:2.19.4_1": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "dn14:2.19.5_0": "Evametassa kevalassa dukkhakkhandhassa samudayo hoti’. ",
  "dn14:2.19.6_0": "‘Samudayo samudayo’ti kho, bhikkhave,",
  "dn14:2.19.6_1": "vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.",
  "dn14:2.20.1_0": "Atha kho, bhikkhave,",
  "dn14:2.20.1_1": "vipassissa bodhisattassa etadahosi:",
  "dn14:2.20.2_0": "‘kimhi nu kho asati jarāmaraṇaṁ na hoti,",
  "dn14:2.20.2_1": "kissa nirodhā jarāmaraṇanirodho’ti?",
  "dn14:2.20.3_0": "Atha kho, bhikkhave,",
  "dn14:2.20.3_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.4_0": "‘jātiyā kho asati jarāmaraṇaṁ na hoti,",
  "dn14:2.20.4_1": "jātinirodhā jarāmaraṇanirodho’ti.",
  "dn14:2.20.5_0": "Atha kho, bhikkhave,",
  "dn14:2.20.5_1": "vipassissa bodhisattassa etadahosi:",
  "dn14:2.20.6_0": "‘kimhi nu kho asati jāti na hoti, kissa nirodhā jātinirodho’ti? ",
  "dn14:2.20.7_0": "Atha kho, bhikkhave,",
  "dn14:2.20.7_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.8_0": "‘bhave kho asati jāti na hoti, bhavanirodhā jātinirodho’ti. ",
  "dn14:2.20.9_0": "Atha kho, bhikkhave,",
  "dn14:2.20.9_1": "vipassissa bodhisattassa etadahosi:",
  "dn14:2.20.10_0": "‘kimhi nu kho asati bhavo na hoti,",
  "dn14:2.20.10_1": "kissa nirodhā bhavanirodho’ti?",
  "dn14:2.20.11_0": "Atha kho, bhikkhave,",
  "dn14:2.20.11_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.12_0": "‘upādāne kho asati bhavo na hoti,",
  "dn14:2.20.12_1": "upādānanirodhā bhavanirodho’ti.",
  "dn14:2.20.13_0": "Atha kho, bhikkhave,",
  "dn14:2.20.13_1": "vipassissa bodhisattassa etadahosi:",
  "dn14:2.20.14_0": "‘kimhi nu kho asati upādānaṁ na hoti,",
  "dn14:2.20.14_1": "kissa nirodhā upādānanirodho’ti?",
  "dn14:2.20.15_0": "Atha kho, bhikkhave,",
  "dn14:2.20.15_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.16_0": "‘taṇhāya kho asati upādānaṁ na hoti,",
  "dn14:2.20.16_1": "taṇhānirodhā upādānanirodho’ti.",
  "dn14:2.20.17_0": "Atha kho, bhikkhave,",
  "dn14:2.20.17_1": "vipassissa bodhisattassa etadahosi:",
  "dn14:2.20.18_0": "‘kimhi nu kho asati taṇhā na hoti,",
  "dn14:2.20.18_1": "kissa nirodhā taṇhānirodho’ti?",
  "dn14:2.20.19_0": "Atha kho, bhikkhave,",
  "dn14:2.20.19_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.20_0": "‘vedanāya kho asati taṇhā na hoti,",
  "dn14:2.20.20_1": "vedanānirodhā taṇhānirodho’ti.",
  "dn14:2.20.21_0": "Atha kho, bhikkhave,",
  "dn14:2.20.21_1": "vipassissa bodhisattassa etadahosi:",
  "dn14:2.20.22_0": "‘kimhi nu kho asati vedanā na hoti,",
  "dn14:2.20.22_1": "kissa nirodhā vedanānirodho’ti?",
  "dn14:2.20.23_0": "Atha kho, bhikkhave,",
  "dn14:2.20.23_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.24_0": "‘phasse kho asati vedanā na hoti,",
  "dn14:2.20.24_1": "phassanirodhā vedanānirodho’ti.",
  "dn14:2.20.25_0": "Atha kho, bhikkhave,",
  "dn14:2.20.25_1": "vipassissa bodhisattassa etadahosi:",
  "dn14:2.20.26_0": "‘kimhi nu kho asati phasso na hoti,",
  "dn14:2.20.26_1": "kissa nirodhā phassanirodho’ti?",
  "dn14:2.20.27_0": "Atha kho, bhikkhave,",
  "dn14:2.20.27_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.28_0": "‘saḷāyatane kho asati phasso na hoti,",
  "dn14:2.20.28_1": "saḷāyatananirodhā phassanirodho’ti.",
  "dn14:2.20.29_0": "Atha kho, bhikkhave,",
  "dn14:2.20.29_1": "vipassissa bodhisattassa etadahosi:",
  "dn14:2.20.30_0": "‘kimhi nu kho asati saḷāyatanaṁ na hoti,",
  "dn14:2.20.30_1": "kissa nirodhā saḷāyatananirodho’ti?",
  "dn14:2.20.31_0": "Atha kho, bhikkhave,",
  "dn14:2.20.31_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.32_0": "‘nāmarūpe kho asati saḷāyatanaṁ na hoti,",
  "dn14:2.20.32_1": "nāmarūpanirodhā saḷāyatananirodho’ti.",
  "dn14:2.20.33_0": "Atha kho, bhikkhave,",
  "dn14:2.20.33_1": "vipassissa bodhisattassa etadahosi:",
  "dn14:2.20.34_0": "‘kimhi nu kho asati nāmarūpaṁ na hoti,",
  "dn14:2.20.34_1": "kissa nirodhā nāmarūpanirodho’ti?",
  "dn14:2.20.35_0": "Atha kho, bhikkhave,",
  "dn14:2.20.35_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.36_0": "‘viññāṇe kho asati nāmarūpaṁ na hoti,",
  "dn14:2.20.36_1": "viññāṇanirodhā nāmarūpanirodho’ti.",
  "dn14:2.20.37_0": "Atha kho, bhikkhave,",
  "dn14:2.20.37_1": "vipassissa bodhisattassa etadahosi:",
  "dn14:2.20.38_0": "‘kimhi nu kho asati viññāṇaṁ na hoti,",
  "dn14:2.20.38_1": "kissa nirodhā viññāṇanirodho’ti?",
  "dn14:2.20.39_0": "Atha kho, bhikkhave,",
  "dn14:2.20.39_1": "vipassissa bodhisattassa yoniso manasikārā ahu paññāya abhisamayo:",
  "dn14:2.20.40_0": "‘nāmarūpe kho asati viññāṇaṁ na hoti,",
  "dn14:2.20.40_1": "nāmarūpanirodhā viññāṇanirodho’ti.",
  "dn14:2.21.1_0": "Atha kho, bhikkhave,",
  "dn14:2.21.1_1": "vipassissa bodhisattassa etadahosi:",
  "dn14:2.21.2_0": "‘adhigato kho myāyaṁ maggo sambodhāya yadidaṁ—",
  "dn14:2.21.3_0": "nāmarūpanirodhā viññāṇanirodho,",
  "dn14:2.21.3_1": "viññāṇanirodhā nāmarūpanirodho,",
  "dn14:2.21.3_2": "nāmarūpanirodhā saḷāyatananirodho,",
  "dn14:2.21.3_3": "saḷāyatananirodhā phassanirodho, phassanirodhā vedanānirodho, vedanānirodhā taṇhānirodho, taṇhānirodhā upādānanirodho, upādānanirodhā bhavanirodho, bhavanirodhā jātinirodho,",
  "dn14:2.21.3_4": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "dn14:2.21.4_0": "Evametassa kevalassa dukkhakkhandhassa nirodho hoti’. ",
  "dn14:2.21.5_0": "‘Nirodho nirodho’ti kho, bhikkhave,",
  "dn14:2.21.5_1": "vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.",
  "dn14:2.22.1_0": "Atha kho, bhikkhave,",
  "dn14:2.22.1_1": "vipassī bodhisatto aparena samayena pañcasu upādānakkhandhesu udayabbayānupassī vihāsi:",
  "dn14:2.22.2_0": "‘iti rūpaṁ, iti rūpassa samudayo, iti rūpassa atthaṅgamo; ",
  "dn14:2.22.3_0": "iti vedanā, iti vedanāya samudayo, iti vedanāya atthaṅgamo; ",
  "dn14:2.22.4_0": "iti saññā, iti saññāya samudayo, iti saññāya atthaṅgamo; ",
  "dn14:2.22.5_0": "iti saṅkhārā, iti saṅkhārānaṁ samudayo, iti saṅkhārānaṁ atthaṅgamo; ",
  "dn14:2.22.6_0": "iti viññāṇaṁ, iti viññāṇassa samudayo, iti viññāṇassa atthaṅgamo’ti, ",
  "dn14:2.22.7_0": "tassa pañcasu upādānakkhandhesu udayabbayānupassino viharato na cirasseva anupādāya āsavehi cittaṁ vimuccīti. ",
  "dn14:2.22.8_0": "Dutiyabhāṇavāro. ",
  "dn14:3.1.0_0": "12. Brahmayācanakathā ",
  "dn14:3.1.1_0": "Atha kho, bhikkhave,",
  "dn14:3.1.1_1": "vipassissa bhagavato arahato sammāsambuddhassa etadahosi:",
  "dn14:3.1.2_0": "‘yannūnāhaṁ dhammaṁ deseyyan’ti. ",
  "dn14:3.1.3_0": "Atha kho, bhikkhave,",
  "dn14:3.1.3_1": "vipassissa bhagavato arahato sammāsambuddhassa etadahosi:",
  "dn14:3.1.4_0": "‘adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo. ",
  "dn14:3.1.5_0": "Ālayarāmā kho panāyaṁ pajā ālayaratā ālayasammuditā. ",
  "dn14:3.1.6_0": "Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatāpaṭiccasamuppādo. ",
  "dn14:3.1.7_0": "Idampi kho ṭhānaṁ duddasaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ. ",
  "dn14:3.1.8_0": "Ahañceva kho pana dhammaṁ deseyyaṁ, pare ca me na ājāneyyuṁ; so mamassa kilamatho, sā mamassa vihesā’ti. ",
  "dn14:3.2.1_0": "Apissu, bhikkhave,",
  "dn14:3.2.1_1": "vipassiṁ bhagavantaṁ arahantaṁ sammāsambuddhaṁ imā anacchariyā gāthāyo paṭibhaṁsu pubbe assutapubbā:",
  "dn14:3.2.2_0": "‘Kicchena me adhigataṁ, ",
  "dn14:3.2.3_0": "halaṁ dāni pakāsituṁ; ",
  "dn14:3.2.4_0": "Rāgadosaparetehi, ",
  "dn14:3.2.5_0": "nāyaṁ dhammo susambudho. ",
  "dn14:3.2.6_0": "Paṭisotagāmiṁ nipuṇaṁ, ",
  "dn14:3.2.7_0": "gambhīraṁ duddasaṁ aṇuṁ; ",
  "dn14:3.2.8_0": "Rāgarattā na dakkhanti, ",
  "dn14:3.2.9_0": "tamokhandhena āvuṭā’ti. ",
  "dn14:3.2.10_0": "Itiha, bhikkhave,",
  "dn14:3.2.10_1": "vipassissa bhagavato arahato sammāsambuddhassa paṭisañcikkhato appossukkatāya cittaṁ nami, no dhammadesanāya.",
  "dn14:3.2.11_0": "Atha kho, bhikkhave,",
  "dn14:3.2.11_1": "aññatarassa mahābrahmuno vipassissa bhagavato arahato sammāsambuddhassa cetasā cetoparivitakkamaññāya etadahosi:",
  "dn14:3.2.12_0": "‘nassati vata bho loko, vinassati vata bho loko,",
  "dn14:3.2.12_1": "yatra hi nāma vipassissa bhagavato arahato sammāsambuddhassa appossukkatāya cittaṁ namati, no dhammadesanāyā’ti.",
  "dn14:3.2.13_0": "Atha kho so, bhikkhave,",
  "dn14:3.2.13_1": "mahābrahmā seyyathāpi nāma balavā puriso samiñjitaṁ vā bāhaṁ pasāreyya,",
  "dn14:3.2.13_2": "pasāritaṁ vā bāhaṁ samiñjeyya;",
  "dn14:3.2.13_3": "evameva—brahmaloke antarahito vipassissa bhagavato arahato sammāsambuddhassa purato pāturahosi.",
  "dn14:3.3.1_0": "Atha kho so, bhikkhave,",
  "dn14:3.3.1_1": "mahābrahmā ekaṁsaṁ uttarāsaṅgaṁ karitvā dakkhiṇaṁ jāṇumaṇḍalaṁ pathaviyaṁ nihantvā yena vipassī bhagavā arahaṁ sammāsambuddho tenañjaliṁ paṇāmetvā vipassiṁ bhagavantaṁ arahantaṁ sammāsambuddhaṁ etadavoca:",
  "dn14:3.3.2_0": "‘desetu, bhante, bhagavā dhammaṁ, desetu sugato dhammaṁ, ",
  "dn14:3.3.3_0": "santi sattā apparajakkhajātikā;",
  "dn14:3.3.3_1": "assavanatā dhammassa parihāyanti,",
  "dn14:3.3.4_0": "bhavissanti dhammassa aññātāro’ti. ",
  "dn14:3.4.1_0": "Evaṁ vutte, bhikkhave,",
  "dn14:3.4.1_1": "vipassī bhagavā arahaṁ sammāsambuddho taṁ mahābrahmānaṁ etadavoca:",
  "dn14:3.4.2_0": "‘mayhampi kho, brahme, etadahosi: ",
  "dn14:3.4.3_0": "“yannūnāhaṁ dhammaṁ deseyyan”ti. ",
  "dn14:3.4.4_0": "Tassa mayhaṁ, brahme, etadahosi: ",
  "dn14:3.4.5_0": "“adhigato kho myāyaṁ dhammo gambhīro duddaso duranubodho santo paṇīto atakkāvacaro nipuṇo paṇḍitavedanīyo. ",
  "dn14:3.4.6_0": "Ālayarāmā kho panāyaṁ pajā ālayaratā ālayasammuditā. ",
  "dn14:3.4.7_0": "Ālayarāmāya kho pana pajāya ālayaratāya ālayasammuditāya duddasaṁ idaṁ ṭhānaṁ yadidaṁ idappaccayatāpaṭiccasamuppādo. ",
  "dn14:3.4.8_0": "Idampi kho ṭhānaṁ duddasaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānaṁ. ",
  "dn14:3.4.9_0": "Ahañceva kho pana dhammaṁ deseyyaṁ, pare ca me na ājāneyyuṁ; so mamassa kilamatho, sā mamassa vihesā”ti. ",
  "dn14:3.4.10_0": "Apissu maṁ, brahme,",
  "dn14:3.4.10_1": "imā anacchariyā gāthāyo paṭibhaṁsu pubbe assutapubbā:",
  "dn14:3.4.11_0": "“Kicchena me adhigataṁ, ",
  "dn14:3.4.12_0": "halaṁ dāni pakāsituṁ; ",
  "dn14:3.4.13_0": "Rāgadosaparetehi, ",
  "dn14:3.4.14_0": "nāyaṁ dhammo susambudho. ",
  "dn14:3.4.15_0": "Paṭisotagāmiṁ nipuṇaṁ, ",
  "dn14:3.4.16_0": "gambhīraṁ duddasaṁ aṇuṁ; ",
  "dn14:3.4.17_0": "Rāgarattā na dakkhanti, ",
  "dn14:3.4.18_0": "tamokhandhena āvuṭā”ti. ",
  "dn14:3.4.19_0": "Itiha me, brahme,",
  "dn14:3.4.19_1": "paṭisañcikkhato appossukkatāya cittaṁ nami, no dhammadesanāyā’ti.",
  "dn14:3.5.1_0": "Dutiyampi kho, bhikkhave, so mahābrahmā …pe… ",
  "dn14:3.5.2_0": "tatiyampi kho, bhikkhave,",
  "dn14:3.5.2_1": "so mahābrahmā vipassiṁ bhagavantaṁ arahantaṁ sammāsambuddhaṁ etadavoca:",
  "dn14:3.5.3_0": "‘desetu, bhante, bhagavā dhammaṁ, desetu sugato dhammaṁ,",
  "dn14:3.5.3_1": "santi sattā apparajakkhajātikā,",
  "dn14:3.5.3_2": "assavanatā dhammassa parihāyanti,",
  "dn14:3.5.3_3": "bhavissanti dhammassa aññātāro’ti.",
  "dn14:3.6.1_0": "Atha kho, bhikkhave,",
  "dn14:3.6.1_1": "vipassī bhagavā arahaṁ sammāsambuddho brahmuno ca ajjhesanaṁ viditvā sattesu ca kāruññataṁ paṭicca buddhacakkhunā lokaṁ volokesi.",
  "dn14:3.6.2_0": "Addasā kho, bhikkhave,",
  "dn14:3.6.2_1": "vipassī bhagavā arahaṁ sammāsambuddho buddhacakkhunā lokaṁ volokento satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvine viharante,",
  "dn14:3.6.2_2": "appekacce na paralokavajjabhayadassāvine viharante.",
  "dn14:3.6.3_0": "Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakānuggatāni anto nimuggaposīni.",
  "dn14:3.6.3_1": "Appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni samodakaṁ ṭhitāni.",
  "dn14:3.6.3_2": "Appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni udakā accuggamma ṭhitāni anupalittāni udakena.",
  "dn14:3.6.4_0": "Evameva kho, bhikkhave,",
  "dn14:3.6.4_1": "vipassī bhagavā arahaṁ sammāsambuddho buddhacakkhunā lokaṁ volokento addasa satte apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvine viharante,",
  "dn14:3.6.4_2": "appekacce na paralokavajjabhayadassāvine viharante.",
  "dn14:3.7.1_0": "Atha kho so, bhikkhave,",
  "dn14:3.7.1_1": "mahābrahmā vipassissa bhagavato arahato sammāsambuddhassa cetasā cetoparivitakkamaññāya vipassiṁ bhagavantaṁ arahantaṁ sammāsambuddhaṁ gāthāhi ajjhabhāsi:",
  "dn14:3.7.2_0": "‘Sele yathā pabbatamuddhaniṭṭhito, ",
  "dn14:3.7.3_0": "Yathāpi passe janataṁ samantato; ",
  "dn14:3.7.4_0": "Tathūpamaṁ dhammamayaṁ sumedha, ",
  "dn14:3.7.5_0": "Pāsādamāruyha samantacakkhu; ",
  "dn14:3.7.6_0": "Sokāvatiṇṇaṁ janatamapetasoko, ",
  "dn14:3.7.7_0": "Avekkhassu jātijarābhibhūtaṁ. ",
  "dn14:3.7.8_0": "Uṭṭhehi vīra vijitasaṅgāma, ",
  "dn14:3.7.9_0": "Satthavāha aṇaṇa vicara loke; ",
  "dn14:3.7.10_0": "Desassu bhagavā dhammaṁ, ",
  "dn14:3.7.11_0": "Aññātāro bhavissantī’ti. ",
  "dn14:3.7.12_0": "Atha kho, bhikkhave,",
  "dn14:3.7.12_1": "vipassī bhagavā arahaṁ sammāsambuddho taṁ mahābrahmānaṁ gāthāya ajjhabhāsi:",
  "dn14:3.7.13_0": "‘Apārutā tesaṁ amatassa dvārā, ",
  "dn14:3.7.14_0": "Ye sotavanto pamuñcantu saddhaṁ; ",
  "dn14:3.7.15_0": "Vihiṁsasaññī paguṇaṁ na bhāsiṁ, ",
  "dn14:3.7.16_0": "Dhammaṁ paṇītaṁ manujesu brahme’ti. ",
  "dn14:3.7.17_0": "Atha kho so, bhikkhave, mahābrahmā:",
  "dn14:3.7.17_1": "‘katāvakāso khomhi vipassinā bhagavatā arahatā sammāsambuddhena dhammadesanāyā’ti vipassiṁ bhagavantaṁ arahantaṁ sammāsambuddhaṁ abhivādetvā padakkhiṇaṁ katvā tattheva antaradhāyi.",
  "dn14:3.8.0_0": "13. Aggasāvakayuga ",
  "dn14:3.8.1_0": "Atha kho, bhikkhave,",
  "dn14:3.8.1_1": "vipassissa bhagavato arahato sammāsambuddhassa etadahosi:",
  "dn14:3.8.2_0": "‘kassa nu kho ahaṁ paṭhamaṁ dhammaṁ deseyyaṁ, ",
  "dn14:3.8.3_0": "ko imaṁ dhammaṁ khippameva ājānissatī’ti? ",
  "dn14:3.8.4_0": "Atha kho, bhikkhave,",
  "dn14:3.8.4_1": "vipassissa bhagavato arahato sammāsambuddhassa etadahosi:",
  "dn14:3.8.5_0": "‘ayaṁ kho khaṇḍo ca rājaputto tisso ca purohitaputto bandhumatiyā rājadhāniyā paṭivasanti paṇḍitā viyattā medhāvino dīgharattaṁ apparajakkhajātikā. ",
  "dn14:3.8.6_0": "Yannūnāhaṁ khaṇḍassa ca rājaputtassa,",
  "dn14:3.8.6_1": "tissassa ca purohitaputtassa paṭhamaṁ dhammaṁ deseyyaṁ,",
  "dn14:3.8.6_2": "te imaṁ dhammaṁ khippameva ājānissantī’ti.",
  "dn14:3.9.1_0": "Atha kho, bhikkhave,",
  "dn14:3.9.1_1": "vipassī bhagavā arahaṁ sammāsambuddho seyyathāpi nāma balavā puriso samiñjitaṁ vā bāhaṁ pasāreyya,",
  "dn14:3.9.1_2": "pasāritaṁ vā bāhaṁ samiñjeyya;",
  "dn14:3.9.1_3": "evameva—bodhirukkhamūle antarahito bandhumatiyā rājadhāniyā kheme migadāye pāturahosi.",
  "dn14:3.9.2_0": "Atha kho, bhikkhave,",
  "dn14:3.9.2_1": "vipassī bhagavā arahaṁ sammāsambuddho dāyapālaṁ āmantesi:",
  "dn14:3.9.3_0": "‘ehi tvaṁ, samma dāyapāla,",
  "dn14:3.9.3_1": "bandhumatiṁ rājadhāniṁ pavisitvā khaṇḍañca rājaputtaṁ tissañca purohitaputtaṁ evaṁ vadehi—",
  "dn14:3.9.4_0": "vipassī, bhante,",
  "dn14:3.9.4_1": "bhagavā arahaṁ sammāsambuddho bandhumatiṁ rājadhāniṁ anuppatto kheme migadāye viharati, so tumhākaṁ dassanakāmo’ti.",
  "dn14:3.9.5_0": "‘Evaṁ, bhante’ti kho, bhikkhave,",
  "dn14:3.9.5_1": "dāyapālo vipassissa bhagavato arahato sammāsambuddhassa paṭissutvā bandhumatiṁ rājadhāniṁ pavisitvā khaṇḍañca rājaputtaṁ tissañca purohitaputtaṁ etadavoca:",
  "dn14:3.9.6_0": "‘vipassī, bhante,",
  "dn14:3.9.6_1": "bhagavā arahaṁ sammāsambuddho bandhumatiṁ rājadhāniṁ anuppatto kheme migadāye viharati; so tumhākaṁ dassanakāmo’ti.",
  "dn14:3.10.1_0": "Atha kho, bhikkhave,",
  "dn14:3.10.1_1": "khaṇḍo ca rājaputto tisso ca purohitaputto bhaddāni bhaddāni yānāni yojāpetvā bhaddaṁ bhaddaṁ yānaṁ abhiruhitvā bhaddehi bhaddehi yānehi bandhumatiyā rājadhāniyā niyyiṁsu.",
  "dn14:3.10.1_2": "Yena khemo migadāyo tena pāyiṁsu.",
  "dn14:3.10.2_0": "Yāvatikā yānassa bhūmi,",
  "dn14:3.10.2_1": "yānena gantvā yānā paccorohitvā pattikāva yena vipassī bhagavā arahaṁ sammāsambuddho tenupasaṅkamiṁsu.",
  "dn14:3.10.2_2": "upasaṅkamitvā vipassiṁ bhagavantaṁ arahantaṁ sammāsambuddhaṁ abhivādetvā ekamantaṁ nisīdiṁsu.",
  "dn14:3.11.1_0": "Tesaṁ vipassī bhagavā arahaṁ sammāsambuddho anupubbiṁ kathaṁ kathesi, seyyathidaṁ—",
  "dn14:3.11.2_0": "dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi. ",
  "dn14:3.11.3_0": "Yadā te bhagavā aññāsi kallacitte muducitte vinīvaraṇacitte udaggacitte pasannacitte,",
  "dn14:3.11.3_1": "atha yā buddhānaṁ sāmukkaṁsikā dhammadesanā, taṁ pakāsesi—",
  "dn14:3.11.4_0": "dukkhaṁ samudayaṁ nirodhaṁ maggaṁ. ",
  "dn14:3.11.5_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya; ",
  "dn14:3.11.6_0": "evameva khaṇḍassa ca rājaputtassa tissassa ca purohitaputtassa tasmiṁyeva āsane virajaṁ vītamalaṁ dhammacakkhuṁ udapādi: ",
  "dn14:3.11.7_0": "‘yaṁ kiñci samudayadhammaṁ sabbaṁ taṁ nirodhadhamman’ti. ",
  "dn14:3.12.1_0": "Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane vipassiṁ bhagavantaṁ arahantaṁ sammāsambuddhaṁ etadavocuṁ: ",
  "dn14:3.12.2_0": "‘abhikkantaṁ, bhante, abhikkantaṁ, bhante. ",
  "dn14:3.12.3_0": "Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya,",
  "dn14:3.12.3_1": "mūḷhassa vā maggaṁ ācikkheyya,",
  "dn14:3.12.3_2": "andhakāre vā telapajjotaṁ dhāreyya:",
  "dn14:3.12.3_3": "“cakkhumanto rūpāni dakkhantī”ti;",
  "dn14:3.12.3_4": "evamevaṁ bhagavatā anekapariyāyena dhammo pakāsito.",
  "dn14:3.12.4_0": "Ete mayaṁ, bhante,",
  "dn14:3.12.4_1": "bhagavantaṁ saraṇaṁ gacchāma dhammañca.",
  "dn14:3.12.5_0": "Labheyyāma mayaṁ, bhante, bhagavato santike pabbajjaṁ, labheyyāma upasampadan’ti. ",
  "dn14:3.13.1_0": "Alatthuṁ kho, bhikkhave, khaṇḍo ca rājaputto,",
  "dn14:3.13.1_1": "tisso ca purohitaputto vipassissa bhagavato arahato sammāsambuddhassa santike pabbajjaṁ alatthuṁ upasampadaṁ.",
  "dn14:3.13.2_0": "Te vipassī bhagavā arahaṁ sammāsambuddho dhammiyā kathāya sandassesi samādapesi samuttejesi sampahaṁsesi; ",
  "dn14:3.13.3_0": "saṅkhārānaṁ ādīnavaṁ okāraṁ saṅkilesaṁ nibbāne ānisaṁsaṁ pakāsesi. ",
  "dn14:3.13.4_0": "Tesaṁ vipassinā bhagavatā arahatā sammāsambuddhena dhammiyā kathāya sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ nacirasseva anupādāya āsavehi cittāni vimucciṁsu. ",
  "dn14:3.14.0_0": "14. Mahājanakāyapabbajjā ",
  "dn14:3.14.1_0": "Assosi kho, bhikkhave,",
  "dn14:3.14.1_1": "bandhumatiyā rājadhāniyā mahājanakāyo caturāsītipāṇasahassāni:",
  "dn14:3.14.2_0": "‘vipassī kira bhagavā arahaṁ sammāsambuddho bandhumatiṁ rājadhāniṁ anuppatto kheme migadāye viharati. ",
  "dn14:3.14.3_0": "Khaṇḍo ca kira rājaputto tisso ca purohitaputto vipassissa bhagavato arahato sammāsambuddhassa santike kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitā’ti. ",
  "dn14:3.14.4_0": "Sutvāna nesaṁ etadahosi: ",
  "dn14:3.14.5_0": "‘na hi nūna so orako dhammavinayo, na sā orakā pabbajjā,",
  "dn14:3.14.5_1": "yattha khaṇḍo ca rājaputto tisso ca purohitaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajitā.",
  "dn14:3.14.6_0": "Khaṇḍo ca rājaputto tisso ca purohitaputto kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajissanti, kimaṅgaṁ pana mayan’ti. ",
  "dn14:3.14.7_0": "Atha kho so, bhikkhave,",
  "dn14:3.14.7_1": "mahājanakāyo caturāsītipāṇasahassāni bandhumatiyā rājadhāniyā nikkhamitvā yena khemo migadāyo yena vipassī bhagavā arahaṁ sammāsambuddho tenupasaṅkamiṁsu;",
  "dn14:3.14.7_2": "upasaṅkamitvā vipassiṁ bhagavantaṁ arahantaṁ sammāsambuddhaṁ abhivādetvā ekamantaṁ nisīdiṁsu.",
  "dn14:3.15.1_0": "Tesaṁ vipassī bhagavā arahaṁ sammāsambuddho anupubbiṁ kathaṁ kathesi. ",
  "dn14:3.15.2_0": "Seyyathidaṁ—dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi. ",
  "dn14:3.15.3_0": "Yadā te bhagavā aññāsi kallacitte muducitte vinīvaraṇacitte udaggacitte pasannacitte,",
  "dn14:3.15.3_1": "atha yā buddhānaṁ sāmukkaṁsikā dhammadesanā, taṁ pakāsesi—",
  "dn14:3.15.4_0": "dukkhaṁ samudayaṁ nirodhaṁ maggaṁ. ",
  "dn14:3.15.5_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya; ",
  "dn14:3.15.6_0": "evameva tesaṁ caturāsītipāṇasahassānaṁ tasmiṁyeva āsane virajaṁ vītamalaṁ dhammacakkhuṁ udapādi: ",
  "dn14:3.15.7_0": "‘yaṁ kiñci samudayadhammaṁ sabbaṁ taṁ nirodhadhamman’ti. ",
  "dn14:3.16.1_0": "Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane vipassiṁ bhagavantaṁ arahantaṁ sammāsambuddhaṁ etadavocuṁ: ",
  "dn14:3.16.2_0": "‘abhikkantaṁ, bhante, abhikkantaṁ, bhante. ",
  "dn14:3.16.3_0": "Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya,",
  "dn14:3.16.3_1": "mūḷhassa vā maggaṁ ācikkheyya,",
  "dn14:3.16.3_2": "andhakāre vā telapajjotaṁ dhāreyya:",
  "dn14:3.16.3_3": "“cakkhumanto rūpāni dakkhantī”ti;",
  "dn14:3.16.3_4": "evamevaṁ bhagavatā anekapariyāyena dhammo pakāsito.",
  "dn14:3.16.4_0": "Ete mayaṁ, bhante,",
  "dn14:3.16.4_1": "bhagavantaṁ saraṇaṁ gacchāma dhammañca bhikkhusaṅghañca.",
  "dn14:3.16.5_0": "Labheyyāma mayaṁ, bhante,",
  "dn14:3.16.5_1": "bhagavato santike pabbajjaṁ labheyyāma upasampadan’ti.",
  "dn14:3.17.1_0": "Alatthuṁ kho, bhikkhave,",
  "dn14:3.17.1_1": "tāni caturāsītipāṇasahassāni vipassissa bhagavato arahato sammāsambuddhassa santike pabbajjaṁ, alatthuṁ upasampadaṁ.",
  "dn14:3.17.2_0": "Te vipassī bhagavā arahaṁ sammāsambuddho dhammiyā kathāya sandassesi samādapesi samuttejesi sampahaṁsesi; ",
  "dn14:3.17.3_0": "saṅkhārānaṁ ādīnavaṁ okāraṁ saṅkilesaṁ nibbāne ānisaṁsaṁ pakāsesi. ",
  "dn14:3.17.4_0": "Tesaṁ vipassinā bhagavatā arahatā sammāsambuddhena dhammiyā kathāya sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ nacirasseva anupādāya āsavehi cittāni vimucciṁsu. ",
  "dn14:3.18.0_0": "15. Purimapabbajitānaṁ dhammābhisamaya ",
  "dn14:3.18.1_0": "Assosuṁ kho, bhikkhave,",
  "dn14:3.18.1_1": "tāni purimāni caturāsītipabbajitasahassāni:",
  "dn14:3.18.2_0": "‘vipassī kira bhagavā arahaṁ sammāsambuddho bandhumatiṁ rājadhāniṁ anuppatto kheme migadāye viharati, dhammañca kira desetī’ti. ",
  "dn14:3.18.3_0": "Atha kho, bhikkhave,",
  "dn14:3.18.3_1": "tāni caturāsītipabbajitasahassāni yena bandhumatī rājadhānī yena khemo migadāyo yena vipassī bhagavā arahaṁ sammāsambuddho tenupasaṅkamiṁsu;",
  "dn14:3.18.3_2": "upasaṅkamitvā vipassiṁ bhagavantaṁ arahantaṁ sammāsambuddhaṁ abhivādetvā ekamantaṁ nisīdiṁsu.",
  "dn14:3.19.1_0": "Tesaṁ vipassī bhagavā arahaṁ sammāsambuddho anupubbiṁ kathaṁ kathesi. ",
  "dn14:3.19.2_0": "Seyyathidaṁ—dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi. ",
  "dn14:3.19.3_0": "Yadā te bhagavā aññāsi kallacitte muducitte vinīvaraṇacitte udaggacitte pasannacitte,",
  "dn14:3.19.3_1": "atha yā buddhānaṁ sāmukkaṁsikā dhammadesanā, taṁ pakāsesi—",
  "dn14:3.19.4_0": "dukkhaṁ samudayaṁ nirodhaṁ maggaṁ. ",
  "dn14:3.19.5_0": "Seyyathāpi nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya; ",
  "dn14:3.19.6_0": "evameva tesaṁ caturāsītipabbajitasahassānaṁ tasmiṁyeva āsane virajaṁ vītamalaṁ dhammacakkhuṁ udapādi: ",
  "dn14:3.19.7_0": "‘yaṁ kiñci samudayadhammaṁ sabbaṁ taṁ nirodhadhamman’ti. ",
  "dn14:3.20.1_0": "Te diṭṭhadhammā pattadhammā viditadhammā pariyogāḷhadhammā tiṇṇavicikicchā vigatakathaṅkathā vesārajjappattā aparappaccayā satthusāsane vipassiṁ bhagavantaṁ arahantaṁ sammāsambuddhaṁ etadavocuṁ: ",
  "dn14:3.20.2_0": "‘abhikkantaṁ, bhante, abhikkantaṁ, bhante. ",
  "dn14:3.20.3_0": "Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya,",
  "dn14:3.20.3_1": "mūḷhassa vā maggaṁ ācikkheyya,",
  "dn14:3.20.3_2": "andhakāre vā telapajjotaṁ dhāreyya:",
  "dn14:3.20.3_3": "“cakkhumanto rūpāni dakkhantī”ti;",
  "dn14:3.20.3_4": "evamevaṁ bhagavatā anekapariyāyena dhammo pakāsito.",
  "dn14:3.20.4_0": "Ete mayaṁ, bhante,",
  "dn14:3.20.4_1": "bhagavantaṁ saraṇaṁ gacchāma dhammañca bhikkhusaṅghañca.",
  "dn14:3.20.5_0": "Labheyyāma mayaṁ, bhante,",
  "dn14:3.20.5_1": "bhagavato santike pabbajjaṁ labheyyāma upasampadan’ti.",
  "dn14:3.21.1_0": "Alatthuṁ kho, bhikkhave,",
  "dn14:3.21.1_1": "tāni caturāsītipabbajitasahassāni vipassissa bhagavato arahato sammāsambuddhassa santike pabbajjaṁ alatthuṁ upasampadaṁ.",
  "dn14:3.21.2_0": "Te vipassī bhagavā arahaṁ sammāsambuddho dhammiyā kathāya sandassesi samādapesi samuttejesi sampahaṁsesi; ",
  "dn14:3.21.3_0": "saṅkhārānaṁ ādīnavaṁ okāraṁ saṅkilesaṁ nibbāne ānisaṁsaṁ pakāsesi. ",
  "dn14:3.21.4_0": "Tesaṁ vipassinā bhagavatā arahatā sammāsambuddhena dhammiyā kathāya sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ nacirasseva anupādāya āsavehi cittāni vimucciṁsu. ",
  "dn14:3.22.0_0": "16. Cārikāanujānana ",
  "dn14:3.22.1_0": "Tena kho pana, bhikkhave,",
  "dn14:3.22.1_1": "samayena bandhumatiyā rājadhāniyā mahābhikkhusaṅgho paṭivasati aṭṭhasaṭṭhibhikkhusatasahassaṁ.",
  "dn14:3.22.2_0": "Atha kho, bhikkhave,",
  "dn14:3.22.2_1": "vipassissa bhagavato arahato sammāsambuddhassa rahogatassa paṭisallīnassa evaṁ cetaso parivitakko udapādi:",
  "dn14:3.22.3_0": "‘mahā kho etarahi bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ,",
  "dn14:3.22.3_1": "yannūnāhaṁ bhikkhū anujāneyyaṁ:",
  "dn14:3.22.4_0": "“caratha, bhikkhave,",
  "dn14:3.22.4_1": "cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ;",
  "dn14:3.22.5_0": "mā ekena dve agamittha; ",
  "dn14:3.22.6_0": "desetha, bhikkhave,",
  "dn14:3.22.6_1": "dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha.",
  "dn14:3.22.7_0": "Santi sattā apparajakkhajātikā,",
  "dn14:3.22.7_1": "assavanatā dhammassa parihāyanti,",
  "dn14:3.22.8_0": "bhavissanti dhammassa aññātāro. ",
  "dn14:3.22.9_0": "Api ca channaṁ channaṁ vassānaṁ accayena bandhumatī rājadhānī upasaṅkamitabbā pātimokkhuddesāyā”’ti. ",
  "dn14:3.23.1_0": "Atha kho, bhikkhave,",
  "dn14:3.23.1_1": "aññataro mahābrahmā vipassissa bhagavato arahato sammāsambuddhassa cetasā cetoparivitakkamaññāya seyyathāpi nāma balavā puriso samiñjitaṁ vā bāhaṁ pasāreyya,",
  "dn14:3.23.1_2": "pasāritaṁ vā bāhaṁ samiñjeyya;",
  "dn14:3.23.1_3": "evameva—brahmaloke antarahito vipassissa bhagavato arahato sammāsambuddhassa purato pāturahosi.",
  "dn14:3.23.2_0": "Atha kho so, bhikkhave,",
  "dn14:3.23.2_1": "mahābrahmā ekaṁsaṁ uttarāsaṅgaṁ karitvā yena vipassī bhagavā arahaṁ sammāsambuddho tenañjaliṁ paṇāmetvā vipassiṁ bhagavantaṁ arahantaṁ sammāsambuddhaṁ etadavoca:",
  "dn14:3.23.3_0": "‘evametaṁ, bhagavā, evametaṁ, sugata. ",
  "dn14:3.23.4_0": "Mahā kho, bhante,",
  "dn14:3.23.4_1": "etarahi bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ, anujānātu, bhante, bhagavā bhikkhū:",
  "dn14:3.23.5_0": "“caratha, bhikkhave,",
  "dn14:3.23.5_1": "cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ;",
  "dn14:3.23.6_0": "mā ekena dve agamittha; ",
  "dn14:3.23.7_0": "desetha, bhikkhave,",
  "dn14:3.23.7_1": "dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha.",
  "dn14:3.23.8_0": "Santi sattā apparajakkhajātikā,",
  "dn14:3.23.8_1": "assavanatā dhammassa parihāyanti,",
  "dn14:3.23.8_2": "bhavissanti dhammassa aññātāro”ti.",
  "dn14:3.23.9_0": "Api ca, bhante,",
  "dn14:3.23.9_1": "mayaṁ tathā karissāma yathā bhikkhū channaṁ channaṁ vassānaṁ accayena bandhumatiṁ rājadhāniṁ upasaṅkamissanti pātimokkhuddesāyā’ti.",
  "dn14:3.23.10_0": "Idamavoca, bhikkhave, so mahābrahmā. ",
  "dn14:3.23.11_0": "Idaṁ vatvā vipassiṁ bhagavantaṁ arahantaṁ sammāsambuddhaṁ abhivādetvā padakkhiṇaṁ katvā tattheva antaradhāyi. ",
  "dn14:3.24.1_0": "Atha kho, bhikkhave,",
  "dn14:3.24.1_1": "vipassī bhagavā arahaṁ sammāsambuddho sāyanhasamayaṁ paṭisallānā vuṭṭhito bhikkhū āmantesi:",
  "dn14:3.24.2_0": "‘idha mayhaṁ, bhikkhave,",
  "dn14:3.24.2_1": "rahogatassa paṭisallīnassa evaṁ cetaso parivitakko udapādi:",
  "dn14:3.24.3_0": "“mahā kho etarahi bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ. ",
  "dn14:3.24.4_0": "Yannūnāhaṁ bhikkhū anujāneyyaṁ—",
  "dn14:3.24.5_0": "caratha, bhikkhave,",
  "dn14:3.24.5_1": "cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ;",
  "dn14:3.24.6_0": "mā ekena dve agamittha; ",
  "dn14:3.24.7_0": "desetha, bhikkhave,",
  "dn14:3.24.7_1": "dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha.",
  "dn14:3.24.8_0": "Santi sattā apparajakkhajātikā,",
  "dn14:3.24.8_1": "assavanatā dhammassa parihāyanti,",
  "dn14:3.24.8_2": "bhavissanti dhammassa aññātāro.",
  "dn14:3.24.9_0": "Api ca channaṁ channaṁ vassānaṁ accayena bandhumatī rājadhānī upasaṅkamitabbā pātimokkhuddesāyā”’ti. ",
  "dn14:3.25.1_0": "Atha kho, bhikkhave,",
  "dn14:3.25.1_1": "aññataro mahābrahmā mama cetasā cetoparivitakkamaññāya seyyathāpi nāma balavā puriso samiñjitaṁ vā bāhaṁ pasāreyya,",
  "dn14:3.25.1_2": "pasāritaṁ vā bāhaṁ samiñjeyya;",
  "dn14:3.25.1_3": "evameva—brahmaloke antarahito mama purato pāturahosi.",
  "dn14:3.25.2_0": "Atha kho so, bhikkhave,",
  "dn14:3.25.2_1": "mahābrahmā ekaṁsaṁ uttarāsaṅgaṁ karitvā yenāhaṁ tenañjaliṁ paṇāmetvā maṁ etadavoca:",
  "dn14:3.25.3_0": "‘evametaṁ, bhagavā, evametaṁ, sugata. ",
  "dn14:3.25.4_0": "Mahā kho, bhante,",
  "dn14:3.25.4_1": "etarahi bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ.",
  "dn14:3.25.5_0": "Anujānātu, bhante, bhagavā bhikkhū—",
  "dn14:3.25.6_0": "caratha, bhikkhave,",
  "dn14:3.25.6_1": "cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ;",
  "dn14:3.25.7_0": "mā ekena dve agamittha; ",
  "dn14:3.25.8_0": "desetha, bhikkhave, dhammaṁ …pe… ",
  "dn14:3.25.9_0": "santi sattā apparajakkhajātikā,",
  "dn14:3.25.9_1": "assavanatā dhammassa parihāyanti,",
  "dn14:3.25.9_2": "bhavissanti dhammassa aññātāroti.",
  "dn14:3.25.10_0": "Api ca, bhante, mayaṁ tathā karissāma,",
  "dn14:3.25.10_1": "yathā bhikkhū channaṁ channaṁ vassānaṁ accayena bandhumatiṁ rājadhāniṁ upasaṅkamissanti pātimokkhuddesāyā’ti.",
  "dn14:3.25.11_0": "Idamavoca, bhikkhave, so mahābrahmā. ",
  "dn14:3.25.12_0": "Idaṁ vatvā maṁ abhivādetvā padakkhiṇaṁ katvā tattheva antaradhāyi. ",
  "dn14:3.26.1_0": "‘Anujānāmi, bhikkhave,",
  "dn14:3.26.1_1": "caratha cārikaṁ bahujanahitāya bahujanasukhāya lokānukampāya atthāya hitāya sukhāya devamanussānaṁ;",
  "dn14:3.26.2_0": "mā ekena dve agamittha; ",
  "dn14:3.26.3_0": "desetha, bhikkhave,",
  "dn14:3.26.3_1": "dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha.",
  "dn14:3.26.4_0": "Santi sattā apparajakkhajātikā,",
  "dn14:3.26.4_1": "assavanatā dhammassa parihāyanti,",
  "dn14:3.26.5_0": "bhavissanti dhammassa aññātāro. ",
  "dn14:3.26.6_0": "Api ca, bhikkhave,",
  "dn14:3.26.6_1": "channaṁ channaṁ vassānaṁ accayena bandhumatī rājadhānī upasaṅkamitabbā pātimokkhuddesāyā’ti.",
  "dn14:3.26.7_0": "Atha kho, bhikkhave,",
  "dn14:3.26.7_1": "bhikkhū yebhuyyena ekāheneva janapadacārikaṁ pakkamiṁsu.",
  "dn14:3.27.1_0": "Tena kho pana samayena jambudīpe caturāsīti āvāsasahassāni honti. ",
  "dn14:3.27.2_0": "Ekamhi hi vasse nikkhante devatā saddamanussāvesuṁ: ",
  "dn14:3.27.3_0": "‘nikkhantaṁ kho, mārisā, ekaṁ vassaṁ; ",
  "dn14:3.27.4_0": "pañca dāni vassāni sesāni; ",
  "dn14:3.27.5_0": "pañcannaṁ vassānaṁ accayena bandhumatī rājadhānī upasaṅkamitabbā pātimokkhuddesāyā’ti. ",
  "dn14:3.27.6_0": "Dvīsu vassesu nikkhantesu … ",
  "dn14:3.27.7_0": "tīsu vassesu nikkhantesu … ",
  "dn14:3.27.8_0": "catūsu vassesu nikkhantesu … ",
  "dn14:3.27.9_0": "pañcasu vassesu nikkhantesu devatā saddamanussāvesuṁ: ",
  "dn14:3.27.10_0": "‘nikkhantāni kho, mārisā, pañcavassāni; ",
  "dn14:3.27.11_0": "ekaṁ dāni vassaṁ sesaṁ; ",
  "dn14:3.27.12_0": "ekassa vassassa accayena bandhumatī rājadhānī upasaṅkamitabbā pātimokkhuddesāyā’ti. ",
  "dn14:3.27.13_0": "Chasu vassesu nikkhantesu devatā saddamanussāvesuṁ: ",
  "dn14:3.27.14_0": "‘nikkhantāni kho, mārisā, chabbassāni, ",
  "dn14:3.27.15_0": "samayo dāni bandhumatiṁ rājadhāniṁ upasaṅkamituṁ pātimokkhuddesāyā’ti. ",
  "dn14:3.27.16_0": "Atha kho te, bhikkhave,",
  "dn14:3.27.16_1": "bhikkhū appekacce sakena iddhānubhāvena appekacce devatānaṁ iddhānubhāvena ekāheneva bandhumatiṁ rājadhāniṁ upasaṅkamiṁsu pātimokkhuddesāyāti.",
  "dn14:3.28.1_0": "Tatra sudaṁ, bhikkhave,",
  "dn14:3.28.1_1": "vipassī bhagavā arahaṁ sammāsambuddho bhikkhusaṅghe evaṁ pātimokkhaṁ uddisati:",
  "dn14:3.28.2_0": "‘Khantī paramaṁ tapo titikkhā, ",
  "dn14:3.28.3_0": "Nibbānaṁ paramaṁ vadanti buddhā; ",
  "dn14:3.28.4_0": "Na hi pabbajito parūpaghātī, ",
  "dn14:3.28.5_0": "Na samaṇo hoti paraṁ viheṭhayanto. ",
  "dn14:3.28.6_0": "Sabbapāpassa akaraṇaṁ, ",
  "dn14:3.28.7_0": "kusalassa upasampadā; ",
  "dn14:3.28.8_0": "Sacittapariyodapanaṁ, ",
  "dn14:3.28.9_0": "etaṁ buddhānasāsanaṁ. ",
  "dn14:3.28.10_0": "Anūpavādo anūpaghāto, ",
  "dn14:3.28.11_0": "Pātimokkhe ca saṁvaro; ",
  "dn14:3.28.12_0": "Mattaññutā ca bhattasmiṁ, ",
  "dn14:3.28.13_0": "Pantañca sayanāsanaṁ; ",
  "dn14:3.28.14_0": "Adhicitte ca āyogo, ",
  "dn14:3.28.15_0": "Etaṁ buddhānasāsanan’ti. ",
  "dn14:3.29.0_0": "17. Devatārocana ",
  "dn14:3.29.1_0": "Ekamidāhaṁ, bhikkhave,",
  "dn14:3.29.1_1": "samayaṁ ukkaṭṭhāyaṁ viharāmi subhagavane sālarājamūle.",
  "dn14:3.29.2_0": "Tassa mayhaṁ, bhikkhave,",
  "dn14:3.29.2_1": "rahogatassa paṭisallīnassa evaṁ cetaso parivitakko udapādi:",
  "dn14:3.29.3_0": "‘na kho so sattāvāso sulabharūpo,",
  "dn14:3.29.3_1": "yo mayā anāvutthapubbo iminā dīghena addhunā aññatra suddhāvāsehi devehi.",
  "dn14:3.29.4_0": "Yannūnāhaṁ yena suddhāvāsā devā tenupasaṅkameyyan’ti. ",
  "dn14:3.29.5_0": "Atha khvāhaṁ, bhikkhave,",
  "dn14:3.29.5_1": "seyyathāpi nāma balavā puriso samiñjitaṁ vā bāhaṁ pasāreyya,",
  "dn14:3.29.5_2": "pasāritaṁ vā bāhaṁ samiñjeyya;",
  "dn14:3.29.5_3": "evameva—ukkaṭṭhāyaṁ subhagavane sālarājamūle antarahito avihesu devesu pāturahosiṁ.",
  "dn14:3.29.6_0": "Tasmiṁ, bhikkhave,",
  "dn14:3.29.6_1": "devanikāye anekāni devatāsahassāni anekāni devatāsatasahassāni yenāhaṁ tenupasaṅkamiṁsu;",
  "dn14:3.29.6_2": "upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:",
  "dn14:3.29.7_0": "‘ito so, mārisā,",
  "dn14:3.29.7_1": "ekanavutikappe yaṁ vipassī bhagavā arahaṁ sammāsambuddho loke udapādi.",
  "dn14:3.29.8_0": "Vipassī, mārisā,",
  "dn14:3.29.8_1": "bhagavā arahaṁ sammāsambuddho khattiyo jātiyā ahosi, khattiyakule udapādi.",
  "dn14:3.29.9_0": "Vipassī, mārisā,",
  "dn14:3.29.9_1": "bhagavā arahaṁ sammāsambuddho koṇḍañño gottena ahosi.",
  "dn14:3.29.10_0": "Vipassissa, mārisā,",
  "dn14:3.29.10_1": "bhagavato arahato sammāsambuddhassa asītivassasahassāni āyuppamāṇaṁ ahosi.",
  "dn14:3.29.11_0": "Vipassī, mārisā,",
  "dn14:3.29.11_1": "bhagavā arahaṁ sammāsambuddho pāṭaliyā mūle abhisambuddho.",
  "dn14:3.29.12_0": "Vipassissa, mārisā,",
  "dn14:3.29.12_1": "bhagavato arahato sammāsambuddhassa khaṇḍatissaṁ nāma sāvakayugaṁ ahosi aggaṁ bhaddayugaṁ.",
  "dn14:3.29.13_0": "Vipassissa, mārisā,",
  "dn14:3.29.13_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:3.29.13_2": "Eko sāvakānaṁ sannipāto ahosi aṭṭhasaṭṭhibhikkhusatasahassaṁ.",
  "dn14:3.29.13_3": "Eko sāvakānaṁ sannipāto ahosi bhikkhusatasahassaṁ.",
  "dn14:3.29.13_4": "Eko sāvakānaṁ sannipāto ahosi asītibhikkhusahassāni. Vipassissa, mārisā,",
  "dn14:3.29.13_5": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:3.29.14_0": "Vipassissa, mārisā,",
  "dn14:3.29.14_1": "bhagavato arahato sammāsambuddhassa asoko nāma bhikkhu upaṭṭhāko ahosi aggupaṭṭhāko.",
  "dn14:3.29.15_0": "Vipassissa, mārisā,",
  "dn14:3.29.15_1": "bhagavato arahato sammāsambuddhassa bandhumā nāma rājā pitā ahosi.",
  "dn14:3.29.16_0": "Bandhumatī nāma devī mātā ahosi janetti. ",
  "dn14:3.29.17_0": "Bandhumassa rañño bandhumatī nāma nagaraṁ rājadhānī ahosi. ",
  "dn14:3.29.18_0": "Vipassissa, mārisā,",
  "dn14:3.29.18_1": "bhagavato arahato sammāsambuddhassa evaṁ abhinikkhamanaṁ ahosi evaṁ pabbajjā evaṁ padhānaṁ evaṁ abhisambodhi evaṁ dhammacakkappavattanaṁ.",
  "dn14:3.29.19_0": "Te mayaṁ, mārisā,",
  "dn14:3.29.19_1": "vipassimhi bhagavati brahmacariyaṁ caritvā kāmesu kāmacchandaṁ virājetvā idhūpapannā’ti …",
  "dn14:3.29.20_0": "pe…",
  "dn14:3.30.1_0": "Tasmiṁyeva kho, bhikkhave,",
  "dn14:3.30.1_1": "devanikāye anekāni devatāsahassāni anekāni devatāsatasahassāni yenāhaṁ tenupasaṅkamiṁsu;",
  "dn14:3.30.1_2": "upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:",
  "dn14:3.30.2_0": "‘imasmiṁyeva kho, mārisā,",
  "dn14:3.30.2_1": "bhaddakappe bhagavā etarahi arahaṁ sammāsambuddho loke uppanno.",
  "dn14:3.30.3_0": "Bhagavā, mārisā,",
  "dn14:3.30.3_1": "khattiyo jātiyā khattiyakule uppanno.",
  "dn14:3.30.4_0": "Bhagavā, mārisā, gotamo gottena. ",
  "dn14:3.30.5_0": "Bhagavato, mārisā,",
  "dn14:3.30.5_1": "appakaṁ āyuppamāṇaṁ parittaṁ lahukaṁ yo ciraṁ jīvati,",
  "dn14:3.30.5_2": "so vassasataṁ appaṁ vā bhiyyo.",
  "dn14:3.30.6_0": "Bhagavā, mārisā, assatthassa mūle abhisambuddho. ",
  "dn14:3.30.7_0": "Bhagavato, mārisā,",
  "dn14:3.30.7_1": "sāriputtamoggallānaṁ nāma sāvakayugaṁ ahosi aggaṁ bhaddayugaṁ.",
  "dn14:3.30.8_0": "Bhagavato, mārisā,",
  "dn14:3.30.8_1": "eko sāvakānaṁ sannipāto ahosi aḍḍhateḷasāni bhikkhusatāni. Bhagavato, mārisā,",
  "dn14:3.30.8_2": "ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:3.30.9_0": "Bhagavato, mārisā,",
  "dn14:3.30.9_1": "ānando nāma bhikkhu upaṭṭhāko ahosi aggupaṭṭhāko.",
  "dn14:3.30.10_0": "Bhagavato, mārisā,",
  "dn14:3.30.10_1": "suddhodano nāma rājā pitā ahosi.",
  "dn14:3.30.11_0": "Māyā nāma devī mātā ahosi janetti. ",
  "dn14:3.30.12_0": "Kapilavatthu nāma nagaraṁ rājadhānī ahosi. ",
  "dn14:3.30.13_0": "Bhagavato, mārisā,",
  "dn14:3.30.13_1": "evaṁ abhinikkhamanaṁ ahosi evaṁ pabbajjā evaṁ padhānaṁ evaṁ abhisambodhi evaṁ dhammacakkappavattanaṁ.",
  "dn14:3.30.14_0": "Te mayaṁ, mārisā,",
  "dn14:3.30.14_1": "bhagavati brahmacariyaṁ caritvā kāmesu kāmacchandaṁ virājetvā idhūpapannā’ti.",
  "dn14:3.31.1_0": "Atha khvāhaṁ, bhikkhave,",
  "dn14:3.31.1_1": "avihehi devehi saddhiṁ yena atappā devā tenupasaṅkamiṁ …pe…",
  "dn14:3.31.2_0": "atha khvāhaṁ, bhikkhave,",
  "dn14:3.31.2_1": "avihehi ca devehi atappehi ca devehi saddhiṁ yena sudassā devā tenupasaṅkamiṁ.",
  "dn14:3.31.3_0": "Atha khvāhaṁ, bhikkhave,",
  "dn14:3.31.3_1": "avihehi ca devehi atappehi ca devehi sudassehi ca devehi saddhiṁ yena sudassī devā tenupasaṅkamiṁ. Atha khvāhaṁ, bhikkhave,",
  "dn14:3.31.3_2": "avihehi ca devehi atappehi ca devehi sudassehi ca devehi sudassīhi ca devehi saddhiṁ yena akaniṭṭhā devā tenupasaṅkamiṁ. Tasmiṁ, bhikkhave,",
  "dn14:3.31.3_3": "devanikāye anekāni devatāsahassāni anekāni devatāsatasahassāni yenāhaṁ tenupasaṅkamiṁsu,",
  "dn14:3.31.3_4": "upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:",
  "dn14:3.31.4_0": "‘ito so, mārisā,",
  "dn14:3.31.4_1": "ekanavutikappe yaṁ vipassī bhagavā arahaṁ sammāsambuddho loke udapādi.",
  "dn14:3.31.5_0": "Vipassī, mārisā,",
  "dn14:3.31.5_1": "bhagavā arahaṁ sammāsambuddho khattiyo jātiyā ahosi.",
  "dn14:3.31.6_0": "Khattiyakule udapādi. ",
  "dn14:3.31.7_0": "Vipassī, mārisā,",
  "dn14:3.31.7_1": "bhagavā arahaṁ sammāsambuddho koṇḍañño gottena ahosi.",
  "dn14:3.31.8_0": "Vipassissa, mārisā,",
  "dn14:3.31.8_1": "bhagavato arahato sammāsambuddhassa asītivassasahassāni āyuppamāṇaṁ ahosi.",
  "dn14:3.31.9_0": "Vipassī, mārisā,",
  "dn14:3.31.9_1": "bhagavā arahaṁ sammāsambuddho pāṭaliyā mūle abhisambuddho.",
  "dn14:3.31.10_0": "Vipassissa, mārisā,",
  "dn14:3.31.10_1": "bhagavato arahato sammāsambuddhassa khaṇḍatissaṁ nāma sāvakayugaṁ ahosi aggaṁ bhaddayugaṁ.",
  "dn14:3.31.11_0": "Vipassissa, mārisā,",
  "dn14:3.31.11_1": "bhagavato arahato sammāsambuddhassa tayo sāvakānaṁ sannipātā ahesuṁ.",
  "dn14:3.31.12_0": "Eko sāvakānaṁ sannipāto ahosi aṭṭhasaṭṭhibhikkhusatasahassaṁ. ",
  "dn14:3.31.13_0": "Eko sāvakānaṁ sannipāto ahosi bhikkhusatasahassaṁ. ",
  "dn14:3.31.14_0": "Eko sāvakānaṁ sannipāto ahosi asītibhikkhusahassāni. ",
  "dn14:3.31.15_0": "Vipassissa, mārisā,",
  "dn14:3.31.15_1": "bhagavato arahato sammāsambuddhassa ime tayo sāvakānaṁ sannipātā ahesuṁ sabbesaṁyeva khīṇāsavānaṁ.",
  "dn14:3.31.16_0": "Vipassissa, mārisā,",
  "dn14:3.31.16_1": "bhagavato arahato sammāsambuddhassa asoko nāma bhikkhu upaṭṭhāko ahosi aggupaṭṭhāko.",
  "dn14:3.31.17_0": "Vipassissa, mārisā,",
  "dn14:3.31.17_1": "bhagavato arahato sammāsambuddhassa bandhumā nāma rājā pitā ahosi bandhumatī nāma devī mātā ahosi janetti.",
  "dn14:3.31.18_0": "Bandhumassa rañño bandhumatī nāma nagaraṁ rājadhānī ahosi. ",
  "dn14:3.31.19_0": "Vipassissa, mārisā,",
  "dn14:3.31.19_1": "bhagavato arahato sammāsambuddhassa evaṁ abhinikkhamanaṁ ahosi evaṁ pabbajjā evaṁ padhānaṁ evaṁ abhisambodhi, evaṁ dhammacakkappavattanaṁ.",
  "dn14:3.31.20_0": "Te mayaṁ, mārisā,",
  "dn14:3.31.20_1": "vipassimhi bhagavati brahmacariyaṁ caritvā kāmesu kāmacchandaṁ virājetvā idhūpapannā’ti.",
  "dn14:3.31.21_0": "Tasmiṁyeva kho, bhikkhave,",
  "dn14:3.31.21_1": "devanikāye anekāni devatāsahassāni anekāni devatāsatasahassāni yenāhaṁ tenupasaṅkamiṁsu;",
  "dn14:3.31.21_2": "upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:",
  "dn14:3.31.22_0": "‘ito so, mārisā,",
  "dn14:3.31.22_1": "ekatiṁse kappe yaṁ sikhī bhagavā …pe…",
  "dn14:3.31.23_0": "te mayaṁ, mārisā,",
  "dn14:3.31.23_1": "sikhimhi bhagavati tasmiññeva kho, mārisā,",
  "dn14:3.31.23_2": "ekatiṁse kappe yaṁ vessabhū bhagavā …pe…",
  "dn14:3.31.24_0": "te mayaṁ, mārisā, vessabhumhi bhagavati …pe… ",
  "dn14:3.31.25_0": "imasmiṁyeva kho, mārisā,",
  "dn14:3.31.25_1": "bhaddakappe kakusandho koṇāgamano kassapo bhagavā …pe…",
  "dn14:3.31.26_0": "te mayaṁ, mārisā,",
  "dn14:3.31.26_1": "kakusandhamhi koṇāgamanamhi kassapamhi bhagavati brahmacariyaṁ caritvā kāmesu kāmacchandaṁ virājetvā idhūpapannā’ti.",
  "dn14:3.32.1_0": "Tasmiṁyeva kho, bhikkhave,",
  "dn14:3.32.1_1": "devanikāye anekāni devatāsahassāni anekāni devatāsatasahassāni yenāhaṁ tenupasaṅkamiṁsu;",
  "dn14:3.32.1_2": "upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā kho, bhikkhave, tā devatā maṁ etadavocuṁ:",
  "dn14:3.32.2_0": "‘imasmiṁyeva kho, mārisā,",
  "dn14:3.32.2_1": "bhaddakappe bhagavā etarahi arahaṁ sammāsambuddho loke uppanno.",
  "dn14:3.32.3_0": "Bhagavā, mārisā, khattiyo jātiyā, khattiyakule uppanno. ",
  "dn14:3.32.4_0": "Bhagavā, mārisā, gotamo gottena. ",
  "dn14:3.32.5_0": "Bhagavato, mārisā,",
  "dn14:3.32.5_1": "appakaṁ āyuppamāṇaṁ parittaṁ lahukaṁ yo ciraṁ jīvati,",
  "dn14:3.32.5_2": "so vassasataṁ appaṁ vā bhiyyo.",
  "dn14:3.32.6_0": "Bhagavā, mārisā, assatthassa mūle abhisambuddho. ",
  "dn14:3.32.7_0": "Bhagavato, mārisā,",
  "dn14:3.32.7_1": "sāriputtamoggallānaṁ nāma sāvakayugaṁ ahosi aggaṁ bhaddayugaṁ.",
  "dn14:3.32.8_0": "Bhagavato, mārisā,",
  "dn14:3.32.8_1": "eko sāvakānaṁ sannipāto ahosi aḍḍhateḷasāni bhikkhusatāni.",
  "dn14:3.32.9_0": "Bhagavato, mārisā,",
  "dn14:3.32.9_1": "ayaṁ eko sāvakānaṁ sannipāto ahosi sabbesaṁyeva khīṇāsavānaṁ.",
  "dn14:3.32.10_0": "Bhagavato, mārisā,",
  "dn14:3.32.10_1": "ānando nāma bhikkhu upaṭṭhāko aggupaṭṭhāko ahosi.",
  "dn14:3.32.11_0": "Bhagavato, mārisā,",
  "dn14:3.32.11_1": "suddhodano nāma rājā pitā ahosi.",
  "dn14:3.32.12_0": "Māyā nāma devī mātā ahosi janetti. ",
  "dn14:3.32.13_0": "Kapilavatthu nāma nagaraṁ rājadhānī ahosi. ",
  "dn14:3.32.14_0": "Bhagavato, mārisā, evaṁ abhinikkhamanaṁ ahosi, evaṁ pabbajjā, evaṁ padhānaṁ, evaṁ abhisambodhi, evaṁ dhammacakkappavattanaṁ. ",
  "dn14:3.32.15_0": "Te mayaṁ, mārisā,",
  "dn14:3.32.15_1": "bhagavati brahmacariyaṁ caritvā kāmesu kāmacchandaṁ virājetvā idhūpapannā’ti.",
  "dn14:3.33.1_0": "Iti kho, bhikkhave,",
  "dn14:3.33.1_1": "tathāgatassevesā dhammadhātu suppaṭividdhā,",
  "dn14:3.33.1_2": "yassā dhammadhātuyā suppaṭividdhattā tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:3.33.1_3": "sāvakasannipātatopi anussarati ‘evaṁjaccā te bhagavanto ahesuṁ’ itipi.",
  "dn14:3.33.2_0": "‘Evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ’ itipīti. ",
  "dn14:3.33.3_0": "Devatāpi tathāgatassa etamatthaṁ ārocesuṁ,",
  "dn14:3.33.3_1": "yena tathāgato atīte buddhe parinibbute chinnapapañce chinnavaṭume pariyādinnavaṭṭe sabbadukkhavītivatte jātitopi anussarati, nāmatopi anussarati, gottatopi anussarati, āyuppamāṇatopi anussarati, sāvakayugatopi anussarati,",
  "dn14:3.33.3_2": "sāvakasannipātatopi anussarati ‘evaṁjaccā te bhagavanto ahesuṁ’ itipi.",
  "dn14:3.33.4_0": "‘Evaṁnāmā evaṅgottā evaṁsīlā evaṁdhammā evaṁpaññā evaṁvihārī evaṁvimuttā te bhagavanto ahesuṁ’ itipī”ti. ",
  "dn14:3.33.5_0": "Idamavoca bhagavā. ",
  "dn14:3.33.6_0": "Attamanā te bhikkhū bhagavato bhāsitaṁ abhinandunti. ",
  "dn14:3.33.7_0": "Mahāpadānasuttaṁ niṭṭhitaṁ paṭhamaṁ. "
}