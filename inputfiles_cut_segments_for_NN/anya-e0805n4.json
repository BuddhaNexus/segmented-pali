{
  "anya-e0805n4:0_0": "5. Taddhitakaṇḍa",
  "anya-e0805n4:1_0": "Apaccataddhita",
  "anya-e0805n4:2_0": "Atha nāmato eva vibhatyantā apaccādiatthavisese taddhituppattīti nāmato paraṁ taddhitavidhānamārabhīyate.",
  "anya-e0805n4:3_0": "Tattha tasmā tividhaliṅgato paraṁ hutvā hitā sahitāti taddhitā,",
  "anya-e0805n4:3_1": "ṇādipaccayānametaṁ adhivacanaṁ,",
  "anya-e0805n4:3_2": "tesaṁ vā nāmikānaṁ hitā upakārā taddhitāti anvatthabhūtaparasamaññāvasenāpi ṇādippaccayāva taddhitā nāma.",
  "anya-e0805n4:4_0": "‘‘Vasiṭṭhassa apacca’’nti viggahe –",
  "anya-e0805n4:5_0": "‘‘Liṅgañca nipaccate’’ti ito liṅgaggahaṇamanuvattate.",
  "anya-e0805n4:6_0": "361.Vā ṇa’pacce.",
  "anya-e0805n4:7_0": "Chaṭṭhiyantato liṅgamhā ṇappaccayo hoti vikappena ‘‘tassa apacca’’miccetasmiṁ atthe.",
  "anya-e0805n4:8_0": "So ca –",
  "anya-e0805n4:9_0": "362.Dhātuliṅgehi parā paccayā.",
  "anya-e0805n4:10_0": "Dhātūhi,",
  "anya-e0805n4:10_1": "liṅgehi ca paccayā parāva hontīti paribhāsato apaccatthasambandhiliṅgato chaṭṭhiyantāyeva paro hoti.",
  "anya-e0805n4:10_2": "Paṭicca etasmā attho etīti paccayo,",
  "anya-e0805n4:10_3": "patīyanti anena atthāti vā paccayo,",
  "anya-e0805n4:10_4": "‘‘vuttatthānamappayogo’’ti apaccasaddassa appayogo,",
  "anya-e0805n4:10_5": "‘‘tesaṁ vibhattiyo lopā ce’’ti vibhattilopo ca.",
  "anya-e0805n4:11_0": "363.Tesaṁṇo lopaṁ.",
  "anya-e0805n4:12_0": "Tesaṁ taddhitappaccayānaṁ ṇānubandhānaṁ ṇakāro lopamāpajjate.",
  "anya-e0805n4:13_0": "364.Vuddhādisarassa vāsaṁyogantassa saṇe ca.",
  "anya-e0805n4:14_0": "Ādisarassa vā ādibyañjanassa vā asaṁyogantassa vuddhi hoti saṇakārappaccaye pare.",
  "anya-e0805n4:14_1": "Saṁyogo anto assāti saṁyoganto,",
  "anya-e0805n4:14_2": "tadañño asaṁyoganto.",
  "anya-e0805n4:14_3": "Atha vā vavatthitavibhāsatthoyaṁ vāsaddo,",
  "anya-e0805n4:14_4": "tadā ca pakatibhūte liṅge sarānamādisarassa asaṁyogantassa vuddhi hoti saṇakāre taddhitappaccaye pareti attho.",
  "anya-e0805n4:15_0": "Tena –",
  "anya-e0805n4:16_0": "Vāsiṭṭhādīsu niccāyaṁ, aniccoḷumpikādisu;",
  "anya-e0805n4:17_0": "Na vuddhi nīlapītādo, vavatthitavibhāsato.",
  "anya-e0805n4:18_0": "Casaddaggahaṇamavadhāraṇatthaṁ.",
  "anya-e0805n4:19_0": "Tassā vuddhiyā aniyamappasaṅge niyamatthaṁ paribhāsamāha.",
  "anya-e0805n4:20_0": "365.Ayuvaṇṇānañcāyo vuddhī.",
  "anya-e0805n4:21_0": "Tesaṁ akāraivaṇṇuvaṇṇānameva yathākkamaṁ ā eoiccete vuddhiyo honti.",
  "anya-e0805n4:21_1": "Casaddaggahaṇamavuddhisampiṇḍanatthaṁ,",
  "anya-e0805n4:21_2": "avadhāraṇatthaṁ vā.",
  "anya-e0805n4:21_3": "I ca u ca yu,",
  "anya-e0805n4:21_4": "yu eva vaṇṇā yuvaṇṇā,",
  "anya-e0805n4:21_5": "a ca yuvaṇṇā ca ayuvaṇṇā.",
  "anya-e0805n4:21_6": "Ā ca e ca o ca āyo.",
  "anya-e0805n4:21_7": "Puna vuddhiggahaṇaṁ ‘‘negamajānapadā’’tiādīsu uttarapadavuddhibhāvatthaṁ,",
  "anya-e0805n4:21_8": "ettha ca ‘‘ayuvaṇṇāna’’nti ṭhānaniyamavacanaṁ āyonaṁ vuddhibhāvappasaṅganivattanatthaṁ.",
  "anya-e0805n4:22_0": "Yathā hi katavuddhīnaṁ, puna vuddhi na hotiha;",
  "anya-e0805n4:23_0": "Tathā sabhāvavuddhīnaṁ, āyonaṁ puna vuddhi na.",
  "anya-e0805n4:24_0": "Tato akārassa ākāro vuddhi,",
  "anya-e0805n4:24_1": "‘‘saralopomādesappaccayādimhi saralope tu pakatī’’ti saralopapakatibhāvā,",
  "anya-e0805n4:24_2": "‘‘naye paraṁ yutte’’ti paranayanaṁ katvā taddhitattā ‘‘taddhitasamāsa’’iccādinā nāmabyapadese kate pure viya syādyuppatti.",
  "anya-e0805n4:25_0": "Vāsiṭṭho,",
  "anya-e0805n4:25_1": "vasiṭṭhassa putto vā,",
  "anya-e0805n4:25_2": "vāsiṭṭhā iccādi purisasaddasamaṁ.",
  "anya-e0805n4:25_3": "Tassa nattupanattādayopi tadupacārato vāsiṭṭhāyeva.",
  "anya-e0805n4:25_4": "Evaṁ sabbattha gottataddhite paṭhamappakatitoyeva paccayo hoti.",
  "anya-e0805n4:26_0": "Itthiyaṁ ṇappaccayantattā ‘‘ṇava ṇika ṇeyya ṇa ntūhī’’ti vāsiṭṭhasaddato īpaccayo.",
  "anya-e0805n4:26_1": "Saralopādiṁ katvā itthippaccayantattā ‘‘taddhitasamāsa’’iccādisutte caggahaṇena nāmabyapadese kate syādyuppatti,",
  "anya-e0805n4:26_2": "vāsiṭṭhī kaññā, vāsiṭṭhī,",
  "anya-e0805n4:26_3": "vāsiṭṭhiyo iccādi itthisaddasamaṁ.",
  "anya-e0805n4:27_0": "Napuṁsake vāsiṭṭhaṁ apaccaṁ,",
  "anya-e0805n4:27_1": "vāsiṭṭhāni apaccāni iccādi cittasaddasamaṁ.",
  "anya-e0805n4:27_2": "Evaṁ uparipi taddhitantassa tiliṅgatā veditabbā.",
  "anya-e0805n4:28_0": "Bhāradvājassa putto bhāradvājo,",
  "anya-e0805n4:28_1": "vesāmittassa putto vesāmitto,",
  "anya-e0805n4:28_2": "gotamassa putto gotamo.",
  "anya-e0805n4:28_3": "Ettha ca ayuvaṇṇattābhāvā ākārādīnaṁ na vuddhi hoti.",
  "anya-e0805n4:28_4": "Vasudevassa apaccaṁ vāsudevo, baladevo.",
  "anya-e0805n4:28_5": "‘‘Cittako’’tiādīsu pana saṁyogantattā vuddhi na bhavati.",
  "anya-e0805n4:29_0": "‘‘Vacchassa apacca’’nti viggahe ṇamhi sampatte ‘‘vā ṇa’pacce’’ti ito vāti taddhitavidhāne sabbattha vattate,",
  "anya-e0805n4:29_1": "tena sabbattha vākyavuttiyo bhavanti.",
  "anya-e0805n4:29_2": "‘‘Apacce’’ti padaṁ yāva saṁsaṭṭhaggahaṇāva vattate.",
  "anya-e0805n4:30_0": "366.Ṇāyanaṇāna vacchādito.",
  "anya-e0805n4:31_0": "Vaccha kaccaiccevamādito chaṭṭhiyantato gottagaṇato ṇāyana ṇānaiccate paccayā honti vā ‘‘tassāpacca’’miccetasmiṁ atthe.",
  "anya-e0805n4:31_1": "Sabbattha ṇakārānubandho vuddhattho,",
  "anya-e0805n4:31_2": "sesaṁ pubbasamaṁ,",
  "anya-e0805n4:31_3": "saṁyogantattā vuddhiabhāvova viseso.",
  "anya-e0805n4:32_0": "Vacchāyano vacchāno vacchassa putto vā.",
  "anya-e0805n4:32_1": "Evaṁ kaccassa putto kaccāyano kaccāno,",
  "anya-e0805n4:32_2": "moggallassa putto moggallāyano moggallāno.",
  "anya-e0805n4:32_3": "Evaṁ aggivessāyano aggivessāno,",
  "anya-e0805n4:32_4": "kaṇhāyano kaṇhāno,",
  "anya-e0805n4:32_5": "sākaṭāyano sākaṭāno,",
  "anya-e0805n4:32_6": "muñcāyano muñcāno,",
  "anya-e0805n4:32_7": "kuñjāyano kuñjāno iccādi.",
  "anya-e0805n4:32_8": "Ākatigaṇo’yaṁ.",
  "anya-e0805n4:33_0": "‘‘Kattikāya apacca’’nti viggahe –",
  "anya-e0805n4:34_0": "367.Ṇeyyo kattikādīhi.",
  "anya-e0805n4:35_0": "Ādisaddoyaṁ pakāre vattate.",
  "anya-e0805n4:35_1": "Kattikā vinatārohiṇīiccevamādīhi itthiyaṁ vattamānehi liṅgehi ṇeyyappaccayo hoti vā ‘‘tassāpacca’’miccetasmiṁ atthe.",
  "anya-e0805n4:36_0": "Vibhattilope ‘‘pakati cassa sarantassā’’ti pakatibhāvo.",
  "anya-e0805n4:36_1": "Kattikeyyo,",
  "anya-e0805n4:36_2": "kattikāya putto vā.",
  "anya-e0805n4:36_3": "Evaṁ vinatāya apaccaṁ venateyyo,",
  "anya-e0805n4:36_4": "ikārassekāro vuddhi,",
  "anya-e0805n4:36_5": "rohiṇiyā putto rohiṇeyyo,",
  "anya-e0805n4:36_6": "gaṅgāya apaccaṁ gaṅgeyyo,",
  "anya-e0805n4:36_7": "bhaginiyā putto bhāgineyyo,",
  "anya-e0805n4:36_8": "nadiyāputto nādeyyo.",
  "anya-e0805n4:36_9": "Evaṁ anteyyo, āheyyo, kāmeyyo.",
  "anya-e0805n4:36_10": "Suciyā apaccaṁ soceyyo,",
  "anya-e0805n4:36_11": "ettha ukārassokāro vuddhi,",
  "anya-e0805n4:36_12": "bālāya apaccaṁ bāleyyo iccādi.",
  "anya-e0805n4:37_0": "‘‘Dakkhassāpacca’’nti viggahe ṇamhi sampatte –",
  "anya-e0805n4:38_0": "368.Ato ṇi vā.",
  "anya-e0805n4:39_0": "Akārantato liṅgamhā ṇipaccayo hoti vā ‘‘tassāpacca’’miccetasmiṁ atthe. Dakkhi, dakkhī, dakkhayo,",
  "anya-e0805n4:39_1": "doṇassa apaccaṁ doṇi.",
  "anya-e0805n4:39_2": "Evaṁ vāsavi,",
  "anya-e0805n4:39_3": "sakyaputti,",
  "anya-e0805n4:39_4": "nāṭaputti,",
  "anya-e0805n4:39_5": "dāsaputti,",
  "anya-e0805n4:39_6": "dāsarathi. Vāruṇi, kaṇḍi, bāladevi, pāvaki,",
  "anya-e0805n4:39_7": "jinadattassa apaccaṁ jenadatti,",
  "anya-e0805n4:39_8": "suddhodani,",
  "anya-e0805n4:39_9": "anuruddhi iccādi.",
  "anya-e0805n4:40_0": "Puna vāggahaṇena apaccatthe ṇikappaccayo,",
  "anya-e0805n4:40_1": "aditiādito ṇyappaccayo ca. Yathā –",
  "anya-e0805n4:40_2": "sakyaputtassa putto sakyaputtiko,",
  "anya-e0805n4:40_3": "‘‘tesu vuddhī’’tiādinā kakārassa yakāro,",
  "anya-e0805n4:40_4": "sakyaputtiyo.",
  "anya-e0805n4:40_5": "Evaṁ nāṭaputtiko,",
  "anya-e0805n4:40_6": "jenadattiko,",
  "anya-e0805n4:40_7": "vimātuyā putto vemātiko.",
  "anya-e0805n4:41_0": "‘‘Aditiyā putto’’ti atthe ṇyappaccayo, vuddhi ca.",
  "anya-e0805n4:42_0": "369.Avaṇṇo ye lopañca.",
  "anya-e0805n4:43_0": "Avaṇṇo taddhitabhūte yappaccaye pare lopamāpajjate.",
  "anya-e0805n4:43_1": "Casaddena ivaṇṇopīti ikāralopo,",
  "anya-e0805n4:43_2": "‘‘yavataṁ talanadakārānaṁ byañjanāni ca la ña jakāratta’’nti tyakārasaṁyogassa cakāro,",
  "anya-e0805n4:43_3": "‘‘paradvebhāvo ṭhāne’’ti dvittaṁ, ādicco.",
  "anya-e0805n4:43_4": "Evaṁ ditiyā putto decco.",
  "anya-e0805n4:44_0": "‘‘Kuṇḍaniyā putto’’ti atthe ṇyappaccaye kate –",
  "anya-e0805n4:45_0": "‘‘Kvacādimajjhuttaresū’’ti vattate.",
  "anya-e0805n4:46_0": "370.Tesuvuddhilopāgamavikāraviparītādesā ca.",
  "anya-e0805n4:47_0": "Tesu ādimajjhuttaresu avihitalakkhaṇesu jinavacanānuparodhena kvaci vuddhi lopa āgama vikāra viparītaādesā hontīti saṁyogantattepi ādivuddhi,",
  "anya-e0805n4:47_1": "ikāralope nyassañādeso, koṇḍañño,",
  "anya-e0805n4:47_2": "kuruno putto korabyo,",
  "anya-e0805n4:47_3": "etthāpi teneva ukārassa avādeso,",
  "anya-e0805n4:47_4": "bhātuno putto bhātabyo.",
  "anya-e0805n4:48_0": "‘‘Upagussa apacca’’nti viggahe –",
  "anya-e0805n4:49_0": "371.Ṇavopagvādīhi.",
  "anya-e0805n4:50_0": "Upagu manuiccevamādīhi ukārantehi gottagaṇehi ṇavappaccayo hoti vā ‘‘tassāpacca’’miccetasmiṁ atthe.",
  "anya-e0805n4:50_1": "Ādisaddassa cettha pakāravācakattā ukārantatoyevāyaṁ. Opagavo, opagavī, opagavaṁ,",
  "anya-e0805n4:50_2": "manuno apaccaṁ mānavo,",
  "anya-e0805n4:50_3": "‘‘mānuso’’ti ṇappaccaye,",
  "anya-e0805n4:50_4": "sāgame ca kate rūpaṁ,",
  "anya-e0805n4:50_5": "bhagguno apaccaṁ bhaggavo,",
  "anya-e0805n4:50_6": "paṇḍuno apaccaṁ paṇḍavo,",
  "anya-e0805n4:50_7": "upavindussa apaccaṁ opavindavo iccādi.",
  "anya-e0805n4:51_0": "‘‘Vidhavāya apacca’’nti atthe –",
  "anya-e0805n4:52_0": "372.Ṇera vidhavādito.",
  "anya-e0805n4:53_0": "Vidhavādito ṇerappaccayo hoti vā apaccatthe.",
  "anya-e0805n4:53_1": "Vigato dhavo pati etissāti vidhavā,",
  "anya-e0805n4:53_2": "vedhavero,",
  "anya-e0805n4:53_3": "bandhukiyā abhisāriṇiyā putto bandhukero,",
  "anya-e0805n4:53_4": "samaṇassa upajjhāyassa putto puttaṭṭhāniyattāti sāmaṇero,",
  "anya-e0805n4:53_5": "nāḷikero iccādi.",
  "anya-e0805n4:54_0": "Apaccataddhitaṁ.",
  "anya-e0805n4:55_0": "Saṁsaṭṭhādianekatthataddhita",
  "anya-e0805n4:56_0": "‘‘Tilena saṁsaṭṭha’’nti viggahe –",
  "anya-e0805n4:57_0": "373.Yena vā saṁsaṭṭhaṁ tarati carati vahati ṇiko.",
  "anya-e0805n4:58_0": "Yena vā saṁsaṭṭhaṁ,",
  "anya-e0805n4:58_1": "yena vā tarati,",
  "anya-e0805n4:58_2": "yena vā carati,",
  "anya-e0805n4:58_3": "yena vā vahati,",
  "anya-e0805n4:58_4": "tato tatiyantato liṅgamhā tesu saṁsaṭṭhādīsvatthesu ṇikappaccayo hoti vā.",
  "anya-e0805n4:58_5": "Telikaṁ bhojanaṁ,",
  "anya-e0805n4:58_6": "tilena abhisaṅkhatanti attho.",
  "anya-e0805n4:58_7": "Telikī yāgu.",
  "anya-e0805n4:58_8": "Guḷena saṁsaṭṭhaṁ egāḷikaṁ.",
  "anya-e0805n4:58_9": "Evaṁ ghātikaṁ, dādhikaṁ,",
  "anya-e0805n4:58_10": "māricikaṁ, loṇikaṁ.",
  "anya-e0805n4:59_0": "Nāvāya taratīti nāviko,",
  "anya-e0805n4:59_1": "uḷumpena taratīti oḷumpiko,",
  "anya-e0805n4:59_2": "vuddhiabhāvapakkhe uḷumpiko.",
  "anya-e0805n4:59_3": "Evaṁ kulliko,",
  "anya-e0805n4:59_4": "gopucchiko.",
  "anya-e0805n4:59_5": "Sakaṭena caratīti sākaṭiko.",
  "anya-e0805n4:59_6": "Evaṁ pādiko, daṇḍiko,",
  "anya-e0805n4:59_7": "dhammena carati pavattatīti dhammiko.",
  "anya-e0805n4:59_8": "Sīsena vahatīti sīsiko,",
  "anya-e0805n4:59_9": "vāggahaṇena īkārassa vuddhi na hoti.",
  "anya-e0805n4:59_10": "Evaṁ aṁsiko,",
  "anya-e0805n4:59_11": "khandhiko, hatthiko, aṅguliko.",
  "anya-e0805n4:60_0": "Puna vāggahaṇena aññatthesupi ṇikappaccayo,",
  "anya-e0805n4:60_1": "paradāraṁ gacchatīti pāradāriko,",
  "anya-e0805n4:60_2": "pathaṁ gacchatīti pathiko.",
  "anya-e0805n4:61_0": "‘‘Vinayamadhīte, aveccādhīte’’ti vā viggahe –",
  "anya-e0805n4:62_0": "‘‘Ṇiko’’ti vattate.",
  "anya-e0805n4:63_0": "374.Tamadhīte tenakatādisannidhānaniyogasippabhaṇḍajīvikatthesu ca.",
  "anya-e0805n4:64_0": "Catuppadamidaṁ.",
  "anya-e0805n4:64_1": "Tamadhīteti atthe,",
  "anya-e0805n4:64_2": "tena katādīsvatthesu ca tamhi sannidhāno,",
  "anya-e0805n4:64_3": "tattha niyutto,",
  "anya-e0805n4:64_4": "tamassa sippaṁ,",
  "anya-e0805n4:64_5": "tamassa bhaṇḍaṁ ,",
  "anya-e0805n4:64_6": "tamassa jīvikā iccetesvatthesu ca dutiyādivibhatyantehi liṅgehi ṇikappaccayo hoti vā. Venayiko.",
  "anya-e0805n4:64_7": "Evaṁ suttantiko,",
  "anya-e0805n4:64_8": "ābhidhammiko.",
  "anya-e0805n4:65_0": "‘‘Byākaraṇamadhīte’’ti atthe ṇikappaccayādimhi kate –",
  "anya-e0805n4:66_0": "‘‘Vuddhādisarassa vāsaṁyogantassa saṇe cā’’ti vattamāne –",
  "anya-e0805n4:67_0": "375.Māyūnamāgamo ṭhāne.",
  "anya-e0805n4:68_0": "I uiccebhesaṁ ādisarānaṁ asaṁyogantānaṁ mā vuddhi hoti saṇe,",
  "anya-e0805n4:68_1": "tatreva vuddhi āgamo hoti ca ṭhāneti ekāravuddhāgamo.",
  "anya-e0805n4:69_0": "‘‘Ṭhāne’’ti vacanā cettha, yūnamādesabhūtato;",
  "anya-e0805n4:70_0": "Yavehi pubbeva eo-vuddhiyo honti āgamā.",
  "anya-e0805n4:71_0": "Yakārassa dvibhāvo.",
  "anya-e0805n4:72_0": "Veyyākaraṇiko,",
  "anya-e0805n4:72_1": "nyāyamadhīteti neyyāyiko.",
  "anya-e0805n4:72_2": "Evaṁ takkiko, vediko,",
  "anya-e0805n4:72_3": "nemittiko,",
  "anya-e0805n4:72_4": "kāyena kato payogo kāyiko,",
  "anya-e0805n4:72_5": "kāyena kataṁ kammaṁ kāyikaṁ,",
  "anya-e0805n4:72_6": "vacasā kataṁ kammaṁ vācasikaṁ.",
  "anya-e0805n4:72_7": "Evaṁ mānasikaṁ,",
  "anya-e0805n4:72_8": "ettha ca ‘‘sasare vāgamo’’ti sutte vavatthitavāsaddena paccaye parepi sāgamo,",
  "anya-e0805n4:72_9": "therehi katā saṅgīti therikā.",
  "anya-e0805n4:72_10": "Evaṁ pañcasatikā,",
  "anya-e0805n4:72_11": "sattasatikā,",
  "anya-e0805n4:72_12": "ettha ‘‘ṇavaṇikā’’disutte anuvattitavāggahaṇena īpaccayo na hoti.",
  "anya-e0805n4:73_0": "Sannidhānatthe sarīre sannidhānā vedanā sārīrikā, sārīrikaṁ dukkhaṁ. Evaṁ mānasikā, mānasikaṁ.",
  "anya-e0805n4:74_0": "Niyuttatthe dvāre niyutto dovāriko,",
  "anya-e0805n4:74_1": "ettha ‘‘māyūnamāgamo ṭhāne’’ti vakārato pubbeokārāgamo.",
  "anya-e0805n4:74_2": "Evaṁ bhaṇḍāgāriko, nāgariko,",
  "anya-e0805n4:74_3": "navakammiko,",
  "anya-e0805n4:74_4": "vanakammiko,",
  "anya-e0805n4:74_5": "ādikammiko, odariko, rathiko, pathiko,",
  "anya-e0805n4:74_6": "upāye niyutto opāyiko,",
  "anya-e0805n4:74_7": "cetasi niyuttā cetasikā.",
  "anya-e0805n4:75_0": "Sippatthe vīṇāvādanaṁ vīṇā, vīṇā assa sippaṁ veṇiko. Evaṁ pāṇaviko, modiṅgiko, vaṁsiko.",
  "anya-e0805n4:76_0": "Bhaṇḍatthe gandho assa bhaṇḍanti gandhiko. Evaṁ teliko, goḷiko, pūviko, paṇṇiko, tambūliko, loṇiko.",
  "anya-e0805n4:77_0": "Jīvikatthe urabbhaṁ hantvā jīvati,",
  "anya-e0805n4:77_1": "urabbhamassa jīvikāti vā orabbhiko.",
  "anya-e0805n4:77_2": "Evaṁ māgaviko,",
  "anya-e0805n4:77_3": "ettha vakārāgamo. Sūkariko, sākuṇiko,",
  "anya-e0805n4:77_4": "macchiko iccādi.",
  "anya-e0805n4:78_0": "‘‘Tena katādī’’ti ettha ādiggahaṇena tena hataṁ,",
  "anya-e0805n4:78_1": "tena baddhaṁ,",
  "anya-e0805n4:78_2": "tena kītaṁ,",
  "anya-e0805n4:78_3": "tena dibbati,",
  "anya-e0805n4:78_4": "so assa āvudho,",
  "anya-e0805n4:78_5": "so assa ābādho,",
  "anya-e0805n4:78_6": "tattha pasanno,",
  "anya-e0805n4:78_7": "tassa santakaṁ,",
  "anya-e0805n4:78_8": "tamassa parimāṇaṁ,",
  "anya-e0805n4:78_9": "tassa rāsi,",
  "anya-e0805n4:78_10": "taṁ arahati,",
  "anya-e0805n4:78_11": "tamassa sīlaṁ,",
  "anya-e0805n4:78_12": "tattha jāto,",
  "anya-e0805n4:78_13": "tattha vasati,",
  "anya-e0805n4:78_14": "tatra vidito,",
  "anya-e0805n4:78_15": "tadatthāya saṁvattati,",
  "anya-e0805n4:78_16": "tato āgato,",
  "anya-e0805n4:78_17": "tato sambhūto,",
  "anya-e0805n4:78_18": "tadassa payojananti evamādiatthe ca ṇikappaccayo hoti. Yathā –",
  "anya-e0805n4:78_19": "jālena hato,",
  "anya-e0805n4:78_20": "hanatīti vā jāliko.",
  "anya-e0805n4:78_21": "Evaṁ bāḷisiko, vākariko,",
  "anya-e0805n4:78_22": "suttena baddho suttiko,",
  "anya-e0805n4:78_23": "varattāya baddho vārattiko nāgo.",
  "anya-e0805n4:79_0": "Vatthena kītaṁ bhaṇḍaṁ vatthikaṁ.",
  "anya-e0805n4:79_1": "Evaṁ kumbhikaṁ, phālikaṁ,",
  "anya-e0805n4:79_2": "sovaṇṇikaṁ, sātikaṁ.",
  "anya-e0805n4:79_3": "Akkhena dibbatīti akkhiko.",
  "anya-e0805n4:79_4": "Evaṁ sālākiko,",
  "anya-e0805n4:79_5": "tindukiko,",
  "anya-e0805n4:79_6": "ambaphaliko.",
  "anya-e0805n4:79_7": "Cāpo assa āvudhoti cāpiko.",
  "anya-e0805n4:79_8": "Evaṁ tomariko,",
  "anya-e0805n4:79_9": "muggariko, mosaliko.",
  "anya-e0805n4:80_0": "Vāto assa ābādhoti vātiko. Evaṁ semhiko, pittiko.",
  "anya-e0805n4:81_0": "Buddhe pasanno buddhiko.",
  "anya-e0805n4:81_1": "Evaṁ dhammiko, saṅghiko.",
  "anya-e0805n4:81_2": "Buddhassa santako buddhiko.",
  "anya-e0805n4:81_3": "Evaṁ dhammiko,",
  "anya-e0805n4:81_4": "saṅghiko vihāro,",
  "anya-e0805n4:81_5": "saṅghikā bhūmi,",
  "anya-e0805n4:81_6": "saṅghikaṁ cīvaraṁ,",
  "anya-e0805n4:81_7": "puggalikaṁ.",
  "anya-e0805n4:82_0": "Kumbho assa parimāṇanti kumbhikaṁ.",
  "anya-e0805n4:82_1": "Evaṁ khārikaṁ, doṇikaṁ.",
  "anya-e0805n4:82_2": "Kumbhassa rāsi kumbhiko.",
  "anya-e0805n4:82_3": "Kumbhaṁ arahatīti kumbhiko.",
  "anya-e0805n4:82_4": "Evaṁ doṇiko,",
  "anya-e0805n4:82_5": "aṭṭhamāsiko,",
  "anya-e0805n4:82_6": "kahāpaṇiko,",
  "anya-e0805n4:82_7": "āsītikā gāthā, nāvutikā, sātikaṁ,",
  "anya-e0805n4:82_8": "sāhassikaṁ.",
  "anya-e0805n4:82_9": "Sandiṭṭhamarahatīti sandiṭṭhiko,",
  "anya-e0805n4:82_10": "‘‘ehi passā’’ti imaṁ vidhiṁ arahatīti ehipassiko.",
  "anya-e0805n4:83_0": "Sīlatthe paṁsukūladhāraṇaṁ paṁsukūlaṁ,",
  "anya-e0805n4:83_1": "taṁ sīlamassāti paṁsukūliko.",
  "anya-e0805n4:83_2": "Evaṁ tecīvariko,",
  "anya-e0805n4:83_3": "ekāsane bhojanasīlo ekāsaniko,",
  "anya-e0805n4:83_4": "rukkhamūle vasanasīlo rukkhamūliko,",
  "anya-e0805n4:83_5": "tathā āraññiko, sosāniko.",
  "anya-e0805n4:84_0": "Jātatthe apāye jāto āpāyiko.",
  "anya-e0805n4:84_1": "Evaṁ nerayiko,",
  "anya-e0805n4:84_2": "sāmuddiko maccho,",
  "anya-e0805n4:84_3": "vassesu jāto vassiko, vassikā,",
  "anya-e0805n4:84_4": "vassikaṁ pupphaṁ, sāradiko,",
  "anya-e0805n4:84_5": "hemantiko,",
  "anya-e0805n4:84_6": "vāsantiko,",
  "anya-e0805n4:84_7": "cātuddasiko,",
  "anya-e0805n4:84_8": "rājagahe jāto,",
  "anya-e0805n4:84_9": "rājagahe vasatīti vā rājagahiko jano,",
  "anya-e0805n4:84_10": "magadhesu jāto,",
  "anya-e0805n4:84_11": "vasatīti vā māgadhiko,",
  "anya-e0805n4:84_12": "māgadhikā,",
  "anya-e0805n4:84_13": "māgadhikaṁ,",
  "anya-e0805n4:84_14": "sāvatthiyaṁ jāto,",
  "anya-e0805n4:84_15": "vasatīti vā sāvatthiko,",
  "anya-e0805n4:84_16": "kāpilavatthiko, vesāliko.",
  "anya-e0805n4:85_0": "Loke vidito lokiko,",
  "anya-e0805n4:85_1": "lokāya saṁvattatītipi lokiko.",
  "anya-e0805n4:85_2": "Tathā mātito āgataṁ mātikaṁ,",
  "anya-e0805n4:85_3": "pitito āgataṁ pettikaṁ nāmaṁ.",
  "anya-e0805n4:86_0": "Sambhūtatthe mātito sambhūtaṁ mattikaṁ. Evaṁ pettikaṁ. Upadhitassa payojanaṁ opadhikaṁ.",
  "anya-e0805n4:87_0": "Sakatthepi asaṅkhāroyeva asaṅkhārikaṁ.",
  "anya-e0805n4:87_1": "Evaṁ sasaṅkhārikaṁ,",
  "anya-e0805n4:87_2": "nāmameva nāmikaṁ.",
  "anya-e0805n4:87_3": "Evaṁ ākhyātikaṁ,",
  "anya-e0805n4:87_4": "opasaggikaṁ,",
  "anya-e0805n4:87_5": "nepātikaṁ,",
  "anya-e0805n4:87_6": "catumahārāje bhatti etesanti cātumahārājikā.",
  "anya-e0805n4:87_7": "Evaṁ aññatthepi yojetabbaṁ.",
  "anya-e0805n4:88_0": "‘‘Kasāvena ratta’’nti viggahe –",
  "anya-e0805n4:89_0": "376.Ṇa rāgā tenarattaṁ tassedamaññatthesu ca.",
  "anya-e0805n4:90_0": "Rāgatthavācakā liṅgamhā ‘‘tena ratta’’miccetasmiṁ atthe,",
  "anya-e0805n4:90_1": "‘‘tasse’’ti chaṭṭhiyantato ‘‘ida’’miccetasmiṁ atthe ca aññatthesu ca ṇappaccayo hoti vā.",
  "anya-e0805n4:91_0": "Kāsāvaṁ vatthaṁ.",
  "anya-e0805n4:91_1": "Evaṁ kāsāyaṁ,",
  "anya-e0805n4:91_2": "kusumbhena rattaṁ kosumbhaṁ,",
  "anya-e0805n4:91_3": "haliddiyā rattaṁ hāliddaṁ,",
  "anya-e0805n4:91_4": "pattaṅgaṁ,",
  "anya-e0805n4:91_5": "mañjiṭṭhaṁ, kuṅkumaṁ,",
  "anya-e0805n4:91_6": "nīlena rattaṁ nīlaṁ.",
  "anya-e0805n4:91_7": "Evaṁ pītaṁ.",
  "anya-e0805n4:92_0": "Idamatthe mahiṁsassa idaṁ māhiṁsaṁ maṁsaṁ,",
  "anya-e0805n4:92_1": "dadhi sappi cammādikaṁ vā,",
  "anya-e0805n4:92_2": "sūkarassa idaṁ sūkaraṁ,",
  "anya-e0805n4:92_3": "kaccāyanassa idaṁ kaccāyanaṁ byākaraṇaṁ.",
  "anya-e0805n4:92_4": "Evaṁ sogataṁ sāsanaṁ.",
  "anya-e0805n4:93_0": "‘‘Isissa ida’’nti atthe ṇappaccaye kate vuddhimhi sampatte –",
  "anya-e0805n4:94_0": "‘‘Saṇe, yūnamāgamo ṭhāne’’ti ca vattate.",
  "anya-e0805n4:95_0": "377.Āttañca.",
  "anya-e0805n4:96_0": "I uiccetesaṁ ādisarānaṁ āttañca hoti saṇakārappaccaye pare,",
  "anya-e0805n4:96_1": "casaddena rikārāgamo ca ṭhāneti ikārassa āttaṁ.",
  "anya-e0805n4:97_0": "Ṭhānādhikārato āttaṁ, isūsabhaujādinaṁ;",
  "anya-e0805n4:98_0": "Isissa tu rikārāga-mo cāttānantare bhave.",
  "anya-e0805n4:99_0": "Ārisyaṁ, usabhassa idaṁ āsabhaṁ ṭhānaṁ, āsabhī vācā.",
  "anya-e0805n4:100_0": "Aññatthaggahaṇena pana avidūrabhavo,",
  "anya-e0805n4:100_1": "tatra bhavo,",
  "anya-e0805n4:100_2": "tatra jāto,",
  "anya-e0805n4:100_3": "tato āgato,",
  "anya-e0805n4:100_4": "so assa nivāso,",
  "anya-e0805n4:100_5": "tassa issaro,",
  "anya-e0805n4:100_6": "kattikādīhi niyutto māso,",
  "anya-e0805n4:100_7": "sāssa devatā,",
  "anya-e0805n4:100_8": "tamaveccādhīte,",
  "anya-e0805n4:100_9": "tassa visayo deso,",
  "anya-e0805n4:100_10": "tasmiṁ dese atthi,",
  "anya-e0805n4:100_11": "tena nibbattaṁ,",
  "anya-e0805n4:100_12": "taṁ arahati,",
  "anya-e0805n4:100_13": "tassa vikāro,",
  "anya-e0805n4:100_14": "tamassa parimāṇanti iccevamādīsvatthesu ca ṇappaccayo. Yathā –",
  "anya-e0805n4:100_15": "vidisāya avidūre bhavo vediso gāmo,",
  "anya-e0805n4:100_16": "udumbarassa avidūre bhavaṁ odumbaraṁ vimānaṁ.",
  "anya-e0805n4:101_0": "Bhavatthe manasi bhavaṁ mānasaṁ sukhaṁ, sāgamo.",
  "anya-e0805n4:101_1": "Sare bhavo sāraso sakuṇo,",
  "anya-e0805n4:101_2": "sārasā sakuṇī,",
  "anya-e0805n4:101_3": "sārasaṁ pupphaṁ ,",
  "anya-e0805n4:101_4": "urasi bhavo oraso putto,",
  "anya-e0805n4:101_5": "urasi saṁvaḍḍhitattā,",
  "anya-e0805n4:101_6": "mitte bhavā mettā, mettī vā,",
  "anya-e0805n4:101_7": "pure bhavā porī vācā.",
  "anya-e0805n4:102_0": "Jātādīsu pāvuse jāto pāvuso megho,",
  "anya-e0805n4:102_1": "pāvusā ratti,",
  "anya-e0805n4:102_2": "pāvusaṁ abbhaṁ,",
  "anya-e0805n4:102_3": "sarade jāto sārado māso,",
  "anya-e0805n4:102_4": "sāradā ratti,",
  "anya-e0805n4:102_5": "sāradaṁ pupphaṁ.",
  "anya-e0805n4:102_6": "Evaṁ sisiro, hemanto, vasanto, vimho,",
  "anya-e0805n4:102_7": "mathurāyaṁ jāto māthuro jano,",
  "anya-e0805n4:102_8": "māthurā gaṇikā,",
  "anya-e0805n4:102_9": "māthuraṁ vatthaṁ.",
  "anya-e0805n4:102_10": "Mathurāya āgato māthuro,",
  "anya-e0805n4:102_11": "mathurā assa nivāsoti māthuro,",
  "anya-e0805n4:102_12": "mathurāya issaro māthuro rājā.",
  "anya-e0805n4:102_13": "‘‘Sabbato ko’’ti ettha puna sabbatoggahaṇena taddhitatopi kvaci sasarakakārāgamo,",
  "anya-e0805n4:102_14": "māthurako vā,",
  "anya-e0805n4:102_15": "rājagahe jāto,",
  "anya-e0805n4:102_16": "rājagahā āgato,",
  "anya-e0805n4:102_17": "rājagaho assa nivāsoti vā,",
  "anya-e0805n4:102_18": "rājagahassa issaroti vā rājagaho,",
  "anya-e0805n4:102_19": "rājagahako vā.",
  "anya-e0805n4:102_20": "Evaṁ sāgalo,",
  "anya-e0805n4:102_21": "sāgalako vā,",
  "anya-e0805n4:102_22": "pāṭaliputto,",
  "anya-e0805n4:102_23": "pāṭaliputtako vā,",
  "anya-e0805n4:102_24": "vesāliyaṁ jātotiādiatthe vesālo,",
  "anya-e0805n4:102_25": "vesālako vā,",
  "anya-e0805n4:102_26": "kusināre jāto kosināro,",
  "anya-e0805n4:102_27": "kosinārako vā.",
  "anya-e0805n4:102_28": "Evaṁ sāketo,",
  "anya-e0805n4:102_29": "sāketako vā, kosambo,",
  "anya-e0805n4:102_30": "kosambako vā,",
  "anya-e0805n4:102_31": "indapatto,",
  "anya-e0805n4:102_32": "indapattako vā, kapillo,",
  "anya-e0805n4:102_33": "kapillako vā,",
  "anya-e0805n4:102_34": "bhārukaccho,",
  "anya-e0805n4:102_35": "bhārukacchako vā,",
  "anya-e0805n4:102_36": "nagare jāto,",
  "anya-e0805n4:102_37": "nagarā āgato,",
  "anya-e0805n4:102_38": "nagare vasatīti vā nāgaro,",
  "anya-e0805n4:102_39": "nāgarako vā.",
  "anya-e0805n4:102_40": "Evaṁ jānapado.",
  "anya-e0805n4:103_0": "Janapadanāmesu pana sabbattha bahuvacanameva bhavati. Yathā –",
  "anya-e0805n4:103_1": "aṅgesu jāto,",
  "anya-e0805n4:103_2": "aṅgehi āgato,",
  "anya-e0805n4:103_3": "aṅgā assa nivāso,",
  "anya-e0805n4:103_4": "aṅgānaṁ issaro vā aṅgo,",
  "anya-e0805n4:103_5": "aṅgako vā, māgadho,",
  "anya-e0805n4:103_6": "māgadhako vā, kosalo,",
  "anya-e0805n4:103_7": "kosalako vā , vedeho,",
  "anya-e0805n4:103_8": "vedehako vā, kambojo,",
  "anya-e0805n4:103_9": "kambojako vā, gandhāro,",
  "anya-e0805n4:103_10": "gandhārako vā, sovīro,",
  "anya-e0805n4:103_11": "sovīrako vā, sindhavo,",
  "anya-e0805n4:103_12": "sindhavako vā, assako, kāliṅgo, pañcālo, sakko,",
  "anya-e0805n4:103_13": "tathā suraṭṭhe jāto,",
  "anya-e0805n4:103_14": "suraṭṭhassa issaro vā soraṭṭho,",
  "anya-e0805n4:103_15": "soraṭṭhako vā.",
  "anya-e0805n4:103_16": "Evaṁ mahāraṭṭho,",
  "anya-e0805n4:103_17": "mahāraṭṭhako vā iccādi.",
  "anya-e0805n4:104_0": "Nakkhattayoge kattikāya puṇṇacandayuttāya yutto māso kattiko,",
  "anya-e0805n4:104_1": "magasirena candayuttena nakkhattena yutto māso māgasiro.",
  "anya-e0805n4:104_2": "Evaṁ phussena yutto māso phusso,",
  "anya-e0805n4:104_3": "maghāya yutto māso māgho,",
  "anya-e0805n4:104_4": "phagguniyā yutto māso phagguno,",
  "anya-e0805n4:104_5": "cittāya yutto māso citto,",
  "anya-e0805n4:104_6": "visākhāya yutto māso vesākho,",
  "anya-e0805n4:104_7": "jeṭṭhāya yutto māso jeṭṭho,",
  "anya-e0805n4:104_8": "uttarāsāḷhāya yutto māso āsāḷho,",
  "anya-e0805n4:104_9": "āsāḷhī vā,",
  "anya-e0805n4:104_10": "savaṇena yutto māso sāvaṇo, sāvaṇī.",
  "anya-e0805n4:104_11": "Bhaddena yutto māso bhaddo,",
  "anya-e0805n4:104_12": "assayujena yutto māso assayujo,",
  "anya-e0805n4:104_13": "buddho assa devatāti buddho.",
  "anya-e0805n4:104_14": "Evaṁ sogato, māhindo, yāmo, somo.",
  "anya-e0805n4:105_0": "Byākaraṇaṁ aveccādhīte veyyākaraṇo.",
  "anya-e0805n4:105_1": "Evaṁ mohutto, nemitto,",
  "anya-e0805n4:105_2": "aṅgavijjo,",
  "anya-e0805n4:105_3": "vatthuvijjo.",
  "anya-e0805n4:105_4": "Vasātīnaṁ visayo deso vāsāto,",
  "anya-e0805n4:105_5": "udumbarā asmiṁ padese santīti odumbaro deso.",
  "anya-e0805n4:106_0": "Sahassena nibbattā sāhassī parikhā,",
  "anya-e0805n4:106_1": "payasā nibbattaṁ pāyāsaṁ,",
  "anya-e0805n4:106_2": "sahassaṁ arahatīti sāhassī gāthā,",
  "anya-e0805n4:106_3": "ayaso vikāro āyaso.",
  "anya-e0805n4:106_4": "Evaṁ sovaṇṇo,",
  "anya-e0805n4:106_5": "puriso parimāṇamassāti porisaṁ udakaṁ.",
  "anya-e0805n4:107_0": "Caggahaṇena tattha jāto,",
  "anya-e0805n4:107_1": "tattha vasati,",
  "anya-e0805n4:107_2": "tassa hitaṁ,",
  "anya-e0805n4:107_3": "taṁ arahatītiādīsu ṇeyyappaccayo.",
  "anya-e0805n4:107_4": "Bārāṇasiyaṁ jāto,",
  "anya-e0805n4:107_5": "vasatīti vā bārāṇaseyyako,",
  "anya-e0805n4:107_6": "pure viya kakārāgamo.",
  "anya-e0805n4:107_7": "Evaṁ campeyyako,",
  "anya-e0805n4:107_8": "sāgaleyyako,",
  "anya-e0805n4:107_9": "mithileyyako jano,",
  "anya-e0805n4:107_10": "gaṅgeyyo maccho,",
  "anya-e0805n4:107_11": "silāya jātaṁ seleyyakaṁ,",
  "anya-e0805n4:107_12": "kule jāto koleyyako sunakho,",
  "anya-e0805n4:107_13": "vane jātaṁ vāneyyaṁ pupphaṁ.",
  "anya-e0805n4:107_14": "Evaṁ pabbateyyo mānuso,",
  "anya-e0805n4:107_15": "pabbateyyā nadī,",
  "anya-e0805n4:107_16": "pabbateyyaṁ osadhaṁ,",
  "anya-e0805n4:107_17": "pathassa hitaṁ pātheyyaṁ,",
  "anya-e0805n4:107_18": "sapatissa hitaṁ sāpateyyaṁ dhanaṁ,",
  "anya-e0805n4:107_19": "padīpeyyaṁ telaṁ,",
  "anya-e0805n4:107_20": "mātu hitaṁ matteyyaṁ.",
  "anya-e0805n4:107_21": "Evaṁ petteyyaṁ.",
  "anya-e0805n4:107_22": "Dakkhiṇamarahatīti dakkhiṇeyyo iccādi.",
  "anya-e0805n4:108_0": "378.Jātādīnamimiyā ca.",
  "anya-e0805n4:109_0": "Jātaiccevamādīnaṁ saddānaṁ atthe ima iyaiccete paccayā honti vā.",
  "anya-e0805n4:110_0": "Pacchā jāto pacchimo,",
  "anya-e0805n4:110_1": "pacchimā janatā,",
  "anya-e0805n4:110_2": "pacchimaṁ cittaṁ,",
  "anya-e0805n4:110_3": "ante jāto antimo, antimā, antimaṁ.",
  "anya-e0805n4:110_4": "Evaṁ majjhimo, purimo, uparimo, heṭṭhimo,",
  "anya-e0805n4:110_5": "paccantimo, gopphimo, ganthimo.",
  "anya-e0805n4:111_0": "Tathā iyappaccaye manussajātiyā jāto manussajātiyo,",
  "anya-e0805n4:111_1": "manussajātiyā,",
  "anya-e0805n4:111_2": "manussajātiyaṁ.",
  "anya-e0805n4:111_3": "Evaṁ assajātiyo,",
  "anya-e0805n4:111_4": "hatthijātiyo,",
  "anya-e0805n4:111_5": "bodhisattajātiyo,",
  "anya-e0805n4:111_6": "dabbajātiyo,",
  "anya-e0805n4:111_7": "samānajātiyo,",
  "anya-e0805n4:111_8": "lokiyo iccādi.",
  "anya-e0805n4:112_0": "Ādiggahaṇena tattha niyutto,",
  "anya-e0805n4:112_1": "tadassa atthi,",
  "anya-e0805n4:112_2": "tattha bhavotiādīsvapi ima iyappaccayā honti,",
  "anya-e0805n4:112_3": "casaddena ikappaccayo ca.",
  "anya-e0805n4:112_4": "Ante niyutto antimo, antiyo, antiko,",
  "anya-e0805n4:112_5": "putto assa atthi,",
  "anya-e0805n4:112_6": "tasmiṁ vā vijjatīti puttimo, puttiyo, vuttiko,",
  "anya-e0805n4:112_7": "kappo assa atthīti kappiyo,",
  "anya-e0805n4:112_8": "jaṭā assa atthīti jaṭiyo,",
  "anya-e0805n4:112_9": "hānabhāgo assa atthīti hānabhāgiyo.",
  "anya-e0805n4:112_10": "Evaṁ ṭhitibhāgiyo,",
  "anya-e0805n4:112_11": "bodhissa pakkhe bhavā bodhipakkhiyā,",
  "anya-e0805n4:112_12": "pañcavagge bhavā pañcavaggiyā.",
  "anya-e0805n4:112_13": "Evaṁ chabbaggiyā, udariyaṁ,",
  "anya-e0805n4:112_14": "attano idanti attaniyaṁ,",
  "anya-e0805n4:112_15": "nakārāgamo.",
  "anya-e0805n4:113_0": "Casaddaggahaṇena kiya yaṇyappaccayā ca.",
  "anya-e0805n4:113_1": "Jātiyā niyutto jātikiyo.",
  "anya-e0805n4:113_2": "Evaṁ andhakiyo,",
  "anya-e0805n4:113_3": "jaccandhe niyutto jaccandhakiyo.",
  "anya-e0805n4:113_4": "Sassa ayanti sakiyo.",
  "anya-e0805n4:113_5": "Evaṁ parakiyo.",
  "anya-e0805n4:114_0": "Yappaccayo sādhuhitabhavajātādiatthesu. Yathā –",
  "anya-e0805n4:114_1": "kammani sādhu kammaññaṁ.",
  "anya-e0805n4:114_2": "Sabhāyaṁ sādhu sabbhaṁ,",
  "anya-e0805n4:114_3": "‘‘yavataṁ talanā’’dinā ukārādi.",
  "anya-e0805n4:114_4": "Evaṁ medhāya hitaṁ mejjhaṁ ghaṭaṁ.",
  "anya-e0805n4:114_5": "Pādānaṁ hitaṁ pajjaṁ telaṁ,",
  "anya-e0805n4:114_6": "rathassa hitā racchā,",
  "anya-e0805n4:114_7": "gāme bhavo gammo ,",
  "anya-e0805n4:114_8": "gave bhavaṁ gabyaṁ,",
  "anya-e0805n4:114_9": "‘‘osare cā’’ti sutte casaddena yappaccaye parepi avādeso.",
  "anya-e0805n4:114_10": "Kavimhi bhavaṁ kabyaṁ,",
  "anya-e0805n4:114_11": "divi bhavā dibyā,",
  "anya-e0805n4:114_12": "thanato jātaṁ thaññaṁ,",
  "anya-e0805n4:114_13": "dhanāya saṁvattatīti dhaññaṁ.",
  "anya-e0805n4:115_0": "Ṇyappaccayo parisāyaṁ sādhu pārisajjo,",
  "anya-e0805n4:115_1": "dakārāgamo,",
  "anya-e0805n4:115_2": "samaṇānaṁ hitā sāmaññā janā,",
  "anya-e0805n4:115_3": "brāhmaṇānaṁ hitā brāhmaññā,",
  "anya-e0805n4:115_4": "arūpe bhavā āruppā iccādi.",
  "anya-e0805n4:116_0": "‘‘Rājaputtānaṁ samūho’’ti viggahe –",
  "anya-e0805n4:117_0": "379.Samūhatthe kaṇaṇā.",
  "anya-e0805n4:118_0": "Chaṭṭhiyantato ‘‘tesaṁ samūho’’ti atthe kaṇaṇaiccete paccayā honti.",
  "anya-e0805n4:118_1": "Rājaputtako,",
  "anya-e0805n4:118_2": "rājaputtakaṁ vā,",
  "anya-e0805n4:118_3": "rājaputto.",
  "anya-e0805n4:118_4": "Evaṁ mānussako, mānusso,",
  "anya-e0805n4:118_5": "māthurako, māthuro, porisako, poriso,",
  "anya-e0805n4:118_6": "vuddhānaṁ samūho vuddhako, vuddho.",
  "anya-e0805n4:118_7": "Evaṁ māyūrako, māyūro, kāpoto, kokilo,",
  "anya-e0805n4:118_8": "māhiṁsako, māhiṁso, oṭṭhako,",
  "anya-e0805n4:118_9": "orabbhako,",
  "anya-e0805n4:118_10": "aṭṭhannaṁ samūho aṭṭhako,",
  "anya-e0805n4:118_11": "rājānaṁ samūho rājako,",
  "anya-e0805n4:118_12": "bhikkhānaṁ samūho bhikkho,",
  "anya-e0805n4:118_13": "sikkhānaṁ samūho sikkho,",
  "anya-e0805n4:118_14": "dvinnaṁ samūho dvayaṁ,",
  "anya-e0805n4:118_15": "‘‘tesu vuddhī’’tiādinā ikārassa ayādeso.",
  "anya-e0805n4:118_16": "Evaṁ tiṇṇaṁ samūho tayaṁ iccādi.",
  "anya-e0805n4:119_0": "‘‘Samūhatthe’’ti vattate.",
  "anya-e0805n4:120_0": "380.Gāmajanabandhusahāyādīhi tā.",
  "anya-e0805n4:121_0": "Gāmajanabandhusahāyaiccevamādīhi tāpaccayo hoti samūhatthe.",
  "anya-e0805n4:121_1": "Gāmānaṁ samūho gāmatā.",
  "anya-e0805n4:121_2": "Evaṁ janatā, bandhutā, sahāyatā, nāgaratā.",
  "anya-e0805n4:121_3": "‘‘Tā’’ti yogavibhāgena sakatthepi devoyeva devatā,",
  "anya-e0805n4:121_4": "tāpaccayantassa niccamitthiliṅgatā.",
  "anya-e0805n4:122_0": "381.Tadassa ṭhānamiyo ca.",
  "anya-e0805n4:123_0": "‘‘Tadassa ṭhāna’’miccetasmiṁ atthe chaṭṭhiyantato iyappaccayo hoti.",
  "anya-e0805n4:123_1": "Madanassa ṭhānaṁ madaniyo, madaniyā,",
  "anya-e0805n4:123_2": "madaniyaṁ,",
  "anya-e0805n4:123_3": "bandhanassa ṭhānaṁ bandhaniyaṁ.",
  "anya-e0805n4:123_4": "Evaṁ mucchaniyaṁ.",
  "anya-e0805n4:123_5": "Rajaniyaṁ,",
  "anya-e0805n4:123_6": "gamaniyaṁ,",
  "anya-e0805n4:123_7": "dassaniyaṁ,",
  "anya-e0805n4:123_8": "upādāniyaṁ,",
  "anya-e0805n4:123_9": "pasādaniyaṁ.",
  "anya-e0805n4:123_10": "Casaddena hitādiatthepi upādānānaṁ hitā upādāniyā iccādi.",
  "anya-e0805n4:124_0": "382.Upamatthāyitattaṁ.",
  "anya-e0805n4:125_0": "Upamatthe upamāvāciliṅgato āyitattappaccayo hoti.",
  "anya-e0805n4:125_1": "Dhūmo viya dissatīti dhūmāyitattaṁ.",
  "anya-e0805n4:125_2": "Evaṁ timirāyitattaṁ.",
  "anya-e0805n4:126_0": "‘‘Tadassa ṭhāna’’nti vattate.",
  "anya-e0805n4:127_0": "383.Tannissitatthe lo.",
  "anya-e0805n4:128_0": "‘‘Tannissita’’nti atthe,",
  "anya-e0805n4:128_1": "‘‘tadassaṭhāna’’nti atthe ca lappaccayo hoti.",
  "anya-e0805n4:128_2": "Duṭṭhu nissitaṁ,",
  "anya-e0805n4:128_3": "duṭṭhu ṭhānaṁ vā duṭṭhullaṁ,",
  "anya-e0805n4:128_4": "duṭṭhullā vācā,",
  "anya-e0805n4:128_5": "lassa dvibhāvo.",
  "anya-e0805n4:128_6": "Evaṁ vedallaṁ.",
  "anya-e0805n4:129_0": "‘‘Abhijjhā assa pakati, abhijjhā assa bahulā’’ti vā viggahe –",
  "anya-e0805n4:130_0": "384.Ālu tabbahule.",
  "anya-e0805n4:131_0": "Paṭhamāvibhatyantato āluppaccayo hoti ‘‘tadassa bahula’’miccetasmiṁ atthe.",
  "anya-e0805n4:131_1": "Abhijjhālu,",
  "anya-e0805n4:131_2": "abhijjhālū,",
  "anya-e0805n4:131_3": "abhijjhālavo.",
  "anya-e0805n4:131_4": "Evaṁ sītālu, dhajālu, dayālu.",
  "anya-e0805n4:131_5": "‘‘Sabbato ko’’ti ettha puna sabbatoggahaṇena kakārāgamo,",
  "anya-e0805n4:131_6": "abhijjhāluko,",
  "anya-e0805n4:131_7": "abhijjhālukā,",
  "anya-e0805n4:131_8": "abhijjhālukaṁ.",
  "anya-e0805n4:131_9": "Evaṁ sītāluko, dayāluko,",
  "anya-e0805n4:131_10": "tathā hīnova hīnako.",
  "anya-e0805n4:131_11": "Evaṁ potako, kumārako, māṇavako, muduko, ujuko,",
  "anya-e0805n4:131_12": "appamattakaṁ,",
  "anya-e0805n4:131_13": "oramattakaṁ,",
  "anya-e0805n4:131_14": "sīlamattakaṁ iccādi.",
  "anya-e0805n4:132_0": "‘‘Yadanupapannā nipātanā sijjhantī’’ti iminā paṭibhāgakucchitasaññānukampādiatthesu kappaccayo.",
  "anya-e0805n4:132_1": "Paṭibhāgatthe hatthino iva hatthikā.",
  "anya-e0805n4:132_2": "Evaṁ assakā.",
  "anya-e0805n4:132_3": "Kucchitatthe kucchito samaṇo samaṇako.",
  "anya-e0805n4:132_4": "Evaṁ brāhmaṇako, muṇḍako,",
  "anya-e0805n4:132_5": "paṇḍitako,",
  "anya-e0805n4:132_6": "veyyākaraṇako.",
  "anya-e0805n4:132_7": "Saññāyaṁ katako, bhaṭako.",
  "anya-e0805n4:132_8": "Anukampāyaṁ puttako.",
  "anya-e0805n4:133_0": "Tathā kiṁyatetato parimāṇatthe ttakavantuppaccayā.",
  "anya-e0805n4:133_1": "Kiṁ parimāṇamassāti kittakaṁ.",
  "anya-e0805n4:133_2": "Evaṁ yattakaṁ, tattakaṁ, ettakaṁ.",
  "anya-e0805n4:133_3": "Vantumhi āttañca,",
  "anya-e0805n4:133_4": "yaṁ parimāṇamassāti yāvā, yāvanto ,",
  "anya-e0805n4:133_5": "guṇavantusamaṁ.",
  "anya-e0805n4:133_6": "Evaṁ tāvā, tāvanto. Etāvā,",
  "anya-e0805n4:133_7": "etāvanto iccādi.",
  "anya-e0805n4:134_0": "‘‘Suvaṇṇena pakata’’nti viggahe –",
  "anya-e0805n4:135_0": "385.Tappakativacane mayo.",
  "anya-e0805n4:136_0": "Tappakativacanatthe mayappaccayo hoti,",
  "anya-e0805n4:136_1": "pakarīyatīti pakati,",
  "anya-e0805n4:136_2": "tena pakati tappakati,",
  "anya-e0805n4:136_3": "tappakatiyā vacanaṁ kathanaṁ tappakativacanaṁ.",
  "anya-e0805n4:136_4": "Suvaṇṇamayo ratho,",
  "anya-e0805n4:136_5": "sovaṇṇamayo vā,",
  "anya-e0805n4:136_6": "suvaṇṇamayā bhājanavikati,",
  "anya-e0805n4:136_7": "suvaṇṇamayaṁ bhājanaṁ.",
  "anya-e0805n4:136_8": "Evaṁ rūpiyamayaṁ,",
  "anya-e0805n4:136_9": "rajatamayaṁ,",
  "anya-e0805n4:136_10": "jatumayaṁ,",
  "anya-e0805n4:136_11": "dārumayaṁ,",
  "anya-e0805n4:136_12": "mattikāmayaṁ,",
  "anya-e0805n4:136_13": "iddhiyā nibbattaṁ iddhimayaṁ.",
  "anya-e0805n4:137_0": "Manato nipphannā manomayā, ayasāpakataṁ ayomayaṁ. Ettha ca ‘‘manogaṇādīna’’nti vattamāne –",
  "anya-e0805n4:138_0": "386.Etesamo lope.",
  "anya-e0805n4:139_0": "Etesaṁ manogaṇādīnaṁ anto ottamāpajjate vibhattilope kateti okāro.",
  "anya-e0805n4:140_0": "Gavena pakataṁ karīsaṁ,",
  "anya-e0805n4:140_1": "goto nibbattanti vā gomayaṁ.",
  "anya-e0805n4:140_2": "‘‘Mayo’’tiyogavibhāgena sakatthepi dānameva dānamayaṁ,",
  "anya-e0805n4:140_3": "sīlamayaṁ iccādi.",
  "anya-e0805n4:141_0": "Saṁsaṭṭhādianekatthataddhitaṁ.",
  "anya-e0805n4:142_0": "Bhāvataddhita",
  "anya-e0805n4:143_0": "‘‘Alasassa bhāvo’’ti viggahe –",
  "anya-e0805n4:144_0": "387.Ṇyattatā bhāve tu.",
  "anya-e0805n4:145_0": "Chaṭṭhiyantato ṇyattatāiccete paccayā honti ‘‘tassa bhāvo’’ iccetasmiṁ atthe,",
  "anya-e0805n4:145_1": "tusaddaggahaṇena ttanaṇeyyādippaccayā ca.",
  "anya-e0805n4:145_2": "Bhavanti etasmā buddhisaddā iti bhāvo,",
  "anya-e0805n4:145_3": "saddappavattinimittaṁ vuccati,",
  "anya-e0805n4:145_4": "vuttañca –",
  "anya-e0805n4:145_5": "‘‘yassa guṇassa hi bhāvā dabbe saddaniveso tadabhidhāneṇyattatādayo’’ti.",
  "anya-e0805n4:145_6": "Ṇyattattanantānaṁ niccaṁ napuṁsakattaṁ,",
  "anya-e0805n4:145_7": "tāpaccayantassa sabhāvato niccamitthiliṅgatā.",
  "anya-e0805n4:145_8": "Ṇyappaccayoyaṁ guṇavacane brāhmaṇādīhi,",
  "anya-e0805n4:145_9": "tattha ‘‘avaṇṇo ye lopañcā’’ti avaṇṇalopo,",
  "anya-e0805n4:145_10": "ādivuddhi.",
  "anya-e0805n4:146_0": "Ālasyaṁ.",
  "anya-e0805n4:146_1": "Evaṁ ārogyaṁ,",
  "anya-e0805n4:146_2": "udaggassa bhāvo odagyaṁ,",
  "anya-e0805n4:146_3": "sakhino bhāvo sakhyaṁ,",
  "anya-e0805n4:146_4": "aṇaṇassa bhāvo āṇaṇyaṁ,",
  "anya-e0805n4:146_5": "vidhavāya bhāvo vedhabyaṁ,",
  "anya-e0805n4:146_6": "dubbalassa bhāvo dubbalyaṁ,",
  "anya-e0805n4:146_7": "capalassa bhāvo cāpalyaṁ.",
  "anya-e0805n4:147_0": "Viyattassa bhāvo veyyattiyaṁ,",
  "anya-e0805n4:147_1": "maccharassa bhāvo macchariyaṁ.",
  "anya-e0805n4:147_2": "Evaṁ issariyaṁ, ālasiyaṁ, muṇḍiyaṁ, mūḷhiyaṁ.",
  "anya-e0805n4:147_3": "Ettha ‘‘veyyattiya’’ntiādīsu ‘‘tesu vuddhī’’tiādinā yamhi ikārāgamo.",
  "anya-e0805n4:148_0": "‘‘Paṇḍitassa bhāvo paṇḍitya’’ntiādīsu ‘‘yavataṁ talanadakārānaṁ byañjanāni calañajakāratta’’nti tyakārasaṁyogādīnaṁ calañajakārādesā , dvittaṁ.",
  "anya-e0805n4:148_1": "Paṇḍiccaṁ,",
  "anya-e0805n4:148_2": "bahussutassa bhāvo bāhussaccaṁ,",
  "anya-e0805n4:148_3": "‘‘tesu vuddhī’’tiādinā ukārassa akāro,",
  "anya-e0805n4:148_4": "evaṁ porohiccaṁ,",
  "anya-e0805n4:148_5": "adhipatissa bhāvo ādhipaccaṁ,",
  "anya-e0805n4:148_6": "muṭṭhassatissa bhāvo muṭṭhassaccaṁ,",
  "anya-e0805n4:148_7": "ivaṇṇalopo.",
  "anya-e0805n4:148_8": "Kusalassa bhāvo kosallaṁ.",
  "anya-e0805n4:148_9": "Evaṁ vepullaṁ,",
  "anya-e0805n4:148_10": "samānānaṁ bhāvo sāmaññaṁ,",
  "anya-e0805n4:148_11": "gilānassa bhāvo gelaññaṁ,",
  "anya-e0805n4:148_12": "‘‘kvacādimajjhuttarā’’disuttena saṁyoge pare rassattaṁ.",
  "anya-e0805n4:149_0": "Suhadassa bhāvosohajjaṁ.",
  "anya-e0805n4:149_1": "Evaṁ vesārajjaṁ,",
  "anya-e0805n4:149_2": "kusīdassabhāvokosajjaṁ,",
  "anya-e0805n4:149_3": "‘‘tesu vuddhī’’tiādinā īkārassa akāro.",
  "anya-e0805n4:149_4": "Tathā ‘‘purisassa bhāvo porisa’’ntiādīsu ‘‘yavataṁ talanā’’disutte kāraggahaṇena yavataṁ sakārakacaṭapavaggānaṁ sakārakacaṭapavaggādesā.",
  "anya-e0805n4:149_5": "Sumanassa bhāvo somanassaṁ.",
  "anya-e0805n4:149_6": "Evaṁ domanassaṁ,",
  "anya-e0805n4:149_7": "sovacassaṁ,",
  "anya-e0805n4:149_8": "dovacassaṁ,",
  "anya-e0805n4:149_9": "ettha sakārāgamo.",
  "anya-e0805n4:149_10": "Tathā nipakassa bhāvo nepakkaṁ, dvittaṁ.",
  "anya-e0805n4:149_11": "Evaṁ ādhikkaṁ,",
  "anya-e0805n4:149_12": "dubhagassa bhāvo dobhaggaṁ,",
  "anya-e0805n4:149_13": "vāṇijassa bhāvo vāṇijjaṁ,",
  "anya-e0805n4:149_14": "rājino bhāvo rajjaṁ,",
  "anya-e0805n4:149_15": "‘‘kvacā’’dinā rassattaṁ.",
  "anya-e0805n4:149_16": "Sarūpassa bhāvo sāruppaṁ.",
  "anya-e0805n4:149_17": "Evaṁ opammaṁ,",
  "anya-e0805n4:149_18": "sokhummaṁ.",
  "anya-e0805n4:150_0": "Tathassa bhāvo tacchaṁ,",
  "anya-e0805n4:150_1": "dummedhassa bhāvo dummejjhaṁ,",
  "anya-e0805n4:150_2": "samaṇassa bhāvo sāmaññaṁ.",
  "anya-e0805n4:150_3": "Evaṁ brāhmaññaṁ,",
  "anya-e0805n4:150_4": "nipuṇassa bhāvo nepuññaṁ.",
  "anya-e0805n4:150_5": "‘‘Taccha’’ntiādīsupi kāraggahaṇeneva yavataṁ thadhaṇakārānaṁ chajhañakārādesā.",
  "anya-e0805n4:151_0": "Ttatāpaccayesu –",
  "anya-e0805n4:151_1": "paṁsukūlikassa bhāvo paṁsukūlikattaṁ,",
  "anya-e0805n4:151_2": "paṁsukūlikatā.",
  "anya-e0805n4:151_3": "Evaṁ tecīvarikattaṁ,",
  "anya-e0805n4:151_4": "tecīvarikatā,",
  "anya-e0805n4:151_5": "odarikattaṁ,",
  "anya-e0805n4:151_6": "odarikatā,",
  "anya-e0805n4:151_7": "manussattaṁ,",
  "anya-e0805n4:151_8": "manussatā jāti, nīlattaṁ,",
  "anya-e0805n4:151_9": "nīlatā guṇo,",
  "anya-e0805n4:151_10": "yācakattaṁ,",
  "anya-e0805n4:151_11": "yācakatā kriyā,",
  "anya-e0805n4:151_12": "daṇḍittaṁ,",
  "anya-e0805n4:151_13": "daṇḍitā dabbaṁ,",
  "anya-e0805n4:151_14": "saccavāditā, pāramitā,",
  "anya-e0805n4:151_15": "kataññutā,",
  "anya-e0805n4:151_16": "sabbaññutā,",
  "anya-e0805n4:151_17": "‘‘kvacā’’dinā tāpaccaye rassattaṁ,",
  "anya-e0805n4:151_18": "appicchatā,",
  "anya-e0805n4:151_19": "asaṁsaggatā,",
  "anya-e0805n4:151_20": "bhassārāmatā,",
  "anya-e0805n4:151_21": "niddārāmatā,",
  "anya-e0805n4:151_22": "lahutā iccādi.",
  "anya-e0805n4:152_0": "Ttanapaccaye – puthujjanassa bhāvo puthujjanattanaṁ, vedanattanaṁ, jāyattanaṁ.",
  "anya-e0805n4:153_0": "Ṇeyye –",
  "anya-e0805n4:153_1": "sucissa bhāvo soceyyaṁ.",
  "anya-e0805n4:153_2": "Evaṁ ādhipabheyyaṁ,",
  "anya-e0805n4:153_3": "kavissa bhāvokāveyyaṁ,",
  "anya-e0805n4:153_4": "thenassa bhāvo theyyaṁ,",
  "anya-e0805n4:153_5": "mahāvuttinā nakārassa lopo.",
  "anya-e0805n4:154_0": "‘‘Ṇyattatā’’ti yogavibhāgena kammani,",
  "anya-e0805n4:154_1": "sakatthe ca ṇyādayo,",
  "anya-e0805n4:154_2": "vīrānaṁ bhāvo,",
  "anya-e0805n4:154_3": "kammaṁ vā vīriyaṁ,",
  "anya-e0805n4:154_4": "paribhaṭassa kammaṁ pāribhaṭyaṁ,",
  "anya-e0805n4:154_5": "pāribhaṭyassa bhāvo pāribhaṭyatā.",
  "anya-e0805n4:154_6": "Evaṁ sovacassatā,",
  "anya-e0805n4:154_7": "bhisaggassa kammaṁ bhesajjaṁ,",
  "anya-e0805n4:154_8": "byāvaṭassa kammaṁ veyyāvaccaṁ,",
  "anya-e0805n4:154_9": "saṭhassa bhāvo,",
  "anya-e0805n4:154_10": "kammaṁ vā sāṭheyyaṁ.",
  "anya-e0805n4:155_0": "Sakatthe pana –",
  "anya-e0805n4:155_1": "yathābhūtameva yathābhuccaṁ,",
  "anya-e0805n4:155_2": "karuṇāyeva kāruññaṁ,",
  "anya-e0805n4:155_3": "pattakālameva pattakallaṁ,",
  "anya-e0805n4:155_4": "ākāsānantameva ākāsānañcaṁ,",
  "anya-e0805n4:155_5": "kāyapāguññameva kāyapāguññatā iccādi.",
  "anya-e0805n4:156_0": "‘‘Visamassa bhāvo’’ti viggahe –",
  "anya-e0805n4:157_0": "‘‘Ttatā, bhāve’’ti ca vattate.",
  "anya-e0805n4:158_0": "388.Ṇa visamādīhi.",
  "anya-e0805n4:159_0": "Visamaiccevamādīhi chaṭṭhiyantehi ṇappaccayo hoti,",
  "anya-e0805n4:159_1": "tta tā ca ‘‘tassa bhāvo’’ iccetasmiṁ atthe.",
  "anya-e0805n4:159_2": "Ākatigaṇoyaṁ. Vesamaṁ,",
  "anya-e0805n4:159_3": "visamattaṁ, visamatā.",
  "anya-e0805n4:159_4": "Sucissa bhāvo socaṁ, sucittaṁ, sucitā,",
  "anya-e0805n4:159_5": "garuno bhāvo gāravo,",
  "anya-e0805n4:159_6": "ādivuddhi,",
  "anya-e0805n4:159_7": "‘‘o sare cā’’ti sutte casaddaggahaṇena ukārassa ca avādeso.",
  "anya-e0805n4:159_8": "Paṭuno bhāvo pāṭavaṁ, paṭuttaṁ, paṭutā.",
  "anya-e0805n4:160_0": "Ujuno bhāvo ajjavaṁ,",
  "anya-e0805n4:160_1": "muduno bhāvo maddavaṁ iccatra ‘‘āttañcā’’ti ṇamhi ikārukārānaṁ āttaṁ, dvibhāvo,",
  "anya-e0805n4:160_2": "saṁyoge ādirassattañca. Ujutā, mudutā.",
  "anya-e0805n4:160_3": "Evaṁ isissa bhāvo ārisyaṁ, āsabhaṁ,",
  "anya-e0805n4:160_4": "kumārassa bhāvokomāraṁ,",
  "anya-e0805n4:160_5": "yuvassa bhāvo yobbanaṁ,",
  "anya-e0805n4:160_6": "mahāvuttinā nakārāgamo,",
  "anya-e0805n4:160_7": "paramānaṁ bhāvo,",
  "anya-e0805n4:160_8": "kammaṁ vā pāramī dānādikriyā,",
  "anya-e0805n4:160_9": "‘‘ṇavaṇikā’’disuttena īpaccayo,",
  "anya-e0805n4:160_10": "samaggānaṁ bhāvo sāmaggī.",
  "anya-e0805n4:161_0": "389.Ramaṇīyādito kaṇa.",
  "anya-e0805n4:162_0": "Ramaṇīyaiccevamādito kaṇapaccayo hoti,",
  "anya-e0805n4:162_1": "tta tā ca bhāvatthe.",
  "anya-e0805n4:162_2": "Ramaṇīyassa bhāvo rāmaṇīyakaṁ,",
  "anya-e0805n4:162_3": "ramaṇīyattaṁ,",
  "anya-e0805n4:162_4": "ramaṇīyatā .",
  "anya-e0805n4:162_5": "Evaṁ mānuññakaṁ,",
  "anya-e0805n4:162_6": "manuññattaṁ,",
  "anya-e0805n4:162_7": "manuññatā,",
  "anya-e0805n4:162_8": "piyarūpakaṁ,",
  "anya-e0805n4:162_9": "piyarūpattaṁ,",
  "anya-e0805n4:162_10": "piyarūpatā,",
  "anya-e0805n4:162_11": "kalyāṇakaṁ,",
  "anya-e0805n4:162_12": "kalyāṇattaṁ,",
  "anya-e0805n4:162_13": "kalyāṇatā, corakaṁ,",
  "anya-e0805n4:162_14": "corikā vā, corattaṁ, coratā, aḍḍhakaṁ,",
  "anya-e0805n4:162_15": "aḍḍhattaṁ,",
  "anya-e0805n4:162_16": "aḍḍhatā iccādi.",
  "anya-e0805n4:163_0": "Bhāvataddhitaṁ.",
  "anya-e0805n4:164_0": "Visesataddhita",
  "anya-e0805n4:165_0": "‘‘Sabbe ime pāpā ayamimesaṁ visesena pāpo’’ti viggahe –",
  "anya-e0805n4:166_0": "390.Visese taratamisikiyiṭṭhā.",
  "anya-e0805n4:167_0": "Visesatthe tara tama isika iya iṭṭhaiccete paccayā honti. Pāpataro, pāpatarā,",
  "anya-e0805n4:167_1": "pāpataraṁ.",
  "anya-e0805n4:167_2": "Tatopi adhiko pāpatamo, pāpatamā,",
  "anya-e0805n4:167_3": "pāpatamaṁ. Pāpisiko, pāpisikā,",
  "anya-e0805n4:167_4": "pāpisikaṁ. Pāpiyo, pāpiyā, pāpiyaṁ. Pāpiṭṭho, pāpiṭṭhā,",
  "anya-e0805n4:167_5": "pāpiṭṭhaṁ.",
  "anya-e0805n4:167_6": "Atisayena pāpiṭṭho,",
  "anya-e0805n4:167_7": "pāpiṭṭhataro.",
  "anya-e0805n4:167_8": "Evaṁ paṭutaro, paṭutamo, paṭisiko, paṭiyo, paṭiṭṭho.",
  "anya-e0805n4:167_9": "Sabbesaṁ atisayena varo varataro, varatamo, varisiko, variyo, variṭṭho.",
  "anya-e0805n4:167_10": "Evaṁ paṇītataro,",
  "anya-e0805n4:167_11": "paṇītatamo.",
  "anya-e0805n4:168_0": "‘‘Sabbe ime vuḍḍhā ayamimesaṁ visesena vuḍḍho’’ti atthe iyaiṭṭhappaccayā honti.",
  "anya-e0805n4:169_0": "391.Vuḍḍhassajo iyiṭṭhesu.",
  "anya-e0805n4:170_0": "Sabbasseva vuḍḍhasaddassa jo hoti iya iṭṭhaiccetesu paccayesu. Jeyyo, jeṭṭho,",
  "anya-e0805n4:170_1": "ettha ca ‘‘saralopādi’’sutte tuggahaṇena lopamakatvā ‘‘sarā sare lopa’’nti pubbasare lutte ‘‘kvacāsavaṇṇaṁ lutte’’ti ekāro.",
  "anya-e0805n4:171_0": "‘‘Iyiṭṭhesū’’ti adhikāro, ‘‘jo’’ti ca vattate.",
  "anya-e0805n4:172_0": "392.Pasatthassa so ca.",
  "anya-e0805n4:173_0": "Sabbasseva pasatthasaddassa sādeso hoti,",
  "anya-e0805n4:173_1": "jo ca iyiṭṭhesu.",
  "anya-e0805n4:173_2": "Ayañca pasattho ayañca pasattho sabbe ime pasatthā ayamimesaṁ visesena pasatthoti seyyo, seṭṭho, jeyyo, jeṭṭho.",
  "anya-e0805n4:174_0": "393.Antikassa nedo.",
  "anya-e0805n4:175_0": "Sabbasseva antikasaddassa nedādeso hoti iyiṭṭhesu. Visesena antikoti nediyo, nediṭṭho.",
  "anya-e0805n4:176_0": "394.Bāḷhassa sādho.",
  "anya-e0805n4:177_0": "Sabbasseva bāḷhasaddassa sādhādeso hoti iyiṭṭhesu. Visesena bāḷhoti sādhiyo, sādhiṭṭho.",
  "anya-e0805n4:178_0": "395.Appassa kaṇa.",
  "anya-e0805n4:179_0": "Sabbassa appasaddassa kaṇa hoti iyiṭṭhesu. Visesena appoti kaṇiyo, kaṇiṭṭho.",
  "anya-e0805n4:180_0": "‘‘Visesena yuvā’’ti atthe ‘‘kaṇa’’iti vattate.",
  "anya-e0805n4:181_0": "396.Yuvānañca.",
  "anya-e0805n4:182_0": "Sabbassa yuvasaddassa kaṇa hoti iyiṭṭhesu.",
  "anya-e0805n4:182_1": "‘‘Tesu vuddhī’’tiādinā ṇakārassa nakāro. Kaniyo, kaniṭṭho.",
  "anya-e0805n4:183_0": "397.Vantu mantu vīnañca lopo.",
  "anya-e0805n4:184_0": "Vantumantuvī iccetesaṁ paccayānaṁ lopo hoti iyiṭṭhesu.",
  "anya-e0805n4:184_1": "Sabbe ime guṇavanto ayamimesaṁ visesena guṇavāti guṇiyo, guṇiṭṭho,",
  "anya-e0805n4:184_2": "visesena satimāti satiyo, satiṭṭho,",
  "anya-e0805n4:184_3": "visesena medhāvīti medhiyo,",
  "anya-e0805n4:184_4": "medhiṭṭho iccādi.",
  "anya-e0805n4:185_0": "Visesataddhitaṁ.",
  "anya-e0805n4:186_0": "Assatthitaddhita",
  "anya-e0805n4:187_0": "‘‘Medhā yassa atthi, tasmiṁ vā vijjatī’’ti viggahe –",
  "anya-e0805n4:188_0": "398.Tadassatthīti vī ca.",
  "anya-e0805n4:189_0": "Paṭhamāvibhatyantā ‘‘tadassa atthi,",
  "anya-e0805n4:189_1": "tasmiṁ vā vijjati’’ iccetesvatthesu vīpaccayo hoti.",
  "anya-e0805n4:189_2": "Medhāmāyā saddehi cāyaṁ. Medhāvī,",
  "anya-e0805n4:189_3": "medhāvino.",
  "anya-e0805n4:189_4": "Itthiyaṁ īkārantattā ‘‘patibhikkhurājīkārantehi inī’’ti inī,",
  "anya-e0805n4:189_5": "medhāvinī,",
  "anya-e0805n4:189_6": "medhāviniyo.",
  "anya-e0805n4:189_7": "Napuṁsake medhāvi kulaṁ.",
  "anya-e0805n4:189_8": "Evaṁ māyāvī, māyāvinī,",
  "anya-e0805n4:189_9": "māyāvi cittaṁ.",
  "anya-e0805n4:190_0": "Caggahaṇena so i lava ālādippaccayā ca. Yathā –",
  "anya-e0805n4:190_1": "sumedhā yassa atthi,",
  "anya-e0805n4:190_2": "tasmiṁ vā vijjatīti sumedhaso,",
  "anya-e0805n4:190_3": "rassattaṁ.",
  "anya-e0805n4:190_4": "Evaṁ lomaso.",
  "anya-e0805n4:190_5": "Picchaṁ assa atthi,",
  "anya-e0805n4:190_6": "tasmiṁ vā vijjatīti picchilo.",
  "anya-e0805n4:190_7": "Evaṁ phenilo, tuṇḍilo, jaṭilo.",
  "anya-e0805n4:190_8": "Kesā assa atthīti kesavo,",
  "anya-e0805n4:190_9": "vācālo iccādi.",
  "anya-e0805n4:191_0": "‘‘Tapo assa atthi, tasmiṁ vā vijjatī’’ti viggahe –",
  "anya-e0805n4:192_0": "‘‘Tadassatthī’’ti adhikāro.",
  "anya-e0805n4:193_0": "399.Tapādito sī.",
  "anya-e0805n4:194_0": "Tapaiccevamādito sīpaccayo hoti ‘‘tadassatthi’’ iccetasmiṁ atthe.",
  "anya-e0805n4:194_1": "Sassa dvibhāvo. Tapassī,",
  "anya-e0805n4:194_2": "tapassino,",
  "anya-e0805n4:194_3": "tapassinī, tapassi.",
  "anya-e0805n4:194_4": "Evaṁ tejassī, yasassī, manassī, payassī.",
  "anya-e0805n4:195_0": "‘‘Daṇḍo assa atthi, tasmiṁ vā vijjatī’’ti viggahe –",
  "anya-e0805n4:196_0": "400.Daṇḍādito ikaī.",
  "anya-e0805n4:197_0": "Ādisaddoyaṁ pakārattho,",
  "anya-e0805n4:197_1": "daṇḍaiccevamādito avaṇṇantā ika ī iccete paccayā honti ‘‘tadassatthi’’ iccetasmiṁ atthe. Daṇḍiko, daṇḍī, daṇḍino, daṇḍinī.",
  "anya-e0805n4:197_2": "Evaṁ māliko, mālī, mālinī, chattiko, chattī, rūpiko, rūpī, kesiko, kesī, saṅghī, ñāṇī,",
  "anya-e0805n4:197_3": "hatthī iccādi.",
  "anya-e0805n4:198_0": "401.Madhvādito ro.",
  "anya-e0805n4:199_0": "Madhuādito rappaccayo hoti ‘‘tadassatthī’’ti atthe.",
  "anya-e0805n4:199_1": "Madhu assa atthi,",
  "anya-e0805n4:199_2": "tasmiṁ vā vijjatīti madhuro guḷo,",
  "anya-e0805n4:199_3": "madhurā sakkharā,",
  "anya-e0805n4:199_4": "madhuraṁ khīraṁ,",
  "anya-e0805n4:199_5": "kuñjā hanū etassa santīti kuñjaro,",
  "anya-e0805n4:199_6": "sabbasmiṁ vattabbe mukhamassa atthīti mukharo,",
  "anya-e0805n4:199_7": "susi assa atthīti susiro.",
  "anya-e0805n4:199_8": "Evaṁ ruciro, nagaro.",
  "anya-e0805n4:200_0": "‘‘Guṇo assa atthi, tasmiṁ vā vijjatī’’ti viggahe –",
  "anya-e0805n4:201_0": "402.Guṇāditovantu.",
  "anya-e0805n4:202_0": "Guṇaiccevamādito vantuppaccayo hoti ‘‘tadassa atthī’’ti atthe.",
  "anya-e0805n4:202_1": "Vibhattilope,",
  "anya-e0805n4:202_2": "nāmabyapadese ca kate syādyuppatti.",
  "anya-e0805n4:202_3": "Guṇavantu si,",
  "anya-e0805n4:202_4": "‘‘savibhattissa,",
  "anya-e0805n4:202_5": "ntussā’’ti adhikicca ‘‘ā simhī’’ti āttaṁ,",
  "anya-e0805n4:202_6": "guṇavā puriso,",
  "anya-e0805n4:202_7": "sesaṁ ñeyyaṁ.",
  "anya-e0805n4:202_8": "Evaṁ gaṇavā,",
  "anya-e0805n4:202_9": "kulavā iccādayo.",
  "anya-e0805n4:202_10": "Itthiyaṁ ‘‘ṇava ṇika ṇeyyaṇantūhī’’ti īpaccayo,",
  "anya-e0805n4:202_11": "‘‘vā’’ti vattamāne ‘‘ntussa tamīkāre’’ti takāro, guṇavatī,",
  "anya-e0805n4:202_12": "guṇavantī iccādi.",
  "anya-e0805n4:202_13": "Napuṁsake ‘‘aṁ napuṁsake’’ti savibhattissa ntussa amādeso,",
  "anya-e0805n4:202_14": "guṇavaṁ iccādi.",
  "anya-e0805n4:203_0": "‘‘Sati assa atthi, tasmiṁ vā vijjatī’’ti viggahe –",
  "anya-e0805n4:204_0": "‘‘Tadassatthī’’ti vattate.",
  "anya-e0805n4:205_0": "493.Satyādīhi mantu.",
  "anya-e0805n4:206_0": "Satiiccevamādīhi avaṇṇantarahitehi paṭhamāvibhatyantehi liṅgehi mantuppaccayo hoti ‘‘tadassatthī’’ti atthe.",
  "anya-e0805n4:206_1": "Sesaṁ guṇavantusamaṁ. Satimā, satimatī,",
  "anya-e0805n4:206_2": "satimantī, satimaṁ.",
  "anya-e0805n4:206_3": "Evaṁ dhitimā,",
  "anya-e0805n4:206_4": "gatimā iccādayo.",
  "anya-e0805n4:207_0": "Tathā ‘‘āyu assa atthīti āyu mantu’’iccatra –",
  "anya-e0805n4:208_0": "404.Āyussukārāsamantumhi.",
  "anya-e0805n4:209_0": "Āyussa ukāro asa hoti mantumhīti asādeso. Āyasmā,",
  "anya-e0805n4:209_1": "sesaṁ samaṁ.",
  "anya-e0805n4:209_2": "Gāvo assa santīti gomā, gomanto, gomatī, gomantī,",
  "anya-e0805n4:209_3": "gomaṁ kulaṁ iccādi.",
  "anya-e0805n4:210_0": "‘‘Saddhā assa atthī’’ti viggahe –",
  "anya-e0805n4:211_0": "405.Saddhādito ṇa.",
  "anya-e0805n4:212_0": "Saddhā paññāiccevamādito ṇappaccayo hoti ‘‘tadassatthi’’iccetasmiṁ atthe.",
  "anya-e0805n4:212_1": "Saddho puriso,",
  "anya-e0805n4:212_2": "saddhā kaññā,",
  "anya-e0805n4:212_3": "saddhaṁ kulaṁ.",
  "anya-e0805n4:212_4": "Evaṁ pañño,",
  "anya-e0805n4:212_5": "amaccharo,",
  "anya-e0805n4:212_6": "tathā buddhaṁ,",
  "anya-e0805n4:212_7": "buddhi assa atthīti buddho iccādi.",
  "anya-e0805n4:213_0": "Assatthitaddhitaṁ.",
  "anya-e0805n4:214_0": "Saṅkhyātaddhita",
  "anya-e0805n4:215_0": "‘‘Pañcannaṁ pūraṇo’’ti viggahe –",
  "anya-e0805n4:216_0": "406.Saṅkhyāpūraṇe mo.",
  "anya-e0805n4:217_0": "Pūrayati saṅkhyā anenāti pūraṇo,",
  "anya-e0805n4:217_1": "saṅkhyāya pūraṇo saṅkhyāpūraṇo,",
  "anya-e0805n4:217_2": "tasmiṁ saṅkhyāpūraṇatthe chaṭṭhiyantato mappaccayo hoti. Pañcamo,",
  "anya-e0805n4:217_3": "pañcannaṁ pūraṇī pañcamī,",
  "anya-e0805n4:217_4": "‘‘nadādito vā ī’’ti īpaccayo.",
  "anya-e0805n4:217_5": "‘‘Itthiyamato āpaccayo’’ti āpaccayo,",
  "anya-e0805n4:217_6": "pañcamā vīriyapāramī,",
  "anya-e0805n4:217_7": "pañcamaṁ jhānaṁ.",
  "anya-e0805n4:217_8": "Evaṁ sattamo, sattamī, sattamā, sattamaṁ, aṭṭhamo, aṭṭhamī, aṭṭhamā, aṭṭhamaṁ, navamo , navamī, navamā, navamaṁ, dasamo, dasamī, dasamā,",
  "anya-e0805n4:217_9": "dasamaṁ iccādi.",
  "anya-e0805n4:218_0": "‘‘Saṅkhyāpūraṇe’’ti adhikāro.",
  "anya-e0805n4:219_0": "407.Catucchehi thaṭhā.",
  "anya-e0805n4:220_0": "Catuchaiccetehi thaṭhaiccete paccayā honti saṅkhyāpūraṇatthe.",
  "anya-e0805n4:220_1": "Catunnaṁ pūraṇo catuttho, dvittaṁ, catutthī, catutthā,",
  "anya-e0805n4:220_2": "catutthaṁ,",
  "anya-e0805n4:220_3": "channaṁ pūraṇo chaṭṭho, chaṭṭhī, chaṭṭhā, chaṭṭhaṁ,",
  "anya-e0805n4:220_4": "chaṭṭho eva chaṭṭhamo.",
  "anya-e0805n4:221_0": "Chāhaṁ, chaḷāyatanaṁ iccatra –",
  "anya-e0805n4:222_0": "408.Sa chassa vā.",
  "anya-e0805n4:223_0": "Chassa sakārādeso hoti vā saṅkhyāne. Chāhamassa jīvitaṁ sāhaṁ, chāhaṁ vā, saḷāyatanaṁ.",
  "anya-e0805n4:224_0": "‘‘Dvinnaṁ pūraṇo’’ti viggahe –",
  "anya-e0805n4:225_0": "409.Dvitīhi tiyo.",
  "anya-e0805n4:226_0": "Dvitiiccetehi tiyappaccayo hoti saṅkhyāpūraṇatthe. Vipariṇāmena ‘‘dvi tiṇṇa’’nti vattamāne –",
  "anya-e0805n4:227_0": "410.Tiye dutāpi ca.",
  "anya-e0805n4:228_0": "Dvitiiccetesaṁ dutaiccādesā honti tiyappaccaye pare.",
  "anya-e0805n4:228_1": "Dutiyo puriso, dutiyā, dutiyaṁ.",
  "anya-e0805n4:228_2": "Evaṁ tiṇṇaṁ pūraṇo tatiyo, tatiyā, tatiyaṁ.",
  "anya-e0805n4:228_3": "Apiggahaṇena aññatthāpi dvisaddassa duādeso hoti,",
  "anya-e0805n4:228_4": "casaddena di ca.",
  "anya-e0805n4:228_5": "Dve rattiyo durattaṁ, duvidhaṁ, duvaṅgaṁ, dirattaṁ, diguṇaṁ, digu.",
  "anya-e0805n4:229_0": "411.Tesamaḍḍhūpapadena aḍḍhuḍḍhadivaḍḍhadiyaḍḍhaḍḍhatiyā.",
  "anya-e0805n4:230_0": "Tesaṁ catutthadutiyatatiyānaṁ aḍḍhūpapadānaṁ aḍḍhūpapadena saha aḍḍhuḍḍhadivaḍḍhadiyaḍḍhaaḍḍhatiyādesā honti.",
  "anya-e0805n4:231_0": "Ettha ca –",
  "anya-e0805n4:232_0": "Aḍḍhūpapadapādāna-sāmatthā aḍḍhapubbakā;",
  "anya-e0805n4:233_0": "Tesaṁsaddena gayhante, catutthadutiyādayo.",
  "anya-e0805n4:234_0": "Aḍḍhena catuttho aḍḍhuḍḍho, aḍḍhena dutiyo divaḍḍho, diyaḍḍho, aḍḍhena tatiyo aḍḍhatiyo.",
  "anya-e0805n4:235_0": "‘‘Ekañca dasa cā’’ti atthe dvandasamāse,",
  "anya-e0805n4:235_1": "‘‘ekena adhikā dasā’’ti atthe tappurisasamāse vā kate ‘‘saṅkhyāne’’ti vattamāne ‘‘dvekaṭṭhānamākāro vā’’ti āttaṁ.",
  "anya-e0805n4:235_2": "Vavatthitavibhāsatthoyaṁ vāsaddo.",
  "anya-e0805n4:236_0": "Tena cettha –",
  "anya-e0805n4:237_0": "Dvekaṭṭhānaṁ dase niccaṁ, dvissā’navutiyā navā;",
  "anya-e0805n4:238_0": "Itaresa’masantañca, āttaṁ dīpeti vāsuti.",
  "anya-e0805n4:239_0": "‘‘Ekādito dasara saṅkhyāne’’ti rattaṁ.",
  "anya-e0805n4:240_0": "Rādeso vaṇṇamattattā, vaṇṇamattappasaṅgipi;",
  "anya-e0805n4:241_0": "Siyā dasassa dasseva, nimittāsannabhāvato.",
  "anya-e0805n4:242_0": "Tato bahuvacanaṁ yo,",
  "anya-e0805n4:242_1": "‘‘pañcādīnamakāro’’ti savibhattissa antassa attaṁ. Ekārasa, ekādasa,",
  "anya-e0805n4:242_2": "liṅgattayepi samānaṁ.",
  "anya-e0805n4:243_0": "‘‘Vā’’ti vattate.",
  "anya-e0805n4:244_0": "412.Ekāditodasassī.",
  "anya-e0805n4:245_0": "Ekādito parassa dasassa ante īpaccayo hoti vā pūraṇatthe.",
  "anya-e0805n4:246_0": "Dasassa paccayāyogā, laddhamanteti atthato;",
  "anya-e0805n4:247_0": "Tadantassa sabhāvena, itthiyaṁyeva sambhavo.",
  "anya-e0805n4:248_0": "Ekādasannaṁ pūraṇī ekādasī, aññatra ekādasamo, ekādasamaṁ.",
  "anya-e0805n4:249_0": "Dve ca dasa ca, dvīhi vā adhikā dasāti ‘‘dvi dasa’’iccatra ‘‘vā’’ti vattate.",
  "anya-e0805n4:250_0": "‘‘Vīsati dasesu bā dvissa tū’’ti bādeso,",
  "anya-e0805n4:250_1": "dassa rādeso. Bārasa,",
  "anya-e0805n4:250_2": "aññatra āttaṁ, dvādasa.",
  "anya-e0805n4:250_3": "Dvādasannaṁ pūraṇo bārasamo,",
  "anya-e0805n4:250_4": "dvādasamo, dvādasī.",
  "anya-e0805n4:251_0": "Tayo ca dasa ca,",
  "anya-e0805n4:251_1": "tīhi vā adhikā dasāti terasa,",
  "anya-e0805n4:251_2": "‘‘tesu vuddhi lopā’’dinā tissa teādaso ānavutiyā, terasamo, terasī.",
  "anya-e0805n4:252_0": "Cattāro ca dasa ca,",
  "anya-e0805n4:252_1": "catūhi vā adhikā dasāti catuddasa iccatra ‘‘gaṇane dasassā’’ti ca vattamāne ‘‘catūpapadassa lopo tuttarapadādi cassa cucopi navā’’ti tulopo, cuco ca. Cuddasa, coddasa,",
  "anya-e0805n4:252_2": "catuddasa.",
  "anya-e0805n4:252_3": "Cuddasamo,",
  "anya-e0805n4:252_4": "catuddasamo,",
  "anya-e0805n4:252_5": "cakuddasī,",
  "anya-e0805n4:252_6": "cātuddasī vā.",
  "anya-e0805n4:253_0": "Pañca ca dasa ca,",
  "anya-e0805n4:253_1": "pañcahi vā adhikā dasāti pañcadasa,",
  "anya-e0805n4:253_2": "‘‘tesu vuddhi lopā’’dinā pañcasaddassa dasa vīsesu pannapaṇṇaādesāpi,",
  "anya-e0805n4:253_3": "‘‘aṭṭhādito cā’’ti rattaṁ.",
  "anya-e0805n4:253_4": "Pannarasa,",
  "anya-e0805n4:253_5": "pañcadasa.",
  "anya-e0805n4:253_6": "Pannarasamo,",
  "anya-e0805n4:253_7": "pañcadasamo,",
  "anya-e0805n4:253_8": "pannarasī,",
  "anya-e0805n4:253_9": "pañcadasī.",
  "anya-e0805n4:254_0": "‘‘Cha ca dasa ca,",
  "anya-e0805n4:254_1": "chahi vā adhikā dasā’’ti samāse kate ‘‘chassā’’ti vattamāne ‘‘dase so niccañcā’’ti so,",
  "anya-e0805n4:254_2": "‘‘saṅkhyānaṁ,",
  "anya-e0805n4:254_3": "vā’’ti ca vattate,",
  "anya-e0805n4:254_4": "‘‘la darāna’’nti lattaṁ,",
  "anya-e0805n4:254_5": "vavatthitavibhāsatthoyaṁ vāsaddo.",
  "anya-e0805n4:255_0": "Ḷo niccaṁ soḷase dassa, cattālīse ca terase;",
  "anya-e0805n4:256_0": "Aññatra na ca hotāyaṁ, vavatthitavibhāsato.",
  "anya-e0805n4:257_0": "Laḷānamaviseso kvaci, soḷasa. Teḷasa, cattālīsaṁ, cattārīsaṁ. Soḷasamo, soḷasī.",
  "anya-e0805n4:258_0": "‘‘Vā,",
  "anya-e0805n4:258_1": "dasara saṅkhyāne’’ti adhikicca ‘‘aṭṭhādito cā’’ti rattaṁ.",
  "anya-e0805n4:258_2": "Aṭṭhārasa,",
  "anya-e0805n4:258_3": "aṭṭhādasa, āttaṁ.",
  "anya-e0805n4:258_4": "Aṭṭhārasannaṁ pūraṇo aṭṭhārasamo,",
  "anya-e0805n4:258_5": "aṭṭhādasamo.",
  "anya-e0805n4:258_6": "Evaṁ sattarasa,",
  "anya-e0805n4:258_7": "sattadasa.",
  "anya-e0805n4:258_8": "Sattarasamo,",
  "anya-e0805n4:258_9": "sattadasamo.",
  "anya-e0805n4:259_0": "Aṭṭhāditoti kimatthaṁ? Catuddasa.",
  "anya-e0805n4:260_0": "Ekena ūnā vīsatīti tappuriso,",
  "anya-e0805n4:260_1": "ekūnavīsati.",
  "anya-e0805n4:260_2": "Ekūnavīsatādayo ānavutiyā ekavacanantā,",
  "anya-e0805n4:260_3": "itthiliṅgā ca daṭṭhabbā,",
  "anya-e0805n4:260_4": "te ca saṅkhyāne,",
  "anya-e0805n4:260_5": "saṅkhyeyye ca vattante,",
  "anya-e0805n4:260_6": "yadā saṅkhyāne vattante,",
  "anya-e0805n4:260_7": "tadā bhikkhūnamekūnavīsati tiṭṭhati,",
  "anya-e0805n4:260_8": "bhoti bhikkhūnamekūnavīsati tiṭṭhatu,",
  "anya-e0805n4:260_9": "bhikkhūnamekūnavīsatiṁ passa,",
  "anya-e0805n4:260_10": "bhikkhūnamekūnavīsatiyā kataṁ iccādi.",
  "anya-e0805n4:261_0": "Saṅkhyeyye pana ekūnavīsati bhikkhavo tiṭṭhanti,",
  "anya-e0805n4:261_1": "bhonto ekūnavīsati bhikkhavo tiṭṭhatha,",
  "anya-e0805n4:261_2": "ekūnavīsatiṁ bhikkhū passa,",
  "anya-e0805n4:261_3": "ekūnavīsatiyā bhikkhūhi kataṁ iccādi.",
  "anya-e0805n4:261_4": "Evaṁ vīsatādīsupi yojetabbaṁ,",
  "anya-e0805n4:261_5": "ekūnavīsatiyā pūraṇo ekūnavīsatimo.",
  "anya-e0805n4:262_0": "Dasa ca dasa cāti atthe dvandasamāsaṁ katvā ‘‘dasadasā’’ti vattabbe ‘‘sarūpānamekasesvasaki’’nti ekasese kate dasasaddato paṭhamābahuvacanaṁ yo.",
  "anya-e0805n4:262_1": "‘‘Dasa yo’’itīdha –",
  "anya-e0805n4:263_0": "413.Gaṇane dasassa dviti catu pañca cha satta aṭṭhanavakānaṁ vīti cattāra paññā cha sattāsa navā yosu yonañcī samāsaṁ ṭhiri tītuti.",
  "anya-e0805n4:264_0": "Gaṇane dasassa sambandhīnaṁ dvika tika catukka pañcaka chakkasattaka aṭṭhaka navakānaṁ katekasesānaṁ",
  "anya-e0805n4:264_1": "yathākkamaṁ vīti cattāra paññā cha satta asa nava iccādesā honti yosu paresu,",
  "anya-e0805n4:264_2": "yonañca īsaṁ āsaṁ ṭhi riti īti utiiccete ādesā hontīti dvidasatthavācakassa dasassa vīādeso hoti,",
  "anya-e0805n4:264_3": "yovacanassa īsañca,",
  "anya-e0805n4:264_4": "saralopādi.",
  "anya-e0805n4:265_0": "‘‘Saṅkhyānaṁ, vā, ante’’ti ca vattate.",
  "anya-e0805n4:266_0": "414.Ti ca.",
  "anya-e0805n4:267_0": "Tāsaṁ saṅkhyānamante tikārāgamo hoti vā. Vavatthitavibhāsatthoyaṁ vāsaddo.",
  "anya-e0805n4:268_0": "Vibhāsā vīsa tiṁsāna-mante hoti tiāgamo;",
  "anya-e0805n4:269_0": "Aññattha na ca hoteva, vavatthitavibhāsato.",
  "anya-e0805n4:270_0": "‘‘Byañjane cā’’ti niggahītalopo,",
  "anya-e0805n4:270_1": "puna taddhitattā nāmabyapadese syādyuppatti.",
  "anya-e0805n4:270_2": "Bhikkhūnaṁ vīsati, vīsaṁ vā,",
  "anya-e0805n4:270_3": "vīsati bhikkhū,",
  "anya-e0805n4:270_4": "vīsaṁ vā iccādi. Vīsatimo.",
  "anya-e0805n4:270_5": "Tathā ekavīsati kusalacittāni,",
  "anya-e0805n4:270_6": "ekavīsaṁ vā.",
  "anya-e0805n4:270_7": "Ekavīsatimo. Bāvīsati,",
  "anya-e0805n4:270_8": "bāvīsaṁ vā.",
  "anya-e0805n4:270_9": "Bāvīsatimo.",
  "anya-e0805n4:270_10": "Dvāvīsati,",
  "anya-e0805n4:270_11": "dvāvīsaṁ vā.",
  "anya-e0805n4:270_12": "Dvāvīsatimo. Tevīsati,",
  "anya-e0805n4:270_13": "tevīsaṁ vā.",
  "anya-e0805n4:270_14": "Tevīsatimo.",
  "anya-e0805n4:270_15": "Catuvīsati,",
  "anya-e0805n4:270_16": "catuvīsaṁ vā.",
  "anya-e0805n4:270_17": "Catuvīsatimo.",
  "anya-e0805n4:270_18": "Paṇṇavīsati,",
  "anya-e0805n4:270_19": "paṇṇavīsaṁ vā.",
  "anya-e0805n4:270_20": "Paṇṇavīsatimo.",
  "anya-e0805n4:270_21": "Pañcavīsati,",
  "anya-e0805n4:270_22": "pañcavīsaṁ vā.",
  "anya-e0805n4:270_23": "Pañcavīsatimo.",
  "anya-e0805n4:270_24": "Chabbīsati ,",
  "anya-e0805n4:270_25": "chabbīsaṁ vā.",
  "anya-e0805n4:270_26": "Chabbīsatimo.",
  "anya-e0805n4:270_27": "Sattavīsati,",
  "anya-e0805n4:270_28": "sattavīsaṁ vā.",
  "anya-e0805n4:270_29": "Sattavīsatimo.",
  "anya-e0805n4:270_30": "Aṭṭhavīsati,",
  "anya-e0805n4:270_31": "aṭṭhavīsaṁ vā.",
  "anya-e0805n4:270_32": "Aṭṭhavīsatimo.",
  "anya-e0805n4:270_33": "Ekūnatiṁsati,",
  "anya-e0805n4:270_34": "ekūnatiṁsaṁvā.",
  "anya-e0805n4:270_35": "Ekūnatiṁsatimo.",
  "anya-e0805n4:271_0": "Dasa ca dasa ca dasa cāti ‘‘dasa dasa dasā’’ti vattabbe ekasese kate ‘‘gaṇane dasassā’’tiādinā tiīsamādesā,",
  "anya-e0805n4:271_1": "‘‘kvacā’’dinā rassattaṁ,",
  "anya-e0805n4:271_2": "niggahītāgamo ca,",
  "anya-e0805n4:271_3": "sesaṁ vīsatisamaṁ. Tiṁsati, tiṁsaṁ,",
  "anya-e0805n4:271_4": "tiṁsa vassāni,",
  "anya-e0805n4:271_5": "niggahītalopo, tiṁsaṁ,",
  "anya-e0805n4:271_6": "tiṁsāya iccādi.",
  "anya-e0805n4:271_7": "Ekatiṁsati,",
  "anya-e0805n4:271_8": "ekatiṁsaṁ vā,",
  "anya-e0805n4:271_9": "bāttiṁsaṁ,",
  "anya-e0805n4:271_10": "dvattiṁsaṁ,",
  "anya-e0805n4:271_11": "tettiṁsaṁ iccādi.",
  "anya-e0805n4:272_0": "Catudasatthavācakassa katekasesassa dasassa cattāra,",
  "anya-e0805n4:272_1": "yovacanassa īsaṁ,",
  "anya-e0805n4:272_2": "cattālīsaṁ,",
  "anya-e0805n4:272_3": "‘‘la darāna’’nti rassa lattaṁ,",
  "anya-e0805n4:272_4": "tālīsaṁ vā.",
  "anya-e0805n4:272_5": "Cattālīsatimo.",
  "anya-e0805n4:272_6": "Ekacattālīsaṁ,",
  "anya-e0805n4:272_7": "dvācattālīsaṁ,",
  "anya-e0805n4:272_8": "dvicattālīsaṁ,",
  "anya-e0805n4:272_9": "tecattālīsaṁ,",
  "anya-e0805n4:272_10": "ticattālīsaṁ iccādi.",
  "anya-e0805n4:273_0": "Pañcadasatthavācakassa dasassa paññā,",
  "anya-e0805n4:273_1": "yovacanassa āsañca. Paññāsaṁ,",
  "anya-e0805n4:273_2": "‘‘tesu vuddhi lopā’’dinā paṇṇādeso,",
  "anya-e0805n4:273_3": "paṇṇāsaṁ vā.",
  "anya-e0805n4:273_4": "Ekapaññāsaṁ,",
  "anya-e0805n4:273_5": "dvepaññāsaṁ,",
  "anya-e0805n4:273_6": "dvipaññāsaṁ.",
  "anya-e0805n4:274_0": "Chadasatthavācakassa dasassa cha,",
  "anya-e0805n4:274_1": "yovacanassa ṭhiādeso,",
  "anya-e0805n4:274_2": "‘‘sa chassa vā’’ti sakārādeso, saṭṭhi,",
  "anya-e0805n4:274_3": "dvāsaṭṭhi,",
  "anya-e0805n4:274_4": "dvesaṭṭhi,",
  "anya-e0805n4:274_5": "dvisaṭṭhi, tesaṭṭhi, tisaṭṭhi.",
  "anya-e0805n4:275_0": "Sattadasatthavācakassa dasassa satta,",
  "anya-e0805n4:275_1": "yovacanassa ri, ti ca. Sattari, sattati,",
  "anya-e0805n4:275_2": "dvāsattari,",
  "anya-e0805n4:275_3": "dvāsattati,",
  "anya-e0805n4:275_4": "dvisattari,",
  "anya-e0805n4:275_5": "disattati,",
  "anya-e0805n4:275_6": "tesattati,",
  "anya-e0805n4:275_7": "tisattati iccādi.",
  "anya-e0805n4:276_0": "Aṭṭhadasatthavācakassa dasassa asa,",
  "anya-e0805n4:276_1": "yovacanassa ītiādeso ca. Asīti, ekāsīti, dveasīti, teasīti,",
  "anya-e0805n4:276_2": "caturāsīti,",
  "anya-e0805n4:276_3": "‘‘kvacā’’dinā dīgho.",
  "anya-e0805n4:277_0": "Navadasatthavācakassa dasassa nava,",
  "anya-e0805n4:277_1": "yovacanassa uti ca, navuti,",
  "anya-e0805n4:277_2": "dvānavuti,",
  "anya-e0805n4:277_3": "dvenavuti,",
  "anya-e0805n4:277_4": "dvinavuti, tenavuti, tinavuti,",
  "anya-e0805n4:277_5": "catunavuti,",
  "anya-e0805n4:277_6": "channavutiyā,",
  "anya-e0805n4:277_7": "channavutīnaṁ pāsaṇḍānaṁ.",
  "anya-e0805n4:278_0": "‘‘Gaṇane, dasassā’’ti ca vattate.",
  "anya-e0805n4:279_0": "415.Dasadasakaṁ sataṁ dasakānaṁ sataṁ sahassañca yomhi.",
  "anya-e0805n4:280_0": "Gaṇane pariyāpannassa dasadasakatthavācakassa dasasaddassa sataṁ hoti,",
  "anya-e0805n4:280_1": "satadasakatthavācakassa dasassa sahassaṁ hoti yomhi.",
  "anya-e0805n4:280_2": "Iminā nipātanena yolopo,",
  "anya-e0805n4:280_3": "taddhitattā puna nāmabyapadese syādyuppatti,",
  "anya-e0805n4:280_4": "niggahītassa lopo,",
  "anya-e0805n4:280_5": "‘‘si’’nti amādeso,",
  "anya-e0805n4:280_6": "yojanānaṁ sataṁ, sahassaṁ.",
  "anya-e0805n4:280_7": "Sataṁ napuṁsakamekavacanantañca,",
  "anya-e0805n4:280_8": "tathā sahassaṁ,",
  "anya-e0805n4:280_9": "vaggabhede sabbattha bahuvacanampi bhavati.",
  "anya-e0805n4:280_10": "Dve vīsatiyo.",
  "anya-e0805n4:280_11": "Evaṁ tiṁsādīsupi,",
  "anya-e0805n4:280_12": "dve satāni,",
  "anya-e0805n4:280_13": "bahūni satāni,",
  "anya-e0805n4:280_14": "dve sahassāni,",
  "anya-e0805n4:280_15": "bahūni sahassāni.",
  "anya-e0805n4:281_0": "Satassa dvikanti atthe chaṭṭhītappurisaṁ katvā ‘‘sataṁ dvika’’nti vattabbe ‘‘dvikādīnaṁ taduttarapadānañca",
  "anya-e0805n4:281_1": "nipaccante’’ti vuttiyaṁ vacanato iminā nipātanena uttarapadassa pubbanipāto,",
  "anya-e0805n4:281_2": "kakāralopo ca hoti. Dvisataṁ.",
  "anya-e0805n4:281_3": "Evaṁ satassa tikaṁ tisataṁ,",
  "anya-e0805n4:281_4": "tathā catusataṁ,",
  "anya-e0805n4:281_5": "pañcasataṁ, chasataṁ,",
  "anya-e0805n4:281_6": "sattasataṁ,",
  "anya-e0805n4:281_7": "aṭṭhasataṁ,",
  "anya-e0805n4:281_8": "navasataṁ,",
  "anya-e0805n4:281_9": "dasasataṁ sahassaṁ hoti.",
  "anya-e0805n4:281_10": "Atha vā dve satāni dvisatanti digusamāso.",
  "anya-e0805n4:281_11": "Evaṁ tisataṁ,",
  "anya-e0805n4:281_12": "catusataṁ iccādi.",
  "anya-e0805n4:282_0": "416.Yāva taduttari dasaguṇitañca.",
  "anya-e0805n4:283_0": "Yāva tāsaṁ saṅkhyānamuttari,",
  "anya-e0805n4:283_1": "tāva dasaguṇitañca kātabbaṁ,",
  "anya-e0805n4:283_2": "ettha dakāro sandhijo. Yathā –",
  "anya-e0805n4:283_3": "dasassa gaṇanassa dasaguṇitaṁ sataṁ hoti,",
  "anya-e0805n4:283_4": "satassa dasaguṇitaṁ sahassaṁ,",
  "anya-e0805n4:283_5": "sahassassa dasaguṇitaṁ dasasahassaṁ,",
  "anya-e0805n4:283_6": "idaṁ nahutantipi vuccati,",
  "anya-e0805n4:283_7": "dasasahassassa dasaguṇitaṁ satasahassaṁ,",
  "anya-e0805n4:283_8": "taṁ lakkhantipi vuccati,",
  "anya-e0805n4:283_9": "satasahassassa dasaguṇitaṁ dasasatasahassaṁ.",
  "anya-e0805n4:284_0": "‘‘Yadanupapannā nipātanā sijjhantī’’ti vattate.",
  "anya-e0805n4:285_0": "417.Sakanāmehi.",
  "anya-e0805n4:286_0": "Yāsaṁ pana saṅkhyānaṁ aniddiṭṭhanāmadheyyānaṁ yāni rūpāni,",
  "anya-e0805n4:286_1": "tāni sakehi nāmehi nipaccante.",
  "anya-e0805n4:286_2": "Satasahassānaṁ sataṁ koṭi,",
  "anya-e0805n4:286_3": "itthiliṅgā,",
  "anya-e0805n4:286_4": "ekavacanantā ca,",
  "anya-e0805n4:286_5": "vaggabhede bahuvacanañca bhavati,",
  "anya-e0805n4:286_6": "koṭisatasahassānaṁ sataṁ pakoṭi,",
  "anya-e0805n4:286_7": "pakoṭisatasahassānaṁ sataṁ koṭippakoṭi.",
  "anya-e0805n4:286_8": "Evaṁ nahutaṁ,",
  "anya-e0805n4:286_9": "ninnahutaṁ,",
  "anya-e0805n4:286_10": "akkhobhinī, bindu, abbudaṁ,",
  "anya-e0805n4:286_11": "nirabbudaṁ, ahahaṁ, ababaṁ, aṭaṭaṁ,",
  "anya-e0805n4:286_12": "sogandhikaṁ, uppalaṁ, kumudaṁ,",
  "anya-e0805n4:286_13": "puṇḍarīkaṁ, padumaṁ, kathānaṁ,",
  "anya-e0805n4:286_14": "mahākathānaṁ,",
  "anya-e0805n4:286_15": "asaṅkhyeyyanti.",
  "anya-e0805n4:287_0": "Iccevaṁ ṭhānato ṭhānaṁ, satalakkhaguṇaṁ mataṁ;",
  "anya-e0805n4:288_0": "Koṭippabhutinaṁ vīsa-saṅkhyānañca yathākkamaṁ.",
  "anya-e0805n4:289_0": "‘‘Dve parimāṇāni etassā’’ti viggahe –",
  "anya-e0805n4:290_0": "418.Dvādito konekatthe ca.",
  "anya-e0805n4:291_0": "Dviiccevamādito gaṇanato kappaccayo hoti anekatthe.",
  "anya-e0805n4:291_1": "Dviko rāsi dvikaṁ.",
  "anya-e0805n4:291_2": "Evaṁ tikaṁ, catukkaṁ, pañcakaṁ, chakkaṁ, sattakaṁ, aṭṭhakaṁ, navakaṁ, dasakaṁ,",
  "anya-e0805n4:291_3": "paṇṇāsakaṁ, satakaṁ,",
  "anya-e0805n4:291_4": "sahassakaṁ iccādi.",
  "anya-e0805n4:292_0": "Saṅkhyātaddhitaṁ.",
  "anya-e0805n4:293_0": "Abyayataddhita",
  "anya-e0805n4:294_0": "‘‘Ekasmiṁ vāre bhuñjati, dvivāre bhuñjatī’’ti viggahe –",
  "anya-e0805n4:295_0": "419.Ekādito sakissa kkhattuṁ.",
  "anya-e0805n4:296_0": "Ekadvitiiccevamādito gaṇanato sakissa ṭhāne vāratthe kkhattuṁpaccayo hoti.",
  "anya-e0805n4:296_1": "Ekakkhattuṁ,",
  "anya-e0805n4:296_2": "dvikkhattuṁ bhuñjati,",
  "anya-e0805n4:296_3": "‘‘sabbāsamāvuso’’tiādinā silopo.",
  "anya-e0805n4:296_4": "Evaṁ tikkhattuṁ,",
  "anya-e0805n4:296_5": "catukkhattuṁ,",
  "anya-e0805n4:296_6": "pañcakkhattuṁ,",
  "anya-e0805n4:296_7": "chakkhattuṁ,",
  "anya-e0805n4:296_8": "sattakkhattuṁ,",
  "anya-e0805n4:296_9": "aṭṭhakkhattuṁ,",
  "anya-e0805n4:296_10": "navakkhattuṁ,",
  "anya-e0805n4:296_11": "dasakkhattuṁ,",
  "anya-e0805n4:296_12": "satakkhattuṁ,",
  "anya-e0805n4:296_13": "sahassakkhattuṁ,",
  "anya-e0805n4:296_14": "bahukkhattuṁ,",
  "anya-e0805n4:296_15": "katikkhattuṁ.",
  "anya-e0805n4:297_0": "‘‘Ekena vibhāgenā’’ti viggahe –",
  "anya-e0805n4:298_0": "Maṇḍūkagatiyā saṅkhyāggahaṇamanuvattate.",
  "anya-e0805n4:299_0": "420.Vibhāge dhā ca.",
  "anya-e0805n4:300_0": "Vibhāgatthe ekādisaṅkhyāto dhāpaccayo hoti.",
  "anya-e0805n4:300_1": "Casaddena ekadvito jjha ca,",
  "anya-e0805n4:300_2": "suttādito so ca. Ekadhā.",
  "anya-e0805n4:300_3": "Dvīhi vibhāgehi dvidhā, dudhā vā, dvedhā.",
  "anya-e0805n4:300_4": "Tīhi vibhāgehi tidhā, tedhā vā,",
  "anya-e0805n4:300_5": "‘‘tesu vuddhī’’tiādinā ikārassekāro.",
  "anya-e0805n4:300_6": "Evaṁ catudhā, pañcadhā, chadhā, sattadhā, aṭṭhadhā, navadhā, dasadhā, satadhā,",
  "anya-e0805n4:300_7": "sahassadhā, katidhā, bahudhā.",
  "anya-e0805n4:301_0": "Jjhappaccaye ekadhā karotīti ekajjhaṁ. Evaṁ dvejjhaṁ.",
  "anya-e0805n4:302_0": "Sopaccaye suttena vibhāgena suttaso.",
  "anya-e0805n4:302_1": "Evaṁ byañjanaso, padaso, atthaso, bahuso,",
  "anya-e0805n4:302_2": "sabbākārena sabbaso , upāyaso, hetuso, ṭhānaso, yoniso.",
  "anya-e0805n4:303_0": "421.Sabbanāmehi pakāravacane tu thā.",
  "anya-e0805n4:304_0": "Sabbanāmehi pakāravacanatthe thāpaccayo hoti,",
  "anya-e0805n4:304_1": "tusaddena thattāpaccayo ca.",
  "anya-e0805n4:304_2": "Sāmaññassa bhedako viseso pakāro,",
  "anya-e0805n4:304_3": "tassābhidhāneti attho,",
  "anya-e0805n4:304_4": "so pakāro tathā,",
  "anya-e0805n4:304_5": "taṁ pakāraṁ tathā,",
  "anya-e0805n4:304_6": "tena pakārena tathā,",
  "anya-e0805n4:304_7": "yena pakārena yathā.",
  "anya-e0805n4:304_8": "Evaṁ sabbathā, aññathā, itarathā,",
  "anya-e0805n4:304_9": "ubhayathā,",
  "anya-e0805n4:304_10": "thattāpaccaye tena pakārena tathattā.",
  "anya-e0805n4:304_11": "Evaṁ yathattā,",
  "anya-e0805n4:304_12": "aññathattā.",
  "anya-e0805n4:305_0": "Ko pakāroti atthe –",
  "anya-e0805n4:306_0": "422.Kimimehi thaṁ.",
  "anya-e0805n4:307_0": "Kiṁimaiccetehi thaṁpaccayo hoti pakāravacanatthe.",
  "anya-e0805n4:307_1": "‘‘Kissa ka ve cā’’ti ettha casaddena kissa kādeso. Kathaṁ,",
  "anya-e0805n4:307_2": "kaṁ pakāraṁ kathaṁ,",
  "anya-e0805n4:307_3": "kena pakārena kathaṁ,",
  "anya-e0805n4:307_4": "ayaṁ pakāro itthaṁ,",
  "anya-e0805n4:307_5": "imaṁ pakāraṁ itthaṁ.",
  "anya-e0805n4:307_6": "Anena pakārena itthaṁ,",
  "anya-e0805n4:307_7": "‘‘imassi thaṁ dāniha to dhesu cā’’ti imasaddassa ikāro, dvittaṁ.",
  "anya-e0805n4:307_8": "Ettha hi kkhattuṁ ādithaṁpariyosānappaccayantānaṁ abyayataddhitattā nāmabyapadesaṁ katvā vibhattimhi kate ‘‘sabbāsamāvuso’’tiādinā vibhattilopo,",
  "anya-e0805n4:307_9": "‘‘kvaci to pañcamyatthe’’tiādinā vuttatoādippaccayantā ca idheva abyayataddhite saṅgayhanti.",
  "anya-e0805n4:308_0": "423.Yadanupapannānipātanā sijjhanti.",
  "anya-e0805n4:309_0": "Ye saddā lakkhaṇena anupapannā aniddiṭṭhalakkhaṇā akkharādito,",
  "anya-e0805n4:309_1": "nāmopasagganipātato vā samāsataddhitādito vā,",
  "anya-e0805n4:309_2": "te nipātanā sijjhanti.",
  "anya-e0805n4:310_0": "Taddhitato tāva –",
  "anya-e0805n4:311_0": "Imasmā jja siyā kāle, samānāparato jju ca;",
  "anya-e0805n4:312_0": "Imasaddassa’kāro ca, samānassa ca so siyā.",
  "anya-e0805n4:313_0": "Imasmiṁ kāle,",
  "anya-e0805n4:313_1": "imasmiṁ divase vā ajja,",
  "anya-e0805n4:313_2": "samāne kāle sajju,",
  "anya-e0805n4:313_3": "aparasmiṁdivase aparajju.",
  "anya-e0805n4:313_4": "Nipātehi bhavatthe tanappaccayo.",
  "anya-e0805n4:313_5": "Ajja bhavaṁ ajjatanaṁ,",
  "anya-e0805n4:313_6": "ajja bhavā ajjatanī,",
  "anya-e0805n4:313_7": "sve bhavaṁ svātanaṁ.",
  "anya-e0805n4:313_8": "Evaṁ purātanaṁ,",
  "anya-e0805n4:313_9": "hiyyo bhavaṁ hiyyattanaṁ,",
  "anya-e0805n4:313_10": "hiyyo bhavā hiyyattanī iccādi.",
  "anya-e0805n4:314_0": "Abyayataddhitaṁ.",
  "anya-e0805n4:315_0": "Sāmaññavuttibhāvatthā-byayato taddhitaṁ tidhā;",
  "anya-e0805n4:316_0": "Tatrādi catudhāpaccā-nekatthassatthisaṅkhyāto.",
  "anya-e0805n4:317_0": "Iti padarūpasiddhiyaṁ taddhitakaṇḍo",
  "anya-e0805n4:318_0": "Pañcamo."
}