{
  "anya-e0301n4:0_0": "Cetasikasaṅgaha paramatthadīpanī",
  "anya-e0301n4:1_0": "68.",
  "anya-e0301n4:1_1": "Evaṁ cittaṅgahaṁ dassetvā idāni anupattaṁ cetasika saṅgahaṁ dassento catūhi sampayogalakkhaṇehi saha vacanatthañca sarūpatthañca tāva dassetuṁ ādi gāthamāha.",
  "anya-e0301n4:1_2": "Tattha ekuppādanirodhācaekālambaṇavatthukāti catussampayogalakkhaṇadassanaṁ.",
  "anya-e0301n4:1_3": "Ceto yuttāti vacanatthadassanaṁ.",
  "anya-e0301n4:1_4": "Cetasiyuttā cetasāvā yuttā cetasikāti dassanato.",
  "anya-e0301n4:1_5": "Dvipaññāsadhammāti sarūpadassanaṁ.",
  "anya-e0301n4:1_6": "Cetasikāti pana siddhapada dassanaṁ.",
  "anya-e0301n4:1_7": "Tattha dhammānaṁ anāgatabhāvasaṅkhātā pubbantato uddhaṁ pajjanaṁ gamanaṁ sarūpato pātubhavanaṁ uppādo. Jātīti vuttaṁ hoti.",
  "anya-e0301n4:1_8": "Sabbepihi saṅkhata dhammā anāgatabhāvapubbā eva honti.",
  "anya-e0301n4:1_9": "Tato paccayasāmaggiṁ labhitvā paccuppannabhāvaṁ gacchanti.",
  "anya-e0301n4:1_10": "Tato nirujjhitvā atītabhāvaṁ gacchantīti. Nirujjhanaṁ nirodho.",
  "anya-e0301n4:1_11": "Sarūpavināso bhaṅgo aniccatā maraṇanti vuttaṁ hoti. Yā cittassa jāti, sāyeva phassādīnaṁ. Yā cittassa jarā, yaṁ cittassa maraṇaṁ,",
  "anya-e0301n4:1_12": "yaṁ cittassa ārammaṇaṁ vatthu.",
  "anya-e0301n4:1_13": "Tadeva phassādīnantiādinā heṭṭhā vuttanayena eko uppādo etesanti ekuppādā.",
  "anya-e0301n4:1_14": "Eko nirodho etesanti ekanirodhā.",
  "anya-e0301n4:1_15": "Ekuppādāca te ekanirodhācāti ekuppādanirodhā. Uttarapade ekasaddassa lopo. Evaṁ paratthapi.",
  "anya-e0301n4:1_16": "Ekaṁ ālambaṇaṁ etesanti ekālambaṇā.",
  "anya-e0301n4:1_17": "Ekaṁ vatthu etesanti ekavatthukā.",
  "anya-e0301n4:1_18": "Ekālambaṇāca te ekavatthukācāti ekālambaṇavatthukā.",
  "anya-e0301n4:1_19": "Ālambaṇaṁ panettha ekacittassapi bahudeva hoti.",
  "anya-e0301n4:1_20": "Ekattaṁpana upanetvā ekaṁ ālambaṇanti vuttanti daṭṭhabbaṁ.",
  "anya-e0301n4:2_0": "[71] Vibhāvaniyaṁ pana",
  "anya-e0301n4:3_0": "‘‘Ekato uppādoca nirodhoca yesaṁ,",
  "anya-e0301n4:3_1": "te ekuppādanirodhā’’ti vuttaṁ. Taṁ na sundaraṁ.",
  "anya-e0301n4:4_0": "Na hi ekakkhaṇe ekato uppādamattena ekuppādatā idha adhippetā.",
  "anya-e0301n4:4_1": "Athakho vuttanayeneva adhippetā. Vuttañhetaṁ mūlaṭīkāyaṁ –",
  "anya-e0301n4:5_0": "Ekakalāpapariyāpannānaṁ rūpānaṁsahevauppādādippavattito",
  "anya-e0301n4:6_0": "Ekassakalāpassauppādādayo ekekāva hontīti.",
  "anya-e0301n4:7_0": "Tatrāyaṁ yojanā.",
  "anya-e0301n4:7_1": "Ekuppādanirodhāca ekālambaṇavatthukā ca hutvā yedhammā cetoyuttā.",
  "anya-e0301n4:7_2": "Te dvipaññāsadhammā cetasikā matāti.",
  "anya-e0301n4:7_3": "Bhāvapadhānaṁpivā ettha yuttaṁ. Visesaneca nissakkavacanaṁ.",
  "anya-e0301n4:7_4": "Ekuppādanirodhabhāvena ekālambaṇa vatthuka bhāvenaca yedhammā cetoyuttā.",
  "anya-e0301n4:7_5": "Te dvipaññāsadhammā cetasikānāma matā ñātāti. Etthaca ye cetoyuttā.",
  "anya-e0301n4:7_6": "Te cetasikāti vutte cittassa sahajātapaccayuppannarūpānipi tadāyattavuttitāya ekantena cittasambandhīni hutvā cetoyuttāni cetasikāni nāma siyuṁ.",
  "anya-e0301n4:7_7": "Tasmā tesaṁ nivattanatthaṁ ekuppādanirodhāca, ekā lambaṇavatthukāti vuttaṁ.",
  "anya-e0301n4:7_8": "Tānihi cittena khaṇato sahuppannānipi bhinnasantānattā yā cittassa jāti,",
  "anya-e0301n4:7_9": "sāeva tesanti imaṁ lakkhaṇaṁpi nānubhonti. Aññaṁhi rūpasantānaṁ. Aññaṁ arūpasantānanti.",
  "anya-e0301n4:7_10": "Phassādīnaṁpana uppādamattameva cittena saha ekaṁ nahoti.",
  "anya-e0301n4:7_11": "Athakho nirodhopi ālambaṇaṁpi vatthupi sabbaṁ ekamevāti ñāpanatthaṁ eka nirodhādiggahaṇaṁ vuttanti daṭṭhabbaṁ.",
  "anya-e0301n4:7_12": "Na hi evaṁ avutte sakkā tathā jānitunti.",
  "anya-e0301n4:7_13": "Yasmāpana yathā bahujanasantako eko goṇo tissassa goṇo dattassa goṇoti evaṁ visuṁ visuṁpi vattabboyeva hoti.",
  "anya-e0301n4:7_14": "Evamevaṁ uppādo nirodhoca ekasmiṁ rūpārūpakalāpe ekovasamānopi phassassa uppādo vedanāya uppādo pathavidhātuyā uppādo āpodhātuyā uppādoti evamādinā nayena visuṁ visuṁpi vattabboyeva. Tasmā suttantesu –",
  "anya-e0301n4:8_0": "Vedanāya uppādo paññāyati. Vayo paññāyati. Ṭhikāya aññatthaṁ paññāyati. Saññāya. Saṅkhārānaṁ. Viññāṇassa. La. Paññāyatīti vuttaṁ.",
  "anya-e0301n4:8_1": "Tathā yo bhikkhave pathavidhātuyā uppādo ṭhitiabhinibbatti pātubhāvo.",
  "anya-e0301n4:8_2": "Dukkhasseso uppādo rogānaṁ ṭhiti jarā maraṇassa pātubhāvo. Yo bhikkhave āpodhātuyā. Yo bhikkhave tejo dhātuyā. Yo bhikkhave vāyodhātuyā. Yo bhikkhave cakkhussa.La. Manassa uppādo.La. Jarāmaraṇassa pātubhāvoti.",
  "anya-e0301n4:9_0": "Vuttanti daṭṭhabbaṁ.",
  "anya-e0301n4:9_1": "Itarathā jīvitindriyādīnapi ekasmiṁ kalāpe bahubhāvo vattabbo siyā.",
  "anya-e0301n4:9_2": "Yo arūpīnaṁ dhammānaṁ āyu ṭhiti avaṭṭhitīti hi vuttaṁ. Tathā vikārarūpānaṁ.",
  "anya-e0301n4:9_3": "Sabbesaṁpivā cakkhādīnaṁ upādārūpānaṁ.",
  "anya-e0301n4:9_4": "Catunnaṁ cahābhūtānaṁ upādāyarūpantica catunnaṁ mahābhūtānaṁ upādāya pasādotica vuttanti.",
  "anya-e0301n4:9_5": "Kāyalahutā cittalahutādayopana atthavisesadīpanatthaṁ dvidhā bhinditvā vuttā.",
  "anya-e0301n4:9_6": "Soca atthavisesoupari āvi bhavissatīti. Ayametthaparamatthadīpanā.",
  "anya-e0301n4:10_0": "[72] Vibhāvaniyaṁ pana",
  "anya-e0301n4:11_0": "Imamatthaṁ asallakkhetvā yaṁ vuttaṁ ‘‘yadi ekuppādamatteneva cetoyuttāti adhippetā.",
  "anya-e0301n4:11_1": "Tadā cittena saha uppajjamānānaṁ rūpadhammānampi cetoyuttatā āpajjeyyāti eka nirodhaggahaṇaṁ.",
  "anya-e0301n4:11_2": "Evampi cittānuparivattino viññattidvayassa pasaṅgo nasakkā nīvāretuṁ.",
  "anya-e0301n4:11_3": "Tathā ekato uppādo vā nirodhovā etesanti ekuppādanirodhāti parikappentassa puretaramuppajjitvā cittassa bhaṅgakkhaṇe nirujjhamānānampi rūpadhammānanti ekālambaṇaggahaṇaṁ. Ye evaṁ tividhalakkhaṇā.",
  "anya-e0301n4:11_4": "Te niyāmato ekavatthukā yevāti dassanatthaṁ. Ekavatthukaggahaṇanti. Alamatipapañcenā’’ti. Sabbaṁ taṁ niratthakameva.",
  "anya-e0301n4:12_0": "69.",
  "anya-e0301n4:12_1": "Kathañca dvipaññāsa hontīti pucchitvā pathamaṁ dvipaññāsa sarūpaṁ tīhi rāsīhi vibhajitvā dassento kathantiādimāha. Tattha phusatīti phasso.",
  "anya-e0301n4:12_2": "Phusanti sampayuttakā dhammā etenāti phasso.",
  "anya-e0301n4:12_3": "Phusanamattamevavā etanti phasso.",
  "anya-e0301n4:12_4": "Phusanañcettha ārammaṇassa iṭṭhāniṭṭharasaṁ āhacca upahacca gahaṇaṁ daṭṭhabbaṁ.",
  "anya-e0301n4:12_5": "Yato tadanubhavanti vedanā pātubhavati.",
  "anya-e0301n4:12_6": "Phassapaccayā vedanāti hi vuttaṁ. Svāyaṁ phusanalakkhaṇo. Nanucāyaṁ arūpadhammo.",
  "anya-e0301n4:12_7": "Naca arūpadhammā appaṭighasabhāvā kiñci phusantīti. Saccaṁ,",
  "anya-e0301n4:12_8": "ayaṁpana phusanā kārenaca pavattati. Yañca phusantehi sādhetabbaṁ. Tañca kiccaṁ sādheti.",
  "anya-e0301n4:12_9": "Tasmā ayaṁ phassotica phusanalakkhaṇotica vutto. Kiṁpana sādhetīti.",
  "anya-e0301n4:12_10": "Ārammaṇarasānurūpaṁ cittassa vikārapatti. Vedanāvisesuppattiṁvā.",
  "anya-e0301n4:12_11": "Ayañca attho ambilakhādādike disvā aparassa kheḷuppādādīsu pākaṭoti.",
  "anya-e0301n4:13_0": "[73] Vibhāvaniyaṁ pana",
  "anya-e0301n4:14_0": "‘‘Kheḷuppādādiviya daṭṭhabbo’’ti vuttaṁ.",
  "anya-e0301n4:14_1": "Evañcasati idaṁ upamā mattaṁ siyā.",
  "anya-e0301n4:14_2": "Atipākaṭāyapana phassappavattiyā dassana midanti daṭṭhabbaṁ.",
  "anya-e0301n4:15_0": "70. Vedayatīti vedanā. Ārammaṇarasaṁ anubhavati.",
  "anya-e0301n4:15_1": "Aviditaṁvā ārammaṇarasaṁ sampayuttānaṁ taṁsamaṅgipuggalānaṁ vā viditaṁpākaṭaṁ karotīti attho.",
  "anya-e0301n4:15_2": "Vindantiva etāya sattā sātaṁvā asātaṁvā labhantīti vedanā.",
  "anya-e0301n4:15_3": "Vedayitamattamevavā etanti vedanā. Pāḷiyaṁpana –",
  "anya-e0301n4:16_0": "Vedayati vedayatīti kho bhikkhave tasmā vedanāti vuccati. Kiñca vedayati, sukhaṁpi vedayati. Dukkhaṁpi vedayati.",
  "anya-e0301n4:16_1": "Adukkhamasukhaṁpi vedayatīti vuttaṁ.",
  "anya-e0301n4:17_0": "Nanu sabbepi cittacetasikā dhammā ārammaṇarasānubhavanappa katikāevāti tepi vedanānāma siyunti. Nasiyuṁ. Tehi kiccantarabyāvaṭā honti.",
  "anya-e0301n4:17_1": "Ārammaṇarasaṁ ujuṁ anubhavituṁ nasakkonti.",
  "anya-e0301n4:17_2": "Attano attano kiccaṁ karontāva ekadesamattena anubhavanti.",
  "anya-e0301n4:17_3": "Vedanāyevapana anaññakiccatāya anubhavanakicce ādhipaccayogatāyaca issarabhāvena anubhavatīti sāeva vedanānāma bhavituṁ arahatīti.",
  "anya-e0301n4:17_4": "Evañcakatvā rājaggabhojana rasānubhavane tesaṁ sūdasadisatā vedanāyaevaca rājasadisatā vuttāti.",
  "anya-e0301n4:18_0": "71. Sañjānātīti saññā.",
  "anya-e0301n4:18_1": "Puna jānanatthaṁ saññāṇaṁ karotīti attho.",
  "anya-e0301n4:18_2": "Ayañhi pubbe gahitasaññānena sañjānanakālepi puna jānanatthaṁ saññāṇaṁ karotiyevāti.",
  "anya-e0301n4:18_3": "Sāhi evaṁ punappunaṁ saññāṇaṁ katvā uppajjamānā thirasaññābhāvaṁ patvā yāvatāyukaṁpi bhavantaraṁ patvāpi sattānaṁ appamuṭṭhabhāvaṁ sādheti.",
  "anya-e0301n4:18_4": "Micchā bhinivesasaññābhāvaṁ patvāca ime satte sabbaññu buddhehipi bodhetuṁ asakkuṇeyye karotīti.",
  "anya-e0301n4:18_5": "Tathāhi sā puna sañjānanatthaṁ nimittakaraṇe dārutacchakasadisātica.",
  "anya-e0301n4:18_6": "Yathāgahita nimittavasena abhinivesakaraṇe hatthidassaka andhasadisātica.",
  "anya-e0301n4:18_7": "Upaṭṭhitavisayaggahaṇe tiṇapurisakesu migapotakasadisātica vuttāti. Pāḷiyaṁpana –",
  "anya-e0301n4:19_0": "Sañjānāti sañjānātītikho bhikkhave tasmā saññāti vuccati. Kiñca sañjānāti. Nīlaṁpi sañjānāti.",
  "anya-e0301n4:19_1": "Pītakaṁpi sañjānātītiādi vuttanti.",
  "anya-e0301n4:20_0": "72. Cetayatīti cetanā.",
  "anya-e0301n4:20_1": "Sampayuttadhamme tasmiṁ tasmiṁ ārammaṇevā kiccevā abhisandahati punappunaṁ ghaṭeti,",
  "anya-e0301n4:20_2": "tattha pabandhavasena nirantaraṁ pavattamāne karotīti attho. Pakappeti vā te.",
  "anya-e0301n4:20_3": "Saṁvidahati ārammaṇapaṭilābhāyavā kammasiddhiyā abhisaṅkharoti. Āyūhativā te.",
  "anya-e0301n4:20_4": "Ārammaṇe sampiṇḍeti ekato samo sarante karotīti attho.",
  "anya-e0301n4:20_5": "Tathāhi sā āyūhanarasāhica saṁvidhānapaccupaṭṭhānātica vuttā.",
  "anya-e0301n4:20_6": "Tāyahi tasmiṁ nirantaraṁ ussukkana byāpāravasena pavattamānāya taṁ sampayuttāpi attano attano kiccaṁ kurumānā tasmiṁ tatheva pavattantīti.",
  "anya-e0301n4:20_7": "Teneva sā sakicca parakicca sādhaka jeṭṭhasissa mahāvaḍḍhaki ādisadisāti vuttāti.",
  "anya-e0301n4:21_0": "[74] Vibhāvaniyaṁ pana",
  "anya-e0301n4:22_0": "Ceteti saṅkhatābhisaṅkharaṇe byāpāramāpajjatīti vatvā tadatthasādhanatthaṁ yaṁ vuttaṁ ‘‘vibhaṅge suttantabhājaniye saṅkhā rakkhandhaṁ vibhajantena saṅkhatamatisaṅkharontīti saṅkhārāti vatvā’’ti. Taṁ na yujjati.",
  "anya-e0301n4:23_0": "Na hi vibhaṅge suttantabhājaniye saṅkhatama bhisaṅkharontīti saṅkhārāti vuttaṁ atthi.",
  "anya-e0301n4:23_1": "Khandhasaṁyuttake panetaṁ vuttanti.",
  "anya-e0301n4:24_0": "73.",
  "anya-e0301n4:24_1": "Ekattārammaṇasaṅkhāto aggo koṭṭhāso koṭi vā etassāti ekaggaṁ. Cittaṁ, tassa bhāvo ekaggatā.",
  "anya-e0301n4:24_2": "Ārammaṇañhi nāma ekaṁpi nānāsabhāvaṁ hoti.",
  "anya-e0301n4:24_3": "Tasmā tassa ekassapi nānāsabhāvesu vikkhepaṁ apatvā ekasmiṁ sabhāve khaṇamattaṁpi pavattassa cittassa yoniccalākāro atthi ayaṁ tasmiṁ ekaggābhidhānassa ekaggabuddhiyāca pavattihetubhāvena gayhatīti.",
  "anya-e0301n4:24_4": "Te neva hi sā nivāte dīpaccīnaṁ ṭhitiviya cetaso ṭhitīti daṭṭhabbāti vuttā.",
  "anya-e0301n4:25_0": "[75] Vibhāvaniyaṁ pana",
  "anya-e0301n4:26_0": "‘‘Ekaṁ ārammaṇaṁ aggaṁ imassāti ekagga’’nti vuttaṁ.",
  "anya-e0301n4:26_1": "Tatthapi aggasaddo koṭṭhāsevā koṭiyaṁvā pavattoti yutto.",
  "anya-e0301n4:26_2": "Kecipana ārammaṇe pavattoti vadanti. Taṁ na sundaraṁ.",
  "anya-e0301n4:27_0": "Na hi aggasaddo ārammaṇapariyāyo katthaci diṭṭhoti.",
  "anya-e0301n4:28_0": "74.",
  "anya-e0301n4:28_1": "Jīvanti sampayuttādhammā etenāti jīvitaṁ. Indoti issaro.",
  "anya-e0301n4:28_2": "Idha pana issarabhāvo vuccati.",
  "anya-e0301n4:28_3": "Indaṁ issarabhāvaṁ kāretīti indriyaṁ.",
  "anya-e0301n4:28_4": "Jīvitañca taṁ indriyañcāti jīvitindriyaṁ.",
  "anya-e0301n4:28_5": "Tañhi mayā vinā tumhākaṁ jīvitaṁ natthi.",
  "anya-e0301n4:28_6": "Tasmā tumhākaṁ jīvanakicce maṁ issaraṁ karothāti vadantamiva sahajātadhamme abhibhavitvā pavattatīti.",
  "anya-e0301n4:28_7": "Tathā hi taṁ pavattasantatādhipateyyanti ca padumuppa lānupālakamudakaṁ viyātica vuttaṁ.",
  "anya-e0301n4:28_8": "Tattha yāva khandhaparinibbānā anuppabandhavasena pavattamānā cittasantati pavattasantatināma. Adhipatibhāvo ādhipateyyaṁ.",
  "anya-e0301n4:28_9": "Pavattasantatiyaṁ ādhipateyyaṁ assāti samāso.",
  "anya-e0301n4:28_10": "Punappunaṁ niruddhaṁpi hi cittasantānaṁ tassa balena punappunaṁ jīvantaṁ hutvā yāva khandhaparinibbānā punappunaṁ pavattatiyeva.",
  "anya-e0301n4:29_0": "Na hi jīvitarahitesu anindriyabaddhadhammesu tādiso pavattasantati visesonāma atthīti.",
  "anya-e0301n4:30_0": "75.",
  "anya-e0301n4:30_1": "Manasmiṁ ārammaṇaṁ asuññaṁ manaṁvā ārammaṇe niccaninnaṁ karotīti manasikāro.",
  "anya-e0301n4:30_2": "So pana tividho vīthipaṭipādako javanapaṭipādakoārammaṇapaṭipādakoti.",
  "anya-e0301n4:30_3": "Tattha pañcadvārāvajjanaṁ vīthi paṭipādako nāma.",
  "anya-e0301n4:30_4": "Tañhi pañcadvārika cittasantatiṁ ārammaṇe paṭipādeti yojetīti.",
  "anya-e0301n4:30_5": "Manodvārāvajjanaṁ javanapaṭipādako nāma.",
  "anya-e0301n4:30_6": "Taṁpi javana santatiṁ ārammaṇe paṭipādeti yojetīti.",
  "anya-e0301n4:30_7": "Idameva dvayaṁ tattha tattha yoniso manasikārotica ayoniso manasikāro tica vuttaṁ.",
  "anya-e0301n4:30_8": "Tañhi pakatiyā samudāciṇṇaninnaniyāmitādīhi paccaye hi upatthambhitaṁ hutvā cittasantānaṁ yoniso ayonisovā ārammaṇe ninnaṁ karotīti.",
  "anya-e0301n4:30_9": "Paṭisandhicittato pana paṭṭhāya pavattamānā cittasantati ārammaṇaṁ muñcitvā nirujjhitvāpi puna uppajjamānā yassa dhammassa vasena tasmiṁyeva ārammaṇe uppajjati asati kāraṇavisese. So ārammaṇapaṭipādakonāma. Ayamidhā dhippeto.",
  "anya-e0301n4:30_10": "Ayañhi ārammaṇaṁ citte cittaṁvā ārammaṇe paṭipādeti yojetīti.",
  "anya-e0301n4:30_11": "Tathā hi ayaṁ sāraṇa lakkhaṇoti ca sampayuttānaṁ ārammaṇena saṁpayojanarasotica ārammaṇapaṭipādakaṭṭhena sampayuttānaṁ sārathīviya daṭṭhabbotica vutto.",
  "anya-e0301n4:30_12": "Tattha sāraṇalakkhaṇoti sārathīviya assānaṁ sampayuttadhammānaṁ ujuṁ ārammaṇābhimukhaṁ pavattayanalakkhaṇoti attho. Samaṁ dhārentiti sādhāraṇā.",
  "anya-e0301n4:30_13": "Sabbesaṁ cittānaṁ sādhāraṇā sabbacittasādhāraṇā.",
  "anya-e0301n4:31_0": "76. Vitakketīti vitakko.",
  "anya-e0301n4:31_1": "Tathā tathā saṅkappetvā ārammaṇaṁ ārohatīti attho.",
  "anya-e0301n4:31_2": "Tasmiṁ pana taṁ kathā ārohante sampayuttadhammāpi taṁ ārohanti.",
  "anya-e0301n4:31_3": "Tadā soyeva te ārammaṇaṁ abhiniropentonāma hotīti katvā ārammaṇā bhiniropanalakkhaṇo vitakkoti vutto.",
  "anya-e0301n4:31_4": "Rājavallabhaṁ nissāya janapadagāsino rājagehārohanañcettha nidassanaṁ.",
  "anya-e0301n4:31_5": "Avitakkaṁpi hi cittaṁ savitakkadhammasantāne vitakkena saha pavattaparicaya balena ārohanato vitakkena atinirovitamevanāma hotīti. Apica,",
  "anya-e0301n4:31_6": "avitakkaṁpi pañcaviññāṇaṁ vatthārammaṇa saṅghaṭṭanavasena ārohati.",
  "anya-e0301n4:31_7": "Dutīyajjhānādīnica upacārabhāvanāvasena ārohanti.",
  "anya-e0301n4:31_8": "Majjhimaṭṭhakathāyaṁ pana kiṁvā etāya yuttiyāti vatvā imamatthaṁ dasseti.",
  "anya-e0301n4:31_9": "Cittaṁpi hi ārammaṇaṁ āruhatiyeva.",
  "anya-e0301n4:31_10": "Tassa pana niccaṁ sahāyo manasikāro.",
  "anya-e0301n4:31_11": "Tasmiñhi asati taṁ niyāmakarahi tā nāvāviya yaṁvātaṁvā ārammaṇaṁ gahetvā pavatteyyāti.",
  "anya-e0301n4:31_12": "Iti pañcaviññāṇaṁ manasikārasahāyaṁ hutvā attano ārammaṇavijānanasattivaseneva ārammaṇaṁ ārohati.",
  "anya-e0301n4:31_13": "Akusalaṁ patvā pana cittaṁpi lobhādayopi ārammaṇāruhane thāmavatā eva honti.",
  "anya-e0301n4:31_14": "Pāpasmiṁ ramate manoti hi vuttaṁ.",
  "anya-e0301n4:31_15": "Dutīyajjhāna cittādīnica manasikāra vīriyassatīnaṁpi vasena ārohanti.",
  "anya-e0301n4:31_16": "Vitakko pana tathā tathā saṅkappetvā attasahite dhamme ārammaṇāruhane suṭṭhutaraṁ balavante karoti.",
  "anya-e0301n4:31_17": "Iti tasmiṁ kicce aññesaṁ sābhisayabyāpāratāyaeva ayaṁ vitakkoti vuttoti. Evaṁ pana vattabbaṁ.",
  "anya-e0301n4:31_18": "Nanu aññepi arūpadhammā sārammaṇasabhāvā ārammaṇaṁ ārohanti.",
  "anya-e0301n4:31_19": "Atha ca pana kasmā ayameva vitakkoti vuttoti.",
  "anya-e0301n4:31_20": "Aññesaṁ pana āruhanaṁ kiccantarayogavaseneva siddhaṁ.",
  "anya-e0301n4:31_21": "Imassa pana ito aññaṁ kiccaṁ nāma natthi. Tasmā ayameva tathā vuttoti.",
  "anya-e0301n4:32_0": "77. Vicaratīti vicāro.",
  "anya-e0301n4:32_1": "Vicāretivā sampayuttakedhamme,",
  "anya-e0301n4:32_2": "te vā dhammā vicaranti etenāti vicāro.",
  "anya-e0301n4:32_3": "Vicaraṇañcettha vitakkā ruḷhe tasmiṁyeva ārammaṇe sabhāvākārapātubhāvatthaṁ punappunaṁ anumajjanavasena pavattanaṁ daṭṭhabbaṁ.",
  "anya-e0301n4:32_4": "Etthaca vitakko oḷāriko pubbaṅgamo ārammaṇe cittassa pathamābhinipātabhūtoca hotīti ghaṇḍābhighāto viya daṭṭhabbo.",
  "anya-e0301n4:32_5": "Vicāro sukhumo anucaro tasmiṁyeva ārammaṇe cittassa anubandhanabhūto ca hotīti ghaṇḍānuravoviya daṭṭhabboti.",
  "anya-e0301n4:33_0": "78. Adhimuccanaṁ adhimokkho.",
  "anya-e0301n4:33_1": "Ārammaṇe evaṁ nukho no nukhoti evaṁ pavattaṁ saṁsappanaṁ adhibhavitvā vicchinditvā pakkhako muccanavasena cittassa pavattīti vuttaṁ hoti.",
  "anya-e0301n4:33_2": "Evañca katvā so ārammaṇe sanniṭṭhānalakkhaṇoti ca ārammaṇe niccalabhāvena indakhīlasadisotica vutto.",
  "anya-e0301n4:34_0": "79.",
  "anya-e0301n4:34_1": "Vīrassa kammasūrassa bhāvo kammavā vīriyaṁ.",
  "anya-e0301n4:34_2": "Taṁsamaṅgī puggalo hi kammasūro hoti.",
  "anya-e0301n4:34_3": "Mahantaṁpi kammaṁ appakato gaṇhāti. Dukkaraṁpi sukarato,",
  "anya-e0301n4:34_4": "bhāriyaṁpi abhāriyato gaṇhāti. Attakilamathaṁ nagaṇeti.",
  "anya-e0301n4:34_5": "Kammasiddhiyā niccaṁ paggahita kāya cittova hoti.",
  "anya-e0301n4:34_6": "Tasmā taṁ tassa puggalassa tathāpavattiyā hetubhāvoceva tathāpavattassa ca tassa puggalassa kāya cittakriyābhūtaṁ hotīti.",
  "anya-e0301n4:34_7": "Vidhināvā nayena upāyena vīriyavato kiṁ nāmakammaṁ na sijjhatītiādikena pubbābhisaṅkhārena īrayitabbaṁ pavattayitabbanti vīriyaṁ.",
  "anya-e0301n4:34_8": "Visesenavā sakaparahitahetu īranti kampanti taṁ samaṅgino etenāti vīriyaṁ.",
  "anya-e0301n4:34_9": "Etthaca vīriyu patthambhitā sampayuttadhammā sadā anikkhittadhurā paggahitasīsāviya hutvā attano attano kiccasampattiyā niccaṁ ussāhajātāva honti,",
  "anya-e0301n4:34_10": "tesuca tathāhontesu taṁsamaṅgino puggalāpi attanovā paresaṁvā hitahetu niccaṁ byāvaṭakāyacittā honti.",
  "anya-e0301n4:34_11": "Tasmā īranti kampantīti vuccantīti.",
  "anya-e0301n4:34_12": "Tathā hi taṁ upatthambhanalakkhaṇanti ca paggahalakkhaṇanti ca ussāhalakkhaṇanti ca gehassa thūṇūpatthambhana sadisanti ca sammā āraddhaṁ sabbasampattīnaṁ mūlanti ca vuttanti.",
  "anya-e0301n4:35_0": "80. Vinayati kāyacittaṁ tappeti, tuṭṭhaṁ suhitaṁ janeti,",
  "anya-e0301n4:35_1": "supupphitapadumaṁviyavā vaḍḍhetīti pīti,",
  "anya-e0301n4:35_2": "vinantivā etāya taṁ samaṅgino puṇṇacandoviya virocamāna kāyacittā hontīti pīti. Sā pañcavidhā khuddikā pīti, khaṇikāpīti, okkantikā pīti, ubbegā pīti, pharaṇāpītīti.",
  "anya-e0301n4:36_0": "81. Chandanaṁ chando.",
  "anya-e0301n4:36_1": "Icchā patthanā abhisandhīti vuttaṁ hoti. Sopana duvidho taṇhāchando, kattukamyatā chandoti.",
  "anya-e0301n4:36_2": "Idha kattukamyatā chando adhippeto.",
  "anya-e0301n4:36_3": "Etthaca kattuṁ kāmeti icchatīti kattukāmo. Chandasamaṅgipuggalo. Tassa bhāvo kattukamyaṁ. Tadeva kattukamyatā, yathā devoyeva devatāti.",
  "anya-e0301n4:36_4": "Etthaca kattusaddo sabbesaṁ dhātusaddānaṁ atthe saṅgahetvā pavatto.",
  "anya-e0301n4:36_5": "Tasmā kattukamyatāti etena kathetukamyatā cintetukamyatā daṭṭhukamyatā sotukamyatāti evamādīni sabba kriyāpadāni saṅgahitāni hontīti daṭṭhabbaṁ.",
  "anya-e0301n4:36_6": "So pana ārammaṇaṁ icchantopi taṇhā viya assādana rajjana laggana vasena naicchati. Yena yena pana atthiko hoti.",
  "anya-e0301n4:36_7": "Taṁ taṁ atthaṁ ārādhetu kāmatāvaseneva icchati.",
  "anya-e0301n4:36_8": "Yathā rañño issāsā dhanenavā yasenavā atthikā rājaverīnaṁ vijjhanavasena chaḍḍitabbayuttakepi sare bahū icchantiyeva.",
  "anya-e0301n4:36_9": "Evamevaṁ ayaṁpi parassa vissajjitabbayutta kānipi dānavatthūni aladdhānipi laddhuṁ icchati.",
  "anya-e0301n4:36_10": "Laddhānipi rakkhituṁ icchatīti.",
  "anya-e0301n4:36_11": "Ayañca attho vibhāvaniyaṁpi vuttoyeva.",
  "anya-e0301n4:37_0": "Vuttañhi tattha",
  "anya-e0301n4:38_0": "Dānavatthuvissajjanavasena pavattakālepi cesa vissajji tabbena tena atthikoyeva.",
  "anya-e0301n4:38_1": "Khipitabbausūnaṁ gahaṇe atthiko issāsoviyāti.",
  "anya-e0301n4:39_0": "Tattha yadaggena dānaṁ dassāmīti dānavatthupariyesanādivasena pavattā pubbabhāgacetanā dānavatthuvissajjana saṅkāte dāne saṅgahitā hoti.",
  "anya-e0301n4:39_1": "Tadaggena tassā pubbabhāgacetanāya pavattikālo idha dānavatthu vissajjanavasena pavatta kāloti veditabbo.",
  "anya-e0301n4:39_2": "Vissajjitabbenāti vissajjitabba yuttakena.",
  "anya-e0301n4:39_3": "Tena atthikoyeva parassa vissajjanatthāyāti adhippāyo.",
  "anya-e0301n4:39_4": "Khipitabbausūnaṁ gahaṇeti tesaṁ akatānaṁ karaṇavasena aladdhānaṁ pariyesanavasena gahaṇe.",
  "anya-e0301n4:39_5": "Ettha pana keci issāso usūnikhipitvāpi labhamāno tehi usūhi atthikoyevāti eva matthaṁ vadanti. So nayujjati.",
  "anya-e0301n4:39_6": "Evañhi sati khipitausūnanti vuttaṁ siyā.",
  "anya-e0301n4:39_7": "Yathā kathitaṁ lapitaṁ tathāgatenāti.",
  "anya-e0301n4:39_8": "Tathā vissajjitabbe nāti etthapīti.",
  "anya-e0301n4:39_9": "Keci issāso usūhi anatthiko khipanto nahoti.",
  "anya-e0301n4:39_10": "Atthikoyeva samāno aññaṁ ānisaṁsaṁ icchanto khipatīti evaṁ atthaṁ vadanti. Sopi nayujjati.",
  "anya-e0301n4:39_11": "Evañhi sati usūhi atthikoyeva tāni khipanto issāsoviyātivuttaṁ siyāti.",
  "anya-e0301n4:39_12": "Atthato pana tadubhayaṁpi avahasitabbameva hotīti.",
  "anya-e0301n4:39_13": "Yasmāca chandasampayuttaṁ cittaṁ ārammaṇaṁ gaṇhantaṁ chandavasena ati icchamānaṁ viya viluppamānaṁ viya gaṇhāti.",
  "anya-e0301n4:39_14": "Tasmā ayaṁ ārammaṇaggahaṇe cetaso hatthappasāraṇaṁviyāti vutto.",
  "anya-e0301n4:39_15": "Etthaca hatthappasāraṇaṁviyāti idaṁ abhūtaparikappavacanaṁ daṭṭhabbaṁ.",
  "anya-e0301n4:39_16": "Na hi cittassa hatthonāma atthi.",
  "anya-e0301n4:39_17": "Atthavisesapākaṭatthaṁ pana abhūtaṁpi bhūtaṁ viya kappetvā vuttanti daṭṭhabbaṁ. Apica,",
  "anya-e0301n4:39_18": "ayaṁ chandonāma thāmapatto taṇhāya balavataro hoti.",
  "anya-e0301n4:39_19": "Tathā hesa adhipatibhūto iddhipādabhūtoca hotīti.",
  "anya-e0301n4:39_20": "Yadi hi so taṇhāya samānabalo siyā.",
  "anya-e0301n4:39_21": "Ime sattā taṇhāya hatthe ṭhitā taṇhā pariggahitāni dhanabhogarajjasukhānivā dibbabrahmasampattiyovā chaḍḍetvā vaṭṭadukkhato niyyātuṁ nasakkhissanti yevāti.",
  "anya-e0301n4:40_0": "82.",
  "anya-e0301n4:40_1": "Sobhaṇā sobhaṇesu cittesu pakirantīti pakiṇṇā. Keeva pakiṇṇakā.",
  "anya-e0301n4:40_2": "Aññehi aññesaṁvā samānā aññasamānā. Yadā sobhaṇacittesu yuttā,",
  "anya-e0301n4:40_3": "tadā tehi asobhaṇato aññehi samānā. Yadā asobhaṇacittesu yuttā,",
  "anya-e0301n4:40_4": "tadā tehi sobhaṇato aññehi samānā sadisāti vuttaṁ hoti.",
  "anya-e0301n4:41_0": "Aññasamānarāsimhi paramatthadīpanā.",
  "anya-e0301n4:42_0": "83.",
  "anya-e0301n4:42_1": "Idāni akusalarāsiṁ dassento mohotiādimāha. Tattha muyhatīti moho.",
  "anya-e0301n4:42_2": "Muyhanti sattā etenātivā moho. Muyhanamattaṁvā moho,",
  "anya-e0301n4:42_3": "caturaṅgatamassa viya cakkhussa sabbaso kalyāṇapakkhaṁ paṭicchādetvā cittassa andhabhāvakaraṇanti vuttaṁ hoti.",
  "anya-e0301n4:42_4": "Pāpapakkhaṁ pana patvā so ñāṇagatiko hotīti daṭṭhabbo.",
  "anya-e0301n4:42_5": "Tathā hesa pāḷiyaṁ micchāñāṇanti vutto.",
  "anya-e0301n4:42_6": "Aṭṭhakathāsuca micchāñāṇanti pāpakriyāsu upāyacintāvasenapavatto mohoti vuttaṁ.",
  "anya-e0301n4:42_7": "Avijjāyaca appaṭipatti micchāpaṭipattivasena duvidhabhāvo vutto.",
  "anya-e0301n4:42_8": "Etthaca appaṭipattīti kalyāṇapakkhe aññāṇameva vuccati.",
  "anya-e0301n4:42_9": "Micchāpaṭipattīti pāpapakkhe micchāñāṇameva vuccatīti,",
  "anya-e0301n4:42_10": "tathā hi pāpapakkhaṁ patvā pañcadhammā ñāṇagatikā honti moho, lobho, diṭṭhi, vitakko, vicāroti.",
  "anya-e0301n4:42_11": "Cittena pana saddhiṁ chabbidhā honti.",
  "anya-e0301n4:42_12": "Tehi pakatiyā viññujātikesu sutapariyattisampannesuca uppannā pāpakriyāsu taṁ taṁ upāyadassanavasena tesaṁ tattha chekabhāvaṁ paṭibalabhāvañca sādhentīti.",
  "anya-e0301n4:43_0": "84.",
  "anya-e0301n4:43_1": "Nahiriyati kāyaduccaritādīhi nalajjati najigucchatīti ahirī. Hirippaṭipakkhāvā ahirī, sāeva ahirikaṁ.",
  "anya-e0301n4:43_2": "Tañhi pāpa kriyāsu paccupaṭṭhitāsu hiriyā okāsaṁ adatvā tāsu ruciṁ uppādetvā pavattatīti.",
  "anya-e0301n4:43_3": "Tathā hi taṁ kāyaduccaritādīhi ajigucchanalakkhaṇantica alajjālakkhaṇantica vuttaṁ.",
  "anya-e0301n4:44_0": "85. Naottappatīti anottappaṁ.",
  "anya-e0301n4:44_1": "Kāyaduccaritādīhi nabhāyati nautrasatīti attho.",
  "anya-e0301n4:44_2": "Ottappappaṭipakkhaṁvā anottappaṁ.",
  "anya-e0301n4:44_3": "Taṁpi hi tāsu paccupaṭṭhitāsu ottappassa okāsaṁ adatvā cittaṁ tāsu asārajjamānaṁ katvā pavattatīti.",
  "anya-e0301n4:44_4": "Tathā hetaṁ kāyaduccari tādīhi asārajjalakkhaṇanti ca anuttāsalakkhaṇanti ca vuttaṁ. Vuccati ca –",
  "anya-e0301n4:45_0": "Ajegucchī ahiriko, pāpāgūthāva sūkaro;",
  "anya-e0301n4:46_0": "Abhīruca anottappī, salabho viya pāvakāti.",
  "anya-e0301n4:47_0": "86. Uddharatīti uddhaṭaṁ.",
  "anya-e0301n4:47_1": "Pāsāṇapiṭṭhe vaṭṭetvā vissaṭṭha geṇḍuko viya nānārammaṇesu vikkhittaṁ cittaṁ,",
  "anya-e0301n4:47_2": "uddhaṭassa pana cittassa uddharaṇākārappavattiyā paccayabhūto dhammo uddhaccaṁ.",
  "anya-e0301n4:47_3": "Taṁ pana vāteritaṁ jalaṁ viya dhajapaṭākā viyaca daṭṭhabbaṁ.",
  "anya-e0301n4:48_0": "87. Lubbhatīti lobho,",
  "anya-e0301n4:48_1": "lubbhanti sampayuttā dhammā ete nāti lobho,",
  "anya-e0301n4:48_2": "lubbhanamattamevavā etanti lobho.",
  "anya-e0301n4:48_3": "Etthaca lubbhanaṁnāma ārammaṇābhisajjanaṁ daṭṭhabbaṁ.",
  "anya-e0301n4:48_4": "Sopana ārammaṇe lagga naṭṭhena makkaṭālepoviya abhikaṅkhaṭṭhena tattakapāle khittamaṁsa pesi viya aparicāgaṭṭhena telañjana rāgoviya taṇhānadibhāvena vaḍḍhitvā sattānaṁ apāyāvahaṭṭhena sabbāni sukkhakaṭṭha sākhāpalāsa tiṇakasaṭāni mahāsamuddaṁ vahantī sīghatotā nadī viya daṭṭhabbo.",
  "anya-e0301n4:49_0": "88. Dassanaṁ diṭṭhi.",
  "anya-e0301n4:49_1": "Dhammānaṁ yāthāvasabhāvesu ñāṇadassanaṁ viya tesameva ayāthāvasabhāvesu micchādassananti vuttaṁ hoti.",
  "anya-e0301n4:49_2": "Sāhi ekaccānaṁ paṇḍitamānīnaṁ micchāvitakkabahulānaṁ uppannā thāmagatā ayāthāvapakkhe paṭivedhaññāṇagatikā hotīti.",
  "anya-e0301n4:49_3": "Sāpana micchābhinivesalakkhaṇā paramaṁvajjanti daṭṭhabbā.",
  "anya-e0301n4:50_0": "89. Maññatīti māno. Ahaṁ loke eko puggalo asmi.",
  "anya-e0301n4:50_1": "Na kaṭṭhakaliṅgaroviya avamaññanārahoti evaṁ attānaṁ daḷhaṁ paggahetvā samanupassatīti attho.",
  "anya-e0301n4:50_2": "Sopana jāti kuladhana bhoga yasa issariyādīhi ceva sīla suta lābhasakkārā dīhica guṇehi upatthambhito atirekataraṁ vaddhitvā attānaṁ janamajjhe ketuṁviya accuggataṁ maññati.",
  "anya-e0301n4:50_3": "Tasmā so unnatilakkhaṇotica ummādoviyātica vutto.",
  "anya-e0301n4:51_0": "90. Dussatīti doso.",
  "anya-e0301n4:51_1": "Sopana caṇḍikkaṭṭhena pahatā sivisoviya visappanaṭṭhena asanipātoviya attano nissaya dahanaṭṭhena dāvaggiviya dussanaṭṭhena laddhokāso sapattoviya sabbaso ahitarāsi bhāvaṭṭhena visa saṁsaṭṭha pūtimuttaṁ viya daṭṭhabbo.",
  "anya-e0301n4:52_0": "91. Issatīti issā.",
  "anya-e0301n4:52_1": "Parasampattiṁ ussūyatīti attho.",
  "anya-e0301n4:52_2": "Sāhi paresaṁ pakatiyā laddhasampattiṁ disvā vā sutvāvā nasahati.",
  "anya-e0301n4:52_3": "Tassā sampattiyā vipattiṁ icchati ākaṅkhati.",
  "anya-e0301n4:52_4": "Asuko idaṁnāma labhissatīti sutvāpi nasahati.",
  "anya-e0301n4:52_5": "Tassa alābhaṁ icchati ākaṅkhati.",
  "anya-e0301n4:52_6": "Tasmā sā parasampattīnaṁ ussūyanalakkhaṇāti vuttā.",
  "anya-e0301n4:53_0": "92.",
  "anya-e0301n4:53_1": "Mama eva idaṁ guṇajātaṁvā vatthuvā hotu.",
  "anya-e0301n4:53_2": "Mā aññassāti evaṁ attano sampattihetu avipphārikatāvasena carati pavattatīti maccharaṁ, tathā pavattaṁ cittaṁ.",
  "anya-e0301n4:53_3": "Maccharassa bhāvo macchariyaṁ.",
  "anya-e0301n4:53_4": "Idaṁca issā viya duvidhaṁ attanā laddhasampatti labhitabbasampatti vasena.",
  "anya-e0301n4:53_5": "Tattha pakatiyā laddhasampattiyaṁ tāva taṁ parehi sā dhāraṇaṁvā yena kenacivā kāraṇena attasantakabhāvato muccitvā paresaṁ santakabhāvaṁ gamissamānaṁ disvā vā sutvāvā cintetvā dukkhī dummano hoti,",
  "anya-e0301n4:53_6": "labhitabbasampattiyaṁpi asukasmiṁ dese vākālevā idaṁnāma bhavissatīti sutvāvā cintetvāvā taṁ attanāva laddhuṁ icchati. Aññesaṁ lābhaṁ naicchati.",
  "anya-e0301n4:53_7": "Aññe labhissantīti sutvāvā cintetvāvā dukkhī dummano hotīti.",
  "anya-e0301n4:53_8": "Tathā hetaṁ laddhānaṁvā labhitabbānaṁvā attano sampattīnaṁ nigguhanalakkhaṇanti vuttaṁ.",
  "anya-e0301n4:53_9": "Etthaca labhitabbasampattiyaṁ yassa lābhaṁ naicchati.",
  "anya-e0301n4:53_10": "Solabhatītivā labhissatītivā sutvāvā cintetvāvā cittavighāto issānāma.",
  "anya-e0301n4:53_11": "Yaṁ yaṁ attanā laddhuṁ icchati.",
  "anya-e0301n4:53_12": "Taṁ taṁ attanā alabbhamānakaṁ cintetvā cittavighāto macchariyaṁnāma.",
  "anya-e0301n4:53_13": "Na hi ete dve ekato uppajjantīti.",
  "anya-e0301n4:54_0": "93.Kukkuccanti ettha kiriyā kataṁ. Kucchitaṁ katanti kukataṁ. Kucchitakiriyāti attho.",
  "anya-e0301n4:54_1": "Paṇḍitehi ekantena ninditabbo cittappavattivisesoti vuttaṁ hoti.",
  "anya-e0301n4:54_2": "Atthato pana akataṁ vata me kalyāṇaṁ kataṁ pāpanti evaṁ anusocanavasena pavatto kukkucca sampayuttacittuppādoyeva,",
  "anya-e0301n4:54_3": "so hi tathā pavattamānopi pubbe akataṁvā kalyāṇaṁ puna kataṁ kātuṁ na sakkoti.",
  "anya-e0301n4:54_4": "Pubbe kataṁ vā pāpaṁ puna akataṁ kātuṁ nasakkoti.",
  "anya-e0301n4:54_5": "Athakho kusaladhammesu cittapariyādānāyaeva saṁvattati.",
  "anya-e0301n4:54_6": "Tasmā kucchitakiriyā mattattā kukatanti vuccatīti.",
  "anya-e0301n4:54_7": "Vuttañhetaṁ aṭṭha kathāyaṁ katākatassa sāvajjānavajjassa abhimukhagamanaṁ paṭisāronāma.",
  "anya-e0301n4:54_8": "Yasmā paneso kataṁvā pāpaṁ akataṁ nakaroti.",
  "anya-e0301n4:54_9": "Akataṁvā kalyāṇaṁ kataṁ nakaroti.",
  "anya-e0301n4:54_10": "Tasmā virūpo kucchito vā paṭisāroti vippaṭisāroti.",
  "anya-e0301n4:54_11": "Etthaca vippaṭisāroti kukkucca meva.",
  "anya-e0301n4:54_12": "Kukkucceca kucchite sati taṁ sampayuttacittuppādopi kucchitoyeva.",
  "anya-e0301n4:54_13": "Yenaca kāraṇena kukkuccaṁ kucchitaṁnāma hoti.",
  "anya-e0301n4:54_14": "Teneva kāraṇena so cittuppādopi kucchitonāma hotīti katvā so cittuppādova kukatapade gahetuṁ yuttoti veditabbo.",
  "anya-e0301n4:54_15": "Sudinnakaṇḍaṭṭhakathāyaṁ pana ayamattho ujukatova vutto.",
  "anya-e0301n4:54_16": "Yathāha-viññūhi akattabbatāya kucchitakiriyābhāvato kukkuccanti.",
  "anya-e0301n4:55_0": "[76] Vibhāvaniyaṁ pana",
  "anya-e0301n4:56_0": "Imamatthaṁ asallakkhetvā yaṁ vuttaṁ ‘‘kucchitaṁ katanti kukataṁ.",
  "anya-e0301n4:56_1": "Katākata duccaritasucarita’’nti. Taṁ na yujjatiyeva.",
  "anya-e0301n4:56_2": "Etena yañca tattha vuttaṁ ‘‘akataṁpi hi kukatanti voharanti. Yaṁ mayā akathaṁ. Taṁ kukatantica.",
  "anya-e0301n4:56_3": "Idha pana katā kataṁ ārabbha uppanno vippaṭisāracittuppādo kukata’’ntica.",
  "anya-e0301n4:56_4": "Taṁpi sabbaṁ paṭikkhittameva hotīti.",
  "anya-e0301n4:57_0": "Kukatassa yathāvuttacittuppādassa tathāpavatti hetubhāvo kukkuccaṁ. Apica,",
  "anya-e0301n4:57_1": "dhātupāṭhesu kucasaddaṁ saṅkocana mano vilekhanatthesu paṭhantiyeva.",
  "anya-e0301n4:57_2": "Tasmā kucchitena ākārena kocati saṅkocati na pāpajigucchanākārenāti kukkuco.",
  "anya-e0301n4:57_3": "Kucchitenavā ākārena kocati vilikhati nakilesasallīkhanā kārenāti kukkuco. Tathā pavattadhammasamūho.",
  "anya-e0301n4:57_4": "Sohi kucchitena akataṁ vata me kalyāṇaṁ kataṁ pāpanti evaṁ pavattena anutthunanākārena saṅkocati.",
  "anya-e0301n4:57_5": "Kusaladhammasamādāne cittaṁ namituṁpi nadeti. Manaṁvā vilekhati.",
  "anya-e0301n4:57_6": "Saddhādīnaṁ sāradhammānaṁ tanukaraṇena cittaṁ kusaladhammasamādāne pariyādinnathāmabalaṁ karoti. Tasmā kukkucoti vuccati.",
  "anya-e0301n4:57_7": "Yena pana dhammena yuttattā so tathā pavatto hoti.",
  "anya-e0301n4:57_8": "So kukkuccaṁnāma kukkucassa bhāvoti katvā.",
  "anya-e0301n4:57_9": "Taṁ pana yasmā pubbe akatañca kalyāṇaṁ katañca pāpaṁ ārabbha pacchā anutāpanavasena anusocanavasenaca pavattati.",
  "anya-e0301n4:57_10": "Tasmātaṁ pacchānutāpalakkhaṇaṁ katākatānuyocana rasanti ca vuttaṁ.",
  "anya-e0301n4:57_11": "Etthaca pacchānutāpalakkhaṇanti pubbe kalyāṇañca akatvā pāpañca katvā āgatattā pacchime kāle anutāpalakkhaṇanti attho.",
  "anya-e0301n4:57_12": "Tena kukkuccassa ekantena atītārammaṇatā siddhā hoti.",
  "anya-e0301n4:57_13": "Paccuppannānāgatārammaṇatāca paṭisiddhāti.",
  "anya-e0301n4:57_14": "Katākatā nusocanarasanti ettha katañca pāpaṁ akatañca kalyāṇanti yo jetabbaṁ. Vuttañhetaṁ mahāniddese –",
  "anya-e0301n4:58_0": "Dvīhākārehi kukkuccaṁ uppajjati katattā ca akatattā ca. Kathañca dvīhā.La. Akatattāca. Akataṁ me kāyasu caritaṁ.",
  "anya-e0301n4:58_1": "Kataṁ kāyaduccaritanti uppajjati kukkuccaṁ. Akataṁ me vacīsucaritaṁ.La.",
  "anya-e0301n4:58_2": "Kataṁ manoduccaritanti uppajjati kukkuccaṁ. Akatāme pāṇātipātā veramaṇī.",
  "anya-e0301n4:58_3": "Kato pāṇāti pātoti uppajjati kukkuccaṁ.La. Akatā me sammādiṭṭhi.",
  "anya-e0301n4:58_4": "Katā micchāmiṭṭhīti uppajjati kukkuccanti.",
  "anya-e0301n4:59_0": "Etena pana akatasucaritā rammaṇatāya kataduccaritā rammaṇatāyaca vasena kukkuccassa dvidhābhāvoyeva siddho hoti. Dvīhākārehīti hi vuttaṁ.",
  "anya-e0301n4:59_1": "Soca kho pubbe pāpaṁ katvā pacchā apāyabhayatajjitānañceva apāyesu patitvā pubbe attanā katakammaṁ anussarantānañca hoti. Naaññesaṁ, akataṁ me kāyasucaritaṁ.",
  "anya-e0301n4:59_2": "Kataṁ kāyaduccaritanti hi vuttaṁ.",
  "anya-e0301n4:59_3": "Yathā pana māno duvidho hoti yāthāvamāno ayāthāvamānoti. Tathā kukkuccaṁpi, yāthāvakukkuccaṁ,",
  "anya-e0301n4:59_4": "ayāthāva kukkuccanti duvidhaṁ hoti.",
  "anya-e0301n4:59_5": "Tattha ayāthāva kukkuccaṁpi uppajjamānaṁ dvīhākāreho uppajjati akataṁ vata me kalyāṇaṁ kataṁ pāpanti. Katamaṁ pana tanti.",
  "anya-e0301n4:59_6": "Yañca pubbe kalyāṇakammepi pāpasaññī pāpadiṭṭhi akatvā pāpakammepi kalyāṇasaññī kalyāṇadiṭṭhi katvā pacchā anusocanavasena uppajjati.",
  "anya-e0301n4:59_7": "Yañca pubbe kalyāṇe kalyāṇasaññī katvā pacchā pāpasaññino pāpeca pāsaññī akatvā pacchā kalyāṇasaññino uppajjati. Idaṁ ayāthāvakukkuccaṁnāma. Anavajje sāvajjasaññī, kappiye akappiyasaññī,",
  "anya-e0301n4:59_8": "anāpattiyaṁ āpattisaññītiādināpi yojetabbaṁ.",
  "anya-e0301n4:59_9": "Idañca sabbaṁ uppajjamānaṁ dvīhā kāreheva uppajjati.",
  "anya-e0301n4:59_10": "Tasmā dvīsueva saṅgahitanti daṭṭhabbaṁ.",
  "anya-e0301n4:59_11": "Yaṁ pana mahāniddeseyeva hatthakukkuccakaṁpi kukkuccaṁ. Pādakukkuccakaṁpi kukkuccaṁ.",
  "anya-e0301n4:59_12": "Hatthapādakukkuccakaṁpi kukkuccanti niddiṭṭhaṁ. Taṁ asaṁyata kukkuccaṁnāma.",
  "anya-e0301n4:59_13": "Yaṁ pana taṁ bhikkhu kukkuccāyantā napaṭiggaṇhiṁsūti vinaye āgataṁ.",
  "anya-e0301n4:59_14": "Yañca kathaṁ kukkuccappakatatāya āpajjati kappiye akappiyasaññitā akappiye kappiyasaññitāti āgataṁ. Taṁ vinayakukkuccaṁnāma. Taṁpana vinayasaṁsayoeva.",
  "anya-e0301n4:59_15": "Soca kho attano avisaye kappati nukho nonukhoti saṁsappanākārena pavatto kusala kriya cittuppādo. Sopana yesaṁ uppajjati. Tesu ye sikkhākāmā, te taṁkammaṁ nakaronti.",
  "anya-e0301n4:59_16": "Te sandhāya kukkuccāyantā napaṭiggaṇhiṁsūti vuttaṁ. Ye pana karontiyeva.",
  "anya-e0301n4:59_17": "Te kappiyavatthusmiṁpi āpattiṁ āpajjanti.",
  "anya-e0301n4:59_18": "Te sandhāya kukkuccappakatatāya āpattiṁ āpajjatīti vuttaṁ.",
  "anya-e0301n4:60_0": "94.",
  "anya-e0301n4:60_1": "Thiyaticittaṁ mandamandaṁ katvā ajjhottharatīti thinaṁ.",
  "anya-e0301n4:60_2": "Thiyiyanā thiyitattanti hi pāḷiyaṁ niddiṭṭhaṁ.",
  "anya-e0301n4:61_0": "95.",
  "anya-e0301n4:61_1": "Medhati cetasike dhamme akammaññabhūte katvā vihiṁ satīti middhaṁ.",
  "anya-e0301n4:61_2": "Tathā hi ārammaṇe vipphāravasena taṁ taṁ iriyā pathaṁ sandhāretvā pavattamānesu sampayuttadhammesu muggarena pothetvā viya te ārammaṇato oliyāpetvā iriyāpathaṁpi sandhāretuṁ asamatthe katvā thinaṁ cittaṁ abhibhavati. Middhaṁ cetasiketi.",
  "anya-e0301n4:62_0": "96.Vicikicchāti ettha. Cikicchanaṁ cikicchā. Ñāṇappaṭikā roti attho.",
  "anya-e0301n4:62_1": "Tikicchituṁ dukkaratāya vigatā cikicchā etāyāti vicikicchā.",
  "anya-e0301n4:62_2": "Sabhāvaṁ vicinantā kicchanti kilamanti etāyātivā vicikicchā.",
  "anya-e0301n4:62_3": "Vicikicchativā dveḷhakabhāvena pavattatīti vicikicchā. Sā nīvaraṇabhūtā, paṭirūpakāti duvidhā.",
  "anya-e0301n4:62_4": "Tattha buddhādīsu aṭṭhasu vatthūsu vimativasena pavattamānā nīvaraṇabhūtā.",
  "anya-e0301n4:62_5": "Tato aññāpana asabbaññūnaṁ tesu tesu ārammaṇesu kathaṁ nukho evaṁ nukho idaṁnukhoti vematikabhāvena pavattā sabbā vicikicchā paṭirūpakānāma. Sā pana kusalāpi hoti,",
  "anya-e0301n4:62_6": "akusalāpi khīṇā savānaṁ uppanna kriyābyākatāpīti.",
  "anya-e0301n4:62_7": "Idha pana ekantākusalabhūtā nīvaraṇavicikicchāva adhippekāti.",
  "anya-e0301n4:63_0": "Akusalarāsimhi paramatthadīpanā.",
  "anya-e0301n4:64_0": "97. Saddahatīti saddhā.",
  "anya-e0301n4:64_1": "Yathā acchaṁ pasannaṁ nisinnaṁ udakaṁ canda sūriyādīni rūpanimittāni suṭṭhu attani dahati.",
  "anya-e0301n4:64_2": "Evaṁ ayaṁ buddhaguṇā dīni suṭṭhu attani dahati dhāreti thapetivāti attho. Saddahantivā etāyāti saddhā.",
  "anya-e0301n4:64_3": "Saddahanamattamevavā etanti saddhā.",
  "anya-e0301n4:64_4": "Sāpi buddhā dīsu saddheyyavatthūsu akālussiyabhāvena pavattamānāeva idha adhippetā.",
  "anya-e0301n4:64_5": "Tato aññāpana titthiyesuvā titthiyadhammesu vā evarūpesu asaddheyyavatthūsu saddahanavasena pavattā okappanā saddhā paṭirūpakānāma hoti.",
  "anya-e0301n4:64_6": "Sā pana atthato micchādhimokkho yevāti.",
  "anya-e0301n4:64_7": "Yathā pana manussā hatthe asati ratanāni disvā pi-gahetuṁ na sakkonti.",
  "anya-e0301n4:64_8": "Vitte asati tesaṁ sabbabhogā na sampajjanti.",
  "anya-e0301n4:64_9": "Bīje asati sassādīni nasampajjanti.",
  "anya-e0301n4:64_10": "Evaṁ saddhāya asati puññakriyāvatthūni nasampajjanti.",
  "anya-e0301n4:64_11": "Tasmā esā hatthavittabīja sadisāti vuttā.",
  "anya-e0301n4:65_0": "98. Saratīti sati.",
  "anya-e0301n4:65_1": "Attanā katāni kattabbāni ca kalyāṇakammāvā buddhaguṇādīnivā appamajjanavasena upagacchatīti attho.",
  "anya-e0301n4:65_2": "Sāpi sammāsati micchāsati duvidhā hoti.",
  "anya-e0301n4:65_3": "Tattha sammāsati idha adhippetā. Itarā pana satiyeva na hoti.",
  "anya-e0301n4:65_4": "Katassa kattabbassaca pāpakammassa appamajjanavasena pavatto satipaṭirūpako akusalacittuppādoyeva.",
  "anya-e0301n4:65_5": "Yasmā panesā cittaṁ sabbehi akusaladhammehica rakkhituṁ kusaladhammehica yojetuṁ sakkoti.",
  "anya-e0301n4:65_6": "Tasmā sā rañño sabbakammika mahāamacco viya daṭṭhabbāti.",
  "anya-e0301n4:65_7": "Satiṁkhvāhaṁ bhikkhave sabbatthikaṁ vadāmīti hi vuttaṁ.",
  "anya-e0301n4:66_0": "99. Hiriyatīti hiri.",
  "anya-e0301n4:66_1": "Kāyaduccaritādīhi lajjati jigucchati ukkaṇṭhatīti attho.",
  "anya-e0301n4:67_0": "100.",
  "anya-e0301n4:67_1": "Tehiyeva ottappatīti ottappaṁ. Ubbijjatīti attho.",
  "anya-e0301n4:67_2": "Etthapi hiriottappappaṭirūpakānāma atthi, vuttañhi –",
  "anya-e0301n4:68_0": "Lajjitabbe nalajjanti, alajjiyesu lajjareti ca;",
  "anya-e0301n4:69_0": "Bhāyitabbe nabhāyanti, abhaye bhayadassinoti ca.",
  "anya-e0301n4:70_0": "Yasmā pana sappurisā hiriyā attani ottappenaca paresu ārakkhadevatādīsu gāravaṁ uppādetvā pāpato vajjetvā suddhaṁ attānaṁ pariharanti.",
  "anya-e0301n4:70_1": "Tasmā ime dve lokapāladhammāti vuttā.",
  "anya-e0301n4:71_0": "101. Lobhappaṭipakkho alobho.",
  "anya-e0301n4:71_1": "So hi yesu attano hitasaññitesu ārammaṇesu lobho lagganavasena pavattati,",
  "anya-e0301n4:71_2": "tesveva taṁ lobhaṁ vidhamitvā lobhavatthubhūtā bhavabhogasampattiyo gūtharāsiṁviya hīḷetvā jigucchitvā ekānekkhamma dhātunāma hutvā pavattatīti.",
  "anya-e0301n4:72_0": "102. Dosappaṭipakkho adoso.",
  "anya-e0301n4:72_1": "Sopi hi yesu attano ahitasaññitesu ārammaṇesu doso dussanavasena pavattati.",
  "anya-e0301n4:72_2": "Tesveva taṁdosaṁ vidhamitvā diṭṭhadiṭṭhesu sattesu puṇṇacandasadisaṁ sommahadayaṁ uppādetvā ekā abyāpādadhātu nāma hutvā pavattatīti.",
  "anya-e0301n4:72_3": "Ayamevaca brahmavihāresu mettāti vuttā. Amohopi idha vattabbo. Mohappaṭipakkho amoho.",
  "anya-e0301n4:72_4": "Sopi hi yesu dhammesuvā atthesuvā catūsu ariyasaccesuvā moho andhakāraṁ katvā pavattati.",
  "anya-e0301n4:72_5": "Tesveva taṁ mohaṁ vidhamitvā candasūriyasahassaṁ uṭṭhāpentoviya vijjānāma hutvā pavattatīti.",
  "anya-e0301n4:73_0": "103.Tatramajjhattatāti ettha attā vuccati sabhāvo.",
  "anya-e0301n4:73_1": "Līnuddhaccādīnaṁ ubhinnaṁ visamapakkhānaṁ majjhe pavatto attā etassāti majjhattā.",
  "anya-e0301n4:73_2": "Samappavatto sampayuttadhammasamūho. Tassa bhāvo majjhakkatā.",
  "anya-e0301n4:73_3": "Tesu tesu sampayuttadhammesu dissamānā majjhattatā tatramajjhattatā tesu tesuvā hitakammesu cittacetasikānaṁ majjhattatā tatramajjhattatā.",
  "anya-e0301n4:73_4": "Tathā hi sā samappavattānaṁ sampayutta dhammānaṁ ajjhupekkhanavasena samappavattānaṁ ājāneyyānaṁ ajjhupekkhanasārathīviya daṭṭhabbāti vuttā.",
  "anya-e0301n4:73_5": "Ayamevaca brahmavihāresu upekkhāti vuttā.",
  "anya-e0301n4:74_0": "104.",
  "anya-e0301n4:74_1": "Kāyappassaddhādīsu kāyoti vedanādikkhandhattaya saṅkhāto cetasikasamūho vuccati. Cittanti sobhaṇacittaṁ.",
  "anya-e0301n4:74_2": "Kāyassa passaddhi kāyappassaddhi.",
  "anya-e0301n4:74_3": "Cittassa passaddhi cittappassaddhītiādinā samāso. Passambhanaṁ passaddhi. Santasītalabhāvoti attho.",
  "anya-e0301n4:74_4": "Yesaṁ idaṁ dvayaṁ dubbalaṁ hoti.",
  "anya-e0301n4:74_5": "Te puññakammesu cittasukhaṁ napindanti.",
  "anya-e0301n4:74_6": "Bahiddhāeva nesaṁ cittaṁ pakkhandati.",
  "anya-e0301n4:74_7": "Santatte pāsāṇapiṭṭhe thapitamacchoviya hoti. Yesaṁ pana balavaṁ hoti. Teyeva tattha taṁ vindanti.",
  "anya-e0301n4:74_8": "Tesaṁ cittaṁ sītale udake pakkhitta maccho viya hoti.",
  "anya-e0301n4:75_0": "105. Lahubhāvo lahutā. Agarutā adandhatāti attho. Yesaṁ idaṁ dubbalaṁ.",
  "anya-e0301n4:75_1": "Tesaṁ cittaṁ puññakammesu napasāreti saṅkocati.",
  "anya-e0301n4:75_2": "Tattapāsāṇe pakkhittapadumapupphaṁ viya hoti. Yesaṁ pana balavaṁ. Tesaṁ cittaṁ tattha pasāreti.",
  "anya-e0301n4:75_3": "Sītale udake pakkhitta padumapupphaṁ viya hoti.",
  "anya-e0301n4:76_0": "106. Mudubhāvo mudutā. Yesaṁ idaṁ dubbalaṁ.",
  "anya-e0301n4:76_1": "Tesaṁ cittaṁ puññakammesu thaddhaṁ hoti.",
  "anya-e0301n4:76_2": "Verīnaṁ majjhe gatamahāyodhoviya hoti. Yesaṁ pana balavaṁ.",
  "anya-e0301n4:76_3": "Tesaṁ cittaṁ tattha mudu hoti.",
  "anya-e0301n4:76_4": "Viyaññātīnaṁ majjhe gatamahāyodho viya hoti.",
  "anya-e0301n4:77_0": "107. Kammani sādhu kammaññaṁ. Tadeva kammaññatā. Yesaṁ idaṁ dubbalaṁ.",
  "anya-e0301n4:77_1": "Tesaṁ cittaṁ puññakammesu yathicchitaṁ thapetuṁ nalabbhati, vikkirati.",
  "anya-e0301n4:77_2": "Paṭivāte khittathusamuṭṭhiviya hoti. Yesaṁ pana balavaṁ.",
  "anya-e0301n4:77_3": "Tesaṁyeva taṁ tattha yathicchitaṁ thapetuṁ labbhati navikkirati.",
  "anya-e0301n4:77_4": "Paṭivāte khittasuvaṇṇakkhandhoviya hoti.",
  "anya-e0301n4:78_0": "108. Paguṇassa bhāvo pāguññaṁ. Tadeva pāguññatā. Yesaṁ idaṁ dubbalaṁ.",
  "anya-e0301n4:78_1": "Tesaṁ cittaṁ puññakammesu vikampati vihaññati.",
  "anya-e0301n4:78_2": "Gambhīre udake khittavānaroviya hoti. Yesaṁ pana balavaṁ,",
  "anya-e0301n4:78_3": "te saṁ taṁ tattha navikampati navihaññati.",
  "anya-e0301n4:78_4": "Gambhīre udake khitta kumbhilo viya hoti.",
  "anya-e0301n4:79_0": "109. Ujueva ujukaṁ, ujukassa bhāvo ujukatā. Yesaṁ idaṁ dubbalaṁ.",
  "anya-e0301n4:79_1": "Tesaṁ cittaṁ puññakammesu visamagahikaṁ hoti. Kadāci līnaṁ. Kadāci uddhaṭaṁ. Kadāci onataṁ. Kadāci unnataṁ.",
  "anya-e0301n4:79_2": "Surāmadamattassa maggagamanaṁ viya hoti. Yesaṁ pana balavaṁ,",
  "anya-e0301n4:79_3": "tesaṁ taṁ vuttavipariya yena veditabbanti.",
  "anya-e0301n4:80_0": "110.",
  "anya-e0301n4:80_1": "Etthaca siddhesupi cittappassaddhādikesu vuttesu visuṁ kāyappassaddhādīnaṁ vacanaṁ tesaṁ vasena rūpakāyassapi passaddhādi dīpanatthanti veditabbaṁ.",
  "anya-e0301n4:80_2": "Tattha taṁ taṁ suttantaṁ sutvā gelaññavuṭṭhā nādīsu rūpakāyassa passaddhabhāvo pākaṭo iddhimantānaṁ iddhiyā ākāsagamanādīsu lahu bhāvo.",
  "anya-e0301n4:80_3": "Kāyaṁ khuddakaṁ vā mahantaṁ vā katvā nimminanesu mudubhāvo.",
  "anya-e0301n4:80_4": "Antopathaviyaṁvā antopabbate suvā asajjamānaṁ katvā gamanādīsu kammaññabhāvo.",
  "anya-e0301n4:80_5": "Nāgavaṇṇaṁvā garuḷavaṇṇaṁvā katvā nimminanādīsu paguṇabhāvo tesveva sabbesu yathānimmitavasena cirappavattibhāvesu ujukabhāvo pākaṭo hotīti veditabbo. Samaṁ dhārentīti sādhāraṇā, sabbehi sobhaṇacittehi,",
  "anya-e0301n4:80_6": "tesaṁvā sādhāraṇā sobhaṇa sādhāraṇā.",
  "anya-e0301n4:81_0": "111.Sammāvācāti ettha tividhā sammāvācā kathā, cetanā, virativasena,",
  "anya-e0301n4:81_1": "tattha atthadhammappaṭisaṁyuttā subhāsitā vācā kathā sammāvācānāma.",
  "anya-e0301n4:81_2": "Taṁsamuṭṭhāpikā kusalakriyacetanā cetanāsammāvācānāma.",
  "anya-e0301n4:81_3": "Yā pana musāvādā veramaṇādīni sikkhāpadāni samādiyantassavā adhiṭṭhahantassavā sampattaṁ vatthuṁ avītikkamantassavā pāpaviramaṇākārena cittassa pavatti. Ayaṁ virati sammāvācānāma. Sā idha adhippetā.",
  "anya-e0301n4:81_4": "Sammā vadanti etā yāti sammāvācā.",
  "anya-e0301n4:81_5": "Etāyāti cettha karaṇatthe hetuatthe vā karaṇavacanaṁ daṭṭhabbaṁ.",
  "anya-e0301n4:81_6": "Tattha vācāya sikkhāpadāni samādiyantassa samādānavacanāni sandhāya karaṇattho hetuattho ca yujjati.",
  "anya-e0301n4:81_7": "Tato yathāsamādinnānivā yathādhiṭṭhitānivā sikkhāpadāni suṭṭhurakkhāmāti yāni anavajjānieva vacanāni vadantā vicaranti.",
  "anya-e0301n4:81_8": "Tāni sandhāya karaṇatthānukūlo hetu atthoyeva yujjatīti. Athavā, tathā vadantuvā māvā.",
  "anya-e0301n4:81_9": "Ayaṁpana vadamānesu sati tesaṁ sammā vattuṁeva deti.",
  "anya-e0301n4:81_10": "Namicchā vattunti katvā sammā vācātveva vuccati. Apica,",
  "anya-e0301n4:81_11": "ayaṁ vacīduccaritānaṁ pajahanavasena pavattamānā vacīdvārasuddhiyā eva hotīti sammāvācāti vuccatīti.",
  "anya-e0301n4:82_0": "112.Sammākammantopi tividho kriyā, cetanā, virati vasena.",
  "anya-e0301n4:82_1": "Tattha yaṁkiñci anavajjaṁ kammaṁ karontassa kāyikakriyā kriyākammantonāma.",
  "anya-e0301n4:82_2": "Taṁsamuṭṭhāpikā cetanā cetanākammanto nāma.",
  "anya-e0301n4:82_3": "Yā pana pāṇātipātā veramaṇādīni sikkhāpadāni samādi yantassavā adhiṭṭhahantassavā sampattaṁ vatthuṁ avītikkamantassavā pāpaviramaṇākārena cittassa pavatti.",
  "anya-e0301n4:82_4": "Ayaṁ virati sammākammanto nāma.",
  "anya-e0301n4:82_5": "Sammā karonti etenāti sammākammaṁ,",
  "anya-e0301n4:82_6": "tadeva sammā kammanto suttanto vanantoviya. Sesamettha vuttanayameva.",
  "anya-e0301n4:83_0": "113.Sammāājīvopi vīriya, virativasena duvidho.",
  "anya-e0301n4:83_1": "Tattha pakatiyā anavajjāni kasikammādīnivā bhikkhācariyādīnivā katvā jīvitaṁ kappentānaṁ uṭṭhānabalasaṅkhāto vāyāmo vīriyasammāājīvonāma.",
  "anya-e0301n4:83_2": "Yā pana ājīvasuddhiṁ apekkhitvā attano ājīvasīlavipattikāraṇāni kāyavacīduccaritāni pajahantānaṁ pāpaviramaṇākārena cittassa pavatti. Ayaṁ virati ājīvonāma. Ayamidhādhippeto.",
  "anya-e0301n4:83_3": "Sammā ājīvanti jīvitaṁ pavattenti etenāti sammāājīvo. Sesamettha vuttanayamevāti.",
  "anya-e0301n4:84_0": "114.",
  "anya-e0301n4:84_1": "Ekekāpi cettha sampatta virati, samādāna virati,",
  "anya-e0301n4:84_2": "samucchedavirativasena tividhā.",
  "anya-e0301n4:84_3": "Tattha yā sikkhāpadāni asamā diyitvāvā samādinnānipivā tāni anapekkhitvā kevalaṁ hiri ottappabaleneva sampattaṁ vatthuṁ avītikkamantānaṁ uppannā virati. Ayaṁ sampattaviratināma. Sā paccuppannārammaṇāyeva.",
  "anya-e0301n4:84_4": "Pañcasikkhā padā paccuppannārammaṇāti hi vuttaṁ.",
  "anya-e0301n4:84_5": "Yā pana sikkhāpadāni samādi yantassavā adhiṭṭhahantassavā yathāsamādinnānivā yathādhiṭṭhitāni vā suṭṭhurakkhāmīti sampatta vatthuṁ apītikkamantassavā uppannā. Ayaṁ samādānaviratināma.",
  "anya-e0301n4:84_6": "Sā pana paccuppannārammaṇāvā hoti anāgatārammaṇāvā.",
  "anya-e0301n4:84_7": "Tathā hi pañcasikkhāpadā paccuppannārammaṇāti idaṁ sampattavirativasena vuttanti aṭṭhakathāyaṁ vuttaṁ.",
  "anya-e0301n4:84_8": "Maggakkhaṇe pana sabbaduccaritānaṁ paccayasamucchedavasena uppannā samucchedaviratināma. Sā pana nibbānārammaṇāeva.",
  "anya-e0301n4:84_9": "Phalaviratipi ettheva saṅgahitāti.",
  "anya-e0301n4:84_10": "Tattha lokiyaviratiyo jīvitindriyādīni vītikkamitabbavatthūni ārammaṇaṁ katvā pāṇātipātādīni viramitabbavatthūni pajahanti.",
  "anya-e0301n4:84_11": "Lokuttaraviratiyo pana nibbānaṁ ārammaṇaṁ katvā tāniyeva viramitabbavatthūni pajahantīti daṭṭhabbaṁ.",
  "anya-e0301n4:85_0": "115.",
  "anya-e0301n4:85_1": "Paradukkhe sati kāruṇikānaṁ hadayakhedaṁ karotīti karuṇā.",
  "anya-e0301n4:85_2": "Kirativā paradukkhaṁ vikkhipati,",
  "anya-e0301n4:85_3": "kiṇātivā paradukkhaṁ hiṁsatīti karuṇā.",
  "anya-e0301n4:85_4": "Kirīyati dukkhitesu pasārīyatītivā karuṇā. Apica kali uṇāti chedo. Kalīti dukkhaṁ vuccati, yathā-kali sambhave bhaveti.",
  "anya-e0301n4:85_5": "Kalītivā pāpapi parājayopi vuccati.",
  "anya-e0301n4:85_6": "Pāpe kali parājayeti hi vuttaṁ.",
  "anya-e0301n4:85_7": "Sabbañcetaṁ kāruṇikā naṁ kāruññahetubhūtameva hoti.",
  "anya-e0301n4:85_8": "Iti kaliṁ dukkhaṁvā pāpaṁvā sabbasampattito parājayaṁvā sattehi avanti rakkhanti,",
  "anya-e0301n4:85_9": "sattevā tato vidhakalito avanti rakkhanti kāruṇikā janā etāyāti karuṇā.",
  "anya-e0301n4:86_0": "116.",
  "anya-e0301n4:86_1": "Parasampattiṁ disvā modanti etāyāti muditā.",
  "anya-e0301n4:86_2": "Natthi pamāṇaṁ etesanti appamāṇā, sattā. Appamāṇesu bhavāti appamaññā.",
  "anya-e0301n4:86_3": "Etāhi ettakesuyeva sattesu pavattetabbā.",
  "anya-e0301n4:86_4": "Na ito aññesūti evaṁ paricchedappamāṇassa abhāvā ekasmiṁ satte pavattāpi appamaññāevanāma hontīti.",
  "anya-e0301n4:87_0": "[77] Ṭīkāsu pana",
  "anya-e0301n4:88_0": "Appamāṇasattā rammaṇattā appamāṇā. Tāeva appamaññāti vuttaṁ. Taṁ na sundaraṁ.",
  "anya-e0301n4:89_0": "117.",
  "anya-e0301n4:89_1": "Paññindriyanti heṭṭhā vutto amohoeva. So hi pajānanaṭṭhena paññā,",
  "anya-e0301n4:89_2": "adhipatiyaṭṭhena indriyañcāti katvā paññindriyanti vuccatīti.",
  "anya-e0301n4:90_0": "Sobhaṇarāsimhi paramatthadīpanā.",
  "anya-e0301n4:91_0": "118.Ettāvatātiādi tiṇṇaṁ rāsīnaṁ saṅgaho.",
  "anya-e0301n4:91_1": "Evaṁ dvipaññāsa sarūpaṁ dassetvā idāni cetoyuttappakāraṁ dassento tesantiādimāha.",
  "anya-e0301n4:91_2": "Ito cetasikānaṁ sarūpadassanato paraṁ tesaṁ cittāviyuttānaṁ cittena aviyuttānaṁ cetasikānaṁ cittuppādesu paccekaṁ sampayogo tathāyogaṁ vuccateti yojanā.",
  "anya-e0301n4:91_3": "Cittuppādesūti cittesu icceva attho.",
  "anya-e0301n4:91_4": "Uppajjanti cetasikā etesūti uppādā.",
  "anya-e0301n4:91_5": "Cittānieva uppādā cittuppādāti katvā.",
  "anya-e0301n4:91_6": "Dvipañcaviññāṇānaṁ sabbadubbalattā tesu cha pakiṇṇakā nuppajjanti.",
  "anya-e0301n4:91_7": "Bhāvanābalena pahīnattā vitakko dutīyajjhānikādīsu, vicāro tatīyajjhānikādīsu,",
  "anya-e0301n4:91_8": "pīti catutthajjhānikādīsu nuppajjati.",
  "anya-e0301n4:91_9": "Sanniṭṭhānasabhāvattā adhimokkho asanniṭṭhānasabhāve vicikicchā citte nuppajjati.",
  "anya-e0301n4:91_10": "Vīriyaṁ balanāyakattā dubbalesu pañcadvārāvajjanā dīsu soḷasacittesu nuppajjati.",
  "anya-e0301n4:91_11": "Pīti sampiyāyanasabhāvattā domanassupekkhā sahagatesu nuppajjati.",
  "anya-e0301n4:91_12": "Chando icchāsabhāvattā icchārahitesu ahetukesu momūhacittesuca nuppajjatīti āha pakiṇṇakesupana vitakko.La. Momūhavajjitacittesūti.",
  "anya-e0301n4:91_13": "Te pana cittuppādā pakiṇṇakavivajjitā sapakiṇṇakāti sambandho.",
  "anya-e0301n4:92_0": "119.Akusalesūti akusalacetasikesu. Sabbākusala sādhāraṇānāma.",
  "anya-e0301n4:92_1": "Tasmā sabbesupi dvādasākusalacittesu labbhantīti yojanā.",
  "anya-e0301n4:93_0": "[78] Vibhāvaniyaṁ pana",
  "anya-e0301n4:94_0": "Pacchimaṁ purimassa samatthanavacananti adhippetaṁ. Taṁ na sundaraṁ.",
  "anya-e0301n4:95_0": "Idañhi ṭhānaṁ cittesu labbhamānatādassanapadhānanti.",
  "anya-e0301n4:95_1": "Yasmā pana sabbāni akusalacittāni imehi catūhi vinā nuppajjanti.",
  "anya-e0301n4:95_2": "Na hi tāni pāpesu ādīnavaṁ passitvā ṭhitānaṁ uppajjanti.",
  "anya-e0301n4:95_3": "Naca tehi lajjāyavā bhayenavā ukkaṇṭhitānaṁ.",
  "anya-e0301n4:95_4": "Nāpi kusalesu dhammesu samāhitānanti.",
  "anya-e0301n4:95_5": "Tasmā te sabbesu tesu labbhantīti.",
  "anya-e0301n4:95_6": "Yasmāca diṭṭhimānā khandhesu assādaṁ amuñcitvāva tesu tathā tathā āmasitvā pavattanti.",
  "anya-e0301n4:95_7": "Tasmā te lobhamūlacittesveva uppajjanti.",
  "anya-e0301n4:95_8": "Tattha uppajjantesu pana tesu diṭṭhi khandhesu attaggāhaṁ daḷhaṁ gahetvā taṁ attaṁ niccatādīhi micchāsabhāvehieva parāmasantī pavattati.",
  "anya-e0301n4:95_9": "Māno pana khandhe ahanti daḷhaṁ gahetvā taṁ gahitākāraṁ seyya tādīhieva āmasanto pavattati.",
  "anya-e0301n4:95_10": "Tasmā te āmasanākārato asadisavuttinoeva hontīti āha. Diṭṭhicatūsu.La. Vippayuttesūti.",
  "anya-e0301n4:95_11": "Ye pana diṭṭhigatikā diṭṭhiyā yathāgahitaṁ attānameva ahanti gaṇhanti.",
  "anya-e0301n4:95_12": "Tesaṁpi diṭṭhimānā āmasanākāraṁ patvā asadisavuttikāeva honti.",
  "anya-e0301n4:95_13": "Na hi mānassa viya diṭṭhiyā atta saṁpaggahaṇe byāpāro atthi.",
  "anya-e0301n4:95_14": "Na ca diṭṭhiyā viya mānassa dhammānaṁ ayāthāvapakkhaparikappaneti.",
  "anya-e0301n4:95_15": "Teneva hi ahaṁgāho māno anāgāmīnaṁpi pavattati.",
  "anya-e0301n4:95_16": "Attaggāhabhūtā pana diṭṭhi puthujjanāna mevāti.",
  "anya-e0301n4:96_0": "[79] Vibhāvaniyaṁ pana",
  "anya-e0301n4:97_0": "‘‘Mānopi ahaṁmānavasena pavattanato diṭṭhisadisova pavattatīti diṭṭhiyā saha ekacittuppāde napavattatī’’ti vatvā kesara sīho pamāya taṁ atthaṁ sādheti. Taṁ na sundaraṁ.",
  "anya-e0301n4:98_0": "Sadisappavatti hi nāma sahapavattiyā eva kāraṇanti.",
  "anya-e0301n4:98_1": "Macchariyaṁ pana attasampattīsu lagganalobhasamuṭṭhitaṁpi tāsaṁ parehi sādhāraṇabhāvaṁ asahanākārena pavattattā ekantena paṭighasampa yuttameva hotīti vuttaṁ doso.La. Cittesūti.",
  "anya-e0301n4:98_2": "Akammañña lakkhaṇaṁ thinamiddhaṁ kammaññasabhāvesu asaṅkhārikesu nasambhavatīti vuttaṁ thinamiddhaṁ pañcasu sasaṅkhārika cittesūti.",
  "anya-e0301n4:98_3": "Cattāro sabbā kusalasādhāraṇā. Tayo lobha diṭṭhimānā. Cattāro dosādayo. Dvayaṁ thinamiddhaṁ.",
  "anya-e0301n4:98_4": "Vicikicchā cittecāti casaddo avadhāraṇe. Vicikicchācitteevāti attho. Catuddasa akusala cetasikā.",
  "anya-e0301n4:99_0": "120.Sobhaṇesūti sobhaṇacetasikesu.",
  "anya-e0301n4:99_1": "Lokuttare aṭṭhaṅgikamagge tīsu khandhesu paññākkhandhe sammāsaṅkappo nāma sammādiṭṭhipacchimakova hoti.",
  "anya-e0301n4:99_2": "Tasmā pādakajjhānādivasena tasmiṁ asatipi paññākkhandho naparihāyati.",
  "anya-e0301n4:99_3": "Sīlasamādhikkhandhadhammesu pana eko ekassa kiccaṁ nasādheti.",
  "anya-e0301n4:99_4": "Tasmā lokuttara maggo sattaṅgikato heṭṭhā napavattatīti āha viratiyo pana tissopi.La. Labbhantīti.",
  "anya-e0301n4:99_5": "Niyatāva ekatova sabbathāpi labbhantīti yojanā.",
  "anya-e0301n4:99_6": "Tattha niyatāvāti na lokiyesuviya kadācieva labbhanti.",
  "anya-e0301n4:99_7": "Athakho sabbadāpi niyatā hutvāva labbhanti. Kasmā,",
  "anya-e0301n4:99_8": "lokuttaradhammānaṁ niccaṁ sīlesu paripūrakāritāvasena pavattattā.",
  "anya-e0301n4:99_9": "Na hi te lokiyā viya kadāci dānavasena kadāci sutapariyattivasena kadāci kasiṇabhāvanādivasena pavattantīti.",
  "anya-e0301n4:99_10": "Ekato vāti nalokiyesu viya visuṁ visuṁ labbhanti.",
  "anya-e0301n4:99_11": "Athakho tissopi ekato hutvāva labbhanti. Kasmā, abhinnārammaṇattā.",
  "anya-e0301n4:99_12": "Na hi te lokiyā viya vītikkamitabbavatthusaṅkhātāni jīvitindriyādīni nānārammaṇāni ārabbha pavattanti.",
  "anya-e0301n4:99_13": "Ekaṁpana nibbānameva ārabbhapavattantīti.",
  "anya-e0301n4:99_14": "Sabbathāpīti na lokiyesu viya ekade sappahānavasena labbhanti.",
  "anya-e0301n4:99_15": "Athakho tissopi anavasesa duccarita durājīvappahānākārena labbhanti.",
  "anya-e0301n4:99_16": "Lokiyesuhi sakiṁ uppannā sammāvācā catubbidhāni vacīduccaritāni sabbāni ekato pajahituṁ nasakkoti.",
  "anya-e0301n4:99_17": "Musāvādavirati musāvādameva pajahituṁ sakkoti. Na itarāni.",
  "anya-e0301n4:99_18": "Musāvādaṁpi samūlaṁ sānusayaṁ pajahituṁ nasakkoti.",
  "anya-e0301n4:99_19": "Tathā pisuṇavācā virati pisuṇavācameva pajahituṁ sakkoti. Na itarāni.",
  "anya-e0301n4:99_20": "Pisuṇavācaṁpi samūlaṁ sānusayaṁ pajahituṁ na sakkoti. Sabbaṁ vitthāretabbaṁ.",
  "anya-e0301n4:99_21": "Lokuttaresu pana sakiṁ uppannā sammāvācā sabbāni vacīduccaritāni samūlāni sānusayāni pajahati.",
  "anya-e0301n4:99_22": "Sakiṁ uppanno sammākammanto sabbāni kāyaduccaritāni samūlāni sānusayāni pajahati.",
  "anya-e0301n4:99_23": "Sakiṁ uppanno sammāājīvo sabbāni ājīvahetukāni kāyavacīduccaritāni samūlāni sānusayāni pajahati.",
  "anya-e0301n4:99_24": "Iti tisso lokuttaresueva sabbathāpi labbhantīti.",
  "anya-e0301n4:99_25": "Visaddo avayavasampiṇḍanattho.",
  "anya-e0301n4:99_26": "Sakiṁ uppannā ekā sammāvācā musāvādappahānavasenāpi labbhati.",
  "anya-e0301n4:99_27": "Nakevalañca tappahānavaseneva.",
  "anya-e0301n4:99_28": "Athakho pisuṇavācāpahānavasenapi labbhatīti sabbaṁ vattabbaṁ.",
  "anya-e0301n4:99_29": "Etthaca duccaritāni samūlāni sānusayānīti ettha kāyavacīcopana bhāgiyāni kāmarāgānusayādīni uparimaggavajjhāni kilesajātāni arūpasekkhānaṁpi santiyeva.",
  "anya-e0301n4:99_30": "Kāmarūpasekkhānaṁ pana vattabbameva natthi.",
  "anya-e0301n4:99_31": "Tasmā tesaṁ pajahanavasena uparimagga phalaviratīnaṁ duccaritappahānaṁ daṭṭhabbaṁ. Kāmāvacarakusalesveva,",
  "anya-e0301n4:99_32": "napana kāmāvacaravipākakriyacittesu,",
  "anya-e0301n4:99_33": "nāpimahaggatacittesūti adhippāyo.",
  "anya-e0301n4:99_34": "Kāmāvacarakusalesupi kāmabhūmiyaṁ uppannesueva, narūpārūpabhūmiyaṁ uppannesu.",
  "anya-e0301n4:99_35": "Na hi brahmānaṁ viramitabbavatthu saṅkhātāni kāyavacīduccaritānināma atthi.",
  "anya-e0301n4:99_36": "Naca lokiyaviratiyo viramitabba vatthurahitesu puggalesu pavattantīti.",
  "anya-e0301n4:99_37": "Upari chakāmāvacaradeve supi napavattantīti vadanti.",
  "anya-e0301n4:99_38": "Taṁ kathāvatthumhi vicāritameva.",
  "anya-e0301n4:99_39": "Yadi evaṁ manussalokepi tīsu heṭṭhimaphalaṭṭhesu tāsaṁ appavatti āpajjati.",
  "anya-e0301n4:99_40": "Na hi tesaṁpi pāṇātipātādīni viramitabbavatthūnināma atthīti. Saccaṁ,",
  "anya-e0301n4:99_41": "idha pana sattavidhaāpattikkhandhāpi viramitabbavatthuṭṭhāne ṭhitā.",
  "anya-e0301n4:99_42": "Tathā tividhakuhanavatthūnica.",
  "anya-e0301n4:99_43": "Tānica kānici tesaṁ phalaṭṭhānaṁpi sādhāraṇānieva.",
  "anya-e0301n4:99_44": "Manussānañca yāni kānici tassa tassa samādinnassa sikkhāpadassa vatthūnipi viramitabbavatthūnieva.",
  "anya-e0301n4:99_45": "Yānipi kāmasekkhānaṁ kāyavācā vipphandanakarāni kilesajātāni samucchedaviratīnaṁ vatthubhūtāni santi.",
  "anya-e0301n4:99_46": "Tāni tesaṁ tadaṅga viratīnaṁpi vatthūnievāti.",
  "anya-e0301n4:99_47": "Kadāci sandissantīti samādānasampattaviratīnaṁ aññataravasena pavattakāleeva sandissanti.",
  "anya-e0301n4:99_48": "Evaṁ sandissa mānāpi bhinnārammaṇattā naekato hutvā sandissantīti vuttaṁ visuṁ visunti.",
  "anya-e0301n4:99_49": "Visuṁvisuṁ sandissamānāpi ekekaduccaritappahānavaseneva sandissanti.",
  "anya-e0301n4:99_50": "Na lokuttaresu viya sabbathāpīti daṭṭhabbaṁ.",
  "anya-e0301n4:100_0": "121.",
  "anya-e0301n4:100_1": "Appanāpattānaṁ appamaññānaṁ somanassasahagatabhāvova vibhaṅge vuttoti vuttaṁ pañcamajjhānavajjitamahaggatacittesūti.",
  "anya-e0301n4:100_2": "Etāhi parasattānaṁ hetu adhimattabyāpārā honti,",
  "anya-e0301n4:100_3": "tasmā atisantāya nibyāpārāya pañcamajjhānupekkhāya saha napavattantīti.",
  "anya-e0301n4:100_4": "Appanāpubbabhāgabhūtānaṁ pana tāsaṁ upekkhāvedanāyapi sampayogo aṭṭhakathāyaṁ anuññātoyevāti vuttaṁ kāmāvacara.La. Cittesucāti.",
  "anya-e0301n4:100_5": "Kadācīti kāruññappakatikassa anissukinoca paresaṁ vipattisampattidassanakāle.",
  "anya-e0301n4:100_6": "Nānāhutvā jāyantīti tesaṁ vipattidassanakāle anukampanavasena karuṇā eva jāyati, namuditā.",
  "anya-e0301n4:100_7": "Sampattidassanakāle pana modanavasena muditāva jāyati,",
  "anya-e0301n4:100_8": "nakaruṇāti evaṁ visuṁ visuṁ hutvā jāyantīti attho.",
  "anya-e0301n4:100_9": "Yasmā panetā dosasamuṭṭhitānaṁ vihiṁsā aratīnaṁ nissaraṇabhūtāti suttantesu vuttā.",
  "anya-e0301n4:100_10": "Domanassapaṭipakkhañcaso manassameva hoti.",
  "anya-e0301n4:100_11": "Tasmā tāsaṁ appanāpubbabhāgabhūtānaṁpi niccaṁ somanassayogameva keci icchantīti vuttaṁ upekkhāsahagatesu.La. Keci vadantīti.",
  "anya-e0301n4:100_12": "So pana tesaṁ vādo aṭṭhakathāyapi saha viruddho.",
  "anya-e0301n4:100_13": "Tasmā taṁ bahū viññuno na sampaṭicchantīti katvā sovādo therena kecivādonāma kato.",
  "anya-e0301n4:100_14": "Yasmāca sabbesaṁpi lokiya lokuttarajjhānānaṁ pubbabhāga bhāvanā nāma appanāsannakāleeva somanassajjhānānaṁ pubbabhāgā somanassasahagatā honti.",
  "anya-e0301n4:100_15": "Upekkhājhānānaṁ pubbabhāgā upekkhāsahagatā honti.",
  "anya-e0301n4:100_16": "Anāsannakāle pana sabbesaṁpi tesaṁ pubbabhāgā kadāci somanassasahagatā, kadāci upekkhāsahagatāhonti.",
  "anya-e0301n4:100_17": "Tasmā so vādo kecivādova kātuṁ yuttoti.",
  "anya-e0301n4:100_18": "Etthaca sabbānipi samathavipassanābhāvanācittānināma ādimhi yebhuyyena upekkhāsahagatānieva bhaveyyuṁ,",
  "anya-e0301n4:100_19": "yadiyi tāni āditoyeva paṭṭhāya somanassasahajātāni siyuṁ.",
  "anya-e0301n4:100_20": "Tadā ime sattā so manassajātesu kammesu anabhiratānāma natthīti aññaṁ kammaṁ chaḍḍetvā bhāvanākammameva anuyuñjeyyunti.",
  "anya-e0301n4:100_21": "Pacchā pana attano bhāvanāya pubbāpariyavisesadassanakāleeva somanassa sahajātāni bhavanti.",
  "anya-e0301n4:100_22": "Paṭikūlā rammaṇesu pana asubhabhāvanācittesu dukkhitasattārammaṇesuca karuṇābhāvanācittesu vattabbameva natthi.",
  "anya-e0301n4:100_23": "Apica imā karuṇāmuditānāma pakatikālepi uppajjantiyeva.",
  "anya-e0301n4:100_24": "Tāsu pana muditā tāva iṭṭhasampattivisayāti sāyebhuyyena somanassa sahajātāti yuttametaṁ.",
  "anya-e0301n4:100_25": "Karuṇā pana aniṭṭhavipattivisayāti sā yebhuyyena upekkhāsahajātā eva siyā.",
  "anya-e0301n4:100_26": "Naca etā parasattahetu adhimatta byāpārāti katvā upekkhāvedanāya saha viruddhāevāti sakkā vattuṁ.",
  "anya-e0301n4:100_27": "Sā hi appanaṁ apattā vedanupekkhānāma ārammaṇarasānubhavaneeva nibyāpārāhoti. Na aññakiccesu.",
  "anya-e0301n4:100_28": "Tathā hi sattā upekkhāsahagata cittehi adinnaṁpi ādiyanti, dānaṁpi denti,",
  "anya-e0301n4:100_29": "aññānipi mahantāni puññāpuññakammāni karontiyevāti.",
  "anya-e0301n4:100_30": "Tasmā appanā pattānaññeva tāsaṁ vedanupekkhāya saha viruddhabhāvo vattuṁ yuttoti.",
  "anya-e0301n4:101_0": "[80] Ettāvatā yaṁ vuttaṁ vibhāvaniyaṁ",
  "anya-e0301n4:102_0": "‘‘Karuṇāmuditā bhāvanākāle appanāvīthito pubbe paricayavasena upekkhāsahagatacittehipi parikammaṁ hoti.",
  "anya-e0301n4:102_1": "Yathātaṁ paguṇaganthaṁ sajjhāyantassa kadāci aññavihi tassāpi sajjhāyanaṁ,",
  "anya-e0301n4:102_2": "yathāca paguṇavipassanāya saṅkhāre sammasantassakadāci paricayabalena ñāṇavippayuttacittehipi sammasananti upekkhā sahagatakāmāvacaresu karuṇā muditānaṁ asambhavavādo kecivādo kato’’ti.",
  "anya-e0301n4:102_3": "Taṁ paṭikkhittaṁ hotīti daṭṭhabbaṁ.",
  "anya-e0301n4:103_0": "Kiñcāpi kasiṇanimittādīni ārammaṇāni agambhīrānieva honti.",
  "anya-e0301n4:103_1": "Tathāpi yogakammabalena cittasamādhānabalena kilesa dūrībhāvenaca tadārammaṇesu jhānacittesu ñāṇaṁ ekantena pavatta tiyevāti āha sabbesupi pañca.La. Cittesucāti.",
  "anya-e0301n4:104_0": "122. Tayo viratidhammā. Dvayaṁ appamaññāyugaḷaṁ.",
  "anya-e0301n4:104_1": "Evaṁ so bhaṇacetasikā sobhaṇesveva cittesu catudhā catūhi pakārehi sampayuttāti yojanā.",
  "anya-e0301n4:104_2": "Idāni sabbesaṁpi ceto yuttānaṁ niyatā niyatayogivibhāgaṁ dassetuṁ issātiādimāha. Karuṇā ādi yassāti karuṇādi. Appamaññā dvayaṁ.",
  "anya-e0301n4:104_3": "Issāmaccherakukkuccānica viratiyoca karuṇādica issāmacche rakukkuccaviratikaruṇādayo. Te nānāca jāyanti, kadācica jāyanti. Mānoca kadācieva jāyati.",
  "anya-e0301n4:104_4": "Thinamiddhañca tathā kadāci eva jāyati.",
  "anya-e0301n4:104_5": "Jāyamānaṁ pana aññamaññaṁ saheva jāyati. Nanānāti yojanā.",
  "anya-e0301n4:104_6": "Etthaca appamaññāviratīnaṁ nānā kadāci yogo heṭṭhāca vutto. Uparica vakkhati. Issādīnaṁca upari vakkhati.",
  "anya-e0301n4:104_7": "Mānathinamiddhānaṁ pana idha vattabboti.",
  "anya-e0301n4:104_8": "Tattha māno catūsu diṭṭhivippayuttesu labbhamānopi kadāci tesaṁ seyyo hamasmītiādinā pavattakāleeva labbhati, naaññadā.",
  "anya-e0301n4:104_9": "Thinamiddhaṁ pañcasu sasaṅkhārikesu labbhamānaṁpi kadāci tesaṁ niddātibhūtavasena akammaññatāya pavattikāleeva labbhati. Na aññadā.",
  "anya-e0301n4:104_10": "Tadā labbhamānaṁpana dvayaṁ saheva labbhati. Na nānāti.",
  "anya-e0301n4:105_0": "[81] Vibhāvaniyaṁ pana",
  "anya-e0301n4:106_0": "‘‘Thinamiddhaṁ kadāci issāmaccherakukkuccehiceva mānenaca saha jāyati.",
  "anya-e0301n4:106_1": "Kadāci tehi tenaca nānā jāyatī’’ti yojanā vuttā. Sā sārato na paccetabbā.",
  "anya-e0301n4:107_0": "Na hi tehi tenaca tassa sahabhāvo nānābhāvoca kiccārammaṇavirodhāvirodhabhāvena siddhoti.",
  "anya-e0301n4:108_0": "Yāca ṭīkāyaṁ",
  "anya-e0301n4:109_0": "Mānoca thinamiddhañca kadāci nānā jāyati. Kāraṇaṁ vuttameva. Yojanā vuttā. Sāpi na sundarā. Kadāci sahajāyatīti.",
  "anya-e0301n4:110_0": "Yathāvuttānusārenāti sattasabbatthayujjantītiādinā vuttappakāraṁ anusārena sesāti ekādasahi aniyata yogīhi avasesā ekacattālīsadhammā.",
  "anya-e0301n4:110_1": "Te yathāvuttānusārena attanā labbhamāna cittuppādesu aniyatayogino veditabbāti yojanā.",
  "anya-e0301n4:111_0": "123.",
  "anya-e0301n4:111_1": "Evaṁ cetasikānaṁ yogaṭṭhānaparicchindanavasena sampayoganayaṁ dassetvā idāni yuttadhammarāsiparicchindanavasena saṅgaha nayaṁ dassento saṅgahañcātiādimāha.",
  "anya-e0301n4:111_2": "Idāni tesaṁ saṅgahañca yathārahaṁ pavakkhāmīti yojanā.",
  "anya-e0301n4:111_3": "Chattiṁsātiādi saṅgahanayassa uddesagāthā.",
  "anya-e0301n4:111_4": "Sattapaññattārammaṇā appamaññā nibbānā rammaṇesu nalabbhantiti vuttaṁ appamaññāvajjitāti tathā aṭṭhasu dutīyajjhānikacittesu vitakkavajjā aññasamānā dvādasaceta sikā appamaññāvajjitā tevīsati sobhaṇacetasikāceti pañcattiṁsa dhammā saṅgahaṁ gacchantītiādinayaṁ tathāsaddena niddisati.",
  "anya-e0301n4:111_5": "Teevāti vitakka vicāra pītisukhavajjā upekkhāsahagatā te eva tettiṁsadhammā.",
  "anya-e0301n4:111_6": "Aṭṭhasūti ettha aṭṭhaca aṭṭhaca aṭṭhāti ekasesaniddeso,",
  "anya-e0301n4:111_7": "vicchālopaniddesovā daṭṭhabbo.",
  "anya-e0301n4:111_8": "Pañcakajjhāna vasenāti pāḷiyaṁ pañcakanayena vuttassa jhānabhedassa vasena,",
  "anya-e0301n4:111_9": "catukkanayena vuttassa jhānabhedassa vasena pana catudhāva saṅgaho hotīti adhippāyo.",
  "anya-e0301n4:111_10": "Dvīsu rūpapathamajjhānalābhīsu dutīyajjhānaṁ uppādentesu mando vitakkamo atikkamituṁ sakkoti.",
  "anya-e0301n4:111_11": "Tassa caturaṅgikaṁ dutīyajjhānaṁ uppajjati.",
  "anya-e0301n4:111_12": "Tikkhapañño pana vitakka vicāre ekato atikkamituṁ sakkoti.",
  "anya-e0301n4:111_13": "Tassa tiyaṅgikaṁ dutīyajjhānaṁ uppajjatīti ayaṁ tesaṁ nayānaṁ viseso.",
  "anya-e0301n4:112_0": "124.",
  "anya-e0301n4:112_1": "Kiccārammaṇaviruddhattā viratiyo mahaggatesu nuppajjantīti āha viratittayavajjitāti.",
  "anya-e0301n4:112_2": "Viratiyo hi kāyavacī visodhanakiccā honti.",
  "anya-e0301n4:112_3": "Mahaggatajjhānāni pana suvisuddhakāyavacī payogasseva cittavisodhanakiccāni.",
  "anya-e0301n4:112_4": "Viratiyoca vītikkamitabba vatthuṁvā nibbānaṁvā ārabbha pavattanti.",
  "anya-e0301n4:112_5": "Mahaggatajjhānāni pana paññatti yovā mahaggatadhammevāti.",
  "anya-e0301n4:113_0": "125.",
  "anya-e0301n4:113_1": "Kiccārammaṇavi ruddhattāyeva viratiappamaññāyo ekasmiṁ citte dve nalabbhantīti vuttaṁ.",
  "anya-e0301n4:113_2": "Appamaññā viratiyo panettha.La. Yojetabbāti.",
  "anya-e0301n4:113_3": "Viratiyo ekantena dussilyappahāna kiccattā tappahāna kiccarahitesu lokiyābyākatesu nalabbhantīti vuttaṁ virativajjitāti.",
  "anya-e0301n4:113_4": "Pañcasikkhāpadā kusalāyevāti hi pāḷiyaṁ vuttaṁ.",
  "anya-e0301n4:113_5": "Idañca lokiyasikkhāpadāni sandhāya vuttanti daṭṭhabbaṁ.",
  "anya-e0301n4:113_6": "Appamaññānaṁ sattapaññattārammaṇattā mahāvipākānañca ekanta parittārammaṇattā tāsaṁ tesu sambhavo natthīti vuttaṁ appamaññā virativajjitāti.",
  "anya-e0301n4:113_7": "Nanu kāmakusalaṁ sattapaññattādi ārammaṇaṁpi hotīti tabbipākenapi tena sadisā rammaṇena bhavitabbanti. Na. Vikapparahitattā.",
  "anya-e0301n4:113_8": "Paññattiyo hi avijjamānattā mahaggatānuttaradhammāca saṇhasukhumadhammattā tathā tathā vikappetvāvā paṭivijjhitvāvā gaṇhantānaṁ kusalādīnaṁ eva ārammaṇabhūtā honti.",
  "anya-e0301n4:113_9": "Kāmavipākāni pana sayaṁ atidubbalatāya ārammaṇaṁ vikappetvā vigahetuṁ nasakkonti, kuto paṭivijjhitvā gahetuṁ.",
  "anya-e0301n4:113_10": "Tasmā tāni paññattiyovā mahaggatānuttaradhammevā ālambituṁ na sakkontīti daṭṭhabbaṁ.",
  "anya-e0301n4:113_11": "Mahaggatavipākāni pana vikapparahitānipi appanāpattakammavise sanibbattattā bhāvanābalanimmitāni paññattivisesāni ālambituṁ sakkontīti.",
  "anya-e0301n4:114_0": "[82] Vibhāvaniyaṁ pana",
  "anya-e0301n4:115_0": "Kāmataṇhādhinakammajanitattā kāmavipākāni kāmataṇhāya ārammaṇabhūte kāmadhammeeva ālambituṁ labhantīti adhippāyena ‘‘kāmataṇhādhinassa phalabhūtattā’’ti vatvā dāsiputtopamāya tadatthaṁ vibhāveti. Taṁ vicāretabbaṁ.",
  "anya-e0301n4:116_0": "Evañhi sati mahaggatavipākānipi rūpārūpataṇhādhina kammajanitāni eva hontīti tānipi rūpārūpataṇhānaṁ ārammaṇabhūte mahaggata dhammeeva ālambeyyunti. Apica,",
  "anya-e0301n4:116_1": "kāmataṇhāpi kāmadhammeeva ārammaṇaṁ karoti. Na paññattidhammeti natthi.",
  "anya-e0301n4:116_2": "Naca itthipurisādi hattha pādādi paññattīsu assādavasena pavattā taṇhā kāmataṇhā nāma nahotīti atthi. Subheti kusale. Maneti niddhāraṇe bhummaṁ.",
  "anya-e0301n4:116_3": "Subhe kriye pāketi niddhāraṇīyaṁ daṭṭhabbaṁ. Sahetu. La.",
  "anya-e0301n4:116_4": "Mane dvādasadhāva saṅgahotivā yojetabbaṁ.",
  "anya-e0301n4:116_5": "Navijjantetthāti vajjitānaṁ saṅgaho. Etthāti sobhaṇacittesu.",
  "anya-e0301n4:116_6": "Dvayanti viratiappamaññādukaṁ.",
  "anya-e0301n4:116_7": "Anuttareti visesakānaṁ saṅgaho. Jhāna dhammāti vitakkādayo.",
  "anya-e0301n4:116_8": "Majjhime mahaggate appamaññāca jhānadhammā ca.",
  "anya-e0301n4:116_9": "Parittesu kāmasobhaṇesu appamaññāca virati ñāṇapīti yoca visesakā,",
  "anya-e0301n4:116_10": "saṅgahanaya bhedakārakāti attho.",
  "anya-e0301n4:117_0": "126.",
  "anya-e0301n4:117_1": "Sattarasadhammā lobhadiṭṭhīhi saddhiṁ ekūnavīsati hutvā saṅgahaṁ gacchantīti yojanā.",
  "anya-e0301n4:117_2": "Pītivajjitā aññasamānā dvādasa cetasikā akusalasādhāraṇā cattārocāti soḷasadhammā lobhadiṭṭhīhi saha aṭṭhārasa hutvā saṅgahaṁ gacchantīti yojanā.",
  "anya-e0301n4:117_3": "Issāmacchariya kukkuccāni kiccato ārammaṇato ca bhinnāni hontīti vuttaṁ issā.La. Yojetabbānīti.",
  "anya-e0301n4:117_4": "Sabbesupi akusalacittuppādesu sampayuttadhammā dhammato asadisāeva honti.",
  "anya-e0301n4:117_5": "Gaṇanato pana ekacce ekaccehi sadisā eva hontīti vuttaṁ dvādasa.La. Saṅgahitābhavantīti.",
  "anya-e0301n4:117_6": "Etthaca pañcasu asaṅkhārikesu pathamadutīyesu ekūnavīsati. Tatīyacatutthesu aṭṭhārasa. Pañcame vīsati.",
  "anya-e0301n4:117_7": "Pañcasu sasaṅkhārikesu pathamadutīyesu ekavīsati. Tatīyacatutthesu vīsati. Pañcame dvāvīsati.",
  "anya-e0301n4:117_8": "Momūhadvaye pannarasāti evaṁ akusalesu satta saṅgahā bhavanti. Tenāha ekūnavīsātiādiṁ.",
  "anya-e0301n4:117_9": "Sādhāraṇāti sabbā kusalasādhāraṇā. Samānāti aññasamānā.",
  "anya-e0301n4:117_10": "Apareti chandapītiadhimokkhe thapetvā ekacce.",
  "anya-e0301n4:118_0": "127.Hasanacitteti hasituppādacitte.",
  "anya-e0301n4:118_1": "Voṭṭhabbaneti manodvārāvajjane.",
  "anya-e0301n4:118_2": "Sukhasantīraṇeti somanassa santīraṇe.",
  "anya-e0301n4:118_3": "Mano dhātuttikā hetuka paṭisandhi yugaḷeti pañcadvārāvajjana sampaṭicchanadvayasaṅkhāte manodhātuttikeceva upekkhā santīraṇa dvayasaṅkhāte ahetuka paṭisandhiyugaḷeca.",
  "anya-e0301n4:118_4": "Sabbattha sabbesu ahetukesu satta,",
  "anya-e0301n4:118_5": "tato sesā pakiṇṇakā pana yathārahaṁ yujjanti,",
  "anya-e0301n4:118_6": "iti tettiṁsa vidhasaṅgaho mayā vuttoti yojanā.",
  "anya-e0301n4:119_0": "128.",
  "anya-e0301n4:119_1": "Idāni ayaṁ cetasikaniddesoti katvā cittassa viya ekassapi cetasikassa bhūmijāti sampayogādi bhedena vibhāgo kathetabboti taṁ dassetuṁ antimagāthamāha.",
  "anya-e0301n4:119_2": "Itthaṁ iminā yathāvuttappakārena cittāviyuttānaṁ cetasikānaṁ soḷasavidhaṁ sampayogañca tettiṁsavidhaṁ saṅgahañca ñatvā tesaṁ yathā yogaṁ cittena samaṁ bhedaṁ uddiseti yojanā.",
  "anya-e0301n4:119_3": "Phasso tāva ekūnanavutiyā ekavīsasatesuvā cittesu yuttattā ekūnanavuti ekavīsasatavidhevāti evaṁ dvipaññāsacetasike visuṁ visuṁ uddharitvā yathāyogaṁ bhūmijātisampayogādibhedehi tesaṁ vibhāgaṁ katheyyāti attho.",
  "anya-e0301n4:120_0": "Iti paramatthadīpaniyānāma abhidhammatthasaṅgahassa",
  "anya-e0301n4:121_0": "Catutthavaṇṇanāya cetasika saṅgahassa",
  "anya-e0301n4:122_0": "Paramatthadīpanā niṭṭhitā."
}