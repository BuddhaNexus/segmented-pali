{
  "anya-e0806n5:0_0": "Pañcamakaṇḍa",
  "anya-e0806n5:1_0": "1. Tija",
  "anya-e0806n5:2_0": "Khamāvīmaṁsāsūti pakativisesanameva kathamicchitanti āha- ‘sambandhassi’ccādi,",
  "anya-e0806n5:2_1": "padānamaññamaññasambandhassa purisādhīnattāti attho,",
  "anya-e0806n5:2_2": "pakati visesananti tijamāha saddānaṁ visesanaṁ,",
  "anya-e0806n5:2_3": "kimpana pakativisesane phala miccāha- ‘pakativisesanopādāna’miccādi.",
  "anya-e0806n5:2_4": "Yajjatra ‘khamāvīmaṁsāsū’ti pakativisesanaṁ,",
  "anya-e0806n5:2_5": "kasmiṁ atthe carati khasā vidhīyanticcāha- ‘atthantarassā niddesā’iccādi.",
  "anya-e0806n5:2_6": "Atthantarassāti nisānādiatthantarassa.",
  "anya-e0806n5:2_7": "‘‘Sutānumitesu sutasambandhova balavā’’ti paribhāsamupalakkheti ‘sutānumitāna’miccādinā.",
  "anya-e0806n5:2_8": "Tenevāti kiriyārūpāsu khamāvīmaṁsu khasānaṁ vīdhāneneva,",
  "anya-e0806n5:2_9": "sakatthe vidhāneneti vuttaṁ hoti.",
  "anya-e0806n5:2_10": "Titikkhakiriyattāti iminā paresaṁ viya khādyantānaṁ dhātusaññāvidhāna manatthakanti dasseti.",
  "anya-e0806n5:3_0": "Titikkhā khamā, titikkhati khamati, vīmaṁsā upaparikkhā,",
  "anya-e0806n5:3_1": "vīmaṁsati upaparikkhatīti attho.",
  "anya-e0806n5:3_2": "Sutte tijaiti niddesā bhūvādikassa gahaṇaṁ.",
  "anya-e0806n5:3_3": "Niccaṇyantassa curādikassa hi tādise payojane sati bahulaṁ vidhīyamānepi niccattamattano nātivattati.",
  "anya-e0806n5:3_4": "Athavā curādimānenābyabhicārinā sāhacariyā tijopi curādikova,",
  "anya-e0806n5:3_5": "taṁ yathā ‘gāvassa dutiyenāttho’ti. Vuttegoyevopādīyate, nāsso, na gadrabho.",
  "anya-e0806n5:3_6": "Kadāci pana assādinopi dutiyassa gahaṇaṁ siyā atthappakaraṇā dippabhāvato.",
  "anya-e0806n5:4_0": "Nanu ca vīmaṁsāyaṁ sappaccayavidhāna manupapannamitaretaranissayadosa duṭṭhattā,",
  "anya-e0806n5:4_1": "tathāhi siddhe vīmaṁsāsadde sappaccayo uppajjate,",
  "anya-e0806n5:4_2": "sati ca tasmiṁ vīmaṁsāti rūpaṁ sampajjatīti itaretaranissayo,",
  "anya-e0806n5:4_3": "itaretara nissayāni ca kāriyānī nopakappantīti tenāha- ‘anuvādarūpāna’miccādi.",
  "anya-e0806n5:4_4": "Anādikālasaṁsiddhasaddānuvāto natthi itaretaranissayo dosoti bhāvo.",
  "anya-e0806n5:4_5": "Payojakabyāpāraṇippaccayābhāve tejateti rūpaṁ.",
  "anya-e0806n5:5_0": "2. Kitā",
  "anya-e0806n5:6_0": "Pubbeviya pakativisesanādītyanena ‘‘sambandhassa purisāyattattā ‘tikicchāsaṁsayesū’ti pakativisesananti āha- ‘tikicchāya’miccādi’tyādikaṁ sabbaṁ yathāyogametthāpi vattabbantyatidisati. Vissatthoti visaddassa attho.",
  "anya-e0806n5:6_1": "Atha kimitthaṁ chappaccayantasseva dvidhodāharaṇantyāsaṅkiyāha- ‘atthabhedā dvidhodāharaṇa’nti. Niketo nivāso, saṅketo lakkhaṇaṁ.",
  "anya-e0806n5:7_0": "3. Nindā",
  "anya-e0806n5:8_0": "Ninda=garahāyaṁ tato ‘‘itthiyamaṇattikayakyā ce’’ti (5-49) appaccaye tato ‘‘itthiyamatvā’’ti (3-26) āppaccaye rūpaṁ. Bandhatīti badhako.",
  "anya-e0806n5:9_0": "4. Tuṁsmā",
  "anya-e0806n5:10_0": "Tuṁsmātīha paccayaggahaṇamācikkhati ‘tuṁtāye’ccādinā.",
  "anya-e0806n5:10_1": "Tato ceti yato tuṁsmāti paccayasseva gahaṇaṁ yato ca visesana niddeso, tatoti attho.",
  "anya-e0806n5:10_2": "Paccayaggahaṇe tadādiggahaṇaṁ viññāyate… ‘‘paccayaggahaṇe yasmā so vihito tadādino gahaṇa’’nti ñāyato.",
  "anya-e0806n5:10_3": "Visesanattena vattumicchitattā tadantaggahaṇaṁ… ‘‘vidhibbisesanantassā’’ti (1-13) vacanābhi manasi nidhāyāha- ‘yato kiriyatthā’iccādi.",
  "anya-e0806n5:10_4": "So kiriyattho ādi yassa samudāyassa so tadādi so paccayonte tassa (so tadanto).",
  "anya-e0806n5:10_5": "Tadāditadantasamudāyavisesassa gahaṇaṁ,",
  "anya-e0806n5:10_6": "(natu) tadantamattasse tyattho .",
  "anya-e0806n5:10_7": "Nanu ca tuṁsmāiti visesanattena vattumicchite bhavatu ‘‘vidhibbisesanantasse’’ti tadantaggahaṇaṁ paccayaggahaṇe tu kathaṁ tadādino gahaṇaṁ vacanābhāvatoccāha- ‘tadavinābhāvittā’ti.",
  "anya-e0806n5:10_8": "Yato vihito tena vinā na bhavati sīleneti tadavinābhāvī tassa bhāvo tasmā.",
  "anya-e0806n5:10_9": "Imāya yuttiyā viññāyate-ttho,",
  "anya-e0806n5:10_10": "yamākhyāyate ‘paccayaggahaṇe yasmā so vihito tadādino gahaṇa’nti.",
  "anya-e0806n5:10_11": "Bhavatvevaṁ tadādino tadantassa ca gahaṇaṁ,",
  "anya-e0806n5:10_12": "tato kipphalaṁtyāha- ‘tene’ccādi.",
  "anya-e0806n5:11_0": "Sapāditoti pādisahitato.",
  "anya-e0806n5:11_1": "Kha cha suppattābhāvāti kha cha sānaṁ uppattiyā abhāvā.",
  "anya-e0806n5:11_2": "Vuttappakārasseva tuṁppaccayantassa pakatibhāvena gahaṇā sapādito kha cha sānamanuppattīti adhippāyo.",
  "anya-e0806n5:11_3": "Vipubbā ‘ji-jaye’iccasmā tuṁpaccayantā ‘vijetumicchatī’ti atthe ‘‘tuṁsmā’’iccādinā(so), tuṁssaca lopo,",
  "anya-e0806n5:11_4": "nemittike ekāre nivatte ‘jisa jisa iti dvitte anādibyañjanalopo ‘‘jiharānaṁ gī’’ti (5-102) gī.",
  "anya-e0806n5:11_5": "Jigīsappakatito ‘‘bhūte īūṁ’’iccādinā (6-4) ī. Tasmiṁ aña.",
  "anya-e0806n5:11_6": "‘‘Ā ī ū mhā ssā ssamhānaṁ vā’’ti (6-33) īssa rasse byajigīsi.",
  "anya-e0806n5:11_7": "Yadi tu sapādito sassa uppatti siyā,",
  "anya-e0806n5:11_8": "tadā byajigīsīti ettha dvibbacanaṁ karīyamānaṁ sappaccayantassa paṭhamassekassarassa dvibbacanaṁ bhavatīti ‘‘kha cha sāna’’miccādinā (5-69) vijiya iti samudāye ādibhūtassa visaddassa siyā īmhi ca vihite sapādino pakatibhāvoti visadda pubbe añāgamo siyā,",
  "anya-e0806n5:11_9": "tato ca avivijisīti aniṭṭhampasajjeyya.",
  "anya-e0806n5:12_0": "Tuṁsmā icchāyanti ca pakatippaccayatthānamupadiṭṭhattā tena sabhāva liṅgena kha cha sappaccayā tadanto ca anumito na pana tuṁ,",
  "anya-e0806n5:12_1": "tumiha sutoti āha- ‘na tadanto, nāpi cha chasā’ti.",
  "anya-e0806n5:12_2": "Jighacchāiccatra dvitte pubbassa ghassa ‘‘catuttha dutiyānaṁ tatiyapaṭhamā’’ti (5-78) go.",
  "anya-e0806n5:12_3": "Tassa ‘‘kavaggahānaṁ cavaggajā’’ti (5-79) jo.",
  "anya-e0806n5:12_4": "Pāṇinināpīha sappaccaya vidhāyake sutte vākyampi yathā siyāti vāvacanaṁ kataṁ,",
  "anya-e0806n5:12_5": "tadayuttanti nirākattumāha- ‘vākyampi’ccādi.",
  "anya-e0806n5:12_6": "Pakatyādityatra ādi saddena atthaviseso gahetabbo, pakati viseso tumanto, icchattho-tthaviseso .",
  "anya-e0806n5:12_7": "Idaṁ lakkhaṇanti ‘‘tuṁsmā lopo cicchāyaṁ te’’iti idaṁ lakkhaṇaṁ. Niyogatoti niyamena.",
  "anya-e0806n5:12_8": "Āsaṅkāyamupasaṅkhyāna’’nti (3-1-7) vākyakārena vuttaṁ nirākattumāha- ‘āsaṅkāya’miccādi.",
  "anya-e0806n5:13_0": "Acetanattā kūlassa icchāyāsambhavoti ‘kūlappatitumicchatī’ti vākyamevecchāpakāsanamasiddhaṁ,",
  "anya-e0806n5:13_1": "tenāsiddhena vākyenāsiddhānaṁ kha cha sānaṁ sādhanaṁ asiddhenāsiddhasādhanaṁ.",
  "anya-e0806n5:13_2": "Icchāvacanicchāti icchāya vattumicchā.",
  "anya-e0806n5:13_3": "Icchāyapavattito upaladdhīti icchāya upaladdhi upālambo parijānanaṁ pavattitoti attho.",
  "anya-e0806n5:13_4": "Cetanāvaticāti vuttaṁ tasmā cetanāvati pavattito upaladdhiṁ dassetvā tadapadese nācetanepi dassetuṁ ‘yopesā’tiādimāha.",
  "anya-e0806n5:13_5": "Devadatte rajju khīlādipāṇinā uyyogo, kūle mattikāvikīraṇādi. Rajju guṇo.",
  "anya-e0806n5:13_6": "Khīlo kīla (pañcikā) saṁkvādi.",
  "anya-e0806n5:14_0": "Pulo tiṇādīnaṁ saṅghāto.",
  "anya-e0806n5:14_1": "Sā sunakho mimarisatīti mara=pāṇacāge’icchāyaṁ tumantā so.",
  "anya-e0806n5:14_2": "‘‘Ñi byañjanasse’’ti (5-170) ñi.",
  "anya-e0806n5:14_3": "Dvitte pubbato-ññassa lopo ‘‘kha cha sesvī’’ti (5-76) dvitte pubbassāssa imimarisati.",
  "anya-e0806n5:14_4": "Tathā pipatisatīti ‘patapatha=gamena’ iccassa.",
  "anya-e0806n5:14_5": "Sā mimarisatīti satipi sacetanatte visattajīvitassa sunakhassa maraṇicchā sambhavatīti paṭipāditaṁ.",
  "anya-e0806n5:14_6": "‘‘Icchāsantā paṭisedho vattabbo’’ti (3-1-7) pāṇinīyavāttikakārena vuttaṁ,",
  "anya-e0806n5:14_7": "tannirākattumāha- ‘bubhukkhitu’miccādi.",
  "anya-e0806n5:14_8": "Jātipadatthanissayena nivuttimpaṭipādayamāha- ‘jātipadatthe’ccādi. Itaro icchattho.",
  "anya-e0806n5:15_0": "5. Īyo",
  "anya-e0806n5:16_0": "Karīyati sambandhīyatīti kammaṁ.",
  "anya-e0806n5:16_1": "Tañca nāma jāti guṇakiriyādabba sambandhato pañcadhā bhavati.",
  "anya-e0806n5:16_2": "Tattha nāmakammaṁ’ ḍittho ḍavitthoti nāmena piṇḍassa sambandhā.",
  "anya-e0806n5:16_3": "Jātikammaṁ goassoti gottādijātiyā piṇḍassa sambandhā.",
  "anya-e0806n5:16_4": "Guṇakammaṁ sukkonīloti sukkādinā guṇena dabbassa sambandhā.",
  "anya-e0806n5:16_5": "Kiriyākammaṁ pācako pāyakoti pācakādikiriyāya dabbassa sambandhā.",
  "anya-e0806n5:16_6": "Dabbakammaṁ daṇḍīvisāṇīti daṇḍādinā dabbena piṇḍassa sambandhā.",
  "anya-e0806n5:16_7": "Evaṁ kammassa pañcappakārasambhavepicchāyamatthe īyassa vidhānato icchāsambandhiyeva kammaṁ gayhatīti kiriyākammamevātra gayhate amukamevatthamupadassento āha- ‘yadipi’ccādi.",
  "anya-e0806n5:16_8": "Ayañca nipāta samudāyo visesābhidhānanimittāsyupagame vattate.",
  "anya-e0806n5:17_0": "Tathāpītilokavuttirayaṁvisesābhidhānārambhe.",
  "anya-e0806n5:17_1": "Taṁsambandhiyevāti icchāsambandhieva.",
  "anya-e0806n5:17_2": "Attanoputtamicchatītyādivacanicchāyamattasambandhiniputtādo attanotyanuvattiyasuttantarenapaccayovidhīyatepāṇininā,",
  "anya-e0806n5:17_3": "ettha tva(tta)ggahaṇamantarenātta sambandhinyeva puttādo kathaṁ viññāyate visesavacanābhāve hi parasambandhinyapi pappotītīmaṁcodyamubbhāvaya māha- ‘attasambandhini’ccādi.",
  "anya-e0806n5:17_4": "Īyassa parasambandhinyapi pasaṅgoti sambandho. Kutocāha-īyassāitidhānā’ti.",
  "anya-e0806n5:17_5": "Atthaggahaṇassāvacane īyassānabhidhānāti bhāvo.",
  "anya-e0806n5:18_0": "Appattiyāti karaṇe hetumhi vā tatiyā.",
  "anya-e0806n5:18_1": "Etthāti attano puttamicchatītetthāpi.",
  "anya-e0806n5:18_2": "Na iṭṭhoti īyappaccayo nābhimato.",
  "anya-e0806n5:18_3": "Nevettha bhavitabbanti vadato-dhippāyāmāha ‘sāpekkhatta yeveti bhāvo’ti.",
  "anya-e0806n5:18_4": "Yadi attano puttamicchatīti vattumicchāyaṁ sāpekkhettepi siyā,",
  "anya-e0806n5:18_5": "tadāyamaniṭṭhappasaṅgoti dassetumāha- ‘yadicettha’iccādi.",
  "anya-e0806n5:19_0": "Aniṭṭhappasaṅgassa sarūpamāha- ‘attano puttīyatīti siyā’ti.",
  "anya-e0806n5:19_1": "Uppajjamānena īyeneva attatthassābhihitattā attasaddassāppayogoti cetampi na saṅgatanti paṭipādayamāha ‘na ca sakkā’tiādi.",
  "anya-e0806n5:19_2": "Kasmādevaṁ vattuṁ na sakkāti āha- ‘pakati’ccādi.",
  "anya-e0806n5:19_3": "Apūpādikāya pakatiyā samānatthasseva visesanassa vuttipade antobhāva dassanāti attho.",
  "anya-e0806n5:19_4": "Kvapanevaṁ diṭṭhantyāha- ‘taṁyathe’ccādi.",
  "anya-e0806n5:19_5": "‘‘Tamassa sippaṁ sīlaṁ paṇyaṁ paharaṇaṁ payojanaṁ’’ti (4-27) ṇike āpūpiko.",
  "anya-e0806n5:19_6": "Natu bhinnatthassāti byatirekaṁ dassetvā taṁ diṭṭhantena sādhetumāha- ‘devadattassi’ccādi.",
  "anya-e0806n5:19_7": "Kāraṇamāha- ‘sāmyantare’ccādi.",
  "anya-e0806n5:19_8": "Devadattassa dhuruno kulanti sāmyantarabyavacchedāya devadattasaddasso pādānato gurukulanti vuttipadena devadattatthassānto bhāvoti attho.",
  "anya-e0806n5:19_9": "Tametthopi samānantūpadassento āha- ‘tathehāpi’ccādi.",
  "anya-e0806n5:19_10": "Athāttano puttamicchatītyetasmiṁ vākye padassānvākhyānato attasaddassāpphayogo kinna siyāti dassetumāha- ‘nacāpi’ccādi.",
  "anya-e0806n5:20_0": "Padassāti puttīyādino padassa. Nacāpi appayogoti sambandho. Kāraṇamāha- ‘īyantassā’tiādi. Īyanto puttīyādi,",
  "anya-e0806n5:20_1": "niyogato na pappotīti sambandho.",
  "anya-e0806n5:20_2": "Tabbācīsaddappayoganti aññavācīsaddayogaṁ.",
  "anya-e0806n5:20_3": "Sutaggahaṇanti asutattāti vuttasutaggahaṇaṁ.",
  "anya-e0806n5:20_4": "Atthappakaraṇādyupalakkhaṇantyanena atthato pakaraṇāditopi puttassatta niyatā gamyate,",
  "anya-e0806n5:20_5": "sutasaddassa tu gahaṇamupalakkhaṇatthanti vadati.",
  "anya-e0806n5:21_0": "Nanu ca sutte kammāti vuttattā kammasamudāyatopīyo siyā tyāsaṅkiyeva (mabhā)vaṁ sādhayamāha- ‘kammā’tiādi.",
  "anya-e0806n5:21_1": "Vattuṁ iṭṭhā ekasakhyā yassa kammasāmaññassa taṁ tathāvuttaṁ.",
  "anya-e0806n5:21_2": "Vattumiṭṭheka saṅkhyassa gahaṇamāha- ‘kammasamudāyato’ti.",
  "anya-e0806n5:21_3": "Kimpanāvayavato na siyā’ mahantamputtamicchatī’ccatra puttamiccatoccāsaṅkiyāha ‘avayavatopi sāpekkhattāyevā’ti. Na bhatīti sambandho.",
  "anya-e0806n5:21_4": "Evañcarahi idampi na sijjhatīti codento āha ‘carahi’ccādi.",
  "anya-e0806n5:21_5": "Mahā cāyaṁ puttoceti mahāputtamicchatīti yadevaṁ karīyati tadāyampayogoti dassento āha- ‘bhavitabbameve’ccādi.",
  "anya-e0806n5:22_0": "6. Upamā",
  "anya-e0806n5:23_0": "Upamīyate paricchijjati sādhīyatītyattho.",
  "anya-e0806n5:23_1": "Kīdisantamupamānamiccāha- ‘pasiddhasādhamyā’iccādi. Pasiddho gavādi,",
  "anya-e0806n5:23_2": "tassa sādhamyā samāna rūpatāya yampasiddhassa gavayādino sādhiyassa sādhanaṁ tamupamānantyattho.",
  "anya-e0806n5:23_3": "Samāno dhammo-sseti sadhammo, gavādiyeva. Tassa bhāvo sādhamyaṁ.",
  "anya-e0806n5:23_4": "Sādhyate upamīyate-neneti sādhanamupamānaṁ gavādi. Sādhute upamīyateti sādhiyo, gavayādi.",
  "anya-e0806n5:23_5": "Tassa sādhanaṁ sādhiyasādhanaṁ.",
  "anya-e0806n5:24_0": "Puttamivācaratīti ettha ‘āvasathamāvasati’ccādo viya ādhāratthassa viññāyamānattā putte viya māṇavake madhurannapānadānādikamācaraṇaṁ karoticcevamatthasambhavena dvinnampi upamānopameyyabhāvotyavagamayitumāha- ‘putte’iccādi.",
  "anya-e0806n5:24_1": "Pasiddhena sādhanabhāvenupamānabhūte putte ācaraṇampi pasiddhanti āha- ‘tampasiddha’nti.",
  "anya-e0806n5:24_2": "Tadācaraṇena tena ācaraṇena puttamāṇavakavisayamācaraṇaṁ vā puttamāṇavaka saddenupacārato gahetvā visayīvasena visayabhāvavohārotipi yujjati.",
  "anya-e0806n5:24_3": "Vākyattho panetasmiṁ pakkhe ‘puttamiva puttavisaya māṇavakamiva ācarati māṇavakavisayamācaraṇaṁ karotī’ti,",
  "anya-e0806n5:24_4": "vuttiyantu yathāvuttamatthadvayaṁ yathāyogaṁ yojetvā veditabbaṁ.",
  "anya-e0806n5:25_0": "Nanu ca yajjatropamānopameyyabhāvo vuttiyaṁ īyeneva jotitoti ivasaddo nivattate,",
  "anya-e0806n5:25_1": "tadopamānopameyyabhāvo putta saddeva vattate,",
  "anya-e0806n5:25_2": "taṁ kathamupameyyavacanassa māṇavakasaddassa vuttatthassa payogo yuttoccāsaṅkiyāha- ‘upamānavacanato’ccādi.",
  "anya-e0806n5:26_0": "Tabbisiṭṭhācaraṇeti tenopamānena visiṭṭhe ācaraṇe.",
  "anya-e0806n5:26_1": "Upamānopameyyabhāvassānivattattāti etthāyamadhippāyo ‘upamāna visiṭṭhācaraṇe upamānavacanato īyassa vidhāne nopameyyavacanamantarenopamānavacanassa pavattīti upamānopameyyabhāvassānivattī’’ti.",
  "anya-e0806n5:26_2": "Aññathāti yadyupamānopameyyabhāvassa īyeneva jotitattā tadantassupameyye vutti siyātyattho.",
  "anya-e0806n5:26_3": "Pabbatāyatīti ‘‘kattutāyo’’ti (5-8) āyo.",
  "anya-e0806n5:26_4": "Upameyyassānivattattā upameyya kattusāmaññe tippaccayo.",
  "anya-e0806n5:27_0": "7. Ādhā",
  "anya-e0806n5:28_0": "Yathānantarasutte upamāne upameyyassa māṇavakassa payogo upapanno,",
  "anya-e0806n5:28_1": "tathātrāpi ‘pāsāde kuṭiya’nti copameyyassapayogoti atidisanto āha- ‘heṭṭhāviye’ccādi.",
  "anya-e0806n5:28_2": "Upamāne upameyyassānantobhāvāti attho.",
  "anya-e0806n5:28_3": "Nanu kimatthamidamuccate yavatāyo pāsāde ivācarati so pāsādamivācaratītipi vattuṁ sakkāti nātthabhedo-ññatra vacanicchābhedāti pubbenevetthāpi īyo siddho,",
  "anya-e0806n5:28_4": "tato nāttho-nena vacanene ccāsaṅkiyāha- ‘yadipi’ccādi.",
  "anya-e0806n5:29_0": "8. Kattu",
  "anya-e0806n5:30_0": "Ettha kattutoiti vacanā kammāti nivattate, āyaggahaṇā īyo.",
  "anya-e0806n5:30_1": "Kadā pana kattuviseso-vasīyaticcāha-‘yatthyādisaddasamānādhikaraṇatte’tiādi.",
  "anya-e0806n5:30_2": "Pabbatāyati hatthiccevamādinā hatthyādi saddena samānādhikaraṇatte satīti attho.",
  "anya-e0806n5:31_0": "9. Jhatthe",
  "anya-e0806n5:32_0": "Koyaṁ cyatthoccāsaṅkiya ‘‘abhūtatabbhāve karāsabhūyoge vikārācī’’ti (4-119) cīssa abhūtatabbhāve karādiyogesati vidhānā ‘abhūtatabbhāvo karādivisiṭṭho’ti āha.",
  "anya-e0806n5:32_1": "Abhūta tabbhāvassa karādivisiṭṭhattā karotyatthanivattiyāvassaṁ pāṇiniyā viya bhuviggahaṇaṁ kattabbamaññathā karotyatthepi siyātyāsaṅkiya nivattihetumāha- ‘tenevā’tiādi.",
  "anya-e0806n5:32_2": "Yeneva karotyādivisiṭṭho abhūtatabbhāvocyattho teneva hetunāti attho.",
  "anya-e0806n5:32_3": "Bhavatyatthe-nena kāraṇena laddhe karotyatthopyaniṭṭho labbhaticcāsaṅkiya tannivattimpaṭipādayamāha- ‘karotyatthe’ccādi.",
  "anya-e0806n5:32_4": "Adhavalaṁ dhavalaṁ karoti dhavalīkaroticceva cīppaccaye kattabbe kammeneva karotissābhisambandhassa diṭṭhattāti attho.",
  "anya-e0806n5:32_5": "Kāraṇantaramāha- ‘iha ce’ccādi.",
  "anya-e0806n5:32_6": "Itisaddo hetumhi yasmā iha kattutoti vattate tatoceti attho.",
  "anya-e0806n5:33_0": "Asatyatthassa pana bhavatyattheyevāntobhāvā na tannivatti paṭipāditā.",
  "anya-e0806n5:33_1": "Tappakaraṇeti dhātuppaccayappakaraṇe.",
  "anya-e0806n5:33_2": "Dvibbacananti paṭaiccassa dvibbacanaṁ tato ‘‘dissantaññepi paccayā’’ti (4-120) rāppaccayo.",
  "anya-e0806n5:33_3": "‘‘Rānubandhentasarādissā’’ti (4-132) antasarādissa lopo.",
  "anya-e0806n5:33_4": "Cyantā paccayābhāvatthaṁ- ‘acīto’ti paccayavidhānasutte paṭisedho na kato,",
  "anya-e0806n5:33_5": "tenāha-‘acītoti paṭisedhābhāvā’ti. Cīti bhusoiti",
  "anya-e0806n5:34_0": "Paṭhamantācī .",
  "anya-e0806n5:34_1": "Ṇādivuttittā ‘‘ekatthatāya’’nti (2-119) vibhattilopo.",
  "anya-e0806n5:34_2": "Iheceti ‘cyatthe’’ itīmasmiṁyeva. Na ca vuccateti sambandho.",
  "anya-e0806n5:35_0": "10. Saddā",
  "anya-e0806n5:36_0": "Nanu ca asati sutte dutiyāggahaṇe dutiyantehiccāyaṁ viseso kuto labbhate yena ‘saddādīhi dutiyantehī’ti vivaraṇaṁ katanti saccaṁ,",
  "anya-e0806n5:36_1": "tathāpi paccayavidhimhi yuttepi pañcamiyā niddese ‘saddādīnī’ti dutiyāyopādānasāmatthiyā tathā vivaraṇaṁ kataṁ.",
  "anya-e0806n5:37_0": "Sabbatthāti ‘‘tamadhīte taṁ jānāti kaṇikācā’’do (4-14) sabbattha.",
  "anya-e0806n5:37_1": "Kiriyāvātyavadhāraṇena yaṁ byavacchinnaṁ,",
  "anya-e0806n5:37_2": "tamupadassento āha- ‘na kāle’ccādi.",
  "anya-e0806n5:37_3": "Yadīpi adhīteccādīsu vattamānakālena kattunā ekavacanena ca niddeso,",
  "anya-e0806n5:37_4": "tathāpi tesamappadhānattā aññasmimpi bhūtādike kāle kammādo sādhane bahuvacanena ca paccayo siyā eveti bhāvo.",
  "anya-e0806n5:38_0": "Nanu ca ‘‘dhātvatthenāmasmī’’ti (5-12) ippaccaye patte-yamārabbhate assapi dhātvattheyeva vidhānaṁ,",
  "anya-e0806n5:38_1": "tato ca saddādīhi dhātvatthe ippaccayena na bhavitabbaṁ,",
  "anya-e0806n5:38_2": "dissate ca ippaccayapayogoccāsaṅkiya ‘nāyamippaccayassa bādhako’ti paṭipādetumāha- ‘dhūvaṁ karoti’ccādi.",
  "anya-e0806n5:38_3": "Nānābhinnaṁ vākyaṁ nānāvākyaṁ, tassa bhāvena,",
  "anya-e0806n5:38_4": "tena bhinnavākyabhāvenāyassa ippaccayassa ca samuccayatoti attho.",
  "anya-e0806n5:38_5": "‘‘Dhātvatthenāmasmī’’tyekaṁ vākyaṁ, ‘‘saddādīni karotya’’paraṁ.",
  "anya-e0806n5:38_6": "Etāni dve bhinnavākyāni- ‘dhātvatthe nāmasmā ippaccayo bhavati,",
  "anya-e0806n5:38_7": "saddādīni karoticcasmiṁ atthe āyo bhavatī’ti paccekamākhyātāpekkhāya vākyaparisamattiyā bhinnatā,",
  "anya-e0806n5:38_8": "abhinne hi kiriyāpadekavākyatā, bhinnetu nānāvākyatā, nānāvākye ca sati samuccayo.",
  "anya-e0806n5:38_9": "Na hi sāmaññavisesabhāvena vidhānameva bādhāhetu, kiñcarahi ekavākyatāpi,",
  "anya-e0806n5:38_10": "taṁ yathā-‘brāhmaṇānaṁ dadhi diyyataṁ, takkaṁ koṇḍaññāye’ti. Nānāvākye tu samuccayo,",
  "anya-e0806n5:38_11": "taṁ yathā- ‘brāhmaṇā bhojīyantu,",
  "anya-e0806n5:38_12": "māḍharāya vatthayugalaṁ dīyatū’ti māḍharo brāhmaṇabhāvena bhojīyate vatthayugalañca labhate,",
  "anya-e0806n5:38_13": "tenojukaṁ vuttena vatthayugaladānena sāmaññavuttaṁ bhojanaṁ na bādhīyate,",
  "anya-e0806n5:38_14": "tathehāpi ujukaṁ vihitenāyena sāmaññavihito ippaccayo na bādhīyate lakkhiyānurodhena satthakārassa vākya bhedābhedoti nānavaṭṭhitidosoti maññate.",
  "anya-e0806n5:38_15": "Timhi le ca siddhanti sambandho.",
  "anya-e0806n5:39_0": "Yappaccayo na vihito pāṇinīādīhi viyāti adhippāyo. ‘Jala dala- dittiyaṁ’. ‘‘Māno’’ti (5-65) māno,",
  "anya-e0806n5:39_1": "‘‘kattari lo’’ti ‘‘parokkhāyaṁ ce’’ti (5-70) caggahaṇena ‘dala dala’itidvittaṁ ‘‘loponādibyañjanassa’’ (5-75) ‘‘saramhā dve’’ti (1-34) dassalassa ca dvibhāve daddallamānā.",
  "anya-e0806n5:39_2": "Jalamānāti aṭṭhakathāvacanatoti iminā kiriyāsamabhihāre yappaccayābhāvaṁ dasseti.",
  "anya-e0806n5:39_3": "Iminā ca sakkate viya bhusābhikkhaññepi kiriyāsamabhihāro kiriyāparivattanaṁ,",
  "anya-e0806n5:39_4": "tañca yadā kiriyamaññena kattabbamañño karoti, tena kattabbañcetaro, tadā bhavatīti viññeyyaṁ.",
  "anya-e0806n5:39_5": "‘‘Sāmaññavihitā vidhayo payogamanusarantī’’ti iminā lakkhaṇena ‘dala-dittiya’nti imasmā ‘‘māno’’ti sāmaññena vihito mānappaccayo bhusatthe ābhikkhaññe ca bhavissati.",
  "anya-e0806n5:39_6": "Daddalla mānāti ettha bhusaṁ jalamānā,",
  "anya-e0806n5:39_7": "punappuna jalamānāti ca attho veditabbo.",
  "anya-e0806n5:40_0": "11. Namo",
  "anya-e0806n5:41_0": "Namo karoti namosaddamuccāreti,",
  "anya-e0806n5:41_1": "saddaṁ karoti saddamuccāretīticcevamattho (na) gahetabbe anissayanato anabhidhānato vā.",
  "anya-e0806n5:42_0": "12. Dhātvā",
  "anya-e0806n5:43_0": "Aparinipphannoti anipphanno asiddhāvatthoti attho.",
  "anya-e0806n5:43_1": "Kārakasādhiyoti yathālābhaṁ kārakehi sādhiyo. Asatvabhūtoti adabbabhūto.",
  "anya-e0806n5:43_2": "Ayantu kiriyārūpo padattho pacatyādīnaṁ vikledanādipadhānakiriyārūpo ca tadavayavarūpā pubbaparībhūtauddhanāro panādikādayo tādatthiyā ca pacatyādivacanīyā.",
  "anya-e0806n5:43_3": "Tasmā yathā vuttalakkhaṇe dhātvatthe dhātuto vidhīyamāno tyādippaccayo tathābhūtameva vadatīti bhedābhāvā abhedasaṅkhyāyekavacanenoccate, ‘na bahuvacanena,",
  "anya-e0806n5:43_4": "tenettha ‘ṭhīyate devadattena,",
  "anya-e0806n5:43_5": "ṭhīyate devadattehī’ti bhavati.",
  "anya-e0806n5:43_6": "Na yatokutocītiādinā yato yattha na dissati, tato tattha na hotīti dīpeti. Yato yattha vidhi,",
  "anya-e0806n5:43_7": "sa tassa sambandhī bhavatīti nāmehi vacanīyatthato-tthantarabhūto yoyaṁ dhātvattho kamādīnamatthabhūto,",
  "anya-e0806n5:43_8": "so sakatthoti sakattheyevāyamippaccayo curādiṇiviyāti veditabbo.",
  "anya-e0806n5:44_0": "Tassacāti ekārassa ca.",
  "anya-e0806n5:44_1": "Atha atihatthayaticcādo pādivisiṭṭhe eva dhātvatthe ippaccayassa vidhānā tadatthavihiteneva ippaccayena pādivisiṭṭho dhātvattho vutto,",
  "anya-e0806n5:44_2": "tena kimattho ippaccayantassa pādiyogoccāsaṅkiya payojanamākhyātumāha- ‘atihatthayati’ccādi.",
  "anya-e0806n5:44_3": "Na sāmatthiyanti samatthatā natthīti attho.",
  "anya-e0806n5:45_0": "13. Saccā",
  "anya-e0806n5:46_0": "Atthamācikkhati, vedamācikkhatīti viggaho.",
  "anya-e0806n5:46_1": "Sukhāpeticcādo sukhaṁ vedayaticcādinā viggaho. Vāpāṭhāti vikappena pāṭhato.",
  "anya-e0806n5:47_0": "15. Curā",
  "anya-e0806n5:48_0": "Asati sutte sakattheti kathaṁ labbhatīti āha- ‘atthānati desā’ti.",
  "anya-e0806n5:48_1": "Atthā-natidesāti atthavisesassa kassaci sutte aniddesāti attho.",
  "anya-e0806n5:48_2": "Atthavisesassā-natidesamattena sakatthoyeva ṇinā vāccoti kathaṁ viññāyateccāha- ‘sakatthassa ca sutattā’ti.",
  "anya-e0806n5:48_3": "Cura=theyye iccādīsu theyyādikassa sakatthassa sutattāti attho.",
  "anya-e0806n5:48_4": "Yogavibhāgatoti ‘ṇī’tiyogavibhāgato,",
  "anya-e0806n5:48_5": "rajjaṁ kāretīti ettha sāmyamaccādikaṁ sattaṅgaṁ rajjaṁ pavattetīti vā attho, payojakabyāpāre ṇi.",
  "anya-e0806n5:49_0": "16. Payo",
  "anya-e0806n5:50_0": "Payojako codako byāpārakoti attho nanu ca vuttiyaṁ ‘kattāraṁ payojayatī’ti vuttaṁ kathaṁ payujjamānassa kattuttaṁti āha- ‘payujjamāno’ccādi.",
  "anya-e0806n5:50_1": "Nāvassaṁ kiriyāpavattakatteneva yoggatāmattenapi kattuttaṁ siyāti dassento āha- ‘kiriyāya yoggo’tiādi.",
  "anya-e0806n5:50_2": "Pāsāṇambalenuṭṭhāpeti’ccādīsu hi yogyatāyapi kattuttāvasāyosiyā,",
  "anya-e0806n5:50_3": "kopanāyaṁ payojakabyapāroti āha- ‘pesane’ccādi.",
  "anya-e0806n5:50_4": "Dāsādino hīnassa katthaci atthe niyojanaṁ pesanaṁ.",
  "anya-e0806n5:50_5": "Guruādino sakkārapubbaṁ byāpāraṇamajjhesanaṁ.",
  "anya-e0806n5:50_6": "Taṁ pesanajjhesanādikaṁ lakkhaṇaṁ sabhāvo yassa so tathā vutto.",
  "anya-e0806n5:51_0": "Ādisaddena ānukūlyabhāgino byāpārassa gahaṇaṁ,",
  "anya-e0806n5:51_1": "tathā ca ‘bhikkhā vāsayati kārīso-jjhāpesī’ti sijjhati.",
  "anya-e0806n5:51_2": "Bhikkhā hi pacurabyañjanavatī labbhamānā vāsānukūlaṁ tittivisesamupajanayati.",
  "anya-e0806n5:51_3": "Kārīsopi nivāte padese suṭṭhu pajjalitojjhayanavirodhi sītakatamupaddavamapanayanto-jjhayanānukūlasāmatthiyamādadhāti tato tesampi yuttampayojakattanti.",
  "anya-e0806n5:52_0": "Payojakabyāpāretīdaṁ paccayavisesanaṁ vā siyā pakativisesanaṁ vā.",
  "anya-e0806n5:52_1": "Tattha yadi pakativisesanaṁ siyā,",
  "anya-e0806n5:52_2": "tadā payojakabyāpāre vattamānā ṇīṇāpī vidhīyantīti (gamanaṁ) pati yo niyogo tadattho gami, na gatyattho,",
  "anya-e0806n5:52_3": "tassa cāyaṁ payojjoti ‘gamayati māṇavakaṁ gāma’nti gatyatthassa payojje ‘‘gatibodhāhāre’’ccādinā (2-4) vihitā dutiyā na pappoti,",
  "anya-e0806n5:52_4": "tato pakatyatthavisesanapakkho duṭṭhoti paccayavisesanapakkhaṁ dassetumāha- ‘paccayavisesanaṁ vedaṁ na pakativisesana’nti.",
  "anya-e0806n5:53_0": "Payojakamattaggahaṇeti mattasaddo sāmaññavācī,",
  "anya-e0806n5:53_1": "yathā ‘kaññā mattaṁ vārayatī’ti.",
  "anya-e0806n5:53_2": "Kattāraṁ yo payujjati yo ca karaṇādīnaṁ payojako tesaṁ sāmaññena gahaṇe satīti attho.",
  "anya-e0806n5:53_3": "Byāpāretvevāti payojakaggahaṇamantarena byāpāreicceva vacanaṁ kattabbaṁ siyāti bhāvo, tanti payojakaggahaṇaṁ,",
  "anya-e0806n5:53_4": "visiṭṭho visayo yassa payojakaggahaṇassataṁtathāvuttaṁ.",
  "anya-e0806n5:53_5": "Kopanāyaṁvisiṭṭho visayoccāha- ‘yo loke’iccādi.",
  "anya-e0806n5:53_6": "Itovāti vakkhamānassa hetuno parāmāso. Tanti curādīhi ṇividhānaṁ. Evaṁsaddo vakkhamānāpekkho.",
  "anya-e0806n5:53_7": "Taṁ visuṁ curādīhi ṇividhānameva vakkhamānappakārena saphalaṁ siyā nāññathāti attho.",
  "anya-e0806n5:53_8": "Tameva pakāraṁ dasseti‘yadiminā’ccādi.",
  "anya-e0806n5:54_0": "17. Kyotā",
  "anya-e0806n5:55_0": "Kattari vihitesupi mānantatyādīsu parabhūtesu kyo bhavatīti viññāyeyyāti ‘bhāvakammesū’ti na kyassa visesananti āha- ‘mānantatyādīna’miccādi.",
  "anya-e0806n5:56_0": "Yadi hi kattari vihitesu siyā,",
  "anya-e0806n5:56_1": "tathā sati tesamubhinnaṁ padhānattenābhidhīyamānānamaññamaññānapekkhattā asambandho siyā,",
  "anya-e0806n5:56_2": "na ce vambhūtānamabhidhānamatthi,",
  "anya-e0806n5:56_3": "na hi ‘ṭhīyate’ccasmā bhāvo kattā ca patīyate,",
  "anya-e0806n5:56_4": "nāpi ‘gamyate’ccasmā kammaṁ kattāca.",
  "anya-e0806n5:56_5": "Api tu bhāvakammāneva gamyante, tenāha- ‘tasmā’iccādi.",
  "anya-e0806n5:57_0": "Tesamevāti mānantatyādīnameva.",
  "anya-e0806n5:57_1": "Parasamaññābhi paresaṁ kaccāyanā naṁ parokkhāicceva nāmaṁ.",
  "anya-e0806n5:57_2": "Tabbajjitesūti parokkhāsaññipaccayavajjitesu.",
  "anya-e0806n5:57_3": "Aparokkhesūti ettha parasamaññāvasena parokkhāiccanena saha samāsaṁ dassetvā idāni aññathāpi paṭipādetuṁ ‘athavā’tiādimāha.",
  "anya-e0806n5:57_4": "Parokkheti indriyāvisaye kāle.",
  "anya-e0806n5:57_5": "Parokkhevihitā paccayāti iminā upacārena taddhitappaccayavasena vā parokkhāti saddanipphattimāha. Te pana‘a u’ iccādayo. Tatoti parokkhappaccayato.",
  "anya-e0806n5:58_0": "Nanu pubbapakkhe ‘aparokkhesū’ti ettha ‘parokkhāvajjitesū’ti attha vacanaṁ yujjati,",
  "anya-e0806n5:58_1": "dutiyapakkhe pana ‘parokkhavajjitesū’ti,",
  "anya-e0806n5:58_2": "tathā sati kathamettha ‘parokkhāvajjitesū’ti atthavacanaṁ yujjatīti āha- ‘tepanā’tiādi. Idhāti aparokkhesūti imasmiṁ.",
  "anya-e0806n5:58_3": "Nanu ca ‘‘parokkhe a u’’iccādisutte (6-6) ‘parokkhe’ti pakativisesananti paccayānaṁ parokkhe vihitatā kathanti manasi nidhāyāha ‘parokkhe’iccādi.",
  "anya-e0806n5:58_4": "Bhavanaṁ bhāvo kiriyādhātvattho.",
  "anya-e0806n5:59_0": "Sādhīyamānāvatthoti iminā siddhāvatthā nirassate.",
  "anya-e0806n5:59_1": "Pubbaparībhūto padhānakiriyāvayavabhūto kiriyārūpo attho lakkhaṇaṁ sabhāvo yassa dhātvatthassa so tathā vutto.",
  "anya-e0806n5:59_2": "Satvabhūtoti ettha patīyatīti seso.",
  "anya-e0806n5:59_3": "Bahuvacanampi hoti pākāpāketi adhippāyo, karīyatīti kammaṁ,",
  "anya-e0806n5:59_4": "tañca yadipi nāmādikammamatthi,",
  "anya-e0806n5:59_5": "tathāpi kriyatthāiccādhikārato mānādīnamaññatthālabbhanato ca kiriyā sambandhova gayhate, su-savane sūyamānaṁ.",
  "anya-e0806n5:60_0": "Pāṇiniyehettha ‘‘bhindati kusūlaṁ’tyādo yā bhedanādikiriyā kammani dissate,",
  "anya-e0806n5:60_1": "sā yadā sukarattamattena sappadhānattavacanicchāyaṁ kattuttepyupalabbhati ‘bhijjate kusulo sayameve’ccādinā,",
  "anya-e0806n5:60_2": "tadāssa kattuno suttantarena kammasarikkhabhāvo vidhīyate ‘kammanissayaṁ kāriyaṁ yathā siyā’ti.",
  "anya-e0806n5:60_3": "Tannissāyāha- ‘yadā kammameve’ccādi.",
  "anya-e0806n5:60_4": "Yadā kammameva kattubhāvena vivacchīyateti sambandho.",
  "anya-e0806n5:60_5": "Kathaṁ katvā tathā vivacchīyateccāha- ‘attasamavetāya’iccādi.",
  "anya-e0806n5:60_6": "Attasaddena kammamatra vivacchitaṁ,",
  "anya-e0806n5:60_7": "attani samavetā ekadesībhūtā attasamavetā,",
  "anya-e0806n5:60_8": "tassā kiriyāya kammaṭṭhakiriyāyāti vuttaṁ hoti.",
  "anya-e0806n5:61_0": "Subhedattādineti hetumhi karaṇe vā tatiyā.",
  "anya-e0806n5:61_1": "Atthatoti ‘kammeyeva kyo’ti (na sakkhi) tasmā vuttanti adhippāyo.",
  "anya-e0806n5:61_2": "Tathāhi ‘bhijjateti savanā kammatāvagamyate’ti iminā atthato kammeyevakyotipaṭipāditameva.",
  "anya-e0806n5:61_3": "Vuttameva phuṭīkaramāha- ‘bhijjate iccasmiṁ pade’iccādi.",
  "anya-e0806n5:61_4": "Aññathāti yadi kammeyeva tepaccayo na siyā. Atoti bhijjate iccasmā.",
  "anya-e0806n5:61_5": "Upasaṁharamāha- ‘tasmā’iccādi.",
  "anya-e0806n5:61_6": "Kiṁ vacanenāti pāṇinīyānamiva kiṁ suttattarenāti attho.",
  "anya-e0806n5:62_0": "Vacanābhāvepi kammakattari padasaṅkhārakkamopadassanamukhena vutti ganthaṁ vivaritumāha- ‘vākyato’iccādi.",
  "anya-e0806n5:62_1": "Vākyato uddharitvā padesaṅkhariyamāneti ‘bhijjate kusūlo sayameve’ti vākyato visuṁ katvā bhijjate’ti pade saṅkhariyamāne nipphādīyamāneti attho. Tadevāti padatthasāmaññameva.",
  "anya-e0806n5:62_2": "Tannipphādaneti tassa saṅkharimānassa padassa saṅkharaṇe.",
  "anya-e0806n5:62_3": "Sayantīmassātra attanāti attho.",
  "anya-e0806n5:62_4": "Na kevala manenetadeva vuttaṁ- ‘kammeyeva paccayo’ti,",
  "anya-e0806n5:62_5": "kiñcarahi aññampatthīti dassetumāha- ‘anena ce’ccādi. Co vattabbantarasamuccaye.",
  "anya-e0806n5:62_6": "Anenabhijjateti savanāiccādinā idañcāhāti attho.",
  "anya-e0806n5:62_7": "Kintadiccāha ‘kamma kattuno’ccādi,",
  "anya-e0806n5:62_8": "na padamudāharaṇanti kammakattuno vākyamevodāharaṇaṁ… vākyeneva tassa patītiyā maññate.",
  "anya-e0806n5:62_9": "Padamevodāharaṇaṁ kasmā na siyāti āha- ‘padehi’ccādi.",
  "anya-e0806n5:62_10": "Dutiyamudāharaṇaṁ dassetumāha- ‘kattunissayo pi’ccādi.",
  "anya-e0806n5:63_0": "Asmiṁ pakkheti asmiṁ kattuttena vivacchite pakkhe.",
  "anya-e0806n5:63_1": "Tabbisayattanti kammavācīsayaṁ saddavisayattaṁ.",
  "anya-e0806n5:63_2": "Bhāvakammesūtīmassa kattariccassa ca paccayavisesanatthe sati sāmatthiyaladdhampayojanaṁ dassetumāha- ‘bhāvakammesū’tiādi.",
  "anya-e0806n5:63_3": "Iminā anena ca visesisattāti sambandho.",
  "anya-e0806n5:63_4": "Kintaṁ visesitanti āha- ‘mānanta tyādīsū’ti.",
  "anya-e0806n5:63_5": "Kintampayojananti payojanaṁ dassetumāha- ‘tyādīna’miccādi.",
  "anya-e0806n5:63_6": "Yadi bhāvakammesu kattari ca tena tena dhānena suttena mānādayo na siyuṁ,",
  "anya-e0806n5:63_7": "kathantaṁ visesitesu mānādīsu paresu kyādayo siyuntīminā sāmatthiyena ( ) (sati) bhāvakammesu kattari ( ) (ti) ca ‘‘vattamāneti anti’’ccādippabhutikehi (6-1) suttehi yathālābhaṁ bhāvādīsu paccayā hontīti viññāyatīti bhāvo.",
  "anya-e0806n5:64_0": "Natadatthaṁ vacanamāraddhanti bhāvakammesu kattari mānantatyādividhānatthaṁ pāṇiniyehi viya suttantaraṁ nāraddhanti attho.",
  "anya-e0806n5:64_1": "Atha bhāvakammesu kattari ca mānādividhānatthaṁ vacanaṁ nāraddhaṁ dhātuniyamanaṁ dhātuniyamatthaṁ tvassa vattabbanti tañca sāmatthiyāva (labbhateti) dassetumāha- ‘kiriyatthaniyamopi’ccādi.",
  "anya-e0806n5:64_2": "Akammakā dhātuto bhāve kattari ca sakammakā kamme kattari ceti kiriyatthaniyamo yathāvuttena sāmatthiyā labbhateti sambandho. Akammakānaṁ kammavirahā,",
  "anya-e0806n5:64_3": "sakammakānañca satopi bhāvassāppadhānattā akammakā kattari bhāve ca bhavanti na kamme,",
  "anya-e0806n5:64_4": "sakammakā kammasabbhāvā kattari kamme ca bhavanti na bhāvetīdaṁ sāmatthiyaṁ.",
  "anya-e0806n5:65_0": "Kammamapekkhateti pacādito kattari paṭhamapurisekavacane kate pacaticcādīsu pacādino pacanādikiriyā odanādikaṁ kammamapekkhate.",
  "anya-e0806n5:65_1": "Kattuttamapekkhateti bhavaticcādīsu bhūādīnaṁ bhavanādikiriyā kattumattamapekkhate.",
  "anya-e0806n5:66_0": "20. Ṇiṇā",
  "anya-e0806n5:67_0": "Yadatthanti yaṁpayojanaṁ.",
  "anya-e0806n5:68_0": "23. Jyā",
  "anya-e0806n5:69_0": "Jinantoti ‘‘byañjane dīgharassā’’ti (1-33) rasso.",
  "anya-e0806n5:69_1": "Sabbattheva yattha kattari paccayo tattha vikaraṇāpi kattariyeva,",
  "anya-e0806n5:69_2": "yattha bhāvakammesu tattha vikaraṇāpi bhāvakammesuyeva,… ekāya pakatiyā kārakabhede(na) paccayassāsambhavato.",
  "anya-e0806n5:69_3": "Tasmā sahābhidhānānaṁ mānādivikaraṇānaṁ kathannāma sahāsambhavaṁ gaccheyyunti vidhīyante.",
  "anya-e0806n5:70_0": "27. Bhāva",
  "anya-e0806n5:71_0": "Vivacchābhedenāti sakammakākammakavacanicchābhedena. Ubhayatthāti bhāvakammesu. Karīyatīti kattabbo karaṇīyo.",
  "anya-e0806n5:71_1": "‘‘Apavāda visaye ussaggo nābhinivisatī’’ti eso ussaggadhammo.",
  "anya-e0806n5:71_2": "Tabbādīnantu kesañcussaggānampi apavādavisaye pavatti hoti bahulādhikārā.",
  "anya-e0806n5:71_3": "Yathā ‘‘bhāvakammesu tabbānīyā’’ti ussaggo,",
  "anya-e0806n5:71_4": "‘‘vadādīhiyo’’ti (5-30) apavādo taṁvisayepi tabbānīyā honti ‘gantabbo gamanīyo’ti veditabboti.",
  "anya-e0806n5:72_0": "28. Dhyaṇa",
  "anya-e0806n5:73_0": "Kāriyaṁ ‘‘ñi byañjanassā’’ti (5-170) ñi.",
  "anya-e0806n5:74_0": "30. Vadā",
  "anya-e0806n5:75_0": "Annatotīminā ‘bhoggamañña’ntettha aññaṁ nāma annavatā aññanti atthamāha.",
  "anya-e0806n5:76_0": "31. Kīcca",
  "anya-e0806n5:77_0": "Kammakaro bharitabbatāyeccādinā kiriyāsaddattaṁ bhaccasaddassa dassento saññābhāvamapākaroti.",
  "anya-e0806n5:77_1": "‘‘Saññāyaṁ bharā’’ti ca gaṇasuttanti daṭṭhabbaṁ,",
  "anya-e0806n5:77_2": "tenāha- ‘saññāyaṁ bharā’tiādi.",
  "anya-e0806n5:78_0": "Abharitabbāpiccādinā idaṁ dīpeti duvidhā saññāsaddā keci daccanta vigatāvayavatthā yathā ḍitthādayo,",
  "anya-e0806n5:78_1": "kecidavayavatthānugatāyathā sattapaṇṇādayo,",
  "anya-e0806n5:78_2": "tattha bhariyāsaddassa kammampavattinimittaṁ ‘bharitabbā bhariyā’ti,",
  "anya-e0806n5:78_3": "yathā satta paṇṇāni assāti sambandho pavattinimittaṁ sattapaṇṇasaddassa,",
  "anya-e0806n5:78_4": "etañca pavattinimittaṁ saddanipphattikiriyāyamevopadisīyate,",
  "anya-e0806n5:78_5": "kvacideva tvatthavisese satyasati vā tasmiṁ nimitte saddo vattatī’’ti.",
  "anya-e0806n5:78_6": "Okārassāti ‘‘yuvaṇṇāname oppaccaye’’ti (5-82) kataokārassa.",
  "anya-e0806n5:79_0": "32. Guhā",
  "anya-e0806n5:80_0": "Saddikānanti pāṇiniyakaccāyanādiveyyākaraṇānaṁ.",
  "anya-e0806n5:80_1": "Pesanaṁ sakkārapubbakaṁ vā niyojanaṁ.",
  "anya-e0806n5:80_2": "Kāmacārānuññāti kattumicchato yathiccha manujānanaṁ atisaggonāmāti attho.",
  "anya-e0806n5:80_3": "Nimittabhūtassāti ‘‘bhotā kaṭo kattabbo’ccādīsu kaṭakaraṇādino kāraṇabhūtassa.",
  "anya-e0806n5:81_0": "Nanu ca sāmaññena vihitā e(te),",
  "anya-e0806n5:81_1": "tathā ca sati vijjhatthavihi tehi eyyādīhi te bādhīyanticcāha- ‘nace’ccādi.",
  "anya-e0806n5:81_2": "Vidhivisesatte pīti vidhānaṁ vidhi niyojanaṁ kiriyāsu byāpāraṇā,",
  "anya-e0806n5:81_3": "tassa vidhino pesādīnaṁ visesattepi,",
  "anya-e0806n5:81_4": "nāvassantiādi jayādiccabyākhyānaṁ nissāya vuttaṁ,",
  "anya-e0806n5:81_5": "vuttañhi tena ‘‘kimatthaṁ pesādīsu kiccasaññino tabbaanīyaṇyatyappaccayā vidhīyante,",
  "anya-e0806n5:81_6": "na sāmaññena bhāvakammesu vihitā, evamete vihitāeva,",
  "anya-e0806n5:81_7": "vo-kāsikāvutti pesvādīññasvatra ca bhavissantīti visesavihitena vidhyādīsu paccayena bādhīyante,",
  "anya-e0806n5:81_8": "vāsarūpavidhinā bhavissanti evañcarahi etaṁ ñāpeti ‘itthīadhikārato parena vāsarūpavidhi nāvassambhavatī’ti kimatthamiccādi codya,",
  "anya-e0806n5:81_9": "vicasasavihiteccādi parihāro, kiccā hi sāmaññena vihitā,",
  "anya-e0806n5:81_10": "pañcamī tu pesādinātthavisesena,",
  "anya-e0806n5:81_11": "ato tena visesavihitena kiccā pesādivisaye bādhīyeranti punabbiyate,",
  "anya-e0806n5:81_12": "vāsarūpeccādinā parihāraṁ vighaṭayati.",
  "anya-e0806n5:81_13": "evaṁ carahiccādinā pesādīsu kiccavidhānassa ñāpakattaṁ dassayati. (jinindabuddhinu 21 sa).",
  "anya-e0806n5:81_14": "Asarūpavidhi asarūpāpavādappaccayo vā vikappena bādhako hoti ussaggassāti etaṁ avassaṁ na hotīti ñāpanatthampi na vidhīyateti yojanā.",
  "anya-e0806n5:81_15": "‘‘Vā-sarūpo-nitthiyaṁ’’ti (pā, 3-1-94) parasuttaṁ.",
  "anya-e0806n5:81_16": "Dhātvadhikārevihito asarūpo apavādappaccayo ussaggassa bādhako bhavati itthi adhikāre vihitappaccayaṁ vajjayitvāti attho.",
  "anya-e0806n5:81_17": "Heṭṭhā vuttānusārenedaṁ viññātabbaṁ.",
  "anya-e0806n5:82_0": "Bhotā khalu kaṭo kātabboccādi pesane.",
  "anya-e0806n5:82_1": "Tvayā kaṭo kātabboti anuññāyaṁ. Pattakāle paramudāharaṇaṁ.",
  "anya-e0806n5:82_2": "Ettha pana kaṭakaraṇe kālārocanamattameva viññāyati, na pesādi.",
  "anya-e0806n5:82_3": "‘‘Sattyarahesveyyādī’’ti (6-11) suttaṁ visesavihitaṁ,",
  "anya-e0806n5:82_4": "tenāha- ‘sāmañña vidhānato’ccādi.",
  "anya-e0806n5:82_5": "Sattivisiṭṭheccādinā vuttamatthaṁ vivarati ‘sattī’tiādinā.",
  "anya-e0806n5:82_6": "Kathaṁ sattivisiṭṭhatā kattunoti āha- ‘taṁyogā’ti. Tāya sattiyā yogo taṁyogo.",
  "anya-e0806n5:82_7": "Avassakādhamīṇatāvisiṭṭhe tu kattari kiccānaṁ tadaññesañca bhāvāya visuṁ- suttitaṁ, tena,",
  "anya-e0806n5:82_8": "vuttaṁ ‘āvassakādhamīṇatā visiṭṭheva kattarī’ti.",
  "anya-e0806n5:82_9": "Sabbatthevettha ‘uddhaṁ muhuttato’tiādinā ekekamudāharaṇaṁ kamena dassitaṁ.",
  "anya-e0806n5:82_10": "Bhotā rajjaṁ kātabbanti arahe,",
  "anya-e0806n5:82_11": "bhavatā rajjaṁ kātabbanti attho.",
  "anya-e0806n5:82_12": "Bhavaṁ arahoti pana arahakattuttappakāsanatthaṁ vuttaṁ. Evamuparipi.",
  "anya-e0806n5:82_13": "Sabbametaṁ bahulaggahaṇānubhāveneti viññeyyaṁ.",
  "anya-e0806n5:83_0": "33. Katta",
  "anya-e0806n5:84_0": "Galecopakoti alopasamāso. Abhimato parehi.",
  "anya-e0806n5:84_1": "Arahādīsu vihitappaccayehīti ‘‘sattyarahesveyyādī’’ (6-11) ca ‘‘sīlābhikkhaññāvassakesu ṇī’’ti (5-53) ca arahādīsu vihitappaccayehi. Upādānasīlo sikkhāpanasīlo.",
  "anya-e0806n5:84_2": "Muṇḍanaṁ dhammo sabhāvo yesaṁ te muṇḍanadhammā.",
  "anya-e0806n5:84_3": "Vadhuṁ katapariggahaṁ sāviṭṭhāyanā muṇḍayanti etesaṁ kuladhammo.",
  "anya-e0806n5:85_0": "35. Āsiṁ",
  "anya-e0806n5:86_0": "Kāpanāyamāsiṁsā nāmeccāha- ‘appattasse’ccādi.",
  "anya-e0806n5:86_1": "Kiriyā visesakattuvisayāti kiriyāvisesassa yo kattā so visayo yassā sā tathā vuttā.",
  "anya-e0806n5:86_2": "Kiriyāvisesakattuvisayattameva phuṭī kattumāha- ‘assā’iccādi.",
  "anya-e0806n5:86_3": "Assā jīvanakiriyāya nandana kiriyāya bhavanakiriyāya vā kattā taṁkiriyaṁ sampādento bhaveyya bhavatūti attho.",
  "anya-e0806n5:86_4": "Jīvatu nandatu bhavatūti āsiṁsāyaṁ payogena jīvaka nandaka bhavakasaddānaṁ taṁsamānatthatā dassitā.",
  "anya-e0806n5:87_0": "Akenevāsiṁ sanatthassa gamitattāti āsiṁsanā eva attho,",
  "anya-e0806n5:87_1": "tassa akappaccayeneva gamitattā avabodhitattā.",
  "anya-e0806n5:87_2": "Nāsiṁ sanatthassa payogoti āsiṁsanā attho yassa jīvatu nandatu bhavatviccādino saddantarassa, tassa nappayogoti attho.",
  "anya-e0806n5:88_0": "36. Karā",
  "anya-e0806n5:89_0": "Karoti attano phalanti kāraṇaṁ.",
  "anya-e0806n5:90_0": "37. Hāto",
  "anya-e0806n5:91_0": "Jahanti udakanti vīhīsu hāyanasaddassa pavattinimittaṁ dasseti.",
  "anya-e0806n5:91_1": "Jahāti bhāve padattheti imināpi saṁvacchare.",
  "anya-e0806n5:91_2": "Bhāveiccassatthamāha ‘padatthe’ti.",
  "anya-e0806n5:91_3": "Nipphattimattaṁ kiriyopādānanti keci.",
  "anya-e0806n5:92_0": "39. Vito",
  "anya-e0806n5:93_0": "Nanu ca vitoti pañcamīniddiṭṭhattā ‘vito parasmā ñāiccasmā’ti vattabbaṁ kathaṁ vipubbāti vuttanti āha- ‘vito paro’iccādi. Vipubbo yassaso vipubbo.",
  "anya-e0806n5:93_1": "Visaddato dhātumhi parabhūte sati visaddo pubbo nāma hotīti attho.",
  "anya-e0806n5:94_0": "40. Kasmā",
  "anya-e0806n5:95_0": "Sabbaṁ jānāti, kālaṁ jānātīti viggaho.",
  "anya-e0806n5:96_0": "41. Kvaca",
  "anya-e0806n5:97_0": "Nāmajātiguṇakiriyā dabbasambandhato pañcavidhattepi kammassa kriyatthassāvadhirayamupādinnoti kriyatthasambandhā kiriyākammasseha gahaṇaṁ.",
  "anya-e0806n5:97_1": "Tañca nibbattivikatipattibhedena tividhaṁ,",
  "anya-e0806n5:97_2": "tividhassāpyetassa visesānupānato gahaṇanti kamenudāharanto āha- ‘karakaraṇe’iccādi.",
  "anya-e0806n5:98_0": "Lokavidūtiādidassanato kvaciggahaṇe payojanaṁ vattumāha- ‘kammato’ccādi.",
  "anya-e0806n5:98_1": "Nanu ca kvaciggahaṇeneva ‘ādiccaṁ passati’ccādopi (nivatti) vattuṁ sakkā kasmā ‘bahulādhikārā’ti vuttanti āha ‘tene’ccādi.",
  "anya-e0806n5:98_2": "Tenāti yena kvaciggahaṇaṁ kutociyevāti dassanatthaṁ kataṁ tenāti attho. Tenāti vā kvaciggahaṇena.",
  "anya-e0806n5:98_3": "Atha ādiccaṁ passaticcādo viya kammakarādīsupi nivattimadassetvā ‘kvacīti kiṁ kammakaro’ti kasmā vuttanti āha- ‘yajjeva’miccādi.",
  "anya-e0806n5:99_0": "Tassāti bahulavacanassa,",
  "anya-e0806n5:99_1": "mahādhikārattāti mahāvisayattā.",
  "anya-e0806n5:99_2": "Kutociyevāti kutoci dhātutoyeva.",
  "anya-e0806n5:99_3": "Atheha kasmā na hoti devadatto sayati dāttena lunāti sunakhānaṁ dadāti nagarā apeti thāliyaṁ pacati mātu saratī’’ti,",
  "anya-e0806n5:99_4": "sabbamevedaṁ kiriyā (yā) bhisambandhīyatīti yadipevaṁ,",
  "anya-e0806n5:99_5": "tathāpi kammatteneva yaṁ vattu micchitaṁ na kārakantarattena nāpi sambandhabhāvena,",
  "anya-e0806n5:99_6": "tasseva kammasaddena gahaṇaṁ kammavacanasāmatthiyā,",
  "anya-e0806n5:99_7": "aññathā syāditocceva vadeyya kiṁ kammāti vacanenāti.",
  "anya-e0806n5:100_0": "42. Gamā",
  "anya-e0806n5:101_0": "Vedanti ettha atthamāha vittinti, tuṭṭhinti attho.",
  "anya-e0806n5:102_0": "43. Samā",
  "anya-e0806n5:103_0": "Tañceti upamānassa parāmāso.",
  "anya-e0806n5:103_1": "Bhedena vivaraṇanti samānādīhīti avatvā bhedena vivaraṇaṁ.",
  "anya-e0806n5:103_2": "Tulyatāyupalabbhamānassa sadisādisaddavacanīyattā avayavatthānugamenāttano-bhidheyye sadisādisaddānampavatti veditabbā.",
  "anya-e0806n5:104_0": "44. Bhāva",
  "anya-e0806n5:105_0": "Kārakaṁ sādhakaṁ nibbattakanti anatthantaraṁ.",
  "anya-e0806n5:105_1": "Karoti kiriyaṁ nibbatteti nimittabhāvenāti kārakaṁ.",
  "anya-e0806n5:105_2": "Kattādīnaṁ kiriyānimittattantu sayameva ‘tattha kattā’tiādinā bhedena pakāsayissati.",
  "anya-e0806n5:105_3": "Kiriyānimittaṁ… nibbattakesu kattādīsu chasupi ruḷhattā tenettha kattāvāttappadhāno,",
  "anya-e0806n5:105_4": "karaṇādayopyappadhānā kārakabyapadeso labbhante… aññathā kārakasaddena tesaṁ gahaṇaṁ na siyāti.",
  "anya-e0806n5:105_5": "Kimidaṁ kārakantyāha- ‘sattikāraka’nti.",
  "anya-e0806n5:105_6": "Evaṁ carahi dabbādīnaṁ kathaṁ kārakattamiccāha- ‘tadadhikaraṇā’tiādi.",
  "anya-e0806n5:105_7": "Tassā sattiyā ādhārā nissayāti attho,",
  "anya-e0806n5:105_8": "puṁ napuṁsake adhikaraṇasaddo.",
  "anya-e0806n5:105_9": "Tesu dabbā dīsu tiṭṭhatīti tatraṭṭhā, satti. Tassā bhāvo tatraṭṭhatā, tāya.",
  "anya-e0806n5:105_10": "Atha dabbādīnaṁ mukhyato kārakatte sati kimāyātantyāha ‘yadi’ccādi.",
  "anya-e0806n5:106_0": "Tesanti kattādikārakānaṁ.",
  "anya-e0806n5:106_1": "Aññamaññabyāvuttarūpattāti aññamaññato byāvuttaṁ nivattaṁ rūpaṁ karaṇādisabhāvo yesaṁ kattādi kārakānaṁ te tathā vuttā, tesaṁ bhāvo tattaṁ tasmā.",
  "anya-e0806n5:106_2": "Karaṇa rūpanti karaṇaṁ rūpaṁ sabhāvo yassa adhikaraṇassa taṁ tathā vuttaṁ.",
  "anya-e0806n5:106_3": "Evañcasatiko dosoccāha ‘tathā ce’ccādi.",
  "anya-e0806n5:106_4": "Kenaci sukarattena sappadhānattavacanicchāyaṁ ‘thālī pacatī’ti bhavati.",
  "anya-e0806n5:106_5": "Tatrevukkaṁsavaca nicchāyaṁ ‘thāliyā pacatī’ti.",
  "anya-e0806n5:107_0": "Evañcakatvāti nipātasamudāyo-yaṁ hetvattho. Tasmāti attho. Kattā nimittanti sambandho.",
  "anya-e0806n5:107_1": "Kattuṭṭhakiriyānimittassa kattuno udāharaṇaṁ ‘hasati naccatī’ti.",
  "anya-e0806n5:107_2": "Tadattheti tāya kammasamavāyiniyā pacanādikiriyāya atthe adhissayanādayo pavattento kiriyāya nimittanti sambandho. Evamuparipi.",
  "anya-e0806n5:108_0": "Odanaṁ pacati devadattoti kammaṭṭhakiriyāya nimittabhūtassa kattuno udāharaṇaṁ.",
  "anya-e0806n5:108_1": "Bhājanasaṅkharaṇamadhissayanaṁ.",
  "anya-e0806n5:108_2": "Ādisaddena taṇḍulavapanaindhanāpaharaṇādayo gayhanti.",
  "anya-e0806n5:108_3": "Dvidhāpattiyanti rukkhādīnaṁ dvidhā pavattiyaṁ.",
  "anya-e0806n5:109_0": "Byāpaneti sambandhe.",
  "anya-e0806n5:109_1": "Giradhātuto appaccaye- ‘‘eonama vaṇṇe’’ti (137) sutte ‘avaṇṇeti yogavibhāgato gakāre ikārassa attaṁ hotīti dassetumāha- ‘avaṇṇeti yogavibhāgā attaṁ issā’ti.",
  "anya-e0806n5:109_2": "Aññathāpi paṭipādetumāha- ‘essa vā’tiādi.",
  "anya-e0806n5:109_3": "Essāti ‘‘lahussupanthassā’’ti (5-87) kataessa.",
  "anya-e0806n5:109_4": "Sakalenāti ‘eonama vaṇṇe’’ti sakalena suttena. Purīti nipāto.",
  "anya-e0806n5:110_0": "Īsakkaroti bindulopo, dvittaṁ,",
  "anya-e0806n5:110_1": "sāmaññena vidhānatoti paresaṁ visesavidhānasabbhāvamāha. Gaṇikālayaṁ gaṇikānaṁ gehaṁ. Nepathyamākappo.",
  "anya-e0806n5:110_2": "Dattoladdhoti paccayassa kammasādhanattaṁ dīpetuṁvuttaṁ.",
  "anya-e0806n5:110_3": "Vināliṅgavacanehi pāṭipadikatthaṁ niddisituṁ na sakkāti bhāveti sabbaliṅgasaṅkhyāsambandhayoggapāṭipadikatthasāmaññe paccayanimittattena gahitepi sāmaññe caritatthattā liṅgavacanaṁ nappadhānanti iṭṭhiāvudhantī itthi napuṁsakebhāve,",
  "anya-e0806n5:110_4": "pākāti bahuvacanepi bhāve bhavati eva.",
  "anya-e0806n5:111_0": "45. Dādhā",
  "anya-e0806n5:112_0": "Sapādīhi apādīhicāti pādisahitehi pādirahitehi ca dādhāhi.",
  "anya-e0806n5:113_0": "46. Vamā",
  "anya-e0806n5:114_0": "Sāpānadoṇiyanti sārameyānaṁ bhuñjanakaambaṇe.",
  "anya-e0806n5:114_1": "Ṭhitasupāna vamathuviyāti pavattasunakhacchaddanaṁ viya.",
  "anya-e0806n5:115_0": "47. Kvi",
  "anya-e0806n5:116_0": "Yathādassananti ācikkhatīti yojanā. Tena kutoci dhātutoti.",
  "anya-e0806n5:116_1": "Gaṇhantīti gaha=upādāneccassa. Salākāsaddassa salākanti.",
  "anya-e0806n5:116_2": "Sabhāsaiccassa antabyañjanalope sabhāpakatito ‘‘itthi yamatvā’’ti (3-26) āppaccayo. Pabhātīti ā=dittiyamiccassa.",
  "anya-e0806n5:117_0": "48. Ano",
  "anya-e0806n5:118_0": "Calanādīnaṁ sīlādīsu nipphādanatthaṁ visuṁ suttitaṁ parehi,",
  "anya-e0806n5:118_1": "idha pana bahulaṁ vacanenevāti dassetumāha- ‘calanādīsū’tiādi.",
  "anya-e0806n5:119_0": "49. Itthi",
  "anya-e0806n5:120_0": "Klikayakiccatra kakārabahuttā kakārāti bahuvacanaṁ.",
  "anya-e0806n5:120_1": "Titikkhā iccādo titikkhanamiccādinā viggaho ‘‘itthiyamatvā’’ (3-26).",
  "anya-e0806n5:120_2": "Apari paṭhitoti dhātupāṭhe aparipaṭhito. Pāṇivisesoti sattaviseso.",
  "anya-e0806n5:120_3": "Iminā ca ‘‘yathākathañci nipphatti,",
  "anya-e0806n5:120_4": "ruḷhiyā atthanicchayo’’ti dasseti.",
  "anya-e0806n5:121_0": "Āsiṁ sāyaṁ gammamānāyaṁ saññāvisaye dhātūhi tippaccayo kiccappaccayo ca yathā siyāti ‘‘tikiccāsiṭṭhe’’ti (7-2-3) suttitaṁ kaccāyanena.",
  "anya-e0806n5:121_1": "Tamiha sāmaññena vidhānāva siddhanti nirūpayitumāha- ‘kaccāyanena pane’ccādi.",
  "anya-e0806n5:121_2": "Tabba anīyaṇya teyya riccappaccayānaṁ ‘‘te kiccā’’ti (7-1-22) kiccasaññaṁ vidhāya sesānaṁ ‘‘aññekitī’’ti (7-1-23) kitsaññā katā kaccāyanena. Tenāha- ‘kita sañño’ti.",
  "anya-e0806n5:122_0": "Tabbādippaccayo ca vihitoti sakiyavohārenāha.",
  "anya-e0806n5:122_1": "Sakiya satthe avuttadosaṁ suttadosaṁ pariharitvā vakkhamānanayena yutyabhāvā tathā vidhāne ayuttataṁ dassento ‘nacāsiṁ sāya’miccādimāha. Guhanaṁ, rujanaṁ, modananti viggaho. Sayanaṁ vā seyyā.",
  "anya-e0806n5:122_2": "Vajadhātuno vassa bakārena bhavitabbaṁ,",
  "anya-e0806n5:122_3": "so kathaṁ yakāre parabhūte asatīti āha- ‘cavaggabayañātiyogavibhāgā vassa bo’ti.",
  "anya-e0806n5:123_0": "51. Karā",
  "anya-e0806n5:124_0": "Ririyappaccaye ādirakārassa anubandhattā āha- ‘antasarādi lopo’ti.",
  "anya-e0806n5:125_0": "52. Iki",
  "anya-e0806n5:126_0": "Atha sarūpeccetāvati vutte- ‘kiriyatthassa sarūpe’ti kathaṁ viññāyaticcāha- ‘kiriyatthā’ticcādi.",
  "anya-e0806n5:126_1": "Nanu ca lo-yaṁ kattari vidhīya mānokathamettha siyātyāha- ‘akattaripi’ccādi. Abhimato kaccāyanassa.",
  "anya-e0806n5:126_2": "Paṭipādayitumāha- ‘tatthā’tiādi. Karaṇaṁ uccāraṇaṁ, assa karoti samāsavākyaṁ.",
  "anya-e0806n5:126_3": "Na hi eva dīhi kāro vihitoti akkhare heva kārassa vihitattā akkharasamudāyato na pappotīti bhāvo. Atha ceti matappadāne.",
  "anya-e0806n5:126_4": "Evādisaddavācakā evakārādayo sādhavoti atha matanti attho.",
  "anya-e0806n5:127_0": "Tatthāti tathā abhimate tasmiṁ.",
  "anya-e0806n5:127_1": "Niyamahetuno abhāvāti akkhareheva kārappaccayo vidheyyo na pana evādīhiccassa niyamassa yo hetu tassa hetuno abhāvā.",
  "anya-e0806n5:128_0": "53. Sīla",
  "anya-e0806n5:129_0": "Kimidasīlamiccāha- ‘sīlampakatisabhāvo’ti.",
  "anya-e0806n5:129_1": "Tañca sīlamanumānena viññāyaticcāha- ‘tañce’ccādi.",
  "anya-e0806n5:129_2": "Kiriyāvisayarucivisesānumitanti uṇhabhojanasaṅkhātā kiriyā visayo yassa so (kiriyā) visayo ruciviseso, tena anumitanti attho.",
  "anya-e0806n5:129_3": "Kimidamābhikkhaññanti āha- ‘ābhikkhañña’miccādi. Punappunabhāvo ponopuññaṁ.",
  "anya-e0806n5:129_4": "Āse vā tapparatāti tamevābhikkhaññaṁ pariyāyehi phuṭīkaroti.",
  "anya-e0806n5:130_0": "Yajjevanti yadi ābhikkhaññaṁ tappato vuccate.",
  "anya-e0806n5:130_1": "Tassīlyamidaṁ hotīti iminā- ‘sīlābhikkhaññādi’’sutte sīlasaddenevābhikkhaññassa gahitattaṁ dīpeti.",
  "anya-e0806n5:130_2": "Aññathāpi sīlato aññamevābhikkhaññanti dassetumāha- ‘yasmiṁ dese’tiādi.",
  "anya-e0806n5:131_0": "Gammamāneti patīyamāne.",
  "anya-e0806n5:131_1": "Patīti ca atthappakaraṇasaddantarādīhi.",
  "anya-e0806n5:131_2": "Abhimatoti pāṇiniyehi abhimato.",
  "anya-e0806n5:131_3": "Āvassakaggahaṇāyeva siddhoti vuttaṁ kathametthāvassambhāvo patīyati ccāha- ‘tañcā’tiādi.",
  "anya-e0806n5:132_0": "Yogavibhāgāti ‘ṇī’ti yoga vibhāgā. Sādhuṁ karoti, brahmaṁ vadati, asaddhaṁ bhuñjati,",
  "anya-e0806n5:132_1": "paṇḍitamattānaṁ maññatīti viggaho. Sādhunti kiriyāvisesanaṁ. Assaddhabhojīti vate.",
  "anya-e0806n5:132_2": "Vatañca bhojane atthitāyaṁ saddhaassaddhabhojanavisayāyaṁ pavattiyaṁ yadi bhuñjati assaddhameva bhuñjati na saddhanti satthe vuttaniyamo,",
  "anya-e0806n5:132_3": "assaddhaṁ bhuñjati evāti nottarapadāvadhāraṇaṁ… evañhi viññāyamāne yadevāssaddhaṁ na bhuñjati tadeva vatalopo siyāti atthitāya (bhojanākaṅkhitattā) yathecchaṁ sāmaññena bhojane pavattiyaṁ mattāyaṁ asaddhabhojanaṁ satthavihitamupalabhamānassa saddhato nivattitvā visese hi saddhe pavattiniyamo vatamuccate,",
  "anya-e0806n5:132_4": "niyamocātraduvidho sambhavati-asaddhaṁ bhūñjati eva, athaddhamo bhuñjatīti vā,",
  "anya-e0806n5:132_5": "tatrādime niyame yadevā saddhaṁ na bhuñjati tadevavata loposiyā (ra-3-228) kātantapañjikā.",
  "anya-e0806n5:132_6": "Aññathāpi paṭipādayitumāha- ‘ghaṇantādīhi’ccādi.",
  "anya-e0806n5:133_0": "54. Thāva",
  "anya-e0806n5:134_0": "Sayameva attanāeva.",
  "anya-e0806n5:134_1": "Kammakattarīti ubhayatthāpi kammakattari paccayo bahulādhikārāti adhippāyo.",
  "anya-e0806n5:134_2": "Ettha pana ekopi padattho kammañca hoti kattāca kārakasattibhedato.",
  "anya-e0806n5:134_3": "Yathā ‘pīyamānaṁ madhu madayatī’ti ekassāpi sattibhedā kammattaṁ kattuttaṁ, tathā trāpīti viññeyyaṁ.",
  "anya-e0806n5:134_4": "Yo paraṁ bhañjati tatthapi siyā sāmaññavidhānatoti āha- ‘nipātanassi’ccādi.",
  "anya-e0806n5:134_5": "Dosandhakāraṁ bhindatīti dosandhakārabhiduro.",
  "anya-e0806n5:135_0": "55. Katta",
  "anya-e0806n5:136_0": "Bhūtasaddenetthādhippetatthamupadassetumāha- ‘bhūtamatīta’miccādi.",
  "anya-e0806n5:136_1": "Aññathāti yadyatikkantavacano na siyāti attho.",
  "anya-e0806n5:137_0": "Nanucātretaretaranissayadoso pasajjate,",
  "anya-e0806n5:137_1": "satī hi bhūtādhikāretto vidhīyate,",
  "anya-e0806n5:137_2": "sati ca tte bhūtasaddassa nipphattīti phuṭo yevitaretaranissayadosoti. Nesadoso,",
  "anya-e0806n5:137_3": "saṅketāti byatto saddatthasambandho cirakālappavatto, nāssa kiñci asādhuttaṁ,",
  "anya-e0806n5:137_4": "atikkante cāssa vutti saddasattisabhāvato veditabbā.",
  "anya-e0806n5:137_5": "Ktavantā dayopi carahi saddasattisabhāvato bhūteeva bhavissantīti na vattabbaṁ.",
  "anya-e0806n5:137_6": "Bhūtasaddo-yamatikkantatthe pasiddho ktavantādayotvappasiddhā,",
  "anya-e0806n5:137_7": "ato tena pasiddhatthenāppasiddhānamanvākhyānaṁ karīyatīti.",
  "anya-e0806n5:137_8": "Bhūteti cāyaṁ pakativisesanaṁ vā siyā ‘bhūtatthe vattamānā’ti,",
  "anya-e0806n5:137_9": "paccayattha visesanaṁ vā’bhūte kattarī’ti,",
  "anya-e0806n5:137_10": "tatra kassidaṁ visesananti āhabhūteti pakativisesana’nti.",
  "anya-e0806n5:137_11": "Kutoccāha- ‘sambandhassa ce’tyādi.",
  "anya-e0806n5:137_12": "Atha paccayatthavisesane ko dosoccāha- ‘paccayatthavisesane hi’ccādi.",
  "anya-e0806n5:137_13": "Paccayatthassa kattuno anabhikkantattā ayanti payogo nopapajjateti bhāvo.",
  "anya-e0806n5:137_14": "Abhidheyyeti iminā payojanādiṁ byavacchindati.",
  "anya-e0806n5:138_0": "56. Kto",
  "anya-e0806n5:139_0": "Kamme guṇībhūtattāti kamme sati bhāvassāppadhānattā.",
  "anya-e0806n5:139_1": "‘‘Guṇamukhyesu mukhyeyeva kāriyasampaccayo’’ti mukhye kammeyeva paccayo,",
  "anya-e0806n5:139_2": "na tu bhāve tassetthāppadhānattā.",
  "anya-e0806n5:140_0": "57. Katta",
  "anya-e0806n5:141_0": "Nanucārambheti vuttaṁ- ‘kiriyārambhe’ti kathanti āha- ‘soce’ccādi. So ca ārambho.",
  "anya-e0806n5:141_1": "Kiriyāyeva ārambhokiriyārambho tasmiṁ.",
  "anya-e0806n5:141_2": "Kiriyārambheti sāmaññena vuttattā kiriyatthavisesanaṁ vā etaṁsiyā paccayatthavisesanaṁ vā ubhayathāpi na dosoti dassetumāha- ‘kiriyatthavisesanaṁ ceta’ntiādi.",
  "anya-e0806n5:141_3": "Paccayatthavisesanapakkhepi sāmatthiyā ārambhe kiriyatthassāpi pavattī hotīti dassetumāha- ‘kiriyatthassāpi’ccādi.",
  "anya-e0806n5:141_4": "Sāmatthiyaṁ dasseti ‘sāmatthiyampanā’tiādinā.",
  "anya-e0806n5:141_5": "Anantarasuttena yo vihito kto,",
  "anya-e0806n5:141_6": "sopi sāmaññena vacanato bhāvakammesu ārambhepi hotīti yojanā.",
  "anya-e0806n5:141_7": "Sāmaññena vacanatoti ‘‘kto bhāvakammesū’’ti (5-56) sāmaññena vacanato.",
  "anya-e0806n5:141_8": "Bhāvakammesuceti evaṁ na vuttanti ‘yathāpattañce’ti vadatā vuttikārenevaṁ na vuttanti attho.",
  "anya-e0806n5:142_0": "Kasmā evaṁ na vuttanti āha- ‘pubbasmiṁ viyā’ti ādi.",
  "anya-e0806n5:142_1": "Aniyamuppatti saññāya sati ñāpananti tannisedhetumāha- ‘punabbacanato’tiādi. Māsaṅkīti kammani, tenevuppattīti paṭhamā.",
  "anya-e0806n5:142_2": "Evaṁ maññate ‘‘bhāvakamma gahaṇaṁ cākārenānukaḍḍhiya ‘bhāvakammesu cā’tyanena ktevidhīya māne idamāsaṅkīyate ‘pubbeneva sāmaññena siddhe punabbacanā punabbacanaṁ kiriyatthāniyamena ttassuppattī’ti,",
  "anya-e0806n5:142_3": "yathāpattañceti hyuccamāne cakārena yathāpattampi kāriyamanuññāyateti pubbeneva vacanena bhāvakammesvārambhepi yathāpatto kto bhavatīti viññāyate’’ti.",
  "anya-e0806n5:142_4": "Evañcarahi bhāvakammesvārambhepi pubbeneva siddhattā ‘‘kattariārambhe’’icceva vucceyya kiṁ cakārene ccāsaṅkiyāha- ‘padānamavadhāraṇa phalattā’ccādi.",
  "anya-e0806n5:143_0": "Nanucādibhūto kiriyākkhaṇo ārambho nāma,",
  "anya-e0806n5:143_1": "bahūhi kiriyākkhaṇehi kaṭe parisamatteyeva bhūto kālo ca bhavatīti kiriyāphalassāparinipphannattā vattamānova kāloti tatrakto na pappoticcāsaṅkiyāha- ‘kiriyāphalassi’ccādi.",
  "anya-e0806n5:143_2": "Kaṭekadesassāpi kaṭattā tassa ca nibbattattā bhūtavacanicchāti bhāvo.",
  "anya-e0806n5:143_3": "Nanucādisūte kiriyākkhaṇakāle kaṭo nābhinibbatto,",
  "anya-e0806n5:143_4": "kaṭakāraṇabhūtā bīraṇāva hi tadā santi,",
  "anya-e0806n5:143_5": "na ca tadavatthā te eva kaṭoti kathaṁ ‘pakato kaṭo’ti bhūtakālena pakatasaddena kaṭasaddasamānādhikaraṇattamiccāha- ‘ādibhūtene’ccādi. Tattha tasmiṁ visese. Pakattuṁ ārabhi, pakattuṁ ārabhīyittha, pasottuṁ ārabhi,",
  "anya-e0806n5:143_6": "pasottuṁ ārabhananti atthe tto.",
  "anya-e0806n5:144_0": "58. Ṭhāsa",
  "anya-e0806n5:145_0": "Anārambhatthaṁvacananti ārambhe pubbeneva siddhattā.",
  "anya-e0806n5:145_1": "Apādinopisilisassa sakammakattā- ‘yebhuyyenā’ti vuttaṁ.",
  "anya-e0806n5:145_2": "Sakammakatthanti vatvā sakammattamesaṁ pādiyoge sati hotīti dassetumāha- ‘pādisahitā’ccādi. Khaṭopikā mañco.",
  "anya-e0806n5:146_0": "59. Gama",
  "anya-e0806n5:147_0": "Avivacchitakammo cehākammakoti kathayamāha- ‘avijjamāne’ccādi. Yātavanto yātā, yānaṁ yātaṁ. Ayoyitthāti yā to.",
  "anya-e0806n5:147_1": "Kto na vidhātabbo pāṇiniyehi viya.",
  "anya-e0806n5:147_2": "Kāraṇasāmaggiyaṁ bhūtāyanti sassādihetubhūtasamiddhiyaṁ bhūtāyaṁ.",
  "anya-e0806n5:147_3": "Sā ca bhūtā yevātīminā kāraṇasāmaggiyā atītakālikattamāha.",
  "anya-e0806n5:148_0": "60. Āhā",
  "anya-e0806n5:149_0": "Ādhāreceti anuvuttiyā ettha cakārato ‘yathāpattañce’ti sambandhā vuttanti seso.",
  "anya-e0806n5:149_1": "Evaṁ na kutoci apakassanaṁ siyāti evamādhārādike anuvattamāne sati kutoci ādhārādito apakassanaṁ visuṁ karaṇaṁ na siyāti attho.",
  "anya-e0806n5:149_2": "Tathā sati heṭṭhā suttenekayogameva kareyyāti adhippāyo.",
  "anya-e0806n5:149_3": "Bhāvakammesūti sambajjhateti yojanā.",
  "anya-e0806n5:150_0": "Bahulassa bhāvo kammaṁvāti bahvatthādānamevātra bahulasaddassa pavattinimittaṁ bhāvo kammaṁceti tattha paccayo.",
  "anya-e0806n5:150_1": "Kecīti pāṇiniye yeva sandhāyāha.",
  "anya-e0806n5:150_2": "Tassāpi bhūteyeva pavattimupadisati ‘sopi’ccādi",
  "anya-e0806n5:151_0": "Nā . Bhijjamānanti paccamānaṁ. Pararūpena passinnoti yojanā. Keciti teyeva.",
  "anya-e0806n5:151_1": "‘‘Matibuddhipūjatthehi ce’’ti (3-2-188) tesaṁ sutte casaddākaḍḍhite dasseti ‘yathā’tiādinā.",
  "anya-e0806n5:151_2": "Akkocchi tanti kamme viggahamāha, tanti kammapadaṁ,",
  "anya-e0806n5:151_3": "evamuparipi curādiṇilope ‘‘nimittābhāve nemittikassāpyabhāvo’’tyākāranivatti. Kasirayaṁ gatyādyane kattho,",
  "anya-e0806n5:151_4": "kaṭṭhaṁtyatra kimatthoti āha- ‘ettha hiṁsattho’ti.",
  "anya-e0806n5:152_0": "Hetunoti dukkhaphalassa hetuno agyādino.",
  "anya-e0806n5:152_1": "Kaṭṭhasaddassa phalahetubhūte agyādike vattamāne evaṁ hotu phalevattamāne kathanti āha- ‘yadāpanā’tiādi. Kodhātiko idha.",
  "anya-e0806n5:153_0": "61. Tuṁtā",
  "anya-e0806n5:154_0": "Nanu ca bhāveiti bhavatināyaṁ ghaṇantena niddeso karīyatīti bhavativisayova paccayatthaniddeso kato bhavati,",
  "anya-e0806n5:154_1": "tato ca bhavatino yo bhāvo tasmiṁyeva vācce paccayo siyā,",
  "anya-e0806n5:154_2": "so ca bhavatito yevuppajjamānena paccayena sakkābhidhātuṁ tato tasmāva paccayena bhavitabbaṁ,",
  "anya-e0806n5:154_3": "tasmā kathaṁ pacituṁ pāko cāgo rāgotipacādīhibhavati ccāha- ‘bhavanaṁbhāvo kiriyādhātvattho’ti.",
  "anya-e0806n5:155_0": "Kiriyāsāmaññañhi sabbadhātvatthānugataṁ bhavatissattho,",
  "anya-e0806n5:155_1": "tena kiriyāsāmaññavācinātthaniddeso karīyamāno sabbadhātuvisaye kato bhavati tasmā pacādīhipi bhavatītyadhippāyo.",
  "anya-e0806n5:156_0": "Nanu cātra tumādayo bhāve bhavantīti vutte na viññāyate kiṁvisesite bhāve tumādayo bhavanticcāha- ‘yato’ccādi. Tassāti dhātuno.",
  "anya-e0806n5:156_1": "Yo vattabbo bhāvoti yo vācco bhāvo. Kutoccāha- ‘sambandhā’ti.",
  "anya-e0806n5:156_2": "Tumādīnaṁ yā pakati tāya vācceneva bhāvena saha sambandhāti attho. Ṭhātabbanti bhāve tabbo.",
  "anya-e0806n5:156_3": "Atha kriyāyaṁtyanena tabbādyabhihitassa dabbarūpāpannassa bhāvassa kathaṁ gahaṇaṁtyāha- ‘yadipi’ccādi.",
  "anya-e0806n5:156_4": "Sakanissayakiriyābyapadesoti dabba rūpassa attano nissayabhūtāya kiriyāya byapadeso daṭṭhuṁ cakkhuccādo bhavanakiriyāya patīyamānattā tumādayo bhavanteva.",
  "anya-e0806n5:157_0": "Nanu ca tumādīnaṁ bhāve vihitattā kiriyāyeva padhānattanti kamma kārakaṁ nappatīyateti kathaṁ ‘kaṭaṁ kātuṁ gacchatī’ti siyāccā saṅkiya paṭipādetumāha- ‘yadipi’ccādi.",
  "anya-e0806n5:157_1": "Dhātvatthakato kiriyāsaṅkhātena dhātvatthena kato.",
  "anya-e0806n5:157_2": "Atthīti iminā yattha ‘supyate deva dattene’ccādo natthi,",
  "anya-e0806n5:157_3": "tattha na kammampatīyateti dasseti.",
  "anya-e0806n5:158_0": "‘‘Icchatthesu samānakattukesu tavetuṁ vā’’ti (4-2-12) kaccānena atadatthāyampikiriyāyaṁ tumādayo yathāsiyunti visuṁ suttitaṁ, tenāha- ‘icchatthesmi’ccādi.",
  "anya-e0806n5:158_1": "Yathā ‘bhottuṁ pacatī’tyādo bhojanakiriyā payojanā pacanakiriyā hoti,",
  "anya-e0806n5:158_2": "nevamettha tappa yojanā icchā… pacanakiriyāyaviyatappayojanattābhāvatoti ayamassādhippāyo.",
  "anya-e0806n5:158_3": "Puneccādinā vuttāniṭṭhapātassāsaṅkaṁ viracayamāha- ‘atadatthāyampi’ccādi.",
  "anya-e0806n5:159_0": "Icchatthassa dhātuno payogāti iminā ‘icchanto karotī’ti ettha icchantoti icchatthassa dhātuno payogatthameva,",
  "anya-e0806n5:159_1": "na icchāya payojanaṁ karaṇanti dīpeti.",
  "anya-e0806n5:159_2": "Devadattaṁ bhuñjamānamicchatītettha bhottunti na hoti samānakattukesūti vacanato, bhojanassa devadatto kattā,",
  "anya-e0806n5:159_3": "icchatissa aññoyevātipi suttassa visuṁ payojanaṁ na vattabbanti dassento āha- ‘devadatta’miccādi.",
  "anya-e0806n5:160_0": "Icchatissāti’devadattaṁ bhuñjamānamicchatī’ti ettha icchatīti vuttaisissa.",
  "anya-e0806n5:160_1": "Sādhanaṁ ‘devadattaṁ bhuñjamāna’nti vuttakammasaṅkhātaṁ attho payojanaṁ yassa so sādhanattho-icchati. Tassa bhāvo tattaṁ, tasmā.",
  "anya-e0806n5:160_2": "Kammamevicchāya payojanabhāve ṭhitanti bhāvo.",
  "anya-e0806n5:160_3": "Niratthakanti etadatthameva samānakattukaggahaṇaṁ kataṁ tañca yathāvuttena pasaṅgābhāvā niratthakanti adhippāyo.",
  "anya-e0806n5:161_0": "Sakādyatthesu dhātū sūpapadesu dhātu mattā tumādayo suttantarena vihitā pāṇiniyehi,",
  "anya-e0806n5:161_1": "tenāha- ‘sakādidhātuppayoge’tiādi. Siddhāti tumādayo siddhā.",
  "anya-e0806n5:161_2": "Bhujikiriyatthāti bhujikiriyā attho yassā sattiyā sā bhujikiriyatthā patīyate.",
  "anya-e0806n5:161_3": "Patīya mānatte kāraṇamāha- ‘asatopi hi’ccādi.",
  "anya-e0806n5:161_4": "Parehettha akiriyatthopapadattho punārabbhoti vaṇṇitaṁ.",
  "anya-e0806n5:161_5": "Tadetaṁ vighaṭayitumāha- ‘tene’ccādi.",
  "anya-e0806n5:161_6": "Paresamayamadhippāyo ‘‘sakkoti bhottuṁtyādo kosalyaṁ gamyate. Gilāyati bhottuṁti tadasatti. Ghaṭate bhottuṁtyādo yogyatā.",
  "anya-e0806n5:161_7": "Ārabhate bhottuṁtyādobhujisse vādyavatthākiriyantaraṁ.",
  "anya-e0806n5:161_8": "Labhate bhottuṁti appaccakkhānaṁ.",
  "anya-e0806n5:161_9": "Atthi bhottuntiādīsu sambhavamattaṁ.",
  "anya-e0806n5:161_10": "Vaṭṭati bhottuṁtyādo dosā bhāvo gamyate.",
  "anya-e0806n5:161_11": "Sakkoticcādino upapadassa bhojanādikiriyatthatā na gamyate tasmā akiriyatthesupi sakādīsūpapadesu tumādayo bhavantī’’ti.",
  "anya-e0806n5:162_0": "Patīyamānesvapyetesvatthantaresu tādatthiyamatthiyevāti pubbena vihitassa tumādinotra na bādheti dassetumāha- ‘yadipi’ccādi.",
  "anya-e0806n5:162_1": "Tādatthiyamatthiyevāti bhojanakiriyatthatā sakkotiādīnaṁ atthi yevāti attho siddhāyeva ‘‘tuṁtāye’’ccādinā.",
  "anya-e0806n5:162_2": "Alamatthavisiṭṭhesu pariyattivacanesūpapadesu dhātuto tumādayo vihitā parehi,",
  "anya-e0806n5:162_3": "tatthāha ‘alamatthavisiṭṭhe’iccādi.",
  "anya-e0806n5:162_4": "Pahusaddampi antogadhaṁ katvā ‘samatthādī’ti vuttaṁ,",
  "anya-e0806n5:162_5": "bhavatissa sambhavo ‘‘pubbekakattukāna’’nti (5-63) ettha byākhyāyissate.",
  "anya-e0806n5:162_6": "Abhimatāti kaccāyanena ‘‘arahasakkādīsu ce’’ti (4-2-13) casaddena abhimatā imassāti ‘kālo bhottuṁ’tiādino.",
  "anya-e0806n5:162_7": "Yathā bhottumanotiādinā paresampi ayameva nipphattikkamoti dīpeti.",
  "anya-e0806n5:162_8": "Abyabhicāratoti avinābhāvato,",
  "anya-e0806n5:162_9": "bhavati bhojanaṁ bhāvoti bhojanaṁ bhuñjanaṁ bhāvo bhavatīti attho.",
  "anya-e0806n5:162_10": "Natugamissakiriyātadatthāti gamanakiriyā bhojanatthā na hotīti attho.",
  "anya-e0806n5:162_11": "Atthasaddohyayaṁ payojanavacano yañca yamuddissa pavattati, taṁ tassa payojanaṁ bhavati.",
  "anya-e0806n5:162_12": "Nacāyaṁ bhojanamuddissa gamissati, kiñcarahi kāriyantaraṁ,",
  "anya-e0806n5:162_13": "kevalaṁ tena nimittena sambhāvīyate.",
  "anya-e0806n5:162_14": "Yadā tu bhojanatthamevārabbhate gamanakiriyā,",
  "anya-e0806n5:162_15": "tadā bhavatyeva’gamissati bhottu’nti.",
  "anya-e0806n5:163_0": "Tuṁvisaye ṇakopi vihito pāṇiniyehi,",
  "anya-e0806n5:163_1": "tatrāha- ‘kārako vajati’ccādi. Parihāramāha- ‘pubbe’ccādinā.",
  "anya-e0806n5:163_2": "‘Kattariltu’ccādinā yoyaṁ ṇako tīsupi kālesu sāmaññena vihito,",
  "anya-e0806n5:163_3": "kriyatthā yaṁ kriyāyaṁ upapade kattuno-bhidhānaṁ siddhaṁ,",
  "anya-e0806n5:163_4": "na cāssa visesavihitena tuṁpaccayena bādhā bhinnattā,",
  "anya-e0806n5:163_5": "tuṁpaccayassa hi bhāve vidhānaṁ ṇakassa tu kattarīti.",
  "anya-e0806n5:163_6": "Pubbaṇakeneva siddhepi ltvādinivattiyā so vidheyyova,",
  "anya-e0806n5:163_7": "no ce ltvādayopi siyunti codakappasaṅgamāsaṅkiyāha- ‘naceva’miccādi.",
  "anya-e0806n5:163_8": "Avagamābhāvameva phuṭayitumāha- ‘nahiṁ’ccādi.",
  "anya-e0806n5:163_9": "Hi yasmātyatthe yo eso vajati so kattā,",
  "anya-e0806n5:163_10": "yo eso vajati so vikkhipotyayamattho-tra gamyate,",
  "anya-e0806n5:163_11": "na pana tehi tādatthiyaṁ gamyateti attho.",
  "anya-e0806n5:163_12": "Codako ltvādīhi sāmyamāpādayituṁ sāmarisaṁ vuttavidhinevāppattiṁ ṇakassāpyāha- ‘ṇakopi’ccādi.",
  "anya-e0806n5:163_13": "Agatthaṁ apakatatthaṁ (potthake) yadipi ṇakena tādatthiyaṁ na gamyate pakaraṇato gamyateti ṇako bhavissatītyāsaṅkiya codako āha- ‘athe’ccādi.",
  "anya-e0806n5:163_14": "Pubbeccādinā vutto-yaṁ ‘ṇako na vidheyyo’ccassa na parihāro… sottarattā yathāvuttena,",
  "anya-e0806n5:163_15": "kintu‘tasmā nevi’ccādinā iminā vuccamānovaparihārotiviññātabbaṁ.",
  "anya-e0806n5:163_16": "Tadevaṁltvādīnampipattitoṇakaltvādīhi tādatthiyānavagame vinicchite tādatthiyavisesena tesaṁ sambhavoti anatthakaṁ ‘‘ṇakassa kiriyatthopapadassavidhānaṁ ltvādipaṭisedhanattha’’nti vākyakāravacananti satthakāro nigamayamāha- ‘tasmā’’ccādi.",
  "anya-e0806n5:163_17": "Bhavatu pakaraṇatova cāpaccayabhova tādatthiyāvagamo,",
  "anya-e0806n5:163_18": "tathāpiṇako paro vidheyyotyadhippāyenāha- ‘athāpi’ccādi. Gatattaṁ.",
  "anya-e0806n5:163_19": "Bhavissati kāle kriyatthāyaṁ kriyāyamupapade bhāve ca ṇappaccayādayo vihitā,",
  "anya-e0806n5:163_20": "tatrāha- ‘pākāya vajati’ccādi.",
  "anya-e0806n5:163_21": "Avihitesupi tādatthiyā siddhameveti adhippāyo.",
  "anya-e0806n5:164_0": "62. Paṭi",
  "anya-e0806n5:165_0": "Sotunādīsu ‘savanaṁ kātuna’iccādinā viggaho. Suteneti savananti viggaho.",
  "anya-e0806n5:166_0": "63. Pubbe",
  "anya-e0806n5:167_0": "Veti nātisambajjhate vidhino niccattā.",
  "anya-e0806n5:167_1": "Ekasaddassānekatthattā viseseti ‘sakhyāvacanoyamekasaddo’ti. Kutoccāha-‘saddāna’miccādi.",
  "anya-e0806n5:167_2": "Ekasaddassa saṅkhyāvacanatte yottho sampajjate,",
  "anya-e0806n5:167_3": "tamāha ‘ekasaṅkhyāvacchinno’ti, tadatthāti kriyatthassatthā.",
  "anya-e0806n5:167_4": "Yadipi ‘pubbaṁ byāpāra’nti samudāye ekadesabhūto byāpāro niddhāriyamānoti vuttaṁ,",
  "anya-e0806n5:167_5": "tathāpi pubbasaddena byāpāravācako kriyattho vuccate upacārā,",
  "anya-e0806n5:167_6": "teneva ‘tesu yo pubbo tadatthato kriyatthā’ti vuttiyaṁvuttaṁ. Nanu ca satti kārakaṁ,",
  "anya-e0806n5:167_7": "aññā ca pubbakālakiriyāya satti, aññā uttara kālakiriyāya,",
  "anya-e0806n5:167_8": "tasmā kuto ekakattukattamiccāsaṅkiya paṭipādento āha- ‘yadipi’ccādi.",
  "anya-e0806n5:167_9": "Sattimato dabbassāti devadattādino sattimato dabbassa.",
  "anya-e0806n5:167_10": "Tadajjhāropāti ekattassa ajjhāropā.",
  "anya-e0806n5:167_11": "Eka kattukānaṁ byāpārānaṁ kamābhidhānāya tunādayo vidhīyamānā bhāveyevuppannā sakkonti kamamabhidhātunti bhāvetyatrābhisambajjhate.",
  "anya-e0806n5:168_0": "Ekakattukānanti bahuvacanattā ‘bhutvā pitvā vajatī’tipi bhavati.",
  "anya-e0806n5:168_1": "Bhuttasmintettha anekakattukattā bhuñjitvāpi bhavati.",
  "anya-e0806n5:168_2": "Pāṇini yānamiva visuṁ vacanamantarena tunādividhippaṭipādayamāha- ‘mukhaṁ byādāya supati’ccādi.",
  "anya-e0806n5:168_3": "Byādāyāti dādhātussa viāpubbassa tvāppaccaye ‘‘pyo vā tvāssa samāse’’ti (5-064) tvāssa pyādese rūpaṁ, mukhavivaraṇaṁ katvātyattho,",
  "anya-e0806n5:168_4": "byavadhāyakakālassāti byādāna supanānamantareyo kālo tassa,",
  "anya-e0806n5:168_5": "bhedānupalakkhaṇanti bhedassādassanaṁ.",
  "anya-e0806n5:168_6": "Bhedassīnaṁ kesañcivijjamānattā’kehīcī’ti vuttaṁ.",
  "anya-e0806n5:168_7": "Sahabhāvepīti byādānasupanānaṁ sahabhāvepi. Vaḍḍhitako bhattarāsi.",
  "anya-e0806n5:169_0": "Abhimatā pāṇiniyānaṁ,",
  "anya-e0806n5:169_1": "parāya nadiyā pabbato-varo visesī yateti appatvā nadimpabbato’ti vutte nadiyā orabhāge pabbatoti attho. Bhavati,",
  "anya-e0806n5:169_2": "tato ca pārebhūtanadīvisiṭṭho pabbato patīyate.",
  "anya-e0806n5:169_3": "Avarena pabbatena parā nadī visesīyateti atikkamma pabbataṁ nadīti vutte pāre nadiyā ore pabbatoti attho patīyate,",
  "anya-e0806n5:169_4": "tato ca orabhāge pabbatavisiṭṭhā nadī viññāyate.",
  "anya-e0806n5:169_5": "Bhavatino sabbattha sambhave sati ekakattukatā pubbakālatā yathā gamya te tathā dasseti ‘paṭhamaṁ na pappoti’ccādi. Nigamayati ‘tadeva’miccādinā.",
  "anya-e0806n5:170_0": "Bhutvā bhutvā gacchatīti pare-ññathā nipphattimākaṅkhanti pāṇiniyādayo,",
  "anya-e0806n5:170_1": "tatrāha- ‘ekakattukāna’miccādi.",
  "anya-e0806n5:170_2": "Ābhikkhaññāvagame kāraṇaṁ pucchati ‘yajjeva’miccādi.",
  "anya-e0806n5:170_3": "Vuttameva phuṭayati ‘yehi’ccādinā. Yehīti veyyākaraṇehi.",
  "anya-e0806n5:170_4": "Jivaggāhaṁ agāhayiccādo pareññathā paṭipannātadāha- ‘kamma’miccādi.",
  "anya-e0806n5:170_5": "Sakaṅgeti pāṇipādādike-ttaniyevayave.",
  "anya-e0806n5:170_6": "Ṇaṁ paccayo abhimatoti sambandho.",
  "anya-e0806n5:170_7": "Kiṁ ṇampaccayenāti idaṁ vuttaṁ hotīti sambandho.",
  "anya-e0806n5:170_8": "Aññathā siddhippakāramāha- ‘jīvassi’ccādi.",
  "anya-e0806n5:170_9": "Kiṁ visiṭṭhanti pucchitvā jīvaggāhena visiṭṭhanti dassetuṁ jīvaggāha’nti āha.",
  "anya-e0806n5:170_10": "Jīvaggāhasaṅkhātaṁ gahaṇamakāsīti attho.",
  "anya-e0806n5:171_0": "Ākhyātanti agāhayīti ākhyātaṁ kattabbarūpanti imānā gahaṇa kiriyāya kammattaṁ bodheti.",
  "anya-e0806n5:171_1": "Tabbisesanampīti kattabbarūpāya gahaṇa kiriyāya visesanampi.",
  "anya-e0806n5:171_2": "Tathābhūtamevāti kattabbarūpameva.",
  "anya-e0806n5:171_3": "Tathā ceti kiriyāvisesane dutiyāya ṇamante jāte sati.",
  "anya-e0806n5:171_4": "Ṇamanta rūpanti ṇamantassa rūpaṁ yassāti viggaho.",
  "anya-e0806n5:171_5": "Ṇaṁpaccayeniha kiñcineti sambandho. Iheti imasmiṁ byākaraṇe. Kiñci payojanaṁ.",
  "anya-e0806n5:171_6": "Pacāditotiādisaddena tehi avihitaṇampaccayā gahitā.",
  "anya-e0806n5:172_0": "64. Nto",
  "anya-e0806n5:173_0": "Yo sādhayitumāraddho naca niṭṭhamupagatoti yo kaṭādisādhayituṁ nibbattayituṁ āraddho niṭṭhaṁ parisamattiṁ na copagato nappatto.",
  "anya-e0806n5:173_1": "Pavatto-nuparatovāti yo pabbatādi niccappavato-avirato teneva niṭṭhaṁ nopagatosovattamānoti vuccateti yojanā.",
  "anya-e0806n5:173_2": "Tabbi sayakiriyādvārenāti yathāvuttakaṭādivisaya kiriyāmukhena,",
  "anya-e0806n5:173_3": "idaṁ vuttaṁ hoti ‘‘yathāvuttakaṭādīnaṁ vattamānattā tabbisayā kiriyāpi vattamānā evāti taṁdvārena kriyatthavisesana’’nti.",
  "anya-e0806n5:174_0": "Bhuñjati devadattoti ettha yajjapi bhuñjamāno hasati khajjati vadati pāniyaṁ pivati,",
  "anya-e0806n5:174_1": "tathāpi yuttā vattamānatā kattumicchitassārambho na parisamattoti vuttaṁ- ‘sādhayitumāraddho na ca niṭṭhamupagato’ti.",
  "anya-e0806n5:174_2": "Tiṭṭhanti pabbatātiādīsu niccesu pabbatādīsu bhūtānāgatānamasambhavā tannisedhino vattamānassāpyasambhavā yadīpi kālavibhāgo na viññāyate,",
  "anya-e0806n5:174_3": "tathāpi āraddhassa ṭhānassāparisamattiyā vattamānā evāti vuttaṁ- ‘pavatto-nuparato vā’ti.",
  "anya-e0806n5:174_4": "Kattuvisesane sati ko dosoccāha- ‘kattu visesane’ccādi.",
  "anya-e0806n5:174_5": "Ihāpi siyā kattuno vattamānattā,",
  "anya-e0806n5:174_6": "vattamānatta mevāssa pakāsetumayanti vuttaṁ.",
  "anya-e0806n5:174_7": "‘‘Apaṭhamā samānādhikaraṇe’’tyādīhi (3-2-124) anekehi suttehintappaccayo pāṇiniyehi vihito.",
  "anya-e0806n5:175_0": "Idha pana sāmaññena vihitattā āha- ‘sāmaññenā’tiādi. Santo ‘asa-bhuvi’ntappaccayo.",
  "anya-e0806n5:175_1": "‘‘Kattari lo’’ (5-18) ‘‘ntamānānti yiyuṁsvādilopo’’ti (5-130) akārassa lopo. Tapanto ‘tapa-santāpe’. Jappanto ‘jappa=vacane’.",
  "anya-e0806n5:175_2": "Paṭhanto ‘paṭha=uccāraṇe’ pacanto ‘paca=pāke’dhārayanto ‘dhara=dhāraṇe’. Payojakabyāpāre ṇi,",
  "anya-e0806n5:175_3": "dharituṁ payuñjamāno dhārayanto.",
  "anya-e0806n5:175_4": "Dissanto disa dusa=appitiyaṁ’’ divādīhi yaka’’ (5-12) yajanto ‘yaja-devapūjāyaṁ’. Arahanto ‘araha-pūjāyaṁ.",
  "anya-e0806n5:175_5": "Yathācātiādinā apaṭhamāsamānādhikaraṇādīsu ‘saṁvijjamāno virocamānaṁ jappamāno’ccādīsu māno nto viya daṭṭhabboti vadati.",
  "anya-e0806n5:176_0": "65. Māno",
  "anya-e0806n5:177_0": "Kālakato avatthāviseso vayo.",
  "anya-e0806n5:177_1": "Mānovāti imināntappaccayābhāvamāha.",
  "anya-e0806n5:177_2": "Yujjhamānā’yudha=sampahāre’ ‘‘divādīhi yaka’’ (5-12) ‘‘tavaggavaraṇāna’’miccādinā (1-48) dhassa jho’’vaggalasehi te’’ti (1-49) yassa ca.",
  "anya-e0806n5:177_3": "‘‘Catutthadutiyesvesa’’ntiādinā (1-35) jhassa jo. Naccamānā ‘nacca=naccane’.",
  "anya-e0806n5:178_0": "67. Tessa",
  "anya-e0806n5:179_0": "Savisayeti kattari bhāve kammeca.",
  "anya-e0806n5:180_0": "68. Ṇvāda",
  "anya-e0806n5:181_0": "Ṇvādayoti ‘ṇvādayo’ccanena suttena.",
  "anya-e0806n5:181_1": "Katipayadhātvādipariggahenāti dhātavo pakatibhūtā ādī yeyaṁ kālādīnaṁ te dhā tvādayo tesaṁ pariggahenāti attho. Kālo vattamānādi,",
  "anya-e0806n5:181_2": "kārakaṁ kattādi pakaṁsena niyamena paccayo karīyate etasmāti pakati. Kākriyaṁ āyukādi.",
  "anya-e0806n5:182_0": "Kāriyavisesanti ādesādikāriyavisesaṁ. Kāru sippijāti viseso.",
  "anya-e0806n5:182_1": "Tacchakādayo (tacchakakamma) kāratantavāyarajakanahāpitā pañca kāravo cārudāruti vattamāne kālaniyamenāññatrāpi bhavissati. Evaṁ kāruādīsupi.",
  "anya-e0806n5:183_0": "69. Khacha",
  "anya-e0806n5:184_0": "Khachasānanti vutte tadantaggahaṇaṁ kathamiccāha- ‘paccayaggahaṇe’ccādi. Byākhyātatthaṁ,",
  "anya-e0806n5:184_1": "nanu sutte ekassaroti pulliṅgena niddeso, ādīti ca tabbisesanaṁ,",
  "anya-e0806n5:184_2": "evaṁ sati napuṁsakena vivaraṇaṁ kathaṁ yujjatīti āha- ‘sadde’ccādi,",
  "anya-e0806n5:184_3": "atha jāgareccādo puthagavayavekassarassa jāgarasaddassa ca paccekaṁ kasmā na dvibhāvoccāha- ‘teneve’ccādi.",
  "anya-e0806n5:185_0": "Tenevātiādīti ekassaroccassa visesanattahetunāva.",
  "anya-e0806n5:185_1": "Avayavekassarassāti visesanasamāso ‘avayavo ca so ekassaro ce’ti.",
  "anya-e0806n5:185_2": "Athādīhi ekassaravisesanattepyavayavekassarassa kasmā na dvibhāvoccāha- ‘ekassevādittā’ti.",
  "anya-e0806n5:186_0": "Itarassāti paṭhamekassarato-ñāssāvayavekassasarassa.",
  "anya-e0806n5:186_1": "Dosaduṭṭhattā nettha visesanasamāsoti vattumāha- ‘ekassaroti’ccādi.",
  "anya-e0806n5:186_2": "Tathā sati ko dosoti āha- ‘eko ce’ccādi.",
  "anya-e0806n5:186_3": "Sarodīti ca vutte ‘īha-ghaṭane’ccādīnameva siyā.",
  "anya-e0806n5:187_0": "Nanu ca pacatimhi yenevākārena pacasaddo ekassaro teneva tadavayavāpi acsaddo pasaddo ca ekassaro,",
  "anya-e0806n5:187_1": "tatovāvayavānampi paccekaṁ dvibbacanaṁ pappoti… dvibbacanakāriyino ādissa ekassarassa sāmaññena niddesā,",
  "anya-e0806n5:187_2": "evañca samudāyassa tadavayavānañcekassarānaṁ visuṁ dvibbacane kate aniṭṭhampappotītīdamapākattumāha- ‘sakiṁsatthappavattiyā sāvayavassa samudāyassa gahaṇa’nti.",
  "anya-e0806n5:187_3": "Sakiṁ satthappavattiyā ekavāraṁ dvibbacanasuttassa pavattiyā dvibbacanakaraṇenāti vuttaṁ hoti.",
  "anya-e0806n5:188_0": "Sāvayavassāti yathāvuttāvayavehi saha vattamānassa na vinā tehi.",
  "anya-e0806n5:188_1": "Evaṁ maññate ‘‘yassa dvibbacane karīyamāne sabbesamavayavānaṁ gahaṇaṁ bhavati,",
  "anya-e0806n5:188_2": "tasseva samudāyassa dvibbacanaṁ yuttaṁ nāvayavānaṁ,",
  "anya-e0806n5:188_3": "tesañhi dvibbacane ekāya dvibbacanassuppattiyā na sabbesaṁ gahaṇaṁ kataṁ hoti nāvayavantassa samudāyassa ca katanti puna tesaṁ dvibbacanāya satthappavattiyā bhavitabba’’nti.",
  "anya-e0806n5:188_4": "Upapattantaramāha- ‘athave’ccādi.",
  "anya-e0806n5:188_5": "Iha ṭhāne dvibbacanaṁ dvippayogo dvibbacananti dve pakkhā.",
  "anya-e0806n5:188_6": "Tatra ṭhāne dvibbacanapakkhe dosadassanato dvippayogo dvibbacanantyayameva pakkhobbhupagatoti dassento paṭhamantāva ṭhāne dvibbacanapakkhe bhāvinaṁ dosamāha- ‘paṭhamassekassarassi’ccādi. Dvisaddo saṅkhyeyye vattate.",
  "anya-e0806n5:189_0": "Saṅkhyeyyañcettha saddarūpamuccāraṇaṁ vā,",
  "anya-e0806n5:189_1": "tattha uccāraṇe saṅkhyeyye ṭhāne dvibbacanaṁ na sambhavati… uccāraṇassa saddā(nugata) dhammattā.",
  "anya-e0806n5:189_2": "Saddarūpe saṅkhyeyye ṭhāne dvibbacanaṁ, tattha tañca (potthake) doso.",
  "anya-e0806n5:189_3": "Tathā cāha- ‘rūpadvaye vidhīyamāne’ti.",
  "anya-e0806n5:189_4": "Tathā sati nivuttidhamme ṭhānī bhavatīti ṭhānino nivuttiyā bhavitabbaṁ,",
  "anya-e0806n5:189_5": "nivuttiyā ca dhātuttā nivutti,",
  "anya-e0806n5:189_6": "tenāha- ‘pakatippaccayavibhāgābhāvato’ti.",
  "anya-e0806n5:189_7": "Tena ppaccaye pare pakatiyā vidhīyamānaṁ kāriyaṁ na siyā,",
  "anya-e0806n5:189_8": "tena vuttaṁ- ‘assa ittaṁ na siyā’ti. Pipāsati ‘pā=pāne’.",
  "anya-e0806n5:189_9": "Icchāyaṁ pātuntitumantā ‘‘tuṁsmā’’ccādinā (5-61) so.",
  "anya-e0806n5:189_10": "‘Pāsa pāsa’ iti dvitte pubbato-ññassa lopo,",
  "anya-e0806n5:189_11": "‘‘rasso pubbassa’’ (5-74) ‘kha cha sesvassi.",
  "anya-e0806n5:189_12": "Dvippayoge tu dvibbacane nāyaṁ doso samāvisatīti āha- ‘āvuttiyaṁ ti’ccādi.",
  "anya-e0806n5:189_13": "Dvidhā bhūtassā tidhinā dhātusseva dvidhābhūtattaṁ dīpeti.",
  "anya-e0806n5:190_0": "70. Paro",
  "anya-e0806n5:191_0": "Yogavibhāgā ‘a ña’ādīsu gamyate.",
  "anya-e0806n5:191_1": "Yadi hyatrāpi chaṭṭhī abhimatā siyā tadā ‘‘kha cha sa parokkhānamekassarodidve’’ti ekameva yogaṁ kareyya.",
  "anya-e0806n5:191_2": "Parokkhe vihitā añaādayo dhātutova,",
  "anya-e0806n5:191_3": "nāññatoti parokkhāvacanasannidhānā casaddena dhātuvihitappaccayāva gayhantīti āha- ‘aññasmimpi dhātuvihitappaccaye’ti.",
  "anya-e0806n5:191_4": "Yadi pana bhusattho ābhikkhaññattho vā vattumiṭṭho siyā,",
  "anya-e0806n5:191_5": "tadā bhūsatthādīsu ca daddallaticcādikaṁ hotīti veditabbaṁ.",
  "anya-e0806n5:191_6": "Caṅkamati momūhacittānīti bhusatthassa yujjamānattā tyādayo bhusatthe bhavanti bahulādhikārāti vattuṁ sakkāti.",
  "anya-e0806n5:192_0": "71. Ādi",
  "anya-e0806n5:193_0": "Paṭhamo dutiyoti ca dve ekassarā.",
  "anya-e0806n5:193_1": "Tattha ‘‘khachasānamekassarodi dve’’ (5-69) ‘‘parokkhāyaṁ ce’’ti (5-70) paṭhamassekassa rassa dvibbacanaṁ ‘ādismā sarā’’ti tu dutiyassa,",
  "anya-e0806n5:193_2": "tasmā kathamaññassuccamāneaññassabādhakaṁsiyā tasmā katepidutiya dvibbacanepaṭhamadvibbacanaṁ sambhavatvevātinapaṭhamadvibbacanāpavādo-yaṁ yogoccāsaṅkiyāha- ‘paṭhame’ccādi.",
  "anya-e0806n5:193_3": "Kriyatthādhikārā kriyatthānanti chaṭṭhiyā dutiyenekassa renaca sambandhā paṭhamadvibbacanassavidhāya kamaññavākyamaññaṁ dutiyassāti na vākyabhedoti āha- ‘eke’ccādi.",
  "anya-e0806n5:193_4": "Assāti ‘ādismā sarā’’ti assa yogassa,",
  "anya-e0806n5:193_5": "pubbayogeti pubbehi dvihi suttehi.",
  "anya-e0806n5:193_6": "‘‘Ādismā sarā’’ti saramadvittenupādāya sāmaññena saddarūpassa dvibbacanavidhānato pubbe viya byañjanayuttasseva vidhānaṁ tatheviṭṭhatthattāti paṭhamadvibbacana sambandhino byañjanassa dvibbacanabādhātyavagantabbaṁ.",
  "anya-e0806n5:194_0": "72. Napu",
  "anya-e0806n5:195_0": "Paṭinimittanti nimittaṁ nimittaṁ pati paṭinimittaṁ, nimitte satīti attho.",
  "anya-e0806n5:196_0": "73. Yathi",
  "anya-e0806n5:197_0": "Paṭhamekassarassa paṭhamadvibbacanaṁ visayo,",
  "anya-e0806n5:197_1": "dutiyekassarassa dutiyadvibbacanaṁ, tenāha- ‘yathā visaya’nti.",
  "anya-e0806n5:197_2": "Paṭhama dutiya tatiya dvibbacananti ettha puiti paṭhamaṁ saddarūpaṁ, ttiiti dutiyaṁ, yisiti tatiyaṁ.",
  "anya-e0806n5:198_0": "76. Kha cha",
  "anya-e0806n5:199_0": "Khappaccayādi karīyatīti seso.",
  "anya-e0806n5:200_0": "82. Yuva",
  "anya-e0806n5:201_0": "Catthaparattāti catthasamāsā parabhūtattā. Tena paccekāti sambandhena.",
  "anya-e0806n5:201_1": "Samānādhikaraṇattena visesananti sambandho.",
  "anya-e0806n5:201_2": "Ācariyena yovibhattilopeneva niddiṭṭhattā āha- ‘luttayovibhattiko vā niddeso’ti.",
  "anya-e0806n5:202_0": "83. Lahu",
  "anya-e0806n5:203_0": "Dhūpāyatīti dhūpitā, paccayassāti tippaccayassa.",
  "anya-e0806n5:203_1": "Kānubandhakaraṇamanatthakaṁ siyāti ghakvikaraṇassa paccayattābhāve (taṁ) nibandhanassa kāriyassābhāvā ‘na te kānubandhanāgamesū’’ti (5-85) paṭisedhā bhāvoti kakārānubandhamanatthakaṁ siyā.",
  "anya-e0806n5:204_0": "85. Nate",
  "anya-e0806n5:205_0": "Pucchīyitthāti viggayha tto,",
  "anya-e0806n5:205_1": "tassa ‘‘pucchādito’’ti (5-143) ṭho. Sesaṁ vuttanayameva.",
  "anya-e0806n5:205_2": "E onampaṭisedhamukhenāti eonampaṭisedhassa pakatattā vuttaṁ.",
  "anya-e0806n5:205_3": "Cinitabbantiādīsu cīyittha cīyati vātiādinā viggaho.",
  "anya-e0806n5:205_4": "Cinituntiādīsu cinanā yāti(ādinā). Nanu ca (ñiāga)mo,",
  "anya-e0806n5:205_5": "na paccayoti kathampaccaye ‘‘lahussupantassā’’ti (5-83) eo papponti kathañce sampaṭisedhoccāsaṅkiyāha- ‘ñisse’ccādi.",
  "anya-e0806n5:205_6": "Nanucādimhi na yuvaṇṇābhi kathametthappasaṅgoti āha- ‘sakāpānaṁ kukkūṇeti’ccādi.",
  "anya-e0806n5:206_0": "Pattokārassāti dhusadde ukārassa pattokārassa.",
  "anya-e0806n5:206_1": "Yuvaṇṇeccādināpattassāti (tabba) tuṁ paccayesu ca ṇino pattassa. Vā vidhānā na ñi.",
  "anya-e0806n5:206_2": "Dhunāpetabbantiādipāṭhe ñimhi akate ‘‘aññatrāpī’’ti (5-87) paṭisedhābhāvo.",
  "anya-e0806n5:206_3": "Dhunāpetīti pāṭhetimhi le ca ‘‘kvaci vikaraṇāna’’nti (5-161) vikaraṇalope ca ekāro.",
  "anya-e0806n5:206_4": "Asati nāgame ‘‘yuvaṇṇe’’ccādinā ettaṁ siyā tampināgame upantattā netyadhippāyenāha- ‘tathāpi’ccādi.",
  "anya-e0806n5:206_5": "Pakkhantaramāha- ‘nāgame’ccādi.",
  "anya-e0806n5:207_0": "87. Añña",
  "anya-e0806n5:208_0": "Sama dama-upasame. Sametīti samako, dametīti damako, jana-janane,",
  "anya-e0806n5:208_1": "janetīti janako badha=bandhane, badhatīti badhako.",
  "anya-e0806n5:209_0": "92. Padā",
  "anya-e0806n5:210_0": "Nipajjati nipajjanaṁ. Pamajjate pamajjitabbaṁ. Pamajjanāya pamajjituṁ. Pamajjati pamajjanaṁ.",
  "anya-e0806n5:211_0": "93. Maṁvā",
  "anya-e0806n5:212_0": "Rundhituntiādīsu rodhanāyāti viggaho.",
  "anya-e0806n5:213_0": "94. Kvimhi",
  "anya-e0806n5:214_0": "Nanu kimatthamantaggahaṇaṁ yato ‘‘kvimhi lopo-ntabyañjanassā’’ti vuttaṁ,",
  "anya-e0806n5:214_1": "‘‘chaṭṭhiyantassā’’ti (1-17) antasseva lopo siyāti codanaṁ manasi nidhāya taggahaṇe payojanaṁ dassento āha- ‘antaggahaṇa’miccādi.",
  "anya-e0806n5:214_2": "Lopavidhīsūti (vīādilopavidhīsu,",
  "anya-e0806n5:214_3": "chaṭṭhī niddiṭṭhanti) ‘‘vīmantu vantū’’nti (4-138) chaṭṭhīniddiṭṭhaṁ.",
  "anya-e0806n5:214_4": "Bhadantavidhicaritattabyāpāraṁ tadantavidhicirabhedanāccanabyāpāraṁ (potthake) nissāyāha- ‘chaṭṭhiyantassā’’tī byāpārā’ti. Antassāti vīādīnamīkārādino.",
  "anya-e0806n5:214_5": "Aññathāti sabbāpahārilopaññāpanābhāve.",
  "anya-e0806n5:214_6": "Anatthakaṁ siyā ‘‘chaṭṭhiyantassā’’timassa byāpārasambhāvā.",
  "anya-e0806n5:214_7": "Idāni chaṭṭhīniddiṭṭhānaṁ visesena vattumicchittaṁ antasseva lopapattidosaṁ dassetumāha- ‘tadante’ccādi.",
  "anya-e0806n5:215_0": "101. Para",
  "anya-e0806n5:216_0": "Atha dvitteti kathamavasīyate sadde abhāvetiāha- ‘para’iccādi.",
  "anya-e0806n5:216_1": "Anantarasutte ‘‘paripaccasamo hī’’ti vuttattā tato parassāti kinnāvasīyatīti codana mubbhāviya tadayuttataṁ dassetumāha- ‘nanuce’ccādi.",
  "anya-e0806n5:217_0": "103. Dhāssa",
  "anya-e0806n5:218_0": "Apacurappayogattāti abahuppayogattā.",
  "anya-e0806n5:219_0": "104. Kimhi",
  "anya-e0806n5:220_0": "Kto dūsidhātuto dūsayatīti atthe.",
  "anya-e0806n5:221_0": "106. Muha",
  "anya-e0806n5:222_0": "‘‘Vaṇṇe yantaṁ tadādo’’ti paribhāsāya ayamattho ‘‘vaṇṇe pare yaṁ kāriyaṁ taṁ tadādo tasmiṁ vaṇṇe ādibhūte hotī’’ti teti takāre pare.",
  "anya-e0806n5:223_0": "107. Vaha",
  "anya-e0806n5:224_0": "Tetvevāti vatvā paccudāharaṇaṁ dasseti ‘vuyhatī’ti.",
  "anya-e0806n5:224_1": "Vuttivacanaṁ mulliṅgiya atthaṁ vadati ‘ussā’tiādi.",
  "anya-e0806n5:225_0": "108.",
  "anya-e0806n5:226_0": "Nidhīyitthāti viggaho.",
  "anya-e0806n5:227_0": "109. Gamā",
  "anya-e0806n5:228_0": "Rānanti vutte ‘rā-ādāne’iccassa gahaṇampi viññāyeyyāti āha- ‘rāna’ntiādi.",
  "anya-e0806n5:229_0": "110. Vacā",
  "anya-e0806n5:230_0": "Sutte ‘vassā’ti sassarova gayhatīti dassetumāha- ‘vassāti hī’tiādi.",
  "anya-e0806n5:231_0": "112. Vaddha",
  "anya-e0806n5:232_0": "Vatta=vattanetīmasmā ttippaccaye vā ukāro na vihitoti āsayena ‘katha’miccādi vuttanti dassento āha- ‘vattavattaneti’ccādi.",
  "anya-e0806n5:232_1": "Vuttimatteti nipātanāti ‘‘sabbādayo vuttimatte’’ tettha (3-69) ‘vuttimatte’ti nipātanā.",
  "anya-e0806n5:232_2": "Ṭhā=gatinivattiyanti ettha ‘gatinivattiya’nti nipātanā pakkhe ukāro na hoti, tenāha- ‘vattī’tiādi. Vattanaṁ vutti vatti.",
  "anya-e0806n5:233_0": "113. Yaja",
  "anya-e0806n5:234_0": "Kassa sabbassāti āha- ‘ya akārāna’nti.",
  "anya-e0806n5:235_0": "115. Gāpā",
  "anya-e0806n5:236_0": "Byattiniddesenāti iminā jātiniddesassānissitattaṁ dasseti.",
  "anya-e0806n5:236_1": "Īsseccādinā vuttiganthassādhippāyaṁ vivarati.",
  "anya-e0806n5:237_0": "117. Sāsa",
  "anya-e0806n5:238_0": "Satthaṁ ‘‘byañjane dīgharassā’’ti (1-33) rasso.",
  "anya-e0806n5:239_0": "120. Ñā",
  "anya-e0806n5:240_0": "‘‘Nto kattari vattamāne’’ti (5-64) ntoti sambandho.",
  "anya-e0806n5:241_0": "121. Sakā",
  "anya-e0806n5:242_0": "Kukppaccaye antakakāro kuppaccaye ādikakāro antāvayavattho.",
  "anya-e0806n5:243_0": "122. Nīto",
  "anya-e0806n5:244_0": "Nāññatracayādīsūti nicchayato-ññesu aññasmiṁ cayādīsvatthesu cho na bhavatīti attho.",
  "anya-e0806n5:245_0": "123. Jara",
  "anya-e0806n5:246_0": "Īmhi jasadde akārassa lopo, le tu jīrāpayati. Tassātikyassa.",
  "anya-e0806n5:247_0": "124. Disassa",
  "anya-e0806n5:248_0": "Diṭṭhi dassanaṁ, dassanāya daṭṭhuṁ.",
  "anya-e0806n5:248_1": "‘‘Saramhā dve’’ti (1-34) dvitte duddaso.",
  "anya-e0806n5:248_2": "‘‘Ā ī’’ccādinā (6-33) īssa rasso (addakkhi).",
  "anya-e0806n5:248_3": "Dakkhissati ‘‘bhavissati ssati’’ccādinā, (6-2) ssati.",
  "anya-e0806n5:249_0": "125. Samā",
  "anya-e0806n5:250_0": "Vādassareti vikappena dakārassa rādese.",
  "anya-e0806n5:251_0": "127. Ana",
  "anya-e0806n5:252_0": "Dassātyananuvattamānepi dasseva pappoti vacanabalenāti dassetuṁ pakkhantaramāha- ‘ādissā’tiādi.",
  "anya-e0806n5:252_1": "Anaghaṇsu paresu āparīhi dassāniyamena ḷoccāsaṅkiya nevaṁ,",
  "anya-e0806n5:252_2": "yathākkamameva nissitoti dassetumāha- ‘anaghaṇsu’ccādi.",
  "anya-e0806n5:252_3": "Āparassāti ākārato parassa dassa.",
  "anya-e0806n5:253_0": "128. Atyā",
  "anya-e0806n5:254_0": "Vuttiyaṁ etasmiṁ visayeti ettha etasminti tyādintavajjitapaccaya visayeti attho.",
  "anya-e0806n5:254_1": "Viññāyamānattā ñāpito hotīti gamyate.",
  "anya-e0806n5:254_2": "Na ñāpakatoti iminā idaṁ dasseti ‘‘kiñci vacanānusārato viññāyamānatāmattena ñāpīyate kiñci ñāpakena,",
  "anya-e0806n5:254_3": "asmimpakkhe vuttānusārato katthaci kassaci dhātuno appayogo viññāpīyatī’’ti.",
  "anya-e0806n5:254_4": "Pakkhantaramāha- ‘ñāpakattāyeva vā’tiādi. Samattheti tathāhiccādinā.",
  "anya-e0806n5:254_5": "Asassāppayogoti asadhātussa kismiñci tabbādike paccaye pare bhavitabbantiādīnamappayogoti attho.",
  "anya-e0806n5:255_0": "Vināpi suttanti ‘‘atyādī’’tiādikaṁ suttaṁ vināpi.",
  "anya-e0806n5:255_1": "Evaṁ maññate ‘‘asassa bhūādesena sādhīyamānaṁ sabbamiṭṭhaṁ bahulādhikārato bhūdhātunāva sijjhati vināpi bhūādesasuttantaranti katthaci kassaci appayogassa ñāpakattampissa yujjati aññattha karīyamānamihāpi atthavantaṁ siyā’’ti.",
  "anya-e0806n5:256_0": "Yeti dhātuppayogā yasminti visaye,",
  "anya-e0806n5:256_1": "pātissāti ‘pā-rakkhaṇe’tīmassa,",
  "anya-e0806n5:256_2": "nappayogo pāyayati pāyayitabbantiādippayogo na hotīti.",
  "anya-e0806n5:256_3": "Evamuparipi yathāyogaṁ ñeyyaṁ. Brūssāti ‘brū=vacane’iccassa.",
  "anya-e0806n5:256_4": "Adissāti ‘ada-bhakkhaṇe’iccassa. Īādīti bhūte īādi. Etissa ca īādīsūti sambandho.",
  "anya-e0806n5:257_0": "Avabodhe etissa ṇisesu ca īādīsu ca,",
  "anya-e0806n5:257_1": "ajjhene etissa parokkhāsu ca ṇisesu ca īādīsucāti yojetabbaṁ.",
  "anya-e0806n5:257_2": "Sabbattha nappayogoti yojetvā attho veditabbo.",
  "anya-e0806n5:257_3": "Bahulaṁvidhānato ñātabbāti yojanā.",
  "anya-e0806n5:257_4": "Yakvikaraṇena niddesā ‘asa-kkhepanetī massā’ti vuttaṁ, tadāha- ‘asassā’tiādi.",
  "anya-e0806n5:258_0": "129. Aā",
  "anya-e0806n5:259_0": "Ssāti jātiniddesoti āha- ‘ssaiti’ccādi.",
  "anya-e0806n5:260_0": "130. Nta",
  "anya-e0806n5:261_0": "Pubbasaralope rūpassa samānattā antinā antu ca gahitoti ‘santi santū’ti udāharaṇadvayaṁ dassitaṁ.",
  "anya-e0806n5:262_0": "131. Pādi",
  "anya-e0806n5:263_0": "Te ca pādayo jotentīti sambandho.",
  "anya-e0806n5:263_1": "Anvayabyatirekehi kiriyā yadipi dhātunāva vuccatīti sambandho.",
  "anya-e0806n5:263_2": "Kiṁ visiṭṭhā kiriye ccāha- ‘sāmaññabhūtā visiṭṭhā vā’ti.",
  "anya-e0806n5:263_3": "So visesoti yena visesena visiṭṭhā kiriyā dhātunāva vuccati so viseso.",
  "anya-e0806n5:263_4": "Vācaka bhedatoti sāmaññāya ca kiriyāya visiṭṭhāya ca vācakānaṁ dhātūnaṁ bhedato tenāpīti kaccānenāpi. Saṇṭhānaṁ saṇṭhiti.",
  "anya-e0806n5:264_0": "141. Kasa",
  "anya-e0806n5:265_0": "Kiṭṭhamadatīti kiṭṭhādo,",
  "anya-e0806n5:265_1": "kiṭṭhasaddenupacārato kasitaṭṭhāne uṭṭhita sassaṁ vuccati.",
  "anya-e0806n5:266_0": "142. Dhasto",
  "anya-e0806n5:267_0": "Ṭhassābhāvattaṁ nippaccanteti ajjhāhāro.",
  "anya-e0806n5:268_0": "144. Sāsa",
  "anya-e0806n5:269_0": "Anusāsīyitthāti anusiṭṭho kamme kto ‘‘sā sassa sisvā’’ (5-117) sāsanāya sāsituṁ.",
  "anya-e0806n5:270_0": "147. Baha",
  "anya-e0806n5:271_0": "Atha bahassāti ḍhādesasambandhe chaṭṭhī kasmā na viññāyateti āha- ‘bahassā’tiādi.",
  "anya-e0806n5:271_1": "Ḍhayogapajjenāti ḍhakārena saha yogapajjena ekībhāvenāti attho.",
  "anya-e0806n5:272_0": "148. Ruhā",
  "anya-e0806n5:273_0": "Ḷocāti vuttattāti evaṁ maññate ‘‘yadāyaṁ paccayādeso siyā tadā ete samāsene-kato niddiseyyā’’ti, tenāha- ‘haḷāti vadeyyā’ti.",
  "anya-e0806n5:274_0": "149. Muhā",
  "anya-e0806n5:275_0": "Muddhoti ‘‘dho hetehī’’ti (5-145) tassa dho.",
  "anya-e0806n5:276_0": "150. Bhidā",
  "anya-e0806n5:277_0": "Imassāti ‘pī-tappane’tīmassa, ihāti imasmiṁ ṭhāne.",
  "anya-e0806n5:277_1": "Pinayīti thūlo ahosīti attho sūyīti itisaddo ādyattho,",
  "anya-e0806n5:277_2": "tena adīyi aḍīyi alīyi alūyītime saṅgayhanti.",
  "anya-e0806n5:277_3": "Yāva ktiggahaṇāti ‘‘lopo vaḍḍhāktissā’’ti (5-158) ktivacanāvadhi.",
  "anya-e0806n5:278_0": "151. Dātvī",
  "anya-e0806n5:279_0": "Adīyitthāti dinno, adadīti dinnavā.",
  "anya-e0806n5:280_0": "152. Kirā",
  "anya-e0806n5:281_0": "Akirī, akirīyitthāti vā kiṇṇo, akirīti kiṇṇavā. Apurī purīyitthāti puṇṇo, apurīti puṇṇavā. Akhiyīti khīṇo khīṇavā.",
  "anya-e0806n5:282_0": "153. Tarā",
  "anya-e0806n5:283_0": "Atarī, ajīrīti kamena viggaho. Cīyitthāti ciṇṇo, cinīti ciṇṇavā.",
  "anya-e0806n5:284_0": "157. Mucā",
  "anya-e0806n5:285_0": "Asakkhīti satto sattavā.",
  "anya-e0806n5:285_1": "‘Saja=saṅge’tī massāpi satto sattavāti hoti.",
  "anya-e0806n5:286_0": "158. Lopo",
  "anya-e0806n5:287_0": "Vaḍḍhanaṁ vaḍḍhi.",
  "anya-e0806n5:288_0": "159. Kvi",
  "anya-e0806n5:289_0": "Abhibhavatīti abhibhū.",
  "anya-e0806n5:290_0": "162. Māna",
  "anya-e0806n5:291_0": "Massa lopoti sambandho.",
  "anya-e0806n5:292_0": "163. Ññila",
  "anya-e0806n5:293_0": "Gahetvā ‘gaha-upādāne’gahaṇaṁ katvā gahetvā.",
  "anya-e0806n5:294_0": "164. Pyo",
  "anya-e0806n5:295_0": "Ossaṭṭhānubandhassāti pariccattānubandhassa.",
  "anya-e0806n5:295_1": "Yakāramattassa nivattanatthoti visesanatthotīmassa adhippāyatthamāha.",
  "anya-e0806n5:295_2": "Tathāhi visesanaṁ kevalayakārato visuṁ karaṇaṁ attho yassāti añña padatthe sati kevalayakārassa nivattanaṁ viññāyate.",
  "anya-e0806n5:295_3": "Yakāramatte gahite ko dosoti āha- ‘yo vā tvāssa samāsetihī’tiādi. Patvāti ‘pata patha=gamane, pada=gamane’iccassa vā.",
  "anya-e0806n5:296_0": "165. Tuṁ",
  "anya-e0806n5:297_0": "Tayopīti tuṁyāna raccā.",
  "anya-e0806n5:298_0": "169. Disā",
  "anya-e0806n5:299_0": "Nāppakketi na appatte patteyevāti attho.",
  "anya-e0806n5:299_1": "Ñāpakālopoti ‘‘titālīsā’’ti (1-1) ñāpakatoyeva ktvāppaccayassa yo vakāro tassa lopoti attho.",
  "anya-e0806n5:300_0": "171. Rā na",
  "anya-e0806n5:301_0": "Nanu nassāti vutte paccayanakārassāti kathaṁ viññāyatīti āha- ‘nassā’tiādi,ntamānatyādīnaṁ paccayānaṁ nassa ‘‘nantamānatyādīna’’nti (5-172) ṇattapaṭisedhā viññāyati pakaraṇatoti pakāroti (potthake) āha- ‘paccayanakārovā’ti.",
  "anya-e0806n5:302_0": "173. Gama",
  "anya-e0806n5:303_0": "Icchīyateti icchitabbaṁ. Esanaṁ icchā. Icchīyitthāti icchitaṁ, āsanamāsitabbaṁ. Āsanāya acchituṁ.",
  "anya-e0806n5:303_1": "‘‘Byañjane dīgharassā’’ti (1-33) rasso.",
  "anya-e0806n5:304_0": "177. Kara",
  "anya-e0806n5:305_0": "Amānaparacchakkatte kuruādesena nodāhaṭaṁ.",
  "anya-e0806n5:305_1": "Karānoti ‘‘mānassamassā’’ti (5-16) malopo.",
  "anya-e0806n5:305_2": "Kasmā ntapubbachakkesu kuru ādesena nodāhaṭanti āha- ‘vavatthite’ccādi.",
  "anya-e0806n5:306_0": "179. Ṇo",
  "anya-e0806n5:307_0": "Niggahītassāti ‘‘mañcarudhādīna’’nti (5-19) kataniggahītassa. Gahaṇīyaṁ gaṇhitabbaṁ.",
  "anya-e0806n5:308_0": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n5:309_0": "Pañcamakaṇḍavaṇṇanā niṭṭhitā."
}