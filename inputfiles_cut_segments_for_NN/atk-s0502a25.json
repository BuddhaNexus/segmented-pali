{
  "atk-s0502a25:0_0": "25. Bhikkhuvaggo",
  "atk-s0502a25:1_0": "1. Pañcabhikkhuvatthu",
  "atk-s0502a25:2_0": "Cakkhunāsaṁvaroti imaṁ dhammadesanaṁ satthā jetavane viharanto pañca bhikkhū ārabbha kathesi.",
  "atk-s0502a25:3_0": "Tesu kira ekeko cakkhudvārādīsu pañcasu dvāresu ekekameva rakkhi.",
  "atk-s0502a25:3_1": "Athekadivasaṁ sannipatitvā “ahaṁ durakkhaṁ rakkhāmi,",
  "atk-s0502a25:3_2": "ahaṁ durakkhaṁ rakkhāmī”ti vivaditvā “satthāraṁ pucchitvā imamatthaṁ jānissāmā”ti satthāraṁ upasaṅkamitvā, “bhante,",
  "atk-s0502a25:3_3": "mayaṁ cakkhudvārādīni rakkhantā attano attano rakkhanadvārameva durakkhanti maññāma,",
  "atk-s0502a25:3_4": "ko nu kho amhesu durakkhaṁ rakkhatī”ti pucchiṁsu.",
  "atk-s0502a25:3_5": "Satthā ekaṁ bhikkhumpi anosādetvā,",
  "atk-s0502a25:3_6": "“bhikkhave,",
  "atk-s0502a25:3_7": "sabbāni petāni durakkhāneva,",
  "atk-s0502a25:3_8": "api ca kho pana tumhe na idāneva pañcasu ṭhānesu asaṁvutā,",
  "atk-s0502a25:3_9": "pubbepi asaṁvutā,",
  "atk-s0502a25:3_10": "asaṁvutattāyeva ca paṇḍitānaṁ ovāde avattitvā jīvitakkhayaṁ pāpuṇitthā”ti vatvā “kadā,",
  "atk-s0502a25:3_11": "bhante”ti tehi yācito atīte takkasilajātakassa vatthuṁ vitthāretvā rakkhasīnaṁ vasena rājakule jīvitakkhayaṁ",
  "atk-s0502a25:3_12": "patte pattābhisekena mahāsattena setacchattassa heṭṭhā rājāsane nisinnena attano sirisampattiṁ oloketvā",
  "atk-s0502a25:3_13": "“vīriyaṁ nāmetaṁ sattehi kattabbamevā”ti udānavasena udānitaṁ –",
  "atk-s0502a25:4_0": "“Kusalūpadese dhitiyā daḷhāya ca,",
  "atk-s0502a25:5_0": "Anivattitattābhayabhīrutāya ca;",
  "atk-s0502a25:6_0": "Na rakkhasīnaṁ vasamāgamimhase,",
  "atk-s0502a25:7_0": "Sa sotthibhāvo mahatā bhayena me”ti. –",
  "atk-s0502a25:8_0": "Imaṁ gāthaṁ dassetvā “tadāpi tumheva pañca janā takkasilāyaṁ rajjagahaṇatthāya nikkhantaṁ mahāsattaṁ",
  "atk-s0502a25:8_1": "āvudhahatthā parivāretvā maggaṁ gacchantā antarāmagge rakkhasīhi cakkhudvārādivasena upanītesu rūpārammaṇādīsu",
  "atk-s0502a25:8_2": "asaṁvutā paṇḍitassa ovāde avattitvā olīyantā rakkhasīhi khāditā jīvitakkhayaṁ pāpuṇittha.",
  "atk-s0502a25:8_3": "Tesu pana ārammaṇesu susaṁvuto piṭṭhito piṭṭhito anubandhantiṁ devavaṇṇiṁ yakkhiniṁ anādiyitvā sotthinā",
  "atk-s0502a25:8_4": "takkasilaṁ gantvā rajjaṁ patto rājā ahamevā”ti jātakaṁ samodhānetvā,",
  "atk-s0502a25:8_5": "“bhikkhave,",
  "atk-s0502a25:8_6": "bhikkhunā nāma sabbāni dvārāni saṁvaritabbāni.",
  "atk-s0502a25:8_7": "Etāni hi saṁvaranto eva sabbadukkhā pamuccatī”ti vatvā dhammaṁ desento imā gāthā abhāsi –",
  "atk-s0502a25:9_0": "360.",
  "atk-s0502a25:10_0": "“Cakkhunā saṁvaro sādhu, sādhu sotena saṁvaro;",
  "atk-s0502a25:11_0": "Ghānena saṁvaro sādhu, sādhu jivhāya saṁvaro.",
  "atk-s0502a25:12_0": "361.",
  "atk-s0502a25:13_0": "“Kāyena saṁvaro sādhu, sādhu vācāya saṁvaro;",
  "atk-s0502a25:14_0": "Manasā saṁvaro sādhu, sādhu sabbattha saṁvaro;",
  "atk-s0502a25:15_0": "Sabbattha saṁvuto bhikkhu, sabbadukkhā pamuccatī”ti.",
  "atk-s0502a25:16_0": "Tattha cakkhunāti yadā hi bhikkhuno cakkhudvāre rūpārammaṇaṁ āpāthamāgacchati,",
  "atk-s0502a25:16_1": "tadā iṭṭhārammaṇe arajjantassa aniṭṭhārammaṇe adussantassa asamapekkhanena mohaṁ anuppādentassa tasmiṁ",
  "atk-s0502a25:16_2": "dvāre saṁvaro thakanaṁ pidahanaṁ gutti katā nāma hoti.",
  "atk-s0502a25:16_3": "Tassa so evarūpo cakkhunā saṁvaro sādhu.",
  "atk-s0502a25:16_4": "Esa nayo sotadvārādīsupi.",
  "atk-s0502a25:16_5": "Cakkhudvārādīsuyeva pana saṁvaro vā asaṁvaro vā nuppajjati,",
  "atk-s0502a25:16_6": "parato pana javanavīthiyaṁ esa labbhati.",
  "atk-s0502a25:16_7": "Tadā hi asaṁvaro uppajjanto assaddhā akkhanti kosajjaṁ muṭṭhasaccaṁ aññāṇanti akusalavīthiyaṁ ayaṁ pañcavidho labbhati.",
  "atk-s0502a25:16_8": "Saṁvaro uppajjanto saddhā khanti vīriyaṁ sati ñāṇanti kusalavīthiyaṁ ayaṁ pañcavidho labbhati.",
  "atk-s0502a25:17_0": "Kāyena saṁvaroti ettha pana pasādakāyopi copanakāyopi labbhati.",
  "atk-s0502a25:17_1": "Ubhayampi panetaṁ kāyadvārameva.",
  "atk-s0502a25:17_2": "Tattha pasādadvāre saṁvarāsaṁvaro kathitova.",
  "atk-s0502a25:17_3": "Copanadvārepi taṁvatthukā pāṇātipātaadinnādānakāmesumicchācārā.",
  "atk-s0502a25:17_4": "Tehi pana saddhiṁ akusalavīthiyaṁ uppajjantehi taṁ dvāraṁ asaṁvutaṁ hoti,",
  "atk-s0502a25:17_5": "kusalavīthiyaṁ uppajjantehi pāṇātipātāveramaṇiādīhi saṁvutaṁ.",
  "atk-s0502a25:17_6": "Sādhu vācāyāti etthāpi copanavācāpi vācā.",
  "atk-s0502a25:17_7": "Tāya saddhiṁ uppajjantehi musāvādādīhi taṁ dvāraṁ asaṁvutaṁ hoti,",
  "atk-s0502a25:17_8": "musāvādāveramaṇiādīhi saṁvutaṁ.",
  "atk-s0502a25:17_9": "Manasā saṁvaroti etthāpi javanamanato aññena manena saddhiṁ abhijjhādayo natthi.",
  "atk-s0502a25:17_10": "Manodvāre pana javanakkhaṇe uppajjamānehi abhijjhādīhi taṁ dvāraṁ asaṁvutaṁ hoti,",
  "atk-s0502a25:17_11": "anabhijjhādīhi saṁvutaṁ hoti.",
  "atk-s0502a25:17_12": "Sādhu sabbatthāti tesu cakkhudvārādīsu sabbesupi saṁvaro sādhu.",
  "atk-s0502a25:17_13": "Ettāvatā hi aṭṭha saṁvaradvārāni aṭṭha ca asaṁvaradvārāni kathitāni.",
  "atk-s0502a25:17_14": "Tesu aṭṭhasu asaṁvaradvāresu ṭhito bhikkhu sakalavaṭṭamūlakadukkhato na muccati,",
  "atk-s0502a25:17_15": "saṁvaradvāresu pana ṭhito sabbasmāpi vaṭṭamūlakadukkhā muccati.",
  "atk-s0502a25:17_16": "Tena vuttaṁ –",
  "atk-s0502a25:17_17": "“sabbattha saṁvuto bhikkhu,",
  "atk-s0502a25:17_18": "sabbadukkhā pamuccatī”ti.",
  "atk-s0502a25:18_0": "Desanāvasāne te pañca bhikkhū sotāpattiphale patiṭṭhahiṁsu,",
  "atk-s0502a25:18_1": "sampattānampi sātthikā dhammadesanā ahosīti.",
  "atk-s0502a25:19_0": "Pañcabhikkhuvatthu paṭhamaṁ.",
  "atk-s0502a25:20_0": "2. Haṁsaghātakabhikkhuvatthu",
  "atk-s0502a25:21_0": "Hatthasaṁyatoti imaṁ dhammadesanaṁ satthā jetavane viharanto ekaṁ haṁsaghātakaṁ bhikkhuṁ ārabbha kathesi.",
  "atk-s0502a25:22_0": "Sāvatthivāsino kira dve sahāyakā bhikkhūsu pabbajitvā laddhūpasampadā yebhuyyena ekato vicaranti.",
  "atk-s0502a25:22_1": "Te ekadivasaṁ aciravatiṁ gantvā nhatvā ātape tappamānā sāraṇīyakathaṁ kathentā aṭṭhaṁsu.",
  "atk-s0502a25:22_2": "Tasmiṁ khaṇe dve haṁsā ākāsena gacchanti.",
  "atk-s0502a25:22_3": "Atheko daharabhikkhu sakkharaṁ gahetvā “ekassa haṁsapotakassa akkhiṁ paharissāmī”ti āha,",
  "atk-s0502a25:22_4": "itaro “na sakkhissāmī”ti āha.",
  "atk-s0502a25:22_5": "Tiṭṭhatu imasmiṁ passe akkhi,",
  "atk-s0502a25:22_6": "parapasse akkhiṁ paharissāmīti.",
  "atk-s0502a25:22_7": "Idampi na sakkhissasiyevāti.",
  "atk-s0502a25:22_8": "“Tena hi upadhārehī”ti dutiyaṁ sakkharaṁ gahetvā haṁsassa pacchābhāge khipi,",
  "atk-s0502a25:22_9": "haṁso sakkharasaddaṁ sutvā nivattitvā olokesi.",
  "atk-s0502a25:22_10": "Atha naṁ itaraṁ vaṭṭasakkharaṁ gahetvā parapasse akkhimhi paharitvā orimakkhinā nikkhāmesi.",
  "atk-s0502a25:22_11": "Haṁso viravanto parivattitvā tesaṁ pādamūleyeva pati.",
  "atk-s0502a25:22_12": "Tattha tattha ṭhitā bhikkhū disvā, “āvuso,",
  "atk-s0502a25:22_13": "buddhasāsane pabbajitvā ananucchavikaṁ vo kataṁ pāṇātipātaṁ karontehī”ti vatvā te ādāya gantvā tathāgatassa dassesuṁ.",
  "atk-s0502a25:23_0": "Satthā “saccaṁ kira tayā bhikkhu pāṇātipāto kato”ti pucchitvā “saccaṁ,",
  "atk-s0502a25:23_1": "bhante”ti vutte “bhikkhu kasmā evarūpe niyyānikasāsane pabbajitvā evamakāsi,",
  "atk-s0502a25:23_2": "porāṇakapaṇḍitā anuppanne buddhe agāramajjhe vasamānā appamattakesupi ṭhānesu kukkuccaṁ kariṁsu,",
  "atk-s0502a25:23_3": "tvaṁ pana evarūpe buddhasāsane pabbajitvā kukkuccamattampi na akāsī”ti vatvā tehi yācito atītaṁ āhari.",
  "atk-s0502a25:24_0": "Atīte kururaṭṭhe indapattanagare dhanañcaye rajjaṁ kārente bodhisatto tassa aggamahesiyā kucchismiṁ paṭisandhiṁ",
  "atk-s0502a25:24_1": "gahetvā anupubbena viññutaṁ patto takkasilāyaṁ sippāni uggahetvā pitarā uparajje patiṭṭhāpito aparabhāge",
  "atk-s0502a25:24_2": "pitu accayena rajjaṁ patvā dasa rājadhamme akopento kurudhamme vattittha.",
  "atk-s0502a25:24_3": "Kurudhammo nāma pañcasīlāni,",
  "atk-s0502a25:24_4": "tāni bodhisatto parisuddhāni katvā rakkhi.",
  "atk-s0502a25:24_5": "Yathā ca bodhisatto,",
  "atk-s0502a25:24_6": "evamassa mātā aggamahesī kaniṭṭhabhātā uparājā purohito brāhmaṇo rajjugāhako amacco sārathi seṭṭhi doṇamāpako",
  "atk-s0502a25:24_7": "mahāmatto dovāriko nagarasobhinī vaṇṇadāsīti evametesu ekādasasu janesu kurudhammaṁ rakkhantesu kaliṅgaraṭṭhe",
  "atk-s0502a25:24_8": "dantapuranagare kaliṅge rajjaṁ kārente tasmiṁ raṭṭhe devo na vassi.",
  "atk-s0502a25:24_9": "Mahāsattassa pana añjanasannibho nāma maṅgalahatthī mahāpuñño hoti.",
  "atk-s0502a25:24_10": "Raṭṭhavāsino “tasmiṁ ānīte devo vassissatī”ti saññāya rañño ārocayiṁsu.",
  "atk-s0502a25:24_11": "Rājā tassa hatthissa ānayanatthāya brāhmaṇe pahiṇi.",
  "atk-s0502a25:24_12": "Te gantvā mahāsattaṁ hatthiṁ yāciṁsu.",
  "atk-s0502a25:24_13": "Satthā tesaṁ yācanakāraṇaṁ dassetuṁ āha –",
  "atk-s0502a25:25_0": "“Tava saddhañca sīlañca, viditvāna janādhipa;",
  "atk-s0502a25:26_0": "Vaṇṇaṁ añjanavaṇṇena, kaliṅgasmiṁ nimimhase”ti. –",
  "atk-s0502a25:27_0": "Imaṁ tikanipāte jātakaṁ kathesi.",
  "atk-s0502a25:27_1": "Hatthimhi pana ānītepi deve avassante “so rājā kurudhammaṁ rakkhati,",
  "atk-s0502a25:27_2": "tenassa raṭṭhe devo vassatī”ti saññāya “yaṁ so kurudhammaṁ rakkhati,",
  "atk-s0502a25:27_3": "taṁ suvaṇṇapaṭṭe likhitvā ānethā”ti puna kāliṅgo brāhmaṇe ca amacce ca pesesi.",
  "atk-s0502a25:27_4": "Tesu gantvā yācantesu rājānaṁ ādiṁ katvā sabbepi te attano attano sīlesu kiñci kukkuccamattaṁ katvā “aparisuddhaṁ",
  "atk-s0502a25:27_5": "no sīla”nti paṭikkhipitvāpi “na ettāvatā sīlabhedo hotī”ti tehi punappunaṁ yācitā attano attano sīlāni",
  "atk-s0502a25:27_6": "kathayiṁsu.",
  "atk-s0502a25:27_7": "Kāliṅgo suvaṇṇapaṭṭe likhāpetvā ābhataṁ kurudhammaṁ disvāva samādāya sādhukaṁ pūresi.",
  "atk-s0502a25:27_8": "Tassa raṭṭhe devo pāvassi,",
  "atk-s0502a25:27_9": "raṭṭhaṁ khemaṁ subhikkhaṁ ahosi.",
  "atk-s0502a25:27_10": "Satthā imaṁ atītaṁ āharitvā –",
  "atk-s0502a25:28_0": "“Gaṇikā uppalavaṇṇā, puṇṇo dovāriko tadā;",
  "atk-s0502a25:29_0": "Rajjugāho ca kaccāno, doṇamāpako ca kolito.",
  "atk-s0502a25:30_0": "“Sāriputto tadā seṭṭhī, anuruddho ca sārathī;",
  "atk-s0502a25:31_0": "Brāhmaṇo kassapo thero, uparājānandapaṇḍito.",
  "atk-s0502a25:32_0": "“Mahesī rāhulamātā, māyādevī janettikā;",
  "atk-s0502a25:33_0": "Kururājā bodhisatto, evaṁ dhāretha jātaka”nti. –",
  "atk-s0502a25:34_0": "Jātakaṁ samodhānetvā “bhikkhu evaṁ pubbepi paṇḍitā appamattakepi kukkucce uppanne attano sīlabhede āsaṅkaṁ kariṁsu,",
  "atk-s0502a25:34_1": "tvaṁ pana mādisassa buddhassa sāsane pabbajitvā pāṇātipātaṁ karonto atibhāriyaṁ kammamakāsi,",
  "atk-s0502a25:34_2": "bhikkhunā nāma hatthehi pādehi vācāya ca saṁyatena bhavitabba”nti vatvā imaṁ gāthamāha –",
  "atk-s0502a25:35_0": "362.",
  "atk-s0502a25:36_0": "“Hatthasaṁyato pādasaṁyato,",
  "atk-s0502a25:37_0": "Vācāsaṁyato saṁyatuttamo;",
  "atk-s0502a25:38_0": "Ajjhattarato samāhito,",
  "atk-s0502a25:39_0": "Eko santusito tamāhu bhikkhu”nti.",
  "atk-s0502a25:40_0": "Tattha hatthasaṁyatoti hatthakīḷāpanādīnaṁ vā hatthena paresaṁ paharaṇādīnaṁ vā abhāvena hatthasaṁyato.",
  "atk-s0502a25:40_1": "Dutiyapadepi eseva nayo.",
  "atk-s0502a25:40_2": "Vācāya pana musāvādādīnaṁ akaraṇato vācāya saṁyato.",
  "atk-s0502a25:40_3": "Saṁyatuttamoti saṁyatattabhāvo,",
  "atk-s0502a25:40_4": "kāyacalanasīsukkhipanabhamukavikārādīnaṁ akārakoti attho.",
  "atk-s0502a25:40_5": "Ajjhattaratoti gocarajjhattasaṅkhātāya kammaṭṭhānabhāvanāya rato.",
  "atk-s0502a25:40_6": "Samāhitoti suṭṭhu ṭhapito.",
  "atk-s0502a25:40_7": "Eko santusitoti ekavihārī hutvā suṭṭhu tusito vipassanācārato paṭṭhāya attano adhigamena tuṭṭhamānaso.",
  "atk-s0502a25:40_8": "Puthujjanakalyāṇakañhi ādiṁ katvā sabbepi sekhā attano adhigamena santussantīti santusitā,",
  "atk-s0502a25:40_9": "arahā pana ekantasantusitova.",
  "atk-s0502a25:40_10": "Taṁ sandhāyetaṁ vuttaṁ.",
  "atk-s0502a25:41_0": "Desanāvasāne bahū sotāpattiphalādīni pāpuṇiṁsūti.",
  "atk-s0502a25:42_0": "Haṁsaghātakabhikkhuvatthu dutiyaṁ.",
  "atk-s0502a25:43_0": "3. Kokālikavatthu",
  "atk-s0502a25:44_0": "Yomukhasaṁyatoti imaṁ dhammadesanaṁ satthā jetavane viharanto kokālikaṁ ārabbha kathesi.",
  "atk-s0502a25:44_1": "Vatthu “atha kho kokāliko bhikkhu yena bhagavā tenupasaṅkamī”ti sutte āgatameva.",
  "atk-s0502a25:44_2": "Atthopissa aṭṭhakathāya vuttanayeneva veditabbo.",
  "atk-s0502a25:45_0": "Kokālike pana padumaniraye uppanne dhammasabhāyaṁ kathaṁ samuṭṭhāpesuṁ “aho kokāliko bhikkhu attano mukhaṁ nissāya vināsaṁ patto,",
  "atk-s0502a25:45_1": "dve aggasāvake akkosantasseva hissa pathavī vivaraṁ adāsī”ti.",
  "atk-s0502a25:45_2": "Satthā āgantvā “kāya nuttha,",
  "atk-s0502a25:45_3": "bhikkhave,",
  "atk-s0502a25:45_4": "etarahi kathāya sannisinnā”ti pucchitvā “imāya nāmā”ti vutte “na,",
  "atk-s0502a25:45_5": "bhikkhave, idāneva,",
  "atk-s0502a25:45_6": "pubbepi kokāliko bhikkhu attano mukhameva nissāya naṭṭho”ti vatvā tamatthaṁ sotukāmehi bhikkhūhi yācito tassa pakāsanatthaṁ atītaṁ āhari.",
  "atk-s0502a25:46_0": "Atīte himavantapadese ekasmiṁ sare kacchapo vasati.",
  "atk-s0502a25:46_1": "Dve haṁsapotakā gocarāya carantā tena saddhiṁ vissāsaṁ katvā daḷhavissāsikā hutvā ekadivasaṁ kacchapaṁ pucchiṁsu – “samma,",
  "atk-s0502a25:46_2": "amhākaṁ himavante cittakūṭapabbatatale kañcanaguhāya vasanaṭṭhānaṁ,",
  "atk-s0502a25:46_3": "ramaṇiyo padeso,",
  "atk-s0502a25:46_4": "gacchissasi amhehi saddhi”nti. “Samma,",
  "atk-s0502a25:46_5": "ahaṁ kathaṁ gamissāmī”ti?",
  "atk-s0502a25:46_6": "“Mayaṁ taṁ nessāma,",
  "atk-s0502a25:46_7": "sace mukhaṁ rakkhituṁ sakkhissasī”ti.",
  "atk-s0502a25:46_8": "“Rakkhissāmi,",
  "atk-s0502a25:46_9": "sammā gahetvā maṁ gacchathā”ti.",
  "atk-s0502a25:46_10": "Te “sādhū”ti vatvā ekaṁ daṇḍakaṁ kacchapena ḍaṁsāpetvā sayaṁ tassa ubho koṭiyo ḍaṁsitvā ākāsaṁ pakkhandiṁsu.",
  "atk-s0502a25:46_11": "Taṁ tathā haṁsehi nīyamānaṁ gāmadārakā disvā “dve haṁsā kacchapaṁ daṇḍena harantī”ti āhaṁsu.",
  "atk-s0502a25:46_12": "Kacchapo “yadi maṁ sahāyakā nenti,",
  "atk-s0502a25:46_13": "tumhākaṁ ettha kiṁ hoti duṭṭhaceṭakā”ti vattukāmo haṁsānaṁ sīghavegatāya bārāṇasinagare rājanivesanassa",
  "atk-s0502a25:46_14": "uparibhāgaṁ sampattakāle daṭṭhaṭṭhānato daṇḍakaṁ vissajjetvā ākāsaṅgaṇe patitvā dvedhā bhijji.",
  "atk-s0502a25:46_15": "Satthā imaṁ atītaṁ āharitvā –",
  "atk-s0502a25:47_0": "“Avadhī vata attānaṁ, kacchapo byāharaṁ giraṁ;",
  "atk-s0502a25:48_0": "Suggahītasmiṁ kaṭṭhasmiṁ, vācāya sakiyāvadhī.",
  "atk-s0502a25:49_0": "“Etampi disvā naravīriyaseṭṭha,",
  "atk-s0502a25:50_0": "Vācaṁ pamuñce kusalaṁ nātivelaṁ;",
  "atk-s0502a25:51_0": "Passasi bahubhāṇena, kacchapaṁ byasanaṁ gata”nti. ;",
  "atk-s0502a25:52_0": "Imaṁ dukanipāte bahubhāṇijātakaṁ vitthāretvā,",
  "atk-s0502a25:52_1": "“bhikkhave,",
  "atk-s0502a25:52_2": "bhikkhunā nāma mukhasaṁyatena samacārinā anuddhatena nibbutacittena bhavitabba”nti vatvā imaṁ gāthamāha –",
  "atk-s0502a25:53_0": "363.",
  "atk-s0502a25:54_0": "“Yo mukhasaṁyato bhikkhu, mantabhāṇī anuddhato;",
  "atk-s0502a25:55_0": "Atthaṁ dhammañca dīpeti, madhuraṁ tassa bhāsita”nti.",
  "atk-s0502a25:56_0": "Tattha mukhasaṁyatoti dāsacaṇḍālādayopi “tvaṁ dujjāto,",
  "atk-s0502a25:56_1": "tvaṁ dussīlo”tiādīnaṁ avacanatāya mukhena saṁyato.",
  "atk-s0502a25:56_2": "Mantabhāṇīti mantā vuccati paññā,",
  "atk-s0502a25:56_3": "tāya bhaṇanasīlo.",
  "atk-s0502a25:56_4": "Anuddhatoti nibbutacitto.",
  "atk-s0502a25:56_5": "Atthaṁ dhammañca dīpetīti bhāsitatthañceva desanādhammañca katheti.",
  "atk-s0502a25:56_6": "Madhuranti evarūpassa bhikkhuno bhāsitaṁ madhuraṁ nāma.",
  "atk-s0502a25:56_7": "Yo pana atthameva sampādeti, na pāḷiṁ,",
  "atk-s0502a25:56_8": "pāḷiṁyeva sampādeti,",
  "atk-s0502a25:56_9": "na atthaṁ,",
  "atk-s0502a25:56_10": "ubhayaṁ vā pana na sampādeti,",
  "atk-s0502a25:56_11": "tassa bhāsitaṁ madhuraṁ nāma na hotīti.",
  "atk-s0502a25:57_0": "Desanāvasāne bahū sotāpattiphalādīni pāpuṇiṁsūti.",
  "atk-s0502a25:58_0": "Kokālikavatthu tatiyaṁ.",
  "atk-s0502a25:59_0": "4. Dhammārāmattheravatthu",
  "atk-s0502a25:60_0": "Dhammārāmoti imaṁ dhammadesanaṁ satthā jetavane viharanto dhammārāmattheraṁ ārabbha kathesi.",
  "atk-s0502a25:61_0": "Satthārā kira “ito me catumāsaccayena parinibbānaṁ bhavissatī”ti ārocite anekasahassā bhikkhū satthāraṁ parivāretvā vicariṁsu.",
  "atk-s0502a25:61_1": "Tattha puthujjanā bhikkhū assūni sandhāretuṁ nāsakkhiṁsu,",
  "atk-s0502a25:61_2": "khīṇāsavānaṁ dhammasaṁvego uppajji.",
  "atk-s0502a25:61_3": "Sabbepi “kiṁ nu kho karissāmā”ti vaggabandhanena vicaranti.",
  "atk-s0502a25:61_4": "Eko pana dhammārāmo nāma bhikkhu bhikkhūnaṁ santikaṁ na upasaṅkamati.",
  "atk-s0502a25:61_5": "Bhikkhūhi “kiṁ,",
  "atk-s0502a25:61_6": "āvuso”ti vuccamāno paṭivacanampi adatvā “satthā kira catumāsaccayena parinibbāyissati,",
  "atk-s0502a25:61_7": "ahañcamhi avītarāgo,",
  "atk-s0502a25:61_8": "satthari dharamāneyeva vāyamitvā arahattaṁ pāpuṇissāmī”ti ekakova viharanto satthārā desitaṁ dhammaṁ āvajjeti cinteti anussarati.",
  "atk-s0502a25:61_9": "Bhikkhū tathāgatassa ārocesuṁ – “bhante,",
  "atk-s0502a25:61_10": "dhammārāmassa tumhesu sinehamattampi natthi,",
  "atk-s0502a25:61_11": "‘satthā kira parinibbāyissati,",
  "atk-s0502a25:61_12": "kiṁ nu kho karissāmā’ti amhehi saddhiṁ sammantanamattampi na karotī”ti.",
  "atk-s0502a25:61_13": "Satthā taṁ pakkosāpetvā “saccaṁ kira tvaṁ evaṁ karosī”ti pucchi. “Saccaṁ,",
  "atk-s0502a25:61_14": "bhante”ti.",
  "atk-s0502a25:61_15": "“Kiṁ kāraṇā”ti?",
  "atk-s0502a25:61_16": "Tumhe kira catumāsaccayena parinibbāyissatha,",
  "atk-s0502a25:61_17": "ahañcamhi avītarāgo,",
  "atk-s0502a25:61_18": "tumhesu dharantesuyeva vāyamitvā arahattaṁ pāpuṇissāmīti tumhehi desitaṁ dhammaṁ āvajjāmi cintemi anussarāmīti.",
  "atk-s0502a25:62_0": "Satthā “sādhu sādhū”ti tassa sādhukāraṁ datvā,",
  "atk-s0502a25:62_1": "“bhikkhave,",
  "atk-s0502a25:62_2": "aññenāpi mayi sinehavantena bhikkhunā nāma dhammārāmasadiseneva bhavitabbaṁ.",
  "atk-s0502a25:62_3": "Na hi mayhaṁ mālāgandhādīhi pūjaṁ karontā mama pūjaṁ karonti nāma,",
  "atk-s0502a25:62_4": "dhammānudhammaṁ paṭipajjantāyeva pana maṁ pūjenti nāmā”ti vatvā imaṁ gāthamāha –",
  "atk-s0502a25:63_0": "364.",
  "atk-s0502a25:64_0": "“Dhammārāmo dhammarato, dhammaṁ anuvicintayaṁ;",
  "atk-s0502a25:65_0": "Dhammaṁ anussaraṁ bhikkhu, saddhammā na parihāyatī”ti.",
  "atk-s0502a25:66_0": "Tattha nivāsanaṭṭhena samathavipassanādhammo ārāmo assāti dhammārāmo.",
  "atk-s0502a25:66_1": "Tasmiṁyeva dhamme ratoti dhammarato.",
  "atk-s0502a25:66_2": "Tasseva dhammassa punappunaṁ vicintanatāya dhammaṁ anuvicintayaṁ,",
  "atk-s0502a25:66_3": "taṁ dhammaṁ āvajjento manasikarontoti attho.",
  "atk-s0502a25:66_4": "Anussaranti tameva dhammaṁ anussaranto.",
  "atk-s0502a25:66_5": "Saddhammāti evarūpo bhikkhu sattatiṁsabhedā bodhipakkhiyadhammā navavidhalokuttaradhammā ca na parihāyatīti attho.",
  "atk-s0502a25:67_0": "Desanāvasāne so bhikkhu arahatte patiṭṭhahi, sampattānampi sātthikā dhammadesanā ahosīti.",
  "atk-s0502a25:68_0": "Dhammārāmattheravatthu catutthaṁ.",
  "atk-s0502a25:69_0": "5. Vipakkhasevakabhikkhuvatthu",
  "atk-s0502a25:70_0": "Salābhanti imaṁ dhammadesanaṁ satthā veḷuvane viharanto aññataraṁ vipakkhasevakaṁ bhikkhuṁ ārabbha kathesi.",
  "atk-s0502a25:71_0": "Tassa kireko devadattapakkhiko bhikkhu sahāyo ahosi.",
  "atk-s0502a25:71_1": "So taṁ bhikkhūhi saddhiṁ piṇḍāya caritvā katabhattakiccaṁ āgacchantaṁ disvā “kuhiṁ gatosī”ti pucchi.",
  "atk-s0502a25:71_2": "“Asukaṭṭhānaṁ nāma piṇḍāya caritu”nti.",
  "atk-s0502a25:71_3": "“Laddho te piṇḍapāto”ti? “Āma,",
  "atk-s0502a25:71_4": "laddho”ti.",
  "atk-s0502a25:71_5": "“Idha amhākaṁ mahālābhasakkāro,",
  "atk-s0502a25:71_6": "katipāhaṁ idheva hohī”ti.",
  "atk-s0502a25:71_7": "So tassa vacanena katipāhaṁ tattha vasitvā sakaṭṭhānameva agamāsi.",
  "atk-s0502a25:71_8": "Atha naṁ bhikkhū “ayaṁ, bhante,",
  "atk-s0502a25:71_9": "devadattassa uppannalābhasakkāraṁ paribhuñjati,",
  "atk-s0502a25:71_10": "devadattassa pakkhiko eso”ti tathāgatassa ārocesuṁ.",
  "atk-s0502a25:71_11": "Satthā taṁ pakkosāpetvā “saccaṁ kira tvaṁ evamakāsī”ti pucchi. “Āma, bhante,",
  "atk-s0502a25:71_12": "ahaṁ tattha ekaṁ daharaṁ nissāya katipāhaṁ vasiṁ,",
  "atk-s0502a25:71_13": "na ca pana devadattassa laddhiṁ rocemī”ti.",
  "atk-s0502a25:71_14": "Atha naṁ bhagavā “kiñcāpi tvaṁ laddhiṁ na rocesi,",
  "atk-s0502a25:71_15": "diṭṭhadiṭṭhakānaṁyeva pana laddhiṁ rocento viya vicarasi.",
  "atk-s0502a25:71_16": "Na tvaṁ idāneva evaṁ karosi,",
  "atk-s0502a25:71_17": "pubbepi evarūpoyevā”ti vatvā “idāni tāva, bhante,",
  "atk-s0502a25:71_18": "amhehi sāmaṁ diṭṭho,",
  "atk-s0502a25:71_19": "pubbe panesa kesaṁ laddhiṁ rocento viya vicari,",
  "atk-s0502a25:71_20": "ācikkhatha no”ti bhikkhūhi yācito atītaṁ āharitvā –",
  "atk-s0502a25:72_0": "“Purāṇacorāna vaco nisamma,",
  "atk-s0502a25:73_0": "Mahiḷāmukho pothayamanvacārī;",
  "atk-s0502a25:74_0": "Susaññatānañhi vaco nisamma,",
  "atk-s0502a25:75_0": "Gajuttamo sabbaguṇesu aṭṭhā”ti. –",
  "atk-s0502a25:76_0": "Imaṁ mahiḷāmukhajātakaṁ vitthāretvā,",
  "atk-s0502a25:76_1": "“bhikkhave,",
  "atk-s0502a25:76_2": "bhikkhunā nāma sakalābheneva santuṭṭhena bhavitabbaṁ,",
  "atk-s0502a25:76_3": "paralābhaṁ patthetuṁ na vaṭṭati.",
  "atk-s0502a25:76_4": "Paralābhaṁ patthentassa hi jhānavipassanāmaggaphalesu ekadhammopi nuppajjati,",
  "atk-s0502a25:76_5": "sakalābhasantuṭṭhasseva pana jhānādīni uppajjantī”ti vatvā dhammaṁ desento imā gāthā abhāsi –",
  "atk-s0502a25:77_0": "365.",
  "atk-s0502a25:78_0": "“Salābhaṁ nātimaññeyya, nāññesaṁ pihayaṁ care;",
  "atk-s0502a25:79_0": "Aññesaṁ pihayaṁ bhikkhu, samādhiṁ nādhigacchati.",
  "atk-s0502a25:80_0": "366.",
  "atk-s0502a25:81_0": "“Appalābhopi ce bhikkhu, salābhaṁ nātimaññati;",
  "atk-s0502a25:82_0": "Taṁ ve devā pasaṁsanti, suddhājīviṁ atandita”nti.",
  "atk-s0502a25:83_0": "Tattha salābhanti attano uppajjanakalābhaṁ.",
  "atk-s0502a25:83_1": "Sapadānacārañhi parivajjetvā anesanāya jīvikaṁ kappento salābhaṁ atimaññati hīḷeti jigucchati nāma.",
  "atk-s0502a25:83_2": "Tasmā evaṁ akaraṇena salābhaṁ nātimaññeyya.",
  "atk-s0502a25:83_3": "Aññesaṁ pihayanti aññesaṁ lābhaṁ patthento na careyyāti attho.",
  "atk-s0502a25:83_4": "Samādhiṁ nādhigacchatīti aññesañhi lābhaṁ pihayanto tesaṁ cīvarādikaraṇe ussukkaṁ āpanno bhikkhu appanāsamādhiṁ vā upacārasamādhiṁ vā nādhigacchati.",
  "atk-s0502a25:83_5": "Salābhaṁ nātimaññatīti appalābhopi samāno uccanīcakule paṭipāṭiyā sapadānaṁ caranto bhikkhu salābhaṁ nātimaññati nāma.",
  "atk-s0502a25:83_6": "Taṁ veti taṁ evarūpaṁ bhikkhuṁ sārajīvitatāya suddhājīviṁ jaṅghabalaṁ nissāya jīvitakappanena akusītatāya atanditaṁ devā pasaṁsanti thomentīti attho.",
  "atk-s0502a25:84_0": "Desanāvasāne bahū sotāpattiphalādīni pāpuṇiṁsūti.",
  "atk-s0502a25:85_0": "Vipakkhasevakabhikkhuvatthu pañcamaṁ.",
  "atk-s0502a25:86_0": "6. Pañcaggadāyakabrāhmaṇavatthu",
  "atk-s0502a25:87_0": "Sabbasoti imaṁ dhammadesanaṁ satthā jetavane viharanto pañcaggadāyakaṁ nāma brāhmaṇaṁ ārabbha kathesi.",
  "atk-s0502a25:88_0": "So kira sasse khette ṭhitakāleyeva khettaggaṁ nāma deti,",
  "atk-s0502a25:88_1": "khalakāle khalaggaṁ nāma deti,",
  "atk-s0502a25:88_2": "khalabhaṇḍakāle khalabhaṇḍaggaṁ nāma deti,",
  "atk-s0502a25:88_3": "ukkhalikakāle kumbhaggaṁ nāma deti,",
  "atk-s0502a25:88_4": "pātiyaṁ vaḍḍhitakāle pātaggaṁ nāma detīti imāni pañca aggadānāni deti,",
  "atk-s0502a25:88_5": "sampattassa adatvā nāma na bhuñjati.",
  "atk-s0502a25:88_6": "Tenassa pañcaggadāyakotveva nāmaṁ ahosi.",
  "atk-s0502a25:88_7": "Satthā tassa ca brāhmaṇiyā cassa tiṇṇaṁ phalānaṁ upanissayaṁ disvā brāhmaṇassa bhojanavelāyaṁ gantvā dvāre aṭṭhāsi.",
  "atk-s0502a25:88_8": "Sopi dvārapamukhe antogehābhimukho nisīditvā bhuñjati,",
  "atk-s0502a25:88_9": "satthāraṁ dvāre ṭhitaṁ na passati.",
  "atk-s0502a25:88_10": "Brāhmaṇī pana taṁ parivisamānā satthāraṁ disvā cintesi –",
  "atk-s0502a25:88_11": "“ayaṁ brāhmaṇo pañcasu ṭhānesu aggaṁ datvā bhuñjati,",
  "atk-s0502a25:88_12": "idāni ca samaṇo gotamo āgantvā dvāre ṭhito.",
  "atk-s0502a25:88_13": "Sace brāhmaṇo etaṁ disvā attano bhattaṁ haritvā dassati,",
  "atk-s0502a25:88_14": "punapāhaṁ pacituṁ na sakkhissāmī”ti.",
  "atk-s0502a25:88_15": "Sā “evaṁ ayaṁ samaṇaṁ gotamaṁ na passissatī”ti satthu piṭṭhiṁ datvā tassa pacchato taṁ paṭicchādentī",
  "atk-s0502a25:88_16": "onamitvā puṇṇacandaṁ pāṇinā paṭicchādentī viya aṭṭhāsi.",
  "atk-s0502a25:88_17": "Tathā ṭhitā eva ca pana “gato nu kho no”ti satthāraṁ aḍḍhakkhikena olokesi.",
  "atk-s0502a25:88_18": "Satthā tattheva aṭṭhāsi.",
  "atk-s0502a25:88_19": "Brāhmaṇassa pana savanabhayena “aticchathā”ti na vadeti,",
  "atk-s0502a25:88_20": "osakkitvā pana saṇikameva “aticchathā”ti āha.",
  "atk-s0502a25:88_21": "Satthā “na gamissāmī”ti sīsaṁ cālesi.",
  "atk-s0502a25:88_22": "Lokagarunā buddhena “na gamissāmī”ti sīse cālite sā sandhāretuṁ asakkontī mahāhasitaṁ hasi.",
  "atk-s0502a25:88_23": "Tasmiṁ khaṇe satthā gehābhimukhaṁ obhāsaṁ muñci.",
  "atk-s0502a25:88_24": "Brāhmaṇopi piṭṭhiṁ datvā nisinnoyeva brāhmaṇiyā hasitasaddaṁ sutvā chabbaṇṇānañca rasmīnaṁ obhāsaṁ oloketvā satthāraṁ addasa.",
  "atk-s0502a25:88_25": "Buddhā hi nāma gāme vā araññe vā hetusampannānaṁ attānaṁ adassetvā na pakkamanti.",
  "atk-s0502a25:88_26": "Brāhmaṇopi satthāraṁ disvā,",
  "atk-s0502a25:88_27": "“bhoti nāsitomhi tayā,",
  "atk-s0502a25:88_28": "rājaputtaṁ āgantvā dvāre ṭhitaṁ mayhaṁ anācikkhantiyā bhāriyaṁ te kammaṁ kata”nti vatvā aḍḍhabhuttaṁ bhojanapātiṁ ādāya satthu santikaṁ gantvā,",
  "atk-s0502a25:88_29": "“bho gotama,",
  "atk-s0502a25:88_30": "ahaṁ pañcasu ṭhānesu aggaṁ datvāva bhuñjāmi,",
  "atk-s0502a25:88_31": "ito ca me majjhe bhinditvā ekova bhattakoṭṭhāso bhutto,",
  "atk-s0502a25:88_32": "eko koṭṭhāso avasiṭṭho,",
  "atk-s0502a25:88_33": "paṭiggaṇhissasi me idaṁ bhatta”nti.",
  "atk-s0502a25:88_34": "Satthā “na me tava ucchiṭṭhabhattena attho”ti avatvā,",
  "atk-s0502a25:88_35": "“brāhmaṇa,",
  "atk-s0502a25:88_36": "aggampi mayhameva anucchavikaṁ,",
  "atk-s0502a25:88_37": "majjhe bhinditvā aḍḍhabhuttabhattampi,",
  "atk-s0502a25:88_38": "carimakabhattapiṇḍopi mayhameva anucchaviko. Mayañhi, brāhmaṇa,",
  "atk-s0502a25:88_39": "paradattūpajīvipetasadisā”ti vatvā imaṁ gāthamāha –",
  "atk-s0502a25:89_0": "“Yadaggato majjhato sesato vā,",
  "atk-s0502a25:90_0": "Piṇḍaṁ labhetha paradattūpajīvī;",
  "atk-s0502a25:91_0": "Nālaṁ thutuṁ nopi nipaccavādī,",
  "atk-s0502a25:92_0": "Taṁ vāpi dhīrā muni vedayantī”ti. ;",
  "atk-s0502a25:93_0": "Brāhmaṇo taṁ sutvāva pasannacitto hutvā “aho acchariyaṁ,",
  "atk-s0502a25:93_1": "dīpasāmiko nāma rājaputto ‘na me tava ucchiṭṭhabhattena attho’ti avatvā evaṁ vakkhatī”ti dvāre ṭhitakova satthāraṁ pañhaṁ pucchi –",
  "atk-s0502a25:93_2": "“bho gotama,",
  "atk-s0502a25:93_3": "tumhe attano sāvake bhikkhūti vadatha,",
  "atk-s0502a25:93_4": "kittāvatā bhikkhu nāma hotī”ti.",
  "atk-s0502a25:93_5": "Satthā “kathaṁrūpā nu kho imassa dhammadesanā sappāyā”ti upadhārento “ime dvepi janā kassapabuddhakāle ‘nāmarūpa’nti vadantānaṁ kathaṁ suṇiṁsu,",
  "atk-s0502a25:93_6": "nāmarūpaṁ avissajjitvāva nesaṁ dhammaṁ desetuṁ vaṭṭatī”ti,",
  "atk-s0502a25:93_7": "“brāhmaṇa,",
  "atk-s0502a25:93_8": "nāme ca rūpe ca arajjanto asajjanto asocanto bhikkhu nāma hotī”ti vatvā imaṁ gāthamāha –",
  "atk-s0502a25:94_0": "367.",
  "atk-s0502a25:95_0": "“Sabbaso nāmarūpasmiṁ, yassa natthi mamāyitaṁ;",
  "atk-s0502a25:96_0": "Asatā ca na socati, sa ve bhikkhūti vuccatī”ti.",
  "atk-s0502a25:97_0": "Tattha sabbasoti sabbasmimpi vedanādīnaṁ catunnaṁ,",
  "atk-s0502a25:97_1": "rūpakkhandhassa cāti pañcannaṁ khandhānaṁ vasena pavatte nāmarūpe.",
  "atk-s0502a25:97_2": "Mamāyitanti yassa ahanti vā mamanti vā gāho natthi.",
  "atk-s0502a25:97_3": "Asatā ca na socatīti tasmiñca nāmarūpe khayavayaṁ patte “mama rūpaṁ khīṇaṁ…pe…",
  "atk-s0502a25:97_4": "mama viññāṇaṁ khīṇa”nti na socati na vihaññati,",
  "atk-s0502a25:97_5": "“khayavayadhammaṁ me khīṇa”nti passati.",
  "atk-s0502a25:97_6": "Sa veti so evarūpo vijjamānepi nāmarūpe mamāyitarahitopi asatāpi tena asocanto bhikkhūti vuccatīti attho.",
  "atk-s0502a25:98_0": "Desanāvasāne ubhopi jayampatikā anāgāmiphale patiṭṭhahiṁsu,",
  "atk-s0502a25:98_1": "sampattānampi sātthikā dhammadesanā ahosīti.",
  "atk-s0502a25:99_0": "Pañcaggadāyakabrāhmaṇavatthu chaṭṭhaṁ.",
  "atk-s0502a25:100_0": "7. Sambahulabhikkhuvatthu",
  "atk-s0502a25:101_0": "Mettāvihārīti imaṁ dhammadesanaṁ satthā jetavane viharanto sambahule bhikkhū ārabbha kathesi.",
  "atk-s0502a25:102_0": "Ekasmiñhi samaye āyasmante mahākaccāne avantijanapade kuraragharaṁ nissāya pavattapabbate viharante soṇo",
  "atk-s0502a25:102_1": "nāma koṭikaṇṇo upāsako therassa dhammakathāya pasīditvā therassa santike pabbajitukāmo therena “dukkaraṁ kho, soṇa,",
  "atk-s0502a25:102_2": "yāvajīvaṁ ekabhattaṁ ekaseyyaṁ brahmacariya”nti vatvā dve vāre paṭikkhittopi pabbajjāya ativiya ussāhajāto",
  "atk-s0502a25:102_3": "tatiyavāre theraṁ yācitvā pabbajitvā appabhikkhukattā dakkhiṇāpathe tiṇṇaṁ vassānaṁ accayena laddhūpasampado",
  "atk-s0502a25:102_4": "satthāraṁ sammukhā daṭṭhukāmo hutvā upajjhāyaṁ āpucchitvā tena dinnaṁ sāsanaṁ gahetvā anupubbena jetavanaṁ",
  "atk-s0502a25:102_5": "gantvā satthāraṁ vanditvā katapaṭisanthāro satthārā ekagandhakuṭiyaṁyeva anuññātasenāsano bahudeva rattiṁ",
  "atk-s0502a25:102_6": "ajjhokāse vīthināmetvā rattibhāge gandhakuṭiṁ pavisitvā attano pattasenāsane taṁ rattibhāgaṁ vītināmetvā",
  "atk-s0502a25:102_7": "paccūsasamaye satthārā ajjhiṭṭho soḷasa aṭṭhakavaggikāni sabbāneva sarabhaññena abhaṇi.",
  "atk-s0502a25:102_8": "Athassa bhagavā sarabhaññapariyosāne abbhānumodento –",
  "atk-s0502a25:102_9": "“sādhu sādhu,",
  "atk-s0502a25:102_10": "bhikkhū”ti sādhukāraṁ adāsi.",
  "atk-s0502a25:102_11": "Satthārā dinnasādhukāraṁ sutvā bhūmaṭṭhakadevā nāgā supaṇṇāti evaṁ yāva brahmalokā ekasādhukārameva ahosi.",
  "atk-s0502a25:103_0": "Tasmiṁ khaṇe jetavanato vīsayojanasatamatthake kuraragharanagare therassa mātu mahāupāsikāya gehe adhivatthā",
  "atk-s0502a25:103_1": "devatāpi mahantena saddena sādhukāramadāsi.",
  "atk-s0502a25:103_2": "Atha naṁ upāsikā āha –",
  "atk-s0502a25:103_3": "“ko esa sādhukāraṁ detī”ti? Ahaṁ,",
  "atk-s0502a25:103_4": "bhaginīti.",
  "atk-s0502a25:103_5": "Kosi tvanti?",
  "atk-s0502a25:103_6": "Tava gehe adhivatthā, devatāti.",
  "atk-s0502a25:103_7": "Tvaṁ ito pubbe mayhaṁ sādhukāraṁ adatvā ajja kasmā desīti?",
  "atk-s0502a25:103_8": "Nāhaṁ tuyhaṁ sādhukāraṁ dammīti.",
  "atk-s0502a25:103_9": "Atha kassa te sādhukāro dinnoti?",
  "atk-s0502a25:103_10": "Tava puttassa koṭikaṇṇassa soṇattherassāti.",
  "atk-s0502a25:103_11": "Kiṁ me puttena katanti?",
  "atk-s0502a25:103_12": "Putto te ajja satthārā saddhiṁ ekagandhakuṭiyaṁ vasitvā dhammaṁ desesi,",
  "atk-s0502a25:103_13": "satthā tava puttassa dhammaṁ sutvā pasanno sādhukāramadāsi.",
  "atk-s0502a25:103_14": "Tenassa mayāpi sādhukāro dinno.",
  "atk-s0502a25:103_15": "Sammāsambuddhassa hi sādhukāraṁ sampaṭicchitvā bhūmaṭṭhakadeve ādiṁ katvā yāva brahmalokā ekasādhukārameva jātanti. Kiṁ pana, sāmi,",
  "atk-s0502a25:103_16": "mama puttena satthu dhammo kathito,",
  "atk-s0502a25:103_17": "satthārā mama puttassa kathitoti?",
  "atk-s0502a25:103_18": "Tava puttena satthu kathitoti.",
  "atk-s0502a25:103_19": "Evaṁ devatāya kathentiyāva upāsikāya pañcavaṇṇā pīti uppajjitvā sakalasarīraṁ phari.",
  "atk-s0502a25:104_0": "Athassā etadahosi –",
  "atk-s0502a25:104_1": "“sace me putto satthārā saddhiṁ ekagandhakuṭiyaṁ vasitvā satthu dhammaṁ kathetuṁ sakkhi,",
  "atk-s0502a25:104_2": "mayhampi kathetuṁ sakkhissatiyeva.",
  "atk-s0502a25:104_3": "Puttassa āgatakāle dhammassavanaṁ kāretvā dhammakathaṁ suṇissāmī”ti.",
  "atk-s0502a25:104_4": "Soṇattheropi kho satthārā sādhukāre dinne “ayaṁ me upajjhāyena dinnasāsanaṁ ārocetuṁ kālo”ti bhagavantaṁ",
  "atk-s0502a25:104_5": "paccantimesu janapadesu vinayadharapañcamena gaṇena upasampadaṁ ādiṁ katvā pañca vare yācitvā katipāhaṁ",
  "atk-s0502a25:104_6": "satthu santikeyeva vasitvā “upajjhāyaṁ passissāmī”ti satthāraṁ āpucchitvā jetavanā nikkhamitvā anupubbena",
  "atk-s0502a25:104_7": "upajjhāyassa santikaṁ agamāsi.",
  "atk-s0502a25:105_0": "Thero punadivase taṁ ādāya piṇḍāya caranto mātu upāsikāya gehadvāraṁ agamāsi.",
  "atk-s0502a25:105_1": "Sāpi puttaṁ disvā tuṭṭhamānasā vanditvā sakkaccaṁ parivisitvā pucchi –",
  "atk-s0502a25:105_2": "“saccaṁ kira tvaṁ, tāta,",
  "atk-s0502a25:105_3": "satthārā saddhiṁ ekagandhakuṭiyaṁ vasitvā satthu dhammakathaṁ kathesī”ti. “Upāsike,",
  "atk-s0502a25:105_4": "tuyhaṁ kena idaṁ kathita”nti? “Tāta,",
  "atk-s0502a25:105_5": "imasmiṁ gehe adhivatthā devatā mahantena saddena sādhukāraṁ datvā mayā ‘ko eso’ti vutte ‘aha’nti vatvā evañca evañca kathesi.",
  "atk-s0502a25:105_6": "Taṁ sutvā mayhaṁ etadahosi –",
  "atk-s0502a25:105_7": "‘sace me putto satthu dhammakathaṁ kathesi,",
  "atk-s0502a25:105_8": "mayhampi kathetuṁ sakkhissatī’ti.",
  "atk-s0502a25:105_9": "Atha naṁ āha – ‘tāta,",
  "atk-s0502a25:105_10": "yato tayā satthu sammukhā dhammo kathito,",
  "atk-s0502a25:105_11": "mayhampi kathetuṁ sakkhissasi eva.",
  "atk-s0502a25:105_12": "Asukadivase nāma dhammassavanaṁ kāretvā tava dhammaṁ suṇissāmi, tātā”’ti.",
  "atk-s0502a25:105_13": "So adhivāsesi.",
  "atk-s0502a25:105_14": "Upāsikā bhikkhusaṅghassa dānaṁ datvā pūjaṁ katvā “puttassa me dhammakathaṁ suṇissāmī”ti ekameva dāsiṁ",
  "atk-s0502a25:105_15": "geharakkhikaṁ ṭhapetvā sabbaṁ parijanaṁ ādāya antonagare dhammassavanatthāya kārite maṇḍape alaṅkatadhammāsanaṁ",
  "atk-s0502a25:105_16": "abhiruyha dhammaṁ desentassa puttassa dhammakathaṁ sotuṁ agamāsi.",
  "atk-s0502a25:106_0": "Tasmiṁ pana kāle navasatā corā tassā upāsikāya gehe otāraṁ olokentā vicaranti.",
  "atk-s0502a25:106_1": "Tassā pana gehaṁ sattahi pākārehi parikkhittaṁ sattadvārakoṭṭhakayuttaṁ,",
  "atk-s0502a25:106_2": "tattha tesu tesu ṭhānesu caṇḍasunakhe bandhitvā ṭhapayiṁsu.",
  "atk-s0502a25:106_3": "Antogehe chadanassa udakapātaṭṭhāne pana parikhaṁ khaṇitvā tipunā pūrayiṁsu.",
  "atk-s0502a25:106_4": "Taṁ divā ātapena vilīnaṁ pakkuthitaṁ viya tiṭṭhati,",
  "atk-s0502a25:106_5": "rattiṁ kaṭhinaṁ kakkhaḷaṁ hutvā tiṭṭhati.",
  "atk-s0502a25:106_6": "Tassānantarā mahantāni ayasaṅghāṭakāni nirantaraṁ bhūmiyaṁ odahiṁsu.",
  "atk-s0502a25:106_7": "Iti imañcārakkhaṁ upāsikāya ca antogehe ṭhitabhāvaṁ paṭicca te corā okāsaṁ alabhantā taṁ divasaṁ tassā",
  "atk-s0502a25:106_8": "gatabhāvaṁ ñatvā umaṅgaṁ bhinditvā tipuparikhāya ca ayasaṅghāṭakānañca heṭṭhābhāgeneva gehaṁ pavisitvā",
  "atk-s0502a25:106_9": "corajeṭṭhakaṁ tassā santikaṁ pahiṇiṁsu “sace sā amhākaṁ idha paviṭṭhabhāvaṁ sutvā nivattitvā gehābhimukhī",
  "atk-s0502a25:106_10": "āgacchati,",
  "atk-s0502a25:106_11": "asinā naṁ paharitvā mārethā”ti.",
  "atk-s0502a25:106_12": "So gantvā tassā santike aṭṭhāsi.",
  "atk-s0502a25:107_0": "Corāpi antogehe dīpaṁ jāletvā kahāpaṇagabbhadvāraṁ vivariṁsu.",
  "atk-s0502a25:107_1": "Sā dāsī core disvā upāsikāya santikaṁ gantvā, “ayye,",
  "atk-s0502a25:107_2": "bahū corā gehaṁ pavisitvā kahāpaṇagabbhadvāraṁ vivariṁsū”ti ārocesi.",
  "atk-s0502a25:107_3": "“Corā attanā diṭṭhakahāpaṇe harantu,",
  "atk-s0502a25:107_4": "ahaṁ mama puttassa dhammakathaṁ suṇāmi,",
  "atk-s0502a25:107_5": "mā me dhammassa antarāyaṁ kari,",
  "atk-s0502a25:107_6": "gehaṁ gacchā”ti taṁ pahiṇi.",
  "atk-s0502a25:107_7": "Corāpi kahāpaṇagabbhaṁ tucchaṁ katvā rajatagabbhaṁ vivariṁsu.",
  "atk-s0502a25:107_8": "Sā punapi gantvā tamatthaṁ ārocesi.",
  "atk-s0502a25:107_9": "Upāsikāpi “corā attanā icchitaṁ harantu,",
  "atk-s0502a25:107_10": "mā me antarāyaṁ karī”ti puna taṁ pahiṇi.",
  "atk-s0502a25:107_11": "Corā rajatagabbhampi tucchaṁ katvā suvaṇṇagabbhaṁ vivariṁsu.",
  "atk-s0502a25:107_12": "Sā punapi gantvā upāsikāya tamatthaṁ ārocesi.",
  "atk-s0502a25:107_13": "Atha naṁ upāsikā āmantetvā,",
  "atk-s0502a25:107_14": "“bhoti je tvaṁ anekavāraṁ mama santikaṁ āgatā,",
  "atk-s0502a25:107_15": "‘corā yathārucitaṁ harantu,",
  "atk-s0502a25:107_16": "ahaṁ mama puttassa dhammakathaṁ suṇāmi,",
  "atk-s0502a25:107_17": "mā me antarāyaṁ karī’ti mayā vuttāpi mama kathaṁ anādiyitvā punappunaṁ āgacchasiyeva.",
  "atk-s0502a25:107_18": "Sace idāni tvaṁ āgacchissasi,",
  "atk-s0502a25:107_19": "jānissāmi te kattabbaṁ,",
  "atk-s0502a25:107_20": "gehameva gacchā”ti pahiṇi.",
  "atk-s0502a25:108_0": "Corajeṭṭhako tassā kathaṁ sutvā “evarūpāya itthiyā santakaṁ harantānaṁ asani patitvā matthakaṁ bhindeyyā”ti",
  "atk-s0502a25:108_1": "corānaṁ santikaṁ gantvā “sīghaṁ upāsikāya santakaṁ paṭipākatikaṁ karothā”ti āha.",
  "atk-s0502a25:108_2": "Te kahāpaṇehi kahāpaṇagabbhaṁ,",
  "atk-s0502a25:108_3": "rajatasuvaṇṇehi rajatasuvaṇṇagabbhe puna pūrayiṁsu.",
  "atk-s0502a25:108_4": "Dhammatā kiresā,",
  "atk-s0502a25:108_5": "yaṁ dhammo dhammacārinaṁ rakkhati.",
  "atk-s0502a25:108_6": "Tenevāha –",
  "atk-s0502a25:109_0": "“Dhammo have rakkhati dhammacāriṁ,",
  "atk-s0502a25:110_0": "Dhammo suciṇṇo sukhamāvahāti;",
  "atk-s0502a25:111_0": "Esānisaṁso dhamme suciṇṇe,",
  "atk-s0502a25:112_0": "Na duggatiṁ gacchati dhammacārī”ti. ;",
  "atk-s0502a25:113_0": "Corāpi gantvā dhammassavanaṭṭhāne aṭṭhaṁsu.",
  "atk-s0502a25:113_1": "Theropi dhammaṁ kathetvā vibhātāya rattiyā āsanā otari.",
  "atk-s0502a25:113_2": "Tasmiṁ khaṇe corajeṭṭhako upāsikāya pādamūle nipajjitvā “khamāhi me,",
  "atk-s0502a25:113_3": "ayye”ti āha.",
  "atk-s0502a25:113_4": "“Kiṁ idaṁ, tātā”ti?",
  "atk-s0502a25:113_5": "“Ahañhi tumhesu āghātaṁ katvā tumhe māretukāmo aṭṭhāsi”nti.",
  "atk-s0502a25:113_6": "“Tena hi te, tāta,",
  "atk-s0502a25:113_7": "khamāmī”ti.",
  "atk-s0502a25:113_8": "Sesacorāpi tatheva vatvā, “tātā,",
  "atk-s0502a25:113_9": "khamāmī”ti vutte āhaṁsu – “ayye,",
  "atk-s0502a25:113_10": "sace no khamatha,",
  "atk-s0502a25:113_11": "puttassa vo santike amhākaṁ pabbajjaṁ dāpethā”ti.",
  "atk-s0502a25:113_12": "Sā puttaṁ vanditvā āha – “tāta,",
  "atk-s0502a25:113_13": "ime corā mama guṇesu tumhākañca dhammakathāya pasannā pabbajjaṁ yācanti,",
  "atk-s0502a25:113_14": "pabbājetha ne”ti.",
  "atk-s0502a25:113_15": "Thero “sādhū”ti vatvā tehi nivatthavatthānaṁ dasāni chindāpetvā tambamattikāya rajāpetvā te pabbājetvā sīlesu patiṭṭhāpesi.",
  "atk-s0502a25:113_16": "Upasampannakāle ca nesaṁ ekekassa visuṁ visuṁ kammaṭṭhānamadāsi.",
  "atk-s0502a25:113_17": "Te navasatā bhikkhū visuṁ visuṁ navasatakammaṭṭhānāni gahetvā ekaṁ pabbataṁ abhiruyha tassa tassa rukkhassa chāyāya nisīditvā samaṇadhammaṁ kariṁsu.",
  "atk-s0502a25:114_0": "Satthā vīsayojanasatamatthake jetavanamahāvihāre nisinnova te bhikkhū oloketvā tesaṁ cariyavasena dhammadesanaṁ",
  "atk-s0502a25:114_1": "vavatthāpetvā obhāsaṁ pharitvā sammukhe nisīditvā kathento viya imā gāthā abhāsi –",
  "atk-s0502a25:115_0": "368.",
  "atk-s0502a25:116_0": "“Mettāvihārī yo bhikkhu, pasanno buddhasāsane;",
  "atk-s0502a25:117_0": "Adhigacche padaṁ santaṁ, saṅkhārūpasamaṁ sukhaṁ.",
  "atk-s0502a25:118_0": "369.",
  "atk-s0502a25:119_0": "“Siñca bhikkhu imaṁ nāvaṁ, sittā te lahumessati;",
  "atk-s0502a25:120_0": "Chetvā rāgañca dosañca, tato nibbānamehisi.",
  "atk-s0502a25:121_0": "370.",
  "atk-s0502a25:122_0": "“Pañca chinde pañca jahe, pañca cuttari bhāvaye;",
  "atk-s0502a25:123_0": "Pañcasaṅgātigo bhikkhu, oghatiṇṇoti vuccati.",
  "atk-s0502a25:124_0": "371.",
  "atk-s0502a25:125_0": "“Jhāya bhikkhu mā pamādo,",
  "atk-s0502a25:126_0": "Mā te kāmaguṇe ramessu cittaṁ;",
  "atk-s0502a25:127_0": "Mā lohaguḷaṁ gilī pamatto,",
  "atk-s0502a25:128_0": "Mā kandī dukkhamidanti dayhamāno.",
  "atk-s0502a25:129_0": "372.",
  "atk-s0502a25:130_0": "“Natthi jhānaṁ apaññassa, paññā natthi ajhāyato;",
  "atk-s0502a25:131_0": "Yamhi jhānañca paññā ca, sa ve nibbānasantike.",
  "atk-s0502a25:132_0": "373.",
  "atk-s0502a25:133_0": "“Suññāgāraṁ paviṭṭhassa, santacittassa bhikkhuno;",
  "atk-s0502a25:134_0": "Amānusī ratī hoti, sammā dhammaṁ vipassato.",
  "atk-s0502a25:135_0": "374.",
  "atk-s0502a25:136_0": "“Yato yato sammasati, khandhānaṁ udayabbayaṁ;",
  "atk-s0502a25:137_0": "Labhatī pītipāmojjaṁ, amataṁ taṁ vijānataṁ.",
  "atk-s0502a25:138_0": "375.",
  "atk-s0502a25:139_0": "“Tatrāyamādi bhavati, idha paññassa bhikkhuno;",
  "atk-s0502a25:140_0": "Indriyagutti santuṭṭhi, pātimokkhe ca saṁvaro.",
  "atk-s0502a25:141_0": "376.",
  "atk-s0502a25:142_0": "“Mitte bhajassu kalyāṇe, suddhājīve atandite;",
  "atk-s0502a25:143_0": "Paṭisanthāravutyassa, ācārakusalo siyā;",
  "atk-s0502a25:144_0": "Tato pāmojjabahulo, dukkhassantaṁ karissatī”ti.",
  "atk-s0502a25:145_0": "Tattha mettāvihārīti mettākammaṭṭhāne kammaṁ karontopi mettāvasena tikacatukkajjhāne nibbattetvā ṭhitopi mettāvihārīyeva nāma.",
  "atk-s0502a25:145_1": "Pasannoti yo pana buddhasāsane pasanno hoti,",
  "atk-s0502a25:145_2": "pasādaṁ rocetiyevāti attho.",
  "atk-s0502a25:145_3": "Padaṁ santanti nibbānassetaṁ nāmaṁ.",
  "atk-s0502a25:145_4": "Evarūpo hi bhikkhu santaṁ koṭṭhāsaṁ sabbasaṅkhārānaṁ upasantatāya saṅkhārūpasamaṁ,",
  "atk-s0502a25:145_5": "paramasukhatāya sukhanti laddhanāmaṁ nibbānaṁ adhigacchati,",
  "atk-s0502a25:145_6": "vindatiyevāti attho.",
  "atk-s0502a25:146_0": "Siñca bhikkhu imaṁ nāvanti bhikkhu imaṁ attabhāvasaṅkhātaṁ nāvaṁ micchāvitakkodakaṁ chaḍḍento siñca.",
  "atk-s0502a25:146_1": "Sittā te lahumessatīti yathā hi mahāsamudde udakasseva bharitā nāvā chiddāni pidahitvā udakassa sittatāya",
  "atk-s0502a25:146_2": "sittā sallahukā hutvā mahāsamudde anosīditvā sīghaṁ supaṭṭanaṁ gacchati,",
  "atk-s0502a25:146_3": "evaṁ tavāpi ayaṁ micchāvitakkodakabharitā attabhāvanāvā cakkhudvārādichiddāni saṁvarena pidahitvā uppannassa",
  "atk-s0502a25:146_4": "micchāvitakkodakassa sittatāya sittā sallahukā saṁsāravaṭṭe anosīditvā sīghaṁ nibbānaṁ gamissati.",
  "atk-s0502a25:146_5": "Chetvāti rāgadosabandhanāni chinda.",
  "atk-s0502a25:146_6": "Etāni hi chinditvā arahattappatto tato aparabhāge anupādisesanibbānameva ehisi,",
  "atk-s0502a25:146_7": "gamissasīti attho.",
  "atk-s0502a25:147_0": "Pañcachindeti heṭṭhāapāyasampāpakāni pañcorambhāgiyasaṁyojanāni pāde baddharajjuṁ puriso satthena viya heṭṭhāmaggattayena chindeyya.",
  "atk-s0502a25:147_1": "Pañca jaheti uparidevalokasampāpakāni pañcuddhambhāgiyasaṁyojanāni puriso gīvāya baddharajjukaṁ viya arahattamaggena jaheyya pajaheyya,",
  "atk-s0502a25:147_2": "chindeyyāti attho.",
  "atk-s0502a25:147_3": "Pañca cuttari bhāvayeti uddhambhāgiyasaṁyojanānaṁ pahānatthāya saddhādīni pañcindriyāni uttari bhāveyya.",
  "atk-s0502a25:147_4": "Pañcasaṅgātigoti evaṁ sante pañcannaṁ rāgadosamohamānadiṭṭhisaṅgānaṁ atikkamanena pañcasaṅgātigo bhikkhu oghatiṇṇoti vuccati,",
  "atk-s0502a25:147_5": "cattāro oghe tiṇṇoyevāti vuccatīti attho.",
  "atk-s0502a25:148_0": "Jhāya bhikkhūti bhikkhu tvaṁ dvinnaṁ jhānānaṁ vasena jhāya ceva,",
  "atk-s0502a25:148_1": "kāyakammādīsu ca appamattavihāritāya mā pamajji.",
  "atk-s0502a25:148_2": "Ramessūti pañcavidhe ca kāmaguṇe te cittaṁ mā ramessu.",
  "atk-s0502a25:148_3": "Mā lohaguḷanti sativossaggalakkhaṇena hi pamādena pamattā niraye tattaṁ lohaguḷaṁ gilanti,",
  "atk-s0502a25:148_4": "tena taṁ vadāmi “mā pamatto hutvā lohaguḷaṁ gili,",
  "atk-s0502a25:148_5": "mā niraye ḍayhamāno ‘dukkhamida’nti kandī”ti attho.",
  "atk-s0502a25:149_0": "Natthi jhānanti jhānuppādikāya vāyāmapaññāya apaññassa jhānaṁ nāma natthi.",
  "atk-s0502a25:149_1": "Paññā natthīti ajhāyantassa “samāhito bhikkhu yathābhūtaṁ jānāti passatī”ti vuttalakkhaṇā paññā natthi.",
  "atk-s0502a25:149_2": "Yamhi jhānañca paññā cāti yamhi puggale idaṁ ubhayampi atthi,",
  "atk-s0502a25:149_3": "so nibbānassa santike ṭhitoyevāti attho.",
  "atk-s0502a25:150_0": "Suññāgāraṁ paviṭṭhassāti kismiñcideva vivittokāse kammaṭṭhānaṁ avijahitvā kammaṭṭhānamanasikārena nisinnassa.",
  "atk-s0502a25:150_1": "Santacittassāti nibbutacittassa.",
  "atk-s0502a25:150_2": "Sammāti hetunā kāraṇena dhammaṁ vipassantassa vipassanāsaṅkhātā amānusī rati aṭṭhasamāpattisaṅkhātā dibbāpi rati hoti uppajjatīti attho.",
  "atk-s0502a25:151_0": "Yatoyato sammasatīti aṭṭhatiṁsāya ārammaṇesu kammaṁ karonto yena yenākārena,",
  "atk-s0502a25:151_1": "purebhattādīsu vā kālesu yasmiṁ yasmiṁ attanā abhirucite kāle,",
  "atk-s0502a25:151_2": "abhirucite vā kammaṭṭhāne kammaṁ karonto sammasati.",
  "atk-s0502a25:151_3": "Udayabbayanti pañcannaṁ khandhānaṁ pañcavīsatiyā lakkhaṇehi udayaṁ,",
  "atk-s0502a25:151_4": "pañcavīsatiyā eva ca lakkhaṇehi vayaṁ.",
  "atk-s0502a25:151_5": "Pītipāmojjanti evaṁ khandhānaṁ udayabbayaṁ sammasanto dhammapītiṁ dhammapāmojjañca labhati.",
  "atk-s0502a25:151_6": "Amatanti taṁ sappaccaye nāmarūpe pākaṭe hutvā upaṭṭhahante uppannaṁ pītipāmojjaṁ amatanibbānasampāpakattā vijānataṁ paṇḍitānaṁ amatamevāti attho.",
  "atk-s0502a25:152_0": "Tatrāyamādi bhavatīti tatra ayaṁ ādi,",
  "atk-s0502a25:152_1": "idaṁ pubbaṭṭhānaṁ hoti.",
  "atk-s0502a25:152_2": "Idha paññassāti imasmiṁ sāsane paṇḍitabhikkhuno.",
  "atk-s0502a25:152_3": "Idāni “taṁ ādī”ti vuttaṁ pubbaṭṭhānaṁ dassento indriyaguttītiādimāha.",
  "atk-s0502a25:152_4": "Catupārisuddhisīlañhi pubbaṭṭhānaṁ nāma.",
  "atk-s0502a25:152_5": "Tattha indriyaguttīti indriyasaṁvaro.",
  "atk-s0502a25:152_6": "Santuṭṭhīti catupaccayasantoso.",
  "atk-s0502a25:152_7": "Tena ājīvapārisuddhi ceva paccayasannissitañca sīlaṁ kathitaṁ.",
  "atk-s0502a25:152_8": "Pātimokkheti pātimokkhasaṅkhāte jeṭṭhakasīle paripūrakāritā kathitā.",
  "atk-s0502a25:153_0": "Mitte bhajassu kalyāṇeti vissaṭṭhakammante apatirūpasahāye vajjetvā sādhujīvitāya suddhājīve jaṅghabalaṁ",
  "atk-s0502a25:153_1": "nissāya jīvikakappanāya akusīte atandite kalyāṇamitte bhajassu,",
  "atk-s0502a25:153_2": "sevassūti attho.",
  "atk-s0502a25:153_3": "Paṭisanthāravutyassāti āmisapaṭisanthārena ca dhammapaṭisanthārena ca sampannavuttitāya paṭisanthāravutti assa,",
  "atk-s0502a25:153_4": "paṭisanthārassa kārakā bhaveyyāti attho.",
  "atk-s0502a25:153_5": "Ācārakusaloti sīlampi ācāro,",
  "atk-s0502a25:153_6": "vattapaṭivattampi ācāro.",
  "atk-s0502a25:153_7": "Tattha kusalo siyā,",
  "atk-s0502a25:153_8": "cheko bhaveyyāti attho.",
  "atk-s0502a25:153_9": "Tato pāmojjabahuloti tato paṭisanthāravuttito ca ācārakosallato ca uppannena dhammapāmojjena pāmojjabahulo",
  "atk-s0502a25:153_10": "hutvā taṁ sakalassāpi vaṭṭadukkhassa antaṁ karissatīti attho.",
  "atk-s0502a25:154_0": "Evaṁ satthārā desitāsu imāsu gāthāsu ekamekissāya gāthāya pariyosāne ekamekaṁ bhikkhusataṁ nisinnanisinnaṭṭhāneyeva",
  "atk-s0502a25:154_1": "saha paṭisambhidāhi arahattaṁ patvā vehāsaṁ abbhuggantvā sabbepi te bhikkhū ākāseneva vīsayojanasatikaṁ",
  "atk-s0502a25:154_2": "kantāraṁ atikkamitvā tathāgatassa suvaṇṇavaṇṇaṁ sarīraṁ vaṇṇentā thomentā pāde vandiṁsūti.",
  "atk-s0502a25:155_0": "Sambahulabhikkhuvatthu sattamaṁ.",
  "atk-s0502a25:156_0": "8. Pañcasatabhikkhuvatthu",
  "atk-s0502a25:157_0": "Vassikāviya pupphānīti imaṁ dhammadesanaṁ satthā jetavane viharanto pañcasate bhikkhū ārabbha kathesi.",
  "atk-s0502a25:158_0": "Te kira satthu santike kammaṭṭhānaṁ gahetvā araññe samaṇadhammaṁ karontā pātova pupphitāni vassikapupphāni",
  "atk-s0502a25:158_1": "sāyaṁ vaṇṭato muccantāni disvā “pupphānaṁ vaṇṭehi muccanato mayaṁ paṭhamataraṁ rāgādīhi muccissāmā”ti",
  "atk-s0502a25:158_2": "vāyamiṁsu.",
  "atk-s0502a25:158_3": "Satthā te bhikkhū oloketvā,",
  "atk-s0502a25:158_4": "“bhikkhave,",
  "atk-s0502a25:158_5": "bhikkhunā nāma vaṇṭato muccanapupphena viya dukkhato muccituṁ vāyamitabbamevā”ti vatvā gandhakuṭiyaṁ nisinnova ālokaṁ pharitvā imaṁ gāthamāha –",
  "atk-s0502a25:159_0": "377.",
  "atk-s0502a25:160_0": "“Vassikā viya pupphāni, maddavāni pamuñcati;",
  "atk-s0502a25:161_0": "Evaṁ rāgañca dosañca, vippamuñcetha bhikkhavo”ti.",
  "atk-s0502a25:162_0": "Tattha vassikāti sumanā.",
  "atk-s0502a25:162_1": "Maddavānīti milātāni.",
  "atk-s0502a25:162_2": "Idaṁ vuttaṁ hoti –",
  "atk-s0502a25:162_3": "yathā vassikā hiyyo pupphitapupphāni punadivase purāṇabhūtāni muñcati,",
  "atk-s0502a25:162_4": "vaṇṭato vissajjeti,",
  "atk-s0502a25:162_5": "evaṁ tumhepi rāgādayo dose vippamuñcethāti.",
  "atk-s0502a25:163_0": "Desanāvasāne sabbepi te bhikkhū arahatte patiṭṭhahiṁsūti.",
  "atk-s0502a25:164_0": "Pañcasatabhikkhuvatthu aṭṭhamaṁ.",
  "atk-s0502a25:165_0": "9. Santakāyattheravatthu",
  "atk-s0502a25:166_0": "Santakāyoti imaṁ dhammadesanaṁ satthā jetavane viharanto santakāyattheraṁ nāma ārabbha kathesi.",
  "atk-s0502a25:167_0": "Tassa kira hatthapādakukkuccaṁ nāma nāhosi,",
  "atk-s0502a25:167_1": "kāyavijambhanarahito santaattabhāvova ahosi.",
  "atk-s0502a25:167_2": "So kira sīhayonito āgato thero.",
  "atk-s0502a25:167_3": "Sīhā kira ekadivasaṁ gocaraṁ gahetvā rajatasuvaṇṇamaṇipavāḷaguhānaṁ aññataraṁ pavisitvā manosilātale",
  "atk-s0502a25:167_4": "haritālacuṇṇesu sattāhaṁ nipajjitvā sattame divase uṭṭhāya nipannaṭṭhānaṁ oloketvā sace naṅguṭṭhassa",
  "atk-s0502a25:167_5": "vā kaṇṇānaṁ vā hatthapādānaṁ vā calitattā manosilāharitālacuṇṇānaṁ vippakiṇṇataṁ passanti,",
  "atk-s0502a25:167_6": "“na te idaṁ jātiyā vā gottassa vā patirūpa”nti puna sattāhaṁ nirāhārā nipajjanti,",
  "atk-s0502a25:167_7": "cuṇṇānaṁ pana vippakiṇṇabhāve asati “idaṁ te jātigottānaṁ anucchavika”nti āsayā nikkhamitvā vijambhitvā",
  "atk-s0502a25:167_8": "disā anuviloketvā tikkhattuṁ sīhanādaṁ naditvā gocarāya pakkamanti.",
  "atk-s0502a25:167_9": "Evarūpāya sīhayoniyā āgato ayaṁ bhikkhu.",
  "atk-s0502a25:167_10": "Tassa kāyasamācāraṁ disvā bhikkhū satthu ārocesuṁ – “na no, bhante,",
  "atk-s0502a25:167_11": "santakāyattherasadiso bhikkhu diṭṭhapubbo.",
  "atk-s0502a25:167_12": "Imassa hi nisinnaṭṭhāne hatthacalanaṁ vā pādacalanaṁ vā kāyavijambhitā vā natthī”ti.",
  "atk-s0502a25:167_13": "Taṁ sutvā satthā,",
  "atk-s0502a25:167_14": "“bhikkhave,",
  "atk-s0502a25:167_15": "bhikkhunā nāma santakāyattherena viya kāyādīhi upasanteneva bhavitabba”nti vatvā imaṁ gāthamāha –",
  "atk-s0502a25:168_0": "378.",
  "atk-s0502a25:169_0": "“Santakāyo santavāco, santavā susamāhito;",
  "atk-s0502a25:170_0": "Vantalokāmiso bhikkhu, upasantoti vuccatī”ti.",
  "atk-s0502a25:171_0": "Tattha santakāyoti pāṇātipātādīnaṁ abhāvena santakāyo,",
  "atk-s0502a25:171_1": "musāvādādīnaṁ abhāvena santavāco,",
  "atk-s0502a25:171_2": "abhijjhādīnaṁ abhāvena santavā,",
  "atk-s0502a25:171_3": "kāyādīnaṁ tiṇṇampi suṭṭhu samāhitattā susamāhito,",
  "atk-s0502a25:171_4": "catūhi maggehi lokāmisassa vantatāya vantalokāmiso bhikkhu abbhantare rāgādīnaṁ upasantatāya upasantoti vuccatīti attho.",
  "atk-s0502a25:172_0": "Desanāvasāne so thero arahatte patiṭṭhahi, sampattānampi sātthikā dhammadesanā ahosīti.",
  "atk-s0502a25:173_0": "Santakāyattheravatthu navamaṁ.",
  "atk-s0502a25:174_0": "10. Naṅgalakulattheravatthu",
  "atk-s0502a25:175_0": "Attanācodayattānanti imaṁ dhammadesanaṁ satthā jetavane viharanto naṅgalakulattheraṁ ārabbha kathesi.",
  "atk-s0502a25:176_0": "Eko kira duggatamanusso paresaṁ bhatiṁ katvā jīvati,",
  "atk-s0502a25:176_1": "taṁ eko bhikkhu pilotikakhaṇḍanivatthaṁ naṅgalaṁ ukkhipitvā gacchantaṁ disvā evamāha –",
  "atk-s0502a25:176_2": "“kiṁ pana te evaṁ jīvanato pabbajituṁ na vara”nti. Ko maṁ, bhante,",
  "atk-s0502a25:176_3": "evaṁ jīvantaṁ pabbājessatīti?",
  "atk-s0502a25:176_4": "Sace pabbajissasi,",
  "atk-s0502a25:176_5": "ahaṁ taṁ pabbājessāmīti.",
  "atk-s0502a25:176_6": "Sādhu bhante,",
  "atk-s0502a25:176_7": "sace maṁ pabbājessatha,",
  "atk-s0502a25:176_8": "pabbajissāmīti.",
  "atk-s0502a25:176_9": "Atha naṁ so thero jetavanaṁ netvā sahatthena,",
  "atk-s0502a25:176_10": "nhāpetvā māḷake ṭhapetvā pabbājetvā nivatthapilotikakhaṇḍena saddhiṁ naṅgalaṁ māḷakasīmāyameva rukkhasākhāyaṁ ṭhapāpesi.",
  "atk-s0502a25:176_11": "So upasampannakālepi naṅgalakulattherotveva paññāyi.",
  "atk-s0502a25:176_12": "So buddhānaṁ uppannalābhasakkāraṁ nissāya jīvanto ukkaṇṭhitvā ukkaṇṭhitaṁ vinodetuṁ asakkonto “na dāni",
  "atk-s0502a25:176_13": "saddhādeyyāni kāsāyāni paridahitvā gamissāmī”ti taṁ rukkhamūlaṁ gantvā attanāva attānaṁ ovadi – “ahirika, nillajja,",
  "atk-s0502a25:176_14": "idaṁ nivāsetvā vibbhamitvā bhatiṁ katvā jīvitukāmo jāto”ti.",
  "atk-s0502a25:176_15": "Tassevaṁ attānaṁ ovadantasseva cittaṁ tanukabhāvaṁ gataṁ.",
  "atk-s0502a25:176_16": "So nivattitvā puna katipāhaccayena ukkaṇṭhitvā tatheva attānaṁ ovadi,",
  "atk-s0502a25:176_17": "punassa cittaṁ nivatti.",
  "atk-s0502a25:176_18": "So imināva nīhārena ukkaṇṭhitaukkaṇṭhitakāle tattha gantvā attānaṁ ovadi.",
  "atk-s0502a25:176_19": "Atha naṁ bhikkhū tattha abhiṇhaṁ gacchantaṁ disvā, “āvuso,",
  "atk-s0502a25:176_20": "naṅgalatthera kasmā ettha gacchasī”ti pucchiṁsu.",
  "atk-s0502a25:176_21": "So “ācariyassa santikaṁ gacchāmi,",
  "atk-s0502a25:176_22": "bhante”ti vatvā katipāheneva arahattaṁ pāpuṇi.",
  "atk-s0502a25:177_0": "Bhikkhū tena saddhiṁ keḷiṁ karontā āhaṁsu –",
  "atk-s0502a25:177_1": "“āvuso naṅgalatthera,",
  "atk-s0502a25:177_2": "tava vicaraṇamaggo avaḷañjo viya jāto,",
  "atk-s0502a25:177_3": "ācariyassa santikaṁ na gacchasi maññe”ti. Āma, bhante,",
  "atk-s0502a25:177_4": "mayaṁ saṁsagge sati agamimhā,",
  "atk-s0502a25:177_5": "idāni pana so saṁsaggo chinno,",
  "atk-s0502a25:177_6": "tena na gacchāmāti.",
  "atk-s0502a25:177_7": "Taṁ sutvā bhikkhū “esa abhūtaṁ vatvā aññaṁ byākarotī”ti satthu tamatthaṁ ārocesuṁ.",
  "atk-s0502a25:177_8": "Satthā “āma,",
  "atk-s0502a25:177_9": "bhikkhave,",
  "atk-s0502a25:177_10": "mama putto attanāva attānaṁ codetvā pabbajitakiccassa matthakaṁ patto”ti vatvā dhammaṁ desento imā gāthā abhāsi –",
  "atk-s0502a25:178_0": "379.",
  "atk-s0502a25:179_0": "“Attanā codayattānaṁ, paṭimaṁsetha attanā;",
  "atk-s0502a25:180_0": "So attagutto satimā, sukhaṁ bhikkhu vihāhisi.",
  "atk-s0502a25:181_0": "380.",
  "atk-s0502a25:182_0": "“Attā hi attano nātho, ko hi nātho paro siyā;",
  "atk-s0502a25:183_0": "Attā hi attano gati;",
  "atk-s0502a25:184_0": "Tasmā saṁyamamattānaṁ, assaṁ bhadraṁva vāṇijo”ti.",
  "atk-s0502a25:185_0": "Tattha codayattānanti attanāva attānaṁ codaya sāraya.",
  "atk-s0502a25:185_1": "Paṭimaṁsethāti attanāva attānaṁ parivīmaṁsatha.",
  "atk-s0502a25:185_2": "Soti so tvaṁ, bhikkhu,",
  "atk-s0502a25:185_3": "evaṁ sante attanāva guttatāya attagutto,",
  "atk-s0502a25:185_4": "upaṭṭhitasatitāya satimā hutvā sabbiriyāpathesu sukhaṁ viharissasīti attho.",
  "atk-s0502a25:186_0": "Nāthoti avassayo patiṭṭhā.",
  "atk-s0502a25:186_1": "Ko hi nātho paroti yasmā parassa attabhāve patiṭṭhāya kusalaṁ vā katvā saggaparāyaṇena maggaṁ vā bhāvetvā sacchikataphalena bhavituṁ na sakkā,",
  "atk-s0502a25:186_2": "tasmā ko hi nāma paro nātho bhaveyyāti attho.",
  "atk-s0502a25:186_3": "Tasmāti yasmā attāva attano gati patiṭṭhā saraṇaṁ,",
  "atk-s0502a25:186_4": "tasmā yathā bhadraṁ assājānīyaṁ nissāya lābhaṁ patthayanto vāṇijo tassa visamaṭṭhānacāraṁ pacchinditvā",
  "atk-s0502a25:186_5": "divasassa tikkhattuṁ nahāpento bhojento saṁyameti paṭijaggati,",
  "atk-s0502a25:186_6": "evaṁ tvampi anuppannassa akusalassa uppādaṁ nivārento satisammosena uppannaṁ akusalaṁ pajahanto attānaṁ saṁyama gopaya,",
  "atk-s0502a25:186_7": "evaṁ sante paṭhamajjhānaṁ ādiṁ katvā lokiyalokuttaravisesaṁ adhigamissasīti attho.",
  "atk-s0502a25:187_0": "Desanāvasāne bahū sotāpattiphalādīni pāpuṇiṁsūti.",
  "atk-s0502a25:188_0": "Naṅgalakulattheravatthu dasamaṁ.",
  "atk-s0502a25:189_0": "11. Vakkalittheravatthu",
  "atk-s0502a25:190_0": "Pāmojjabahuloti imaṁ dhammadesanaṁ satthā veḷuvane viharanto vakkalittheraṁ ārabbha kathesi.",
  "atk-s0502a25:191_0": "So kirāyasmā sāvatthiyaṁ brāhmaṇakule nibbattitvā vayappatto piṇḍāya paviṭṭhaṁ tathāgataṁ disvā satthu",
  "atk-s0502a25:191_1": "sarīrasampattiṁ oloketvā sarīrasampattidassanena atitto “evāhaṁ niccakālaṁ tathāgataṁ daṭṭhuṁ labhissāmī”ti",
  "atk-s0502a25:191_2": "satthu santike pabbajitvā yattha ṭhitena sakkā dasabalaṁ passituṁ,",
  "atk-s0502a25:191_3": "tattha ṭhito sajjhāyakammaṭṭhānamanasikārādīni pahāya satthāraṁ olokentova vicarati.",
  "atk-s0502a25:191_4": "Satthā tassa ñāṇaparipākaṁ āgamento kiñci avatvā “idānissa ñāṇaṁ paripākaṁ gata”nti ñatvā “kiṁ te, vakkali,",
  "atk-s0502a25:191_5": "iminā pūtikāyena diṭṭhena, yo kho, vakkali,",
  "atk-s0502a25:191_6": "dhammaṁ passati,",
  "atk-s0502a25:191_7": "so maṁ passati.",
  "atk-s0502a25:191_8": "Yo maṁ passati,",
  "atk-s0502a25:191_9": "so dhammaṁ passatī”ti vatvā ovadi.",
  "atk-s0502a25:191_10": "So evaṁ ovaditopi satthu dassanaṁ pahāya neva aññattha gantuṁ sakkoti.",
  "atk-s0502a25:191_11": "Atha naṁ satthā “nāyaṁ bhikkhu saṁvegaṁ alabhitvā bujjhissatī”ti upakaṭṭhāya vassūpanāyikāya rājagahaṁ gantvā vassūpanāyikadivase “apehi, vakkali, apehi,",
  "atk-s0502a25:191_12": "vakkalī”ti paṇāmesi.",
  "atk-s0502a25:191_13": "So “na maṁ satthā ālapatī”ti temāsaṁ satthu sammukhe ṭhātuṁ asakkonto “kiṁ mayhaṁ jīvitena,",
  "atk-s0502a25:191_14": "pabbatā attānaṁ pātessāmī”ti gijjhakūṭaṁ abhiruhi.",
  "atk-s0502a25:192_0": "Satthā tassa kilamanabhāvaṁ ñatvā “ayaṁ bhikkhu mama santikā assāsaṁ alabhanto maggaphalānaṁ upanissayaṁ nāseyyā”ti attānaṁ dassetuṁ obhāsaṁ muñci.",
  "atk-s0502a25:192_1": "Athassa satthu diṭṭhakālato paṭṭhāya tāvamahantopi soko pahīyi.",
  "atk-s0502a25:192_2": "Satthā sukkhataḷākaṁ oghena pūrento viya therassa balavapītipāmojjaṁ uppādetuṁ imaṁ gāthamāha –",
  "atk-s0502a25:193_0": "381.",
  "atk-s0502a25:194_0": "“Pāmojjabahulo bhikkhu, pasanno buddhasāsane;",
  "atk-s0502a25:195_0": "Adhigacche padaṁ santaṁ, saṅkhārūpasamaṁ sukha”nti.",
  "atk-s0502a25:196_0": "Tassattho –",
  "atk-s0502a25:196_1": "pakatiyāpi pāmojjabahulo bhikkhu buddhasāsane pasādaṁ roceti,",
  "atk-s0502a25:196_2": "so evaṁ pasanno buddhasāsane santaṁ padaṁ saṅkhārūpasamaṁ sukhanti laddhanāmaṁ nibbānaṁ adhigaccheyyāti.",
  "atk-s0502a25:196_3": "Imañca pana gāthaṁ vatvā satthā vakkalittherassa hatthaṁ pasāretvā –",
  "atk-s0502a25:197_0": "“Ehi vakkali mā bhāyi, olokehi tathāgataṁ;",
  "atk-s0502a25:198_0": "Ahaṁ taṁ uddharissāmi, paṅke sannaṁva kuñjaraṁ.",
  "atk-s0502a25:199_0": "“Ehi vakkali mā bhāyi, olokehi tathāgataṁ;",
  "atk-s0502a25:200_0": "Ahaṁ taṁ mocayissāmi, rāhuggahaṁva sūriyaṁ.",
  "atk-s0502a25:201_0": "“Ehi vakkali mā bhāyi, olokehi tathāgataṁ;",
  "atk-s0502a25:202_0": "Ahaṁ taṁ mocayissāmi, rāhuggahaṁva candima”nti. –",
  "atk-s0502a25:203_0": "Imā gāthā abhāsi.",
  "atk-s0502a25:203_1": "So “dasabalo me diṭṭho,",
  "atk-s0502a25:203_2": "ehīti ca avhānampi laddha”nti balavapītiṁ uppādetvā “kuto nu kho gantabba”nti gamanamaggaṁ apassanto",
  "atk-s0502a25:203_3": "dasabalassa sammukhe ākāse uppatitvā paṭhamapāde pabbate ṭhiteyeva satthārā vuttagāthā āvajjento ākāseyeva",
  "atk-s0502a25:203_4": "pītiṁ vikkhambhetvā saha paṭisambhidāhi arahattaṁ patvā tathāgataṁ vandamānova otaritvā satthu santike aṭṭhāsi.",
  "atk-s0502a25:203_5": "Atha naṁ satthā aparabhāge saddhādhimuttānaṁ aggaṭṭhāne ṭhapesīti.",
  "atk-s0502a25:204_0": "Vakkalittheravatthu ekādasamaṁ.",
  "atk-s0502a25:205_0": "12. Sumanasāmaṇeravatthu",
  "atk-s0502a25:206_0": "Yohaveti imaṁ dhammadesanaṁ satthā pubbārāme viharanto sumanasāmaṇeraṁ ārabbha kathesi.",
  "atk-s0502a25:206_1": "Tatrāyaṁ anupubbī kathā –",
  "atk-s0502a25:207_0": "Padumuttarabuddhakālasmiñhi eko kulaputto satthārā catuparisamajjhe ekaṁ bhikkhuṁ dibbacakkhukānaṁ aggaṭṭhāne",
  "atk-s0502a25:207_1": "ṭhapentaṁ disvā taṁ sampattiṁ patthayamāno satthāraṁ nimantetvā sattāhaṁ buddhappamukhassa bhikkhusaṅghassa",
  "atk-s0502a25:207_2": "mahādānaṁ datvā, “bhante,",
  "atk-s0502a25:207_3": "ahampi anāgate ekassa buddhassa sāsane dibbacakkhukānaṁ aggo bhaveyya”nti patthanaṁ ṭhapesi.",
  "atk-s0502a25:207_4": "Satthā kappasatasahassaṁ olokento tassa patthanāya samijjhanabhāvaṁ viditvā “ito kappasatasahassamatthake",
  "atk-s0502a25:207_5": "gotamabuddhasāsane dibbacakkhukānaṁ aggo anuruddho nāma bhavissasī”ti byākāsi.",
  "atk-s0502a25:207_6": "So taṁ byākaraṇaṁ sutvā sve pattabbaṁ viya taṁ sampattiṁ maññamāno parinibbute satthari bhikkhū dibbacakkhuparikammaṁ",
  "atk-s0502a25:207_7": "pucchitvā sattayojanikaṁ kañcanathūpaṁ parikkhipitvā anekāni dīparukkhasahassāni kāretvā dīpapūjaṁ katvā",
  "atk-s0502a25:207_8": "tato cuto devaloke nibbattitvā devamanussesu kappasatasahassāni saṁsaritvā imasmiṁ kappe bārāṇasiyaṁ",
  "atk-s0502a25:207_9": "daliddakule nibbatto sumanaseṭṭhiṁ nissāya tassa tiṇahārako hutvā jīvikaṁ kappesi.",
  "atk-s0502a25:207_10": "Annabhārotissa nāmaṁ ahosi.",
  "atk-s0502a25:207_11": "Sumanaseṭṭhīpi tasmiṁ nagare niccakālaṁ mahādānaṁ deti.",
  "atk-s0502a25:208_0": "Athekadivasaṁ upariṭṭho nāma paccekabuddho gandhamādane nirodhasamāpattito vuṭṭhāya “kassa nu kho ajja",
  "atk-s0502a25:208_1": "anuggahaṁ karissāmī”ti cintetvā “ajja mayā annabhārassa anuggahaṁ kātuṁ vaṭṭati,",
  "atk-s0502a25:208_2": "idāni ca so aṭavito tiṇaṁ ādāya gehaṁ āgamissatī”ti ñatvā pattacīvaramādāya iddhiyā gantvā annabhārassa sammukhe paccuṭṭhāsi.",
  "atk-s0502a25:208_3": "Annabhāro taṁ tucchapattahatthaṁ disvā “api, bhante,",
  "atk-s0502a25:208_4": "bhikkhaṁ labhitthā”ti pucchitvā “labhissāma mahāpuññā”ti vutte “tena hi, bhante,",
  "atk-s0502a25:208_5": "thokaṁ āgamethā”ti tiṇakājaṁ chaḍḍetvā vegena gehaṁ gantvā, “bhadde,",
  "atk-s0502a25:208_6": "mayhaṁ ṭhapitabhāgabhattaṁ atthi,",
  "atk-s0502a25:208_7": "natthī”ti bhariyaṁ pucchitvā “atthi,",
  "atk-s0502a25:208_8": "sāmī”ti vutte vegena paccāgantvā paccekabuddhassa pattaṁ ādāya “mayhaṁ dātukāmatāya sati deyyadhammo na hoti,",
  "atk-s0502a25:208_9": "deyyadhamme sati paṭiggāhakaṁ na labhāmi.",
  "atk-s0502a25:208_10": "Ajja pana me paṭiggāhako ca diṭṭho,",
  "atk-s0502a25:208_11": "deyyadhammo ca atthi,",
  "atk-s0502a25:208_12": "lābhā vata me”ti gehaṁ gantvā bhattaṁ patte pakkhipāpetvā paccāharitvā paccekabuddhassa hatthe patiṭṭhapetvā –",
  "atk-s0502a25:209_0": "“Iminā pana dānena, mā me dāliddiyaṁ ahu;",
  "atk-s0502a25:210_0": "Natthīti vacanaṁ nāma, mā ahosi bhavābhave. –",
  "atk-s0502a25:211_0": "Bhante evarūpā dujjīvitā mucceyyaṁ,",
  "atk-s0502a25:211_1": "natthīti padameva na suṇeyya”nti patthanaṁ ṭhapesi.",
  "atk-s0502a25:211_2": "Paccekabuddho “evaṁ hotu mahāpuññā”ti vatvā anumodanaṁ katvā pakkāmi.",
  "atk-s0502a25:212_0": "Sumanaseṭṭhinopi chatte adhivatthā devatā “aho dānaṁ paramadānaṁ,",
  "atk-s0502a25:212_1": "upariṭṭhe supatiṭṭhita”nti vatvā tikkhattuṁ sādhukāramadāsi.",
  "atk-s0502a25:212_2": "Atha naṁ seṭṭhi “kiṁ maṁ ettakaṁ kālaṁ dānaṁ dadamānaṁ na passasī”ti āha.",
  "atk-s0502a25:212_3": "Nāhaṁ tava dānaṁ ārabbha sādhukāraṁ demi,",
  "atk-s0502a25:212_4": "annabhārena pana upariṭṭhassa dinnapiṇḍapāte pasīditvā mayā esa sādhukāro pavattitoti.",
  "atk-s0502a25:212_5": "So “acchariyaṁ vata, bho,",
  "atk-s0502a25:212_6": "ahaṁ ettakaṁ kālaṁ dānaṁ dadanto devataṁ sādhukāraṁ dāpetuṁ nāsakkhiṁ,",
  "atk-s0502a25:212_7": "annabhāro maṁ nissāya jīvanto ekapiṇḍapāteneva sādhukāraṁ dāpesi,",
  "atk-s0502a25:212_8": "tassa dāne anucchavikaṁ katvā taṁ piṇḍapātaṁ mama santakaṁ karissāmī”ti cintetvā taṁ pakkosāpetvā “ajja tayā kassaci kiñci dinna”nti pucchi. “Āma, sāmi,",
  "atk-s0502a25:212_9": "upariṭṭhapaccekabuddhassa me ajja bhāgabhattaṁ dinna”nti. “Handa, bho,",
  "atk-s0502a25:212_10": "kahāpaṇaṁ gahetvā etaṁ mayhaṁ piṇḍapātaṁ dehī”ti? “Na demi, sāmī”ti.",
  "atk-s0502a25:212_11": "So yāva sahassaṁ vaḍḍhesi,",
  "atk-s0502a25:212_12": "itaro sahassenāpi nādāsi.",
  "atk-s0502a25:212_13": "Atha naṁ “hotu, bho,",
  "atk-s0502a25:212_14": "yadi piṇḍapātaṁ na desi,",
  "atk-s0502a25:212_15": "sahassaṁ gahetvā pattiṁ me dehī”ti āha.",
  "atk-s0502a25:212_16": "So “ayyena saddhiṁ mantetvā jānissāmī”ti vegena paccekabuddhaṁ sampāpuṇitvā,",
  "atk-s0502a25:212_17": "“bhante sumanaseṭṭhi,",
  "atk-s0502a25:212_18": "sahassaṁ datvā tumhākaṁ piṇḍapāte pattiṁ yācati,",
  "atk-s0502a25:212_19": "kiṁ karomī”ti pucchi.",
  "atk-s0502a25:213_0": "Athassa so upamaṁ āhari “seyyathāpi, paṇḍita,",
  "atk-s0502a25:213_1": "kulasatike gāme ekasmiṁ ghare dīpaṁ jāleyya,",
  "atk-s0502a25:213_2": "sesā attano telena vaṭṭiṁ temetvā jālāpetvā gaṇheyyuṁ,",
  "atk-s0502a25:213_3": "purimapadīpassa pabhā atthīti vattabbā natthī”ti.",
  "atk-s0502a25:213_4": "Atirekatarā, bhante,",
  "atk-s0502a25:213_5": "pabhā hotīti.",
  "atk-s0502a25:213_6": "Evamevaṁ paṇḍita uḷuṅkayāgu vā hotu,",
  "atk-s0502a25:213_7": "kaṭacchubhikkhā vā,",
  "atk-s0502a25:213_8": "attano piṇḍapāte paresaṁ pattiṁ dentassa yattakānaṁ deti,",
  "atk-s0502a25:213_9": "tattakaṁ vaḍḍhati.",
  "atk-s0502a25:213_10": "Tvañhi ekameva piṇḍapātaṁ adāsi,",
  "atk-s0502a25:213_11": "seṭṭhissa pana pattiyā dinnāya dve piṇḍapātā honti eko tava,",
  "atk-s0502a25:213_12": "eko tassāti.",
  "atk-s0502a25:214_0": "So “sādhu,",
  "atk-s0502a25:214_1": "bhante”ti taṁ abhivādetvā seṭṭhissa santikaṁ gantvā “gaṇha, sāmi,",
  "atk-s0502a25:214_2": "patti”nti āha.",
  "atk-s0502a25:214_3": "Tena hi ime kahāpaṇe gaṇhāti.",
  "atk-s0502a25:214_4": "Nāhaṁ piṇḍapātaṁ vikkiṇāmi,",
  "atk-s0502a25:214_5": "saddhāya te pattiṁ dammīti.",
  "atk-s0502a25:214_6": "“Tvaṁ saddhāya desi,",
  "atk-s0502a25:214_7": "ahampi tava guṇe pūjemi, gaṇha, tāta,",
  "atk-s0502a25:214_8": "ito paṭṭhāya ca pana mā sahatthā kammamakāsi,",
  "atk-s0502a25:214_9": "vīthiyaṁ gharaṁ māpetvā vasa.",
  "atk-s0502a25:214_10": "Yena ca te attho hoti,",
  "atk-s0502a25:214_11": "sabbaṁ mama santikā gaṇhāhī”ti āha.",
  "atk-s0502a25:214_12": "Nirodhā vuṭṭhitassa pana dinnapiṇḍapāto tadaheva vipākaṁ deti.",
  "atk-s0502a25:214_13": "Tasmā rājāpi taṁ pavattiṁ sutvā annabhāraṁ pakkosāpetvā pattiṁ gahetvā mahantaṁ bhogaṁ datvā tassa seṭṭhiṭṭhānaṁ dāpesi.",
  "atk-s0502a25:215_0": "So sumanaseṭṭhissa sahāyako hutvā yāvajīvaṁ puññāni katvā tato cuto devaloke nibbattitvā devamanussesu",
  "atk-s0502a25:215_1": "saṁsaranto imasmiṁ buddhuppāde kapilavatthunagare amitodanassa sakkassa gehe paṭisandhiṁ gaṇhi,",
  "atk-s0502a25:215_2": "anuruddhotissa nāmaṁ akaṁsu.",
  "atk-s0502a25:215_3": "So mahānāmasakkassa kaniṭṭhabhātā,",
  "atk-s0502a25:215_4": "satthu cūḷapitu putto paramasukhumālo mahāpuñño ahosi.",
  "atk-s0502a25:215_5": "Ekadivasaṁ kira chasu khattiyesu pūve lakkhaṁ katvā guḷehi kīḷantesu anuruddho parājito pūvānaṁ atthāya mātu santikaṁ pahiṇi.",
  "atk-s0502a25:215_6": "Sā mahantaṁ suvaṇṇathālaṁ pūretvā pūve pesesi.",
  "atk-s0502a25:215_7": "Pūve khāditvā puna kīḷanto parājito tatheva pahiṇi.",
  "atk-s0502a25:215_8": "Evaṁ tikkhattuṁ pūvesu āhaṭesu catutthe vāre mātā “idāni pūvā natthī”ti pahiṇi.",
  "atk-s0502a25:215_9": "Tassā vacanaṁ sutvā “natthī”ti padassa asutapubbatāya “natthipūvā nāma idāni bhavissantī”ti saññaṁ katvā “gaccha natthipūve āharā”ti pesesi.",
  "atk-s0502a25:215_10": "Athassa mātā “natthipūve kira, ayye,",
  "atk-s0502a25:215_11": "dethā”ti vutte “mama puttena natthīti padaṁ na sutapubbaṁ,",
  "atk-s0502a25:215_12": "kathaṁ nu kho natthibhāvaṁ jānāpeyya”nti suvaṇṇapātiṁ dhovitvā aparāya suvaṇṇapātiyā paṭikujjitvā “handa, tāta,",
  "atk-s0502a25:215_13": "imaṁ mama puttassa dehī”ti pahiṇi.",
  "atk-s0502a25:215_14": "Tasmiṁ khaṇe nagarapariggāhikā devatā “amhākaṁ sāminā annabhārakāle upariṭṭhassa paccekabuddhassa bhāgabhattaṁ",
  "atk-s0502a25:215_15": "datvā ‘natthīti padameva na suṇeyya’nti patthanā nāma ṭhapitā.",
  "atk-s0502a25:215_16": "Sace mayaṁ tamatthaṁ ñatvā ajjhupekkheyyāma,",
  "atk-s0502a25:215_17": "muddhāpi no sattadhā phaleyyā”ti cintetvā dibbapūvehi pātiṁ pūrayiṁsu.",
  "atk-s0502a25:215_18": "So puriso pātiṁ āharitvā tassa santike ṭhapetvā vivari.",
  "atk-s0502a25:215_19": "Tesaṁ gandho sakalanagaraṁ phari.",
  "atk-s0502a25:215_20": "Pūvo pana mukhe ṭhapitamattova sattarasaharaṇisahassāni pharitvā aṭṭhāsi.",
  "atk-s0502a25:216_0": "Anuruddhopi cintesi –",
  "atk-s0502a25:216_1": "“na maṁ maññe ito pubbe mātā piyāyati.",
  "atk-s0502a25:216_2": "Na hi me aññadā tāya natthipūvā nāma pakkapubbā”ti.",
  "atk-s0502a25:216_3": "So gantvā mātaraṁ evamāha – “amma,",
  "atk-s0502a25:216_4": "nāhaṁ tava piyo”ti. Tāta,",
  "atk-s0502a25:216_5": "kiṁ vadesi,",
  "atk-s0502a25:216_6": "mama akkhīhipi hadayamaṁsatopi tvaṁ piyataroti. Sacāhaṁ, amma,",
  "atk-s0502a25:216_7": "tava piyo,",
  "atk-s0502a25:216_8": "kasmā mama pubbe evarūpe natthipūve nāma na adāsīti.",
  "atk-s0502a25:216_9": "Sā taṁ purisaṁ pucchi – “tāta,",
  "atk-s0502a25:216_10": "kiñci pātiyaṁ ahosī”ti. Āma, ayye,",
  "atk-s0502a25:216_11": "pūvānaṁ pāti paripuṇṇā ahosi,",
  "atk-s0502a25:216_12": "na me evarūpā diṭṭhapubbāti.",
  "atk-s0502a25:216_13": "Sā cintesi –",
  "atk-s0502a25:216_14": "“putto me katapuñño,",
  "atk-s0502a25:216_15": "devatāhissa dibbapūvā pahitā bhavissantī”ti.",
  "atk-s0502a25:216_16": "Sopi mātaraṁ āha – “amma,",
  "atk-s0502a25:216_17": "na mayā evarūpā pūvā khāditapubbā,",
  "atk-s0502a25:216_18": "ito paṭṭhāya me natthipūvameva paceyyāsī”ti.",
  "atk-s0502a25:216_19": "Sā tato paṭṭhāya tena “pūve khāditukāmomhī”ti vuttakāle suvaṇṇapātiṁ dhovitvā aññāya pātiyā paṭikujjitvā pahiṇati,",
  "atk-s0502a25:216_20": "devatā pātiṁ pūrenti.",
  "atk-s0502a25:216_21": "Evaṁ so agāramajjhe vasanto natthīti padassa atthaṁ ajānitvā dibbapūveyeva paribhuñji.",
  "atk-s0502a25:217_0": "Satthu pana parivāratthaṁ kulapaṭipāṭiyā sākiyakumāresu pabbajantesu mahānāmena sakkena, “tāta,",
  "atk-s0502a25:217_1": "amhākaṁ kulā koci pabbajito natthi,",
  "atk-s0502a25:217_2": "tayā vā pabbajitabbaṁ,",
  "atk-s0502a25:217_3": "mayā vā”ti vutte so āha –",
  "atk-s0502a25:217_4": "“ahaṁ atisukhumālo pabbajituṁ na sakkhissāmī”ti.",
  "atk-s0502a25:217_5": "Tena hi kammantaṁ uggaṇha,",
  "atk-s0502a25:217_6": "ahaṁ pabbajissāmīti.",
  "atk-s0502a25:217_7": "Ko esa kammanto nāmāti?",
  "atk-s0502a25:217_8": "So hi bhattassa uṭṭhānaṭṭhānampi na jānāti,",
  "atk-s0502a25:217_9": "kammantaṁ kimeva jānissati,",
  "atk-s0502a25:217_10": "tasmā evamāha.",
  "atk-s0502a25:217_11": "Ekadivasañhi anuruddho bhaddiyo kimiloti tayo janā “bhattaṁ nāma kahaṁ uṭṭhātī”ti mantayiṁsu.",
  "atk-s0502a25:217_12": "Tesu kimilo “koṭṭhesu uṭṭhātī”ti āha.",
  "atk-s0502a25:217_13": "So kirekadivasaṁ vīhī koṭṭhamhi pakkhipante addasa,",
  "atk-s0502a25:217_14": "tasmā “koṭṭhe bhattaṁ uppajjatī”ti saññāya evamāha.",
  "atk-s0502a25:217_15": "Atha naṁ bhaddiyo “tvaṁ na jānāsī”ti vatvā “bhattaṁ nāma ukkhaliyaṁ uṭṭhātī”ti āha.",
  "atk-s0502a25:217_16": "So kirekadivasaṁ ukkhalito bhattaṁ vaḍḍhente disvā “etthevetaṁ uppajjatī”ti saññamakāsi,",
  "atk-s0502a25:217_17": "tasmā evamāha.",
  "atk-s0502a25:217_18": "Anuruddho te ubhopi “tumhe na jānāthā”ti vatvā “bhattaṁ nāma ratanubbedhamakuḷāya mahāsuvaṇṇapātiyaṁ uṭṭhātī”ti āha.",
  "atk-s0502a25:217_19": "Tena kira neva vīhiṁ koṭṭentā,",
  "atk-s0502a25:217_20": "na bhattaṁ pacantā diṭṭhapubbā,",
  "atk-s0502a25:217_21": "suvaṇṇapātiyaṁ vaḍḍhetvā purato ṭhapitabhattameva passati,",
  "atk-s0502a25:217_22": "tasmā “pātiyaṁyevetaṁ uppajjatī”ti saññamakāsi,",
  "atk-s0502a25:217_23": "tasmā evamāha.",
  "atk-s0502a25:217_24": "Evaṁ bhattuṭṭhānaṭṭhānampi ajānanto mahāpuñño kulaputto kammante kiṁ jānissati.",
  "atk-s0502a25:218_0": "So “ehi kho te,",
  "atk-s0502a25:218_1": "anuruddha,",
  "atk-s0502a25:218_2": "gharāvāsatthaṁ anusāsissāmi,",
  "atk-s0502a25:218_3": "paṭhamaṁ khettaṁ kasāpetabba”ntiādinā nayena bhātarā vuttānaṁ kammantānaṁ apariyantabhāvaṁ sutvā “na",
  "atk-s0502a25:218_4": "me gharāvāsena attho”ti mātaraṁ āpucchitvā bhaddiyapamukhehi pañcahi sākiyakumārehi saddhiṁ nikkhamitvā",
  "atk-s0502a25:218_5": "anupiyambavane satthāraṁ upasaṅkamitvā pabbaji.",
  "atk-s0502a25:218_6": "Pabbajitvā ca pana sammāpaṭipadaṁ paṭipanno anupubbena tisso vijjā sacchikatvā dibbena cakkhunā ekāsane",
  "atk-s0502a25:218_7": "nisinnova hatthatale ṭhapitaāmalakāni viya sahassalokadhātuyo olokanasamattho hutvā –",
  "atk-s0502a25:219_0": "“Pubbenivāsaṁ jānāmi, dibbacakkhu visodhitaṁ;",
  "atk-s0502a25:220_0": "Tevijjo iddhipattomhi, kataṁ buddhassa sāsana”nti. –",
  "atk-s0502a25:221_0": "Udānaṁ udānetvā “kiṁ nu kho me katvā ayaṁ sampatti laddhā”ti olokento “padumuttarapādamūle patthanaṁ",
  "atk-s0502a25:221_1": "ṭhapesi”nti ñatvā puna “saṁsāre saṁsaranto asukasmiṁ nāma kāle bārāṇasiyaṁ sumanaseṭṭhiṁ nissāya jīvanto",
  "atk-s0502a25:221_2": "annabhāro nāma ahosi”ntipi ñatvā –",
  "atk-s0502a25:222_0": "“Annabhāro pure āsiṁ, daliddo tiṇahārako;",
  "atk-s0502a25:223_0": "Piṇḍapāto mayā dinno, upariṭṭhassa tādino”ti. –",
  "atk-s0502a25:224_0": "Āha.",
  "atk-s0502a25:224_1": "Athassa etadahosi –",
  "atk-s0502a25:224_2": "“yo so tadā mayā upariṭṭhassa dinnapiṇḍapātato kahāpaṇe datvā pattiṁ aggahesi,",
  "atk-s0502a25:224_3": "mama sahāyako sumanaseṭṭhi kahaṁ nu kho so etarahi nibbatto”ti.",
  "atk-s0502a25:224_4": "Atha naṁ “viñjhāṭaviyaṁ pabbatapāde muṇḍanigamo nāma atthi,",
  "atk-s0502a25:224_5": "tattha mahāmuṇḍassa nāma upāsakassa mahāsumano cūḷasumanoti dve puttā,",
  "atk-s0502a25:224_6": "tesu so cūḷasumano hutvā nibbatto”ti addasa.",
  "atk-s0502a25:224_7": "Disvā ca pana cintesi –",
  "atk-s0502a25:224_8": "“atthi nu kho tattha mayi gate upakāro,",
  "atk-s0502a25:224_9": "natthī”ti.",
  "atk-s0502a25:224_10": "So upadhārento idaṁ addasa “so tattha mayi gate sattavassikova nikkhamitvā pabbajissati,",
  "atk-s0502a25:224_11": "khuraggeyeva ca arahattaṁ pāpuṇissatī”ti.",
  "atk-s0502a25:224_12": "Disvā ca pana upakaṭṭhe antovasse ākāsena gantvā gāmadvāre otari.",
  "atk-s0502a25:224_13": "Mahāmuṇḍo pana upāsako therassa pubbepi vissāsiko eva.",
  "atk-s0502a25:224_14": "So theraṁ piṇḍapātakāle cīvaraṁ pārupantaṁ disvā puttaṁ mahāsumanaṁ āha – “tāta, ayyo,",
  "atk-s0502a25:224_15": "me anuruddhatthero āgato,",
  "atk-s0502a25:224_16": "yāvassa añño koci pattaṁ na gaṇhāti,",
  "atk-s0502a25:224_17": "tāvassa gantvā pattaṁ gaṇha,",
  "atk-s0502a25:224_18": "ahaṁ āsanaṁ paññāpessāmī”ti.",
  "atk-s0502a25:224_19": "So tathā akāsi.",
  "atk-s0502a25:224_20": "Upāsako theraṁ antonivesane sakkaccaṁ parivisitvā temāsaṁ vasanatthāya paṭiññaṁ gaṇhi,",
  "atk-s0502a25:224_21": "theropi adhivāsesi.",
  "atk-s0502a25:225_0": "Atha naṁ ekadivasaṁ paṭijagganto viya temāsaṁ paṭijaggitvā mahāpavāraṇāya ticīvarañceva guḷatelataṇḍulādīni",
  "atk-s0502a25:225_1": "ca āharitvā therassa pādamūle ṭhapetvā “gaṇhatha,",
  "atk-s0502a25:225_2": "bhante”ti āha. “Alaṁ, upāsaka,",
  "atk-s0502a25:225_3": "na me iminā attho”ti. “Tena hi, bhante,",
  "atk-s0502a25:225_4": "vassāvāsikalābho nāmesa,",
  "atk-s0502a25:225_5": "gaṇhatha na”nti?",
  "atk-s0502a25:225_6": "“Na gaṇhāmi,",
  "atk-s0502a25:225_7": "upāsakā”ti.",
  "atk-s0502a25:225_8": "“Kimatthaṁ na gaṇhatha,",
  "atk-s0502a25:225_9": "bhante”ti?",
  "atk-s0502a25:225_10": "“Mayhaṁ santike kappiyakārako sāmaṇeropi natthī”ti. “Tena hi, bhante,",
  "atk-s0502a25:225_11": "mama putto mahāsumano sāmaṇero bhavissatī”ti. “Na me, upāsaka,",
  "atk-s0502a25:225_12": "mahāsumanenattho”ti. “Tena hi, bhante,",
  "atk-s0502a25:225_13": "cūḷasumanaṁ pabbājethā”ti.",
  "atk-s0502a25:225_14": "Thero “sādhū”ti sampaṭicchitvā cūḷasumanaṁ pabbājesi.",
  "atk-s0502a25:225_15": "So khuraggeyeva arahattaṁ pāpuṇi.",
  "atk-s0502a25:225_16": "Thero tena saddhiṁ aḍḍhamāsamattaṁ tattheva vasitvā “satthāraṁ passissāmī”ti tassa ñātake āpucchitvā",
  "atk-s0502a25:225_17": "ākāseneva gantvā himavantapadese araññakuṭikāya otari.",
  "atk-s0502a25:226_0": "Thero pana pakatiyāpi āraddhavīriyo,",
  "atk-s0502a25:226_1": "tassa tattha pubbarattāpararattaṁ caṅkamantassa udaravāto samuṭṭhahi.",
  "atk-s0502a25:226_2": "Atha naṁ kilantarūpaṁ disvā sāmaṇero pucchi – “bhante,",
  "atk-s0502a25:226_3": "kiṁ vo rujjatī”ti?",
  "atk-s0502a25:226_4": "“Udaravāto me samuṭṭhito”ti.",
  "atk-s0502a25:226_5": "“Aññadāpi samuṭṭhitapubbo,",
  "atk-s0502a25:226_6": "bhante”ti?",
  "atk-s0502a25:226_7": "“Āmāvuso”ti.",
  "atk-s0502a25:226_8": "“Kena phāsukaṁ hoti,",
  "atk-s0502a25:226_9": "bhante”ti?",
  "atk-s0502a25:226_10": "“Anotattato pānīye laddhe phāsukaṁ hoti, āvuso”ti. “Tena hi, bhante,",
  "atk-s0502a25:226_11": "āharāmī”ti.",
  "atk-s0502a25:226_12": "“Sakkhissasi sāmaṇerā”ti? “Āma,",
  "atk-s0502a25:226_13": "bhante”ti.",
  "atk-s0502a25:226_14": "Tena hi anotatte pannago nāma nāgarājā maṁ jānāti,",
  "atk-s0502a25:226_15": "tassa ācikkhitvā bhesajjatthāya ekaṁ pānīyavārakaṁ āharāti.",
  "atk-s0502a25:226_16": "So sādhūti upajjhāyaṁ vanditvā vehāsaṁ abbhuggantvā pañcayojanasataṁ ṭhānaṁ agamāsi.",
  "atk-s0502a25:226_17": "Taṁ divasaṁ pana nāgarājā nāganāṭakaparivuto udakakīḷaṁ kīḷitukāmo hoti.",
  "atk-s0502a25:226_18": "So sāmaṇeraṁ āgacchantaṁ disvāva kujjhi,",
  "atk-s0502a25:226_19": "“ayaṁ muṇḍakasamaṇo attano pādapaṁsuṁ mama matthake okiranto vicarati,",
  "atk-s0502a25:226_20": "anotatte pānīyatthāya āgato bhavissati,",
  "atk-s0502a25:226_21": "na dānissa pānīyaṁ dassāmī”ti paṇṇāsayojanikaṁ anotattadahaṁ mahāpātiyā ukkhaliṁ pidahanto viya phaṇena pidahitvā nipajji.",
  "atk-s0502a25:226_22": "Sāmaṇero nāgarājassa ākāraṁ oloketvāva “kuddho aya”nti ñatvā imaṁ gāthamāha –",
  "atk-s0502a25:227_0": "“Suṇohi me nāgarāja, uggateja mahabbala;",
  "atk-s0502a25:228_0": "Dehi me pānīyaghaṭaṁ, bhesajjatthamhi āgato”ti.",
  "atk-s0502a25:229_0": "Taṁ sutvā nāgarājā imaṁ gāthamāha –",
  "atk-s0502a25:230_0": "“Puratthimasmiṁ disābhāge, gaṅgā nāma mahānadī;",
  "atk-s0502a25:231_0": "Mahāsamuddamappeti, tato tvaṁ pānīyaṁ harā”ti.",
  "atk-s0502a25:232_0": "Taṁ sutvā sāmaṇero “ayaṁ nāgarājā attano icchāya na dassati,",
  "atk-s0502a25:232_1": "ahaṁ balakkāraṁ katvā ānubhāvaṁ jānāpetvā imaṁ abhibhavitvāva pānīyaṁ gaṇhissāmī”ti cintetvā,",
  "atk-s0502a25:232_2": "“mahārāja,",
  "atk-s0502a25:232_3": "upajjhāyo maṁ anotattatova pānīyaṁ āharāpeti,",
  "atk-s0502a25:232_4": "tenāhaṁ idameva harissāmi, apehi,",
  "atk-s0502a25:232_5": "mā maṁ vārehī”ti vatvā imaṁ gāthamāha –",
  "atk-s0502a25:233_0": "“Itova pānīyaṁ hāssaṁ, imināvamhi atthiko;",
  "atk-s0502a25:234_0": "Yadi te thāmabalaṁ atthi, nāgarāja nivārayā”ti.",
  "atk-s0502a25:235_0": "Atha naṁ nāgarājā āha –",
  "atk-s0502a25:236_0": "“Sāmaṇera sace atthi, tava vikkama porisaṁ;",
  "atk-s0502a25:237_0": "Abhinandāmi te vācaṁ, harassu pānīyaṁ mamā”ti.",
  "atk-s0502a25:238_0": "Atha naṁ sāmaṇero “evaṁ, mahārāja,",
  "atk-s0502a25:238_1": "harāmī”ti vatvā “yadi sakkonto harāhī”ti vutte –",
  "atk-s0502a25:238_2": "“tena hi suṭṭhu jānassū”ti tikkhattuṁ paṭiññaṁ gahetvā “buddhasāsanassa ānubhāvaṁ dassetvā mayā pānīyaṁ",
  "atk-s0502a25:238_3": "harituṁ vaṭṭatī”ti cintetvā ākāsaṭṭhadevatānaṁ tāva santikaṁ agamāsi.",
  "atk-s0502a25:238_4": "Tā āgantvā vanditvā “kiṁ,",
  "atk-s0502a25:238_5": "bhante”ti vatvā aṭṭhaṁsu.",
  "atk-s0502a25:238_6": "“Etasmiṁ anotattadahapiṭṭhe pannaganāgarājena saddhiṁ mama saṅgāmo bhavissati,",
  "atk-s0502a25:238_7": "tattha gantvā jayaparājayaṁ olokethā”ti āha.",
  "atk-s0502a25:238_8": "So eteneva nīhārena cattāro lokapāle sakkasuyāmasantusitaparanimmitavasavattī ca upasaṅkamitvā tamatthaṁ ārocesi.",
  "atk-s0502a25:238_9": "Tato paraṁ paṭipāṭiyā yāva brahmalokaṁ gantvā tattha tattha brahmehi āgantvā vanditvā ṭhitehi “kiṁ,",
  "atk-s0502a25:238_10": "bhante”ti puṭṭho tamatthaṁ ārocesi.",
  "atk-s0502a25:238_11": "Evaṁ so asaññe ca arūpibrahmāno ca ṭhapetvā sabbattha muhutteneva āhiṇḍitvā ārocesi.",
  "atk-s0502a25:238_12": "Tassa vacanaṁ sutvā sabbāpi devatā anotattadahapiṭṭhe nāḷiyaṁ pakkhittāni piṭṭhacuṇṇāni viya ākāsaṁ nirantaraṁ pūretvā sannipatiṁsu.",
  "atk-s0502a25:238_13": "Sannipatite devasaṅghe sāmaṇero ākāse ṭhatvā nāgarājaṁ āha –",
  "atk-s0502a25:239_0": "“Suṇohi me nāgarāja, uggateja mahabbala;",
  "atk-s0502a25:240_0": "Dehi me pānīyaghaṭaṁ, bhesajjatthamhi āgato”ti.",
  "atk-s0502a25:241_0": "Atha naṁ nāgo āha –",
  "atk-s0502a25:242_0": "“Sāmaṇera sace atthi, tava vikkama porisaṁ;",
  "atk-s0502a25:243_0": "Abhinandāmi te vācaṁ, harassu pānīyaṁ mamā”ti.",
  "atk-s0502a25:244_0": "So tikkhattuṁ nāgarājassa paṭiññaṁ gahetvā ākāse ṭhitakova dvādasayojanikaṁ brahmattabhāvaṁ māpetvā ākāsato",
  "atk-s0502a25:244_1": "oruyha nāgarājassa phaṇe akkamitvā adhomukhaṁ nippīḷesi,",
  "atk-s0502a25:244_2": "tāvadeva balavatā purisena akkantaallacammaṁ viya nāgarājassa phaṇe akkantamatte ogalitvā dabbimattā phaṇapuṭakā ahesuṁ.",
  "atk-s0502a25:244_3": "Nāgarājassa phaṇehi muttamuttaṭṭhānato tālakkhandhapamāṇā udakavaṭṭiyo uggañchiṁsu.",
  "atk-s0502a25:244_4": "Sāmaṇero ākāseyeva pānīyavārakaṁ pūresi.",
  "atk-s0502a25:244_5": "Devasaṅgho sādhukāramadāsi.",
  "atk-s0502a25:244_6": "Atha nāgarājā lajjitvā sāmaṇerassa kujjhi,",
  "atk-s0502a25:244_7": "jayakusumavaṇṇānissa akkhīni ahesuṁ.",
  "atk-s0502a25:244_8": "So “ayaṁ maṁ devasaṅghaṁ sannipātetvā pānīyaṁ gahetvā lajjāpesi,",
  "atk-s0502a25:244_9": "etaṁ gahetvā mukhe hatthaṁ pakkhipitvā hadayamaṁsaṁ vāssa maddāmi,",
  "atk-s0502a25:244_10": "pāde vā naṁ gahetvā pāragaṅgāyaṁ khipāmī”ti vegena anubandhi.",
  "atk-s0502a25:244_11": "Anubandhantopi naṁ pāpuṇituṁ nāsakkhiyeva.",
  "atk-s0502a25:244_12": "Sāmaṇero gantvā upajjhāyassa hatthe pānīyaṁ ṭhapetvā “pivatha,",
  "atk-s0502a25:244_13": "bhante”ti āha.",
  "atk-s0502a25:244_14": "Nāgarājāpi pacchato āgantvā,",
  "atk-s0502a25:244_15": "“bhante anuruddha,",
  "atk-s0502a25:244_16": "sāmaṇero mayā adinnameva pānīyaṁ gahetvā āgato,",
  "atk-s0502a25:244_17": "mā pivitthā”ti āha.",
  "atk-s0502a25:244_18": "Evaṁ kira sāmaṇerāti. “Pivatha, bhante,",
  "atk-s0502a25:244_19": "iminā me dinnaṁ pānīyaṁ āhaṭa”nti āha.",
  "atk-s0502a25:244_20": "Thero “khīṇāsavasāmaṇerassa musākathanaṁ nāma natthī”ti ñatvā pānīyaṁ pivi.",
  "atk-s0502a25:244_21": "Taṅkhaṇaññevassa ābādho paṭipassambhi.",
  "atk-s0502a25:244_22": "Puna nāgo theraṁ āha – “bhante,",
  "atk-s0502a25:244_23": "sāmaṇerenamhi sabbaṁ devagaṇaṁ sannipātetvā lajjāpito,",
  "atk-s0502a25:244_24": "ahamassa hadayaṁ vā phālessāmi,",
  "atk-s0502a25:244_25": "pāde vā naṁ gahetvā pāragaṅgāya khipissāmī”ti. Mahārāja,",
  "atk-s0502a25:244_26": "sāmaṇero mahānubhāvo,",
  "atk-s0502a25:244_27": "tumhe sāmaṇerena saddhiṁ saṅgāmetuṁ na sakkhissatha,",
  "atk-s0502a25:244_28": "khamāpetvā naṁ gacchathāti.",
  "atk-s0502a25:244_29": "So sayampi sāmaṇerassa ānubhāvaṁ jānātiyeva,",
  "atk-s0502a25:244_30": "lajjāya pana anubandhitvā āgato.",
  "atk-s0502a25:244_31": "Atha naṁ therassa vacanena khamāpetvā tena saddhiṁ mittasanthavaṁ katvā “ito paṭṭhāya anotattaudakena atthe sati tumhākaṁ āgamanakiccaṁ natthi,",
  "atk-s0502a25:244_32": "mayhaṁ pahiṇeyyātha,",
  "atk-s0502a25:244_33": "ahameva āharitvā dassāmī”ti vatvā pakkāmi.",
  "atk-s0502a25:245_0": "Theropi sāmaṇeraṁ ādāya pāyāsi.",
  "atk-s0502a25:245_1": "Satthā therassa āgamanabhāvaṁ ñatvā migāramātupāsāde therassa āgamanaṁ olokento nisīdi.",
  "atk-s0502a25:245_2": "Bhikkhūpi theraṁ āgacchantaṁ disvā paccuggantvā pattacīvaraṁ paṭiggahesuṁ.",
  "atk-s0502a25:245_3": "Athekacce sāmaṇeraṁ sīsepi kaṇṇesupi bāhāyampi gahetvā sañcāletvā “kiṁ,",
  "atk-s0502a25:245_4": "sāmaṇera cūḷakaniṭṭha,",
  "atk-s0502a25:245_5": "na ukkaṇṭhitosī”ti āhaṁsu.",
  "atk-s0502a25:245_6": "Satthā tesaṁ kiriyaṁ disvā cintesi –",
  "atk-s0502a25:245_7": "“bhāriyaṁ vatimesaṁ bhikkhūnaṁ kammaṁ āsīvisaṁ gīvāya gaṇhantā viya sāmaṇeraṁ gaṇhanti,",
  "atk-s0502a25:245_8": "nāssa ānubhāvaṁ jānanti,",
  "atk-s0502a25:245_9": "ajja mayā sumanasāmaṇerassa guṇaṁ pākaṭaṁ kātuṁ vaṭṭatī”ti.",
  "atk-s0502a25:245_10": "Theropi āgantvā satthāraṁ vanditvā nisīdi.",
  "atk-s0502a25:245_11": "Satthā tena saddhiṁ paṭisanthāraṁ katvā ānandattheraṁ āmantesi – “ānanda,",
  "atk-s0502a25:245_12": "anotattaudakenamhi pāde dhovitukāmo,",
  "atk-s0502a25:245_13": "sāmaṇerānaṁ ghaṭaṁ datvā pānīyaṁ āharāpehī”ti.",
  "atk-s0502a25:245_14": "Thero vihāre pañcamattāni sāmaṇerasatāni sannipātesi.",
  "atk-s0502a25:245_15": "Tesu sumanasāmaṇero sabbanavako ahosi.",
  "atk-s0502a25:245_16": "Thero sabbamahallakaṁ sāmaṇeraṁ āha –",
  "atk-s0502a25:245_17": "“sāmaṇera,",
  "atk-s0502a25:245_18": "satthā anokattadahaudakena pāde dhovitukāmo,",
  "atk-s0502a25:245_19": "ghaṭaṁ ādāya gantvā pānīyaṁ āharā”ti.",
  "atk-s0502a25:245_20": "So “na sakkomi,",
  "atk-s0502a25:245_21": "bhante”ti na icchi.",
  "atk-s0502a25:245_22": "Thero sesepi paṭipāṭiyā pucchi,",
  "atk-s0502a25:245_23": "tepi tatheva vatvā paṭikkhipiṁsu.",
  "atk-s0502a25:245_24": "“Kiṁ panettha khīṇāsavasāmaṇerā natthī”ti? Atthi,",
  "atk-s0502a25:245_25": "te pana “nāyaṁ amhākaṁ baddho mālāpuṭo,",
  "atk-s0502a25:245_26": "sumanasāmaṇerasseva baddho”ti na icchiṁsu,",
  "atk-s0502a25:245_27": "puthujjanā pana attano asamatthatāyeva na icchiṁsu.",
  "atk-s0502a25:245_28": "Pariyosāne pana sumanassa vāre sampatte,",
  "atk-s0502a25:245_29": "“sāmaṇera,",
  "atk-s0502a25:245_30": "satthā anotattadahaudakena pāde dhovitukāmo,",
  "atk-s0502a25:245_31": "kuṭaṁ ādāya kira udakaṁ āharā”ti āha.",
  "atk-s0502a25:245_32": "So “satthari āharāpente āharissāmī”ti satthāraṁ vanditvā, “bhante,",
  "atk-s0502a25:245_33": "anotattato kira maṁ udakaṁ āhārāpethā”ti āha. “Āma,",
  "atk-s0502a25:245_34": "sumanā”ti.",
  "atk-s0502a25:245_35": "So visākhāya kāritesu ghanasuvaṇṇakoṭṭimesu senāsanakuṭesu ekaṁ saṭṭhikuṭaudakagaṇhanakaṁ mahāghaṭaṁ",
  "atk-s0502a25:245_36": "hatthena gahetvā “iminā me ukkhipitvā aṁsakūṭe ṭhapitena attho natthī”ti olambakaṁ katvā vehāsaṁ abbhuggantvā",
  "atk-s0502a25:245_37": "himavantābhimukho pakkhandi.",
  "atk-s0502a25:246_0": "Nāgarājā sāmaṇeraṁ dūratova āgacchantaṁ disvā paccuggantvā kuṭaṁ aṁsakūṭena ādāya, “bhante,",
  "atk-s0502a25:246_1": "tumhe mādise dāse vijjamāne kasmā sayaṁ āgatā,",
  "atk-s0502a25:246_2": "udakenatthe sati kasmā sāsanamattampi na pahiṇathā”ti kuṭena udakaṁ ādāya sayaṁ ukkhipitvā “purato hotha, bhante,",
  "atk-s0502a25:246_3": "ahameva āharissāmī”ti āha.",
  "atk-s0502a25:246_4": "“Tiṭṭhatha tumhe, mahārāja,",
  "atk-s0502a25:246_5": "ahameva sammāsambuddhena āṇatto”ti nāgarājānaṁ nivattāpetvā kuṭaṁ mukhavaṭṭiyaṁ hatthena gahetvā ākāsenāgañchi.",
  "atk-s0502a25:246_6": "Atha naṁ satthā āgacchantaṁ oloketvā bhikkhū āmantesi –",
  "atk-s0502a25:246_7": "“passatha,",
  "atk-s0502a25:246_8": "bhikkhave,",
  "atk-s0502a25:246_9": "sāmaṇerassa līlaṁ,",
  "atk-s0502a25:246_10": "ākāse haṁsarājā viya sobhatī”ti āha.",
  "atk-s0502a25:246_11": "Sopi pānīyaghaṭaṁ ṭhapetvā satthāraṁ vanditvā aṭṭhāsi.",
  "atk-s0502a25:246_12": "Atha naṁ satthā āha –",
  "atk-s0502a25:246_13": "“kativassosi tvaṁ,",
  "atk-s0502a25:246_14": "sumanā”ti?",
  "atk-s0502a25:246_15": "“Sattavassomhi, bhanteti. “Tena hi, sumana,",
  "atk-s0502a25:246_16": "ajja paṭṭhāya bhikkhu hohī”ti vatvā dāyajjaupasampadaṁ adāsi.",
  "atk-s0502a25:246_17": "Dveyeva kira sāmaṇerā sattavassikā upasampadaṁ labhiṁsu –",
  "atk-s0502a25:246_18": "ayañca sumano sopāko cāti.",
  "atk-s0502a25:247_0": "Evaṁ tasmiṁ upasampanne dhammasabhāyaṁ kathaṁ samuṭṭhāpesuṁ,",
  "atk-s0502a25:247_1": "“acchariyaṁ āvuso,",
  "atk-s0502a25:247_2": "evarūpo hi nāma daharasāmaṇerassa ānubhāvo hoti,",
  "atk-s0502a25:247_3": "na no ito pubbe evarūpo ānubhāvo diṭṭhapubbo”ti.",
  "atk-s0502a25:247_4": "Satthā āgantvā “kāya nuttha,",
  "atk-s0502a25:247_5": "bhikkhave,",
  "atk-s0502a25:247_6": "etarahi kathāya sannisinnā”ti pucchitvā “imāya nāmā”ti vutte,",
  "atk-s0502a25:247_7": "“bhikkhave,",
  "atk-s0502a25:247_8": "mama sāsane daharopi sammā paṭipanno evarūpaṁ sampattiṁ labhatiyevā”ti vatvā dhammaṁ desento imaṁ gāthamāha –",
  "atk-s0502a25:248_0": "382.",
  "atk-s0502a25:249_0": "“Yo have daharo bhikkhu, yuñjati buddhasāsane;",
  "atk-s0502a25:250_0": "Somaṁ lokaṁ pabhāseti, abbhā muttova candimā”ti.",
  "atk-s0502a25:251_0": "Tattha yuñjatīti ghaṭati vāyamati.",
  "atk-s0502a25:251_1": "Pabhāsetīti so bhikkhu attano arahattamaggañāṇena abbhādīhi mutto candimā viya lokaṁ khandhādibhedaṁ lokaṁ obhāseti,",
  "atk-s0502a25:251_2": "ekālokaṁ karotīti attho.",
  "atk-s0502a25:252_0": "Desanāvasāne bahū sotāpattiphalādīni pāpuṇiṁsūti.",
  "atk-s0502a25:253_0": "Sumanasāmaṇeravatthu dvādasamaṁ.",
  "atk-s0502a25:254_0": "Bhikkhuvaggavaṇṇanā niṭṭhitā.",
  "atk-s0502a25:255_0": "Pañcavīsatimo vaggo."
}