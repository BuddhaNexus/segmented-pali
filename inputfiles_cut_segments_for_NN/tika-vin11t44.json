{
  "tika-vin11t44:0_0": "Ekuttaranayakathāvaṇṇanā",
  "tika-vin11t44:1_0": "424.Ito paranti ito samuṭṭhānavinicchayakathāya paraṁ.",
  "tika-vin11t44:1_1": "Paranti uttamaṁ.",
  "tika-vin11t44:1_2": "Ekuttaraṁ nayanti ekekaaṅgātirekatāya ekuttarasaṅkhātaṁ ekakadukādinayaṁ.",
  "tika-vin11t44:2_0": "425-7.Ke āpattikarā dhammā…pe… kā cādesanagāminīti ekekapañhavasena uttānatthoyeva.",
  "tika-vin11t44:3_0": "428.Samuṭṭhānānīti ādiko vissajjanasaṅkhāto uttaravādo.",
  "tika-vin11t44:3_1": "Tattha samuṭṭhānāni…pe…",
  "tika-vin11t44:3_2": "dīpitāti yasmā etesaṁ vasena puggalo āpattiṁ karoti āpajjati,",
  "tika-vin11t44:3_3": "tasmā ‘‘āpattikarā’’ti vuttā.",
  "tika-vin11t44:4_0": "429.Tatthāti tāsu āpattīsu.",
  "tika-vin11t44:4_1": "Lahukāti lahukena vinayakammena visujjhanato lahukā.",
  "tika-vin11t44:4_2": "Garukena vinayakammena visujjhanato saṅghādisesāpatti,",
  "tika-vin11t44:4_3": "kenaci ākārena anāpattibhāvaṁ upanetuṁ asakkuṇeyyato pārājikāpatti ca garukāpatti nāma,",
  "tika-vin11t44:4_4": "tā pana lahukāsu vuttāsu tabbipariyāyato ñātuṁ sakkāti vissajjane visuṁ na vuttā.",
  "tika-vin11t44:5_0": "431.",
  "tika-vin11t44:5_1": "Duṭṭhuṁ kucchitabhāvaṁ paramajegucchaṁ nindanīyabhāvaṁ ulati gacchatīti duṭṭhullaṁ,",
  "tika-vin11t44:5_2": "pārājikasaṅghādisesaṁ.",
  "tika-vin11t44:5_3": "Tenāha ‘‘duvidhāpatti ādito’’ti.",
  "tika-vin11t44:6_0": "432.Pañcānantariyasaṁyuttāti mātughātakapitughātakaarahantaghātakehi āpannā manussaviggahapārājikāpatti",
  "tika-vin11t44:6_1": "ca lohituppādakasaṅghabhedakānaṁ abhabbatāhetukā kāyavacīdvārappavattā akusalacetanāsaṅkhātā pārājikā",
  "tika-vin11t44:6_2": "ca anantarameva apāyuppattihetutāya ime pañca anantarasaṁyuttā nāma.",
  "tika-vin11t44:6_3": "Tā pana micchattaniyatesu antogadhattā ‘‘niyatā’’ti vuttā.",
  "tika-vin11t44:7_0": "Parivāre (pari.",
  "tika-vin11t44:7_1": "321) pana aññepi antarāyikādī bahū ekakā dassitā,",
  "tika-vin11t44:7_2": "te pana ganthabhīrukajanānuggahena ācariyena idha na dassitā.",
  "tika-vin11t44:7_3": "Atthikehi parivāreyeva (pari.",
  "tika-vin11t44:7_4": "321) gahetabbā.",
  "tika-vin11t44:7_5": "Ettha ca sattapi āpattiyo sañcicca vītikkantā saggantarāyañceva mokkhantarāyañca karontīti antarāyikā.",
  "tika-vin11t44:7_6": "Ajānantena vītikkantā pana paṇṇattivajjāpatti neva saggantarāyaṁ,",
  "tika-vin11t44:7_7": "na mokkhantarāyaṁ karotīti anantarāyikā.",
  "tika-vin11t44:7_8": "Antarāyikaṁ āpannassapi desanāgāminiṁ desetvā vuṭṭhānagāminito vuṭṭhāya suddhipattassa,",
  "tika-vin11t44:7_9": "sāmaṇerabhūmiyaṁ ṭhitassa ca avārito saggamaggamokkhamaggoti.",
  "tika-vin11t44:8_0": "Ekakakathāvaṇṇanā.",
  "tika-vin11t44:9_0": "435.Addhavihīno nāma ūnavīsativasso.",
  "tika-vin11t44:9_1": "Aṅgavihīno nāma hatthacchinnādibhedo.",
  "tika-vin11t44:9_2": "Vatthuvipanno nāma paṇḍako,",
  "tika-vin11t44:9_3": "tiracchānagato,",
  "tika-vin11t44:9_4": "ubhatobyañjanako ca.",
  "tika-vin11t44:9_5": "Avasesā theyyasaṁvāsakādayo aṭṭha abhabbaṭṭhānappattā dukkaṭakārino nāma,",
  "tika-vin11t44:9_6": "imasmiṁyeva attabhāve dukkaṭena attano kammena abhabbaṭṭhānappattāti attho.",
  "tika-vin11t44:9_7": "Aparipuṇṇoti aparipuṇṇapattacīvaro.",
  "tika-vin11t44:9_8": "No yācatīti upasampannaṁ na yācati.",
  "tika-vin11t44:9_9": "Paṭisiddhāti ‘‘dve puggalā na upasampādetabbā’’tiādinā (pari.",
  "tika-vin11t44:9_10": "322) vāritā.",
  "tika-vin11t44:10_0": "436.Haveti ekaṁsatthe nipāto.",
  "tika-vin11t44:10_1": "Laddhasamāpattissa bhikkhuno dīpitā āpatti atthi have attheva.",
  "tika-vin11t44:10_2": "No laddhasamāpattissāti aladdhasamāpattissa dīpitā āpatti atthevāti yojanā.",
  "tika-vin11t44:11_0": "437.Bhūtassāti attani santassa uttarimanussadhammassa.",
  "tika-vin11t44:11_1": "Abhūtārocanāpattīti catutthapārājikāpatti.",
  "tika-vin11t44:11_2": "Asamāpattilābhino niddiseti yojanā.",
  "tika-vin11t44:12_0": "438.‘‘Atthisaddhammasaṁyuttā’’tiādīsu atthi-saddo paccattekavacanantehi paccekaṁ yojetabbo.",
  "tika-vin11t44:13_0": "439.Padasodhammamūlādīti ādi-saddena ‘‘uttarichappañcavācādhammadesanā’’ti āpattīnaṁ gahaṇaṁ.",
  "tika-vin11t44:14_0": "440.Bhogeti paribhoge.",
  "tika-vin11t44:14_1": "‘‘Saparikkhārasaṁyutā’’ti idañca nidassanamattaṁ.",
  "tika-vin11t44:14_2": "‘‘Pattacīvarānaṁ nissajjane,",
  "tika-vin11t44:14_3": "kiliṭṭhacīvarānaṁ adhovane,",
  "tika-vin11t44:14_4": "malaggahitapattassa apacane’’ti evamādikā ayuttaparibhogā āpattiyopi sakaparikkhārasaṁyuttāyeva.",
  "tika-vin11t44:15_0": "441.Mañcapīṭhādinti ādi-saddena bhisiādīnaṁ gahaṇaṁ.",
  "tika-vin11t44:15_1": "Ajjhokāsattharepi cāti ajjhokāse atthare attharāpane sati.",
  "tika-vin11t44:15_2": "Anāpucchāva gamaneti anāpucchitvā vā gamane.",
  "tika-vin11t44:15_3": "Vā-saddena anuddharitvā vā anuddharāpetvā vā gamanaṁ saṅgaṇhāti.",
  "tika-vin11t44:15_4": "Parasantakasaṁyutāti paraparikkhārapaṭibaddhā.",
  "tika-vin11t44:16_0": "443.",
  "tika-vin11t44:16_1": "‘‘Sikharaṇīsī’’ti yaṁ vacanaṁ saccaṁ,",
  "tika-vin11t44:16_2": "taṁ bhaṇato garukaṁ duṭṭhullavācāsaṅghādiseso siyāti yojanā.",
  "tika-vin11t44:17_0": "445.Garukāpattīti uttarimanussadhammapārājikāpatti.",
  "tika-vin11t44:17_1": "Bhūtassārocaneti bhūtassa uttarimanussadhammassa anupasampannassa ārocane.",
  "tika-vin11t44:17_2": "Saccaṁ vadatoti saccaṁ vacanaṁ vadantassa.",
  "tika-vin11t44:17_3": "Lahukāti pācittiyāpatti.",
  "tika-vin11t44:18_0": "447.Vikopetunti vaggakaraṇena vikopetuṁ.",
  "tika-vin11t44:18_1": "Hatthapāsaṁ jahanti antosīmāya eva hatthapāsaṁ jahanto,",
  "tika-vin11t44:18_2": "hatthapāsaṁ jahitvā ekamantaṁ nisīdantoti attho.",
  "tika-vin11t44:18_3": "Phuseti bhūmigato phuseyya.",
  "tika-vin11t44:19_0": "448.",
  "tika-vin11t44:19_1": "Vehāsakuṭiyā upari āhaccapādakaṁ mañcaṁ vā pīṭhaṁ vā abhinisīdanto vehāsagato āpajjatīti yojanā.",
  "tika-vin11t44:19_2": "Sace taṁ bhūmiyaṁ paññapetvā nisajjeyya,",
  "tika-vin11t44:19_3": "na āpajjeyya.",
  "tika-vin11t44:19_4": "Tena vuttaṁ ‘‘na bhūmito’’ti.",
  "tika-vin11t44:20_0": "449.Pavisantoti ārāmaṁ pavisanto. Nikkhamanti tato eva nikkhamanto. Tanti ārāmaṁ.",
  "tika-vin11t44:21_0": "450.Vattamapūretvānāti sīsato chattāpanayanaṁ,",
  "tika-vin11t44:21_1": "pādato upāhanāmuñcanavattaṁ akatvā.",
  "tika-vin11t44:21_2": "Nikkhamanti bahi nikkhamanto chattupāhanaṁ dhārentopi na āpajjati.",
  "tika-vin11t44:22_0": "451.‘‘Nikkhamanto’’ti idaṁ ‘‘nikkhama’’nti etassa atthapadaṁ.",
  "tika-vin11t44:22_1": "Pavisaṁ na cāti yaṁ ārāmaṁ sandhāya gato,",
  "tika-vin11t44:22_2": "taṁ pavisanto na āpajjeyya.",
  "tika-vin11t44:23_0": "453. Yā kāci bhikkhunī atigambhīraṁ udakasuddhikaṁ ādiyantī āpattiṁ āpajjatīti yojanā.",
  "tika-vin11t44:24_0": "457.Vattaṁ panattanoti yaṁ attano netthāravattaṁ vuttaṁ,",
  "tika-vin11t44:24_1": "so taṁ asamādiyantova āpajjati nāmāti yojanā.",
  "tika-vin11t44:25_0": "460.Itarassa ācariyassa, tathā saddhivihārikassa ca.",
  "tika-vin11t44:26_0": "462.Dadamānoti pārivattakaṁ vinā dadamāno.",
  "tika-vin11t44:27_0": "463.Mudūti mudupiṭṭhiko.",
  "tika-vin11t44:27_1": "‘‘Lambīādino’’ti padacchedo.",
  "tika-vin11t44:27_2": "Ādi-saddena ‘‘hatthena upakkamitvā asuciṁ mocentassa,",
  "tika-vin11t44:27_3": "ūrunā aṅgajātaṁ pellantassa,",
  "tika-vin11t44:27_4": "attānaṁ vadhitvā vadhitvā rodantiyā bhikkhuniyā āpattī’’ti evamādīnaṁ saṅgaho.",
  "tika-vin11t44:27_5": "Attāti ettha nissitāti uttarapadalopo,",
  "tika-vin11t44:27_6": "vibhattilopo ca niruttilakkhaṇena daṭṭhabbo.",
  "tika-vin11t44:27_7": "Sesāti methunadhammakāyasaṁsaggapahāradānādīsu vuttāpatti.",
  "tika-vin11t44:27_8": "Paranissitāti paraṁ nissāya āpajjitabbāti attho.",
  "tika-vin11t44:28_0": "465. ‘‘Na ,",
  "tika-vin11t44:28_1": "bhikkhave,",
  "tika-vin11t44:28_2": "ovādo na gahetabbo’’ti vacanato ovādaṁ na gaṇhanto na paṭiggaṇhanto vajjataṁ āpajjati nāma.",
  "tika-vin11t44:29_0": "470.Aruṇuggeti aruṇuggamane. Naaruṇuggameti aruṇuggamanato aññasmiṁ kāle.",
  "tika-vin11t44:30_0": "471.",
  "tika-vin11t44:30_1": "Ekarattātikkame chārattātikkame sattāhātikkame dasāhātikkameti yojanā.",
  "tika-vin11t44:30_2": "Ādi-saddena māsādīnaṁ saṅgaho.",
  "tika-vin11t44:30_3": "Vuttamāpattinti sabbattha nissaggiye pācittiyāpattiṁ.",
  "tika-vin11t44:30_4": "‘‘Āpajjati aruṇuggame’’ti padacchedo.",
  "tika-vin11t44:31_0": "473.",
  "tika-vin11t44:31_1": "Parasantakaṁ rukkhalatādiṁ theyyāya chindantassa pārājikaṁ,",
  "tika-vin11t44:31_2": "chindantassa pācittimattaṁ hotīti āha ‘‘bhūtagāmaṁ chindanto pārājikañca pācittiñca phuse’’ti.",
  "tika-vin11t44:32_0": "475.Chādento panāti ettha ‘‘kā āpattī’’ti seso. Tatra āha ‘‘āpattiṁ chādento naro āpajjatī’’ti.",
  "tika-vin11t44:33_0": "Acchinnoti acchinnacīvaro.",
  "tika-vin11t44:33_1": "Nacchādentoti tiṇena vā paṇṇena vā sākhābhaṅgādinā yena kenaci attano hirikopinaṁ appaṭicchādento. Yathāha –",
  "tika-vin11t44:33_2": "‘‘tiṇena vā paṇṇena vā paṭicchādetvā āgantabbaṁ,",
  "tika-vin11t44:33_3": "na tveva naggena āgantabbaṁ.",
  "tika-vin11t44:33_4": "Yo āgaccheyya,",
  "tika-vin11t44:33_5": "āpatti dukkaṭassā’’ti (pārā. 517).",
  "tika-vin11t44:34_0": "476.Kusacīrādinti ādi-saddena vākacīraphalakacīrādīnaṁ titthiyadhajānaṁ gahaṇaṁ.",
  "tika-vin11t44:34_1": "Dhārento koci āpajjatīti seso. Tatrāha –",
  "tika-vin11t44:34_2": "‘‘kusacīrādīni dhārento dhārento āpajjatī’’ti (pari. aṭṭha. 322).",
  "tika-vin11t44:35_0": "477.",
  "tika-vin11t44:35_1": "Yaṁ nissaṭṭhapattaṁ ‘‘ayaṁ te bhikkhu patto yāvabhedanāya dhāretabbo’’ti dinnaṁ,",
  "tika-vin11t44:35_2": "taṁ sakkaccaṁ adhārento cadosavā hoti āpajjati āpattiṁ.",
  "tika-vin11t44:35_3": "Sacittakācittakadukassa saññāvimokkhadukaṁ yathākkamaṁ pariyāyoti āha ‘‘sacittakaduka’’ntiādi.",
  "tika-vin11t44:36_0": "Dukakathāvaṇṇanā.",
  "tika-vin11t44:37_0": "478.",
  "tika-vin11t44:37_1": "Yā āpatti nāthe tiṭṭhante hoti,",
  "tika-vin11t44:37_2": "no parinibbute,",
  "tika-vin11t44:37_3": "sā āpatti atthi.",
  "tika-vin11t44:37_4": "Yā āpatti nāthe parinibbute hoti,",
  "tika-vin11t44:37_5": "na tu tiṭṭhante,",
  "tika-vin11t44:37_6": "sāpi atthi.",
  "tika-vin11t44:37_7": "Yā āpatti nāthe tiṭṭhantepi hoti parinibbutepi,",
  "tika-vin11t44:37_8": "sā āpatti atthīti yojanā.",
  "tika-vin11t44:38_0": "479.",
  "tika-vin11t44:38_1": "Sā katamāti āha ‘‘ruhiruppādanāpattī’’tiādi.",
  "tika-vin11t44:38_2": "Tattha theramāvusavādena,",
  "tika-vin11t44:38_3": "vadato parinibbuteti ‘‘yathā kho panānanda,",
  "tika-vin11t44:38_4": "etarahi bhikkhū aññamaññaṁ āvusovādena samudācaranti,",
  "tika-vin11t44:38_5": "na kho mamaccayena evaṁ samudācaritabbaṁ…pe…",
  "tika-vin11t44:38_6": "navakatarena bhikkhunā therataro bhikkhu ‘bhante’ti vā ‘āyasmā’ti vā samudācaritabbo’’ti (dī. ni.",
  "tika-vin11t44:38_7": "2.216) vacanato theraṁ āvusovādena samudācaraṇapaccayā āpattiṁ parinibbute bhagavati āpajjati,",
  "tika-vin11t44:38_8": "no tiṭṭhanteti attho.",
  "tika-vin11t44:39_0": "481.",
  "tika-vin11t44:39_1": "Kathaṁ kāleyeva āpatti siyā,",
  "tika-vin11t44:39_2": "na vikāle.",
  "tika-vin11t44:39_3": "Kathaṁ vikāleyeva āpatti siyā,",
  "tika-vin11t44:39_4": "kāle na siyā.",
  "tika-vin11t44:39_5": "Kathaṁ kāle ceva vikāle cāti ubhayattha siyāti pañhe.",
  "tika-vin11t44:40_0": "482. Yathākkamaṁ vissajjento āha ‘‘bhuñjato’’tiādi.",
  "tika-vin11t44:41_0": "483. Avasesaṁ pana sabbaṁ āpattiṁ kālavikālesu sabbadā āpajjati, tattha ca saṁsayo natthīti yojanā.",
  "tika-vin11t44:42_0": "484.",
  "tika-vin11t44:42_1": "‘‘Atthāpatti rattiṁ āpajjati, no divā,",
  "tika-vin11t44:42_2": "atthāpatti divā āpajjati,",
  "tika-vin11t44:42_3": "no rattiṁ,",
  "tika-vin11t44:42_4": "atthāpatti rattiñceva āpajjati divā cā’’ti (pari.",
  "tika-vin11t44:42_5": "323) vuttaṁ tikaṁ dassetumāha ‘‘rattimevā’’tiādi.",
  "tika-vin11t44:43_0": "486.",
  "tika-vin11t44:43_1": "Atthāpatti dasavasso āpajjati,",
  "tika-vin11t44:43_2": "no ūnadasavasso,",
  "tika-vin11t44:43_3": "sā kathaṁ siyā.",
  "tika-vin11t44:43_4": "Atthāpatti ūnadasavasso āpajjati,",
  "tika-vin11t44:43_5": "no dasavasso,",
  "tika-vin11t44:43_6": "sā kathaṁ hoti.",
  "tika-vin11t44:43_7": "Atthāpatti dasavassopi āpajjati ūnadasavassopīti ubhayatthapi āpatti kathaṁ hotīti yojanā.",
  "tika-vin11t44:44_0": "487. Tattha vissajjanamāha ‘‘upaṭṭhāpetī’’tiādi. ‘‘Bālo’’ti etassa hi atthapadaṁ ‘‘abyatto’’ti.",
  "tika-vin11t44:45_0": "488.",
  "tika-vin11t44:45_1": "Ūnadasavasso evaṁ ‘‘ahaṁ paṇḍito’’ti parisaṁ gaṇhati,",
  "tika-vin11t44:45_2": "tathā āpattiṁ āpajjatīti yojanā.",
  "tika-vin11t44:45_3": "‘‘Dasavasso ūno’’ti padacchedo.",
  "tika-vin11t44:45_4": "Dasavasso,",
  "tika-vin11t44:45_5": "ūnadasavasso cāti ubhopete parisupaṭṭhāpanāpattito aññaṁ āpattiṁ āpajjatīti yojanā.",
  "tika-vin11t44:45_6": "Ettha ca ‘‘āpajjante’’ti vattabbe gāthābandhavasena na-kāralopo.",
  "tika-vin11t44:46_0": "489.",
  "tika-vin11t44:46_1": "Kathaṁ kāḷe āpattiṁ āpajjati, na juṇhe,",
  "tika-vin11t44:46_2": "kathaṁ juṇhe āpattiṁ āpajjati,",
  "tika-vin11t44:46_3": "na kāḷasmiṁ,",
  "tika-vin11t44:46_4": "kathaṁ kāḷe ca juṇhe cāti ubhayatthapi āpajjatīti yojanā.",
  "tika-vin11t44:47_0": "490.",
  "tika-vin11t44:47_1": "Vissajjanamāha ‘‘vassa’’ntiādi.",
  "tika-vin11t44:47_2": "‘‘Āpajjate appavārento’’ti padacchedo.",
  "tika-vin11t44:47_3": "Juṇheti purimapakkhe.",
  "tika-vin11t44:47_4": "Kāḷaketi aparapakkhe.",
  "tika-vin11t44:48_0": "491.Avipattināti catubbidhavipattirahitattā avipattinā bhagavatā paññattaṁ.",
  "tika-vin11t44:48_1": "Avasesanti vassaṁ anupagamanāpattiyā ca pavāraṇāpattiyā ca avasesaṁ sabbaṁ āpattiṁ.",
  "tika-vin11t44:49_0": "492.",
  "tika-vin11t44:49_1": "Vassūpagamanaṁ kāḷe kappati,",
  "tika-vin11t44:49_2": "juṇhe no kappati,",
  "tika-vin11t44:49_3": "pavāraṇā juṇhe kappati,",
  "tika-vin11t44:49_4": "kāḷe no kappati,",
  "tika-vin11t44:49_5": "sesaṁ anuññātaṁ sabbaṁ saṅghakiccaṁ kāḷe ca juṇhe cāti ubhayatthapi kappatīti yojanā.",
  "tika-vin11t44:50_0": "493.",
  "tika-vin11t44:50_1": "Atthāpatti hemante hoti,",
  "tika-vin11t44:50_2": "itarautudvaye gimhānavassānasaṅkhāte na hoti,",
  "tika-vin11t44:50_3": "atthāpatti gimheyeva hoti,",
  "tika-vin11t44:50_4": "na sesesu vassānahemantasaṅkhātesu,",
  "tika-vin11t44:50_5": "atthāpatti vasse hoti,",
  "tika-vin11t44:50_6": "no itaradvaye hemantagimhasaṅkhāteti yojanā.",
  "tika-vin11t44:51_0": "494-6.",
  "tika-vin11t44:51_1": "Sā tividhāpi āpatti katamāti āha ‘‘dine pāṭipadakkhāte’’tiādi.",
  "tika-vin11t44:51_2": "Tattha dine…pe…",
  "tika-vin11t44:51_3": "puṇṇamāsiyāti aparakattikapuṇṇamāsiyā kāḷapakkhapāṭipadadivase paccuddharitvā vikappetvā ṭhapitaṁ pana taṁ vassasāṭikacīvaraṁ sace hemante nivāseti,",
  "tika-vin11t44:51_4": "hemante āpajjatīti yojanā.",
  "tika-vin11t44:52_0": "Pacchimeti ettha sāmivacanappasaṅge bhummaṁ.",
  "tika-vin11t44:52_1": "Pacchimassa kattikassa yasmiṁ puṇṇame divase vassikasāṭikacīvaraṁ paccuddharitabbaṁ,",
  "tika-vin11t44:52_2": "tasmiṁ divase taṁ apaccuddharitvāva pāṭipade aruṇaṁ uṭṭhāpento apaccuddharaṇapaccayā āpatti hemanteyeva āpajjati,",
  "tika-vin11t44:52_3": "itare gimhānavassānautudvaye na āpajjatīti kurundaṭṭhakathāyaṁ (pari. aṭṭha.",
  "tika-vin11t44:52_4": "323) niddiṭṭhanti yojanā.",
  "tika-vin11t44:52_5": "‘‘Anujānāmi,",
  "tika-vin11t44:52_6": "bhikkhave,",
  "tika-vin11t44:52_7": "vassikasāṭikaṁ vassānaṁ catumāsaṁ adhiṭṭhātuṁ,",
  "tika-vin11t44:52_8": "tato paraṁ vikappetu’’nti (mahāva.",
  "tika-vin11t44:52_9": "358) vuttapāḷiyā kurundaṭṭhakathāvacanassa avirujjhanato ‘‘tampi suvutta’’nti (pari. aṭṭha.",
  "tika-vin11t44:52_10": "323) samantapāsādikāya vuttattā ‘‘hemante āpajjatī’’ti vacanassa ubhayampi attho hotīti gahetabbaṁ.",
  "tika-vin11t44:53_0": "497.",
  "tika-vin11t44:53_1": "Gimhānamāsānaṁ sambandhini gimhike utumhi.",
  "tika-vin11t44:53_2": "Māsato atireko atirekamāsoti katvā atirekamāso kālo sesoti vattabbe kāle.",
  "tika-vin11t44:53_3": "Pariyesantoti aññātikaappavāritaṭṭhānato satuppādakaraṇena vassikasāṭikaṁ pariyesanto ca atirekamāso sesoti katvā nivāsento ca gimhe āpattiṁ āpajjati.",
  "tika-vin11t44:53_4": "‘‘Na tu eva itarautudvaye’’ti padacchedo.",
  "tika-vin11t44:53_5": "Gimhe pariyesanto purimamāsattaye āpajjatīti katvā nivāsento aḍḍhamāsādhike gimhamāsattaye āpajjati.",
  "tika-vin11t44:53_6": "Nissandehe ‘‘gimhānaṁ pacchimamāsato purimesu sattasu māsesū’’ti vuttaṁ,",
  "tika-vin11t44:53_7": "tadayuttaṁ ‘‘gimhāneyeva āpajjatī’’ti gimhāpattiyā dassitattā,",
  "tika-vin11t44:53_8": "‘‘itarautudvaye’’ti paṭisiddhattā ca.",
  "tika-vin11t44:53_9": "Ettha ca gāthāya pariyesanāpattiyāyeva dassanaṁ nidassanamattanti katvā nivāsanāpattiyā ca gimheyeva sambhavoti sāpi dassitā.",
  "tika-vin11t44:54_0": "498.Idha pana imasmiṁ sāsane yo bhikkhu vassikasāṭikacīvare vijjamāne naggo kāyaṁ ovassāpeti,",
  "tika-vin11t44:54_1": "so have ekaṁsena vasse vassānautumhi āpajjatīti yojanā.",
  "tika-vin11t44:55_0": "499.",
  "tika-vin11t44:55_1": "‘‘Atthāpatti saṅgho āpajjati,",
  "tika-vin11t44:55_2": "na gaṇo na puggalo,",
  "tika-vin11t44:55_3": "atthāpatti gaṇo āpajjati,",
  "tika-vin11t44:55_4": "na saṅgho na puggalo,",
  "tika-vin11t44:55_5": "atthāpatti puggalo āpajjati,",
  "tika-vin11t44:55_6": "na saṅgho na gaṇo’’ti (pari.",
  "tika-vin11t44:55_7": "323) vuttattikaṁ dassetumāha ‘‘āpajjati hi saṅghovā’’tiādi.",
  "tika-vin11t44:56_0": "500.",
  "tika-vin11t44:56_1": "Kathamāpajjatīti āha ‘‘adhiṭṭhāna’’ntiādi.",
  "tika-vin11t44:56_2": "Adhiṭṭhānanti adhiṭṭhānuposathaṁ karonto pārisuddhiuposathaṁ vāti sambandho.",
  "tika-vin11t44:56_3": "Idha attano yathāpattamuposathaṁ akatvā apattauposathakaraṇaṁ āpajjitabbāpattidassanassa adhippetattā,",
  "tika-vin11t44:56_4": "attakaraṇadosassa visuṁ visuṁ vakkhamānattā ca na gaṇo na ca puggaloti ettha adhiṭṭhānaṁ karonto puggalo",
  "tika-vin11t44:56_5": "ca pārisuddhiṁ karonto gaṇo ca nāpajjatīti yathālābhayojanā kātabbā.",
  "tika-vin11t44:56_6": "Yathākkamaṁ yojanaṁ karomīti vipariyāyavikappo na kātabbo.",
  "tika-vin11t44:56_7": "Evamuparipi vipariyāyavipakkhaṁ katvā yathālābhayojanāva kātabbā.",
  "tika-vin11t44:57_0": "501.‘‘Uposatha’’nti idaṁ ‘‘suttuddesamadhiṭṭhāna’’nti padehi paccekaṁ yojetabbaṁ.",
  "tika-vin11t44:58_0": "502.Suttuddesaṁ karonto vāti ettha vā-saddena pārisuddhiṁ gaṇhāti.",
  "tika-vin11t44:58_1": "Suttuddesaṁ,",
  "tika-vin11t44:58_2": "pārisuddhiṁ vā uposathaṁ karonto puggalo āpattiṁ āpajjati,",
  "tika-vin11t44:58_3": "suttuddesaṁ karonto saṅgho ca nāpajjati,",
  "tika-vin11t44:58_4": "pārisuddhiṁ karonto gaṇo ca na āpajjatīti yojanā.",
  "tika-vin11t44:59_0": "503.",
  "tika-vin11t44:59_1": "Kathaṁ pana gilānova āpattiṁ āpajjati,",
  "tika-vin11t44:59_2": "na agilāno,",
  "tika-vin11t44:59_3": "kathaṁ agilānova āpattiṁ āpajjati,",
  "tika-vin11t44:59_4": "no gilāno,",
  "tika-vin11t44:59_5": "kathaṁ gilāno ca agilāno ca ubhopi āpajjantīti yojanā.",
  "tika-vin11t44:60_0": "504.",
  "tika-vin11t44:60_1": "Yo pana akallako gilāno aññena pana bhesajjena atthe sati tadaññaṁ tato aññaṁ bhesajjaṁ viññāpeti,",
  "tika-vin11t44:60_2": "so āpajjati pācittiyāpattinti yojanā.",
  "tika-vin11t44:61_0": "505.",
  "tika-vin11t44:61_1": "Bhesajjena atthe avijjamānepi sace bhesajjaṁ viññāpeti,",
  "tika-vin11t44:61_2": "agilānova viññattipaccayā āpattiṁ āpajjati.",
  "tika-vin11t44:61_3": "Sesaṁ pana āpattiṁ gilānaagilānā ubhopi āpajjanti.",
  "tika-vin11t44:62_0": "506.",
  "tika-vin11t44:62_1": "Atthāpatti antova āpajjati,",
  "tika-vin11t44:62_2": "na bahiddhā,",
  "tika-vin11t44:62_3": "tathā atthāpatti bahi eva āpajjati, na anto,",
  "tika-vin11t44:62_4": "atthāpatti anto,",
  "tika-vin11t44:62_5": "bahiddhāti ubhayatthapi āpajjatīti yojanā.",
  "tika-vin11t44:63_0": "507. Kevalaṁ antoyeva āpajjatīti yojanā.",
  "tika-vin11t44:64_0": "508.Mañcādinti saṅghikamañcādiṁ.",
  "tika-vin11t44:65_0": "509.",
  "tika-vin11t44:65_1": "‘‘Antosīmāya eva āpatti’’nti padacchedo.",
  "tika-vin11t44:65_2": "Kathaṁ antosīmāya eva āpattiṁ āpajjati,",
  "tika-vin11t44:65_3": "neva bahisīmāya āpattiṁ āpajjati,",
  "tika-vin11t44:65_4": "kathaṁ bahisīmāya eva āpattiṁ āpajjati,",
  "tika-vin11t44:65_5": "no antosīmāya āpattiṁ āpajjati,",
  "tika-vin11t44:65_6": "kathaṁ antosīmāya ca bahisīmāya cāti ubhayatthapi āpajjatīti yojanā.",
  "tika-vin11t44:66_0": "510.Sachattupāhano bhikkhūti chattupāhanasahito āgantuko bhikkhu.",
  "tika-vin11t44:66_1": "Pavisanto tapodhanoti āgantukavattaṁ adassetvā saṅghārāmaṁ pavisanto.",
  "tika-vin11t44:67_0": "511. ‘‘Upacārassa atikkame’’ti padacchedo.",
  "tika-vin11t44:68_0": "512.Sesaṁ sabbaṁ āpattiṁ antosīmāya ca bahisīmāya ca āpajjatīti yojanā.",
  "tika-vin11t44:68_1": "Ettha ca kiñcāpi vassacchedāpattiṁ bahisīmāgato āpajjati,",
  "tika-vin11t44:68_2": "bhikkhunīārāmapavesanāpattiṁ antosīmāya āpajjati,",
  "tika-vin11t44:68_3": "tadubhayaṁ pana āgantukagamikavattabhedāpattīhi ekaparicchedanti upalakkhaṇato eteneva viññāyatīti visuṁ na vuttanti gahetabbaṁ.",
  "tika-vin11t44:68_4": "Evaṁ sabbattha īdisesu ṭhānesu vinicchayo veditabbo.",
  "tika-vin11t44:69_0": "Tikakathāvaṇṇanā.",
  "tika-vin11t44:70_0": "515.Vacīdvārikamāpattinti musāvādapesuññaharaṇādivasena vacīdvāre āpajjitabbāpattiṁ.",
  "tika-vin11t44:70_1": "Paravācāya sujjhatīti saṅghamajjhe ekavācikāya tiṇavatthārakakammavācāya sujjhati.",
  "tika-vin11t44:71_0": "516. Vajjameva vajjatā, taṁ, pācittiyanti attho.",
  "tika-vin11t44:72_0": "518-9.Taṁdesetvā visujjhantoti taṁ desetvā visuddho honto.",
  "tika-vin11t44:72_1": "Yāvatatiyakaṁ panāti yāvatatiyena samanubhāsanakammena āpannaṁ saṅghādisesāpattiṁ pana.",
  "tika-vin11t44:72_2": "Parivāsādīti ādi-saddena mānattamūlāyapaṭikassanaabbhānāni gahitāni.",
  "tika-vin11t44:73_0": "522.Kāyadvārikamāpattinti kāyadvārena āpajjitabbaṁ pahāradānādiāpattiṁ.",
  "tika-vin11t44:74_0": "523.Kāyeneva visujjhatīti tiṇavatthārakaṁ gantvā kāyasāmaggiṁ dento visujjhati.",
  "tika-vin11t44:75_0": "526.",
  "tika-vin11t44:75_1": "Yo sutto āpattiṁ āpajjati,",
  "tika-vin11t44:75_2": "so kathaṁ paṭibuddho visujjhati.",
  "tika-vin11t44:75_3": "Yo paṭibuddhova āpanno,",
  "tika-vin11t44:75_4": "so kathaṁ sutto sujjhatīti yojanā.",
  "tika-vin11t44:76_0": "528.Sagāraseyyakādinti mātugāmena sahaseyyādiāpattiṁ.",
  "tika-vin11t44:77_0": "529.Jaggantoti jāgaranto niddaṁ vinodento.",
  "tika-vin11t44:78_0": "531.Paṭibuddhoti aniddāyanto.",
  "tika-vin11t44:79_0": "532.Acittoti ‘‘sikkhāpadaṁ vītikkamissāmī’’ti cittā bhāvena acitto.",
  "tika-vin11t44:80_0": "535.Sacittakāpattinti vikālabhojanādiāpattiṁ.",
  "tika-vin11t44:80_1": "Tiṇavatthāre sayanto niddāyanto tiṇavatthārakakamme kariyamāne ‘‘imināhaṁ kammena āpattito vuṭṭhāmī’’ti cittarahito vuṭṭhahanto acittako visujjhati.",
  "tika-vin11t44:81_0": "536.Pacchimaṁ tu padadvayanti –",
  "tika-vin11t44:82_0": "‘‘Āpajjitvā acittova, acittova visujjhati;",
  "tika-vin11t44:83_0": "Āpajjitvā sacittova, sacittova visujjhatī’’ti. –",
  "tika-vin11t44:84_0": "Padadvayaṁ .",
  "tika-vin11t44:84_1": "Amissetvāti acittasacittapadehi evameva missaṁ akatvā.",
  "tika-vin11t44:84_2": "Etthāti purimapadadvaye.",
  "tika-vin11t44:84_3": "Vuttānusārenāti vuttanayānusārena.",
  "tika-vin11t44:85_0": "539.Kammatoti samanubhāsanakammato.",
  "tika-vin11t44:86_0": "540.Āpajjitvā akammatoti samanubhāsanakammaṁ vināva āpajjitvā.",
  "tika-vin11t44:87_0": "541. Samanubhāsane āpajjitabbaṁ saṅghādisesāpattiṁ samanubhāsanamāha kāraṇūpacārena.",
  "tika-vin11t44:88_0": "542.Avasesanti musāvādapācittiyādikaṁ.",
  "tika-vin11t44:89_0": "543.Visujjhati asammukhāti saṅghassa asammukhā visujjhati.",
  "tika-vin11t44:89_1": "Idañca sammukhāvinayena ceva paṭiññātakaraṇena ca samentaṁ āpattādhikaraṇaṁ sandhāya vuttaṁ.",
  "tika-vin11t44:89_2": "Tattha puggalasammukhatāya sabbhāvepi saṅghassa asammukhatāya āpajjati vā visujjhati vāti ‘‘asammukhā’’ti vuttaṁ.",
  "tika-vin11t44:90_0": "551.",
  "tika-vin11t44:90_1": "‘‘Acittakacatukkaṁ ajānantacatukka’’nti kusalattikaphassapañcakādivohāro viya ādipadavasena vutto.",
  "tika-vin11t44:91_0": "552-3.",
  "tika-vin11t44:91_1": "Atthāpatti āgantuko āpajjati,",
  "tika-vin11t44:91_2": "na cetaro āvāsiko āpajjati,",
  "tika-vin11t44:91_3": "atthāpatti āvāsikova āpajjati,",
  "tika-vin11t44:91_4": "na cetaro āgantuko āpajjati,",
  "tika-vin11t44:91_5": "atthāpatti āgantuko ca āvāsiko ca te ubhopi āpajjanti,",
  "tika-vin11t44:91_6": "ubho sesaṁ na āpajjanti atthīti yojanā.",
  "tika-vin11t44:92_0": "555.Itaroti āvāsiko. Āvāsavattanti āvāsikena āgantukassa kātabbavattaṁ. Āvāsīti āvāsiko.",
  "tika-vin11t44:93_0": "556.Na cevāgantukoti taṁ āvāsikavattaṁ akaronto āgantuko na ceva āpajjati .",
  "tika-vin11t44:93_1": "Sesaṁ kāyavacīdvārikaṁ āpattiṁ.",
  "tika-vin11t44:93_2": "Ubhopi āgantukaāvāsikā.",
  "tika-vin11t44:93_3": "Bhikkhubhikkhunīnaṁ asādhāraṇaṁ āpattiṁ na āpajjanti.",
  "tika-vin11t44:94_0": "557.Vatthunānattatāti vītikkamanānattatā.",
  "tika-vin11t44:94_1": "Āpattinānattatāti pārājikādīnaṁ sattannaṁ āpattikkhandhānaṁ aññamaññanānattatā.",
  "tika-vin11t44:95_0": "563.‘‘Pārājikānaṁ…pe…",
  "tika-vin11t44:95_1": "nānabhāvo’’ti idaṁ nidassanamattaṁ saṅghādisesānaṁ aniyatādīhi vatthunānatāya ceva āpattinānatāya ca labbhamānattā.",
  "tika-vin11t44:96_0": "565.Ayameva vinicchayoti na kevalaṁ pārājikāpattīsuyeva sādhāraṇāpattiyo ekato ca visuñca āpajjantānaṁ yathāvuttavinicchayo,",
  "tika-vin11t44:96_1": "atha kho avasesasādhāraṇāpattiyopi vuttanayena āpajjati,",
  "tika-vin11t44:96_2": "ayameva vinicchayo yojetabbo.",
  "tika-vin11t44:97_0": "577.Ādiyanto gaṇhanto. Payojentoti gaṇhāpento.",
  "tika-vin11t44:98_0": "579.Ūnakaṁpādaṁ…pe… lahuṁ phuseti thullaccayaṁ, dukkaṭañca sandhāyāha.",
  "tika-vin11t44:99_0": "580.Eteneva upāyena,",
  "tika-vin11t44:99_1": "sesakampi padattayanti yo ayaṁ paṭhamavinicchaye vuttanayo,",
  "tika-vin11t44:99_2": "eteneva nayena ūnapādaṁ ādiyanto lahukāpattiṁ āpajjati,",
  "tika-vin11t44:99_3": "pādaṁ vā atirekapādaṁ vā gahaṇatthaṁ āṇāpento garuṁ pārājikāpattiṁ āpajjati,",
  "tika-vin11t44:99_4": "pādaṁ vā atirekapādaṁ vā gaṇhanto ca gahaṇatthāya āṇāpento ca garuke pārājikāpattiyaṁyeva tiṭṭhati,",
  "tika-vin11t44:99_5": "ūnapādaṁ gaṇhanto ca gahaṇatthāya āṇāpento ca lahuke thullaccaye,",
  "tika-vin11t44:99_6": "dukkaṭe vā tiṭṭhatīti evaṁ sesakampi imaṁ padattayaṁ.",
  "tika-vin11t44:99_7": "Atthasambhavatoyevāti yathāvuttassa atthassa sambhavavaseneva.",
  "tika-vin11t44:100_0": "581-2.",
  "tika-vin11t44:100_1": "Kathaṁ kāleyeva āpatti siyā,",
  "tika-vin11t44:100_2": "no vikāle,",
  "tika-vin11t44:100_3": "vikāleyeva āpatti siyā,",
  "tika-vin11t44:100_4": "na ca kāle,",
  "tika-vin11t44:100_5": "atthāpatti kāle ca pakāsitā vikāle ca,",
  "tika-vin11t44:100_6": "atthāpatti neva kāle ca pakāsitā neva vikāle cāti yojanā.",
  "tika-vin11t44:101_0": "586-7.",
  "tika-vin11t44:101_1": "Kāle paṭiggahitaṁ kiṁ kāle kappati vikāle tu no kappati,",
  "tika-vin11t44:101_2": "vikāle gahitaṁ kiṁ vikāle kappati,",
  "tika-vin11t44:101_3": "no kāle kappati,",
  "tika-vin11t44:101_4": "kāle ca vikāle ca paṭiggahitaṁ kiṁ nāma kāle ca vikāle ca kappati,",
  "tika-vin11t44:101_5": "kāle ca vikāle ca paṭiggahitaṁ kiṁ nāma kāle ca vikāle ca na kappati,",
  "tika-vin11t44:101_6": "vada bhadramukhāti yojanā.",
  "tika-vin11t44:102_0": "589. Vikāleyeva kappati, aparajju kālepi na kappatīti yojanā.",
  "tika-vin11t44:103_0": "592.Kuladūsanakammādinti ādi-saddena abhūtārocanarūpiyasaṁvohāraviññattikuhanādīnaṁ saṅgaho.",
  "tika-vin11t44:104_0": "593-4.",
  "tika-vin11t44:104_1": "Katamā āpatti paccantimesu desesu āpajjati,",
  "tika-vin11t44:104_2": "na majjhime,",
  "tika-vin11t44:104_3": "katamā āpatti majjhime pana desasmiṁ āpajjati,",
  "tika-vin11t44:104_4": "na ca paccantimesu,",
  "tika-vin11t44:104_5": "katamā āpatti paccantimesu ceva desesu āpajjati majjhime ca,",
  "tika-vin11t44:104_6": "katamā āpatti paccantimesu ceva desesu na āpajjati na majjhime cāti yojanā.",
  "tika-vin11t44:105_0": "596. ‘‘So guṇaṅguṇupāhana’’nti padacchedo. So bhikkhūti attho.",
  "tika-vin11t44:106_0": "599.",
  "tika-vin11t44:106_1": "Evaṁ ‘‘āpajjati,",
  "tika-vin11t44:106_2": "nāpajjatī’’ti padavasena paccantimacatukkaṁ dassetvā ‘‘neva kappati,",
  "tika-vin11t44:106_3": "na kappatī’’ti padavasena dassetumāha ‘‘paccantimesū’’tiādi.",
  "tika-vin11t44:107_0": "601.Vuttanti ‘‘gaṇena pañcavaggenā’’tiādigāthāya heṭṭhā vuttaṁ.",
  "tika-vin11t44:108_0": "603.Evaṁ vattunti ‘‘na kappatī’’ti vattuṁ. Pañcaloṇādikanti ‘‘anujānāmi, bhikkhave, loṇānī’’tiādi.",
  "tika-vin11t44:109_0": "608. Anuññātaṭṭhānassa anto no āpajjati, taṁ atikkamanto bahiyeva ca āpajjatīti yojanā.",
  "tika-vin11t44:110_0": "612.Sekkhapaññattīti sekhiyapaññatti.",
  "tika-vin11t44:111_0": "613.Agaṇāti adutiyā. Ettha hi ekāpi gaṇo nāma.",
  "tika-vin11t44:112_0": "614.Ubhayatthapi asādhāraṇamāpattinti bhikkhunīnaṁ niyatāpaññatti veditabbā.",
  "tika-vin11t44:113_0": "616.",
  "tika-vin11t44:113_1": "Gilāno ca nāpajjati,",
  "tika-vin11t44:113_2": "agilāno ca nāpajjatīti evaṁ ubhopi nāpajjantīti yojanā.",
  "tika-vin11t44:113_3": "Tikādīsu dassitānaṁ padānaṁ catukkādidassanavasena punappunaṁ gahaṇaṁ.",
  "tika-vin11t44:114_0": "618. ‘‘Āpajjati agilānovā’’ti padacchedo.",
  "tika-vin11t44:115_0": "Catukkakathāvaṇṇanā.",
  "tika-vin11t44:116_0": "620. ‘‘Garuthullaccaya’’nti vattabbe ‘‘garu’’nti niggahītāgamo.",
  "tika-vin11t44:117_0": "621. Pañca kathinānisaṁsā heṭṭhā vuttāyeva.",
  "tika-vin11t44:118_0": "626.Aggisatthanakhakkantanti aggisatthanakhehi akkantaṁ phuṭṭhaṁ,",
  "tika-vin11t44:118_1": "pahaṭanti attho.",
  "tika-vin11t44:118_2": "Abījanti nobījaṁ.",
  "tika-vin11t44:118_3": "Ubbaṭṭabījakanti nibbaṭṭabījakaṁ.",
  "tika-vin11t44:119_0": "628.Pavāraṇāpīti paṭikkhepapavāraṇāpi.",
  "tika-vin11t44:119_1": "Odanādīhīti ādi-saddena sattukummāsamacchamaṁsānaṁ gahaṇaṁ.",
  "tika-vin11t44:119_2": "Kāyādigahaṇenāti kāyena vā kāyapaṭibaddhena vā gahaṇena.",
  "tika-vin11t44:119_3": "‘‘Dātukāmābhihāro ca,",
  "tika-vin11t44:119_4": "hatthapāseraṇakkhama’’nti imehi catūhi aṅgehi saddhiṁ tesaṁ dvinnamekaṁ gahetvā paṭiggahaṇā pañceva honti.",
  "tika-vin11t44:120_0": "629-30.Vinayaññukasminti vinayadhare puggale.",
  "tika-vin11t44:120_1": "Sakañca sīlanti attano pātimokkhasaṁvarasīlañca.",
  "tika-vin11t44:120_2": "Surakkhitaṁ hotīti āpattānāpattikappiyākappiyānaṁ vijānantatāya asevitabbaṁ pahāya sevitabbaṁyeva sevanavasena suṭṭhu rakkhitaṁ hoti.",
  "tika-vin11t44:120_3": "Kukkuccamaññassa nirākarotīti aññassa sabrahmacārino kappiyākappiyavisaye uppannaṁ kukkuccaṁ nivāreti.",
  "tika-vin11t44:120_4": "Visārado bhāsati saṅghamajjheti kappiyākappiyānaṁ vinicchayakathāya uppannāya nirāsaṅko nibbhayo voharati.",
  "tika-vin11t44:120_5": "Veribhikkhūti attapaccatthike puggale.",
  "tika-vin11t44:120_6": "Dhammassa ceva ṭhitiyā pavattoti ‘‘vinayo nāma sāsanassa āyu,",
  "tika-vin11t44:120_7": "vinaye ṭhite sāsanaṁ ṭhitaṁ hotī’’ti (pārā. aṭṭha.",
  "tika-vin11t44:120_8": "1.paṭhamamahāsaṅgītikathā; dī. ni. aṭṭha.",
  "tika-vin11t44:120_9": "1.paṭhamamahāsaṅgītikathā; khu. pā. aṭṭha.",
  "tika-vin11t44:120_10": "5.maṅgalasuttavaṇṇanā; theragā. aṭṭha.",
  "tika-vin11t44:120_11": "1.251) vacanato saddhammaṭṭhitiyā paṭipanno hoti.",
  "tika-vin11t44:120_12": "Tasmā kāraṇā.",
  "tika-vin11t44:120_13": "Tattha vinayaññubhāve.",
  "tika-vin11t44:120_14": "Dhīro paññavā bhikkhu.",
  "tika-vin11t44:121_0": "Pañcakakathāvaṇṇanā.",
  "tika-vin11t44:122_0": "631-2.Chaḷabhiññenāti cha abhiññā etassāti chaḷabhiñño, tena.",
  "tika-vin11t44:122_1": "Atikkantapamāṇaṁ mañcapīṭhaṁ,",
  "tika-vin11t44:122_2": "atikkantapamāṇaṁ nisīdanañca tathā atikkantapamāṇaṁ kaṇḍuppaṭicchādivassasāṭikacīvarañca sugatassa cīvare pamāṇikacīvaranti cha.",
  "tika-vin11t44:123_0": "633-4.",
  "tika-vin11t44:123_1": "Aññāṇañca kukkuccañca aññāṇakukkuccā, tehi,",
  "tika-vin11t44:123_2": "aññāṇatāya ceva kukkuccapakatatāya cāti vuttaṁ hoti.",
  "tika-vin11t44:123_3": "Viparītāya saññāya kappiye akappiyasaññāya,",
  "tika-vin11t44:123_4": "akappiye kappiyasaññāya.",
  "tika-vin11t44:124_0": "Tattha kathaṁ alajjitāya āpajjati?",
  "tika-vin11t44:124_1": "Akappiyabhāvaṁ jānantoyeva madditvā vītikkamaṁ karoti (kaṅkhā. aṭṭha.",
  "tika-vin11t44:124_2": "nidānavaṇṇanā).",
  "tika-vin11t44:124_3": "Vuttampi cetaṁ –",
  "tika-vin11t44:125_0": "‘‘Sañcicca āpattiṁ āpajjati;",
  "tika-vin11t44:126_0": "Āpattiṁ parigūhati;",
  "tika-vin11t44:127_0": "Agatigamanañca gacchati;",
  "tika-vin11t44:128_0": "Ediso vuccati alajjī puggalo’’ti. (pari. 359);",
  "tika-vin11t44:129_0": "Kathaṁ aññāṇatāya āpajjati?",
  "tika-vin11t44:129_1": "Aññāṇapuggalo mando momūho kattabbākattabbaṁ ajānanto akattabbaṁ karoti,",
  "tika-vin11t44:129_2": "kattabbaṁ virādheti.",
  "tika-vin11t44:129_3": "Evaṁ aññāṇatāya āpajjati.",
  "tika-vin11t44:130_0": "Kathaṁ kukkuccapakatatāya āpajjati?",
  "tika-vin11t44:130_1": "Kappiyākappiyaṁ nissāya kukkucce uppanne vinayadharaṁ pucchitvā kappiyaṁ ce,",
  "tika-vin11t44:130_2": "kattabbaṁ siyā,",
  "tika-vin11t44:130_3": "akappiyaṁ ce,",
  "tika-vin11t44:130_4": "na kattabbaṁ,",
  "tika-vin11t44:130_5": "ayaṁ pana ‘‘vaṭṭatī’’ti madditvā vītikkamatiyeva.",
  "tika-vin11t44:130_6": "Evaṁ kukkuccapakatatāya āpajjati.",
  "tika-vin11t44:131_0": "Kathaṁ kappiye akappiyasaññāya āpajjati?",
  "tika-vin11t44:131_1": "Sūkaramaṁsaṁ ‘‘acchamaṁsa’’nti khādati,",
  "tika-vin11t44:131_2": "kāle vikālasaññāya bhuñjati.",
  "tika-vin11t44:131_3": "Evaṁ kappiye akappiyasaññāya āpajjati.",
  "tika-vin11t44:132_0": "Kathaṁ akappiye kappiyasaññāya āpajjati?",
  "tika-vin11t44:132_1": "Acchamaṁsaṁ ‘‘sūkaramaṁsa’’nti khādati,",
  "tika-vin11t44:132_2": "vikāle kālasaññāya bhuñjati.",
  "tika-vin11t44:132_3": "Evaṁ akappiye kappiyasaññāya āpajjati.",
  "tika-vin11t44:133_0": "Kathaṁ satisammosāya āpajjati? Sahaseyyacīvaravippavāsādīni satisammosāya āpajjati.",
  "tika-vin11t44:134_0": "635-8.",
  "tika-vin11t44:134_1": "‘‘Bhikkhunā upaṭṭhapetabbo’’ti padacchedo.",
  "tika-vin11t44:134_2": "Dhammacakkhunāti pātimokkhasaṁvarasīlasaṅkhāto paṭipattidhammova cakkhu etassāti dhammacakkhu,",
  "tika-vin11t44:134_3": "tena chahi aṅgehi yuttena dhammacakkhunā pana bhikkhunā upasampādanā kātabbā,",
  "tika-vin11t44:134_4": "nissayo ceva dātabbo,",
  "tika-vin11t44:134_5": "sāmaṇero upaṭṭhāpetabboti yojanā.",
  "tika-vin11t44:134_6": "Āpattiṁ jānāti,",
  "tika-vin11t44:134_7": "anāpattiṁ jānāti,",
  "tika-vin11t44:134_8": "garuṁ āpattiṁ jānāti,",
  "tika-vin11t44:134_9": "lahuṁ āpattiṁ jānātīti yojanā.",
  "tika-vin11t44:134_10": "Assa bhikkhuno ubhayāni pātimokkhāni vitthārā svāgatāni bhavanti,",
  "tika-vin11t44:134_11": "atthato suvibhattāni bhavanti,",
  "tika-vin11t44:134_12": "suttaso anubyañjanaso suvinicchitāni bhavanti,",
  "tika-vin11t44:134_13": "dasavasso vā hoti,",
  "tika-vin11t44:134_14": "atirekadasavasso vāti yojanā.",
  "tika-vin11t44:135_0": "Chakkakathāvaṇṇanā.",
  "tika-vin11t44:136_0": "639.Sattasāmīciyo vuttāti ‘‘so ca bhikkhu anabbhito,",
  "tika-vin11t44:136_1": "te ca bhikkhū gārayhā,",
  "tika-vin11t44:136_2": "ayaṁ tattha sāmīci,",
  "tika-vin11t44:136_3": "yuñjantāyasmanto sakaṁ,",
  "tika-vin11t44:136_4": "mā vo sakaṁ vinassāti ayaṁ tattha sāmīci,",
  "tika-vin11t44:136_5": "ayaṁ te bhikkhu patto yāva bhedanāya dhāretabboti,",
  "tika-vin11t44:136_6": "ayaṁ tattha sāmīci,",
  "tika-vin11t44:136_7": "tato nīharitvā bhikkhūhi saddhiṁ saṁvibhajitabbaṁ,",
  "tika-vin11t44:136_8": "ayaṁ tattha sāmīci,",
  "tika-vin11t44:136_9": "aññātabbaṁ paripucchitabbaṁ paripañhitabbaṁ,",
  "tika-vin11t44:136_10": "ayaṁ tattha sāmīci,",
  "tika-vin11t44:136_11": "yassa bhavissati,",
  "tika-vin11t44:136_12": "so harissatīti,",
  "tika-vin11t44:136_13": "ayaṁ tattha sāmīcī’’ti cha sāmīciyo bhikkhupātimokkhevuttā,",
  "tika-vin11t44:136_14": "‘‘sā ca bhikkhunī anabbhitā,",
  "tika-vin11t44:136_15": "tā ca bhikkhuniyo gārayhā,",
  "tika-vin11t44:136_16": "ayaṁ tattha sāmīcī’’ti bhikkhunipātimokkhe vuttāya saddhiṁ satta sāmīciyo vuttā.",
  "tika-vin11t44:136_17": "Satteva samathāpi cāti sammukhāvinayādisamathāpi satteva vuttā.",
  "tika-vin11t44:136_18": "Paññattāpattiyo sattāti pārājikādayo paññattāpattiyo satta vuttā.",
  "tika-vin11t44:136_19": "Sattabojjhaṅgadassināti satisambojjhaṅgādayo satta bojjhaṅge yāthāvato passantena bhagavatā.",
  "tika-vin11t44:137_0": "Sattakakathāvaṇṇanā.",
  "tika-vin11t44:138_0": "640-1.",
  "tika-vin11t44:138_1": "Idha kuladūsako bhikkhu ājīvasseva kāraṇā pupphena, phalena, cuṇṇena,",
  "tika-vin11t44:138_2": "mattikāya,",
  "tika-vin11t44:138_3": "dantakaṭṭhehi, veḷuyā,",
  "tika-vin11t44:138_4": "vejjikāya,",
  "tika-vin11t44:138_5": "jaṅghapesanikenāti imehi aṭṭhahi ākārehi kulāni dūsetīti yojanā.",
  "tika-vin11t44:138_6": "‘‘Pupphenā’’tiādinā pupphādinā dānameva upalakkhaṇato dasseti.",
  "tika-vin11t44:138_7": "Pupphenāti pupphadānenāti attho gahetabbo.",
  "tika-vin11t44:138_8": "Pupphadānādayo kuladūsane vuttā.",
  "tika-vin11t44:139_0": "642-5.",
  "tika-vin11t44:139_1": "‘‘Aṭṭhadhānatirittāpi,",
  "tika-vin11t44:139_2": "atirittāpi aṭṭhadhā’’tidvīsu aṭṭhakesu aṭṭha anatiritte tāva dassetumāha ‘‘akappiyakatañcevā’’tiādi .",
  "tika-vin11t44:139_3": "Gilānānatirittakanti niddiṭṭhā ime aṭṭheva anatirittakā ñeyyāti yojanā.",
  "tika-vin11t44:139_4": "Akappiyakatādayo pavāraṇasikkhāpadakathāvaṇṇanāya vuttā.",
  "tika-vin11t44:140_0": "646.Ñātañattisūti ñātadukkaṭaṁ,",
  "tika-vin11t44:140_1": "ñattidukkaṭañca.",
  "tika-vin11t44:140_2": "Paṭisāvaneti paṭissave.",
  "tika-vin11t44:140_3": "Aṭṭhadukkaṭānaṁ vinicchayo dutiyapārājikakathāvaṇṇanāya vutto.",
  "tika-vin11t44:141_0": "648-9.Ehibhikkhūpasampadāti yasakulaputtādīnaṁ ‘‘ehi bhikkhū’’ti vacanena bhagavatā dinnaupasampadā.",
  "tika-vin11t44:141_1": "Saraṇagamanena cāti paṭhamabodhiyaṁ tīhi saraṇagamanehi anuññātaupasampadā.",
  "tika-vin11t44:141_2": "Pañhābyākaraṇovādāti sopākassa pañhābyākaraṇopasampadā,",
  "tika-vin11t44:141_3": "mahākassapattherassa dinnaovādapaṭiggahaṇopasampadā ca.",
  "tika-vin11t44:141_4": "Garudhammapaṭiggahoti mahāpajāpatiyā gotamiyā anuññātagarudhammapaṭiggahaṇopasampadā.",
  "tika-vin11t44:142_0": "Ñatticatutthena kammenāti idāni bhikkhuupasampadā.",
  "tika-vin11t44:142_1": "Aṭṭhavācikāti bhikkhunīnaṁ santike ñatticatutthena kammena,",
  "tika-vin11t44:142_2": "bhikkhūnaṁ santike ñatticatutthena kammenāti aṭṭhahi kammavācāhi bhikkhunīnaṁ upasampadā aṭṭhavācikā nāma.",
  "tika-vin11t44:142_3": "Dūtena bhikkhunīnanti aḍḍhakāsiyā gaṇikāya anuññātā bhikkhunīnaṁ dūtena upasampadā.",
  "tika-vin11t44:143_0": "650.Suddhadiṭṭhināti suṭṭhu savāsanakilesānaṁ pahānena parisuddhā samantacakkhusaṅkhātā diṭṭhi etassāti suddhadiṭṭhi,",
  "tika-vin11t44:143_1": "tena samantacakkhunā sammāsambuddhena.",
  "tika-vin11t44:144_0": "651.Pāpicchā nāma asantaguṇasambhāvanicchā.",
  "tika-vin11t44:145_0": "652-3.Naca majjapo siyāti majjapo na siyā majjaṁ pivanto na bhaveyya,",
  "tika-vin11t44:145_1": "majjaṁ na piveyyāti attho.",
  "tika-vin11t44:145_2": "Abrahmacariyāti (a. ni. aṭṭha.",
  "tika-vin11t44:145_3": "2.3.71) aseṭṭhacariyato methunā virameyya.",
  "tika-vin11t44:145_4": "Rattiṁ na bhuñjeyya vikālabhojananti uposathaṁ upavuttho rattibhojanañca divāvikālabhojanañca na bhuñjeyya.",
  "tika-vin11t44:145_5": "Na ca gandhamācareti gandhañca na vilimpeyya.",
  "tika-vin11t44:145_6": "Mañce chamāyaṁ va sayetha santhateti kappiyamañce vā sudhādiparikammakatāya bhūmiyā vā tiṇapaṇṇapalālādīni",
  "tika-vin11t44:145_7": "santharitvā kate santhate vā sayethāti attho.",
  "tika-vin11t44:145_8": "Etañhi aṭṭhaṅgikamāhuposathanti etaṁ pāṇātipātādīni asamācarantena upavutthaṁ uposathaṁ aṭṭhahaṅgehi samannāgatattā ‘‘aṭṭhaṅgika’’nti vadanti.",
  "tika-vin11t44:145_9": "Dukkhantagunāti vaṭṭadukkhassa antaṁ amatamahānibbānaṁ gatena pattena buddhena pakāsitanti yojanā.",
  "tika-vin11t44:146_0": "654. Bhikkhunovādakabhikkhuno aṭṭhaṅgāni bhikkhunovādakathāvaṇṇanāya dassitāneva.",
  "tika-vin11t44:147_0": "Aṭṭhakakathāvaṇṇanā.",
  "tika-vin11t44:148_0": "655.Bhojanāni paṇītāni nava vuttānīti paṇītāni hi bhojanasikkhāpade vuttāni.",
  "tika-vin11t44:148_1": "Dasasu akappiyamaṁsesu manussamaṁsavajjitāni nava maṁsāni khādantassa dukkaṭaṁ niddiṭṭhanti yojanā.",
  "tika-vin11t44:149_0": "656.Pātimokkha…pe…",
  "tika-vin11t44:149_1": "paridīpitāti bhikkhūnaṁ pañcuddesā,",
  "tika-vin11t44:149_2": "bhikkhunīnaṁ aniyatuddesehi vinā cattāroti uddesā nava dīpitā.",
  "tika-vin11t44:149_3": "Uposathā navevāti divasavasena tayo,",
  "tika-vin11t44:149_4": "kārakavasena tayo,",
  "tika-vin11t44:149_5": "karaṇavasena tayoti nava uposathā.",
  "tika-vin11t44:149_6": "Etthāti imasmiṁ sāsane.",
  "tika-vin11t44:149_7": "Saṅgho navahi bhijjatīti navahi puggalehi saṅgho bhijjatīti yojanā. Yathāha –",
  "tika-vin11t44:150_0": "‘‘Ekato , upāli,",
  "tika-vin11t44:150_1": "cattāro honti,",
  "tika-vin11t44:150_2": "ekato cattāro,",
  "tika-vin11t44:150_3": "navamo anussāveti,",
  "tika-vin11t44:150_4": "salākaṁ gāheti ‘ayaṁ dhammo,",
  "tika-vin11t44:150_5": "ayaṁ vinayo,",
  "tika-vin11t44:150_6": "idaṁ satthusāsanaṁ,",
  "tika-vin11t44:150_7": "imaṁ gaṇhatha,",
  "tika-vin11t44:150_8": "imaṁ rocethā’ti.",
  "tika-vin11t44:150_9": "Evampi kho, upāli,",
  "tika-vin11t44:150_10": "saṅgharāji ceva hoti saṅghabhedo ca.",
  "tika-vin11t44:150_11": "Navannaṁ vā, upāli,",
  "tika-vin11t44:150_12": "atirekanavannaṁ vā saṅgharāji ceva hoti saṅghabhedo cā’’ti (cūḷava. 351).",
  "tika-vin11t44:151_0": "Navakakathāvaṇṇanā.",
  "tika-vin11t44:152_0": "657.",
  "tika-vin11t44:152_1": "Dasa akkosavatthūni vakkhati.",
  "tika-vin11t44:152_2": "Dasa sikkhāpadāni pākaṭāneva.",
  "tika-vin11t44:152_3": "Manussamaṁsādīni dasa akappiyamaṁsāni heṭṭhā vuttāneva.",
  "tika-vin11t44:152_4": "Sukkāni ve dasāti nīlādīni dasa sukkāni.",
  "tika-vin11t44:153_0": "659. Rañño antepurappavesane dasa ādīnavā evaṁ pāḷipāṭhena veditabbā –",
  "tika-vin11t44:154_0": "‘‘Dasayime,",
  "tika-vin11t44:154_1": "bhikkhave,",
  "tika-vin11t44:154_2": "ādīnavā rājantepurappavesane.",
  "tika-vin11t44:154_3": "Katame dasa? Idha,",
  "tika-vin11t44:154_4": "bhikkhave,",
  "tika-vin11t44:154_5": "rājā mahesiyā saddhiṁ nisinno hoti,",
  "tika-vin11t44:154_6": "tatra bhikkhu pavisati,",
  "tika-vin11t44:154_7": "mahesī vā bhikkhuṁ disvā sitaṁ pātukaroti,",
  "tika-vin11t44:154_8": "bhikkhu vā mahesiṁ disvā sitaṁ pātukaroti,",
  "tika-vin11t44:154_9": "tattha rañño evaṁ hoti ‘addhā imesaṁ kataṁ vā karissanti vā’ti. Ayaṁ,",
  "tika-vin11t44:154_10": "bhikkhave,",
  "tika-vin11t44:154_11": "paṭhamo ādīnavo rājantepurappavesane.",
  "tika-vin11t44:155_0": "‘‘Puna caparaṁ,",
  "tika-vin11t44:155_1": "bhikkhave,",
  "tika-vin11t44:155_2": "rājā bahukicco bahukaraṇīyo aññataraṁ itthiṁ gantvā na sarati,",
  "tika-vin11t44:155_3": "sā tena gabbhaṁ gaṇhāti,",
  "tika-vin11t44:155_4": "tattha rañño evaṁ hoti ‘na kho idha añño koci pavisati aññatra pabbajitena,",
  "tika-vin11t44:155_5": "siyā nu kho pabbajitassa kamma’nti. Ayaṁ,",
  "tika-vin11t44:155_6": "bhikkhave,",
  "tika-vin11t44:155_7": "dutiyo ādīnavo rājantepurappavesane.",
  "tika-vin11t44:156_0": "‘‘Puna caparaṁ,",
  "tika-vin11t44:156_1": "bhikkhave,",
  "tika-vin11t44:156_2": "rañño antepure aññataraṁ ratanaṁ nassati,",
  "tika-vin11t44:156_3": "tattha rañño evaṁ hoti ‘na kho idha añño koci pavisati aññatra pabbajitena,",
  "tika-vin11t44:156_4": "siyā nu kho pabbajitassa kamma’nti. Ayaṁ,",
  "tika-vin11t44:156_5": "bhikkhave,",
  "tika-vin11t44:156_6": "tatiyo ādīnavo rājantepurappavesane.",
  "tika-vin11t44:157_0": "‘‘Puna caparaṁ,",
  "tika-vin11t44:157_1": "bhikkhave,",
  "tika-vin11t44:157_2": "rañño antepure abbhantarā guyhamantā bahiddhā sambhedaṁ gacchanti,",
  "tika-vin11t44:157_3": "tattha rañño evaṁ hoti ‘na kho idha añño koci pavisati aññatra pabbajitena,",
  "tika-vin11t44:157_4": "siyā nu kho pabbajitassa kamma’nti. Ayaṁ,",
  "tika-vin11t44:157_5": "bhikkhave,",
  "tika-vin11t44:157_6": "catuttho ādīnavo rājantepurappavesane.",
  "tika-vin11t44:158_0": "‘‘Puna caparaṁ,",
  "tika-vin11t44:158_1": "bhikkhave,",
  "tika-vin11t44:158_2": "rañño antepure pitā vā puttaṁ pattheti,",
  "tika-vin11t44:158_3": "putto vā pitaraṁ pattheti,",
  "tika-vin11t44:158_4": "tesaṁ evaṁ hoti ‘na kho idha añño koci pavisati aññatra pabbajitena,",
  "tika-vin11t44:158_5": "siyā nu kho pabbajitassa kamma’nti. Ayaṁ,",
  "tika-vin11t44:158_6": "bhikkhave,",
  "tika-vin11t44:158_7": "pañcamo ādīnavo rājantepurappavesane.",
  "tika-vin11t44:159_0": "‘‘Puna caparaṁ,",
  "tika-vin11t44:159_1": "bhikkhave,",
  "tika-vin11t44:159_2": "rājā nīcaṭṭhāniyaṁ ucce ṭhāne ṭhapeti,",
  "tika-vin11t44:159_3": "yesaṁ taṁ amanāpaṁ,",
  "tika-vin11t44:159_4": "tesaṁ evaṁ hoti ‘rājā kho pabbajitena saṁsaṭṭho,",
  "tika-vin11t44:159_5": "siyā nu kho pabbajitassa kamma’nti. Ayaṁ,",
  "tika-vin11t44:159_6": "bhikkhave,",
  "tika-vin11t44:159_7": "chaṭṭho ādīnavo rājantepurappavesane.",
  "tika-vin11t44:160_0": "‘‘Puna caparaṁ,",
  "tika-vin11t44:160_1": "bhikkhave,",
  "tika-vin11t44:160_2": "rājā uccaṭṭhāniyaṁ nīce ṭhāne ṭhapeti,",
  "tika-vin11t44:160_3": "yesaṁ taṁ amanāpaṁ,",
  "tika-vin11t44:160_4": "tesaṁ evaṁ hoti ‘rājā kho pabbajitena saṁsaṭṭho,",
  "tika-vin11t44:160_5": "siyā nu kho pabbajitassa kamma’nti. Ayaṁ,",
  "tika-vin11t44:160_6": "bhikkhave,",
  "tika-vin11t44:160_7": "sattamo ādīnavo rājantepurappavesane.",
  "tika-vin11t44:161_0": "‘‘Puna caparaṁ,",
  "tika-vin11t44:161_1": "bhikkhave,",
  "tika-vin11t44:161_2": "rājā akāle senaṁ uyyojeti,",
  "tika-vin11t44:161_3": "yesaṁ taṁ amanāpaṁ,",
  "tika-vin11t44:161_4": "tesaṁ evaṁ hoti ‘rājā kho pabbajitena saṁsaṭṭho,",
  "tika-vin11t44:161_5": "siyā nu kho pabbajitassa kamma’nti. Ayaṁ,",
  "tika-vin11t44:161_6": "bhikkhave,",
  "tika-vin11t44:161_7": "aṭṭhamo ādīnavo rājantepurappavesane.",
  "tika-vin11t44:162_0": "‘‘Puna caparaṁ,",
  "tika-vin11t44:162_1": "bhikkhave,",
  "tika-vin11t44:162_2": "rājā kāle senaṁ uyyojetvā antarāmaggato nivattāpeti,",
  "tika-vin11t44:162_3": "yesaṁ taṁ amanāpaṁ,",
  "tika-vin11t44:162_4": "tesaṁ evaṁ hoti ‘rājā kho pabbajitena saṁsaṭṭho,",
  "tika-vin11t44:162_5": "siyā nu kho pabbajitassa kamma’nti. Ayaṁ,",
  "tika-vin11t44:162_6": "bhikkhave,",
  "tika-vin11t44:162_7": "navamo ādīnavo rājantepurappavesane.",
  "tika-vin11t44:163_0": "‘‘Puna caparaṁ,",
  "tika-vin11t44:163_1": "bhikkhave,",
  "tika-vin11t44:163_2": "rañño antepuraṁ hatthisammaddaṁ assasammaddaṁ rathasammaddaṁ rajanīyāni rūpasaddagandharasaphoṭṭhabbāni,",
  "tika-vin11t44:163_3": "yāni na pabbajitassa sāruppāni, ayaṁ,",
  "tika-vin11t44:163_4": "bhikkhave,",
  "tika-vin11t44:163_5": "dasamo ādīnavo rājantepurappavesane. Ime kho,",
  "tika-vin11t44:163_6": "bhikkhave,",
  "tika-vin11t44:163_7": "dasa ādīnavā rājantepurappavesane’’ti (a. ni. 10.45; pāci. 497).",
  "tika-vin11t44:164_0": "Tattha ca pitā vā puttaṁ patthetīti puttaṁ māretumicchatīti attho.",
  "tika-vin11t44:164_1": "Eseva nayo putto pitaraṁ patthetīti.",
  "tika-vin11t44:164_2": "Hatthisammaddanti hatthīnaṁ sammaddo saṁsaṭṭho etthāti hatthisammaddaṁ.",
  "tika-vin11t44:164_3": "Evaṁ ‘‘assasammadda’’ntiādīsupi.",
  "tika-vin11t44:165_0": "Dasākārehīti –",
  "tika-vin11t44:166_0": "‘‘Āpattinukkhittamanantarāya-",
  "tika-vin11t44:167_0": "Pahuttatāyo tathasaññitā ca;",
  "tika-vin11t44:168_0": "Chādetukāmo atha chādanāti;",
  "tika-vin11t44:169_0": "Channā dasaṅgeharuṇuggamamhīti. –",
  "tika-vin11t44:170_0": "Gahitehi dasahi aṅgehi.",
  "tika-vin11t44:171_0": "660.Dasa kammapathā puññāti pāṇātipātāveramaṇiādayo dasa kusalakammapathā.",
  "tika-vin11t44:171_1": "Apuññāpi tathā dasāti pāṇātipātādayo dasa akusalakammapathāva.",
  "tika-vin11t44:171_2": "Dasa dānavatthūni vakkhati.",
  "tika-vin11t44:171_3": "Daseva ratanāni cāti –",
  "tika-vin11t44:172_0": "‘‘Muttā maṇī veḷuriyā ca saṅkhā;",
  "tika-vin11t44:173_0": "Silā pavāḷaṁ rajatañca hemaṁ;",
  "tika-vin11t44:174_0": "Lohītakañcāpi masāragallā;",
  "tika-vin11t44:175_0": "Dasseti dhīro ratanāni jaññā’’ti. –",
  "tika-vin11t44:176_0": "Niddiṭṭhāni dasa ratanāni.",
  "tika-vin11t44:177_0": "662.",
  "tika-vin11t44:177_1": "Munindena avandiyā dasa puggalā dīpitāti yojanā. Kathaṁ?",
  "tika-vin11t44:177_2": "‘‘Dasayime,",
  "tika-vin11t44:177_3": "bhikkhave, avandiyā.",
  "tika-vin11t44:177_4": "Pure upasampannena pacchā upasampanno avandiyo,",
  "tika-vin11t44:177_5": "anupasampanno avandiyo,",
  "tika-vin11t44:177_6": "nānāsaṁvāsako vuḍḍhataro adhammavādī avandiyo,",
  "tika-vin11t44:177_7": "mātugāmo avandiyo,",
  "tika-vin11t44:177_8": "paṇḍako avandiyo,",
  "tika-vin11t44:177_9": "pārivāsiko avandiyo,",
  "tika-vin11t44:177_10": "mūlāyapaṭikassanāraho avandiyo,",
  "tika-vin11t44:177_11": "mānattāraho avandiyo,",
  "tika-vin11t44:177_12": "mānattacāriko avandiyo,",
  "tika-vin11t44:177_13": "abbhānāraho avandiyo. Ime kho,",
  "tika-vin11t44:177_14": "bhikkhave,",
  "tika-vin11t44:177_15": "dasa avandiyā’’ti (cūḷava. 312).",
  "tika-vin11t44:178_0": "663-4.Sosānikanti susāne chaḍḍitaṁ.",
  "tika-vin11t44:178_1": "Pāpaṇikanti āpaṇadvāre chaḍḍitaṁ.",
  "tika-vin11t44:178_2": "Undūrakkhāyitanti undūrehi khāyitaṁ pariccattaṁ pilotikaṁ.",
  "tika-vin11t44:178_3": "Gokhāyitādīsupi eseva nayo.",
  "tika-vin11t44:178_4": "Thūpacīvarikanti balikammatthāya vammike parikkhipitvā pariccattavatthaṁ.",
  "tika-vin11t44:178_5": "Ābhisekiyanti rājūnaṁ abhisekamaṇḍape pariccattavatthaṁ.",
  "tika-vin11t44:178_6": "Gatapaccāgatañcāti susānagatamanussehi paccāgantvā nahāyitvā chaḍḍitaṁ pilotikaṁ.",
  "tika-vin11t44:179_0": "665.Sabbanīlādayo vuttā,",
  "tika-vin11t44:179_1": "dasa cīvaradhāraṇāti ‘‘sabbanīlakāni cīvarāni dhārentīti vuttavasena dasā’’ti (pari. aṭṭha.",
  "tika-vin11t44:179_2": "330) kurundiyaṁ vuttaṁ.",
  "tika-vin11t44:179_3": "Ettha imasmiṁ dasake saṁkaccikāya vā udakasāṭikāya vā saddhiṁ ticīvarāni nāmena adhiṭṭhitāni nava cīvarāni ‘‘dasacīvaradhāraṇā’’ti vuttāni. Yathāha –",
  "tika-vin11t44:179_4": "‘‘navasu kappiyacīvaresu udakasāṭikaṁ vā saṁkaccikaṁ vā pakkhipitvā dasāti vutta’’nti (pari. aṭṭha. 330).",
  "tika-vin11t44:180_0": "Dasakakathāvaṇṇanā.",
  "tika-vin11t44:181_0": "666. Paṇḍakādayo ekādasa abhabbapuggalā pana upasampāditāpi anupasampannā hontīti yojanā.",
  "tika-vin11t44:182_0": "667.",
  "tika-vin11t44:182_1": "‘‘Akappiyā’’ti vuttā pattā ekādasa bhavantīti yojanā.",
  "tika-vin11t44:182_2": "Dārujena pattenāti dārumayena pattena.",
  "tika-vin11t44:182_3": "Ratanubbhavāti ratanamayā dasa pattā ekādasa bhavantīti yojanā.",
  "tika-vin11t44:182_4": "Dārujena cāti ettha ca-saddena tambalohamayapattassa saṅgaho.",
  "tika-vin11t44:182_5": "Yathāha ‘‘ekādasa pattāti tambalohamayena vā dārumayena vā saddhiṁ dasaratanamayā’’ti.",
  "tika-vin11t44:182_6": "Idha ratanaṁ nāma muttādidasaratanaṁ.",
  "tika-vin11t44:183_0": "668.",
  "tika-vin11t44:183_1": "Akappiyā pādukā ekādasa hontīti yojanā.",
  "tika-vin11t44:183_2": "Yathāha ‘‘ekādasa pādukāti dasa ratanamayā,",
  "tika-vin11t44:183_3": "ekā kaṭṭhapādukā.",
  "tika-vin11t44:183_4": "Tiṇapādukamuñjapādukapabbajapādukādayo pana kaṭṭhapādukasaṅgahameva gacchantī’’ti.",
  "tika-vin11t44:184_0": "669-70.",
  "tika-vin11t44:184_1": "Atikhuddakā atimahantāti yojanā.",
  "tika-vin11t44:184_2": "Khaṇḍanimittakā chāyānimittakāti yojanā.",
  "tika-vin11t44:184_3": "Bahiṭṭhena sammatāti sīmāya bahi ṭhitena sammatā. Nadiyaṁ,",
  "tika-vin11t44:184_4": "jātassare,",
  "tika-vin11t44:184_5": "samudde vā tathā sammatāti yojanā.",
  "tika-vin11t44:184_6": "Sīmāya sambhinnā sīmāya ajjhotthaṭā sīmāti yojanā.",
  "tika-vin11t44:184_7": "Imā ekādasa asīmāyo siyunti yojanā.",
  "tika-vin11t44:185_0": "671. Ekādaseva pathavī kappiyā, ekādaseva pathavī akappiyāti yojanā.",
  "tika-vin11t44:186_0": "Tattha ekādasa kappiyapathavī nāma suddhapāsāṇā,",
  "tika-vin11t44:186_1": "suddhasakkharā,",
  "tika-vin11t44:186_2": "suddhakathalā,",
  "tika-vin11t44:186_3": "suddhamarumbā,",
  "tika-vin11t44:186_4": "suddhavālukā,",
  "tika-vin11t44:186_5": "yebhuyyenapāsāṇā,",
  "tika-vin11t44:186_6": "yebhuyyenasakkharā,",
  "tika-vin11t44:186_7": "yebhuyyenakathalā,",
  "tika-vin11t44:186_8": "yebhuyyenamarumbā,",
  "tika-vin11t44:186_9": "yebhuyyenavālukāti imā dasa daḍḍhāya pathaviyā vā catumāsovaṭṭhakapaṁsupuñjena vā mattikāpuñjena vā saddhiṁ ekādasa.",
  "tika-vin11t44:186_10": "‘‘Appapaṁsukā,",
  "tika-vin11t44:186_11": "appamattikā’’ti (pāci.",
  "tika-vin11t44:186_12": "86) aparāpi pathaviyo vuttā,",
  "tika-vin11t44:186_13": "tā yebhuyyenapāsāṇādīsu pañcasuyeva saṅgahitā.",
  "tika-vin11t44:187_0": "Ekādasa akappiyapathavī nāma ‘‘suddhapaṁsu suddhamattikā appapāsāṇā appasakkharā appakathalā appamarumbā",
  "tika-vin11t44:187_1": "appavālukā yebhuyyenapaṁsukā yebhuyyenamattikā,",
  "tika-vin11t44:187_2": "adaḍḍhāpi vuccati jātā pathavī.",
  "tika-vin11t44:187_3": "Yopi paṁsupuñjo vā mattikāpuñjo vā atirekacātumāsaṁ ovaṭṭho,",
  "tika-vin11t44:187_4": "ayampi vuccati jātapathavī’’ti (pāci.",
  "tika-vin11t44:187_5": "86) vuttā ekādasa.",
  "tika-vin11t44:188_0": "Gaṇṭhikākappiyā vuttā,",
  "tika-vin11t44:188_1": "ekādasa ca vīdhakāti ettha kappiyā gaṇṭhikā vidhakā ca ekādasa vuttāti yojanā. Te pana –",
  "tika-vin11t44:189_0": "‘‘Veḷudantavisāṇaṭṭhi-kaṭṭhalākhāphalāmayā;",
  "tika-vin11t44:190_0": "Saṅkhanābhimayā sutta-naḷalohamayāpi ca;",
  "tika-vin11t44:191_0": "Vidhā kappanti kappiyā, gaṇṭhiyo cāpi tammayā’’ti. –",
  "tika-vin11t44:192_0": "Imāya gāthāya saṅgahitāti veditabbā.",
  "tika-vin11t44:193_0": "674-5.Ukkhittassānuvattikā bhikkhunī ubhinnaṁ bhikkhubhikkhunīnaṁ vasā saṅghādisesesu aṭṭha yāvatatiyakāti",
  "tika-vin11t44:193_1": "ime ekādasa yāvatatiyakāti pakāsitāti yojanā.",
  "tika-vin11t44:194_0": "676. Nissayassa paṭippassaddhiyo dasekāva ekādaseva vuttāti yojanā. Chadhācariyato vuttāti –",
  "tika-vin11t44:195_0": "‘‘Pakkante pakkhasaṅkante, vibbhante cāpi nissayo;",
  "tika-vin11t44:196_0": "Maraṇāṇattupajjhāya-samodhānehi sammatī’’ti. –",
  "tika-vin11t44:197_0": "Ācariyato chadhā nissayapaṭippassaddhiyo vuttā.",
  "tika-vin11t44:197_1": "Upajjhāyā tu pañcadhāti tāsu upajjhāyasamodhānaṁ vinā avasesāhi pañcadhā upajjhāyapaṭippassaddhiyo vuttāti ime ekādasa.",
  "tika-vin11t44:198_0": "Ekādasakakathāvaṇṇanā.",
  "tika-vin11t44:199_0": "677.Teraseva dhutaṅgānīti paṁsukūlikaṅgādīni dhutaṅgāni teraseva honti.",
  "tika-vin11t44:200_0": "Paramāni ca cuddasāti ‘‘dasāhaparamaṁ atirekacīvaraṁ dhāretabbaṁ,",
  "tika-vin11t44:200_1": "māsaparamaṁ tena bhikkhunā taṁ cīvaraṁ nikkhipitabbaṁ,",
  "tika-vin11t44:200_2": "santaruttaraparamaṁ tena bhikkhunā tato cīvaraṁ sāditabbaṁ,",
  "tika-vin11t44:200_3": "chakkhattuparamaṁ tuṇhībhūtena uddissa ṭhātabbaṁ,",
  "tika-vin11t44:200_4": "navaṁ pana bhikkhunā santhataṁ kārāpetvā chabbassāni dhāretabbaṁ chabbassaparamatā dhāretabbaṁ,",
  "tika-vin11t44:200_5": "tiyojanaparamaṁ sahatthā haritabbāni,",
  "tika-vin11t44:200_6": "dasāhaparamaṁ atirekapatto dhāretabbo,",
  "tika-vin11t44:200_7": "sattāhaparamaṁ sannidhikārakaṁ paribhuñjitabbāni,",
  "tika-vin11t44:200_8": "chārattaparamaṁ tena bhikkhunā tena cīvarena vippavasitabbaṁ,",
  "tika-vin11t44:200_9": "catukkaṁsaparamaṁ,",
  "tika-vin11t44:200_10": "aḍḍhateyyakaṁsaparamaṁ,",
  "tika-vin11t44:200_11": "dvaṅgulapabbaparamaṁ ādātabbaṁ,",
  "tika-vin11t44:200_12": "aṭṭhaṅgulaparamaṁ mañcapaṭipādakaṁ,",
  "tika-vin11t44:200_13": "aṭṭhaṅgulaparamaṁ dantakaṭṭha’’nti iti imāni cuddasa paramāni.",
  "tika-vin11t44:201_0": "Soḷaseva tu ‘‘jāna’’nti paññattānīti ‘‘jāna’’nti evaṁ vatvā paññattāni soḷasa.",
  "tika-vin11t44:201_1": "Te evaṁ veditabbā –",
  "tika-vin11t44:201_2": "jānaṁ saṅghikaṁ lābhaṁ pariṇataṁ attano pariṇāmeyya,",
  "tika-vin11t44:201_3": "jānaṁ pubbupagataṁ bhikkhuṁ anupakhajja seyyaṁ kappeyya,",
  "tika-vin11t44:201_4": "jānaṁ sappāṇakaṁ udakaṁ tiṇaṁ vā mattikaṁ vā siñceyya vā siñcāpeyya vā,",
  "tika-vin11t44:201_5": "jānaṁ bhikkhuniparipācitaṁ piṇḍapātaṁ paribhuñjeyya,",
  "tika-vin11t44:201_6": "jānaṁ āsādanāpekkho,",
  "tika-vin11t44:201_7": "bhuttasmiṁ pācittiyaṁ,",
  "tika-vin11t44:201_8": "jānaṁ sappāṇakaṁ udakaṁ paribhuñjeyya,",
  "tika-vin11t44:201_9": "jānaṁ yathādhammaṁ nihaṭādhikaraṇaṁ puna kammāya ukkoṭeyya,",
  "tika-vin11t44:201_10": "jānaṁ duṭṭhullaṁ āpattiṁ paṭicchādeyya,",
  "tika-vin11t44:201_11": "jānaṁ ūnavīsativassaṁ puggalaṁ upasampādeyya,",
  "tika-vin11t44:201_12": "jānaṁ theyyasatthena saddhiṁ saṁvidhāya ekaddhānamaggaṁ paṭipajjeyya,",
  "tika-vin11t44:201_13": "jānaṁ tathāvādinā bhikkhunā akatānudhammena,",
  "tika-vin11t44:201_14": "jānaṁ tathānāsitaṁ samaṇuddesaṁ,",
  "tika-vin11t44:201_15": "jānaṁ saṅghikaṁ lābhaṁ pariṇataṁ puggalassa pariṇāmeyya,",
  "tika-vin11t44:201_16": "jānaṁ pārājikaṁ dhammaṁ ajjhāpannaṁ bhikkhuniṁ nevattanā paṭicodeyya,",
  "tika-vin11t44:201_17": "jānaṁ coriṁ vajjhaṁ viditaṁ anapaloketvā,",
  "tika-vin11t44:201_18": "jānaṁ sabhikkhukaṁ ārāmaṁ anāpucchā paviseyyāti.",
  "tika-vin11t44:202_0": "678.Idha imasmiṁ sāsane yo bhikkhu anuttaraṁ sauttaraṁ uttarapakaraṇena sahitaṁ sakalampi vinayavinicchayaṁ jānāti,",
  "tika-vin11t44:202_1": "mahattare ativipule anuttare uttaravirahite uttame vinayanaye vinayāgate āpattianāpattigarukalahukakappiyaakappiyādivinicchayakamme.",
  "tika-vin11t44:202_2": "Atha vā vinayanaye vinayapiṭake pavattamāno so bhikkhu niruttaro bhavati paccatthikehi vattabbaṁ uttaraṁ atikkamitvā ṭhito,",
  "tika-vin11t44:202_3": "seṭṭho vā bhavati,",
  "tika-vin11t44:202_4": "tassa ceva paresañca saṁsayo na kātabboti yojanā.",
  "tika-vin11t44:202_5": "Jānatīti gāthābandhavasena rasso.",
  "tika-vin11t44:203_0": "Iti uttare līnatthapakāsaniyā",
  "tika-vin11t44:204_0": "Ekuttaranayakathāvaṇṇanā niṭṭhitā."
}