{
  "dn9:0.1_0": "Dīgha Nikāya 9 ",
  "dn9:0.2_0": "Poṭṭhapādasutta ",
  "dn9:0.3_0": "1. Poṭṭhapādaparibbājakavatthu ",
  "dn9:1.1_0": "Evaṁ me sutaṁ—",
  "dn9:1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme. ",
  "dn9:1.3_0": "Tena kho pana samayena poṭṭhapādo paribbājako samayappavādake tindukācīre ekasālake mallikāya ārāme paṭivasati",
  "dn9:1.3_1": "mahatiyā paribbājakaparisāya saddhiṁ tiṁsamattehi paribbājakasatehi.",
  "dn9:1.4_0": "Atha kho bhagavā pubbaṇhasamayaṁ nivāsetvā pattacīvaramādāya sāvatthiṁ piṇḍāya pāvisi. ",
  "dn9:2.1_0": "Atha kho bhagavato etadahosi: ",
  "dn9:2.2_0": "“atippago kho tāva sāvatthiyaṁ piṇḍāya carituṁ. ",
  "dn9:2.3_0": "Yannūnāhaṁ yena samayappavādako tindukācīro ekasālako mallikāya ārāmo,",
  "dn9:2.3_1": "yena poṭṭhapādo paribbājako tenupasaṅkameyyan”ti.",
  "dn9:2.4_0": "Atha kho bhagavā yena samayappavādako tindukācīro ekasālako mallikāya ārāmo tenupasaṅkami. ",
  "dn9:3.1_0": "Tena kho pana samayena poṭṭhapādo paribbājako mahatiyā paribbājakaparisāya saddhiṁ nisinno hoti unnādiniyā",
  "dn9:3.1_1": "uccāsaddamahāsaddāya anekavihitaṁ tiracchānakathaṁ kathentiyā.",
  "dn9:3.2_0": "Seyyathidaṁ—rājakathaṁ corakathaṁ mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ",
  "dn9:3.2_1": "vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ gāmakathaṁ nigamakathaṁ nagarakathaṁ",
  "dn9:3.2_2": "janapadakathaṁ itthikathaṁ sūrakathaṁ visikhākathaṁ kumbhaṭṭhānakathaṁ pubbapetakathaṁ nānattakathaṁ",
  "dn9:3.2_3": "lokakkhāyikaṁ samuddakkhāyikaṁ itibhavābhavakathaṁ iti vā.",
  "dn9:4.1_0": "Addasā kho poṭṭhapādo paribbājako bhagavantaṁ dūratova āgacchantaṁ; ",
  "dn9:4.2_0": "disvāna sakaṁ parisaṁ saṇṭhapesi: ",
  "dn9:4.3_0": "“appasaddā bhonto hontu, mā bhonto saddamakattha. ",
  "dn9:4.4_0": "Ayaṁ samaṇo gotamo āgacchati. ",
  "dn9:4.5_0": "Appasaddakāmo kho so āyasmā appasaddassa vaṇṇavādī. ",
  "dn9:4.6_0": "Appeva nāma appasaddaṁ parisaṁ viditvā upasaṅkamitabbaṁ maññeyyā”ti. ",
  "dn9:4.7_0": "Evaṁ vutte, te paribbājakā tuṇhī ahesuṁ. ",
  "dn9:5.1_0": "Atha kho bhagavā yena poṭṭhapādo paribbājako tenupasaṅkami. ",
  "dn9:5.2_0": "Atha kho poṭṭhapādo paribbājako bhagavantaṁ etadavoca: ",
  "dn9:5.3_0": "“etu kho, bhante, bhagavā. ",
  "dn9:5.4_0": "Svāgataṁ, bhante, bhagavato. ",
  "dn9:5.5_0": "Cirassaṁ kho, bhante, bhagavā imaṁ pariyāyamakāsi, yadidaṁ idhāgamanāya. ",
  "dn9:5.6_0": "Nisīdatu, bhante, bhagavā, idaṁ āsanaṁ paññattan”ti. ",
  "dn9:5.7_0": "Nisīdi bhagavā paññatte āsane. ",
  "dn9:5.8_0": "Poṭṭhapādopi kho paribbājako aññataraṁ nīcaṁ āsanaṁ gahetvā ekamantaṁ nisīdi. ",
  "dn9:5.9_0": "Ekamantaṁ nisinnaṁ kho poṭṭhapādaṁ paribbājakaṁ bhagavā etadavoca: ",
  "dn9:5.10_0": "“kāya nuttha, poṭṭhapāda, etarahi kathāya sannisinnā, kā ca pana vo antarākathā vippakatā”ti? ",
  "dn9:6.0_0": "1.1. Abhisaññānirodhakathā ",
  "dn9:6.1_0": "Evaṁ vutte, poṭṭhapādo paribbājako bhagavantaṁ etadavoca: ",
  "dn9:6.2_0": "“tiṭṭhatesā, bhante, kathā, yāya mayaṁ etarahi kathāya sannisinnā. ",
  "dn9:6.3_0": "Nesā, bhante, kathā bhagavato dullabhā bhavissati pacchāpi savanāya. ",
  "dn9:6.4_0": "Purimāni, bhante,",
  "dn9:6.4_1": "divasāni purimatarāni,",
  "dn9:6.4_2": "nānātitthiyānaṁ samaṇabrāhmaṇānaṁ kotūhalasālāya sannisinnānaṁ sannipatitānaṁ abhisaññānirodhe kathā udapādi:",
  "dn9:6.5_0": "‘kathaṁ nu kho, bho, abhisaññānirodho hotī’ti? ",
  "dn9:6.6_0": "Tatrekacce evamāhaṁsu: ",
  "dn9:6.7_0": "‘ahetū appaccayā purisassa saññā uppajjantipi nirujjhantipi. ",
  "dn9:6.8_0": "Yasmiṁ samaye uppajjanti, saññī tasmiṁ samaye hoti. ",
  "dn9:6.9_0": "Yasmiṁ samaye nirujjhanti, asaññī tasmiṁ samaye hotī’ti. ",
  "dn9:6.10_0": "Ittheke abhisaññānirodhaṁ paññapenti. ",
  "dn9:6.11_0": "Tamañño evamāha: ",
  "dn9:6.12_0": "‘na kho pana metaṁ, bho, evaṁ bhavissati. ",
  "dn9:6.13_0": "Saññā hi, bho, purisassa attā. ",
  "dn9:6.14_0": "Sā ca kho upetipi apetipi. ",
  "dn9:6.15_0": "Yasmiṁ samaye upeti, saññī tasmiṁ samaye hoti. ",
  "dn9:6.16_0": "Yasmiṁ samaye apeti, asaññī tasmiṁ samaye hotī’ti. ",
  "dn9:6.17_0": "Ittheke abhisaññānirodhaṁ paññapenti. ",
  "dn9:6.18_0": "Tamañño evamāha: ",
  "dn9:6.19_0": "‘na kho pana metaṁ, bho, evaṁ bhavissati. ",
  "dn9:6.20_0": "Santi hi, bho, samaṇabrāhmaṇā mahiddhikā mahānubhāvā. ",
  "dn9:6.21_0": "Te imassa purisassa saññaṁ upakaḍḍhantipi apakaḍḍhantipi. ",
  "dn9:6.22_0": "Yasmiṁ samaye upakaḍḍhanti, saññī tasmiṁ samaye hoti. ",
  "dn9:6.23_0": "Yasmiṁ samaye apakaḍḍhanti, asaññī tasmiṁ samaye hotī’ti. ",
  "dn9:6.24_0": "Ittheke abhisaññānirodhaṁ paññapenti. ",
  "dn9:6.25_0": "Tamañño evamāha: ",
  "dn9:6.26_0": "‘na kho pana metaṁ, bho, evaṁ bhavissati. ",
  "dn9:6.27_0": "Santi hi, bho, devatā mahiddhikā mahānubhāvā. ",
  "dn9:6.28_0": "Tā imassa purisassa saññaṁ upakaḍḍhantipi apakaḍḍhantipi. ",
  "dn9:6.29_0": "Yasmiṁ samaye upakaḍḍhanti, saññī tasmiṁ samaye hoti. ",
  "dn9:6.30_0": "Yasmiṁ samaye apakaḍḍhanti, asaññī tasmiṁ samaye hotī’ti. ",
  "dn9:6.31_0": "Ittheke abhisaññānirodhaṁ paññapenti. ",
  "dn9:6.32_0": "Tassa mayhaṁ, bhante, bhagavantaṁyeva ārabbha sati udapādi: ",
  "dn9:6.33_0": "‘aho nūna bhagavā, aho nūna sugato, yo imesaṁ dhammānaṁ sukusalo’ti. ",
  "dn9:6.34_0": "Bhagavā, bhante, kusalo, bhagavā pakataññū abhisaññānirodhassa. ",
  "dn9:6.35_0": "Kathaṁ nu kho, bhante, abhisaññānirodho hotī”ti? ",
  "dn9:7.0_0": "1.2. Sahetukasaññuppādanirodhakathā ",
  "dn9:7.1_0": "“Tatra, poṭṭhapāda, ye te samaṇabrāhmaṇā evamāhaṁsu: ",
  "dn9:7.2_0": "‘ahetū appaccayā purisassa saññā uppajjantipi nirujjhantipī’ti, āditova tesaṁ aparaddhaṁ. ",
  "dn9:7.3_0": "Taṁ kissa hetu? ",
  "dn9:7.4_0": "Sahetū hi, poṭṭhapāda, sappaccayā purisassa saññā uppajjantipi nirujjhantipi. ",
  "dn9:7.5_0": "Sikkhā ekā saññā uppajjati, sikkhā ekā saññā nirujjhati. ",
  "dn9:7.6_0": "Kā ca sikkhā”ti? Bhagavā avoca. ",
  "dn9:7.7_0": "“Idha, poṭṭhapāda, tathāgato loke uppajjati arahaṁ, sammāsambuddho …pe… ",
  "dn9:7.8_0": "Evaṁ kho, poṭṭhapāda, bhikkhu sīlasampanno hoti …pe… ",
  "dn9:8.1_0": "tassime pañcanīvaraṇe pahīne attani samanupassato pāmojjaṁ jāyati,",
  "dn9:8.1_1": "pamuditassa pīti jāyati,",
  "dn9:8.1_2": "pītimanassa kāyo passambhati,",
  "dn9:8.1_3": "passaddhakāyo sukhaṁ vedeti,",
  "dn9:8.1_4": "sukhino cittaṁ samādhiyati.",
  "dn9:9-10.1_0": "So vivicceva kāmehi,",
  "dn9:9-10.1_1": "vivicca akusalehi dhammehi,",
  "dn9:9-10.1_2": "savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.",
  "dn9:9-10.2_0": "Tassa yā purimā kāmasaññā, sā nirujjhati. ",
  "dn9:9-10.3_0": "Vivekajapītisukhasukhumasaccasaññā tasmiṁ samaye hoti,",
  "dn9:9-10.3_1": "vivekajapītisukhasukhumasaccasaññīyeva tasmiṁ samaye hoti.",
  "dn9:9-10.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:9-10.5_0": "Ayaṁ sikkhā”ti bhagavā avoca. ",
  "dn9:11.1_0": "“Puna caparaṁ,",
  "dn9:11.1_1": "poṭṭhapāda,",
  "dn9:11.1_2": "bhikkhu vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ",
  "dn9:11.1_3": "pītisukhaṁ dutiyaṁ jhānaṁ upasampajja viharati.",
  "dn9:11.2_0": "Tassa yā purimā vivekajapītisukhasukhumasaccasaññā, sā nirujjhati. ",
  "dn9:11.3_0": "Samādhijapītisukhasukhumasaccasaññā tasmiṁ samaye hoti,",
  "dn9:11.3_1": "samādhijapītisukhasukhumasaccasaññīyeva tasmiṁ samaye hoti.",
  "dn9:11.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:11.5_0": "Ayampi sikkhā”ti bhagavā avoca. ",
  "dn9:12.1_0": "“Puna caparaṁ,",
  "dn9:12.1_1": "poṭṭhapāda,",
  "dn9:12.1_2": "bhikkhu pītiyā ca virāgā upekkhako ca viharati sato ca sampajāno,",
  "dn9:12.1_3": "sukhañca kāyena paṭisaṁvedeti,",
  "dn9:12.1_4": "yaṁ taṁ ariyā ācikkhanti:",
  "dn9:12.1_5": "‘upekkhako satimā sukhavihārī’ti,",
  "dn9:12.1_6": "tatiyaṁ jhānaṁ upasampajja viharati.",
  "dn9:12.2_0": "Tassa yā purimā samādhijapītisukhasukhumasaccasaññā, sā nirujjhati. ",
  "dn9:12.3_0": "Upekkhāsukhasukhumasaccasaññā tasmiṁ samaye hoti,",
  "dn9:12.3_1": "upekkhāsukhasukhumasaccasaññīyeva tasmiṁ samaye hoti.",
  "dn9:12.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:12.5_0": "Ayampi sikkhā”ti bhagavā avoca. ",
  "dn9:13.1_0": "“Puna caparaṁ,",
  "dn9:13.1_1": "poṭṭhapāda,",
  "dn9:13.1_2": "bhikkhu sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ",
  "dn9:13.1_3": "upekkhāsatipārisuddhiṁ catutthaṁ jhānaṁ upasampajja viharati.",
  "dn9:13.2_0": "Tassa yā purimā upekkhāsukhasukhumasaccasaññā, sā nirujjhati. ",
  "dn9:13.3_0": "Adukkhamasukhasukhumasaccasaññā tasmiṁ samaye hoti,",
  "dn9:13.3_1": "adukkhamasukhasukhumasaccasaññīyeva tasmiṁ samaye hoti.",
  "dn9:13.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:13.5_0": "Ayampi sikkhā”ti bhagavā avoca. ",
  "dn9:14.1_0": "“Puna caparaṁ,",
  "dn9:14.1_1": "poṭṭhapāda,",
  "dn9:14.1_2": "bhikkhu sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto",
  "dn9:14.1_3": "ākāso’ti ākāsānañcāyatanaṁ upasampajja viharati.",
  "dn9:14.2_0": "Tassa yā purimā rūpasaññā, sā nirujjhati. ",
  "dn9:14.3_0": "Ākāsānañcāyatanasukhumasaccasaññā tasmiṁ samaye hoti,",
  "dn9:14.3_1": "ākāsānañcāyatanasukhumasaccasaññīyeva tasmiṁ samaye hoti.",
  "dn9:14.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:14.5_0": "Ayampi sikkhā”ti bhagavā avoca. ",
  "dn9:15.1_0": "“Puna caparaṁ,",
  "dn9:15.1_1": "poṭṭhapāda,",
  "dn9:15.1_2": "bhikkhu sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.",
  "dn9:15.2_0": "Tassa yā purimā ākāsānañcāyatanasukhumasaccasaññā, sā nirujjhati. ",
  "dn9:15.3_0": "Viññāṇañcāyatanasukhumasaccasaññā tasmiṁ samaye hoti,",
  "dn9:15.3_1": "viññāṇañcāyatanasukhumasaccasaññīyeva tasmiṁ samaye hoti.",
  "dn9:15.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:15.5_0": "Ayampi sikkhā”ti bhagavā avoca. ",
  "dn9:16.1_0": "“Puna caparaṁ,",
  "dn9:16.1_1": "poṭṭhapāda,",
  "dn9:16.1_2": "bhikkhu sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.",
  "dn9:16.2_0": "Tassa yā purimā viññāṇañcāyatanasukhumasaccasaññā, sā nirujjhati. ",
  "dn9:16.3_0": "Ākiñcaññāyatanasukhumasaccasaññā tasmiṁ samaye hoti,",
  "dn9:16.3_1": "ākiñcaññāyatanasukhumasaccasaññīyeva tasmiṁ samaye hoti.",
  "dn9:16.4_0": "Evampi sikkhā ekā saññā uppajjati, sikkhā ekā saññā nirujjhati. ",
  "dn9:16.5_0": "Ayampi sikkhā”ti bhagavā avoca. ",
  "dn9:17.1_0": "“Yato kho,",
  "dn9:17.1_1": "poṭṭhapāda,",
  "dn9:17.1_2": "bhikkhu idha sakasaññī hoti,",
  "dn9:17.1_3": "so tato amutra tato amutra anupubbena saññaggaṁ phusati.",
  "dn9:17.2_0": "Tassa saññagge ṭhitassa evaṁ hoti: ",
  "dn9:17.3_0": "‘cetayamānassa me pāpiyo, acetayamānassa me seyyo. ",
  "dn9:17.4_0": "Ahañceva kho pana ceteyyaṁ,",
  "dn9:17.4_1": "abhisaṅkhareyyaṁ,",
  "dn9:17.4_2": "imā ca me saññā nirujjheyyuṁ,",
  "dn9:17.4_3": "aññā ca oḷārikā saññā uppajjeyyuṁ;",
  "dn9:17.5_0": "yannūnāhaṁ na ceva ceteyyaṁ na ca abhisaṅkhareyyan’ti. ",
  "dn9:17.6_0": "So na ceva ceteti, na ca abhisaṅkharoti. ",
  "dn9:17.7_0": "Tassa acetayato anabhisaṅkharoto tā ceva saññā nirujjhanti, aññā ca oḷārikā saññā na uppajjanti. ",
  "dn9:17.8_0": "So nirodhaṁ phusati. ",
  "dn9:17.9_0": "Evaṁ kho, poṭṭhapāda, anupubbābhisaññānirodhasampajānasamāpatti hoti. ",
  "dn9:18.1_0": "Taṁ kiṁ maññasi, poṭṭhapāda, ",
  "dn9:18.2_0": "api nu te ito pubbe evarūpā anupubbābhisaññānirodhasampajānasamāpatti sutapubbā”ti? ",
  "dn9:18.3_0": "“No hetaṁ, bhante. ",
  "dn9:18.4_0": "Evaṁ kho ahaṁ, bhante, bhagavato bhāsitaṁ ājānāmi: ",
  "dn9:18.5_0": "‘yato kho,",
  "dn9:18.5_1": "poṭṭhapāda,",
  "dn9:18.5_2": "bhikkhu idha sakasaññī hoti,",
  "dn9:18.5_3": "so tato amutra tato amutra anupubbena saññaggaṁ phusati,",
  "dn9:18.6_0": "tassa saññagge ṭhitassa evaṁ hoti: ",
  "dn9:18.7_0": "“cetayamānassa me pāpiyo, acetayamānassa me seyyo. ",
  "dn9:18.8_0": "Ahañceva kho pana ceteyyaṁ abhisaṅkhareyyaṁ,",
  "dn9:18.8_1": "imā ca me saññā nirujjheyyuṁ,",
  "dn9:18.8_2": "aññā ca oḷārikā saññā uppajjeyyuṁ;",
  "dn9:18.9_0": "yannūnāhaṁ na ceva ceteyyaṁ, na ca abhisaṅkhareyyan”ti. ",
  "dn9:18.10_0": "So na ceva ceteti,",
  "dn9:18.10_1": "na cābhisaṅkharoti,",
  "dn9:18.10_2": "tassa acetayato anabhisaṅkharoto tā ceva saññā nirujjhanti,",
  "dn9:18.10_3": "aññā ca oḷārikā saññā na uppajjanti.",
  "dn9:18.11_0": "So nirodhaṁ phusati. ",
  "dn9:18.12_0": "Evaṁ kho, poṭṭhapāda, anupubbābhisaññānirodhasampajānasamāpatti hotī’”ti. ",
  "dn9:18.13_0": "“Evaṁ, poṭṭhapādā”ti. ",
  "dn9:19.1_0": "“Ekaññeva nu kho, bhante, bhagavā saññaggaṁ paññapeti, udāhu puthūpi saññagge paññapetī”ti? ",
  "dn9:19.2_0": "“Ekampi kho ahaṁ, poṭṭhapāda, saññaggaṁ paññapemi, puthūpi saññagge paññapemī”ti. ",
  "dn9:19.3_0": "“Yathā kathaṁ pana, bhante, bhagavā ekampi saññaggaṁ paññapeti, puthūpi saññagge paññapetī”ti? ",
  "dn9:19.4_0": "“Yathā yathā kho, poṭṭhapāda, nirodhaṁ phusati tathā tathāhaṁ saññaggaṁ paññapemi. ",
  "dn9:19.5_0": "Evaṁ kho ahaṁ, poṭṭhapāda, ekampi saññaggaṁ paññapemi, puthūpi saññagge paññapemī”ti. ",
  "dn9:20.1_0": "“Saññā nu kho, bhante,",
  "dn9:20.1_1": "paṭhamaṁ uppajjati,",
  "dn9:20.1_2": "pacchā ñāṇaṁ,",
  "dn9:20.1_3": "udāhu ñāṇaṁ paṭhamaṁ uppajjati,",
  "dn9:20.1_4": "pacchā saññā,",
  "dn9:20.1_5": "udāhu saññā ca ñāṇañca apubbaṁ acarimaṁ uppajjantī”ti?",
  "dn9:20.2_0": "“Saññā kho, poṭṭhapāda, paṭhamaṁ uppajjati, pacchā ñāṇaṁ, saññuppādā ca pana ñāṇuppādo hoti. ",
  "dn9:20.3_0": "So evaṁ pajānāti: ",
  "dn9:20.4_0": "‘idappaccayā kira me ñāṇaṁ udapādī’ti. ",
  "dn9:20.5_0": "Iminā kho etaṁ, poṭṭhapāda, pariyāyena veditabbaṁ—",
  "dn9:20.6_0": "yathā saññā paṭhamaṁ uppajjati, pacchā ñāṇaṁ, saññuppādā ca pana ñāṇuppādo hotī”ti. ",
  "dn9:21.0_0": "1.3. Saññāattakathā ",
  "dn9:21.1_0": "“Saññā nu kho, bhante, purisassa attā, udāhu aññā saññā añño attā”ti? ",
  "dn9:21.2_0": "“Kaṁ pana tvaṁ, poṭṭhapāda, attānaṁ paccesī”ti? ",
  "dn9:21.3_0": "“Oḷārikaṁ kho ahaṁ, bhante, attānaṁ paccemi rūpiṁ cātumahābhūtikaṁ kabaḷīkārāhārabhakkhan”ti. ",
  "dn9:21.4_0": "“Oḷāriko ca hi te,",
  "dn9:21.4_1": "poṭṭhapāda,",
  "dn9:21.4_2": "attā abhavissa rūpī cātumahābhūtiko kabaḷīkārāhārabhakkho.",
  "dn9:21.4_3": "Evaṁ santaṁ kho te,",
  "dn9:21.4_4": "poṭṭhapāda,",
  "dn9:21.4_5": "aññāva saññā bhavissati añño attā.",
  "dn9:21.5_0": "Tadamināpetaṁ, poṭṭhapāda, pariyāyena veditabbaṁ yathā aññāva saññā bhavissati añño attā. ",
  "dn9:21.6_0": "Tiṭṭhateva sāyaṁ,",
  "dn9:21.6_1": "poṭṭhapāda,",
  "dn9:21.6_2": "oḷāriko attā rūpī cātumahābhūtiko kabaḷīkārāhārabhakkho,",
  "dn9:21.6_3": "atha imassa purisassa aññā ca saññā uppajjanti,",
  "dn9:21.6_4": "aññā ca saññā nirujjhanti.",
  "dn9:21.7_0": "Iminā kho etaṁ, poṭṭhapāda, pariyāyena veditabbaṁ yathā aññāva saññā bhavissati añño attā”ti. ",
  "dn9:22.1_0": "“Manomayaṁ kho ahaṁ, bhante, attānaṁ paccemi sabbaṅgapaccaṅgiṁ ahīnindriyan”ti. ",
  "dn9:22.2_0": "“Manomayo ca hi te,",
  "dn9:22.2_1": "poṭṭhapāda,",
  "dn9:22.2_2": "attā abhavissa sabbaṅgapaccaṅgī ahīnindriyo,",
  "dn9:22.2_3": "evaṁ santampi kho te,",
  "dn9:22.2_4": "poṭṭhapāda,",
  "dn9:22.2_5": "aññāva saññā bhavissati añño attā.",
  "dn9:22.3_0": "Tadamināpetaṁ, poṭṭhapāda, pariyāyena veditabbaṁ yathā aññāva saññā bhavissati añño attā. ",
  "dn9:22.4_0": "Tiṭṭhateva sāyaṁ,",
  "dn9:22.4_1": "poṭṭhapāda,",
  "dn9:22.4_2": "manomayo attā sabbaṅgapaccaṅgī ahīnindriyo,",
  "dn9:22.4_3": "atha imassa purisassa aññā ca saññā uppajjanti,",
  "dn9:22.4_4": "aññā ca saññā nirujjhanti.",
  "dn9:22.5_0": "Imināpi kho etaṁ, poṭṭhapāda, pariyāyena veditabbaṁ yathā aññāva saññā bhavissati añño attā”ti. ",
  "dn9:23.1_0": "“Arūpiṁ kho ahaṁ, bhante, attānaṁ paccemi saññāmayan”ti. ",
  "dn9:23.2_0": "“Arūpī ca hi te,",
  "dn9:23.2_1": "poṭṭhapāda,",
  "dn9:23.2_2": "attā abhavissa saññāmayo,",
  "dn9:23.2_3": "evaṁ santampi kho te,",
  "dn9:23.2_4": "poṭṭhapāda,",
  "dn9:23.2_5": "aññāva saññā bhavissati añño attā.",
  "dn9:23.3_0": "Tadamināpetaṁ, poṭṭhapāda, pariyāyena veditabbaṁ yathā aññāva saññā bhavissati añño attā. ",
  "dn9:23.4_0": "Tiṭṭhateva sāyaṁ,",
  "dn9:23.4_1": "poṭṭhapāda,",
  "dn9:23.4_2": "arūpī attā saññāmayo,",
  "dn9:23.4_3": "atha imassa purisassa aññā ca saññā uppajjanti,",
  "dn9:23.4_4": "aññā ca saññā nirujjhanti.",
  "dn9:23.5_0": "Imināpi kho etaṁ, poṭṭhapāda, pariyāyena veditabbaṁ yathā aññāva saññā bhavissati añño attā”ti. ",
  "dn9:24.1_0": "“Sakkā panetaṁ, bhante, mayā ñātuṁ: ",
  "dn9:24.2_0": "‘saññā purisassa attā’ti vā ‘aññāva saññā añño attā’ti vā”ti? ",
  "dn9:24.3_0": "“Dujjānaṁ kho etaṁ,",
  "dn9:24.3_1": "poṭṭhapāda,",
  "dn9:24.3_2": "tayā aññadiṭṭhikena aññakhantikena aññarucikena aññatrāyogena aññatrācariyakena:",
  "dn9:24.4_0": "‘saññā purisassa attā’ti vā, ‘aññāva saññā añño attāti’ vā”ti. ",
  "dn9:25.1_0": "“Sacetaṁ, bhante,",
  "dn9:25.1_1": "mayā dujjānaṁ aññadiṭṭhikena aññakhantikena aññarucikena aññatrāyogena aññatrācariyakena:",
  "dn9:25.2_0": "‘saññā purisassa attā’ti vā, ‘aññāva saññā añño attā’ti vā; ",
  "dn9:25.3_0": "kiṁ pana, bhante, ‘sassato loko, idameva saccaṁ moghamaññan’”ti? ",
  "dn9:25.4_0": "“Abyākataṁ kho etaṁ, poṭṭhapāda, mayā: ",
  "dn9:25.5_0": "‘sassato loko, idameva saccaṁ moghamaññan’”ti. ",
  "dn9:26.1_0": "“Kiṁ pana, bhante, ‘asassato loko, idameva saccaṁ moghamaññan’”ti? ",
  "dn9:26.2_0": "“Etampi kho, poṭṭhapāda, mayā abyākataṁ: ",
  "dn9:26.3_0": "‘asassato loko, idameva saccaṁ moghamaññan’”ti. ",
  "dn9:27.1_0": "“Kiṁ pana, bhante, ‘antavā loko …pe… ",
  "dn9:27.2_0": "‘anantavā loko … ",
  "dn9:27.3_0": "‘taṁ jīvaṁ taṁ sarīraṁ … ",
  "dn9:27.4_0": "‘aññaṁ jīvaṁ aññaṁ sarīraṁ … ",
  "dn9:27.5_0": "‘hoti tathāgato paraṁ maraṇā … ",
  "dn9:27.6_0": "‘na hoti tathāgato paraṁ maraṇā … ",
  "dn9:27.7_0": "‘hoti ca na ca hoti tathāgato paraṁ maraṇā … ",
  "dn9:27.8_0": "‘neva hoti na na hoti tathāgato paraṁ maraṇā, idameva saccaṁ moghamaññan’”ti? ",
  "dn9:27.9_0": "“Etampi kho, poṭṭhapāda, mayā abyākataṁ: ",
  "dn9:27.10_0": "‘neva hoti na na hoti tathāgato paraṁ maraṇā, idameva saccaṁ moghamaññan’”ti. ",
  "dn9:28.1_0": "“Kasmā panetaṁ, bhante, bhagavatā abyākatan”ti? ",
  "dn9:28.2_0": "“Na hetaṁ,",
  "dn9:28.2_1": "poṭṭhapāda,",
  "dn9:28.2_2": "atthasaṁhitaṁ na dhammasaṁhitaṁ nādibrahmacariyakaṁ,",
  "dn9:28.2_3": "na nibbidāya na virāgāya na nirodhāya na upasamāya na abhiññāya na sambodhāya na nibbānāya saṁvattati,",
  "dn9:28.3_0": "tasmā etaṁ mayā abyākatan”ti. ",
  "dn9:29.1_0": "“Kiṁ pana, bhante, bhagavatā byākatan”ti? ",
  "dn9:29.2_0": "“Idaṁ dukkhanti kho,",
  "dn9:29.2_1": "poṭṭhapāda,",
  "dn9:29.2_2": "mayā byākataṁ.",
  "dn9:29.2_3": "Ayaṁ dukkhasamudayoti kho,",
  "dn9:29.2_4": "poṭṭhapāda,",
  "dn9:29.2_5": "mayā byākataṁ.",
  "dn9:29.2_6": "Ayaṁ dukkhanirodhoti kho,",
  "dn9:29.2_7": "poṭṭhapāda,",
  "dn9:29.2_8": "mayā byākataṁ.",
  "dn9:29.2_9": "Ayaṁ dukkhanirodhagāminī paṭipadāti kho,",
  "dn9:29.2_10": "poṭṭhapāda,",
  "dn9:29.2_11": "mayā byākatan”ti.",
  "dn9:30.1_0": "“Kasmā panetaṁ, bhante, bhagavatā byākatan”ti? ",
  "dn9:30.2_0": "“Etañhi,",
  "dn9:30.2_1": "poṭṭhapāda,",
  "dn9:30.2_2": "atthasaṁhitaṁ,",
  "dn9:30.2_3": "etaṁ dhammasaṁhitaṁ,",
  "dn9:30.2_4": "etaṁ ādibrahmacariyakaṁ,",
  "dn9:30.2_5": "etaṁ nibbidāya virāgāya nirodhāya upasamāya abhiññāya sambodhāya nibbānāya saṁvattati;",
  "dn9:30.3_0": "tasmā etaṁ mayā byākatan”ti. ",
  "dn9:30.4_0": "“Evametaṁ, bhagavā, evametaṁ, sugata. ",
  "dn9:30.5_0": "Yassadāni, bhante, bhagavā kālaṁ maññatī”ti. ",
  "dn9:30.6_0": "Atha kho bhagavā uṭṭhāyāsanā pakkāmi. ",
  "dn9:31.1_0": "Atha kho te paribbājakā acirapakkantassa bhagavato poṭṭhapādaṁ paribbājakaṁ samantato vācā sannitodakena sañjhabbharimakaṁsu: ",
  "dn9:31.2_0": "“evameva panāyaṁ bhavaṁ poṭṭhapādo yaññadeva samaṇo gotamo bhāsati, taṁ tadevassa abbhanumodati: ",
  "dn9:31.3_0": "‘evametaṁ, bhagavā, evametaṁ, sugatā’ti. ",
  "dn9:31.4_0": "Na kho pana mayaṁ kiñci samaṇassa gotamassa ekaṁsikaṁ dhammaṁ desitaṁ ājānāma: ",
  "dn9:31.5_0": "‘sassato loko’ti vā,",
  "dn9:31.5_1": "‘asassato loko’ti vā,",
  "dn9:31.5_2": "‘antavā loko’ti vā,",
  "dn9:31.5_3": "‘anantavā loko’ti vā,",
  "dn9:31.5_4": "‘taṁ jīvaṁ taṁ sarīran’ti vā,",
  "dn9:31.5_5": "‘aññaṁ jīvaṁ aññaṁ sarīran’ti vā,",
  "dn9:31.5_6": "‘hoti tathāgato paraṁ maraṇā’ti vā,",
  "dn9:31.5_7": "‘na hoti tathāgato paraṁ maraṇā’ti vā,",
  "dn9:31.5_8": "‘hoti ca na ca hoti tathāgato paraṁ maraṇā’ti vā,",
  "dn9:31.5_9": "‘neva hoti na na hoti tathāgato paraṁ maraṇā’ti vā”ti.",
  "dn9:31.6_0": "Evaṁ vutte, poṭṭhapādo paribbājako te paribbājake etadavoca: ",
  "dn9:31.7_0": "“ahampi kho, bho, na kiñci samaṇassa gotamassa ekaṁsikaṁ dhammaṁ desitaṁ ājānāmi: ",
  "dn9:31.8_0": "‘sassato loko’ti vā, ‘asassato loko’ti vā …pe… ",
  "dn9:31.9_0": "‘neva hoti na na hoti tathāgato paraṁ maraṇā’ti vā; ",
  "dn9:31.10_0": "api ca samaṇo gotamo bhūtaṁ tacchaṁ tathaṁ paṭipadaṁ paññapeti dhammaṭṭhitataṁ dhammaniyāmataṁ. ",
  "dn9:31.11_0": "Bhūtaṁ kho pana tacchaṁ tathaṁ paṭipadaṁ paññapentassa dhammaṭṭhitataṁ dhammaniyāmataṁ,",
  "dn9:31.11_1": "kathañhi nāma mādiso viññū samaṇassa gotamassa subhāsitaṁ subhāsitato nābbhanumodeyyā”ti?",
  "dn9:32.0_0": "2. Cittahatthisāriputtapoṭṭhapādavatthu ",
  "dn9:32.1_0": "Atha kho dvīhatīhassa accayena citto ca hatthisāriputto poṭṭhapādo ca paribbājako yena bhagavā tenupasaṅkamiṁsu;",
  "dn9:32.1_1": "upasaṅkamitvā citto hatthisāriputto bhagavantaṁ abhivādetvā ekamantaṁ nisīdi.",
  "dn9:32.2_0": "Poṭṭhapādo pana paribbājako bhagavatā saddhiṁ sammodi.",
  "dn9:32.2_1": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "dn9:32.3_0": "Ekamantaṁ nisinno kho poṭṭhapādo paribbājako bhagavantaṁ etadavoca: ",
  "dn9:32.4_0": "“tadā maṁ, bhante,",
  "dn9:32.4_1": "te paribbājakā acirapakkantassa bhagavato samantato vācāsannitodakena sañjhabbharimakaṁsu:",
  "dn9:32.5_0": "‘evameva panāyaṁ bhavaṁ poṭṭhapādo yaññadeva samaṇo gotamo bhāsati, taṁ tadevassa abbhanumodati: ",
  "dn9:32.6_0": "“evametaṁ, bhagavā, evametaṁ, sugatā”ti. ",
  "dn9:32.7_0": "Na kho pana mayaṁ kiñci samaṇassa gotamassa ekaṁsikaṁ dhammaṁ desitaṁ ājānāma: ",
  "dn9:32.8_0": "“sassato loko”ti vā,",
  "dn9:32.8_1": "“asassato loko”ti vā,",
  "dn9:32.8_2": "“antavā loko”ti vā,",
  "dn9:32.8_3": "“anantavā loko”ti vā,",
  "dn9:32.8_4": "“taṁ jīvaṁ taṁ sarīran”ti vā,",
  "dn9:32.8_5": "“aññaṁ jīvaṁ aññaṁ sarīran”ti vā,",
  "dn9:32.8_6": "“hoti tathāgato paraṁ maraṇā”ti vā,",
  "dn9:32.8_7": "“na hoti tathāgato paraṁ maraṇā”ti vā,",
  "dn9:32.8_8": "“hoti ca na ca hoti tathāgato paraṁ maraṇā”ti vā,",
  "dn9:32.8_9": "“neva hoti na na hoti tathāgato paraṁ maraṇā”ti vā’ti.",
  "dn9:32.9_0": "Evaṁ vuttāhaṁ, bhante, te paribbājake etadavocaṁ: ",
  "dn9:32.10_0": "‘ahampi kho, bho, na kiñci samaṇassa gotamassa ekaṁsikaṁ dhammaṁ desitaṁ ājānāmi: ",
  "dn9:32.11_0": "“sassato loko”ti vā, “asassato loko”ti vā …pe… ",
  "dn9:32.12_0": "“neva hoti na na hoti tathāgato paraṁ maraṇā”ti vā; ",
  "dn9:32.13_0": "api ca samaṇo gotamo bhūtaṁ tacchaṁ tathaṁ paṭipadaṁ paññapeti dhammaṭṭhitataṁ dhammaniyāmataṁ. ",
  "dn9:32.14_0": "Bhūtaṁ kho pana tacchaṁ tathaṁ paṭipadaṁ paññapentassa dhammaṭṭhitataṁ dhammaniyāmataṁ,",
  "dn9:32.14_1": "kathañhi nāma mādiso viññū samaṇassa gotamassa subhāsitaṁ subhāsitato nābbhanumodeyyā’”ti?",
  "dn9:33.1_0": "“Sabbeva kho ete, poṭṭhapāda, paribbājakā andhā acakkhukā; ",
  "dn9:33.2_0": "tvaṁyeva nesaṁ eko cakkhumā. ",
  "dn9:33.3_0": "Ekaṁsikāpi hi kho, poṭṭhapāda, mayā dhammā desitā paññattā; ",
  "dn9:33.4_0": "anekaṁsikāpi hi kho, poṭṭhapāda, mayā dhammā desitā paññattā. ",
  "dn9:33.5_0": "Katame ca te, poṭṭhapāda, mayā anekaṁsikā dhammā desitā paññattā? ",
  "dn9:33.6_0": "‘Sassato loko’ti kho, poṭṭhapāda, mayā anekaṁsiko dhammo desito paññatto; ",
  "dn9:33.7_0": "‘asassato loko’ti kho, poṭṭhapāda, mayā anekaṁsiko dhammo desito paññatto; ",
  "dn9:33.8_0": "‘antavā loko’ti kho, poṭṭhapāda …pe… ",
  "dn9:33.9_0": "‘anantavā loko’ti kho, poṭṭhapāda … ",
  "dn9:33.10_0": "‘taṁ jīvaṁ taṁ sarīran’ti kho, poṭṭhapāda … ",
  "dn9:33.11_0": "‘aññaṁ jīvaṁ aññaṁ sarīran’ti kho, poṭṭhapāda … ",
  "dn9:33.12_0": "‘hoti tathāgato paraṁ maraṇā’ti kho, poṭṭhapāda … ",
  "dn9:33.13_0": "na hoti tathāgato paraṁ maraṇā’ti kho, poṭṭhapāda … ",
  "dn9:33.14_0": "‘hoti ca na ca hoti tathāgato paraṁ maraṇā’ti kho, poṭṭhapāda … ",
  "dn9:33.15_0": "‘neva hoti na na hoti tathāgato paraṁ maraṇā’ti kho,",
  "dn9:33.15_1": "poṭṭhapāda,",
  "dn9:33.15_2": "mayā anekaṁsiko dhammo desito paññatto.",
  "dn9:33.16_0": "Kasmā ca te, poṭṭhapāda, mayā anekaṁsikā dhammā desitā paññattā? ",
  "dn9:33.17_0": "Na hete,",
  "dn9:33.17_1": "poṭṭhapāda,",
  "dn9:33.17_2": "atthasaṁhitā na dhammasaṁhitā na ādibrahmacariyakā na nibbidāya na virāgāya na nirodhāya na upasamāya",
  "dn9:33.17_3": "na abhiññāya na sambodhāya na nibbānāya saṁvattanti.",
  "dn9:33.18_0": "Tasmā te mayā anekaṁsikā dhammā desitā paññattā. ",
  "dn9:33.19.0_0": "2.1. Ekaṁsikadhammā ",
  "dn9:33.20_0": "Katame ca te, poṭṭhapāda, mayā ekaṁsikā dhammā desitā paññattā? ",
  "dn9:33.21_0": "Idaṁ dukkhanti kho, poṭṭhapāda, mayā ekaṁsiko dhammo desito paññatto. ",
  "dn9:33.22_0": "Ayaṁ dukkhasamudayoti kho, poṭṭhapāda, mayā ekaṁsiko dhammo desito paññatto. ",
  "dn9:33.23_0": "Ayaṁ dukkhanirodhoti kho, poṭṭhapāda, mayā ekaṁsiko dhammo desito paññatto. ",
  "dn9:33.24_0": "Ayaṁ dukkhanirodhagāminī paṭipadāti kho, poṭṭhapāda, mayā ekaṁsiko dhammo desito paññatto. ",
  "dn9:33.25_0": "Kasmā ca te, poṭṭhapāda, mayā ekaṁsikā dhammā desitā paññattā? ",
  "dn9:33.26_0": "Ete hi,",
  "dn9:33.26_1": "poṭṭhapāda,",
  "dn9:33.26_2": "atthasaṁhitā,",
  "dn9:33.26_3": "ete dhammasaṁhitā,",
  "dn9:33.26_4": "ete ādibrahmacariyakā ete nibbidāya virāgāya nirodhāya upasamāya abhiññāya sambodhāya nibbānāya saṁvattanti.",
  "dn9:33.27_0": "Tasmā te mayā ekaṁsikā dhammā desitā paññattā. ",
  "dn9:34.1_0": "Santi, poṭṭhapāda, eke samaṇabrāhmaṇā evaṁvādino evaṁdiṭṭhino: ",
  "dn9:34.2_0": "‘ekantasukhī attā hoti arogo paraṁ maraṇā’ti. ",
  "dn9:34.3_0": "Tyāhaṁ upasaṅkamitvā evaṁ vadāmi: ",
  "dn9:34.4_0": "‘saccaṁ kira tumhe āyasmanto evaṁvādino evaṁdiṭṭhino: ",
  "dn9:34.5_0": "“ekantasukhī attā hoti arogo paraṁ maraṇā”’ti? ",
  "dn9:34.6_0": "Te ce me evaṁ puṭṭhā ‘āmā’ti paṭijānanti. ",
  "dn9:34.7_0": "Tyāhaṁ evaṁ vadāmi: ",
  "dn9:34.8_0": "‘api pana tumhe āyasmanto ekantasukhaṁ lokaṁ jānaṁ passaṁ viharathā’ti? ",
  "dn9:34.9_0": "Iti puṭṭhā ‘no’ti vadanti. ",
  "dn9:34.10_0": "Tyāhaṁ evaṁ vadāmi: ",
  "dn9:34.11_0": "‘api pana tumhe āyasmanto ekaṁ vā rattiṁ ekaṁ vā divasaṁ upaḍḍhaṁ vā rattiṁ upaḍḍhaṁ vā divasaṁ ekantasukhiṁ attānaṁ sañjānāthā’ti? ",
  "dn9:34.12_0": "Iti puṭṭhā ‘no’ti vadanti. ",
  "dn9:34.13_0": "Tyāhaṁ evaṁ vadāmi: ",
  "dn9:34.14_0": "‘api pana tumhe āyasmanto jānātha: ",
  "dn9:34.15_0": "“ayaṁ maggo ayaṁ paṭipadā ekantasukhassa lokassa sacchikiriyāyā”’ti? ",
  "dn9:34.16_0": "Iti puṭṭhā ‘no’ti vadanti. ",
  "dn9:34.17_0": "Tyāhaṁ evaṁ vadāmi: ",
  "dn9:34.18_0": "‘api pana tumhe āyasmanto yā tā devatā ekantasukhaṁ lokaṁ upapannā,",
  "dn9:34.18_1": "tāsaṁ bhāsamānānaṁ saddaṁ suṇātha:",
  "dn9:34.19_0": "“suppaṭipannāttha, mārisā, ujuppaṭipannāttha, mārisā, ekantasukhassa lokassa sacchikiriyāya; ",
  "dn9:34.20_0": "mayampi hi, mārisā, evaṁpaṭipannā ekantasukhaṁ lokaṁ upapannā”’ti? ",
  "dn9:34.21_0": "Iti puṭṭhā ‘no’ti vadanti. ",
  "dn9:34.22_0": "Taṁ kiṁ maññasi, poṭṭhapāda, ",
  "dn9:34.23_0": "nanu evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti? ",
  "dn9:34.24_0": "“Addhā kho, bhante, evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti. ",
  "dn9:35.1_0": "“Seyyathāpi, poṭṭhapāda, puriso evaṁ vadeyya: ",
  "dn9:35.2_0": "‘ahaṁ yā imasmiṁ janapade janapadakalyāṇī, taṁ icchāmi taṁ kāmemī’ti. ",
  "dn9:35.3_0": "Tamenaṁ evaṁ vadeyyuṁ: ",
  "dn9:35.4_0": "‘ambho purisa,",
  "dn9:35.4_1": "yaṁ tvaṁ janapadakalyāṇiṁ icchasi kāmesi,",
  "dn9:35.4_2": "jānāsi taṁ janapadakalyāṇiṁ khattiyī vā brāhmaṇī vā vessī vā suddī vā’ti?",
  "dn9:35.5_0": "Iti puṭṭho ‘no’ti vadeyya. ",
  "dn9:35.6_0": "Tamenaṁ evaṁ vadeyyuṁ: ",
  "dn9:35.7_0": "‘ambho purisa,",
  "dn9:35.7_1": "yaṁ tvaṁ janapadakalyāṇiṁ icchasi kāmesi,",
  "dn9:35.7_2": "jānāsi taṁ janapadakalyāṇiṁ evaṁnāmā evaṅgottāti vā,",
  "dn9:35.7_3": "dīghā vā rassā vā majjhimā vā kāḷī vā sāmā vā maṅguracchavī vāti,",
  "dn9:35.7_4": "amukasmiṁ gāme vā nigame vā nagare vā’ti?",
  "dn9:35.8_0": "Iti puṭṭho ‘no’ti vadeyya. ",
  "dn9:35.9_0": "Tamenaṁ evaṁ vadeyyuṁ: ",
  "dn9:35.10_0": "‘ambho purisa, yaṁ tvaṁ na jānāsi na passasi, taṁ tvaṁ icchasi kāmesī’ti? ",
  "dn9:35.11_0": "Iti puṭṭho ‘āmā’ti vadeyya. ",
  "dn9:35.12_0": "Taṁ kiṁ maññasi, poṭṭhapāda, ",
  "dn9:35.13_0": "nanu evaṁ sante tassa purisassa appāṭihīrakataṁ bhāsitaṁ sampajjatī”ti? ",
  "dn9:35.14_0": "“Addhā kho, bhante, evaṁ sante tassa purisassa appāṭihīrakataṁ bhāsitaṁ sampajjatī”ti. ",
  "dn9:36.1_0": "“Evameva kho, poṭṭhapāda, ye te samaṇabrāhmaṇā evaṁvādino evaṁdiṭṭhino: ",
  "dn9:36.2_0": "‘ekantasukhī attā hoti arogo paraṁ maraṇā’ti. ",
  "dn9:36.3_0": "Tyāhaṁ upasaṅkamitvā evaṁ vadāmi: ",
  "dn9:36.4_0": "‘saccaṁ kira tumhe āyasmanto evaṁvādino evaṁdiṭṭhino: ",
  "dn9:36.5_0": "“ekantasukhī attā hoti arogo paraṁ maraṇā”’ti? ",
  "dn9:36.6_0": "Te ce me evaṁ puṭṭhā ‘āmā’ti paṭijānanti. ",
  "dn9:36.7_0": "Tyāhaṁ evaṁ vadāmi: ",
  "dn9:36.8_0": "‘api pana tumhe āyasmanto ekantasukhaṁ lokaṁ jānaṁ passaṁ viharathā’ti? ",
  "dn9:36.9_0": "Iti puṭṭhā ‘no’ti vadanti. ",
  "dn9:36.10_0": "Tyāhaṁ evaṁ vadāmi: ",
  "dn9:36.11_0": "‘api pana tumhe āyasmanto ekaṁ vā rattiṁ ekaṁ vā divasaṁ upaḍḍhaṁ vā rattiṁ upaḍḍhaṁ vā divasaṁ ekantasukhiṁ attānaṁ sañjānāthā’ti? ",
  "dn9:36.12_0": "Iti puṭṭhā ‘no’ti vadanti. ",
  "dn9:36.13_0": "Tyāhaṁ evaṁ vadāmi: ",
  "dn9:36.14_0": "‘api pana tumhe āyasmanto jānātha: ",
  "dn9:36.15_0": "“ayaṁ maggo ayaṁ paṭipadā ekantasukhassa lokassa sacchikiriyāyā”’ti? ",
  "dn9:36.16_0": "Iti puṭṭhā ‘no’ti vadanti. ",
  "dn9:36.17_0": "Tyāhaṁ evaṁ vadāmi: ",
  "dn9:36.18_0": "‘api pana tumhe āyasmanto yā tā devatā ekantasukhaṁ lokaṁ upapannā,",
  "dn9:36.18_1": "tāsaṁ bhāsamānānaṁ saddaṁ suṇātha:",
  "dn9:36.19_0": "“suppaṭipannāttha, mārisā, ujuppaṭipannāttha, mārisā, ekantasukhassa lokassa sacchikiriyāya; ",
  "dn9:36.20_0": "mayampi hi, mārisā, evaṁpaṭipannā ekantasukhaṁ lokaṁ upapannā”’ti? ",
  "dn9:36.21_0": "Iti puṭṭhā ‘no’ti vadanti. ",
  "dn9:36.22_0": "Taṁ kiṁ maññasi,",
  "dn9:36.22_1": "poṭṭhapāda,",
  "dn9:36.22_2": "nanu evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti?",
  "dn9:36.23_0": "“Addhā kho, bhante, evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti. ",
  "dn9:37.1_0": "“Seyyathāpi, poṭṭhapāda, puriso cātumahāpathe nisseṇiṁ kareyya pāsādassa ārohaṇāya. ",
  "dn9:37.2_0": "Tamenaṁ evaṁ vadeyyuṁ: ",
  "dn9:37.3_0": "‘ambho purisa,",
  "dn9:37.3_1": "yassa tvaṁ pāsādassa ārohaṇāya nisseṇiṁ karosi,",
  "dn9:37.3_2": "jānāsi taṁ pāsādaṁ puratthimāya vā disāya dakkhiṇāya vā disāya pacchimāya vā disāya uttarāya vā disāya ucco vā nīco vā majjhimo vā’ti?",
  "dn9:37.4_0": "Iti puṭṭho ‘no’ti vadeyya. ",
  "dn9:37.5_0": "Tamenaṁ evaṁ vadeyyuṁ: ",
  "dn9:37.6_0": "‘ambho purisa, yaṁ tvaṁ na jānāsi na passasi, tassa tvaṁ pāsādassa ārohaṇāya nisseṇiṁ karosī’ti? ",
  "dn9:37.7_0": "Iti puṭṭho ‘āmā’ti vadeyya. ",
  "dn9:37.8_0": "Taṁ kiṁ maññasi, poṭṭhapāda, ",
  "dn9:37.9_0": "nanu evaṁ sante tassa purisassa appāṭihīrakataṁ bhāsitaṁ sampajjatī”ti? ",
  "dn9:37.10_0": "“Addhā kho, bhante, evaṁ sante tassa purisassa appāṭihīrakataṁ bhāsitaṁ sampajjatī”ti. ",
  "dn9:38.1_0": "“Evameva kho, poṭṭhapāda, ye te samaṇabrāhmaṇā evaṁvādino evaṁdiṭṭhino: ",
  "dn9:38.2_0": "‘ekantasukhī attā hoti arogo paraṁ maraṇā’ti. ",
  "dn9:38.3_0": "Tyāhaṁ upasaṅkamitvā evaṁ vadāmi: ",
  "dn9:38.4_0": "‘saccaṁ kira tumhe āyasmanto evaṁvādino evaṁdiṭṭhino: ",
  "dn9:38.5_0": "“ekantasukhī attā hoti arogo paraṁ maraṇā”’ti? ",
  "dn9:38.6_0": "Te ce me evaṁ puṭṭhā ‘āmā’ti paṭijānanti. ",
  "dn9:38.7_0": "Tyāhaṁ evaṁ vadāmi: ",
  "dn9:38.8_0": "‘api pana tumhe āyasmanto ekantasukhaṁ lokaṁ jānaṁ passaṁ viharathā’ti? ",
  "dn9:38.9_0": "Iti puṭṭhā ‘no’ti vadanti. ",
  "dn9:38.10_0": "Tyāhaṁ evaṁ vadāmi: ",
  "dn9:38.11_0": "‘api pana tumhe āyasmanto ekaṁ vā rattiṁ ekaṁ vā divasaṁ upaḍḍhaṁ vā rattiṁ upaḍḍhaṁ vā divasaṁ ekantasukhiṁ attānaṁ sañjānāthā’ti? ",
  "dn9:38.12_0": "Iti puṭṭhā ‘no’ti vadanti. ",
  "dn9:38.13_0": "Tyāhaṁ evaṁ vadāmi: ",
  "dn9:38.14_0": "‘api pana tumhe āyasmanto jānātha ayaṁ maggo ayaṁ paṭipadā ekantasukhassa lokassa sacchikiriyāyā’ti? ",
  "dn9:38.15_0": "Iti puṭṭhā ‘no’ti vadanti. ",
  "dn9:38.16_0": "Tyāhaṁ evaṁ vadāmi: ",
  "dn9:38.17_0": "‘api pana tumhe āyasmanto yā tā devatā ekantasukhaṁ lokaṁ upapannā tāsaṁ devatānaṁ bhāsamānānaṁ saddaṁ suṇātha: ",
  "dn9:38.18_0": "“suppaṭipannāttha, mārisā, ujuppaṭipannāttha, mārisā, ekantasukhassa lokassa sacchikiriyāya; ",
  "dn9:38.19_0": "mayampi hi, mārisā, evaṁ paṭipannā ekantasukhaṁ lokaṁ upapannā”’ti? ",
  "dn9:38.20_0": "Iti puṭṭhā ‘no’ti vadanti. ",
  "dn9:38.21_0": "Taṁ kiṁ maññasi,",
  "dn9:38.21_1": "poṭṭhapāda,",
  "dn9:38.21_2": "nanu evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti?",
  "dn9:38.22_0": "“Addhā kho, bhante, evaṁ sante tesaṁ samaṇabrāhmaṇānaṁ appāṭihīrakataṁ bhāsitaṁ sampajjatī”ti. ",
  "dn9:39.0_0": "2.2. Tayoattapaṭilābha ",
  "dn9:39.1_0": "“Tayo kho me, poṭṭhapāda, attapaṭilābhā—",
  "dn9:39.2_0": "oḷāriko attapaṭilābho, manomayo attapaṭilābho, arūpo attapaṭilābho. ",
  "dn9:39.3_0": "Katamo ca, poṭṭhapāda, oḷāriko attapaṭilābho? ",
  "dn9:39.4_0": "Rūpī cātumahābhūtiko kabaḷīkārāhārabhakkho, ayaṁ oḷāriko attapaṭilābho. ",
  "dn9:39.5_0": "Katamo manomayo attapaṭilābho? ",
  "dn9:39.6_0": "Rūpī manomayo sabbaṅgapaccaṅgī ahīnindriyo, ayaṁ manomayo attapaṭilābho. ",
  "dn9:39.7_0": "Katamo arūpo attapaṭilābho? ",
  "dn9:39.8_0": "Arūpī saññāmayo, ayaṁ arūpo attapaṭilābho. ",
  "dn9:40.1_0": "Oḷārikassapi kho ahaṁ, poṭṭhapāda, attapaṭilābhassa pahānāya dhammaṁ desemi: ",
  "dn9:40.2_0": "‘yathāpaṭipannānaṁ vo saṅkilesikā dhammā pahīyissanti,",
  "dn9:40.2_1": "vodāniyā dhammā abhivaḍḍhissanti,",
  "dn9:40.2_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:40.3_0": "Siyā kho pana te, poṭṭhapāda, evamassa: ",
  "dn9:40.4_0": "‘saṅkilesikā dhammā pahīyissanti,",
  "dn9:40.4_1": "vodāniyā dhammā abhivaḍḍhissanti,",
  "dn9:40.4_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:40.4_3": "dukkho ca kho vihāro’ti.",
  "dn9:40.5_0": "Na kho panetaṁ, poṭṭhapāda, evaṁ daṭṭhabbaṁ. ",
  "dn9:40.6_0": "Saṅkilesikā ceva dhammā pahīyissanti,",
  "dn9:40.6_1": "vodāniyā ca dhammā abhivaḍḍhissanti,",
  "dn9:40.6_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:40.6_3": "pāmujjañceva bhavissati pīti ca passaddhi ca sati ca sampajaññañca sukho ca vihāro.",
  "dn9:41.1_0": "Manomayassapi kho ahaṁ, poṭṭhapāda, attapaṭilābhassa pahānāya dhammaṁ desemi: ",
  "dn9:41.2_0": "‘yathāpaṭipannānaṁ vo saṅkilesikā dhammā pahīyissanti,",
  "dn9:41.2_1": "vodāniyā dhammā abhivaḍḍhissanti,",
  "dn9:41.2_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:41.3_0": "Siyā kho pana te, poṭṭhapāda, evamassa: ",
  "dn9:41.4_0": "‘saṅkilesikā dhammā pahīyissanti,",
  "dn9:41.4_1": "vodāniyā dhammā abhivaḍḍhissanti,",
  "dn9:41.4_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:41.4_3": "dukkho ca kho vihāro’ti.",
  "dn9:41.5_0": "Na kho panetaṁ, poṭṭhapāda, evaṁ daṭṭhabbaṁ. ",
  "dn9:41.6_0": "Saṅkilesikā ceva dhammā pahīyissanti,",
  "dn9:41.6_1": "vodāniyā ca dhammā abhivaḍḍhissanti,",
  "dn9:41.6_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:41.6_3": "pāmujjañceva bhavissati pīti ca passaddhi ca sati ca sampajaññañca sukho ca vihāro.",
  "dn9:42.1_0": "Arūpassapi kho ahaṁ, poṭṭhapāda, attapaṭilābhassa pahānāya dhammaṁ desemi: ",
  "dn9:42.2_0": "‘yathāpaṭipannānaṁ vo saṅkilesikā dhammā pahīyissanti,",
  "dn9:42.2_1": "vodāniyā dhammā abhivaḍḍhissanti,",
  "dn9:42.2_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:42.3_0": "Siyā kho pana te, poṭṭhapāda, evamassa: ",
  "dn9:42.4_0": "‘saṅkilesikā dhammā pahīyissanti,",
  "dn9:42.4_1": "vodāniyā dhammā abhivaḍḍhissanti,",
  "dn9:42.4_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:42.4_3": "dukkho ca kho vihāro’ti.",
  "dn9:42.5_0": "Na kho panetaṁ, poṭṭhapāda, evaṁ daṭṭhabbaṁ. ",
  "dn9:42.6_0": "Saṅkilesikā ceva dhammā pahīyissanti,",
  "dn9:42.6_1": "vodāniyā ca dhammā abhivaḍḍhissanti,",
  "dn9:42.6_2": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissati,",
  "dn9:42.6_3": "pāmujjañceva bhavissati pīti ca passaddhi ca sati ca sampajaññañca sukho ca vihāro.",
  "dn9:43.1_0": "Pare ce, poṭṭhapāda, amhe evaṁ puccheyyuṁ: ",
  "dn9:43.2_0": "‘katamo pana so, āvuso,",
  "dn9:43.2_1": "oḷāriko attapaṭilābho,",
  "dn9:43.2_2": "yassa tumhe pahānāya dhammaṁ desetha,",
  "dn9:43.2_3": "yathāpaṭipannānaṁ vo saṅkilesikā dhammā pahīyissanti,",
  "dn9:43.2_4": "vodāniyā dhammā abhivaḍḍhissanti,",
  "dn9:43.2_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti,",
  "dn9:43.2_6": "tesaṁ mayaṁ evaṁ puṭṭhā evaṁ byākareyyāma:",
  "dn9:43.3_0": "‘ayaṁ vā so, āvuso,",
  "dn9:43.3_1": "oḷāriko attapaṭilābho,",
  "dn9:43.3_2": "yassa mayaṁ pahānāya dhammaṁ desema,",
  "dn9:43.3_3": "yathāpaṭipannānaṁ vo saṅkilesikā dhammā pahīyissanti,",
  "dn9:43.3_4": "vodāniyā dhammā abhivaḍḍhissanti,",
  "dn9:43.3_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:44.1_0": "Pare ce, poṭṭhapāda, amhe evaṁ puccheyyuṁ: ",
  "dn9:44.2_0": "‘katamo pana so, āvuso,",
  "dn9:44.2_1": "manomayo attapaṭilābho,",
  "dn9:44.2_2": "yassa tumhe pahānāya dhammaṁ desetha,",
  "dn9:44.2_3": "yathāpaṭipannānaṁ vo saṅkilesikā dhammā pahīyissanti,",
  "dn9:44.2_4": "vodāniyā dhammā abhivaḍḍhissanti,",
  "dn9:44.2_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti?",
  "dn9:44.3_0": "Tesaṁ mayaṁ evaṁ puṭṭhā evaṁ byākareyyāma: ",
  "dn9:44.4_0": "‘ayaṁ vā so, āvuso,",
  "dn9:44.4_1": "manomayo attapaṭilābho yassa mayaṁ pahānāya dhammaṁ desema,",
  "dn9:44.4_2": "yathāpaṭipannānaṁ vo saṅkilesikā dhammā pahīyissanti,",
  "dn9:44.4_3": "vodāniyā dhammā abhivaḍḍhissanti,",
  "dn9:44.4_4": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:45.1_0": "Pare ce, poṭṭhapāda, amhe evaṁ puccheyyuṁ: ",
  "dn9:45.2_0": "‘katamo pana so, āvuso,",
  "dn9:45.2_1": "arūpo attapaṭilābho,",
  "dn9:45.2_2": "yassa tumhe pahānāya dhammaṁ desetha,",
  "dn9:45.2_3": "yathāpaṭipannānaṁ vo saṅkilesikā dhammā pahīyissanti,",
  "dn9:45.2_4": "vodāniyā dhammā abhivaḍḍhissanti,",
  "dn9:45.2_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti?",
  "dn9:45.3_0": "Tesaṁ mayaṁ evaṁ puṭṭhā evaṁ byākareyyāma: ",
  "dn9:45.4_0": "‘ayaṁ vā so, āvuso,",
  "dn9:45.4_1": "arūpo attapaṭilābho yassa mayaṁ pahānāya dhammaṁ desema,",
  "dn9:45.4_2": "yathāpaṭipannānaṁ vo saṅkilesikā dhammā pahīyissanti,",
  "dn9:45.4_3": "vodāniyā dhammā abhivaḍḍhissanti,",
  "dn9:45.4_4": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:45.5_0": "Taṁ kiṁ maññasi, poṭṭhapāda, ",
  "dn9:45.6_0": "nanu evaṁ sante sappāṭihīrakataṁ bhāsitaṁ sampajjatī”ti? ",
  "dn9:45.7_0": "“Addhā kho, bhante, evaṁ sante sappāṭihīrakataṁ bhāsitaṁ sampajjatī”ti. ",
  "dn9:46.1_0": "“Seyyathāpi, poṭṭhapāda, puriso nisseṇiṁ kareyya pāsādassa ārohaṇāya tasseva pāsādassa heṭṭhā. ",
  "dn9:46.2_0": "Tamenaṁ evaṁ vadeyyuṁ: ",
  "dn9:46.3_0": "‘ambho purisa,",
  "dn9:46.3_1": "yassa tvaṁ pāsādassa ārohaṇāya nisseṇiṁ karosi,",
  "dn9:46.3_2": "jānāsi taṁ pāsādaṁ,",
  "dn9:46.3_3": "puratthimāya vā disāya dakkhiṇāya vā disāya pacchimāya vā disāya uttarāya vā disāya ucco vā nīco vā majjhimo vā’ti?",
  "dn9:46.4_0": "So evaṁ vadeyya: ",
  "dn9:46.5_0": "‘ayaṁ vā so, āvuso, pāsādo, yassāhaṁ ārohaṇāya nisseṇiṁ karomi, tasseva pāsādassa heṭṭhā’ti. ",
  "dn9:46.6_0": "Taṁ kiṁ maññasi, poṭṭhapāda, ",
  "dn9:46.7_0": "nanu evaṁ sante tassa purisassa sappāṭihīrakataṁ bhāsitaṁ sampajjatī”ti? ",
  "dn9:46.8_0": "“Addhā kho, bhante, evaṁ sante tassa purisassa sappāṭihīrakataṁ bhāsitaṁ sampajjatī”ti. ",
  "dn9:47.1_0": "“Evameva kho, poṭṭhapāda, pare ce amhe evaṁ puccheyyuṁ: ",
  "dn9:47.2_0": "‘katamo pana so, āvuso, oḷāriko attapaṭilābho …pe… ",
  "dn9:47.3_0": "katamo pana so, āvuso, manomayo attapaṭilābho …pe… ",
  "dn9:47.4_0": "katamo pana so, āvuso,",
  "dn9:47.4_1": "arūpo attapaṭilābho,",
  "dn9:47.4_2": "yassa tumhe pahānāya dhammaṁ desetha,",
  "dn9:47.4_3": "yathāpaṭipannānaṁ vo saṅkilesikā dhammā pahīyissanti,",
  "dn9:47.4_4": "vodāniyā dhammā abhivaḍḍhissanti,",
  "dn9:47.4_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti?",
  "dn9:47.5_0": "Tesaṁ mayaṁ evaṁ puṭṭhā evaṁ byākareyyāma: ",
  "dn9:47.6_0": "‘ayaṁ vā so, āvuso,",
  "dn9:47.6_1": "arūpo attapaṭilābho,",
  "dn9:47.6_2": "yassa mayaṁ pahānāya dhammaṁ desema,",
  "dn9:47.6_3": "yathāpaṭipannānaṁ vo saṅkilesikā dhammā pahīyissanti,",
  "dn9:47.6_4": "vodāniyā dhammā abhivaḍḍhissanti,",
  "dn9:47.6_5": "paññāpāripūriṁ vepullattañca diṭṭheva dhamme sayaṁ abhiññā sacchikatvā upasampajja viharissathā’ti.",
  "dn9:47.7_0": "Taṁ kiṁ maññasi, poṭṭhapāda, nanu evaṁ sante sappāṭihīrakataṁ bhāsitaṁ sampajjatī”ti? ",
  "dn9:47.8_0": "“Addhā kho, bhante, evaṁ sante sappāṭihīrakataṁ bhāsitaṁ sampajjatī”ti. ",
  "dn9:48.1_0": "Evaṁ vutte, citto hatthisāriputto bhagavantaṁ etadavoca: ",
  "dn9:48.2_0": "“yasmiṁ, bhante,",
  "dn9:48.2_1": "samaye oḷāriko attapaṭilābho hoti,",
  "dn9:48.2_2": "moghassa tasmiṁ samaye manomayo attapaṭilābho hoti,",
  "dn9:48.2_3": "mogho arūpo attapaṭilābho hoti;",
  "dn9:48.3_0": "oḷāriko vāssa attapaṭilābho tasmiṁ samaye sacco hoti. ",
  "dn9:48.4_0": "Yasmiṁ, bhante,",
  "dn9:48.4_1": "samaye manomayo attapaṭilābho hoti,",
  "dn9:48.4_2": "moghassa tasmiṁ samaye oḷāriko attapaṭilābho hoti,",
  "dn9:48.4_3": "mogho arūpo attapaṭilābho hoti;",
  "dn9:48.5_0": "manomayo vāssa attapaṭilābho tasmiṁ samaye sacco hoti. ",
  "dn9:48.6_0": "Yasmiṁ, bhante,",
  "dn9:48.6_1": "samaye arūpo attapaṭilābho hoti,",
  "dn9:48.6_2": "moghassa tasmiṁ samaye oḷāriko attapaṭilābho hoti,",
  "dn9:48.6_3": "mogho manomayo attapaṭilābho hoti;",
  "dn9:48.7_0": "arūpo vāssa attapaṭilābho tasmiṁ samaye sacco hotī”ti. ",
  "dn9:49.1_0": "“Yasmiṁ, citta,",
  "dn9:49.1_1": "samaye oḷāriko attapaṭilābho hoti,",
  "dn9:49.1_2": "neva tasmiṁ samaye manomayo attapaṭilābhoti saṅkhaṁ gacchati,",
  "dn9:49.1_3": "na arūpo attapaṭilābhoti saṅkhaṁ gacchati;",
  "dn9:49.2_0": "oḷāriko attapaṭilābhotveva tasmiṁ samaye saṅkhaṁ gacchati. ",
  "dn9:49.3_0": "Yasmiṁ, citta,",
  "dn9:49.3_1": "samaye manomayo attapaṭilābho hoti,",
  "dn9:49.3_2": "neva tasmiṁ samaye oḷāriko attapaṭilābhoti saṅkhaṁ gacchati,",
  "dn9:49.3_3": "na arūpo attapaṭilābhoti saṅkhaṁ gacchati;",
  "dn9:49.4_0": "manomayo attapaṭilābhotveva tasmiṁ samaye saṅkhaṁ gacchati. ",
  "dn9:49.5_0": "Yasmiṁ, citta,",
  "dn9:49.5_1": "samaye arūpo attapaṭilābho hoti,",
  "dn9:49.5_2": "neva tasmiṁ samaye oḷāriko attapaṭilābhoti saṅkhaṁ gacchati,",
  "dn9:49.5_3": "na manomayo attapaṭilābhoti saṅkhaṁ gacchati;",
  "dn9:49.6_0": "arūpo attapaṭilābhotveva tasmiṁ samaye saṅkhaṁ gacchati. ",
  "dn9:49.7_0": "Sace taṁ, citta, evaṁ puccheyyuṁ: ",
  "dn9:49.8_0": "‘ahosi tvaṁ atītamaddhānaṁ, na tvaṁ nāhosi; ",
  "dn9:49.9_0": "bhavissasi tvaṁ anāgatamaddhānaṁ, na tvaṁ na bhavissasi; ",
  "dn9:49.10_0": "atthi tvaṁ etarahi, na tvaṁ natthī’ti. ",
  "dn9:49.11_0": "Evaṁ puṭṭho tvaṁ, citta, kinti byākareyyāsī”ti? ",
  "dn9:49.12_0": "“Sace maṁ, bhante, evaṁ puccheyyuṁ: ",
  "dn9:49.13_0": "‘ahosi tvaṁ atītamaddhānaṁ, na tvaṁ na ahosi; ",
  "dn9:49.14_0": "bhavissasi tvaṁ anāgatamaddhānaṁ, na tvaṁ na bhavissasi; ",
  "dn9:49.15_0": "atthi tvaṁ etarahi, na tvaṁ natthī’ti. ",
  "dn9:49.16_0": "Evaṁ puṭṭho ahaṁ, bhante, evaṁ byākareyyaṁ: ",
  "dn9:49.17_0": "‘ahosāhaṁ atītamaddhānaṁ, nāhaṁ na ahosiṁ; ",
  "dn9:49.18_0": "bhavissāmahaṁ anāgatamaddhānaṁ, nāhaṁ na bhavissāmi; ",
  "dn9:49.19_0": "atthāhaṁ etarahi, nāhaṁ natthī’ti. ",
  "dn9:49.20_0": "Evaṁ puṭṭho ahaṁ, bhante, evaṁ byākareyyan”ti. ",
  "dn9:50.1_0": "“Sace pana taṁ, citta, evaṁ puccheyyuṁ: ",
  "dn9:50.2_0": "‘yo te ahosi atīto attapaṭilābho, sova te attapaṭilābho sacco, mogho anāgato, mogho paccuppanno? ",
  "dn9:50.3_0": "Yo te bhavissati anāgato attapaṭilābho,",
  "dn9:50.3_1": "sova te attapaṭilābho sacco,",
  "dn9:50.3_2": "mogho atīto,",
  "dn9:50.3_3": "mogho paccuppanno?",
  "dn9:50.4_0": "Yo te etarahi paccuppanno attapaṭilābho,",
  "dn9:50.4_1": "sova te attapaṭilābho sacco,",
  "dn9:50.4_2": "mogho atīto,",
  "dn9:50.4_3": "mogho anāgato’ti.",
  "dn9:50.5_0": "Evaṁ puṭṭho tvaṁ, citta, kinti byākareyyāsī”ti? ",
  "dn9:50.6_0": "“Sace pana maṁ, bhante, evaṁ puccheyyuṁ: ",
  "dn9:50.7_0": "‘yo te ahosi atīto attapaṭilābho, sova te attapaṭilābho sacco, mogho anāgato, mogho paccuppanno. ",
  "dn9:50.8_0": "Yo te bhavissati anāgato attapaṭilābho,",
  "dn9:50.8_1": "sova te attapaṭilābho sacco,",
  "dn9:50.8_2": "mogho atīto,",
  "dn9:50.8_3": "mogho paccuppanno.",
  "dn9:50.9_0": "Yo te etarahi paccuppanno attapaṭilābho,",
  "dn9:50.9_1": "sova te attapaṭilābho sacco,",
  "dn9:50.9_2": "mogho atīto,",
  "dn9:50.9_3": "mogho anāgato’ti.",
  "dn9:50.10_0": "Evaṁ puṭṭho ahaṁ, bhante, evaṁ byākareyyaṁ: ",
  "dn9:50.11_0": "‘yo me ahosi atīto attapaṭilābho,",
  "dn9:50.11_1": "sova me attapaṭilābho tasmiṁ samaye sacco ahosi,",
  "dn9:50.11_2": "mogho anāgato,",
  "dn9:50.11_3": "mogho paccuppanno.",
  "dn9:50.12_0": "Yo me bhavissati anāgato attapaṭilābho,",
  "dn9:50.12_1": "sova me attapaṭilābho tasmiṁ samaye sacco bhavissati,",
  "dn9:50.12_2": "mogho atīto,",
  "dn9:50.12_3": "mogho paccuppanno.",
  "dn9:50.13_0": "Yo me etarahi paccuppanno attapaṭilābho,",
  "dn9:50.13_1": "sova me attapaṭilābho sacco,",
  "dn9:50.13_2": "mogho atīto,",
  "dn9:50.13_3": "mogho anāgato’ti.",
  "dn9:50.14_0": "Evaṁ puṭṭho ahaṁ, bhante, evaṁ byākareyyan”ti. ",
  "dn9:51.1_0": "“Evameva kho, citta,",
  "dn9:51.1_1": "yasmiṁ samaye oḷāriko attapaṭilābho hoti,",
  "dn9:51.1_2": "neva tasmiṁ samaye manomayo attapaṭilābhoti saṅkhaṁ gacchati,",
  "dn9:51.1_3": "na arūpo attapaṭilābhoti saṅkhaṁ gacchati.",
  "dn9:51.2_0": "Oḷāriko attapaṭilābhotveva tasmiṁ samaye saṅkhaṁ gacchati. ",
  "dn9:51.3_0": "Yasmiṁ, citta, samaye manomayo attapaṭilābho hoti …pe… ",
  "dn9:51.4_0": "yasmiṁ, citta,",
  "dn9:51.4_1": "samaye arūpo attapaṭilābho hoti,",
  "dn9:51.4_2": "neva tasmiṁ samaye oḷāriko attapaṭilābhoti saṅkhaṁ gacchati,",
  "dn9:51.4_3": "na manomayo attapaṭilābhoti saṅkhaṁ gacchati;",
  "dn9:51.5_0": "arūpo attapaṭilābhotveva tasmiṁ samaye saṅkhaṁ gacchati. ",
  "dn9:52.1_0": "Seyyathāpi, citta,",
  "dn9:52.1_1": "gavā khīraṁ,",
  "dn9:52.1_2": "khīramhā dadhi,",
  "dn9:52.1_3": "dadhimhā navanītaṁ,",
  "dn9:52.1_4": "navanītamhā sappi,",
  "dn9:52.1_5": "sappimhā sappimaṇḍo.",
  "dn9:52.2_0": "Yasmiṁ samaye khīraṁ hoti,",
  "dn9:52.2_1": "neva tasmiṁ samaye dadhīti saṅkhaṁ gacchati,",
  "dn9:52.2_2": "na navanītanti saṅkhaṁ gacchati,",
  "dn9:52.2_3": "na sappīti saṅkhaṁ gacchati,",
  "dn9:52.2_4": "na sappimaṇḍoti saṅkhaṁ gacchati;",
  "dn9:52.3_0": "khīrantveva tasmiṁ samaye saṅkhaṁ gacchati. ",
  "dn9:52.4_0": "Yasmiṁ samaye dadhi hoti …pe… ",
  "dn9:52.5_0": "navanītaṁ hoti … ",
  "dn9:52.6_0": "sappi hoti … ",
  "dn9:52.7_0": "sappimaṇḍo hoti,",
  "dn9:52.7_1": "neva tasmiṁ samaye khīranti saṅkhaṁ gacchati,",
  "dn9:52.7_2": "na dadhīti saṅkhaṁ gacchati,",
  "dn9:52.7_3": "na navanītanti saṅkhaṁ gacchati,",
  "dn9:52.7_4": "na sappīti saṅkhaṁ gacchati;",
  "dn9:52.8_0": "sappimaṇḍotveva tasmiṁ samaye saṅkhaṁ gacchati. ",
  "dn9:53.1_0": "Evameva kho, citta, yasmiṁ samaye oḷāriko attapaṭilābho hoti …pe… ",
  "dn9:53.2_0": "yasmiṁ, citta, samaye manomayo attapaṭilābho hoti …pe… ",
  "dn9:53.3_0": "yasmiṁ, citta,",
  "dn9:53.3_1": "samaye arūpo attapaṭilābho hoti,",
  "dn9:53.3_2": "neva tasmiṁ samaye oḷāriko attapaṭilābhoti saṅkhaṁ gacchati,",
  "dn9:53.3_3": "na manomayo attapaṭilābhoti saṅkhaṁ gacchati;",
  "dn9:53.4_0": "arūpo attapaṭilābhotveva tasmiṁ samaye saṅkhaṁ gacchati. ",
  "dn9:53.5_0": "Imā kho, citta,",
  "dn9:53.5_1": "lokasamaññā lokaniruttiyo lokavohārā lokapaññattiyo,",
  "dn9:53.5_2": "yāhi tathāgato voharati aparāmasan”ti.",
  "dn9:54.1_0": "Evaṁ vutte, poṭṭhapādo paribbājako bhagavantaṁ etadavoca: ",
  "dn9:54.2_0": "“abhikkantaṁ, bhante, abhikkantaṁ, bhante. ",
  "dn9:54.3_0": "Seyyathāpi, bhante,",
  "dn9:54.3_1": "nikkujjitaṁ vā ukkujjeyya,",
  "dn9:54.3_2": "paṭicchannaṁ vā vivareyya,",
  "dn9:54.3_3": "mūḷhassa vā maggaṁ ācikkheyya,",
  "dn9:54.3_4": "andhakāre vā telapajjotaṁ dhāreyya:",
  "dn9:54.3_5": "‘cakkhumanto rūpāni dakkhantī’ti;",
  "dn9:54.3_6": "evamevaṁ bhagavatā anekapariyāyena dhammo pakāsito.",
  "dn9:54.4_0": "Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca. ",
  "dn9:54.5_0": "Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti. ",
  "dn9:55.0_0": "2.3. Cittahatthisāriputtaupasampadā ",
  "dn9:55.1_0": "Citto pana hatthisāriputto bhagavantaṁ etadavoca: ",
  "dn9:55.2_0": "“abhikkantaṁ, bhante, abhikkantaṁ, bhante. ",
  "dn9:55.3_0": "Seyyathāpi, bhante,",
  "dn9:55.3_1": "nikkujjitaṁ vā ukkujjeyya,",
  "dn9:55.3_2": "paṭicchannaṁ vā vivareyya,",
  "dn9:55.3_3": "mūḷhassa vā maggaṁ ācikkheyya,",
  "dn9:55.3_4": "andhakāre vā telapajjotaṁ dhāreyya:",
  "dn9:55.3_5": "‘cakkhumanto rūpāni dakkhantī’ti;",
  "dn9:55.3_6": "evamevaṁ bhagavatā anekapariyāyena dhammo pakāsito.",
  "dn9:55.4_0": "Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca. ",
  "dn9:55.5_0": "Labheyyāhaṁ, bhante, bhagavato santike pabbajjaṁ, labheyyaṁ upasampadan”ti. ",
  "dn9:56.1_0": "Alattha kho citto hatthisāriputto bhagavato santike pabbajjaṁ, alattha upasampadaṁ. ",
  "dn9:56.2_0": "Acirūpasampanno kho panāyasmā citto hatthisāriputto eko vūpakaṭṭho appamatto ātāpī pahitatto viharanto",
  "dn9:56.2_1": "na cirasseva—yassatthāya kulaputtā sammadeva agārasmā anagāriyaṁ pabbajanti,",
  "dn9:56.2_2": "tadanuttaraṁ—brahmacariyapariyosānaṁ diṭṭheva dhamme sayaṁ abhiññā sacchikatvā upasampajja vihāsi.",
  "dn9:56.3_0": "“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthAttāyā”ti abbhaññāsi. ",
  "dn9:56.4_0": "Aññataro kho panāyasmā citto hatthisāriputto arahataṁ ahosīti. ",
  "dn9:56.5_0": "Poṭṭhapādasuttaṁ niṭṭhitaṁ navamaṁ. "
}