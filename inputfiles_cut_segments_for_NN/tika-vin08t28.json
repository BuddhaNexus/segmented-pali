{
  "tika-vin08t28:0_0": "28. Catupaccayabhājanīyavinicchayakathā",
  "tika-vin08t28:1_0": "Cīvarabhājanakathāvaṇṇanā",
  "tika-vin08t28:2_0": "194.",
  "tika-vin08t28:2_1": "Evaṁ upajjhāyādivattasaṅkhātāni cuddasa khandhakavattāni kathetvā idāni catunnaṁ paccayānaṁ bhājanaṁ kathento ‘‘catupaccayabhājana’’ntiādimāha.",
  "tika-vin08t28:2_2": "Tattha catūti saṅkhyāsabbanāmapadaṁ.",
  "tika-vin08t28:2_3": "Paṭicca eti sītapaṭighātādikaṁ phalaṁ etasmāti paccayo, cīvarādi,",
  "tika-vin08t28:2_4": "paccayo ca paccayo ca paccayā,",
  "tika-vin08t28:2_5": "cattāro paccayā catupaccayaṁ,",
  "tika-vin08t28:2_6": "bhājīyate vibhājīyate bhājanaṁ.",
  "tika-vin08t28:2_7": "Catupaccayassa bhājanaṁ catupaccayabhājanaṁ.",
  "tika-vin08t28:2_8": "Tenāha ‘‘cīvarādīnaṁ catunnaṁ paccayānaṁ bhājana’’nti.",
  "tika-vin08t28:2_9": "Tattha tasmiṁ catupaccayabhājane samabhiniviṭṭhe cīvarabhājane tāva paṭhamaṁ cīvarapaṭiggāhako…pe…",
  "tika-vin08t28:2_10": "veditabbo. Kasmā?",
  "tika-vin08t28:2_11": "Saṅghikacīvarassa dukkarabhājanattāti sambandho.",
  "tika-vin08t28:2_12": "Tattha āgatāgataṁ cīvaraṁ paṭiggaṇhāti,",
  "tika-vin08t28:2_13": "paṭiggahaṇamattamevassa bhāroti cīvarapaṭiggāhako.",
  "tika-vin08t28:2_14": "Cīvarapaṭiggāhakena paṭiggahitaṁ cīvaraṁ nidahati,",
  "tika-vin08t28:2_15": "nidahanamattamevassa bhāroti cīvaranidahako.",
  "tika-vin08t28:2_16": "Bhaṇḍāgāre niyutto bhaṇḍāgāriko.",
  "tika-vin08t28:2_17": "Cīvarādikassa bhaṇḍassa ṭhapanaṭṭhānabhūtaṁ agāraṁ bhaṇḍāgāraṁ.",
  "tika-vin08t28:2_18": "Cīvaraṁ bhājeti bhāgaṁ karotīti cīvarabhājako.",
  "tika-vin08t28:2_19": "Cīvarassa bhājanaṁ vibhāgakaraṇaṁ cīvarabhājanaṁ,",
  "tika-vin08t28:2_20": "vibhajanakiriyā.",
  "tika-vin08t28:3_0": "Tattha ‘‘cīvarapaṭiggāhako veditabbo’’ti vutto,",
  "tika-vin08t28:3_1": "so kuto labbhateti āha ‘‘pañcahaṅgehi…pe…",
  "tika-vin08t28:3_2": "sammannitabbo’’ti.",
  "tika-vin08t28:3_3": "Kathaṁ viññāyatīti āha ‘‘anujānāmi…pe…",
  "tika-vin08t28:3_4": "vacanato’’ti.",
  "tika-vin08t28:3_5": "Chandanaṁ chando,",
  "tika-vin08t28:3_6": "icchanaṁ pihananti attho.",
  "tika-vin08t28:3_7": "Gamanaṁ karaṇaṁ gati, kiriyā.",
  "tika-vin08t28:3_8": "Gāreyhā gati agati,",
  "tika-vin08t28:3_9": "chandena agati chandāgati.",
  "tika-vin08t28:3_10": "Sesesupi eseva nayo.",
  "tika-vin08t28:3_11": "Kathaṁ chandāgatiṁ gacchatīti āha ‘‘tattha pacchā āgatānampī’’tiādi.",
  "tika-vin08t28:3_12": "Evamitaresupi.",
  "tika-vin08t28:3_13": "Pañcamaṅgaṁ pana satisampajaññayuttābhāvaṁ dasseti.",
  "tika-vin08t28:3_14": "Sukkapakkhepi ito paṭipakkhavasena veditabbo.",
  "tika-vin08t28:3_15": "Tenāha ‘‘tasmā’’tiādi.",
  "tika-vin08t28:4_0": "Imāya kammavācāya vā apalokanena vāti idaṁ imassa sammutikammassa lahukakammattā vuttaṁ.",
  "tika-vin08t28:4_1": "Tathā hi vuttaṁ parivāraṭṭhakathāyaṁ (pari. aṭṭha.",
  "tika-vin08t28:4_2": "482) ‘‘avasesā terasa sammutiyo senāsanaggāhamatakacīvaradānādisammutiyo cāti etāni lahukakammāni apaloketvāpi kātuṁ vaṭṭantī’’ti.",
  "tika-vin08t28:4_3": "Antovihāre sabbasaṅghamajjhepi khaṇḍasīmāyampi sammannituṁ vaṭṭatīti ettha antovihāreti baddhasīmavihāraṁ sandhāya vuttaṁ.",
  "tika-vin08t28:4_4": "Na hi abaddhasīmavihāre apalokanādicatubbidhakammaṁ kātuṁ vaṭṭati dubbisodhanattā.",
  "tika-vin08t28:4_5": "Dhuravihāraṭṭhāneti vihāradvārassa sammukhaṭṭhāne.",
  "tika-vin08t28:5_0": "197.",
  "tika-vin08t28:5_1": "Bhaṇḍāgārasammutiyaṁ vihāramajjheyevāti avippavāsasīmāsaṅkhātamahāsīmā vihārassa majjheyeva sammannitabbā.",
  "tika-vin08t28:5_2": "Imasmiṁ pana ṭhāne imaṁ pana bhaṇḍāgāraṁ khaṇḍasīmaṁ gantvā khaṇḍasīmāyaṁ nisinnehi sammannituṁ na vaṭṭati,",
  "tika-vin08t28:5_3": "vihāramajjheyeva ‘‘suṇātu me, bhante, saṅgho,",
  "tika-vin08t28:5_4": "yadi saṅghassa pattakallaṁ,",
  "tika-vin08t28:5_5": "saṅgho itthannāmaṁ vihāraṁ bhaṇḍāgāraṁ sammanneyyā’’tiādinā nayena ‘‘kammavācāya vā apalokanena vā sammannitabba’’nti",
  "tika-vin08t28:5_6": "vacanaṁ nissāya ñattidutiyakammaṁ upacārasīmāyaṁ kātuṁ vaṭṭatīti gahetvā kathinadānakammampi abaddhasīmābhūte",
  "tika-vin08t28:5_7": "vihāre upacārasīmāyaṁ karonti,",
  "tika-vin08t28:5_8": "ekacce ñattikammampi tatheva gahetvā abaddhasīmavihāre upacārasīmāmatteyeva uposathapavāraṇaṁ karonti,",
  "tika-vin08t28:5_9": "tadayuttaṁ,",
  "tika-vin08t28:5_10": "kāraṇaṁ panettha kathinavinicchayakathāyaṁ (vi. saṅga. aṭṭha.",
  "tika-vin08t28:5_11": "226) āvi bhavissati.",
  "tika-vin08t28:6_0": "198.Tulābhūtoti tulāsadiso.",
  "tika-vin08t28:6_1": "Idanti sāmaṇerānaṁ upaḍḍhapaṭivīsadānaṁ.",
  "tika-vin08t28:6_2": "Imaṁ kira pāṭhaṁ amanasikarontā idāni kālacīvarampi sāmaṇerānaṁ upaḍḍhapaṭivīsaṁ denti.",
  "tika-vin08t28:6_3": "Phātikammanti pahonakakammaṁ,",
  "tika-vin08t28:6_4": "yattakena vinayāgatena sammuñjanībandhanādihatthakammena vihārassa ūnatā na hoti,",
  "tika-vin08t28:6_5": "tattakaṁ katvāti attho.",
  "tika-vin08t28:6_6": "Sabbesanti tatruppādavassāvāsikaṁ gaṇhantānaṁ sabbesaṁ bhikkhūnaṁ sāmaṇerānañca.",
  "tika-vin08t28:6_7": "Bhaṇḍāgāracīvarepīti akālacīvaraṁ sandhāya vuttaṁ.",
  "tika-vin08t28:6_8": "Ukkuṭṭhiṁ karontīti mahāsaddaṁ karonti.",
  "tika-vin08t28:6_9": "Etanti ukkuṭṭhiyā katāya samabhāgadānaṁ.",
  "tika-vin08t28:6_10": "Virajjhitvā karontīti kattabbakālesu akatvā yathārucitakkhaṇe karonti.",
  "tika-vin08t28:6_11": "Samapaṭivīso dātabboti karissāmāti yācantānaṁ paṭiññāmattenapi samako koṭṭhāso dātabbo.",
  "tika-vin08t28:7_0": "Atirekabhāgenāti dasa bhikkhū honti,",
  "tika-vin08t28:7_1": "sāṭakāpi daseva,",
  "tika-vin08t28:7_2": "tesu eko dvādasa agghati,",
  "tika-vin08t28:7_3": "sesā dasagghanakā.",
  "tika-vin08t28:7_4": "Sabbesu dasagghanakavasena kuse pātite yassa bhikkhuno dvādasagghanako kuso pātito,",
  "tika-vin08t28:7_5": "so ‘‘ettakena mama cīvaraṁ pahotī’’ti tena atirekabhāgena gantukāmo hoti.",
  "tika-vin08t28:7_6": "Ettha ca ettakena mama cīvaraṁ pahotīti dvādasagghanakena mama cīvaraṁ paripuṇṇaṁ hoti,",
  "tika-vin08t28:7_7": "na tato ūnenāti sabbaṁ gahetukāmoti attho.",
  "tika-vin08t28:7_8": "Bhikkhū ‘‘atirekaṁ āvuso saṅghassa santaka’’nti vadanti,",
  "tika-vin08t28:7_9": "taṁ sutvā bhagavā ‘‘saṅghike ca gaṇasantake ca appakaṁ nāma natthi,",
  "tika-vin08t28:7_10": "sabbattha saṁyamo kātabbo,",
  "tika-vin08t28:7_11": "gaṇhantenapi kukkuccāyitabba’’nti dassetuṁ ‘‘anujānāmi,",
  "tika-vin08t28:7_12": "bhikkhave,",
  "tika-vin08t28:7_13": "anukkhepe dinne’’ti āha.",
  "tika-vin08t28:7_14": "Tattha anukkhepo nāma yaṁ kiñci anukkhipitabbaṁ anuppadātabbaṁ kappiyabhaṇḍaṁ,",
  "tika-vin08t28:7_15": "yattakaṁ tassa paṭivīse adhikaṁ,",
  "tika-vin08t28:7_16": "tattake agghanake yasmiṁ kismiñci kappiyabhaṇḍe dinneti atthoti imamatthaṁ saṅkhepena dassetuṁ ‘‘sace dasa bhikkhū honti’’tyādi vuttaṁ.",
  "tika-vin08t28:8_0": "Vikalake tosetvāti ettha cīvaravikalakaṁ puggalavikalakanti dve vikalakā.",
  "tika-vin08t28:8_1": "Tattha cīvaravikalakaṁ nāma sabbesaṁ pañca pañca vatthāni pattāni,",
  "tika-vin08t28:8_2": "sesānipi atthi,",
  "tika-vin08t28:8_3": "ekekaṁ pana na pāpuṇāti,",
  "tika-vin08t28:8_4": "chinditvā dātabbāni.",
  "tika-vin08t28:8_5": "Chindantehi ca aḍḍhamaṇḍalādīnaṁ vā upāhanathavikādīnaṁ vā pahonakāni khaṇḍāni katvā dātabbāni,",
  "tika-vin08t28:8_6": "heṭṭhimaparicchedena caturaṅgulavitthārampi anuvātappahonakāyāmaṁ khaṇḍaṁ katvā dātuṁ vaṭṭati.",
  "tika-vin08t28:8_7": "Aparibhogaṁ pana na kātabbanti evamettha cīvarassa appahonakabhāvo cīvaravikalakaṁ.",
  "tika-vin08t28:8_8": "Chinditvā dinne panetaṁ tositaṁ hoti.",
  "tika-vin08t28:8_9": "Atha kusapāto kātabbo,",
  "tika-vin08t28:8_10": "sacepi ekassa bhikkhuno koṭṭhāse ekaṁ vā dve vā vatthāni nappahonti,",
  "tika-vin08t28:8_11": "tattha aññaṁ sāmaṇakaṁ parikkhāraṁ ṭhapetvā yo tena tussati,",
  "tika-vin08t28:8_12": "tassa taṁ bhāgaṁ datvā pacchā kusapāto kātabbo.",
  "tika-vin08t28:8_13": "Idampi cīvaravikalakanti andhaṭṭhakathāyaṁ vuttaṁ.",
  "tika-vin08t28:9_0": "Puggalavikalakaṁ nāma dasa dasa bhikkhū gaṇetvā vaggaṁ karontānaṁ eko vaggo na pūrati,",
  "tika-vin08t28:9_1": "aṭṭha vā nava vā honti,",
  "tika-vin08t28:9_2": "tesaṁ aṭṭha vā nava vā koṭṭhāsā ‘‘tumhe ime gahetvā visuṁ bhājethā’’ti dātabbā.",
  "tika-vin08t28:9_3": "Evamayaṁ puggalānaṁ appahonakabhāvo puggalavikalakaṁ nāma.",
  "tika-vin08t28:9_4": "Visuṁ dinne pana taṁ tositaṁ hoti,",
  "tika-vin08t28:9_5": "evaṁ tosetvā kusapāto kātabboti.",
  "tika-vin08t28:9_6": "Atha vā vikalake tosetvāti yo cīvaravibhāgo ūnako,",
  "tika-vin08t28:9_7": "taṁ aññena parikkhārena samaṁ katvā kusapāto kātabboti imamatthaṁ dasseti ‘‘sace sabbesaṁ pañca pañca vatthānī’’tiādinā.",
  "tika-vin08t28:10_0": "199.",
  "tika-vin08t28:10_1": "Ito paraṁ tesu tesu vatthūsu āgatavasena aṭṭhakathāyaṁ vuttesu vinicchayesu santesupi tesaṁ vinicchayānaṁ",
  "tika-vin08t28:10_2": "aṭṭhamātikāvinicchayato avimuttattā aṭṭhamātikāvinicchayesveva pakkhipitvā dassetuṁ ‘‘idāni aṭṭhimā,",
  "tika-vin08t28:10_3": "bhikkhave’’tiādimāha.",
  "tika-vin08t28:10_4": "Yā tā aṭṭha mātikā bhagavatā vuttā,",
  "tika-vin08t28:10_5": "tāsaṁ aṭṭhannaṁ mātikānaṁ vasena vinicchayo idāni veditabboti yojanā.",
  "tika-vin08t28:10_6": "Parikkhepārahaṭṭhānena paricchinnāti iminā aparikkhittassa vihārassa dhuvasannipātaṭṭhānādito paṭhamaleḍḍupātassa anto upacārasīmāti dasseti.",
  "tika-vin08t28:10_7": "Idāni dutiyaleḍḍupātassa antopi upacārasīmāyevāti dassetuṁ ‘‘apicā’’tiādi āraddhaṁ.",
  "tika-vin08t28:10_8": "Dhuvasannipātaṭṭhānampi pariyantagatameva gahetabbaṁ.",
  "tika-vin08t28:10_9": "‘‘Evaṁ sante tiyojane ṭhitā lābhaṁ gaṇhissantī’’tiādinā ime lābhaggahaṇādayo upacārasīmāvaseneva hoti,",
  "tika-vin08t28:10_10": "na avippavāsasīmāvasenāti dasseti,",
  "tika-vin08t28:10_11": "tena ca imāni lābhaggahaṇādīniyeva upacārasīmāyaṁ kattabbāni,",
  "tika-vin08t28:10_12": "na apalokanakammādīni cattāri kammāni,",
  "tika-vin08t28:10_13": "tāni pana avippavāsasīmādīsuyeva kattabbānīti pakāseti.",
  "tika-vin08t28:10_14": "Tathā hi vuttaṁ sāratthadīpaniyaṁ (sārattha. ṭī.",
  "tika-vin08t28:10_15": "mahāvagga 3.379) ‘‘bhikkhunīnaṁ ārāmappavesanasenāsanapucchanādi parivāsamānattārocanavassacchedanissayasenāsanaggāhādi",
  "tika-vin08t28:10_16": "vidhānanti idaṁ sabbaṁ imissāyeva upacārasīmāya vasena veditabba’’nti.",
  "tika-vin08t28:11_0": "Lābhatthāya ṭhapitā sīmā lābhasīmā.",
  "tika-vin08t28:11_1": "Loke gāmasīmādayo viya lābhasīmā nāma visuṁ pasiddhā natthi,",
  "tika-vin08t28:11_2": "kenāyaṁ anuññātāti āha ‘‘neva sammāsambuddhenā’’tiādi.",
  "tika-vin08t28:11_3": "Etena nāyaṁ sāsanavohārasiddhā,",
  "tika-vin08t28:11_4": "lokavohārasiddhā evāti dasseti.",
  "tika-vin08t28:11_5": "Janapadaparicchedoti idaṁ lokapasiddhasīmāsaddatthavasena vuttaṁ,",
  "tika-vin08t28:11_6": "paricchedabbhantarampi sabbaṁ janapadasīmāti gahetabbaṁ.",
  "tika-vin08t28:11_7": "Janapado eva janapadasīmā,",
  "tika-vin08t28:11_8": "evaṁ raṭṭhasīmādīsupi.",
  "tika-vin08t28:11_9": "Tenāha ‘‘āṇāpavattiṭṭhāna’’ntiādi.",
  "tika-vin08t28:11_10": "Pathavīvemajjhagatassāti yāva udakapariyantā khaṇḍasīmattā vuttaṁ.",
  "tika-vin08t28:11_11": "Upacārasīmādīsu pana abaddhasīmāsu heṭṭhāpathaviyaṁ sabbattha ṭhitānaṁ na pāpuṇāti,",
  "tika-vin08t28:11_12": "kūpādipavesārahaṭṭhāne ṭhitānaññeva pāpuṇātīti heṭṭhā sīmakathāyaṁ vuttanayeneva taṁtaṁsīmaṭṭhabhāvo veditabbo.",
  "tika-vin08t28:11_13": "Cakkavāḷasīmāya dinnaṁ pathavīsandhārakaudakaṭṭhānepi ṭhitānaṁ pāpuṇāti sabbattha cakkavāḷavohārattāti.",
  "tika-vin08t28:11_14": "Samānasaṁvāsaavippavāsasīmāsu dinnassa idaṁ nānattaṁ –",
  "tika-vin08t28:11_15": "‘‘avippavāsasīmāya dammī’’ti dinnaṁ gāmaṭṭhānaṁ na pāpuṇāti. Kasmā?",
  "tika-vin08t28:11_16": "‘‘Ṭhapetvā gāmañca gāmūpacārañcā’’ti (mahāva.",
  "tika-vin08t28:11_17": "144) vuttattā.",
  "tika-vin08t28:11_18": "‘‘Samānasaṁvāsakasīmāyadammī’’ti dinnaṁ pana gāme ṭhitānampi pāpuṇātīti.",
  "tika-vin08t28:12_0": "200-1.Buddhādhivutthoti buddhena bhagavatā adhivuttho.",
  "tika-vin08t28:12_1": "Ekasminti ekasmiṁ vihāre.",
  "tika-vin08t28:12_2": "Pākavattanti nibaddhadānaṁ.",
  "tika-vin08t28:12_3": "Vattatīti pavattati.",
  "tika-vin08t28:12_4": "Tehi vattabbanti yesaṁ sammukhe esa deti,",
  "tika-vin08t28:12_5": "tehi bhikkhūhi vattabbaṁ.",
  "tika-vin08t28:13_0": "202.Dutiyabhāge pana therāsanaṁ āruḷheti yāva saṅghanavakaṁ ekavāraṁ sabbesaṁ bhāgaṁ datvā cīvare aparikkhīṇe",
  "tika-vin08t28:13_1": "puna sabbesaṁ dātuṁ dutiyabhāge therassa dinneti attho.",
  "tika-vin08t28:13_2": "Pubbe vuttanayenāti ‘‘tuyheva bhikkhu tāni cīvarānī’’ti (mahāva.",
  "tika-vin08t28:13_3": "363) bhagavatā vuttanayena.",
  "tika-vin08t28:13_4": "Paṁsukūlikānampi vaṭṭatīti ‘‘tuyhaṁ demā’’ti avatvā,",
  "tika-vin08t28:13_5": "‘bhikkhūnaṁ dema,",
  "tika-vin08t28:13_6": "therānaṁ demā’’ti vuttattā ‘‘paṁsukūlikānampi vaṭṭatī’’ti sāratthadīpaniyaṁ (sārattha. ṭī.",
  "tika-vin08t28:13_7": "mahāvagga 3.379) vuttaṁ.",
  "tika-vin08t28:13_8": "Vimativinodaniyaṁ (vi. vi. ṭī.",
  "tika-vin08t28:13_9": "mahāvagga 2.379) pana paṁsukūlikānampi vaṭṭatīti ettha ‘‘tuyhaṁ demā’’ti avuttattāti kāraṇaṁ vadanti.",
  "tika-vin08t28:13_10": "Yadi evaṁ ‘‘saṅghassa demā’’ti vuttepi vaṭṭeyya,",
  "tika-vin08t28:13_11": "‘‘bhikkhūnaṁ dema,",
  "tika-vin08t28:13_12": "therānaṁ dema,",
  "tika-vin08t28:13_13": "saṅghassa demā’’ti vacanato bhedo na dissati,",
  "tika-vin08t28:13_14": "vīmaṁsitabbamettha kāraṇanti.",
  "tika-vin08t28:13_15": "Pārupituṁ vaṭṭatīti paṁsukūlikānaṁ vaṭṭati.",
  "tika-vin08t28:13_16": "Sāmikehi vicāritamevāti upāhanatthavikādīnamatthāya vicāritameva.",
  "tika-vin08t28:14_0": "203.Upaḍḍhaṁ dātabbanti yaṁ ubhatosaṅghassa dinnaṁ,",
  "tika-vin08t28:14_1": "tato upaḍḍhaṁ bhikkhūnaṁ upaḍḍhaṁ bhikkhunīnaṁ dātabbaṁ.",
  "tika-vin08t28:14_2": "Sacepi eko bhikkhu hoti,",
  "tika-vin08t28:14_3": "ekā vā bhikkhunī,",
  "tika-vin08t28:14_4": "antamaso anupasampannassapi upaḍḍhameva dātabbaṁ.",
  "tika-vin08t28:14_5": "‘‘Bhikkhusaṅghassa ca bhikkhunīnañca dammī’’ti vutte pana na majjhe bhinditvā dātabbanti ettha yasmā",
  "tika-vin08t28:14_6": "bhikkhunipakkhe saṅghassa paccekaṁ aparāmaṭṭhattā bhikkhunīnaṁ gaṇanāya bhāgo dātabboti dāyakassa adhippāyoti sijjhati,",
  "tika-vin08t28:14_7": "tathā dānañca bhikkhūpi gaṇetvā dinne eva yujjati.",
  "tika-vin08t28:14_8": "Itarathā hi ‘‘kittakaṁ bhikkhūnaṁ dātabbaṁ,",
  "tika-vin08t28:14_9": "kittakaṁ bhikkhunīna’’nti na viññāyati,",
  "tika-vin08t28:14_10": "tasmā ‘‘bhikkhusaṅghassā’’ti vuttavacanampi ‘‘bhikkhūna’’nti vuttavacanasadisamevāti āha ‘‘bhikkhū ca bhikkhuniyo ca gaṇetvā dātabba’’nti.",
  "tika-vin08t28:14_11": "Tenāha ‘‘puggalo…pe…",
  "tika-vin08t28:14_12": "bhikkhusaṅghaggahaṇena gahitattā’’ti.",
  "tika-vin08t28:14_13": "‘‘Bhikkhusaṅghassa ca bhikkhunīnañca tuyhañcā’’ti vutte pana puggalo visuṁ na labhatīti idaṁ aṭṭhakathāpamāṇeneva gahetabbaṁ,",
  "tika-vin08t28:14_14": "na hettha visesakāraṇaṁ upalabbhati.",
  "tika-vin08t28:14_15": "Tathā hi ‘‘ubhatosaṅghassa ca tuyhañca dammī’’ti vutte sāmaññavisesavacanehi saṅgahitattā yathā puggalo visuṁ labhati,",
  "tika-vin08t28:14_16": "evamidhāpi ‘‘bhikkhusaṅghassa ca tuyhañcā’’ti sāmaññavisesavacanasabbhāvato bhavitabbameva visuṁ puggalapaṭivīsenāti viññāyati,",
  "tika-vin08t28:14_17": "tasmā aṭṭhakathāvacanamevettha pamāṇaṁ.",
  "tika-vin08t28:14_18": "Pāpuṇanaṭṭhānato ekameva labhatīti attano vassaggena pattaṭṭhānato ekameva koṭṭhāsaṁ labhati.",
  "tika-vin08t28:14_19": "Tattha kāraṇamāha ‘‘kasmā?",
  "tika-vin08t28:14_20": "Bhikkhusaṅghaggahaṇena gahitattā’’ti,",
  "tika-vin08t28:14_21": "bhikkhusaṅghaggahaṇeneva puggalassapi gahitattāti adhippāyoti sāratthadīpaniyaṁ (sārattha. ṭī.",
  "tika-vin08t28:14_22": "mahāvagga 3.379) vuttaṁ.",
  "tika-vin08t28:15_0": "Vimativinodaniyaṁ (vi. vi. ṭī.",
  "tika-vin08t28:15_1": "mahāvagga 2.379) pana bhikkhusaṅghasaddena bhikkhūnaññeva gahitattā,",
  "tika-vin08t28:15_2": "puggalassa pana ‘‘tuyhañcā’’ti visuṁ gahitattā ca tatthassa aggahitattā daṭṭhabbā,",
  "tika-vin08t28:15_3": "‘‘bhikkhūnañca bhikkhunīnañca tuyhañcā’’ti vuttaṭṭhānasadisattāti adhippāyo.",
  "tika-vin08t28:15_4": "Puggalappadhāno hettha saṅgha-saddo daṭṭhabbo.",
  "tika-vin08t28:15_5": "Keci pana ‘‘bhikkhusaṅghaggahaṇena gahitattā’’ti pāṭhaṁ likhanti,",
  "tika-vin08t28:15_6": "taṁ na sundaraṁ tassa visuṁ lābhaggahaṇe kāraṇavacanattā.",
  "tika-vin08t28:15_7": "Tathā hi ‘‘visuṁ saṅghaggahaṇena gahitattā’’ti visuṁ puggalassapi bhāgaggahaṇe kāraṇaṁ vuttaṁ.",
  "tika-vin08t28:15_8": "Yathā cettha puggalassa aggahaṇaṁ,",
  "tika-vin08t28:15_9": "evaṁ upari ‘‘bhikkhusaṅghassa ca tuyhañcā’’tiādīsupi visuṁ saṅghādisaddehi puggalassa aggahaṇaṁ daṭṭhabbaṁ.",
  "tika-vin08t28:15_10": "Yadi hi gahaṇaṁ siyā,",
  "tika-vin08t28:15_11": "saṅghatopi visumpīti bhāgadvayaṁ labheyya ubhayattha gahitattāti vuttaṁ.",
  "tika-vin08t28:15_12": "Pūjetabbantiādi gihikammaṁ na hotīti dassanatthaṁ vuttaṁ.",
  "tika-vin08t28:15_13": "Bhikkhusaṅghassa harāti idaṁ piṇḍapātaharaṇaṁ sandhāya vuttaṁ.",
  "tika-vin08t28:15_14": "Tenāha ‘‘bhuñjituṁ vaṭṭatī’’ti.",
  "tika-vin08t28:15_15": "‘‘Bhikkhusaṅghassa harā’’ti vuttepi haritabbanti īdisaṁ gihiveyyāvaccaṁ na hotīti katvā vuttaṁ.",
  "tika-vin08t28:16_0": "204.Antohemanteti iminā anatthate kathine vassānaṁ pacchime māse dinnaṁ purimavassaṁvutthānaññeva pāpuṇāti,",
  "tika-vin08t28:16_1": "tato paraṁ hemante dinnaṁ pacchimavassaṁvutthānampi vutthavassattā pāpuṇāti,",
  "tika-vin08t28:16_2": "hemantato pana paraṁ piṭṭhisamaye ‘‘vassaṁvutthasaṅghassā’’ti evaṁ paricchinditvā dinnaṁ anantare vasse",
  "tika-vin08t28:16_3": "vā tato paresu vā yattha katthaci tasmiṁ bhikkhubhāve vutthavassānaṁ sabbesaṁ pāpuṇāti.",
  "tika-vin08t28:16_4": "Ye pana sabbathā avutthavassā,",
  "tika-vin08t28:16_5": "tesaṁ na pāpuṇātīti dasseti.",
  "tika-vin08t28:16_6": "Lakkhaṇaññū vadantīti vinayalakkhaṇaññuno ācariyā vadanti.",
  "tika-vin08t28:16_7": "Lakkhaṇaññū vadantīti idaṁ sanniṭṭhānavacanaṁ,",
  "tika-vin08t28:16_8": "aṭṭhakathāsu anāgatattā pana evaṁ vuttaṁ.",
  "tika-vin08t28:16_9": "Bahiupacārasīmāyaṁ…pe…",
  "tika-vin08t28:16_10": "sabbesaṁ pāpuṇātīti yattha katthaci vutthavassānaṁ sabbesaṁ pāpuṇātīti adhippāyo.",
  "tika-vin08t28:16_11": "Teneva mātikāṭṭhakathāyampi (kaṅkha. aṭṭha.",
  "tika-vin08t28:16_12": "akālacīvarasikkhāpadavaṇṇanā) ‘‘sace pana bahiupacārasīmāyaṁ ṭhito ‘vassaṁvutthasaṅghassa dammī’ti vadati,",
  "tika-vin08t28:16_13": "yattha katthaci vutthavassānaṁ sabbesaṁ sampattānaṁ pāpuṇātī’’ti vuttaṁ.",
  "tika-vin08t28:16_14": "Gaṇṭhipadesu pana ‘‘vassāvāsassa ananurūpe padese ṭhatvā vuttattā vassaṁvutthānañca avutthānañca sabbesaṁ pāpuṇātī’’ti vuttaṁ,",
  "tika-vin08t28:16_15": "taṁ na gahetabbaṁ.",
  "tika-vin08t28:16_16": "Na hi ‘‘vassaṁvutthasaṅghassa dammī’’ti vutte avutthavassānaṁ pāpuṇāti.",
  "tika-vin08t28:16_17": "Sabbesampīti tasmiṁ bhikkhubhāve vutthavassānaṁ sabbesampīti attho daṭṭhabbo ‘‘vassaṁvutthasaṅghassā’’ti vuttattā.",
  "tika-vin08t28:16_18": "Sammukhībhūtānaṁ sabbesampīti etthāpi eseva nayo.",
  "tika-vin08t28:16_19": "Evaṁ vadatīti vassaṁvutthasaṅghassa dammīti vadati.",
  "tika-vin08t28:16_20": "Atītavassanti anantarātītavassaṁ.",
  "tika-vin08t28:17_0": "205.",
  "tika-vin08t28:17_1": "Idāni ‘‘ādissa detī’’ti padaṁ vibhajanto ‘‘ādissa detīti etthā’’tiādimāha.",
  "tika-vin08t28:17_2": "Tattha yāguyā vā…pe…",
  "tika-vin08t28:17_3": "bhesajje vā ādisitvā paricchinditvā dento dāyako ādissa deti nāmāti yojanā.",
  "tika-vin08t28:17_4": "Sesaṁ pākaṭameva.",
  "tika-vin08t28:18_0": "206.",
  "tika-vin08t28:18_1": "Idāni ‘‘puggalassa detī’’ti padaṁ vibhajanto āha ‘‘puggalassa deti etthā’’tiādi.",
  "tika-vin08t28:18_2": "Saṅghato ca gaṇato ca vinimuttassa attano kulūpakādipuggalassa dento dāyako puggalassa deti nāma.",
  "tika-vin08t28:18_3": "Taṁ pana puggalikadānaṁ parammukhā vā hoti sammukhā vā.",
  "tika-vin08t28:18_4": "Tattha parammukhā dento ‘‘idaṁ cīvaraṁ itthannāmassa dammī’’ti nāmaṁ uddharitvā deti,",
  "tika-vin08t28:18_5": "sammukhā dento ca bhikkhuno pādamūle cīvaraṁ ṭhapetvā ‘‘idaṁ, bhante,",
  "tika-vin08t28:18_6": "tumhākaṁ dammī’’ti vatvā deti,",
  "tika-vin08t28:18_7": "tadubhayathāpi dento puggalassa deti nāmāti attho.",
  "tika-vin08t28:18_8": "Na kevalaṁ ekasseva dento puggalassa deti nāma,",
  "tika-vin08t28:18_9": "atha kho antevāsikādīhi saddhiṁ dentopi puggalassa deti nāmāti dassetuṁ ‘‘sace panā’’tiādimāha.",
  "tika-vin08t28:18_10": "Tattha uddesaṁ gahetuṁ āgatoti tassa santike uddesaṁ aggahitapubbassapi uddesaṁ gaṇhissāmīti āgatakālato paṭṭhāya antevāsikabhāvūpagamanato vuttaṁ.",
  "tika-vin08t28:18_11": "Gahetvā gacchantoti pariniṭṭhitauddeso hutvā gacchanto.",
  "tika-vin08t28:18_12": "Vattaṁ katvā uddesaparipucchādīni gahetvā vicarantānanti idaṁ ‘‘uddesantevāsikāna’’nti imasseva visesanaṁ.",
  "tika-vin08t28:18_13": "Tena uddesakāle āgantvā uddesaṁ gahetvā gantvā aññattha nivasante anibaddhacārike nivatteti.",
  "tika-vin08t28:19_0": "Evaṁ cīvarakkhandhake (mahāva.",
  "tika-vin08t28:19_1": "379) āgataaṭṭhamātikāvasena cīvaravibhajanaṁ dassetvā idāni tasmiṁyeva cīvarakkhandhake majjhe āgatesu",
  "tika-vin08t28:19_2": "vatthūsu āgatanayaṁ nivattetvā dassento ‘‘sace koci bhikkhū’’tiādimāha.",
  "tika-vin08t28:19_3": "Tattha kiṁ kātabbanti pucchāya tasseva tāni cīvarānīti vissajjanā,",
  "tika-vin08t28:19_4": "sesāni ñāpakādivasena vuttāni.",
  "tika-vin08t28:19_5": "Pañca māseti accantasaṁyoge upayogavacanaṁ.",
  "tika-vin08t28:19_6": "Vaḍḍhiṁ payojetvā ṭhapitaupanikkhepatoti vassāvāsikatthāya veyyāvaccakarehi vaḍḍhiṁ payojetvā ṭhapitaupanikkhepato.",
  "tika-vin08t28:19_7": "Tatruppādatoti nāḷikerārāmāditatruppādato.",
  "tika-vin08t28:19_8": "Aṭṭhakathāyaṁ pana ‘‘idaṁ idha vassaṁvutthasaṅghassa demāti vā vassāvāsikaṁ demāti vā vatvā dinnaṁ taṁ",
  "tika-vin08t28:19_9": "anatthatakathinassapi pañca māse pāpuṇātī’’ti vuttaṁ,",
  "tika-vin08t28:19_10": "taṁ vassāvāsikalābhavasena uppanne labbhamānavisesaṁ dassetuṁ vuttaṁ.",
  "tika-vin08t28:19_11": "Tattha idhāti abhilāpamattamevetaṁ,",
  "tika-vin08t28:19_12": "idha-saddaṁ vinā ‘‘vassaṁvutthasaṅghassa demā’’ti vuttepi so eva nayo.",
  "tika-vin08t28:19_13": "Anatthatakathinassapi pañca māse pāpuṇātīti vassāvāsikalābhavasena uppannattā anatthatakathinassapi vutthavassassa pañca māse pāpuṇāti,",
  "tika-vin08t28:19_14": "tato paraṁ pana uppannavassāvāsikaṁ pucchitabbaṁ ‘‘kiṁ atītavasse idaṁ vassāvāsikaṁ,",
  "tika-vin08t28:19_15": "udāhu anāgatavasse’’ti.",
  "tika-vin08t28:19_16": "Tattha tato paranti pañcamāsato paraṁ,",
  "tika-vin08t28:19_17": "gimhānassa paṭhamadivasato paṭṭhāyāti attho.",
  "tika-vin08t28:20_0": "Ṭhitikā pana na tiṭṭhatīti ettha aṭṭhitāya ṭhitikāya puna aññasmiṁ cīvare uppanne sace eko bhikkhu āgacchati,",
  "tika-vin08t28:20_1": "majjhe chinditvā dvīhipi gahetabbaṁ.",
  "tika-vin08t28:20_2": "Ṭhitāya pana ṭhitikāya puna aññasmiṁ cīvare uppanne sace navakataro āgacchati,",
  "tika-vin08t28:20_3": "ṭhitikā heṭṭhā gacchati.",
  "tika-vin08t28:20_4": "Sace vuḍḍhataro āgacchati,",
  "tika-vin08t28:20_5": "ṭhitikā uddhaṁ ārohati.",
  "tika-vin08t28:20_6": "Atha añño natthi,",
  "tika-vin08t28:20_7": "puna attano pāpetvā gahetabbaṁ.",
  "tika-vin08t28:20_8": "Duggahitānīti aggahitāni,",
  "tika-vin08t28:20_9": "saṅghikāneva hontīti attho.",
  "tika-vin08t28:20_10": "‘‘Pātite kuse’’ti ekakoṭṭhāse kusadaṇḍake pātitamatte sacepi bhikkhusahassaṁ hoti,",
  "tika-vin08t28:20_11": "gahitameva nāma cīvaraṁ.",
  "tika-vin08t28:20_12": "‘‘Nākāmā bhāgo dātabbo’’ti aṭṭhakathāvacanaṁ (mahāva. aṭṭha. 363),",
  "tika-vin08t28:20_13": "tattha gahitameva nāmāti ‘‘imassa idaṁ patta’’nti kiñcāpi na viditaṁ,",
  "tika-vin08t28:20_14": "te pana bhāgā atthato tesaṁ pattāyevāti adhippāyo.",
  "tika-vin08t28:21_0": "Sattāhavārena aruṇameva uṭṭhāpetīti idaṁ nānāsīmavihāresu kattabbanayena ekasmimpi vihāre dvīsu senāsanesu nivutthabhāvadassanatthaṁ vuttaṁ,",
  "tika-vin08t28:21_1": "aruṇuṭṭhāpaneneva tattha vuttho hoti,",
  "tika-vin08t28:21_2": "na pana vassacchedaparihārāya.",
  "tika-vin08t28:21_3": "Antoupacārasīmāya hi yattha katthaci aruṇaṁ uṭṭhāpento attanā gahitasenāsanaṁ appaviṭṭhopi vutthavasso eva hoti.",
  "tika-vin08t28:21_4": "Gahitasenāsane pana nivuttho nāma na hoti,",
  "tika-vin08t28:21_5": "tattha aruṇuṭṭhāpane sati hoti.",
  "tika-vin08t28:21_6": "Tenāha ‘‘purimasmiṁ bahutaraṁ nivasati nāmā’’ti.",
  "tika-vin08t28:21_7": "Etena ca itarasmiṁ sattāhavārenapi aruṇuṭṭhāpane sati eva appataraṁ nivasati nāma hoti,",
  "tika-vin08t28:21_8": "nāsatīti dīpitaṁ hoti.",
  "tika-vin08t28:21_9": "Idanti ekādhippāyadānaṁ.",
  "tika-vin08t28:21_10": "Nānālābhehītiādīsu nānā visuṁ visuṁ lābho etesūti nānālābhā,",
  "tika-vin08t28:21_11": "dve vihārā,",
  "tika-vin08t28:21_12": "tehi nānālābhehi.",
  "tika-vin08t28:21_13": "Nānā visuṁ visuṁ pākārādīhi paricchinno upacāro etesanti nānūpacārā,",
  "tika-vin08t28:21_14": "tehi nānūpacārehi.",
  "tika-vin08t28:21_15": "Ekasīmavihārehīti ekasīmāyaṁ dvīhi vihārehīti sāratthadīpaniyaṁ (sārattha. ṭī.",
  "tika-vin08t28:21_16": "mahāvagga 3.364) vuttaṁ.",
  "tika-vin08t28:21_17": "Nānālābhehīti visuṁ visuṁ nibaddhavassāvāsikalābhehi.",
  "tika-vin08t28:21_18": "Nānūpacārehīti nānāparikkhepanānādvārehi.",
  "tika-vin08t28:21_19": "Ekasīmavihārehīti dvinnaṁ vihārānaṁ ekena pākārena parikkhittattā ekāya upacārasīmāya antogatehi dvīhi vihārehīti vimativinodaniyaṁ (vi. vi. ṭī.",
  "tika-vin08t28:21_20": "mahāvagga 2.364).",
  "tika-vin08t28:21_21": "Senāsanaggāho paṭippassambhatīti paṭhamaṁ gahito paṭippassambhati.",
  "tika-vin08t28:21_22": "Tatthāti yattha senāsanaggāho paṭippassambhati, tattha.",
  "tika-vin08t28:22_0": "207.Bhikkhussakālakateti ettha kālakata-saddo bhāvasādhanoti āha ‘‘kālakiriyāyā’’ti.",
  "tika-vin08t28:22_1": "Pāḷiyaṁ gilānupaṭṭhākānaṁ cīvaradāne sāmaṇerānaṁ ticīvarādhiṭṭhānābhāvā ‘‘cīvarañca pattañcā’’tiādi sabbattha vuttaṁ.",
  "tika-vin08t28:23_0": "208.",
  "tika-vin08t28:23_1": "Sacepi sahassaṁ agghati,",
  "tika-vin08t28:23_2": "gilānupaṭṭhākānaññeva dātabbanti sambandho.",
  "tika-vin08t28:23_3": "Aññanti ticīvarapattato aññaṁ.",
  "tika-vin08t28:23_4": "Appagghanti atijiṇṇādibhāvena nihīnaṁ.",
  "tika-vin08t28:23_5": "Tatoti avasesaparikkhārato.",
  "tika-vin08t28:23_6": "Sabbanti pattaṁ cīvarañca.",
  "tika-vin08t28:23_7": "Tattha tattha saṅghassevāti tasmiṁ tasmiṁ vihāre saṅghasseva.",
  "tika-vin08t28:23_8": "Bhikkhuno kālakataṭṭhānaṁ sandhāya ‘‘idhā’’ti vattabbe ‘‘tatthā’’ti vuttattā vicchāvacanattā ca parikkhārassa ṭhapitaṭṭhānaṁ vuttanti viññāyati.",
  "tika-vin08t28:23_9": "Pāḷiyaṁ avissajjikaṁ avebhaṅgikanti āgatānāgatassa cātuddisassa saṅghasseva santakaṁ hutvā kassaci avissajjikaṁ",
  "tika-vin08t28:23_10": "avebhaṅgikañca bhavituṁ anujānāmīti attho.",
  "tika-vin08t28:23_11": "‘‘Sante patirūpe gāhake’’ti vuttattā gāhake asati adatvā bhājitepi subhājitamevāti daṭṭhabbaṁ.",
  "tika-vin08t28:23_12": "Dakkhiṇodakaṁ pamāṇanti ettha sāratthadīpaniyaṁ (sārattha. ṭī.",
  "tika-vin08t28:23_13": "mahāvagga 3.376) tāva ‘‘yattha pana dakkhiṇodakaṁ pamāṇanti bhikkhū yasmiṁ raṭṭhe dakkhiṇodakapaṭiggahaṇamattenapi",
  "tika-vin08t28:23_14": "deyyadhammassa sāmino hontīti adhippāyo’’ti vuttaṁ.",
  "tika-vin08t28:23_15": "Vimativinodaniyaṁ (vi. vi. ṭī.",
  "tika-vin08t28:23_16": "mahāvagga 2.376) pana ‘‘dakkhiṇodakaṁ pamāṇanti ettakāni cīvarāni dassāmīti paṭhamaṁ udakaṁ pātetvā pacchā denti,",
  "tika-vin08t28:23_17": "taṁ yehi gahitaṁ,",
  "tika-vin08t28:23_18": "te bhāginova hontīti adhippāyo’’ti vuttaṁ.",
  "tika-vin08t28:23_19": "Parasamuddeti jambudīpe.",
  "tika-vin08t28:23_20": "Tambapaṇṇidīpañhi upādāyesa evaṁ vutto.",
  "tika-vin08t28:24_0": "‘‘Matakacīvaraṁ adhiṭṭhātī’’ti ettha maggaṁ gacchanto tassa kālakiriyaṁ sutvā avihāraṭṭhāne ce dvādasahatthabbhantare",
  "tika-vin08t28:24_1": "aññesaṁ bhikkhūnaṁ abhāvaṁ ñatvā ‘‘idaṁ cīvaraṁ mayhaṁ pāpuṇātī’’ti adhiṭṭhāti,",
  "tika-vin08t28:24_2": "svādhiṭṭhitaṁ.",
  "tika-vin08t28:24_3": "Tena kho pana samayena aññataro bhikkhu bahubhaṇḍo bahuparikkhāro kālakato hoti.",
  "tika-vin08t28:24_4": "Bhagavato etamatthaṁ ārocesuṁ,",
  "tika-vin08t28:24_5": "‘‘bhikkhussa,",
  "tika-vin08t28:24_6": "bhikkhave,",
  "tika-vin08t28:24_7": "kālakate saṅgho sāmī pattacīvare.",
  "tika-vin08t28:24_8": "Apica gilānupaṭṭhākā bahupakārā,",
  "tika-vin08t28:24_9": "anujānāmi,",
  "tika-vin08t28:24_10": "bhikkhave,",
  "tika-vin08t28:24_11": "ticīvarañca pattañca gilānupaṭṭhākānaṁ dātuṁ.",
  "tika-vin08t28:24_12": "Yaṁ tattha lahubhaṇḍaṁ lahuparikkhāraṁ,",
  "tika-vin08t28:24_13": "taṁ sammukhībhūtena saṅghena bhājetuṁ.",
  "tika-vin08t28:24_14": "Yaṁ tattha garubhaṇḍaṁ garuparikkhāraṁ,",
  "tika-vin08t28:24_15": "taṁ āgatānāgatassa cātuddisassa saṅghassa avissajjikaṁ avebhaṅgika’’nti (mahāva.",
  "tika-vin08t28:24_16": "369) iminā pāṭhena bhagavā sabbaññū bhikkhūnaṁ āmisadāyajjaṁ vicāresi.",
  "tika-vin08t28:25_0": "Tattha ticīvarapattaavasesalahubhaṇḍagarubhaṇḍavasena āmisadāyajjaṁ tividhaṁ hoti.",
  "tika-vin08t28:25_1": "Tesu ticīvarapattaṁ gilānupaṭṭhākassa bhāgo hoti,",
  "tika-vin08t28:25_2": "avasesalahubhaṇḍaṁ sammukhībhūtasaṅghassa,",
  "tika-vin08t28:25_3": "pañcavīsatividha garubhaṇḍaṁ cātuddisasaṅghassa.",
  "tika-vin08t28:25_4": "Iminā ito tividhabhaṇḍato aññaṁ bhikkhubhaṇḍaṁ nāma natthi,",
  "tika-vin08t28:25_5": "imehi tividhehi puggalehi añño dāyādo nāma natthīti dasseti.",
  "tika-vin08t28:25_6": "Idāni pana vinayadharā ‘‘bhikkhūnaṁ akappiyabhaṇḍaṁ gihibhūtā ñātakā labhantī’’ti vadanti,",
  "tika-vin08t28:25_7": "taṁ kasmāti ce?",
  "tika-vin08t28:25_8": "‘‘Ye tassa dhane issarā gahaṭṭhā vā pabbajitā vā,",
  "tika-vin08t28:25_9": "tesaṁ dātabba’’nti aṭṭhakathāyaṁ āgatattāti.",
  "tika-vin08t28:25_10": "Saccaṁ āgato,",
  "tika-vin08t28:25_11": "so pana pāṭho vissāsaggāhavisaye āgato,",
  "tika-vin08t28:25_12": "na dāyajjagahaṇaṭṭhāne.",
  "tika-vin08t28:25_13": "‘‘Gahaṭṭhā vā pabbajitā vā’’icceva āgato,",
  "tika-vin08t28:25_14": "na ‘‘ñātakā aññātakā vā’’ti,",
  "tika-vin08t28:25_15": "tasmā ñātakā vā hontu aññātakā vā,",
  "tika-vin08t28:25_16": "ye taṁ gilānaṁ upaṭṭhahanti,",
  "tika-vin08t28:25_17": "te gilānupaṭṭhākabhāgabhūtassa dhanassa issarā gahaṭṭhapabbajitā,",
  "tika-vin08t28:25_18": "antamaso mātugāmāpi.",
  "tika-vin08t28:25_19": "Te sandhāya ‘‘tesaṁ dātabba’’nti vuttaṁ,",
  "tika-vin08t28:25_20": "na pana ye gilānaṁ nupaṭṭhahanti,",
  "tika-vin08t28:25_21": "te sandhāya.",
  "tika-vin08t28:25_22": "Vuttañhi aṭṭhakathāyaṁ (mahāva. aṭṭha.",
  "tika-vin08t28:25_23": "369) ‘‘gilānupaṭṭhāko nāma gihī vā hotu pabbajito vā,",
  "tika-vin08t28:25_24": "antamaso mātugāmopi,",
  "tika-vin08t28:25_25": "sabbe bhāgaṁ labhantī’’ti.",
  "tika-vin08t28:26_0": "Atha vā yo bhikkhu attano jīvamānakāleyeva sabbaṁ attano parikkhāraṁ nissajjitvā kassaci ñātakassa vā",
  "tika-vin08t28:26_1": "aññātakassa vā gahaṭṭhassa vā pabbajitassa vā adāsi,",
  "tika-vin08t28:26_2": "koci ca ñātako vā aññātako vā gahaṭṭho vā pabbajito vā vissāsaṁ aggahesi,",
  "tika-vin08t28:26_3": "tādise sandhāya ‘‘ye tassa dhanassa issarā gahaṭṭhā vā pabbajitā vā,",
  "tika-vin08t28:26_4": "tesaṁ dātabba’’nti vuttaṁ,",
  "tika-vin08t28:26_5": "na pana atādise ñātake.",
  "tika-vin08t28:26_6": "Vuttañhi aṭṭhakathāyaṁ (mahāva. aṭṭha.",
  "tika-vin08t28:26_7": "369) ‘‘sace pana so jīvamānoyeva sabbaṁ attano parikkhāraṁ nissajjitvā kassaci adāsi,",
  "tika-vin08t28:26_8": "koci vā vissāsaṁ aggahesi,",
  "tika-vin08t28:26_9": "yassa dinnaṁ,",
  "tika-vin08t28:26_10": "yena ca gahitaṁ,",
  "tika-vin08t28:26_11": "tasseva hoti,",
  "tika-vin08t28:26_12": "tassa ruciyā eva gilānupaṭṭhākā labhantī’’ti.",
  "tika-vin08t28:26_13": "Evaṁ hotu,",
  "tika-vin08t28:26_14": "kappiyabhaṇḍe pana kathanti?",
  "tika-vin08t28:26_15": "Tampi ‘‘gihiñātakānaṁ dātabba’’nti pāḷiyaṁ vā aṭṭhakathāyaṁ vā ṭīkāsu vā natthi,",
  "tika-vin08t28:26_16": "tasmā vicāretabbametaṁ.",
  "tika-vin08t28:27_0": "Cīvarabhājanakathāvaṇṇanā niṭṭhitā.",
  "tika-vin08t28:28_0": "Piṇḍapātabhājanakathāvaṇṇanā",
  "tika-vin08t28:29_0": "209.",
  "tika-vin08t28:29_1": "Idāni piṇḍapātabhājanavinicchayaṁ kathetuṁ ‘‘piṇḍapātabhājane panā’’tiādimāha.",
  "tika-vin08t28:29_2": "Tattha senāsanakkhandhake senāsanabhājaneyeva paṭhamaṁ āgatepi catupaccayabhājanavinicchayattā paccayānukkamena piṇḍapātabhājanaṁ paṭhamaṁ dasseti.",
  "tika-vin08t28:29_3": "Piṇḍapātabhājane pana saṅghabhattādīsu ayaṁ vinicchayoti sambandho.",
  "tika-vin08t28:29_4": "Kathaṁ etāni saṅghabhattādīni bhagavatā anuññātānīti āha ‘‘anujānāmi…pe…",
  "tika-vin08t28:29_5": "anuññātesū’’ti.",
  "tika-vin08t28:29_6": "Saṅghassa atthāya ābhataṁ bhattaṁ saṅghabhattaṁ yathā ‘‘āgantukassa ābhataṁ bhattaṁ āgantukabhatta’’nti.",
  "tika-vin08t28:29_7": "Saṅghato uddissa uddisitvā dātabbaṁ bhattaṁ uddesabhattaṁ.",
  "tika-vin08t28:29_8": "Nimantetvā dātabbaṁ bhattaṁ nimantanabhattaṁ.",
  "tika-vin08t28:29_9": "Salākaṁ pātetvā gāhetabbaṁ bhattaṁ salākabhattaṁ.",
  "tika-vin08t28:29_10": "Pakkhe pakkhadivase dātabbaṁ bhattaṁ pakkhabhattaṁ.",
  "tika-vin08t28:29_11": "Uposathe uposathadivase dātabbaṁ bhattaṁ uposathabhattaṁ.",
  "tika-vin08t28:29_12": "Pāṭipade uposathadivasato dutiyadivase dātabbaṁ bhattaṁ pāṭipadabhattanti viggaho.",
  "tika-vin08t28:29_13": "Ṭhitikā nāma natthīti saṅghattherato paṭṭhāya vassaggena gāhaṇaṁ ṭhitikā nāma.",
  "tika-vin08t28:30_0": "Attanovihāradvāreti vihārassa dvārakoṭṭhakasamīpaṁ sandhāya vuttaṁ.",
  "tika-vin08t28:30_1": "Bhojanasālāyāti bhattuddesaṭṭhānabhūtāya bhojanasālāyaṁ.",
  "tika-vin08t28:30_2": "Vassaggenāti vassakoṭṭhāsena.",
  "tika-vin08t28:30_3": "Dinnaṁ panāti vatvā yathā so dāyako vadati,",
  "tika-vin08t28:30_4": "taṁ vidhiṁ dassetuṁ ‘‘saṅghato bhante’’tiādimāha.",
  "tika-vin08t28:30_5": "Antaraghareti antogehe.",
  "tika-vin08t28:30_6": "Antoupacāragatānanti ettha gāmadvāravīthicatukkesu dvādasahatthabbhantaraṁ upacāro nāma.",
  "tika-vin08t28:31_0": "Antaragharassa upacāre pana labbhamānavisesaṁ dassetuṁ ‘‘gharūpacāro cetthā’’tiādimāha.",
  "tika-vin08t28:31_1": "Ekavaḷañjanti ekena dvārena vaḷañjitabbaṁ.",
  "tika-vin08t28:31_2": "Nānānivesanesūti nānākulassa nānūpacāresu nivesanesu.",
  "tika-vin08t28:31_3": "Lajjī pesalo agatigamanaṁ vajjetvā medhāvī ca upaparikkhitvā uddisatīti āha ‘‘pesalo lajjī medhāvī icchitabbo’’ti.",
  "tika-vin08t28:31_4": "Nisinnassapi niddāyantassapīti anādare sāmivacanaṁ,",
  "tika-vin08t28:31_5": "vuḍḍhatare niddāyante navakassa gāhitaṁ suggāhitanti attho.",
  "tika-vin08t28:31_6": "Ticīvaraparivāraṁ vāti ettha ‘‘udakamattalābhī viya aññopi uddesabhattaṁ alabhitvā vatthādianekappakārakaṁ labhati ce,",
  "tika-vin08t28:31_7": "tasseva ta’’nti gaṇṭhipadesu vuttaṁ.",
  "tika-vin08t28:31_8": "Attano rucivasena yaṁ kiñci vatvā āharituṁ vissajjitattā vissaṭṭhadūto nāma.",
  "tika-vin08t28:31_9": "Yaṁ icchatīti ‘‘uddesabhattaṁ dethā’’tiādīni vadanto yaṁ icchati.",
  "tika-vin08t28:31_10": "Pucchāsabhāgenāti pucchāsadisena.",
  "tika-vin08t28:32_0": "‘‘Ekākūṭaṭṭhitikā nāma hotī’’ti vatvā tameva ṭhitikaṁ vibhāvento ‘‘rañño vā hī’’tiādimāha.",
  "tika-vin08t28:32_1": "Aññehi uddesabhattādīhi amissetvā visuṁyeva ṭhitikāya gahetabbattā ‘‘ekacārikabhattānī’’ti vuttaṁ.",
  "tika-vin08t28:32_2": "Theyyāya harantīti pattahārakā haranti.",
  "tika-vin08t28:32_3": "Gīvā hotīti āṇāpakassa gīvā hoti.",
  "tika-vin08t28:32_4": "Sabbaṁ pattassāmikassa hotīti cīvarādikampi sabbaṁ pattassāmikasseva hoti,",
  "tika-vin08t28:32_5": "‘‘mayā bhattameva sandhāya vuttaṁ,",
  "tika-vin08t28:32_6": "na cīvarādi’’nti vatvā gahetuṁ vaṭṭatīti attho.",
  "tika-vin08t28:32_7": "Manussānaṁ vacanaṁ kātuṁ vaṭṭatīti vuttā gacchantīti manussānaṁ vacanaṁ kātuṁ vaṭṭatīti tena bhikkhunā vuttā gacchanti.",
  "tika-vin08t28:32_8": "Akatabhāgo nāmāti āgantukabhāgo nāma,",
  "tika-vin08t28:32_9": "adinnapubbabhāgoti attho.",
  "tika-vin08t28:32_10": "Sabbo saṅgho paribhūñjatūti vutteti ettha ‘‘paṭhamameva ‘sabbasaṅghikabhattaṁ dethā’ti vatvā pacchā ‘sabbo",
  "tika-vin08t28:32_11": "saṅgho paribhuñjatū’ti avuttepi bhājetvā paribhuñjitabba’’nti gaṇṭhipadesu vuttaṁ.",
  "tika-vin08t28:32_12": "Kiṁ āharīyatīti avatvāti ‘‘katarabhattaṁ tayā āharīyatī’’ti dāyakaṁ apucchitvā.",
  "tika-vin08t28:32_13": "Pakatiṭhitikāyāti uddesabhattaṭhitikāya.",
  "tika-vin08t28:33_0": "Piṇḍapātabhājanakathāvaṇṇanā niṭṭhitā.",
  "tika-vin08t28:34_0": "Nimantanabhattakathāvaṇṇanā",
  "tika-vin08t28:35_0": "210.",
  "tika-vin08t28:35_1": "‘‘Ettake bhikkhū saṅghato uddisitvā dethā’’tiādīni avatvā ‘‘ettakānaṁ bhikkhūnaṁ bhattaṁ dethā’’ti vatvā dinnaṁ saṅghikaṁ nimantanaṁ nāma.",
  "tika-vin08t28:35_2": "Piṇḍapātikānampi vaṭṭatīti bhikkhāpariyāyena vuttattā vaṭṭati.",
  "tika-vin08t28:35_3": "Paṭipāṭiyāti laddhapaṭipāṭiyā.",
  "tika-vin08t28:35_4": "Vicchinditvāti ‘‘bhattaṁ gaṇhathā’’ti padaṁ avatvā.",
  "tika-vin08t28:35_5": "Tenevāha ‘‘bhattanti avadantenā’’ti.",
  "tika-vin08t28:35_6": "Ālopasaṅkhepenāti ekekapiṇḍavasena.",
  "tika-vin08t28:35_7": "Ayañca nayo nimantaneyeva,",
  "tika-vin08t28:35_8": "na uddesabhatte.",
  "tika-vin08t28:35_9": "Tassa hi ekassa pahonakappamāṇaṁyeva bhājetabbaṁ,",
  "tika-vin08t28:35_10": "tasmā uddesabhatte ālopaṭṭhitikā nāma natthi.",
  "tika-vin08t28:36_0": "Āruḷhāyeva mātikaṁ.",
  "tika-vin08t28:36_1": "Saṅghato aṭṭha bhikkhūti ettha ye mātikaṁ āruḷhā,",
  "tika-vin08t28:36_2": "te aṭṭha bhikkhūti yojetabbaṁ.",
  "tika-vin08t28:36_3": "Uddesabhattanimantanabhattādisaṅghikabhattamātikāsu nimantanabhattamātikāya ṭhitikāvasena āruḷhe bhattuddesakena",
  "tika-vin08t28:36_4": "vā sayaṁ vā saṅghato uddisāpetvā gahetvā gantabbaṁ,",
  "tika-vin08t28:36_5": "na attanā rucite gahetvāti adhippāyo.",
  "tika-vin08t28:36_6": "Mātikaṁ āropetvāti ‘‘saṅghato gaṇhāmī’’tiādinā vuttamātikābhedaṁ dāyakassa viññāpetvāti attho.",
  "tika-vin08t28:36_7": "‘‘Ekavāranti yāva tasmiṁ āvāse vasanti bhikkhū ,",
  "tika-vin08t28:36_8": "sabbe labhantī’’ti gaṇṭhipadesu vuttaṁ.",
  "tika-vin08t28:36_9": "Ayaṁ panettha adhippāyo –",
  "tika-vin08t28:36_10": "ekavāranti na ekadivasaṁ sandhāya vuttaṁ,",
  "tika-vin08t28:36_11": "yattakā pana bhikkhū tasmiṁ āvāse vasanti, te sabbe.",
  "tika-vin08t28:36_12": "Ekasmiṁ divase gahitabhikkhū aññadā aggahetvā yāva ekavāraṁ sabbe bhikkhū bhojitā hontīti jānāti ce,",
  "tika-vin08t28:36_13": "ye jānanti,",
  "tika-vin08t28:36_14": "te gahetvā gantabbanti.",
  "tika-vin08t28:36_15": "Paṭibaddhakālato paṭṭhāyāti tattheva vāsassa nibaddhakālato paṭṭhāya.",
  "tika-vin08t28:37_0": "Nimantanabhattakathāvaṇṇanā niṭṭhitā.",
  "tika-vin08t28:38_0": "Salākabhattakathāvaṇṇanā",
  "tika-vin08t28:39_0": "211.Upanibandhitvāti likhitvā.",
  "tika-vin08t28:39_1": "Gāmavasenapīti yebhuyyena samalābhagāmavasenapi.",
  "tika-vin08t28:39_2": "Bahūni salākabhattānīti tiṁsaṁ vā cattārīsaṁ vā bhattāni.",
  "tika-vin08t28:39_3": "Sace hontīti ajjhāharitvā yojetabbaṁ.",
  "tika-vin08t28:39_4": "Sallakkhetvāti tāni bhattāni pamāṇavasena sallakkhetvā.",
  "tika-vin08t28:39_5": "Niggahena datvāti dūraṁ gantuṁ anicchantassa niggahena sampaṭicchāpetvā.",
  "tika-vin08t28:39_6": "Puna vihāraṁ āgantvāti ettha vihāraṁ anāgantvā bhattaṁ gahetvā pacchā vihāre attano pāpetvā bhuñjitumpi vaṭṭati.",
  "tika-vin08t28:39_7": "Ekagehavasenāti vīthiyampi ekapasse gharapāḷiyā vasena.",
  "tika-vin08t28:39_8": "Uddisitvāpīti ‘‘asukakule salākabhattāni tuyhaṁ pāpuṇantī’’ti vatvā.",
  "tika-vin08t28:40_0": "212.Vāragāmeti atidūrattā vārena gantabbagāme.",
  "tika-vin08t28:40_1": "Saṭṭhito vā paṇṇāsato vāti daṇḍakammatthāya udakaghaṭaṁ sandhāya vuttaṁ.",
  "tika-vin08t28:40_2": "Vihāravāroti sabbabhikkhūsu bhikkhāya gatesu vihārarakkhaṇavāro.",
  "tika-vin08t28:40_3": "Nesanti vihāravārikānaṁ.",
  "tika-vin08t28:40_4": "Phātikammamevāti vihārarakkhaṇakiccassa pahonakapaṭipādanameva.",
  "tika-vin08t28:40_5": "Dūrattā niggahetvāpi vārena gahetabbo gāmo vāragāmo.",
  "tika-vin08t28:40_6": "Vihāravāre niyuttā vihāravārikā,",
  "tika-vin08t28:40_7": "vārena vihārarakkhaṇakā.",
  "tika-vin08t28:40_8": "Aññathattanti pasādaññathattaṁ.",
  "tika-vin08t28:40_9": "Phātikammameva bhavantīti vihārarakkhaṇatthāya saṅghena dātabbā atirekalābhā honti.",
  "tika-vin08t28:40_10": "Ekasseva pāpuṇantīti divase divase ekekasseva pāpitānīti attho.",
  "tika-vin08t28:40_11": "Saṅghanavakena laddhakāleti divase divase ekekassa pāpitāni dve tīṇi ekacārikabhattāni teneva niyāmena",
  "tika-vin08t28:40_12": "attano pāpuṇanaṭṭhāne saṅghanavakena laddhakāle.",
  "tika-vin08t28:41_0": "Yassakassaci sammukhībhūtassa pāpetvāti ettha ‘‘yebhuyyena ce bhikkhū bahisīmagatā honti,",
  "tika-vin08t28:41_1": "sammukhībhūtassa yassa kassaci pāpetabbaṁ sabhāgattā ekena laddhaṁ sabbesaṁ hoti,",
  "tika-vin08t28:41_2": "tasmimpi asati attano pāpetvā dātabba’’nti gaṇṭhipadesu vuttaṁ.",
  "tika-vin08t28:41_3": "Rasasalākanti ucchurasasalākaṁ.",
  "tika-vin08t28:41_4": "Salākavasena pana gāhitattā na sāditabbāti idaṁ asāruppavasena vuttaṁ,",
  "tika-vin08t28:41_5": "na dhutaṅgabhedavasena.",
  "tika-vin08t28:41_6": "‘‘Saṅghato nirāmisasalākā…pe…",
  "tika-vin08t28:41_7": "vaṭṭatiyevā’’ti hi visuddhimagge (visuddhi.",
  "tika-vin08t28:41_8": "1.26) vuttaṁ.",
  "tika-vin08t28:41_9": "Sāratthadīpaniyampi (sārattha. ṭī.",
  "tika-vin08t28:41_10": "cūḷavagga 3.325) –",
  "tika-vin08t28:41_11": "saṅghato nirāmisasalākāpi vihāre pakkabhattampi vaṭṭatiyevāti sādhāraṇaṁ katvā visuddhimagge (visuddhi.",
  "tika-vin08t28:41_12": "1.26) vuttattā,",
  "tika-vin08t28:41_13": "‘‘evaṁ gāhite sāditabbaṁ,",
  "tika-vin08t28:41_14": "evaṁ na sāditabba’’nti visesetvā avuttattā ca ‘‘bhesajjādisalākāyo cettha kiñcāpi piṇḍapātikānampi vaṭṭanti,",
  "tika-vin08t28:41_15": "salākavasena pana gāhitattā na sāditabbā’’ti ettha adhippāyo vīmaṁsitabbo.",
  "tika-vin08t28:41_16": "Yadi hi bhesajjādisalākā salākavasena gāhitā na sāditabbā siyā,",
  "tika-vin08t28:41_17": "‘‘saṅghato nirāmisasalākā vaṭṭatiyevā’’ti na vadeyya,",
  "tika-vin08t28:41_18": "‘‘atirekalābho saṅghabhattaṁ uddesabhatta’’ntiādivacanato (mahāva.",
  "tika-vin08t28:41_19": "128) ca ‘‘atirekalābhaṁ paṭikkhipāmī’’ti salākavasena gāhetabbaṁ bhattameva paṭikkhittaṁ,",
  "tika-vin08t28:41_20": "na bhesajjaṁ.",
  "tika-vin08t28:41_21": "Saṅghabhattādīni hi cuddasa bhattāniyeva tena na sāditabbānīti vuttāni.",
  "tika-vin08t28:41_22": "Khandhakabhāṇakānaṁ vā matena idha evaṁ vuttanti gahetabbanti vuttaṁ.",
  "tika-vin08t28:41_23": "Aggato dātabbā bhikkhā aggabhikkhā.",
  "tika-vin08t28:41_24": "Aggabhikkhāmattanti ekakaṭacchubhikkhāmattaṁ.",
  "tika-vin08t28:41_25": "Laddhā vā aladdhā vā svepi gaṇheyyāsīti laddhepi appamattatāya vuttaṁ.",
  "tika-vin08t28:41_26": "Tenāha ‘‘yāvadatthaṁ labhati…pe…",
  "tika-vin08t28:41_27": "alabhitvā sve gaṇheyyāsīti vattabbo’’ti.",
  "tika-vin08t28:41_28": "Aggabhikkhamattanti hi ettha matta-saddo bahubhāvaṁ nivatteti.",
  "tika-vin08t28:42_0": "Salākabhattaṁ nāma vihāreyeva uddisīyati vihārameva sandhāya dīyamānattāti āha ‘‘vihāre apāpitaṁ panā’’tiādi.",
  "tika-vin08t28:42_1": "Tatra āsanasālāyāti tasmiṁ gāme āsanasālāya.",
  "tika-vin08t28:42_2": "Vihāraṁ ānetvā gāhetabbanti tathā vatvā tasmiṁ divase dinnabhattaṁ vihārameva ānetvā ṭhitikāya gāhetabbaṁ.",
  "tika-vin08t28:42_3": "Tatthāti tasmiṁ disābhāge.",
  "tika-vin08t28:42_4": "Taṁ gahetvāti taṁ vāragāmasalākaṁ attanā gahetvā.",
  "tika-vin08t28:42_5": "Tenāti yo attano pattavāragāme salākaṁ disāgamikassa adāsi, tena.",
  "tika-vin08t28:42_6": "Anatikkamanteyeva tasmiṁ tassa salākā gāhetabbāti yasmā upacārasīmaṭṭhasseva salākā pāpuṇāti,",
  "tika-vin08t28:42_7": "tasmā tasmiṁ disaṁgamike upacārasīmaṁ anatikkanteyeva tassa disaṁgamikassa pattasalākā attano pāpetvā gāhetabbā.",
  "tika-vin08t28:43_0": "Devasikaṁpāpetabbāti upacārasīmāyaṁ ṭhitassa yassa kassaci vassaggena pāpetabbā.",
  "tika-vin08t28:43_1": "Evaṁ etesu anāgatesu āsannavihāre bhikkhūnaṁ bhuñjituṁ vaṭṭati,",
  "tika-vin08t28:43_2": "itarathā saṅghikaṁ hoti.",
  "tika-vin08t28:43_3": "Anāgatadivaseti ettha kathaṁ tesaṁ bhikkhūnaṁ āgatānāgatabhāvo viññāyatīti ce?",
  "tika-vin08t28:43_4": "Yasmā tato tato āgatā bhikkhū tasmiṁ gāme āsanasālāya sannipatanti,",
  "tika-vin08t28:43_5": "tasmā tesaṁ āgatānāgatabhāvo sakkā viññātuṁ.",
  "tika-vin08t28:43_6": "Amhākaṁ gocaragāmeti salākabhattadāyakānaṁ gāme.",
  "tika-vin08t28:43_7": "Bhuñjituṁ āgacchantīti ‘‘mahāthero ekakova vihāre ohīno avassaṁ sabbasalākā attano pāpetvā ṭhito’’ti maññamānā āgacchanti.",
  "tika-vin08t28:44_0": "Salākabhattakathāvaṇṇanā niṭṭhitā.",
  "tika-vin08t28:45_0": "Pakkhikabhattādikathāvaṇṇanā",
  "tika-vin08t28:46_0": "213.",
  "tika-vin08t28:46_1": "Abhilakkhitesu catūsu pakkhadivasesu dātabbaṁ bhattaṁ pakkhikaṁ.",
  "tika-vin08t28:46_2": "Abhilakkhitesūti ettha abhīti upasāramattaṁ,",
  "tika-vin08t28:46_3": "lakkhaṇiyesuiccevattho,",
  "tika-vin08t28:46_4": "uposathasamādānadhammassavanapūjāsakkārādikaraṇatthaṁ lakkhitabbesu sallakkhetabbesu upalakkhetabbesūti vuttaṁ hoti.",
  "tika-vin08t28:46_5": "Sve pakkhoti ajjapakkhikaṁ na gāhetabbanti aṭṭhamiyā bhuñjitabbaṁ,",
  "tika-vin08t28:46_6": "sattamiyā bhuñjanatthāya na gāhetabbaṁ,",
  "tika-vin08t28:46_7": "dāyakehi niyamitadivaseneva gāhetabbanti attho.",
  "tika-vin08t28:46_8": "Tenāha ‘‘sace panā’’tiādi.",
  "tika-vin08t28:46_9": "Sve lūkhanti ajja āvāhamaṅgalādikaraṇato atipaṇītaṁ bhojanaṁ karīyati,",
  "tika-vin08t28:46_10": "sve tathā na bhavissati,",
  "tika-vin08t28:46_11": "ajjeva bhikkhū bhojessāmāti adhippāyo.",
  "tika-vin08t28:46_12": "Sāratthadīpaniyaṁ (sārattha. ṭī.",
  "tika-vin08t28:46_13": "cūḷavagga 3.325) pana aññathā vuttaṁ.",
  "tika-vin08t28:46_14": "Pakkhikabhattato uposathikabhattassa bhedaṁ dassento āha ‘‘uposathaṅgāni samādiyitvā’’tiādi.",
  "tika-vin08t28:46_15": "Uposathe dātabbaṁ bhattaṁ uposathikaṁ.",
  "tika-vin08t28:47_0": "Pakkhikabhattādikathāvaṇṇanā niṭṭhitā.",
  "tika-vin08t28:48_0": "Āgantukabhattādikathāvaṇṇanā",
  "tika-vin08t28:49_0": "214.Nibandhāpitanti ‘‘asukavihāre āgantukā bhuñjantū’’ti niyamitaṁ.",
  "tika-vin08t28:49_1": "Gamiko āgantukabhattampīti gāmantarato āgantvā avūpasantena gamikacittena vasitvā puna aññattha gacchantaṁ sandhāya vuttaṁ,",
  "tika-vin08t28:49_2": "āvāsikassa pana gantukāmassa gamikabhattameva labbhati.",
  "tika-vin08t28:49_3": "‘‘Lesaṁ oḍḍetvā’’ti vuttattā lesābhāvena yāva gamanaparibandho vigacchati,",
  "tika-vin08t28:49_4": "tāva bhuñjituṁ vaṭṭatīti ñāpitanti daṭṭhabbaṁ.",
  "tika-vin08t28:50_0": "Dhurabhattādikathāvaṇṇanā",
  "tika-vin08t28:51_0": "215.Taṇḍulādīni pesenti…pe… vaṭṭatīti abhihaṭabhikkhattā vaṭṭati.",
  "tika-vin08t28:52_0": "216.Tathā paṭiggahitattāti bhikkhānāmena paṭiggahitattā.",
  "tika-vin08t28:52_1": "Pattaṁ pūretvā thaketvā dinnanti ‘‘guḷakabhattaṁ demā’’ti dinnaṁ.",
  "tika-vin08t28:52_2": "Sesaṁ suviññeyyameva.",
  "tika-vin08t28:53_0": "Piṇḍapātabhājanakathāvaṇṇanā niṭṭhitā.",
  "tika-vin08t28:54_0": "Gilānapaccayabhājanakathāvaṇṇanā",
  "tika-vin08t28:55_0": "217.",
  "tika-vin08t28:55_1": "Ito paraṁ paccayānukkamena senāsanabhājanakathāya vattabbāyapi tassā mahāvisayattā,",
  "tika-vin08t28:55_2": "gilānapaccayabhājanīyakathāya pana appavisayattā,",
  "tika-vin08t28:55_3": "piṇḍapātabhājanīyakathāya anulomattā ca tadanantaraṁ taṁ dassetumāha ‘‘gilānapaccayabhājanīyaṁ panā’’tiādi.",
  "tika-vin08t28:55_4": "Tattha rājarājamahāmattāti upalakkhaṇamattamevetaṁ.",
  "tika-vin08t28:55_5": "Brāhmaṇamahāsālagahapatimahāsālādayopi evaṁ karontiyeva.",
  "tika-vin08t28:55_6": "Ghaṇṭiṁ paharitvātiādi heṭṭhā vuttanayattā ca pākaṭattā ca suviññeyyameva.",
  "tika-vin08t28:55_7": "Upacārasīmaṁ…pe…",
  "tika-vin08t28:55_8": "bhājetabbanti idaṁ saṅghaṁ uddissa dinnattā vuttaṁ.",
  "tika-vin08t28:55_9": "Kumbhaṁ pana āvajjetvāti kumbhaṁ disāmukhaṁ katvā.",
  "tika-vin08t28:55_10": "Sace thinaṁ sappi hotīti kakkhaḷaṁ sappi hoti.",
  "tika-vin08t28:55_11": "Thokaṁ thokampi pāpetuṁ vaṭṭatīti evaṁ kate ṭhitikāpi tiṭṭhati.",
  "tika-vin08t28:55_12": "Siṅgiveramaricādibhesajjampi avasesapattathālakādisamaṇaparikkhāropīti iminā na kevalaṁ bhesajjameva gilānapaccayo hoti,",
  "tika-vin08t28:55_13": "atha kho avasesaparikkhāropi gilānapaccaye antogadhoyevāti dasseti.",
  "tika-vin08t28:56_0": "Gilānapaccayabhājanakathāvaṇṇanā niṭṭhitā.",
  "tika-vin08t28:57_0": "Senāsanaggāhakathāvaṇṇanā",
  "tika-vin08t28:58_0": "218.",
  "tika-vin08t28:58_1": "Senāsanabhājanakathāyaṁ senāsanaggāhe vinicchayoti senāsanabhājanamevāha.",
  "tika-vin08t28:58_2": "Tattha utukāle senāsanaggāho ca vassāvāse senāsanaggāho cāti kālavasena senāsanaggāho nāma duvidho hotīti yojanā.",
  "tika-vin08t28:58_3": "Tattha utukāleti hemantagimhānautukāle.",
  "tika-vin08t28:58_4": "Vassāvāseti vassānakāle.",
  "tika-vin08t28:58_5": "Bhikkhuṁ uṭṭhāpetvā senāsanaṁ dātabbaṁ,",
  "tika-vin08t28:58_6": "akālo nāma natthi dāyakehi ‘‘āgatānāgatassa cātuddisassa saṅghassa dammī’’ti dinnasaṅghikasenāsanattā.",
  "tika-vin08t28:58_7": "Ekekaṁ pariveṇanti ekekassa bhikkhussa ekekaṁ pariveṇaṁ.",
  "tika-vin08t28:58_8": "Tatthāti tasmiṁ laddhapariveṇe.",
  "tika-vin08t28:58_9": "Dīghasālāti caṅkamanasālā.",
  "tika-vin08t28:58_10": "Maṇḍalamāḷoti upaṭṭhānasālā.",
  "tika-vin08t28:58_11": "Anudahatīti pīḷeti.",
  "tika-vin08t28:58_12": "Adātuṁ na labhatīti iminā sañcicca adentassa paṭibāhane pavisanato dukkaṭanti dīpeti.",
  "tika-vin08t28:58_13": "Jambudīpe panāti ariyadese bhikkhū sandhāya vuttaṁ.",
  "tika-vin08t28:58_14": "Te kira tathā paññāpenti.",
  "tika-vin08t28:59_0": "219.Nagocaragāmo ghaṭṭetabboti vuttamevatthaṁ vibhāveti ‘‘na tattha manussā vattabbā’’tiādinā.",
  "tika-vin08t28:59_1": "Vitakkaṁ chinditvāti ‘‘iminā nīhārena gacchantaṁ disvā nivāretvā paccaye dassantī’’ti evarūpaṁ vitakkaṁ anuppādetvā.",
  "tika-vin08t28:59_2": "Tesu ce ekoti tesu manussesu eko paṇḍitapuriso.",
  "tika-vin08t28:59_3": "Bhaṇḍapaṭicchādananti paṭicchādanabhaṇḍaṁ,",
  "tika-vin08t28:59_4": "sarīrapaṭicchādanaṁ cīvaranti attho.",
  "tika-vin08t28:59_5": "Suddhacittattāva anavajjanti idaṁ pucchitakkhaṇe kāraṇācikkhaṇaṁ sandhāya vuttaṁ na hoti asuddhacittassapi pucchitapañhavissajjane dosābhāvā.",
  "tika-vin08t28:59_6": "Evaṁ pana gate maṁ pucchissantīti saññāya agamanaṁ sandhāya vuttanti daṭṭhabbaṁ.",
  "tika-vin08t28:60_0": "Paṭijaggitabbānīti khaṇḍaphullābhisaṅkharaṇasammajjanādīhi paṭijaggitabbāni.",
  "tika-vin08t28:60_1": "Muṇḍavedikāyāti cetiyassa hammiyavedikāya ghaṭākārassa upari caturassavedikāya.",
  "tika-vin08t28:60_2": "Kattha pucchitabbanti pucchāya yato pakatiyā labbhati,",
  "tika-vin08t28:60_3": "tattha pucchitabbanti vissajjanā.",
  "tika-vin08t28:60_4": "Kasmā pucchitabbantiādi yato pakatiyā labbhati,",
  "tika-vin08t28:60_5": "tatthāpi pucchanassa kāraṇasandassanatthaṁ vuttaṁ.",
  "tika-vin08t28:60_6": "Paṭikkammāti vihārato apasakkitvā.",
  "tika-vin08t28:60_7": "Tamatthaṁ dassento ‘‘yojanadviyojanantare hotī’’ti āha.",
  "tika-vin08t28:60_8": "Upanikkhepanti khettaṁ vā nāḷikerādiārāmaṁ vā kahāpaṇādīni vā ārāmikānaṁ niyyātetvā ‘‘ito uppannā vaḍḍhi vassāvāsikatthāya hotū’’ti dinnaṁ.",
  "tika-vin08t28:60_9": "Vattaṁ katvāti tasmiṁ senāsane kattabbavattaṁ katvā.",
  "tika-vin08t28:60_10": "Iti saddhādeyyeti evaṁ heṭṭhā vuttanayena saddhāya dātabbe vassāvāsikalābhavisayeti attho.",
  "tika-vin08t28:61_0": "Vatthu panāti tatruppāde uppannarūpiyaṁ,",
  "tika-vin08t28:61_1": "tañca ‘‘tato catupaccayaṁ paribhuñjathā’’ti dinnakhettādito uppannattā kappiyakārakānaṁ hatthe ‘‘kappiyabhaṇḍaṁ",
  "tika-vin08t28:61_2": "paribhuñjathā’’ti dāyakehi dinnavatthusadisaṁ hotīti āha ‘‘kappiyakārakānañhī’’tiādi.",
  "tika-vin08t28:61_3": "Saṅghasuṭṭhutāyāti saṅghassa hitāya .",
  "tika-vin08t28:61_4": "Puggalavaseneva kātabbanti parato vakkhamānanayena bhikkhū cīvarena kilamanti,",
  "tika-vin08t28:61_5": "ettakaṁ nāma taṇḍulabhāgaṁ bhikkhūnaṁ cīvaraṁ kātuṁ ruccatītiādinā puggalaparāmāsavaseneva kātabbaṁ,",
  "tika-vin08t28:61_6": "‘‘saṅgho cīvarena kilamatī’’tiādinā pana saṅghaparāmāsavasena na kātabbaṁ.",
  "tika-vin08t28:61_7": "Kappiyabhaṇḍavasenāti sāmaññato vuttamevatthaṁ vibhāvetuṁ ‘‘cīvarataṇḍulādivaseneva cā’’ti vuttaṁ.",
  "tika-vin08t28:61_8": "Ca-kāro cettha panasaddatthe vattati,",
  "tika-vin08t28:61_9": "na samuccayattheti daṭṭhabbaṁ.",
  "tika-vin08t28:61_10": "Puggalavaseneva kappiyabhaṇḍavasena ca apalokanappakāraṁ dassetuṁ ‘‘taṁ pana evaṁ kattabba’’ntiādi vuttaṁ.",
  "tika-vin08t28:62_0": "Cīvarapaccayaṁ sallakkhetvāti saddhādeyyatatruppādavasena tasmiṁ vassāvāse labbhamānacīvarasaṅkhātaṁ paccayaṁ ‘‘ettaka’’nti paricchinditvā.",
  "tika-vin08t28:62_1": "Senāsanassāti senāsanaggāhāpaṇassa.",
  "tika-vin08t28:62_2": "Vuttanti mahāaṭṭhakathāyaṁ vuttaṁ.",
  "tika-vin08t28:62_3": "Kasmā evaṁ vuttanti āha ‘‘evañhī’’tiādi,",
  "tika-vin08t28:62_4": "senāsanaggāhāpakassa attanāva attano gahaṇaṁ asāruppaṁ,",
  "tika-vin08t28:62_5": "tasmā ubho aññamaññaṁ gāhessantīti adhippāyo.",
  "tika-vin08t28:62_6": "Sammatasenāsanaggāhāpakassa āṇattiyā aññena gahitopi gāho ruhatiyevāti veditabbaṁ.",
  "tika-vin08t28:62_7": "Aṭṭhapi soḷasapi jane sammannituṁ vaṭṭatīti visuṁ visuṁ sammannituṁ vaṭṭati,",
  "tika-vin08t28:62_8": "udāhu ekatoti?",
  "tika-vin08t28:62_9": "Ekatopi vaṭṭati.",
  "tika-vin08t28:62_10": "Ekakammavācāya sabbepi ekato sammannituṁ vaṭṭati.",
  "tika-vin08t28:62_11": "Niggahakammameva hi saṅgho saṅghassa na karoti.",
  "tika-vin08t28:62_12": "Sammutidānaṁ pana bahūnampi ekato kātuṁ vaṭṭati.",
  "tika-vin08t28:62_13": "Teneva sattasatikakkhandhake ubbāhikasammutiyaṁ aṭṭhapi janā ekato sammatāti.",
  "tika-vin08t28:62_14": "Āsanagharanti paṭimāgharaṁ.",
  "tika-vin08t28:62_15": "Maggoti upacārasīmabbhantaragate gāmābhimukhamagge katasālā vuccati,",
  "tika-vin08t28:62_16": "evaṁ pokkharaṇirukkhamūlādīsupi.",
  "tika-vin08t28:62_17": "Rukkhamūlādayo channā kavāṭabaddhāva senāsanaṁ.",
  "tika-vin08t28:62_18": "Ito parāni suviññeyyāni.",
  "tika-vin08t28:63_0": "220.",
  "tika-vin08t28:63_1": "Mahālābhapariveṇakathāyaṁ labhantīti tatra vāsino bhikkhū labhanti.",
  "tika-vin08t28:63_2": "Vijaṭetvāti ekekassa pahonakappamāṇena viyojetvā.",
  "tika-vin08t28:63_3": "Āvāsesūti senāsanesu.",
  "tika-vin08t28:63_4": "Pakkhipitvāti ettha pakkhipanaṁ nāma tesu vasantānaṁ ito uppannavassāvāsikadānaṁ.",
  "tika-vin08t28:63_5": "Pavisitabbanti aññehi bhikkhūhi tasmiṁ mahālābhe pariveṇe vasitvā cetiye vattaṁ katvāva lābho gahetabboti adhippāyo.",
  "tika-vin08t28:64_0": "221.Paccayaṁ vissajjetīti cīvarapaccayaṁ nādhivāseti.",
  "tika-vin08t28:64_1": "Ayampīti tena vissajjitapaccayopi.",
  "tika-vin08t28:64_2": "Pādamūle ṭhapetvā sāṭakaṁ dentīti paccayadāyakā denti.",
  "tika-vin08t28:64_3": "Etena gahaṭṭhehi pādamūle ṭhapetvā dinnampi paṁsukūlikānampi vaṭṭatīti dasseti.",
  "tika-vin08t28:64_4": "Atha vassāvāsikaṁ demāti vadantīti ettha ‘‘paṁsukūlikānaṁ na vaṭṭatī’’ti ajjhāharitvā yojetabbaṁ.",
  "tika-vin08t28:64_5": "Vassaṁ vutthabhikkhūnanti paṁsukūlikato aññesaṁ bhikkhūnaṁ.",
  "tika-vin08t28:64_6": "Upanibandhitvā gāhetabbanti ‘‘imasmiṁ rukkhe vā maṇḍape vā vasitvā cetiye vattaṁ katvā gaṇhathā’’ti evaṁ upanibandhitvā gāhetabbaṁ.",
  "tika-vin08t28:65_0": "Pāṭipadaaruṇatotiādi vassūpanāyikadivasaṁ sandhāya vuttaṁ.",
  "tika-vin08t28:65_1": "Antarāmuttakaṁ pana pāṭipadaṁ atikkamitvāpi gāhetuṁ vaṭṭati.",
  "tika-vin08t28:65_2": "‘‘Kattha nu kho vasissāmi,",
  "tika-vin08t28:65_3": "kattha vasantassa phāsu bhavissati,",
  "tika-vin08t28:65_4": "kattha vā paccaye labhissāmī’’ti evaṁ uppannena vitakkena caratīti vitakkacāriko.",
  "tika-vin08t28:65_5": "Idāni yaṁ dāyakā pacchimavassaṁvutthānaṁ vassāvāsikaṁ deti,",
  "tika-vin08t28:65_6": "tattha paṭipajjanavidhiṁ dassetuṁ ‘‘pacchimavassūpanāyikadivase panā’’tiādi āraddhaṁ.",
  "tika-vin08t28:65_7": "Āgantuko ce bhikkhūti cīvare gāhite pacchā āgato āgantuko bhikkhu.",
  "tika-vin08t28:65_8": "Pattaṭṭhāneti vassaggena āgantukabhikkhuno pattaṭṭhāne.",
  "tika-vin08t28:65_9": "Paṭhamavassūpagatāti āgantukassa āgamanato puretarameva pacchimikāya vassūpanāyikāya vassūpagatā.",
  "tika-vin08t28:65_10": "Laddhaṁ laddhanti punappunaṁ dāyakānaṁ santikā āgatāgatasāṭakaṁ.",
  "tika-vin08t28:66_0": "Sādiyantāpi hi teneva vassāvāsikassa sāminoti chinnavassattā vuttaṁ.",
  "tika-vin08t28:66_1": "Paṭhamameva katikāya katattā ‘‘neva adātuṁ labhantī’’ti vuttaṁ,",
  "tika-vin08t28:66_2": "dātabbaṁ vārentānaṁ gīvā hotīti adhippāyo.",
  "tika-vin08t28:66_3": "Tesameva dātabbanti vassūpagatesu aladdhavassāvāsikānaṁ ekaccānameva dātabbaṁ.",
  "tika-vin08t28:66_4": "Bhatiniviṭṭhanti bhatiṁ katvā viya niviṭṭhaṁ pariyiṭṭhaṁ.",
  "tika-vin08t28:66_5": "Bhatiniviṭṭhanti vā pānīyupaṭṭhānādibhatiṁ katvā laddhaṁ.",
  "tika-vin08t28:66_6": "Saṅghikaṁ panātiādi kesañci vādadassanaṁ.",
  "tika-vin08t28:66_7": "Tattha saṅghikaṁ pana apalokanakammaṁ katvā gāhitanti tatruppādaṁ sandhāya vuttaṁ.",
  "tika-vin08t28:66_8": "Tattha apalokanakammaṁ katvā gāhitanti ‘‘chinnavassāvāsikañca idāni uppajjanakavassāvāsikañca imesaṁ",
  "tika-vin08t28:66_9": "dātuṁ ruccatī’’ti anantare vuttanayena apalokanaṁ katvā gāhitaṁ saṅghena dinnattā vibbhantopi labhateva,",
  "tika-vin08t28:66_10": "pageva chinnavasso.",
  "tika-vin08t28:66_11": "Paccayavasena gāhitaṁ pana temāsaṁ vasitvā gahetuṁ attanā dāyakehi ca anumatattā bhatiniviṭṭhampi chinnavassopi",
  "tika-vin08t28:66_12": "vibbhantopi na labhatīti keci ācariyā vadanti.",
  "tika-vin08t28:66_13": "Idañca pacchā vuttattā pamāṇaṁ,",
  "tika-vin08t28:66_14": "teneva vassūpanāyikadivase evaṁ dāyakehi dinnaṁ vassāvāsikaṁ gahitabhikkhuno vassacchedaṁ akatvā vāsova heṭṭhā vihito,",
  "tika-vin08t28:66_15": "na pānīyupaṭṭhānādibhatikaraṇamattaṁ.",
  "tika-vin08t28:66_16": "Yadi hi taṁ bhatiniviṭṭhameva siyā,",
  "tika-vin08t28:66_17": "bhatikaraṇameva vidhātabbaṁ,",
  "tika-vin08t28:66_18": "tasmā vassaggena gāhitaṁ chinnavassādayo na labhantīti veditabbaṁ.",
  "tika-vin08t28:67_0": "‘‘Idha,",
  "tika-vin08t28:67_1": "bhikkhave,",
  "tika-vin08t28:67_2": "vassaṁvuttho bhikkhu vibbhamati,",
  "tika-vin08t28:67_3": "saṅghasseva ta’’nti (mahāva.",
  "tika-vin08t28:67_4": "374-375) vacanato ‘‘vataṭṭhāne…pe…",
  "tika-vin08t28:67_5": "saṅghikaṁ hotī’’ti vuttaṁ .",
  "tika-vin08t28:67_6": "Saṅghikaṁ hotīti etena vutthavassānampi vassāvāsikabhāgo saṅghikato amocito tesaṁ vibbhamena saṅghiko hotīti dasseti.",
  "tika-vin08t28:67_7": "Manusseti dāyakamanusse.",
  "tika-vin08t28:67_8": "Labhatīti ‘‘mama pattabhāvaṁ etassa dethā’’ti dāyake sampaṭicchāpenteneva saṅghikato viyojitaṁ hotīti vuttaṁ.",
  "tika-vin08t28:67_9": "Varabhāgaṁ sāmaṇerassāti tassa paṭhamagāhattā,",
  "tika-vin08t28:67_10": "therena pubbe paṭhamabhāgassa gahitattā,",
  "tika-vin08t28:67_11": "idāni gayhamānassa dutiyabhāgattā ca vuttaṁ.",
  "tika-vin08t28:68_0": "222.",
  "tika-vin08t28:68_1": "Idāni antarāmuttasenāsanaggāhaṁ dassetuṁ ‘‘ayamaparopī’’tyādimāha.",
  "tika-vin08t28:68_2": "Tattha aparopīti pubbe vuttasenāsanaggāhadvayato aññopīti attho.",
  "tika-vin08t28:68_3": "Nanu ca ‘‘ayaṁ senāsanaggāho nāma duvidho hoti utukāle ca vassāvāse cā’’ti vutto,",
  "tika-vin08t28:68_4": "atha kasmā ‘‘ayamaparopī’’tyādi vuttoti codanaṁ sandhāyāha ‘‘divasavasena hī’’tiādi.",
  "tika-vin08t28:68_5": "Aparajjugatāya āsāḷhiyāti paṭhamavassūpanāyikadivasabhūtaṁ āsāḷhipuṇṇamiyā pāṭipadaṁ sandhāya vuttaṁ,",
  "tika-vin08t28:68_6": "māsagatāya āsāḷhiyāti dutiyavassūpanāyikadivasabhūtasāvaṇapuṇṇamiyā pāṭipadaṁ.",
  "tika-vin08t28:68_7": "Aparajjugatāya pavāraṇāti assayujapuṇṇamiyā pāṭipadaṁ.",
  "tika-vin08t28:69_0": "223.Utukāle paṭibāhituṁ na labhatīti hemantagimhesu aññe sampattabhikkhū paṭibāhituṁ na labhati.",
  "tika-vin08t28:69_1": "Navakammanti navakammasammuti.",
  "tika-vin08t28:69_2": "Akatanti aparisaṅkhataṁ.",
  "tika-vin08t28:69_3": "Vippakatanti aniṭṭhitaṁ.",
  "tika-vin08t28:69_4": "Ekaṁ mañcaṭṭhānaṁ datvāti ekaṁ mañcaṭṭhānaṁ puggalikaṁ datvā.",
  "tika-vin08t28:69_5": "Tibhāganti tatiyabhāgaṁ.",
  "tika-vin08t28:69_6": "Evaṁ vissajjanampi thāvarena thāvaraṁ parivattanaṭṭhāneyeva pavisati,",
  "tika-vin08t28:69_7": "na itarathā sabbasenāsanavissajjanato .",
  "tika-vin08t28:69_8": "Sace saddhivihārikādīnaṁ dātukāmo hotīti sace so saṅghassa bhaṇḍaṭhapanaṭṭhānaṁ vā aññesaṁ bhikkhūnaṁ vasanaṭṭhānaṁ vā dātuṁ na icchati,",
  "tika-vin08t28:69_9": "attano saddhivihārikādīnaññeva dātukāmo hoti,",
  "tika-vin08t28:69_10": "tādisassa ‘‘tuyhaṁ puggalikameva katvā jaggāhī’’ti na sabbaṁ dātabbanti adhippāyo.",
  "tika-vin08t28:69_11": "Tatthassa kattabbavidhiṁ dassento āha ‘‘kamma’’ntiādi.",
  "tika-vin08t28:69_12": "Evañhītiādimhi cayānurūpaṁ tatiyabhāge vā upaḍḍhabhāge vā gahite taṁ bhāgaṁ dātuṁ labhatīti attho.",
  "tika-vin08t28:69_13": "Yenāti tesu dvīsu tīsu bhikkhūsu yena.",
  "tika-vin08t28:69_14": "So sāmīti tassā bhūmiyā vihārakaraṇe sova sāmī,",
  "tika-vin08t28:69_15": "taṁ paṭibāhitvā itarena na kātabbanti adhippāyo.",
  "tika-vin08t28:70_0": "224.Akataṭṭhāneti senāsanato bahi cayādīnaṁ akataṭṭhāne.",
  "tika-vin08t28:70_1": "Cayaṁ vā pamukhaṁ vāti saṅghikasenāsanaṁ nissāya tato bahi bandhitvā ekaṁ senāsanaṁ vā.",
  "tika-vin08t28:70_2": "Bahikuṭṭeti kuṭṭato bahi,",
  "tika-vin08t28:70_3": "attano kataṭṭhāneti attho.",
  "tika-vin08t28:70_4": "Sesaṁ suviññeyyameva.",
  "tika-vin08t28:71_0": "Senāsanaggāhakathāvaṇṇanā niṭṭhitā.",
  "tika-vin08t28:72_0": "Catupaccayasādhāraṇakathāvaṇṇanā",
  "tika-vin08t28:73_0": "225.",
  "tika-vin08t28:73_1": "Catupaccayasādhāraṇakathāyaṁ sammatena appamattakavissajjakenāti ñattidutiyakammavācāya vā apalokanakammena",
  "tika-vin08t28:73_2": "vā sammatena appamattakavissajjakasammutiladdhena.",
  "tika-vin08t28:73_3": "Avibhattaṁ saṅghikabhaṇḍanti pucchitabbakiccaṁ natthīti ettha avibhattaṁ saṅghikabhaṇḍanti kukkuccuppattiākāradassanaṁ,",
  "tika-vin08t28:73_4": "evaṁ kukkuccaṁ katvā pucchitabbakiccaṁ natthi,",
  "tika-vin08t28:73_5": "apucchitvāva dātabbanti adhippāyo.",
  "tika-vin08t28:73_6": "Kasmāti ce?",
  "tika-vin08t28:73_7": "Ettakassa saṅghikabhaṇḍassa vissajjanatthāyeva samaggassa saṅghassa anumatiyā katasammutikammattā.",
  "tika-vin08t28:73_8": "Guḷapiṇḍe…pe…",
  "tika-vin08t28:73_9": "dātabboti ettha guḷapiṇḍaṁ tālapakkappamāṇanti veditabbaṁ.",
  "tika-vin08t28:73_10": "Piṇḍāya paviṭṭhassapīti idaṁ upalakkhaṇamattaṁ.",
  "tika-vin08t28:73_11": "Aññena kāraṇena bahisīmagatassapi eseva nayo.",
  "tika-vin08t28:73_12": "Odanapaṭivīsoti saṅghabhattādisaṅghikaodanapaṭivīso.",
  "tika-vin08t28:73_13": "Antoupacārasīmāyaṁ ṭhitassāti anādare sāmivacanaṁ,",
  "tika-vin08t28:73_14": "antoupacārasīmāyaṁ ṭhitasseva gāhetuṁ vaṭṭati,",
  "tika-vin08t28:73_15": "na bahiupacārasīmaṁ pattassāti attho.",
  "tika-vin08t28:73_16": "Vuttañhetaṁ aṭṭhakathāyaṁ (cūḷava. aṭṭha.",
  "tika-vin08t28:73_17": "325) ‘‘bahiupacārasīmāya ṭhitānaṁ gāhethāti vadanti,",
  "tika-vin08t28:73_18": "na gāhetabba’’nti.",
  "tika-vin08t28:73_19": "Antogāmaṭṭhānampīti ettha pi-saddo avuttasampiṇḍanattho,",
  "tika-vin08t28:73_20": "antogāmaṭṭhānampi bahigāmaṭṭhānampi gāhetuṁ vaṭṭatīti attho.",
  "tika-vin08t28:73_21": "Sambhāvanattho vā,",
  "tika-vin08t28:73_22": "tena antogāmaṭṭhānampi gāhetuṁ vaṭṭati,",
  "tika-vin08t28:73_23": "pageva bahigāmaṭṭhānanti.",
  "tika-vin08t28:74_0": "Catupaccayasādhāraṇakathāvaṇṇanā niṭṭhitā.",
  "tika-vin08t28:75_0": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t28:76_0": "Catupaccayabhājanīyavinicchayakathālaṅkāro nāma",
  "tika-vin08t28:77_0": "Aṭṭhavīsatimo paricchedo.",
  "tika-vin08t28:78_0": "Vihāravinicchayakathāvaṇṇanā",
  "tika-vin08t28:79_0": "Idāni catupaccayantogadhattā vihārassa catupaccayabhājanakathānantaraṁ vihāravinicchayakathā ārabhīyate.",
  "tika-vin08t28:79_1": "Tatridaṁ vuccati –",
  "tika-vin08t28:80_0": "‘‘Ko vihāro kenaṭṭhena;",
  "tika-vin08t28:81_0": "Vihāro so katividho;",
  "tika-vin08t28:82_0": "Kena so kassa dātabbo;",
  "tika-vin08t28:83_0": "Kathaṁ ko tassa issaro.",
  "tika-vin08t28:84_0": "‘‘Kena so gāhito kassa;",
  "tika-vin08t28:85_0": "Anuṭṭhāpaniyā kati;",
  "tika-vin08t28:86_0": "Katihaṅgehi yuttassa;",
  "tika-vin08t28:87_0": "Dhuvavāsāya dīyate’’ti.",
  "tika-vin08t28:88_0": "Tattha ko vihāroti catūsu paccayesu senāsanasaṅkhāto catūsu senāsanesu vihārasenāsanasaṅkhāto bhikkhūnaṁ nivāsabhūto patissayaviseso.",
  "tika-vin08t28:88_1": "Kenaṭṭhena vihāroti viharanti etthāti vihāro,",
  "tika-vin08t28:88_2": "iriyāpathadibbabrahmaariyasaṅkhātehi catūhi vihārehi ariyā ettha viharantītyattho.",
  "tika-vin08t28:88_3": "So katividhoti saṅghikavihāragaṇasantakavihārapuggalikavihāravasena tibbidho.",
  "tika-vin08t28:88_4": "Vuttañhetaṁ samantapāsādikāyaṁ ‘‘cātuddisaṁ saṅghaṁ uddissa bhikkhūnaṁ dinnaṁ vihāraṁ vā pariveṇaṁ vā",
  "tika-vin08t28:88_5": "āvāsaṁ vā mahantampi khuddakampi abhiyuñjato abhiyogo na ruhati,",
  "tika-vin08t28:88_6": "acchinditvā gaṇhitumpi na sakkoti. Kasmā?",
  "tika-vin08t28:88_7": "Sabbesaṁ dhuranikkhepābhāvato.",
  "tika-vin08t28:88_8": "Na hettha sabbe cātuddisā bhikkhū dhuranikkhepaṁ karontīti.",
  "tika-vin08t28:88_9": "Dīghabhāṇakādibhedassa pana gaṇassa,",
  "tika-vin08t28:88_10": "ekapuggalassa vā santakaṁ abhiyuñjitvā gaṇhanto sakkoti te dhuraṁ nikkhipāpetuṁ,",
  "tika-vin08t28:88_11": "tasmā tattha ārāme vuttanayeneva vinicchayo veditabbo’’ti.",
  "tika-vin08t28:88_12": "Iminā dāyakasantako vihāro nāma natthīti dīpeti.",
  "tika-vin08t28:89_0": "Kena so dātabboti khattiyena vā brāhmaṇena vā yena kenaci so vihāro dātabbo.",
  "tika-vin08t28:89_1": "Kassa dātabboti saṅghassa vā gaṇassa vā puggalassa vā dātabbo.",
  "tika-vin08t28:89_2": "Kathaṁ dātabboti yadi saṅghassa deti,",
  "tika-vin08t28:89_3": "‘‘imaṁ vihāraṁ āgatānāgatassa cātuddisassa saṅghassa dammī’’ti,",
  "tika-vin08t28:89_4": "yadi gaṇassa,",
  "tika-vin08t28:89_5": "‘‘imaṁ vihāraṁ āyasmantānaṁ dammī’’ti,",
  "tika-vin08t28:89_6": "yadi puggalassa,",
  "tika-vin08t28:89_7": "‘‘imaṁ vihāraṁ āyasmato dammī’’ti dātabbo.",
  "tika-vin08t28:89_8": "Ko tassa issaroti yadi saṅghassa deti,",
  "tika-vin08t28:89_9": "saṅgho tassa vihārassa issaro.",
  "tika-vin08t28:89_10": "Yadi gaṇassa deti,",
  "tika-vin08t28:89_11": "gaṇo tassa issaro.",
  "tika-vin08t28:89_12": "Yadi puggalassa deti,",
  "tika-vin08t28:89_13": "puggalo tassa issaroti.",
  "tika-vin08t28:89_14": "Tathā hi vuttaṁ aṭṭhakathāyaṁ ‘‘dīghabhāṇakādikassa pana gaṇassa ekapuggalassa vā santaka’’nti.",
  "tika-vin08t28:90_0": "Kena so gāhitoti senāsanaggāhāpakena so vihāro gāhito.",
  "tika-vin08t28:90_1": "Vuttañhetaṁ bhagavatā ‘‘anujānāmi,",
  "tika-vin08t28:90_2": "bhikkhave,",
  "tika-vin08t28:90_3": "pañcahaṅgehi samannāgataṁ senāsanaggāhāpakaṁ sammannituṁ,",
  "tika-vin08t28:90_4": "yo na chandāgatiṁ gaccheyya,",
  "tika-vin08t28:90_5": "na dosāgatiṁ gaccheyya,",
  "tika-vin08t28:90_6": "na mohāgatiṁ gaccheyya, evañca,",
  "tika-vin08t28:90_7": "bhikkhave,",
  "tika-vin08t28:90_8": "sammannitabbo,",
  "tika-vin08t28:90_9": "paṭhamaṁ bhikkhu yācitabbo,",
  "tika-vin08t28:90_10": "yācitvā byattena bhikkhunā paṭibalena saṅgho ñāpetabbo –",
  "tika-vin08t28:91_0": "‘‘Suṇātu me, bhante, saṅgho,",
  "tika-vin08t28:91_1": "yadi saṅghassa pattakallaṁ,",
  "tika-vin08t28:91_2": "saṅgho itthannāmaṁ bhikkhuṁ senāsanaggāhāpakaṁ sammanneyya,",
  "tika-vin08t28:91_3": "esā ñatti.",
  "tika-vin08t28:92_0": "‘‘Suṇātu me, bhante, saṅgho,",
  "tika-vin08t28:92_1": "saṅgho itthannāmaṁ bhikkhuṁ senāsanaggāhāpakaṁ sammannati.",
  "tika-vin08t28:92_2": "Yassāyasmato khamati itthannāmassa bhikkhuno senāsanaggāhāpakassa sammuti,",
  "tika-vin08t28:92_3": "so tuṇhassa.",
  "tika-vin08t28:92_4": "Yassa nakkhamati,",
  "tika-vin08t28:92_5": "so bhāseyya.",
  "tika-vin08t28:93_0": "‘‘Sammato saṅghena itthannāmo bhikkhu senāsanaggāhāpako,",
  "tika-vin08t28:93_1": "khamati saṅghassa,",
  "tika-vin08t28:93_2": "tasmā tuṇhī,",
  "tika-vin08t28:93_3": "evametaṁ dhārayāmī’’ti (cūḷava. 317).",
  "tika-vin08t28:94_0": "Kassa so gāhitoti bhikkhūnaṁ so vihāro gāhito.",
  "tika-vin08t28:94_1": "Vuttañhetaṁ bhagavatā ‘‘anujānāmi,",
  "tika-vin08t28:94_2": "bhikkhave,",
  "tika-vin08t28:94_3": "paṭhamaṁ bhikkhū gaṇetuṁ,",
  "tika-vin08t28:94_4": "bhikkhū gaṇetvā seyyā gaṇetuṁ,",
  "tika-vin08t28:94_5": "seyyā gaṇetvā seyyaggena gāhetu’’nti (cūḷava. 318).",
  "tika-vin08t28:94_6": "Anuṭṭhāpaniyā katīti cattāro anuṭṭhāpanīyā vuḍḍhataro gilāno bhaṇḍāgāriko saṅghato laddhasenāsanoti.",
  "tika-vin08t28:94_7": "Vuttañhetaṁ kaṅkhāvitaraṇiyaṁ (kaṅakhā. aṭṭha.",
  "tika-vin08t28:94_8": "anupakhajjasikkhāpadavaṇṇanā) ‘‘vuḍḍho hi attano vuḍḍhatāya anuṭṭhāpanīyo ,",
  "tika-vin08t28:94_9": "gilāno gilānatāya,",
  "tika-vin08t28:94_10": "saṅgho pana bhaṇḍāgārikassa vā dhammakathikavinayadharagaṇavācakācariyānaṁ vā bahūpakārataṁ guṇavisiṭṭhatañca",
  "tika-vin08t28:94_11": "sallakkhetvā dhuvavāsatthāya vihāraṁ sallakkhetvā sammannitvā deti,",
  "tika-vin08t28:94_12": "tasmā yassa saṅghena dinno,",
  "tika-vin08t28:94_13": "sopi anuṭṭhāpanīyo’’ti.",
  "tika-vin08t28:95_0": "Katihaṅgehi yuttassa dhuvavāsāya dīyateti ukkaṭṭhaparicchedena dvīhi aṅgehi yuttassa dhuvavāsatthāya vihāro dīyate.",
  "tika-vin08t28:95_1": "Katamehi dvīhi?",
  "tika-vin08t28:95_2": "Bahūpakāratāya guṇavisiṭṭhatāya ceti.",
  "tika-vin08t28:95_3": "Kathaṁ viññāyatīti ce?",
  "tika-vin08t28:95_4": "‘‘Bahūpakāratanti bhaṇḍāgārikatādibahuupakārabhāvaṁ,",
  "tika-vin08t28:95_5": "na kevalaṁ idamevāti āha ‘guṇavisiṭṭhatañcā’ti.",
  "tika-vin08t28:95_6": "Tena bahūpakārattepi guṇavisiṭṭhattābhāve guṇavisiṭṭhattepi bahūpakārattābhāve dātuṁ vaṭṭatīti dassetī’’ti vinayatthamañjūsāyaṁ (kaṅakhā. abhi. ṭī.",
  "tika-vin08t28:95_7": "anupakhajjasikkhāpadavaṇṇanā) vacanato.",
  "tika-vin08t28:95_8": "Omakaparicchedena ekena aṅgena yuttassapi.",
  "tika-vin08t28:95_9": "Katamena ekena aṅgena?",
  "tika-vin08t28:95_10": "Bahūpakāratāya vā guṇavisiṭṭhatāya vā.",
  "tika-vin08t28:95_11": "Kathaṁ viññāyatīti ce?",
  "tika-vin08t28:95_12": "‘‘Bahūpakārataṁ guṇavisiṭṭhatañca sallakkhentoti bhaṇḍāgārikassa bahūpakārataṁ,",
  "tika-vin08t28:95_13": "dhammakathikādīnaṁ guṇavisiṭṭhatañca sallakkhento’’ti sāratthadīpaniyaṁ (sārattha. ṭī.",
  "tika-vin08t28:95_14": "pācittiya 3.119-121) vacanato.",
  "tika-vin08t28:96_0": "Senāsanaggāho pana duvidho utukāle ca vassāvāse cāti kālavasena.",
  "tika-vin08t28:96_1": "Atha vā tayo senāsanaggāhā purimako pacchimako antarāmuttakoti.",
  "tika-vin08t28:96_2": "Tesaṁ viseso heṭṭhā vuttova.",
  "tika-vin08t28:96_3": "‘‘Utukāle senāsanaggāho antarāmuttako ca taṅkhaṇapaṭisallāno cāti dubbidho.",
  "tika-vin08t28:96_4": "Vassāvāse senāsanaggāho purimako ca pacchimako cāti dubbidhoti cattāro senāsanaggāhā’’ti ācariyā vadanti,",
  "tika-vin08t28:96_5": "taṁ vacanaṁ pāḷiyampi aṭṭhakathāyampi na āgataṁ .",
  "tika-vin08t28:96_6": "Pāḷiyaṁ (cūḷava.",
  "tika-vin08t28:96_7": "318) pana ‘‘tayome,",
  "tika-vin08t28:96_8": "bhikkhave,",
  "tika-vin08t28:96_9": "senāsanaggāhā purimako pacchimako antarāmuttako’’icceva āgato,",
  "tika-vin08t28:96_10": "aṭṭhakathāyampi (cūḷava. aṭṭha.",
  "tika-vin08t28:96_11": "318) ‘‘tīsu senāsanaggāhesu purimako ca pacchimako cāti ime dve gāhā thāvarā,",
  "tika-vin08t28:96_12": "antarāmuttake ayaṁ vinicchayo’’ti āgato.",
  "tika-vin08t28:97_0": "Idāni pana ekacce ācariyā ‘‘imasmiṁ kāle sabbe vihārā saṅghikāva,",
  "tika-vin08t28:97_1": "puggalikavihāro nāma natthi. Kasmā?",
  "tika-vin08t28:97_2": "Vihāradāyakānaṁ vihāradānakāle kulūpakā ‘imaṁ vihāraṁ āgatānāgatassa cātuddisassa saṅghassa demā’ti vacībhedaṁ kārāpenti,",
  "tika-vin08t28:97_3": "tasmā navavihārāpi saṅghikā eva.",
  "tika-vin08t28:97_4": "Ekaccesu vihāresu evaṁ avatvā dentesupi ‘tasmiṁ jīvante puggaliko hoti,",
  "tika-vin08t28:97_5": "mate saṅghikoyevā’ti vuttattā porāṇakavihārāpi saṅghikāva hontī’’ti vadanti.",
  "tika-vin08t28:97_6": "Tatrevaṁ vicāretabbo –",
  "tika-vin08t28:97_7": "vacībhedaṁ kārāpetvā dinnavihāresupi dāyakā saṅghaṁ uddissa karontā nāma appakā,",
  "tika-vin08t28:97_8": "‘‘imaṁ nāma bhikkhuṁ imaṁ nāma theraṁ vasāpessāmī’’ti cintetvā puttadāramittāmaccādīhi sammantetvā patiṭṭhāpenti,",
  "tika-vin08t28:97_9": "patiṭṭhānakāle avadantāpi dānakāle yebhuyyena vadanti.",
  "tika-vin08t28:97_10": "Atha pana kulūpakā dānakāle sikkhāpetvā vadāpenti,",
  "tika-vin08t28:97_11": "evaṁ vadantāpi dāyakā appakā saṅghaṁ uddissa denti,",
  "tika-vin08t28:97_12": "bahutarā attano kulūpakameva uddissa denti.",
  "tika-vin08t28:97_13": "Evaṁ sante kulūpakānaṁ vacanaṁ navasu adhammikadānesu ‘‘puggalassa pariṇataṁ saṅghassa pariṇāmetī’’ti (pārā. 660; pāci.",
  "tika-vin08t28:97_14": "492) vuttaṁ ekaṁ adhammikadānaṁ āpajjati.",
  "tika-vin08t28:97_15": "‘‘Tasmiṁ jīvante puggaliko,",
  "tika-vin08t28:97_16": "mate saṅghiko’’ti ayaṁ pāṭho mūlapuggalikavisaye na āgato,",
  "tika-vin08t28:97_17": "mūlasaṅghikavihāraṁ jaggāpetuṁ puggalikakārāpanaṭṭhāne āgato,",
  "tika-vin08t28:97_18": "tasmā navavihārāpi puggalaṁ uddissa dinnā santiyeva.",
  "tika-vin08t28:97_19": "Porāṇakavihārāpi mūle puggalikavasena dinnā saddhivihārikādīnaṁ puggalikavaseneva dīyamānāpi tasmiṁ jīvanteyeva",
  "tika-vin08t28:97_20": "vissāsavasena gayhamānāpi puggalikā hontiyeva,",
  "tika-vin08t28:97_21": "tasmā sabbaso puggalikavihārassa abhāvavādo vicāretabbova.",
  "tika-vin08t28:98_0": "Aññe pana ācariyā ‘‘imasmiṁ kāle saṅghikavihārā nāma na santi,",
  "tika-vin08t28:98_1": "sabbe puggalikāva. Kasmā?",
  "tika-vin08t28:98_2": "Navavihārāpi patiṭṭhāpanakāle dānakāle ca kulūpakabhikkhuṁyeva uddissa katattā puggalikāva,",
  "tika-vin08t28:98_3": "porāṇakavihārāpi sissānusissehi vā aññehi vā puggalehi eva pariggahitattā,",
  "tika-vin08t28:98_4": "na kadāci saṅghena pariggahitattā puggalikāva honti,",
  "tika-vin08t28:98_5": "na saṅghikā’’ti vadanti.",
  "tika-vin08t28:98_6": "Tatrāpyevaṁ vicāretabbaṁ –",
  "tika-vin08t28:98_7": "navavihārepi patiṭṭhānakālepi dānakālepi ekacce saṅghaṁ uddissa karonti,",
  "tika-vin08t28:98_8": "ekacce puggalaṁ.",
  "tika-vin08t28:98_9": "Pubbeva puggalaṁ uddissa katepi atthakāmānaṁ paṇḍitānaṁ vacanaṁ sutvā puggalikadānato saṅghikadānameva",
  "tika-vin08t28:98_10": "mahapphalataranti saddahitvā saṅghike karontāpi dāyakā santi,",
  "tika-vin08t28:98_11": "puggalikavasena paṭiggahite porāṇakavihārepi keci bhikkhū maraṇakāle saṅghassa niyyātenti.",
  "tika-vin08t28:98_12": "Keci kassaci adatvā maranti,",
  "tika-vin08t28:98_13": "tadā so vihāro saṅghiko hoti.",
  "tika-vin08t28:98_14": "Savatthukamahāvihāre pana karontā rājarājamahāmattādayo ‘‘pañcavassasahassaparimāṇaṁ sāsanaṁ yāva tiṭṭhati,",
  "tika-vin08t28:98_15": "tāva mama vihāre vasitvā saṅgho cattāro paccaye paribhuñjatū’’ti paṇidhāya cirakālaṁ saṅghassa paccayuppādakaraṁ",
  "tika-vin08t28:98_16": "gāmakhettādikaṁ ‘‘amhākaṁ vihārassa demā’’ti denti,",
  "tika-vin08t28:98_17": "vihārassāti ca vihāre vasanakasaṅghassa uddissa denti,",
  "tika-vin08t28:98_18": "na kulūpakabhūtassa ekapuggalassa eva,",
  "tika-vin08t28:98_19": "tasmā yebhuyyena saṅghikā dissanti,",
  "tika-vin08t28:98_20": "pāsāṇesu akkharaṁ likhitvāpi ṭhapenti,",
  "tika-vin08t28:98_21": "tasmā sabbaso saṅghikavihārābhāvavādopi vicāretabbova.",
  "tika-vin08t28:99_0": "Apare pana ācariyā ‘‘imasmiṁ kāle vihāradāyakasantakāva,",
  "tika-vin08t28:99_1": "tasmā dāyakāyeva vicāretuṁ issarā,",
  "tika-vin08t28:99_2": "na saṅgho,",
  "tika-vin08t28:99_3": "na puggalo.",
  "tika-vin08t28:99_4": "Vihāradāyake asantepi tassa puttadhītunattapanattādayo yāva kulaparamparā tassa vihārassa issarāva honti.",
  "tika-vin08t28:99_5": "Kasmāti ce?",
  "tika-vin08t28:99_6": "‘Yena vihāro kārito,",
  "tika-vin08t28:99_7": "so vihārasāmiko’ti (pāci. aṭṭha.",
  "tika-vin08t28:99_8": "116) āgatattā ca ‘tassa vā kule yo koci āpucchitabbo’ti (pāci. aṭṭha.",
  "tika-vin08t28:99_9": "116) ca vacanato vihārassāmibhūto dāyako vā tassa vaṁse uppanno vā vicāretuṁ issaro.",
  "tika-vin08t28:99_10": "‘Pacchinne kulavaṁse yo tassa janapadassa sāmiko,",
  "tika-vin08t28:99_11": "so acchinditvā puna deti cittalapabbate bhikkhunā nīhaṭaṁ udakavāhakaṁ aḷanāgarājamahesī viya,",
  "tika-vin08t28:99_12": "evampi vaṭṭatī’ti aṭṭhakathāyaṁ (pārā. aṭṭha.",
  "tika-vin08t28:99_13": "2.538-539) vacanato vihāradāyakassa kulavaṁse pacchinnepi tassa janapadassa issaro rājā vā rājamahāmatto",
  "tika-vin08t28:99_14": "vā yo koci issaro vā vihāraṁ vicāretuṁ yathājjhāsayaṁ dātuṁ vaṭṭatī’’ti vadanti,",
  "tika-vin08t28:99_15": "tampi aññe paṇḍitā nānujānanti.",
  "tika-vin08t28:100_0": "Kathaṁ?",
  "tika-vin08t28:100_1": "‘‘Yena vihāro kārito,",
  "tika-vin08t28:100_2": "so vihārasāmiko’’ti vacanaṁ pubbavohāravasena vuttaṁ,",
  "tika-vin08t28:100_3": "na idāni issaravasena yathā jetavanaṁ,",
  "tika-vin08t28:100_4": "pattassāmikotyādi.",
  "tika-vin08t28:100_5": "Yathā hi jetassa rājakumārassa vanaṁ uyyānaṁ jetavananti viggahe kate yadipi anāthapiṇḍikena kiṇitvā",
  "tika-vin08t28:100_6": "vihārapatiṭṭhāpanakālato paṭṭhāya rājakumāro tassa uyyānassa issaro na hoti,",
  "tika-vin08t28:100_7": "tathāpi anāthapiṇḍikena kiṇitakālato pubbe issarabhūtapubbattā pubbavohāravasena sabbadāpi jetavanantveva voharīyati.",
  "tika-vin08t28:100_8": "Yathā ca pattassa sāmiko pattassāmikoti viggahe kate yadipi dāyakehi kiṇitvā bhikkhussa dinnakālato paṭṭhāya kammāro pattassa issaro na hoti,",
  "tika-vin08t28:100_9": "tathāpi dāyakena kiṇitakālato pubbe issarabhūtapubbattā pubbavohāravasena pattassāmikotveva voharīyati,",
  "tika-vin08t28:100_10": "evaṁ yadipi bhikkhussa dinnakālato paṭṭhāya dāyako vihārassa issaro na hoti vatthupariccāgalakkhaṇattā dānassa,",
  "tika-vin08t28:100_11": "tathāpi dānakālato pubbe issarabhūtapubbattā pubbavohāravasena vihārassāmikotveva voharīyati,",
  "tika-vin08t28:100_12": "na mukhyato issarabhāvatoti viññāyati,",
  "tika-vin08t28:100_13": "tasmā saṅghassa vā gaṇassa vā puggalassa vā dinnakālato paṭṭhāya saṅghādayo paṭiggāhakā eva vicāretuṁ issarā,",
  "tika-vin08t28:100_14": "na dāyako.",
  "tika-vin08t28:101_0": "Kathaṁ viññāyatīti ce?",
  "tika-vin08t28:101_1": "Santesupi anāthapiṇḍikādīsu vihāradāyakesu ‘‘anujānāmi,",
  "tika-vin08t28:101_2": "bhikkhave,",
  "tika-vin08t28:101_3": "pañcahaṅgehi samannāgataṁ bhikkhuṁ senāsanaggāhāpakaṁ sammannitu’’ntiādinā (cūḷava.",
  "tika-vin08t28:101_4": "317) saṅghena sammataṁ senāsanaggāhāpakaṁ anujānitvā,",
  "tika-vin08t28:101_5": "‘‘anujānāmi,",
  "tika-vin08t28:101_6": "bhikkhave…pe…",
  "tika-vin08t28:101_7": "seyyaggena gāhetu’’ntiādinā (cūḷava.",
  "tika-vin08t28:101_8": "318) senāsanaggāhāpakasseva vicāretuṁ issarabhāvassa vacanato ca ‘‘dve bhikkhū saṅghikaṁ bhūmiṁ gahetvā sodhetvā saṅghikaṁ senāsanaṁ karonti,",
  "tika-vin08t28:101_9": "yena sā bhūmi paṭhamaṁ gahitā,",
  "tika-vin08t28:101_10": "so sāmī’’ti ca ‘‘ubhopi puggalikaṁ karonti,",
  "tika-vin08t28:101_11": "soyeva sāmī’’ti ca ‘‘yo pana saṅghikaṁ vallimattampi aggahetvā āharimena upakaraṇena saṅghikāya bhūmiyā puggalikavihāraṁ kāreti,",
  "tika-vin08t28:101_12": "upaḍḍhaṁ saṅghikaṁ upaḍḍhaṁ puggalika’’nti ca saṅghapuggalānaṁyeva sāmibhāvassa aṭṭhakathāyaṁ vuttattā ca viññāyati.",
  "tika-vin08t28:102_0": "‘‘Tassa vā kule yo koci āpucchitabbo’’ti aṭṭhakathāvacanampi tesaṁ vihārassa issarabhāvadīpakaṁ na hoti,",
  "tika-vin08t28:102_1": "atha kho gamiko bhikkhu disaṁ gantukāmo vihāre āpucchitabbabhikkhusāmaṇeraārāmikesu asantesu te āpucchitvā gantabbabhāvameva dīpeti.",
  "tika-vin08t28:102_2": "Vuttañhetaṁ aṭṭhakathāyaṁ ‘‘imaṁ pana dasavidhampi seyyaṁ saṅghike vihāre santharitvā vā santharāpetvā vā pakkamantena āpucchitvā pakkamitabbaṁ,",
  "tika-vin08t28:102_3": "āpucchantena ca bhikkhumhi sati bhikkhu āpucchitabbo…pe…",
  "tika-vin08t28:102_4": "tasmiṁ asati ārāmiko,",
  "tika-vin08t28:102_5": "tasmimpi asati yena vihāro kārito,",
  "tika-vin08t28:102_6": "so vihārassāmiko,",
  "tika-vin08t28:102_7": "tassa vā kule yo koci āpucchitabbo’’ti.",
  "tika-vin08t28:102_8": "Evaṁ ārāmikassapi āpucchitabbato olokanatthāya vattasīseneva āpucchitabbo,",
  "tika-vin08t28:102_9": "na tesaṁ saṅghikasenāsanassa issarabhāvatoti daṭṭhabbaṁ.",
  "tika-vin08t28:103_0": "‘‘Pacchinne kulavaṁse’’tyādivacanañca akappiyavasena katānaṁ akappiyavohārena paṭiggahitānaṁ khettavatthutaḷākādīnaṁ",
  "tika-vin08t28:103_1": "akappiyattā bhikkhūhi pariccattānaṁ kappiyakaraṇatthāya rājādīhi gahetvā puna tesaṁyeva bhikkhūnaṁ dānameva dīpeti,",
  "tika-vin08t28:103_2": "na tesaṁ rājādīnaṁ tehi bhikkhūhi aññesaṁ saṅghagaṇapuggalacetiyānaṁ dānaṁ.",
  "tika-vin08t28:103_3": "Yadi dadeyyuṁ,",
  "tika-vin08t28:103_4": "adhammikadānaadhammikapaaggahaadhammikaparibhogā siyuṁ.",
  "tika-vin08t28:103_5": "Vuttañhetaṁ parivāre (pari. aṭṭha.",
  "tika-vin08t28:103_6": "329) ‘‘nava adhammikāni dānāni saṅghassa pariṇataṁ aññasaṅghassa vā cetiyassa vā puggalassa vā pariṇāmeti,",
  "tika-vin08t28:103_7": "cetiyassa pariṇataṁ aññacetiyassa vā saṅghassa vā puggalassa vā pariṇāmeti,",
  "tika-vin08t28:103_8": "puggalassa pariṇataṁ aññapuggalassa vā saṅghassa vā cetiyassa vā pariṇāmetī’’ti.",
  "tika-vin08t28:103_9": "Aṭṭhakathāyañca (pari. aṭṭha.",
  "tika-vin08t28:103_10": "329) ‘‘nava adhammikāni dānānīti…pe…",
  "tika-vin08t28:103_11": "evaṁ vuttāni.",
  "tika-vin08t28:103_12": "Nava paṭiggahaparibhogāti etesaṁyeva dānānaṁ paṭiggahā ca paribhogā cā’’ti vuttaṁ.",
  "tika-vin08t28:103_13": "Tasmā yadi rājādayo issarāti gahetvā aññassa deyyuṁ,",
  "tika-vin08t28:103_14": "tampi dānaṁ adhammikadānaṁ hoti,",
  "tika-vin08t28:103_15": "taṁ dānaṁ paṭiggahā ca adhammikapaṭiggahā honti,",
  "tika-vin08t28:103_16": "taṁ dānaṁ paribhuñjantā ca adhammikaparibhogā hontīti daṭṭhabbaṁ.",
  "tika-vin08t28:104_0": "Athāpi evaṁ vadeyyuṁ ‘‘vihāradānaṁ saṅghassa,",
  "tika-vin08t28:104_1": "aggaṁ buddhena vaṇṇitantiādīsu (cūḷava. 295,",
  "tika-vin08t28:104_2": "315) ‘saṅghassā’ti ayaṁ saddo ‘dāna’nti ettha sāmisambandho na hoti,",
  "tika-vin08t28:104_3": "atha kho sampadānameva,",
  "tika-vin08t28:104_4": "‘dāyakassā’ti pana sāmisambandho ajjhāharitabbo,",
  "tika-vin08t28:104_5": "tasmā sāmibhūto dāyakova issaro,",
  "tika-vin08t28:104_6": "na sampadānabhūto saṅgho’’ti.",
  "tika-vin08t28:104_7": "Te evaṁ vattabbā –",
  "tika-vin08t28:104_8": "‘‘vihāradānaṁ saṅghassā’’ti idaṁ dānasamaye pavattavasena vuttaṁ,",
  "tika-vin08t28:104_9": "na dinnasamaye pavattavasena.",
  "tika-vin08t28:104_10": "Dānakāle hi dāyako attano vatthubhūtaṁ vihāraṁ saṅghassa pariccajitvā deti,",
  "tika-vin08t28:104_11": "tasmā tasmiṁ samaye dāyako sāmī hoti,",
  "tika-vin08t28:104_12": "saṅgho sampadānaṁ,",
  "tika-vin08t28:104_13": "dinnakāle pana saṅghova sāmī hoti vihārassa paṭiggahitattā,",
  "tika-vin08t28:104_14": "na dāyako pariccattattā,",
  "tika-vin08t28:104_15": "tasmā saṅgho vicāretuṁ issaro.",
  "tika-vin08t28:104_16": "Tenāha bhagavā ‘‘pariccattaṁ taṁ,",
  "tika-vin08t28:104_17": "bhikkhave,",
  "tika-vin08t28:104_18": "dāyakehī’’ti (cūḷava. 273).",
  "tika-vin08t28:104_19": "Idaṁ pana saddalakkhaṇagarukā saddahissantīti vuttaṁ,",
  "tika-vin08t28:104_20": "atthato pana cīvarādīnaṁ catunnaṁ paccayānaṁ dānakāleyeva dāyakasantakabhāvo dinnakālato paṭṭhāya paṭiggāhakasantakabhāvo sabbesaṁ pākaṭo,",
  "tika-vin08t28:104_21": "tasmā idampi vacanaṁ dāyakasantakabhāvasādhakaṁ na hotīti daṭṭhabbaṁ.",
  "tika-vin08t28:105_0": "Evaṁ hotu,",
  "tika-vin08t28:105_1": "tathāpi ‘‘sace bhikkhūhi pariccattabhāvaṁ ñatvā sāmiko vā tassa puttadhītaro vā añño vā koci vaṁse uppanno puna kappiyavohārena deti,",
  "tika-vin08t28:105_2": "vaṭṭatī’’ti aṭṭhakathāyaṁ (pārā. aṭṭha.",
  "tika-vin08t28:105_3": "2.538-539) vuttattā vihārassāmikabhūtadāyakassa vā tassa puttadhītādīnaṁ vaṁse uppannānaṁ vā dātuṁ issarabhāvo siddhoyevāti.",
  "tika-vin08t28:105_4": "Na siddho.",
  "tika-vin08t28:105_5": "Kasmāti ce?",
  "tika-vin08t28:105_6": "Nanu vuttaṁ ‘‘bhikkhūhi pariccattabhāvaṁ ñatvā’’ti,",
  "tika-vin08t28:105_7": "tasmā akappiyattā bhikkhūhi pariccattameva kappiyakaraṇatthāya dāyakādīhi puna kappiyavohārena deti, vaṭṭati.",
  "tika-vin08t28:105_8": "Yathā appaṭiggahitattā bhikkhūhi aparibhuttameva khādanīyabhojanīyaṁ bhikkhusantakaṁyeva āpattimocanatthaṁ dāyakādayo paṭiggahāpeti,",
  "tika-vin08t28:105_9": "na paribhuttaṁ,",
  "tika-vin08t28:105_10": "yathā ca bījagāmapariyāpannaṁyeva bhikkhusantakaṁ bījagāmabhūtagāmabhāvato parimocanatthaṁ kappiyakārakādayo kappiyaṁ karonti,",
  "tika-vin08t28:105_11": "na apariyāpannaṁ,",
  "tika-vin08t28:105_12": "evaṁ akappiyaṁ bhikkhūhi pariccattaṁyeva taḷākādikaṁ kappiyakaraṇatthaṁ dāyakādayo puna denti,",
  "tika-vin08t28:105_13": "na apariccattaṁ,",
  "tika-vin08t28:105_14": "tasmā idampi vacanaṁ kappiyakaraṇattaṁyeva sādheti,",
  "tika-vin08t28:105_15": "na issarattanti viññāyati.",
  "tika-vin08t28:106_0": "Tathāpi evaṁ vadeyyuṁ ‘‘jātibhūmiyaṁ jātibhūmikā upāsakā āyasmantaṁ dhammikattheraṁ sattahi jātibhūmikavihārehi",
  "tika-vin08t28:106_1": "pabbājayiṁsūti vacanato dāyako vihārassa issaroti viññāyati.",
  "tika-vin08t28:106_2": "Issarattāyeva hi te theraṁ pabbājetuṁ sakkā,",
  "tika-vin08t28:106_3": "no anissarā’’ti,",
  "tika-vin08t28:106_4": "na kho panevaṁ daṭṭhabbaṁ. Kasmā?",
  "tika-vin08t28:106_5": "‘‘Jātibhūmikā upāsakā’’icceva hi vuttaṁ,",
  "tika-vin08t28:106_6": "na ‘‘vihāradāyakā’’ti,",
  "tika-vin08t28:106_7": "tasmā tasmiṁ dese vasantā bahavo upāsakā āyasmantaṁ dhammikattheraṁ ayuttacārittā sakalasattavihārato pabbājayiṁsu,",
  "tika-vin08t28:106_8": "na attano vihāradāyakabhāvena issarattā,",
  "tika-vin08t28:106_9": "tasmā idampi udāharaṇaṁ na issarabhāvadīpakaṁ,",
  "tika-vin08t28:106_10": "atha kho aparādhānurūpakaraṇabhāvadīpakanti daṭṭhabbaṁ.",
  "tika-vin08t28:106_11": "Evaṁ yadā dāyako vihāraṁ patiṭṭhāpetvā deti,",
  "tika-vin08t28:106_12": "tassa muñcacetanaṁ patvā dinnakālato paṭṭhāya so vā tassa vaṁse uppanno vā janapadassāmikarājādayo vā issarā bhavituṁ vā vicāretuṁ vā na labhanti,",
  "tika-vin08t28:106_13": "paṭiggāhakabhūto saṅgho vā gaṇo vā puggalo vā soyeva issaro bhavituṁ vā vicāretuṁ vā labhatīti daṭṭhabbaṁ.",
  "tika-vin08t28:107_0": "Tattha dāyakādīnaṁ issaro bhavituṁ alabhanabhāvo kathaṁ viññāyatīti ce?",
  "tika-vin08t28:107_1": "‘‘Vatthupariccāgalakkhaṇattā dānassa,",
  "tika-vin08t28:107_2": "pathavādivatthupariccāgena ca puna gahaṇassa ayuttattā’’ti vimativinodaniyaṁ vacanato ‘‘anujānāmi,",
  "tika-vin08t28:107_3": "bhikkhave,",
  "tika-vin08t28:107_4": "yaṁ dīyamānaṁ patati,",
  "tika-vin08t28:107_5": "taṁ sāmaṁ gahetvā paribhuñjituṁ,",
  "tika-vin08t28:107_6": "pariccattaṁ taṁ,",
  "tika-vin08t28:107_7": "bhikkhave,",
  "tika-vin08t28:107_8": "dāyakehī’’ti (cūḷava.",
  "tika-vin08t28:107_9": "273) bhagavatā vuttattā ca ‘‘pariccattaṁ taṁ,",
  "tika-vin08t28:107_10": "bhikkhave,",
  "tika-vin08t28:107_11": "dāyakehīti vacanena panettha parasantakābhāvo dīpito’’ti aṭṭhakathāyaṁ vuttattā ca viññāyati.",
  "tika-vin08t28:107_12": "Saṅghādīnaṁ issaro bhavituṁ labhanabhāvo kathaṁ ñātabboti ce?",
  "tika-vin08t28:107_13": "Saṅghiko nāma vihāro saṅghassa dinno hoti pariccatto,",
  "tika-vin08t28:107_14": "‘‘puggalike puggalikasaññī aññassa puggalike āpatti dukkaṭassa,",
  "tika-vin08t28:107_15": "attano puggalike anāpattī’’ti pācittiyapāḷiyaṁ (pāci. 117,",
  "tika-vin08t28:107_16": "127) āgamanato ca ‘‘antamaso caturaṅgulapādakaṁ gāmadārakehi paṁsvāgārakesu kīḷantehi katampi saṅghassa dinnato paṭṭhāya garubhaṇḍaṁ hotī’’ti (cūḷava. aṭṭha.",
  "tika-vin08t28:107_17": "321) samantapāsādikāyaṁ vacanato ca ‘‘abhiyogepi cettha cātuddisaṁ saṅghaṁ uddissa bhikkhūnaṁ dinnaṁ",
  "tika-vin08t28:107_18": "vihāraṁ vā pariveṇaṁ vā āvāsaṁ vā mahantampi khuddakampi abhiyuñjato abhiyogo na ruhati,",
  "tika-vin08t28:107_19": "acchinditvā gaṇhitumpi na sakkoti. Kasmā?",
  "tika-vin08t28:107_20": "Sabbesaṁ dhuranikkhepābhāvato.",
  "tika-vin08t28:107_21": "Na hettha sabbe cātuddisā bhikkhū dhuranikkhepaṁ karontīti.",
  "tika-vin08t28:107_22": "Dīghabhāṇakādibhedassa pana gaṇassa ekapuggalassa vā santakaṁ abhiyuñjitvā gaṇhanto sakkoti te dhuraṁ",
  "tika-vin08t28:107_23": "nikkhipāpetu’’nti dutiyapārājikavaṇṇanāyaṁ (pārā. aṭṭha.",
  "tika-vin08t28:107_24": "1.102) vacanato ca viññāyati.",
  "tika-vin08t28:108_0": "Kathaṁ dāyakādīnaṁ vicāretuṁ alabhanabhāvo viññāyatīti ce?",
  "tika-vin08t28:108_1": "Santesupi veḷuvanavihārādidāyakesu tesaṁ vicāraṇaṁ ananujānitvā ‘‘anujānāmi,",
  "tika-vin08t28:108_2": "bhikkhave,",
  "tika-vin08t28:108_3": "pañcahaṅgehi samannāgataṁ bhikkhuṁ senāsanaggāhāpakaṁ sammannitu’’nti bhikkhusseva senāsanaggāhāpakasammutianujānato",
  "tika-vin08t28:108_4": "ca bhaṇḍanakārakesu kosambakabhikkhūsu sāvatthiṁ āgatesu anāthapiṇḍikena ca visākhāya mahāupāsikāya ca",
  "tika-vin08t28:108_5": "‘‘kathāhaṁ, bhante,",
  "tika-vin08t28:108_6": "tesu bhikkhūsu paṭipajjāmī’’ti (mahāva.",
  "tika-vin08t28:108_7": "468) evaṁ jetavanavihāradāyakapubbārāmavihāradāyakabhūtesu ārocitesupi tesaṁ senāsanavicāraṇaṁ avatvā āyasmatā sāriputtattherena ‘‘kathaṁ nu kho, bhante,",
  "tika-vin08t28:108_8": "tesu bhikkhūsu senāsane paṭipajjitabba’’nti ārocite ‘‘tena hi,",
  "tika-vin08t28:108_9": "sāriputta,",
  "tika-vin08t28:108_10": "vivittaṁ senāsanaṁ dātabba’’nti vatvā ‘‘sace pana, bhante,",
  "tika-vin08t28:108_11": "vivittaṁ na hoti,",
  "tika-vin08t28:108_12": "kathaṁ paṭipajjitabba’’nti vutte ‘‘tena hi vivittaṁ katvāpi dātabbaṁ,",
  "tika-vin08t28:108_13": "na tvevāhaṁ,",
  "tika-vin08t28:108_14": "sāriputta,",
  "tika-vin08t28:108_15": "kenaci pariyāyena vuḍḍhatarassa bhikkhuno senāsanaṁ paṭibāhitabbanti vadāmi,",
  "tika-vin08t28:108_16": "yo paṭibāheyya,",
  "tika-vin08t28:108_17": "āpatti dukkaṭassā’’ti (mahāva.",
  "tika-vin08t28:108_18": "473) therasseva senāsanassa vicāraṇassa anuññātattā ca viññāyati.",
  "tika-vin08t28:109_0": "Kathaṁ pana saṅghādīnaṁ senāsanaṁ vicāretuṁ labhanabhāvo viññāyatīti? ‘‘Evañca,",
  "tika-vin08t28:109_1": "bhikkhave,",
  "tika-vin08t28:109_2": "sammannitabbo –",
  "tika-vin08t28:109_3": "paṭhamaṁ bhikkhu yācitabbo,",
  "tika-vin08t28:109_4": "yācitvā byattena bhikkhunā paṭibalena saṅgho ñāpetabbo –",
  "tika-vin08t28:110_0": "Suṇātu me, bhante,",
  "tika-vin08t28:110_1": "saṅgho…pe…",
  "tika-vin08t28:110_2": "sammato saṅghena itthannāmo bhikkhu senāsanaggāhāpako,",
  "tika-vin08t28:110_3": "khamati saṅghassa,",
  "tika-vin08t28:110_4": "tasmā tuṇhī,",
  "tika-vin08t28:110_5": "evametaṁ dhārayāmīti (cūḷava. 317).",
  "tika-vin08t28:111_0": "Evaṁ saṅghena senāsanaggāhāpakaṁ sammannāpetvā puna tena saṅghasammatena senāsanaggāhāpakena senāsanaggāhakavidhānaṁ anujānituṁ anujānāmi,",
  "tika-vin08t28:111_1": "bhikkhave,",
  "tika-vin08t28:111_2": "paṭhamaṁ bhikkhū gaṇetuṁ,",
  "tika-vin08t28:111_3": "bhikkhū gaṇetvā seyyā gaṇetuṁ,",
  "tika-vin08t28:111_4": "seyyā gaṇetvā seyyaggena gāhetu’’nti vacanato saṅghikasenāsanassa saṅghena vicāretuṁ labhanabhāvo viññāyati.",
  "tika-vin08t28:112_0": "‘‘Dīghabhāṇakādibhedassa pana gaṇassa ekapuggalassa vā dinnavihārādiṁ acchinditvā gaṇhante dhuranikkhepasambhavā pārājika’’nti aṭṭhakathāyaṁ (pārā. aṭṭha.",
  "tika-vin08t28:112_1": "1.102) āgamanato ca ‘‘attano puggalike anāpattī’’ti pāḷiyaṁ (pāci.",
  "tika-vin08t28:112_2": "117) āgamanato ca ‘‘yasmiṁ pana vissāso ruhati,",
  "tika-vin08t28:112_3": "tassa santakaṁ attano puggalikamiva hotīti mahāpaccariādīsu vutta’’nti aṭṭhakathāyaṁ (pāci. aṭṭha.",
  "tika-vin08t28:112_4": "112) vacanato ca gaṇassa dinno gaṇasantakavihāro gaṇeneva vicārīyate,",
  "tika-vin08t28:112_5": "no dāyakādīhi.",
  "tika-vin08t28:112_6": "Puggalassa dinno puggalikavihāropi paṭiggāhakapuggaleneva vicārīyate,",
  "tika-vin08t28:112_7": "no dāyakādīhīti viññāyati.",
  "tika-vin08t28:112_8": "Evaṁ vinayapāḷiyaṁ aṭṭhakathāṭīkāsu ca vihārassa saṅghikagaṇasantakapuggalikavasena tividhasseva vacanato",
  "tika-vin08t28:112_9": "ca tesaṁyeva saṅghagaṇapuggalānaṁ vihāravicāraṇassa anuññātattā ca dāyakasantakassa vihārassa visuṁ avuttattā",
  "tika-vin08t28:112_10": "ca dāyakānaṁ vihāravicāraṇassa ananuññātattā ca saṅghādayo eva vihārassa issarā honti,",
  "tika-vin08t28:112_11": "teyeva ca vicāretuṁ labhantīti daṭṭhabbaṁ.",
  "tika-vin08t28:113_0": "Evaṁ hotu,",
  "tika-vin08t28:113_1": "tesu paṭiggāhakabhūtesu saṅghagaṇapuggalesu so vihāro kassa santako hoti,",
  "tika-vin08t28:113_2": "kena ca vicāretabboti? Vuccate –",
  "tika-vin08t28:113_3": "saṅghikavihāre tāva ‘‘āgatānāgatassa cātuddisassa saṅghassa dammī’’ti dinnattā paṭiggāhakesu kālakatesupi",
  "tika-vin08t28:113_4": "tadañño cātuddisasaṅgho ca anāgatasaṅgho ca issaro,",
  "tika-vin08t28:113_5": "tassa santako,",
  "tika-vin08t28:113_6": "tena vicāretabbo.",
  "tika-vin08t28:113_7": "Gaṇasantake pana tasmiṁ gaṇe yāva ekopi atthi,",
  "tika-vin08t28:113_8": "tāva gaṇasantakova,",
  "tika-vin08t28:113_9": "tena avasiṭṭhena bhikkhunā vicāretabbo.",
  "tika-vin08t28:113_10": "Sabbesu kālakatesu yadi sakalagaṇo vā taṁgaṇapariyāpannaavasiṭṭhapuggalo vā jīvamānakāleyeva yassa kassaci dinno,",
  "tika-vin08t28:113_11": "yena ca vissāsaggāhavasena gahito,",
  "tika-vin08t28:113_12": "so issaro.",
  "tika-vin08t28:113_13": "Sacepi sakalagaṇo jīvamānakāleyeva aññagaṇassa vā saṅghassa vā puggalassa vā deti,",
  "tika-vin08t28:113_14": "te aññagaṇasaṅghapuggalā issarā honti.",
  "tika-vin08t28:113_15": "Puggalikavihāre pana so vihārassāmiko attano jīvamānakāleyeva saṅghassa vā gaṇassa vā puggalassa vā deti,",
  "tika-vin08t28:113_16": "te issarā honti.",
  "tika-vin08t28:113_17": "Yo vā pana tassa jīvamānasseva vissāsaggāhavasena gaṇhāti,",
  "tika-vin08t28:113_18": "sova issaro hotīti daṭṭhabbo.",
  "tika-vin08t28:114_0": "Kathaṁ viññāyatīti ce?",
  "tika-vin08t28:114_1": "Saṅghike vihārassa garubhaṇḍattā avissajjiyaṁ avebhaṅgikaṁ hoti,",
  "tika-vin08t28:114_2": "na kassaci dātabbaṁ.",
  "tika-vin08t28:114_3": "Gaṇasantakapuggalikesu pana tesaṁ sāmikattā dānavissāsaggāhā ruhanti,",
  "tika-vin08t28:114_4": "‘‘tasmā so jīvamānoyeva sabbaṁ attano parikkhāraṁ nissajjitvā kassaci adāsi,",
  "tika-vin08t28:114_5": "koci vā vissāsaṁ aggahesi.",
  "tika-vin08t28:114_6": "Yassa dinnaṁ,",
  "tika-vin08t28:114_7": "yena ca gahitaṁ,",
  "tika-vin08t28:114_8": "tasseva hotī’’ti ca ‘‘dvinnaṁ santakaṁ hoti avibhattaṁ,",
  "tika-vin08t28:114_9": "ekasmiṁ kālakate itaro sāmī,",
  "tika-vin08t28:114_10": "bahūnampi santake eseva nayo’’ti (mahāva. aṭṭha.",
  "tika-vin08t28:114_11": "369) ca aṭṭhakathāyaṁ vuttattā viññāyati.",
  "tika-vin08t28:115_0": "Evaṁ pana vissajjetvā adinnaṁ ‘‘mamaccayena asukassa hotū’’ti dānaṁ accayadānattā na ruhati.",
  "tika-vin08t28:115_1": "Vuttañhetaṁ aṭṭhakathāyaṁ (cūḷava. aṭṭha.",
  "tika-vin08t28:115_2": "419) ‘‘sace hi pañcasu sahadhammikesu yo koci kālaṁ karonto ‘mamaccayena mayhaṁ parikkhāro upajjhāyassa hotu,",
  "tika-vin08t28:115_3": "ācariyassa hotu,",
  "tika-vin08t28:115_4": "saddhivihārikassa hotu,",
  "tika-vin08t28:115_5": "antevāsikassa hotu,",
  "tika-vin08t28:115_6": "mātu hotu,",
  "tika-vin08t28:115_7": "pitu hotu,",
  "tika-vin08t28:115_8": "aññassa vā kassaci hotū’ti vadati,",
  "tika-vin08t28:115_9": "tesaṁ na hoti,",
  "tika-vin08t28:115_10": "saṅghasseva hoti.",
  "tika-vin08t28:115_11": "Na hi pañcannaṁ sahadhammikānaṁ accayadānaṁ ruhati,",
  "tika-vin08t28:115_12": "gihīnaṁ pana ruhatī’’ti.",
  "tika-vin08t28:115_13": "Ettha ca ekacce pana vinayadharā ‘‘gihīnanti padaṁ sampadānanti gahetvā bhikkhūnaṁ santakaṁ accayadānavasena gihīnaṁ dadante ruhati,",
  "tika-vin08t28:115_14": "pañcannaṁ pana sahadhammikānaṁ dento na ruhatī’’ti vadanti.",
  "tika-vin08t28:115_15": "Evaṁ sante mātāpitūnaṁ dadantopi ruheyya tesaṁ gihibhūtattā.",
  "tika-vin08t28:115_16": "‘‘Atha ca pana ‘mātu hotu,",
  "tika-vin08t28:115_17": "pitu hotu,",
  "tika-vin08t28:115_18": "aññassa vā kassaci hotū’ti vadati,",
  "tika-vin08t28:115_19": "tesaṁ na hotī’’ti vacanato na ruhatīti viññāyati,",
  "tika-vin08t28:115_20": "tasmā ‘‘gihīnaṁ panā’’ti idaṁ na sampadānavacanaṁ,",
  "tika-vin08t28:115_21": "atha kho sāmivacanamevāti daṭṭhabbaṁ.",
  "tika-vin08t28:115_22": "Tena gihīnaṁ pana santakaṁ accayadānaṁ ruhatīti sambandho kātabbo.",
  "tika-vin08t28:116_0": "Kiñca bhiyyo –",
  "tika-vin08t28:116_1": "‘‘sace hi pañcasu sahadhammikesu yo koci kālaṁ karonto mamaccayena mayhaṁ parikkhāro’’ti ārabhitvā ‘‘na",
  "tika-vin08t28:116_2": "hi pañcannaṁ sahadhammikānaṁ accayadānaṁ ruhati,",
  "tika-vin08t28:116_3": "gihīnaṁ pana ruhatī’’ti vuttattā sāmyatthe chaṭṭhībahuvacanaṁ samatthitaṁ bhavati.",
  "tika-vin08t28:116_4": "Yadi evaṁ ‘‘gihīna’’nti padassa asampadānatte sati katamaṁ sampadānaṁ hotīti?",
  "tika-vin08t28:116_5": "‘‘Yassa kassacī’’ti padaṁ.",
  "tika-vin08t28:116_6": "Vuttañhi aṭṭhakathāyaṁ (cūḷava. aṭṭha.",
  "tika-vin08t28:116_7": "419) ‘‘mātu hotu,",
  "tika-vin08t28:116_8": "pitu hotu,",
  "tika-vin08t28:116_9": "aññassa vā kassaci hotū’’ti.",
  "tika-vin08t28:116_10": "Ayamattho ajjukavatthunā (pārā.",
  "tika-vin08t28:116_11": "158) dīpetabbo.",
  "tika-vin08t28:116_12": "Evaṁ jīvamānakāleyeva datvā matesu vinicchayo amhehi ñāto,",
  "tika-vin08t28:116_13": "kassaci adatvā matesu vinicchayo kathaṁ ñātabboti?",
  "tika-vin08t28:116_14": "Tatthāpi saṅghike tāva heṭṭhā vuttanayena saṅghova issaro,",
  "tika-vin08t28:116_15": "gaṇasantake pana ekaccesu avasesā issarā,",
  "tika-vin08t28:116_16": "sabbesu matesu saṅghova issaro.",
  "tika-vin08t28:116_17": "Vuttañhi aṭṭhakathāyaṁ (mahāva. aṭṭha.",
  "tika-vin08t28:116_18": "369) ‘‘sabbesu matesu saṅghikaṁ hotī’’ti.",
  "tika-vin08t28:116_19": "Puggalike pana vihārassa garubhaṇḍattā avissajjiyaṁ avebhaṅgikaṁ saṅghikameva hoti.",
  "tika-vin08t28:117_0": "Kathaṁ viññāyatīti ce?",
  "tika-vin08t28:117_1": "‘‘Bhikkhussa,",
  "tika-vin08t28:117_2": "bhikkhave,",
  "tika-vin08t28:117_3": "kālakate saṅgho sāmī pattacīvare,",
  "tika-vin08t28:117_4": "apica gilānupaṭṭhākā bahūpakārā,",
  "tika-vin08t28:117_5": "anujānāmi ,",
  "tika-vin08t28:117_6": "bhikkhave,",
  "tika-vin08t28:117_7": "saṅghena ticīvarañca pattañca gilānupaṭṭhākānaṁ dātuṁ.",
  "tika-vin08t28:117_8": "Yaṁ tattha lahubhaṇḍaṁ lahuparikkhāraṁ,",
  "tika-vin08t28:117_9": "taṁ sammukhībhūtena saṅghena bhājetuṁ.",
  "tika-vin08t28:117_10": "Yaṁ tattha garubhaṇḍaṁ garuparikkhāraṁ,",
  "tika-vin08t28:117_11": "taṁ āgatānāgatassa cātuddisassa saṅghassa avissajjiyaṁ avebhaṅgika’’nti (mahāva.",
  "tika-vin08t28:117_12": "369) tena bhagavatā jānatā passatā arahatā sammāsambuddhena vuttattā viññāyati.",
  "tika-vin08t28:117_13": "Evampi ‘‘garubhaṇḍaṁ garuparikkhāraṁ’’icceva bhagavatā vuttaṁ,",
  "tika-vin08t28:117_14": "na ‘‘vihāra’’nti,",
  "tika-vin08t28:117_15": "tasmā kathaṁ vihārassa garubhaṇḍabhāvoti viññāyatīti?",
  "tika-vin08t28:117_16": "‘‘Vihāro vihāravatthu,",
  "tika-vin08t28:117_17": "idaṁ dutiyaṁ avebhaṅgika’’nti pāḷiyaṁ,",
  "tika-vin08t28:118_0": "‘‘Dvisaṅgahāni dve honti, tatiyaṁ catusaṅgahaṁ;",
  "tika-vin08t28:119_0": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin08t28:120_0": "‘‘Iti pañcahi rāsīhi, pañcanimmalalocano;",
  "tika-vin08t28:121_0": "Pañcavīsavidhaṁ nātho, garubhaṇḍaṁ pakāsayī’’ti. (cūḷava. aṭṭha. 321) –",
  "tika-vin08t28:122_0": "Aṭṭhakathāyañca vuttattā viññāyati.",
  "tika-vin08t28:123_0": "Iti dāyako vihāraṁ katvā kulūpakabhikkhussa deti,",
  "tika-vin08t28:123_1": "tassa muñcacetanuppattito pubbakāle dāyako vihārassāmiko hoti,",
  "tika-vin08t28:123_2": "dātuṁ vā vicāretuṁ vā issaro,",
  "tika-vin08t28:123_3": "muñcacetanuppattito paṭṭhāya paṭiggāhakabhikkhu sāmiko hoti,",
  "tika-vin08t28:123_4": "paribhuñjituṁ vā aññesaṁ dātuṁ vā issaro.",
  "tika-vin08t28:123_5": "So puggalo attano jīvamānakkhaṇeyeva saddhivihārikādīnaṁ nissajjitvā deti,",
  "tika-vin08t28:123_6": "tadā te saddhivihārikādayo sāmikā honti,",
  "tika-vin08t28:123_7": "paribhuñjituṁ vā aññassa vā dātuṁ issarā.",
  "tika-vin08t28:123_8": "Yadi pana kassaci adatvāva kālaṁ karoti,",
  "tika-vin08t28:123_9": "tadā saṅghova tassa vihārassa sāmiko hoti,",
  "tika-vin08t28:123_10": "na dāyako vā puggalo vā,",
  "tika-vin08t28:123_11": "saṅghānumatiyā eva puggalo paribhuñjituṁ labhati,",
  "tika-vin08t28:123_12": "na attano issaravatāyāti daṭṭhabbo.",
  "tika-vin08t28:124_0": "Evaṁ mūlatoyeva saṅghassa dinnattā saṅghikabhūtavihāro vā mūle gaṇapuggalānaṁ dinnattā gaṇasantakapuggalikabhūtopi",
  "tika-vin08t28:124_1": "tesaṁ gaṇapuggalānaṁ aññassa nissajjanavasena adatvā kālakatattā pacchā saṅghikabhāvaṁ pattavihāro vā",
  "tika-vin08t28:124_2": "saṅghena vicāretabbo hoti.",
  "tika-vin08t28:124_3": "Saṅghenapi bhagavato anumatiyā senāsanaggāhāpakaṁ sammannitvā gāhāpetabbo.",
  "tika-vin08t28:124_4": "Vuttañhetaṁ senāsanakkhandhake (cūḷava.",
  "tika-vin08t28:124_5": "317) ‘‘atha kho bhikkhūnaṁ etadahosi ‘kena nu kho senāsanaṁ gāhetabba’nti.",
  "tika-vin08t28:124_6": "Bhagavato etamatthaṁ ārocesuṁ –",
  "tika-vin08t28:124_7": "‘anujānāmi,",
  "tika-vin08t28:124_8": "bhikkhave,",
  "tika-vin08t28:124_9": "pañcahaṅgehi samannāgataṁ bhikkhuṁ senāsanaggāhāpakaṁ sammannitu’nti’’ādi.",
  "tika-vin08t28:125_0": "Imasmiṁ ṭhāne ‘‘senāsanaggāho nāma vassakālavasena senāsanaggāho,",
  "tika-vin08t28:125_1": "utukālavasena senāsanaggāho,",
  "tika-vin08t28:125_2": "dhuvavāsavasena senāsanaggāhoti tividho hoti.",
  "tika-vin08t28:125_3": "Tesu vassakālavasena senāsanaggāho purimavassavasena senāsanaggāho,",
  "tika-vin08t28:125_4": "pacchimavassavasena senāsanaggāhoti duvidho.",
  "tika-vin08t28:125_5": "Utukālavasena senāsanaggāhopi antarāmuttakavasena senāsanaggāho,",
  "tika-vin08t28:125_6": "taṅkhaṇapaṭisallānavasena senāsanaggāhoti duvidho’’ti ācariyā vadanti,",
  "tika-vin08t28:125_7": "etaṁ pāḷiyā ca aṭṭhakathāya ca asamentaṁ viya dissati.",
  "tika-vin08t28:125_8": "Pāḷiyañhi (cūḷava.",
  "tika-vin08t28:125_9": "318) ‘‘atha kho bhikkhūnaṁ etadahosi ‘kati nu kho senāsanaggāho’ti.",
  "tika-vin08t28:125_10": "Bhagavato etamatthaṁ ārocesuṁ – tayome,",
  "tika-vin08t28:125_11": "bhikkhave,",
  "tika-vin08t28:125_12": "senāsanaggāhā purimako pacchimako antarāmuttako.",
  "tika-vin08t28:125_13": "Aparajjugatāya āsāḷhiyā purimako gāhetabbo,",
  "tika-vin08t28:125_14": "māsagatāya āsāḷhiyā pacchimako gāhetabbo,",
  "tika-vin08t28:125_15": "aparajjugatāya pavāraṇāya āyatiṁ vassāvāsatthāya antarāmuttako gāhetabbo. Ime kho,",
  "tika-vin08t28:125_16": "bhikkhave,",
  "tika-vin08t28:125_17": "tayo senāsanaggāhā’’ti evaṁ āgato,",
  "tika-vin08t28:125_18": "aṭṭhakathāyampi (cūḷava. aṭṭha.",
  "tika-vin08t28:125_19": "318) ‘‘tīsu senāsanaggāhesu purimako ca pacchimako cāti ime dve gāhā thāvarā.",
  "tika-vin08t28:125_20": "Antarāmuttake ayaṁ vinicchayo…pe…",
  "tika-vin08t28:125_21": "ayaṁ tāva antovasse vassūpanāyikādivasena pāḷiyaṁ āgatasenāsanaggāhakathā,",
  "tika-vin08t28:125_22": "ayaṁ pana senāsanaggāho nāma duvidho hoti utukāle ca vassāvāse cā’’ti evaṁ āgato,",
  "tika-vin08t28:125_23": "tasmā saṅghena sammatasenāsanaggāhāpakena vicāretabbā.",
  "tika-vin08t28:126_0": "Senāsanaggāho nāma utukāle senāsanaggāho,",
  "tika-vin08t28:126_1": "vassāvāse senāsanaggāhoti duvidho.",
  "tika-vin08t28:126_2": "Tattha utukālo nāma hemantautugimhautuvasena aṭṭha māsā,",
  "tika-vin08t28:126_3": "tasmiṁ kāle bhikkhū aniyatāvāsā honti,",
  "tika-vin08t28:126_4": "tasmā ye yadā āgacchanti,",
  "tika-vin08t28:126_5": "tesaṁ tadā bhikkhū uṭṭhāpetvā senāsanaṁ dātabbaṁ,",
  "tika-vin08t28:126_6": "akālo nāma natthi.",
  "tika-vin08t28:126_7": "Ayaṁ utukāle senāsanaggāho nāma.",
  "tika-vin08t28:126_8": "Vassāvāse senāsanaggāho pana ‘‘purimako pacchimako antarāmuttako’’ti pāḷiyaṁ āgatanayena tividho hoti.",
  "tika-vin08t28:126_9": "Antarāmuttakopi hi āyatiṁ vassāvāsatthāya gāhitattā vassāvāse senāsanaggāhameva pavisati,",
  "tika-vin08t28:126_10": "na utukāle senāsanaggāho.",
  "tika-vin08t28:126_11": "Vuttañhi bhagavatā ‘‘aparajjugatāya pavāraṇāya āyatiṁ vassāvāsatthāya antarāmuttako gāhetabbo’’ti.",
  "tika-vin08t28:126_12": "Taṅkhaṇapaṭisallānavasena senāsanaggāhoti ca neva pāḷiyaṁ na aṭṭhakathāyaṁ visuṁ āgato,",
  "tika-vin08t28:126_13": "utukāle senāsanaggāhoyeva tadaṅgasenāsanaggāhotipi taṅkhaṇapaṭisallānavasena senāsanaggāhotipi vadanti,",
  "tika-vin08t28:126_14": "tasmā utukālavasena senāsanaggāhopi ‘‘antarāmuttakavasena senāsanaggāho taṅkhaṇapaṭisallānavasena senāsanaggāhoti dubbidho’’ti na vattabbo.",
  "tika-vin08t28:127_0": "Athāpi vadanti ‘‘yathāvuttesu pañcasu senāsanaggāhesu cattāro senāsanaggāhā pañcaṅgasamannāgatena senāsanaggāhāpakasammutiladdhena",
  "tika-vin08t28:127_1": "bhikkhunā antoupacārasīmaṭṭhena hutvā antosīmaṭṭhānaṁ bhikkhūnaṁ yathāvinayaṁ vicāretabbā honti,",
  "tika-vin08t28:127_2": "te pana vicāraṇā yāvajjakālā thāvarā hutvā na tiṭṭhanti,",
  "tika-vin08t28:127_3": "dhuvavāsavasena vicāraṇameva yāvajjakālā thāvaraṁ hutvā tiṭṭhatī’’ti,",
  "tika-vin08t28:127_4": "tampi tathā na sakkā vattuṁ. Kasmā?",
  "tika-vin08t28:127_5": "Senāsanaggāhāpakabhede ‘‘dhuvavāsavasena senāsanaggāho’’ti pāḷiyaṁ aṭṭhakathāyañca natthi.",
  "tika-vin08t28:127_6": "Dhuvavāsavasena vicāraṇañca sammutiladdhena senāsanaggāhāpakena vicāretabbaṁ na hoti,",
  "tika-vin08t28:127_7": "atha kho samaggena saṅghena apalokanakammavasena duvaṅgasamannāgatassa bhikkhussa anuṭṭhāpanīyaṁ katvā dānameva,",
  "tika-vin08t28:127_8": "tasmā samaggo saṅgho bahūpakāratāguṇavisiṭṭhatāsaṅkhātehi dvīhi aṅgehi samannāgataṁ bhikkhuṁ apalokanakammavasena",
  "tika-vin08t28:127_9": "sammannitvā tassa phāsukaṁ āvāsaṁ dhuvavāsavasena anuṭṭhāpanīyaṁ katvā deti,",
  "tika-vin08t28:127_10": "taṁ yāvajjakālā thāvaraṁ hutvā tiṭṭhatīti vattabbaṁ.",
  "tika-vin08t28:128_0": "Samaggo saṅghova dhuvavāsavasena deti,",
  "tika-vin08t28:128_1": "na senāsanaggāhāpakoti ayamattho kathaṁ ñātabboti ce?",
  "tika-vin08t28:128_2": "‘‘Saṅgho pana bhaṇḍāgārikassa vā dhammakathikavinayadharādīnaṁ vā gaṇavācakaācariyassa vā bahūpakārataṁ",
  "tika-vin08t28:128_3": "guṇavisiṭṭhatañca sallakkhento dhuvavāsatthāya vihāraṁ sammannitvā detī’’ti (pāci. aṭṭha. 120; kaṅkhā. aṭṭha.",
  "tika-vin08t28:128_4": "anupakhajjasikkhāpadavaṇṇanā) ‘‘saṅgho pana bahussutassa uddesaparipucchādīhi bahūpakārassa bhāranitthārakassa",
  "tika-vin08t28:128_5": "phāsukaṁ āvāsaṁ anuṭṭhāpanīyaṁ katvā detī’’ti ca ‘‘saṅgho pana bhaṇḍāgārikassa vā dhammakathikavinayadharagaṇavācakācariyānaṁ",
  "tika-vin08t28:128_6": "vā bahūpakārataṁ guṇavisiṭṭhatañca sallakkhetvā dhuvavāsatthāya vihāraṁ sallakkhetvā sammannitvā detī’’ti",
  "tika-vin08t28:128_7": "ca ‘‘bahussutassa saṅghabhāranitthārakassa bhikkhuno anuṭṭhāpanīyasenāsanampī’’ti (pari. aṭṭha.",
  "tika-vin08t28:128_8": "495-496) ca ‘‘apalokanakammaṁ nāma sīmaṭṭhakaṁ saṅghaṁ sodhetvā chandārahānaṁ chandaṁ āharitvā samaggassa",
  "tika-vin08t28:128_9": "saṅghassa anumatiyā tikkhattuṁ sāvetvā kattabbaṁ kamma’’nti ca aṭṭhakathāsu (pari. aṭṭha.",
  "tika-vin08t28:128_10": "482) vacanato sādhukaṁ nissaṁsayena ñātabboti.",
  "tika-vin08t28:129_0": "Kathaṁ pana apalokanakammena dātabbabhāvo viññāyatīti?",
  "tika-vin08t28:129_1": "‘‘Bahussutassa saṅghabhāranitthārakassa bhikkhuno anuṭṭhāpanīyasenāsanampi saṅghakiccaṁ karontānaṁ kappiyakārakādīnaṁ",
  "tika-vin08t28:129_2": "bhattavetanampi apalokanakammena dātuṁ vaṭṭatī’’ti parivāraṭṭhakathāyaṁ (pari. aṭṭha.",
  "tika-vin08t28:129_3": "495-496) kammavagge āgatattā viññāyati.",
  "tika-vin08t28:129_4": "Kathaṁ pana duvaṅgasamannāgatassa bhikkhunoyeva dātabbabhāvo viññāyatīti?",
  "tika-vin08t28:129_5": "‘‘Bahūpakāratanti bhaṇḍāgārikatādibahauupakārabhāvaṁ.",
  "tika-vin08t28:129_6": "Na kevalaṁ idamevāti āha ‘guṇavisiṭṭhatañcā’tiādi.",
  "tika-vin08t28:129_7": "Tena bahūpakārattepi guṇavisiṭṭhattābhāve,",
  "tika-vin08t28:129_8": "guṇavisiṭṭhattepi bahūpakārattābhāve dātuṁ na vaṭṭatīti dassetī’’ti vinayatthamañjūsāyaṁ (kaṅkhā. aṭṭha. ṭī.",
  "tika-vin08t28:129_9": "anupakhajjasikkhāpadavaṇṇanā) vuttattā viññāyati.",
  "tika-vin08t28:130_0": "Kasmā pana senāsanaggāhāpakena vicāretabbo senāsanaggāho yāvajjakālā na tiṭṭhatīti?",
  "tika-vin08t28:130_1": "Pañcaṅgasamannāgatassa senāsanaggāhāpakassa bhikkhuno dullabhattā,",
  "tika-vin08t28:130_2": "nānādesavāsīnaṁ nānācariyakulasambhavānaṁ bhikkhūnaṁ ekasambhogaparibhogassa dukkarattā ca imehi dvīhi kāraṇehi na tiṭṭhati.",
  "tika-vin08t28:130_3": "Vuttañhetaṁ bhagavatā ‘‘anujānāmi,",
  "tika-vin08t28:130_4": "bhikkhave,",
  "tika-vin08t28:130_5": "pañcahaṅgehi samannāgataṁ bhikkhuṁ senāsanaggāhāpakaṁ sammannituṁ,",
  "tika-vin08t28:130_6": "yo na chandāgatiṁ gaccheyya,",
  "tika-vin08t28:130_7": "na dosāgatiṁ gaccheyya,",
  "tika-vin08t28:130_8": "na mohāgatiṁ gaccheyya,",
  "tika-vin08t28:130_9": "na bhayāgatiṁ gaccheyya ,",
  "tika-vin08t28:130_10": "gahitāgahitañca jāneyyā’’ti (cūḷava. 317).",
  "tika-vin08t28:130_11": "Aṭṭhakathāyampi (pāci. aṭṭha.",
  "tika-vin08t28:130_12": "122) ‘‘evarūpena hi sabhāgapuggalena ekavihāre vā ekapariveṇe vā vasantena attho natthī’’ti vuttaṁ.",
  "tika-vin08t28:130_13": "Kasmā pana dhuvavāsatthāya dānavicāro yāvajjakālā tiṭṭhatīti?",
  "tika-vin08t28:130_14": "Pañcaṅgasamannāgatābhāvepi sīmaṭṭhakassa samaggassa saṅghassa anumatiyā kattabbattā.",
  "tika-vin08t28:130_15": "Vuttañhi ‘‘apalokanakammaṁ nāma sīmaṭṭhakaṁ saṅghaṁ sodhetvā chandārahānaṁ chandaṁ āharitvā samaggassa",
  "tika-vin08t28:130_16": "saṅghassa anumatiyā tikkhattuṁ sāvetvā kattabbaṁ kamma’’nti (pari. aṭṭha. 482).",
  "tika-vin08t28:131_0": "Utukāle saṅghikasenāsane vasantena āgato bhikkhu na paṭibāhetabbo aññatra anuṭṭhāpanīyā.",
  "tika-vin08t28:131_1": "Vuttañhi bhagavatā ‘‘anujānāmi,",
  "tika-vin08t28:131_2": "bhikkhave,",
  "tika-vin08t28:131_3": "vassānaṁ temāsaṁ paṭibāhituṁ,",
  "tika-vin08t28:131_4": "utukālaṁ pana na paṭibāhitu’’nti (cūḷava. 318).",
  "tika-vin08t28:131_5": "‘‘Aññatra anuṭṭhāpanīyā’’ti vuttaṁ,",
  "tika-vin08t28:131_6": "katame anuṭṭhāpanīyāti?",
  "tika-vin08t28:131_7": "Cattāro anuṭṭhāpanīyā vuḍḍhataro,",
  "tika-vin08t28:131_8": "bhaṇḍāgāriko, gilāno,",
  "tika-vin08t28:131_9": "saṅghato laddhasenāsano ca.",
  "tika-vin08t28:131_10": "Tattha vuḍḍhataro bhikkhu tasmiṁ vihāre antosīmaṭṭhakabhikkhūsu attanā vuḍḍhatarassa aññassa abhāvā yathāvuḍḍhaṁ kenaci anuṭṭhāpanīyo.",
  "tika-vin08t28:131_11": "Bhaṇḍāgāriko saṅghena sammannitvā bhaṇḍāgārassa dinnatāya saṅghassa bhaṇḍaṁ rakkhanto gopento vasati,",
  "tika-vin08t28:131_12": "tasmā so bhaṇḍāgāriko kenaci anuṭṭhāpanīyo.",
  "tika-vin08t28:131_13": "Gilāno gelaññābhibhūto attano laddhasenāsane vasanto kenaci anuṭṭhāpanīyo.",
  "tika-vin08t28:131_14": "Saṅghato laddhasenāsano samaggena saṅghena dinnasenāsanattā kenaci anuṭṭhāpanīyo.",
  "tika-vin08t28:131_15": "Vuttañhi aṭṭhakathāyaṁ (mahāva. aṭṭha.",
  "tika-vin08t28:131_16": "343) ‘‘cattāro hi na vuṭṭhāpetabbā vuḍḍhataro,",
  "tika-vin08t28:131_17": "bhaṇḍāgāriko, gilāno,",
  "tika-vin08t28:131_18": "saṅghato laddhasenāsanoti.",
  "tika-vin08t28:131_19": "Tattha vuḍḍhataro attano vuḍḍhatāya navakatarena na vuṭṭhāpetabbo,",
  "tika-vin08t28:131_20": "bhaṇḍāgāriko saṅghena sammannitvā bhaṇḍāgārassa dinnatāya,",
  "tika-vin08t28:131_21": "gilāno attano gilānatāya,",
  "tika-vin08t28:131_22": "saṅgho pana bahussutassa uddesaparipucchādīhi bahūpakārassa bhāranitthārakassa phāsukaṁ āvāsaṁ anuṭṭhāpanīyaṁ katvā deti,",
  "tika-vin08t28:131_23": "tasmā so upakārakatāya ca saṅghato laddhatāya ca na vuṭṭhāpetabbo’’ti.",
  "tika-vin08t28:131_24": "Ṭhapetvā ime cattāro avasesā vuṭṭhāpanīyāva honti.",
  "tika-vin08t28:132_0": "Aparasmiṁ bhikkhumhi āgate vuṭṭhāpetvā senāsanaṁ dāpetabbaṁ.",
  "tika-vin08t28:132_1": "Vuttañhi aṭṭhakathāyaṁ (cūḷava. aṭṭha.",
  "tika-vin08t28:132_2": "318) ‘‘utukāle tāva keci āgantukā bhikkhū purebhattaṁ āgacchanti,",
  "tika-vin08t28:132_3": "keci pacchābhattaṁ paṭhamayāmaṁ vā majjhimayāmaṁ vā pacchimayāmaṁ vā,",
  "tika-vin08t28:132_4": "ye yadā āgacchanti,",
  "tika-vin08t28:132_5": "tesaṁ tadāva bhikkhū uṭṭhāpetvā senāsanaṁ dātabbaṁ,",
  "tika-vin08t28:132_6": "akālo nāma natthī’’ti.",
  "tika-vin08t28:132_7": "Etarahi pana saddhā pasannā manussā vihāraṁ katvā appekacce paṇḍitānaṁ vacanaṁ sutvā ‘‘saṅghe dinnaṁ",
  "tika-vin08t28:132_8": "mahapphala’’nti ñatvā cātuddisaṁ saṅghaṁ ārabbha ‘‘imaṁ vihāraṁ āgatānāgatassa cātuddisassa saṅghassa",
  "tika-vin08t28:132_9": "demā’’ti vatvā denti,",
  "tika-vin08t28:132_10": "appekacce attanā pasannaṁ bhikkhuṁ ārabbha vihāraṁ katvāpi dānakāle tena uyyojitā hutvā cātuddisaṁ saṅghaṁ ārabbha vuttanayena denti,",
  "tika-vin08t28:132_11": "appekacce karaṇakālepi dānakālepi attano kulūpakabhikkhumeva ārabbha pariccajanti,",
  "tika-vin08t28:132_12": "tathāpi dakkhiṇodakapātanakāle tena sikkhāpitā yathāvuttapāṭhaṁ vacībhedaṁ karonti,",
  "tika-vin08t28:132_13": "cittena pana kulūpakasseva denti,",
  "tika-vin08t28:132_14": "na sabbasaṅghasādhāraṇatthaṁ icchanti.",
  "tika-vin08t28:133_0": "Imesu tīsu dānesu paṭhamaṁ pubbakālepi dānakālepi saṅghaṁ uddissa pavattattā sabbasaṅghikaṁ hoti.",
  "tika-vin08t28:133_1": "Dutiyaṁ pubbakāle puggalaṁ uddissa pavattamānampi dānakāle saṅghaṁ uddissa pavattattā saṅghikameva.",
  "tika-vin08t28:133_2": "Tatiyaṁ pana pubbakālepi dānakālepi kulūpakapuggalameva uddissa pavattati,",
  "tika-vin08t28:133_3": "na saṅghaṁ,",
  "tika-vin08t28:133_4": "kevalaṁ bhikkhunā vuttānusāreneva vacībhedaṁ karonti.",
  "tika-vin08t28:133_5": "Evaṁ sante ‘‘kiṁ ayaṁ vihāro cittavasena puggaliko hoti,",
  "tika-vin08t28:133_6": "vacībhedavasena saṅghiko’’ti cintāyaṁ ekacce evaṁ vadeyyuṁ –",
  "tika-vin08t28:134_0": "‘‘Manopubbaṅgamā dhammā, manoseṭṭhā manomayā;",
  "tika-vin08t28:135_0": "Manasā ce pasannena, bhāsati vā karoti vā;",
  "tika-vin08t28:136_0": "Tato naṁ sukhamanveti, chāyāva anapāyinīti. (dha. pa. 2) –",
  "tika-vin08t28:137_0": "Vacanato cittavasena puggaliko hotī’’ti.",
  "tika-vin08t28:137_1": "Aññe ‘‘yathā dāyakā vadanti,",
  "tika-vin08t28:137_2": "tathā paṭipajjitabbanti (cūḷava. aṭṭha.",
  "tika-vin08t28:137_3": "325) vacanato vacībhedavasena saṅghiko hotī’’ti.",
  "tika-vin08t28:138_0": "Tatrāyaṁ vicāraṇā –",
  "tika-vin08t28:138_1": "idaṁ dānaṁ pubbe puggalassa pariṇataṁ pacchā saṅghassa pariṇāmitaṁ,",
  "tika-vin08t28:138_2": "tasmā ‘‘saṅghiko’’ti vutte navasu adhammikadānesu ‘‘puggalassa pariṇataṁ saṅghassa pariṇāmetī’’ti (pārā.",
  "tika-vin08t28:138_3": "660) vuttaṁ aṭṭhamaṁ adhammikadānaṁ hoti,",
  "tika-vin08t28:138_4": "tassa dānassa paṭiggahāpi paribhogāpi adhammikapaṭiggahā adhammikaparibhogā honti.",
  "tika-vin08t28:138_5": "‘‘Puggaliko’’ti vutte tīsu dhammikadānesu ‘‘puggalassa dinnaṁ puggalasseva detī’’ti vuttaṁ tatiyadhammikadānaṁ hoti,",
  "tika-vin08t28:138_6": "tassa paṭiggahāpi paribhogāpi dhammikapaṭiggahā dhammikaparibhogā honti,",
  "tika-vin08t28:138_7": "tasmā puggalikapakkhaṁ bhajati.",
  "tika-vin08t28:138_8": "Appekacce suttantikādigaṇe pasīditvā vihāraṁ kāretvā gaṇassa denti ‘‘imaṁ vihāraṁ āyasmantānaṁ dammī’’ti.",
  "tika-vin08t28:138_9": "Appekacce puggale pasīditvā vihāraṁ katvā puggalassa denti ‘‘imaṁ vihāraṁ āyasmato dammī’’ti.",
  "tika-vin08t28:138_10": "Ete pana gaṇasantakapuggalikā vihārā dānakālato paṭṭhāya paṭiggāhakasantakāva honti,",
  "tika-vin08t28:138_11": "na dāyakasantakā.",
  "tika-vin08t28:138_12": "Tesu gaṇasantako tāva ekaccesu matesu avasesānaṁ santako,",
  "tika-vin08t28:138_13": "tesu dharamānesuyeva kassaci denti,",
  "tika-vin08t28:138_14": "tassa santako.",
  "tika-vin08t28:138_15": "Kassaci adatvā sabbesu matesu saṅghiko hoti.",
  "tika-vin08t28:138_16": "Vuttañhi aṭṭhakathāyaṁ (mahāva. aṭṭha.",
  "tika-vin08t28:138_17": "369) ‘‘dvinnaṁ santakaṁ hoti avibhattaṁ,",
  "tika-vin08t28:138_18": "ekasmiṁ kālakate itaro sāmī,",
  "tika-vin08t28:138_19": "bahūnaṁ santakepi eseva nayo.",
  "tika-vin08t28:138_20": "Sabbesu matesu saṅghikaṁva hotī’’ti.",
  "tika-vin08t28:139_0": "Puggalikavihāropi yadi so paṭiggāhakapuggalo attano jīvamānakāleyeva saddhivihārikādīnaṁ deti,",
  "tika-vin08t28:139_1": "koci vā tassa vissāsena taṁ vihāraṁ aggahesi,",
  "tika-vin08t28:139_2": "tassa santako hoti.",
  "tika-vin08t28:139_3": "Kassaci adatvā kālakate saṅghiko hoti.",
  "tika-vin08t28:139_4": "Vuttañhi aṭṭhakathāyaṁ ‘‘so jīvamānoyeva sabbaṁ attano parikkhāraṁ nissajjitvā kassaci adāsi,",
  "tika-vin08t28:139_5": "koci vā vissāsaṁ aggahesi.",
  "tika-vin08t28:139_6": "Yassa dinno,",
  "tika-vin08t28:139_7": "yena ca gahito,",
  "tika-vin08t28:139_8": "tasseva hotī’’ti.",
  "tika-vin08t28:139_9": "Pāḷiyañca (mahāva.",
  "tika-vin08t28:139_10": "369) ‘‘bhikkhussa,",
  "tika-vin08t28:139_11": "bhikkhave,",
  "tika-vin08t28:139_12": "kālakate saṅgho sāmī pattacīvare,",
  "tika-vin08t28:139_13": "apica gilānupaṭṭhākā bahūpakārā.",
  "tika-vin08t28:139_14": "Anujānāmi,",
  "tika-vin08t28:139_15": "bhikkhave,",
  "tika-vin08t28:139_16": "saṅghena ticīvarañca pattañca gilānupaṭṭhākānaṁ dātuṁ,",
  "tika-vin08t28:139_17": "yaṁ tattha lahubhaṇḍaṁ lahuparikkhāraṁ,",
  "tika-vin08t28:139_18": "taṁ sammukhībhūtena saṅghena bhājetuṁ,",
  "tika-vin08t28:139_19": "yaṁ tattha garubhaṇḍaṁ garuparikkhāraṁ,",
  "tika-vin08t28:139_20": "taṁ āgatānāgatassa cātuddisassa saṅghassa avissajjiyaṁ avebhaṅgika’’nti (mahāva.",
  "tika-vin08t28:139_21": "369) vuttaṁ,",
  "tika-vin08t28:139_22": "tasmā iminā nayena vinicchayo kātabbo.",
  "tika-vin08t28:140_0": "Saṅghike pana pāḷiyaṁ āgatānaṁ ‘‘purimako pacchimako antarāmuttako cā’’ti (cūḷava.",
  "tika-vin08t28:140_1": "318) vuttānaṁ tiṇṇaṁ senāsanaggāhānañca aṭṭhakathāyaṁ (cūḷava. aṭṭha.",
  "tika-vin08t28:140_2": "318) āgatānaṁ ‘‘utukāle ca vassāvāse cā’’ti vuttānaṁ dvinnaṁ senāsanaggāhānañca etarahi asampajjanato",
  "tika-vin08t28:140_3": "anuṭṭhāpanīyapāḷiyaṁ āgatassa attano sabhāvena anuṭṭhāpanīyassa dhuvavāsatthāya saṅghena dinnatāya anuṭṭhāpanīyassa",
  "tika-vin08t28:140_4": "vaseneva vinicchayo hoti.",
  "tika-vin08t28:140_5": "Vuḍḍhataragilānā hi attano sabhāvena anuṭṭhāpanīyā honti.",
  "tika-vin08t28:140_6": "Vuttañhetaṁ aṭṭhakathāyaṁ (mahāva. aṭṭha.",
  "tika-vin08t28:140_7": "343) ‘‘vuḍḍhataro attano vuḍḍhatāya navakatarena na vuṭṭhāpetabbo,",
  "tika-vin08t28:140_8": "gilāno attano gilānatāyā’’ti.",
  "tika-vin08t28:140_9": "Bhaṇḍāgārikadhammakathikādayo dhuvavāsatthāya saṅghena dinnatāya anuṭṭhāpanīyā honti.",
  "tika-vin08t28:140_10": "Vuttañhi ‘‘saṅgho pana bhaṇḍāgārikassa vā dhammakathikavinayadharādīnaṁ vā…pe…",
  "tika-vin08t28:140_11": "dhuvavāsatthāya vihāraṁ sammannitvā deti,",
  "tika-vin08t28:140_12": "tasmā yassa saṅghena dinno,",
  "tika-vin08t28:140_13": "sopi anuṭṭhāpanīyo’’ti (pāci. aṭṭha. 120; kaṅkhā. aṭṭha.",
  "tika-vin08t28:140_14": "anupakhajjasikkhāpadavaṇṇanā).",
  "tika-vin08t28:140_15": "So evaṁ veditabbo –",
  "tika-vin08t28:140_16": "etarahi saṅghikavihāresu saṅghattheresu yathākammaṅgatesu tasmiṁ vihāre yo bhikkhu vuḍḍhataro,",
  "tika-vin08t28:140_17": "sopi ‘‘ayaṁ vihāro mayā vasitabbo’’ti vadati.",
  "tika-vin08t28:140_18": "Yo tattha byatto paṭibalo,",
  "tika-vin08t28:140_19": "sopi tatheva vadati.",
  "tika-vin08t28:140_20": "Yena so vihāro kārito,",
  "tika-vin08t28:140_21": "sopi ‘‘mayā pasīditapuggalo āropetabbo’’ti vadati.",
  "tika-vin08t28:140_22": "Saṅghopi ‘‘mayameva issarā,",
  "tika-vin08t28:140_23": "tasmā amhehi icchitapuggalo āropetabbo’’ti vadati.",
  "tika-vin08t28:140_24": "Evaṁdvidhā vā tidhā vā catudhā vā bhinnesu mahantaṁ adhikaraṇaṁ hoti.",
  "tika-vin08t28:141_0": "Tesu vuḍḍhataro ‘‘na tvevāhaṁ,",
  "tika-vin08t28:141_1": "bhikkhave,",
  "tika-vin08t28:141_2": "kenaci pariyāyena vuḍḍhatarassa āsanaṁ paṭibāhitabbanti vadāmi,",
  "tika-vin08t28:141_3": "yo paṭibāheyya,",
  "tika-vin08t28:141_4": "āpatti dukkaṭassā’’ti pāḷipāṭhañca (mahāva. 473; cūḷava. 316),",
  "tika-vin08t28:141_5": "‘‘vuḍḍhataro attano vuḍḍhatāya navakatarena na vuṭṭhāpetabbo’’ti aṭṭhakathāvacanañca (pāci. aṭṭha.",
  "tika-vin08t28:141_6": "119 ādayo; kaṅkhā. aṭṭha.",
  "tika-vin08t28:141_7": "anupakhajjasikkhāpadavaṇṇanā) gahetvā ‘‘ahameva ettha vuḍḍhataro,",
  "tika-vin08t28:141_8": "mayā vuḍḍhataro añño natthi,",
  "tika-vin08t28:141_9": "tasmā ahameva imasmiṁ vihāre vasitumanucchaviko’’ti saññī hoti.",
  "tika-vin08t28:141_10": "Byattopi ‘‘bahussutassa saṅghabhāranitthārakassa bhikkhuno anuṭṭhāpanīyasenāsanampī’’ti parivāraṭṭhakathāvacanañca (pari. aṭṭha. 495-496),",
  "tika-vin08t28:141_11": "‘‘anujānāmi,",
  "tika-vin08t28:141_12": "bhikkhave,",
  "tika-vin08t28:141_13": "byattena bhikkhunā paṭibalena dasavassena vā atirekadasavassena vā upasampādetuṁ,",
  "tika-vin08t28:141_14": "nissayaṁ dātu’’ntiādipāḷivacanañca (mahāva. 76,",
  "tika-vin08t28:141_15": "82) gahetvā ‘‘ahameva ettha byatto paṭibalo,",
  "tika-vin08t28:141_16": "na mayā añño byattataro atthi,",
  "tika-vin08t28:141_17": "tasmā ahameva imassa vihārassa anucchaviko’’ti saññī.",
  "tika-vin08t28:141_18": "Vihārakārakopi ‘‘yena vihāro kārito,",
  "tika-vin08t28:141_19": "so vihārasāmikoti vinayapāṭho (pāci. aṭṭha.",
  "tika-vin08t28:141_20": "116) atthi,",
  "tika-vin08t28:141_21": "mayā ca bahuṁ dhanaṁ cajitvā ayaṁ vihāro kārito,",
  "tika-vin08t28:141_22": "tasmā mayā pasannapuggalo āropetabbo,",
  "tika-vin08t28:141_23": "na añño’’ti saññī.",
  "tika-vin08t28:141_24": "Saṅghopi ‘‘saṅghiko nāma vihāro saṅghassa dinno hoti pariccatto’’tiādipāḷivacanañca (pāci. 116, 121, 126, 131),",
  "tika-vin08t28:141_25": "antamaso caturaṅgulapādakaṁ gāmadārakehi paṁsvāgārakesu kīḷantehi katampi saṅghassa dinnakālato paṭṭhāya",
  "tika-vin08t28:141_26": "garubhaṇḍaṁ hotī’’tiādiaṭṭhakathāvacanañca (cūḷava. aṭṭha.",
  "tika-vin08t28:141_27": "321) gahetvā ‘‘ayaṁ vihāro saṅghiko saṅghasantako,",
  "tika-vin08t28:141_28": "tasmā amhehi abhirucitapuggalova āropetabbo,",
  "tika-vin08t28:141_29": "na añño’’ti saññī.",
  "tika-vin08t28:142_0": "Tattha vuḍḍhatarassa vacanepi ‘‘na tvevāhaṁ,",
  "tika-vin08t28:142_1": "bhikkhave’’tyādivacanaṁ (cūḷava.",
  "tika-vin08t28:142_2": "316) tesu tesu āsanasālādīsu aggāsanassa vuḍḍhatarārahattā bhattaṁ bhuñjitvā nisinnopi bhikkhu vuḍḍhatare",
  "tika-vin08t28:142_3": "āgate vuṭṭhāya āsanaṁ dātabbaṁ sandhāya bhagavatā vuttaṁ,",
  "tika-vin08t28:142_4": "na dhuvavāsaṁ sandhāya.",
  "tika-vin08t28:142_5": "‘‘Vuḍḍhataro attano vuḍḍhatāya’’tyādivacanañca (pāci. aṭṭha. 120; kaṅkhā. aṭṭha.",
  "tika-vin08t28:142_6": "anupakhajjasikkhāpadavaṇṇanā) yathāvuḍḍhaṁ senāsane dīyamāne vuḍḍhatare āgate navakataro vuṭṭhāpetabbo,",
  "tika-vin08t28:142_7": "vuṭṭhāpetvā vuḍḍhatarassa senāsanaṁ dātabbaṁ,",
  "tika-vin08t28:142_8": "vuḍḍhataro pana navakatarena na vuṭṭhāpetabbo. Kasmā?",
  "tika-vin08t28:142_9": "‘‘Attano vuḍḍhataratāyā’’ti utukāle yathāvuḍḍhaṁ senāsanadānaṁ sandhāya vuttaṁ,",
  "tika-vin08t28:142_10": "na dhuvavāsatthāya dānaṁ sandhāya ,",
  "tika-vin08t28:142_11": "tasmā idampi vacanaṁ upaparikkhitabbaṁ,",
  "tika-vin08t28:142_12": "na sīghaṁ anujānitabbaṁ.",
  "tika-vin08t28:143_0": "Byattavacanepi ‘‘bahussutassa saṅghabhāranitthārakassa’’tyādivacanañca (pari. aṭṭha.",
  "tika-vin08t28:143_1": "445-496) na bahussutamattena saṅghikavihārassa issarabhāvaṁ sandhāya vuttaṁ,",
  "tika-vin08t28:143_2": "atha kho tassa bhikkhussa bahūpakārataṁ guṇavisiṭṭhatañca sallakkhetvā saṅghena phāsukaṁ āvāsaṁ anuṭṭhāpanīyaṁ",
  "tika-vin08t28:143_3": "katvā dinne so bhikkhu kenaci tamhā vihārā anuṭṭhāpanīyo hoti,",
  "tika-vin08t28:143_4": "imamatthaṁ sandhāya vuttaṁ.",
  "tika-vin08t28:143_5": "‘‘Anujānāmi,",
  "tika-vin08t28:143_6": "bhikkhave’’tyādivacanañca (mahāva.",
  "tika-vin08t28:143_7": "82) nissayācariyānaṁ lakkhaṇaṁ pakāsetuṁ bhagavatā vuttaṁ,",
  "tika-vin08t28:143_8": "na saṅghikavihārassa issarattaṁ,",
  "tika-vin08t28:143_9": "tasmā idampi vacanaṁ upaparikkhitabbaṁ,",
  "tika-vin08t28:143_10": "na sīghaṁ anujānitabbaṁ.",
  "tika-vin08t28:144_0": "Dāyakavacanaṁ pana nānujānitabbaṁ paṭibāhitabbaṁ. Kasmā?",
  "tika-vin08t28:144_1": "‘‘Yena vihāro kārito’’tyādipāṭhassa amukhyavohārattā.",
  "tika-vin08t28:144_2": "Yathā hi puthujjanakāle rūpādīsu sañjanassa bhūtapubbattā bhūtapubbagatiyā arahāpi ‘‘satto’’ti,",
  "tika-vin08t28:144_3": "evaṁ dānakālato pubbe tassa vihārassa sāmibhūtapubbattā dāyako ‘‘vihārasāmiko’’ti vuccati,",
  "tika-vin08t28:144_4": "na issarattā.",
  "tika-vin08t28:144_5": "Na hi sakale vinayapiṭake aṭṭhakathāṭīkāsu ca ‘‘vissajjetvā dinnassa vihārassa dāyako issaro’’ti vā ‘‘dāyakena",
  "tika-vin08t28:144_6": "vicāretabbo’’ti vā ‘‘dāyakasantakavihāro’’ti vā pāṭho atthi,",
  "tika-vin08t28:144_7": "‘‘saṅghiko,",
  "tika-vin08t28:144_8": "gaṇasantako,",
  "tika-vin08t28:144_9": "puggaliko’’icceva atthi,",
  "tika-vin08t28:144_10": "tasmā tassa vacanaṁ nānujānitabbaṁ.",
  "tika-vin08t28:145_0": "Saṅghassa vacanepi ‘‘saṅghiko nāma vihāro’’tyādivacanaṁ (pāci. 116, 121, 126,",
  "tika-vin08t28:145_1": "131) saṅghasantakabhāvaṁ saṅghena vicāretabbabhāvaṁ dīpeti,",
  "tika-vin08t28:145_2": "saṅgho pana vicārento pañcaṅgasamannāgataṁ bhikkhuṁ senāsanaggāhāpakaṁ sammannitvā tena yathāvuḍḍhaṁ vicāretabbo vā hoti,",
  "tika-vin08t28:145_3": "samaggena saṅghena duvaṅgasamannāgatassa bhikkhuno apalokanakammena dhuvavāsatthāya dātabbo vā.",
  "tika-vin08t28:145_4": "Tesu pañcaṅgasamannāgatassa bhikkhuno dullabhattā senāsanaggāhāpakasammutiyā abhāve sati duvaṅgasamannāgato bhikkhu pariyesitabbo.",
  "tika-vin08t28:145_5": "Evaṁ pana apariyesitvā bhaṇḍāgārikatādibahaūpakāratāyuttassa bahussutatādiguṇavisiṭṭhatāvirahassa bhikkhuno",
  "tika-vin08t28:145_6": "āmisagarukatādivasena saṅghena vihāro dātabbo na hoti,",
  "tika-vin08t28:145_7": "tasmā saṅghavacanampi upaparikkhitabbaṁ,",
  "tika-vin08t28:145_8": "na tāva anujānitabbaṁ.",
  "tika-vin08t28:146_0": "Atha tīṇipi vacanāni saṁsandetabbāni.",
  "tika-vin08t28:146_1": "Tattha saṅghassa issarattā saṅgho pucchitabbo ‘‘ko puggalo tumhehi abhirucito’’ti,",
  "tika-vin08t28:146_2": "pucchitvā ‘‘eso’’ti vutte ‘‘kasmā abhirucito’’ti pucchitvā ‘‘eso puggalo amhe cīvarādipaccayehi anuggahetā,",
  "tika-vin08t28:146_3": "amhākaṁ ñātisālohito,",
  "tika-vin08t28:146_4": "upajjhāyo, ācariyo,",
  "tika-vin08t28:146_5": "saddhivihāriko,",
  "tika-vin08t28:146_6": "antevāsiko,",
  "tika-vin08t28:146_7": "samānupajjhāyako,",
  "tika-vin08t28:146_8": "samānācariyako,",
  "tika-vin08t28:146_9": "piyasahāyo, lābhī, yasassī,",
  "tika-vin08t28:146_10": "tasmā amhehi abhirucito’’ti vutte ‘‘na ettāvatā dhuvavāsatthāya vihāro dātabbo’’ti paṭikkhipitabbo.",
  "tika-vin08t28:146_11": "Atha ‘‘eso puggalo sabbehi amhehi vuḍḍhataro aggāsanaṁ aggodakaṁ aggapiṇḍaṁ arahati,",
  "tika-vin08t28:146_12": "dhuvavāsatthāya vihāro pana tassa dātabboti aṭṭhakathācariyehi na vutto’’ti vatvā paṭikkhipitabbo.",
  "tika-vin08t28:146_13": "Atha ‘‘dhammakathiko,",
  "tika-vin08t28:146_14": "vinayadharo,",
  "tika-vin08t28:146_15": "gaṇavācakaācariyo’’ti vutte ‘‘eso dhuvavāsatthāya dinnavihārassa anucchaviko,",
  "tika-vin08t28:146_16": "etassa dātabbo’’ti anumoditabbo.",
  "tika-vin08t28:146_17": "Kathaṁ viññāyatīti ce?",
  "tika-vin08t28:146_18": "‘‘Saṅgho pana bhaṇḍāgārikassa vā dhammakathikavinayadharādīnaṁ vā gaṇavācakaācariyassa vā bahūpakārataṁ",
  "tika-vin08t28:146_19": "guṇavisiṭṭhatañca sallakkhento dhuvavāsatthāya vihāraṁ sammannitvā detī’’ti vacanato viññāyati (pāci.  aṭṭha. 129; kaṅkhā. aṭṭha.",
  "tika-vin08t28:146_20": "anupakhajjasikkhāpadavaṇṇanā).",
  "tika-vin08t28:147_0": "Idha pana sādhakapāṭhe ‘‘bhaṇḍāgārikassa vā’’ti vijjamāne kasmā sādhyavacane bhaṇḍāgāriko na vuttoti?",
  "tika-vin08t28:147_1": "Etarahi bhaṇḍāgārassa abhāvā.",
  "tika-vin08t28:147_2": "Yadi kesuci vihāresu bhaṇḍāgāraṁ sammanneyya,",
  "tika-vin08t28:147_3": "so bhaṇḍāgāravihāre nisinno saṅghassa pattacīvararakkhaṇādikaṁ upakāraṁ kareyya,",
  "tika-vin08t28:147_4": "tassa bahūpakārataṁ sallakkhento saṅgho bhaṇḍāgārikassa phāsukaṁ āvāsaṁ etarahipi dhuvavāsatthāya dadeyya,",
  "tika-vin08t28:147_5": "so tassa visuṁ dhuvavāsavihāroti.",
  "tika-vin08t28:147_6": "Ettha sādhakapāṭhe ‘‘dhammakathikavinayadharādīnaṁ vā’’tiādisaddena bahussuto āgatāgamo dhammadharo vinayadharo",
  "tika-vin08t28:147_7": "mātikādharo paṇḍito byatto medhāvī lajjī kukkuccako sikkhākāmoti vuttaguṇavante saṅgaṇhāti.",
  "tika-vin08t28:147_8": "Athāpi ‘‘eso puggalo bahussuto uddesaparipucchādīhi bhikkhūnaṁ bahūpakāro saṅghabhāranitthārako’’ti vadati,",
  "tika-vin08t28:147_9": "‘‘sādhu esopi phāsukāvāsassa araho,",
  "tika-vin08t28:147_10": "anuṭṭhāpanīyaṁ katvā dhuvavāsatthāya vihāro etassapi dātabbo’’ti vatvā anumoditabbo.",
  "tika-vin08t28:147_11": "Kathaṁ viññāyatīti ce?",
  "tika-vin08t28:147_12": "‘‘Saṅgho pana bahussutassa uddesaparipucchādīhi bahūpakārassa bhāranitthārakassa phāsukaṁ āvāsaṁ anuṭṭhāpanīyaṁ katvā detī’’ti (mahāva. aṭṭha.",
  "tika-vin08t28:147_13": "343) vacanato viññāyati.",
  "tika-vin08t28:148_0": "Athāpi ‘‘ayaṁ puggalo dhammakathiko vinayadharo gaṇavācakācariyo saṅghassa bahūpakāro visiṭṭhaguṇayutto’’ti vadati,",
  "tika-vin08t28:148_1": "‘‘sādhu etassapi puggalassa dhuvavāsatthāya vihāraṁ sallakkhetvā sammannitvāva dātabbo’’ti vatvā anumoditabbo.",
  "tika-vin08t28:148_2": "Kathaṁ viññāyatīti ce?",
  "tika-vin08t28:148_3": "‘‘Saṅgho pana bhaṇḍāgārikassa vā dhammakathikavinayadharādīnaṁ vā gaṇavācakācariyassa vā bahūpakārataṁ",
  "tika-vin08t28:148_4": "guṇavisiṭṭhatañca sallakkhetvā dhuvavāsatthāya vihāraṁ sammannitvā detī’’ti (pāci. aṭṭha. 120; kaṅkhā. aṭṭha.",
  "tika-vin08t28:148_5": "anupakhajjasikkhāpadavaṇṇanā) vacanato viññāyati.",
  "tika-vin08t28:149_0": "Athāpi ‘‘eso puggalo bahussuto saṅghabhāranitthārako’’ti vadati,",
  "tika-vin08t28:149_1": "‘‘sādhu etassapi anuṭṭhāpanīyaṁ katvā dātabbo’’ti vatvā anumoditabbo.",
  "tika-vin08t28:149_2": "Kathaṁ viññāyatīti ce?",
  "tika-vin08t28:149_3": "‘‘Bahussutassa saṅghabhāranitthārakassa bhikkhuno anuṭṭhāpanīyasenāsanampī’’ti parivāraṭṭhakathāyaṁ (pari. aṭṭha.",
  "tika-vin08t28:149_4": "495-496) vuttattā viññāyati.",
  "tika-vin08t28:149_5": "Tato ‘‘evaṁ duvaṅgasampanno puggalo antosīmaṭṭho vā bahisīmaṭṭho vā’’ti pucchitvā ‘‘antosīmaṭṭho’’ti",
  "tika-vin08t28:149_6": "vutte ‘‘sādhu suṭṭhu tassa dātabbo’’ti sampaṭicchitabbaṁ.",
  "tika-vin08t28:149_7": "‘‘Bahisīmaṭṭho’’ti vutte ‘‘na dātabbo’’ti paṭikkhipitabbaṁ.",
  "tika-vin08t28:149_8": "Kasmāti ce? ‘‘Na,",
  "tika-vin08t28:149_9": "bhikkhave,",
  "tika-vin08t28:149_10": "nissīme ṭhitassa senāsanaṁ gāhetabbaṁ,",
  "tika-vin08t28:149_11": "yo gāheyya,",
  "tika-vin08t28:149_12": "āpatti dukkaṭassā’’ti (cūḷava.",
  "tika-vin08t28:149_13": "318) vacanatoti.",
  "tika-vin08t28:150_0": "Atha ‘‘duvaṅgasamannāgate antosīmaṭṭhe asati ekaṅgasamannāgato antosīmaṭṭho atthī’’ti pucchitvā ‘‘atthī’’ti",
  "tika-vin08t28:150_1": "vutte ‘‘sādhu suṭṭhu etassa dātabbo’’ti sampaṭicchitabbaṁ.",
  "tika-vin08t28:150_2": "Kathaṁ viññāyatīti ce?",
  "tika-vin08t28:150_3": "‘‘Bahūpakārataṁ guṇavisiṭṭhatañca sallakkhentoti bhaṇḍāgārikassa bahūpakārataṁ dhammakathikādīnaṁ guṇavisiṭṭhatañca",
  "tika-vin08t28:150_4": "sallakkhento’’ti sāratthadīpaniyaṁ (sārattha. ṭī.",
  "tika-vin08t28:150_5": "pācittiya 3.119-121) ekekaṅgavasena āgatattā viññāyati.",
  "tika-vin08t28:150_6": "‘‘Antosīmaṭṭho ekaṅgasamannāgatopi natthi,",
  "tika-vin08t28:150_7": "bahisīmaṭṭhova atthī’’ti vutte ‘‘āgantvā antosīme ṭhitassa dātabbo’’ti vattabbo.",
  "tika-vin08t28:150_8": "Kasmāti ce?",
  "tika-vin08t28:150_9": "‘‘Asampattānampi upacārasīmaṁ paviṭṭhānaṁ antevāsikādīsu gaṇhantesu dātabbamevā’’ti aṭṭhakathāyaṁ (mahāva. aṭṭha.",
  "tika-vin08t28:150_10": "379) vacanato viññāyati.",
  "tika-vin08t28:151_0": "Sace pana ekaṅgayuttabhāvena vā duvaṅgayuttabhāvena vā samānā dve tayo bhikkhū antosīmāyaṁ vijjamānā bhaveyyuṁ,",
  "tika-vin08t28:151_1": "kassa dātabboti?",
  "tika-vin08t28:151_2": "Vaḍḍhatarassāti.",
  "tika-vin08t28:151_3": "Kathaṁ viññāyatīti ce? ‘‘Na ca,",
  "tika-vin08t28:151_4": "bhikkhave,",
  "tika-vin08t28:151_5": "saṅghikaṁ yathāvuḍḍhaṁ paṭibāhitabbaṁ,",
  "tika-vin08t28:151_6": "yo paṭibāheyya,",
  "tika-vin08t28:151_7": "āpatti dukkaṭassā’’ti (cūḷava.",
  "tika-vin08t28:151_8": "311) vacanatoti.",
  "tika-vin08t28:151_9": "Sace pana antosīmāyaṁ ekaṅgayutto vā duvaṅgayutto vā bhikkhu natthi,",
  "tika-vin08t28:151_10": "sabbeva āvāsikā bālā abyattā,",
  "tika-vin08t28:151_11": "evaṁ sati kassa dātabboti?",
  "tika-vin08t28:151_12": "Yo taṁ vihāraṁ āgacchati āgantuko bhikkhu,",
  "tika-vin08t28:151_13": "so ce lajjī hoti pesalo bahussuto sikkhākāmo,",
  "tika-vin08t28:151_14": "so tehi āvāsikehi bhikkhūhi aññattha agamanatthaṁ saṅgahaṁ katvā so āvāso dātabbo.",
  "tika-vin08t28:152_0": "Ayamattho kathaṁ jānitabboti ce?",
  "tika-vin08t28:152_1": "‘‘Idha pana,",
  "tika-vin08t28:152_2": "bhikkhave,",
  "tika-vin08t28:152_3": "aññatarasmiṁ āvāse sambahulā bhikkhū viharanti bālā abyattā,",
  "tika-vin08t28:152_4": "te na jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā.",
  "tika-vin08t28:152_5": "Tattha añño bhikkhu āgacchati bahussuto āgatāgamo dhammadharo vinayadharo mātikādharo paṇḍito byatto medhāvī lajjī kukkuccako sikkhākāmo, tehi,",
  "tika-vin08t28:152_6": "bhikkhave,",
  "tika-vin08t28:152_7": "bhikkhūhi so bhikkhu saṅgahetabbo anuggahetabbo upalāpetabbo upaṭṭhāpetabbo cuṇṇena mattikāya dantakaṭṭhena mukhodakena.",
  "tika-vin08t28:152_8": "No ce saṅgaṇheyyuṁ anuggaṇheyyuṁ upalāpeyyuṁ upaṭṭhāpeyyuṁ cuṇṇena mattikāya dantakaṭṭhena mukhodakena,",
  "tika-vin08t28:152_9": "āpatti dukkaṭassā’’ti (mahāva.",
  "tika-vin08t28:152_10": "163) sammāsambuddhena paññattattā,",
  "tika-vin08t28:152_11": "aṭṭhakathāyañca (mahāva. aṭṭha.",
  "tika-vin08t28:152_12": "163) ‘‘saṅgahetabboti ‘sādhu, bhante,",
  "tika-vin08t28:152_13": "āgatattha,",
  "tika-vin08t28:152_14": "idha bhikkhā sulabhā sūpabyañjanaṁ atthi,",
  "tika-vin08t28:152_15": "vasatha anukkaṇṭhamānā’ti evaṁ piyavacanena saṅgahetabbo,",
  "tika-vin08t28:152_16": "punappunaṁ tathākaraṇavasena anuggahetabbo,",
  "tika-vin08t28:152_17": "‘āma vasissāmī’ti paṭivacanadāpanena upalāpetabbo.",
  "tika-vin08t28:152_18": "Atha vā catūhi paccayehi saṅgahetabbo ceva anuggahetabbo ca,",
  "tika-vin08t28:152_19": "piyavacanena upalāpetabbo,",
  "tika-vin08t28:152_20": "kaṇṇasukhaṁ ālapitabboti attho,",
  "tika-vin08t28:152_21": "cuṇṇādīhi upaṭṭhāpetabbo.",
  "tika-vin08t28:152_22": "Āpatti dukkaṭassāti sace sakalopi saṅgho na karoti,",
  "tika-vin08t28:152_23": "sabbesaṁ dukkaṭaṁ.",
  "tika-vin08t28:152_24": "Idha neva therā,",
  "tika-vin08t28:152_25": "na daharā muccanti,",
  "tika-vin08t28:152_26": "sabbehi vārena upaṭṭhātabbo,",
  "tika-vin08t28:152_27": "attano vāre anupaṭṭhahantassa āpatti.",
  "tika-vin08t28:152_28": "Tena pana mahātherānaṁ pariveṇasammajjanadantakaṭṭhadānādīni na sāditabbāni.",
  "tika-vin08t28:152_29": "Evampi sati mahātherehi sāyaṁpātaṁ upaṭṭhānaṁ āgantabbaṁ.",
  "tika-vin08t28:152_30": "Tena pana tesaṁ āgamanaṁ ñatvā paṭhamataraṁ mahātherānaṁ upaṭṭhānaṁ gantabbaṁ.",
  "tika-vin08t28:152_31": "Sacassa saddhiṁcarā bhikkhū upaṭṭhākā atthi,",
  "tika-vin08t28:152_32": "‘mayhaṁ upaṭṭhākā atthi,",
  "tika-vin08t28:152_33": "tumhe appossukkā viharathā’ti vattabbaṁ.",
  "tika-vin08t28:152_34": "Athāpissa saddhiṁ carā natthi,",
  "tika-vin08t28:152_35": "tasmiṁyeva pana vihāre eko vā dve vā vattasampannā vadanti ‘mayhaṁ therassa kattabbaṁ karissāma,",
  "tika-vin08t28:152_36": "avasesā phāsu viharantū’ti,",
  "tika-vin08t28:152_37": "sabbesaṁ anāpattī’’ti vuttattā.",
  "tika-vin08t28:152_38": "Evaṁ tādisaṁ bahisīmato antosīmamāgataṁ lajjīpesalabahussutasikkhākāmabhūtaṁ bhikkhuṁ antosīmāya dhuvanivāsatthāya",
  "tika-vin08t28:152_39": "phāsukaṁ āvāsaṁ anuṭṭhāpanīyaṁ katvā dātabboti viññāyati.",
  "tika-vin08t28:153_0": "Nanu ca ‘‘na,",
  "tika-vin08t28:153_1": "bhikkhave,",
  "tika-vin08t28:153_2": "nissīme ṭhitassa senāsanaṁ gāhetabbaṁ,",
  "tika-vin08t28:153_3": "yo gāheyya,",
  "tika-vin08t28:153_4": "āpatti dukkaṭassā’’ti (cūḷava.",
  "tika-vin08t28:153_5": "318) bhagavatā vuttaṁ,",
  "tika-vin08t28:153_6": "atha kasmā nissīmato āgatassa dhuvavāsatthāya vihāro dātabboti? Vuccate –",
  "tika-vin08t28:153_7": "‘‘nissīme ṭhitassā’’ti idaṁ anādare sāmivacanaṁ,",
  "tika-vin08t28:153_8": "tasmā nissīme ṭhitaṁyeva senāsanaṁ na gāhetabbanti attho daṭṭhabbo,",
  "tika-vin08t28:153_9": "na nissīme ṭhitassa tassa bhikkhussa antosīmaṁ paviṭṭhassapi senāsanaṁ na gāhetabbanti attho,",
  "tika-vin08t28:153_10": "tasmā pubbe bahisīmāyaṁ ṭhitepi idāni antosīmaṁ paviṭṭhakālato paṭṭhāya catupaccayabhāgo labbhati.",
  "tika-vin08t28:153_11": "Vuttañhi aṭṭhakathāyaṁ (mahāva. aṭṭha.",
  "tika-vin08t28:153_12": "379) ‘‘asukavihāre kira bahuṁ cīvaraṁ uppannanti sutvā yojanantarikavihāratopi bhikkhū āgacchanti,",
  "tika-vin08t28:153_13": "sampattasampattānaṁ ṭhitaṭṭhānato paṭṭhāya dātabba’’nti.",
  "tika-vin08t28:153_14": "Antosīmaṭṭhesu pātimokkhaṁ uddisituṁ asakkontesu yattha pātimokkhuddesako atthi,",
  "tika-vin08t28:153_15": "so āvāso gantabbo hoti.",
  "tika-vin08t28:153_16": "Antovassepi pātimokkhuddesakena vinā vassaṁ vasituṁ na labhati.",
  "tika-vin08t28:153_17": "Yattha pātimokkhuddesako atthi,",
  "tika-vin08t28:153_18": "tattha gantvā vassaṁ vasitabbaṁ,",
  "tika-vin08t28:153_19": "tasmā bahisīmato āgatopi lajjīpesalabahussutasikkhākāmabhikkhu saṅgahetabbo hoti.",
  "tika-vin08t28:153_20": "Vuttañhetaṁ bhagavatā –",
  "tika-vin08t28:154_0": "‘‘Idha pana,",
  "tika-vin08t28:154_1": "bhikkhave,",
  "tika-vin08t28:154_2": "aññatarasmiṁ āvāse tadahuposathe sambahulā bhikkhū viharanti bālā abyattā,",
  "tika-vin08t28:154_3": "te na jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā. Tehi,",
  "tika-vin08t28:154_4": "bhikkhave,",
  "tika-vin08t28:154_5": "bhikkhūhi eko bhikkhu sāmantā āvāsā sajjukaṁ pāhetabbo ‘gacchāvuso saṁkhittena vā vitthārena vā pātimokkhaṁ pariyāpuṇitvā āgacchā’ti.",
  "tika-vin08t28:154_6": "Evañcetaṁ labhetha,",
  "tika-vin08t28:154_7": "iccetaṁ kusalaṁ.",
  "tika-vin08t28:154_8": "No ce labhetha, tehi,",
  "tika-vin08t28:154_9": "bhikkhave,",
  "tika-vin08t28:154_10": "bhikkhūhi sabbeheva yattha jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā,",
  "tika-vin08t28:154_11": "so āvāso gantabbo.",
  "tika-vin08t28:154_12": "No ce gaccheyyuṁ,",
  "tika-vin08t28:154_13": "āpatti dukkaṭassa.",
  "tika-vin08t28:154_14": "Idha pana,",
  "tika-vin08t28:154_15": "bhikkhave,",
  "tika-vin08t28:154_16": "aññatarasmiṁ āvāse sambahulā bhikkhū vassaṁ vasanti bālā abyattā,",
  "tika-vin08t28:154_17": "te na jānanti uposathaṁ vā uposathakammaṁ vā pātimokkhaṁ vā pātimokkhuddesaṁ vā. Tehi,",
  "tika-vin08t28:154_18": "bhikkhave,",
  "tika-vin08t28:154_19": "bhikkhūhi eko bhikkhu sāmantā āvāsā sajjukaṁ pāhetabbo ‘gacchāvuso saṁkhittena vā vitthārena vā pātimokkhaṁ pariyāpuṇitvā āgacchā’ti.",
  "tika-vin08t28:154_20": "Evañcetaṁ labhetha,",
  "tika-vin08t28:154_21": "iccetaṁ kusalaṁ.",
  "tika-vin08t28:154_22": "No ce labhetha,",
  "tika-vin08t28:154_23": "eko bhikkhu sattāhakālikaṁ pāhetabbo ‘gacchāvuso saṁkhittena vā vitthārena vā pātimokkhaṁ pariyāpuṇitvā āgacchā’ti.",
  "tika-vin08t28:154_24": "Evañcetaṁ labhetha,",
  "tika-vin08t28:154_25": "iccetaṁ kusalaṁ.",
  "tika-vin08t28:154_26": "No ce labhetha, na,",
  "tika-vin08t28:154_27": "bhikkhave,",
  "tika-vin08t28:154_28": "tehi bhikkhūhi tasmiṁ āvāse vassaṁ vasitabbaṁ,",
  "tika-vin08t28:154_29": "vaseyyuṁ ce,",
  "tika-vin08t28:154_30": "āpatti dukkaṭassāti’’ (mahāva. 163).",
  "tika-vin08t28:155_0": "Evaṁ bahisīmato āgatassapi saṅghassa upakāraṁ kātuṁ sakkontassa visiṭṭhaguṇayuttassa dātabbabhāvo viññāyati,",
  "tika-vin08t28:155_1": "tasmā ‘‘amhākaṁ gaṇo na hoti,",
  "tika-vin08t28:155_2": "amhākaṁ vaṁso paveṇī na hoti,",
  "tika-vin08t28:155_3": "amhākaṁ sandiṭṭhasambhatto na hotī’’tiādīni vatvā na paṭikkhipitabbo.",
  "tika-vin08t28:155_4": "Gaṇādibhāvo hi appamāṇaṁ,",
  "tika-vin08t28:155_5": "yathāvuttabahūpakāratādibhāvoyeva pamāṇaṁ.",
  "tika-vin08t28:155_6": "Sāmaggikaraṇato paṭṭhāya hi samānagaṇo hoti.",
  "tika-vin08t28:155_7": "Tathā hi ukkhittānuvattakānaṁ laddhinānāsaṁvāsakānampi laddhivissajjanena tividhaukkhepanīyakammakatānaṁ",
  "tika-vin08t28:155_8": "kammanānāsaṁvāsakānampi osāraṇaṁ katvā sāmaggikaraṇena saṁvāso bhagavatā anuññāto.",
  "tika-vin08t28:155_9": "Alajjiṁ pana bahussutampi saṅgahaṁ kātuṁ na vaṭṭati.",
  "tika-vin08t28:155_10": "So hi alajjīparisaṁ vaḍḍhāpeti,",
  "tika-vin08t28:155_11": "lajjīparisaṁ hāpeti.",
  "tika-vin08t28:155_12": "Bhaṇḍanakārakaṁ pana vihāratopi nikkaḍḍhitabbaṁ.",
  "tika-vin08t28:155_13": "Tathā hi ‘‘bhaṇḍanakārakakalahakārakameva sakalasaṅghārāmato nikkaḍḍhituṁ labhati.",
  "tika-vin08t28:155_14": "So hi pakkhaṁ labhitvā saṅghampi bhindeyya.",
  "tika-vin08t28:155_15": "Alajjīādayo pana attano vasanaṭṭhānatoyeva nikkaḍḍhitabbā,",
  "tika-vin08t28:155_16": "sakalasaṅghārāmato nikkaḍḍhituṁ na vaṭṭatī’’ti aṭṭhakathāyaṁ (pāci. aṭṭha.",
  "tika-vin08t28:155_17": "128) vuttaṁ.",
  "tika-vin08t28:156_0": "Vuḍḍhāpacāyanādisāmaggirasarahitaṁ visabhāgapuggalampi saṅgahaṁ kātuṁ na labhati.",
  "tika-vin08t28:156_1": "Vuttañhi ‘‘evarūpena hi visabhāgapuggalena ekavihāre vā ekapariveṇe vā vasantena attho natthi,",
  "tika-vin08t28:156_2": "tasmā sabbatthevassa nivāso vārito’’ti (pāci. aṭṭha. 122),",
  "tika-vin08t28:156_3": "tasmā āvāsiko vā hotu āgantuko vā,",
  "tika-vin08t28:156_4": "sagaṇo vā hotu aññagaṇo vā,",
  "tika-vin08t28:156_5": "bahussutasīlavantabhūto bhikkhu saṅgahetabbo.",
  "tika-vin08t28:156_6": "Vuttañhi bhagavatā –",
  "tika-vin08t28:157_0": "‘‘Bahussutaṁ dhammadharaṁ, sappaññaṁ buddhasāvakaṁ;",
  "tika-vin08t28:158_0": "Nekkhaṁ jambonadasseva, ko taṁ nanditumarahati;",
  "tika-vin08t28:159_0": "Devāpi naṁ pasaṁsanti, brahmunāpi pasaṁsito’’ti. (a. ni. 4.6) –",
  "tika-vin08t28:160_0": "Ayaṁ antosīmaṭṭhena saṅghena bahūpakāratāguṇavisiṭṭhatāsaṅkhātehi guṇehi yuttassa saṅghabhāranitthārakassa",
  "tika-vin08t28:160_1": "bhikkhuno phāsukaṁ āvāsaṁ anuṭṭhāpanīyaṁ katvā dāne vinicchayo.",
  "tika-vin08t28:161_0": "Yadā pana saṅghatthero jarādubbalatāya vā rogapīḷitatāya vā vivekajjhāsayatāya vā gaṇaṁ apariharitukāmo aññassa dātukāmo,",
  "tika-vin08t28:161_1": "attano accayena vā kalahavivādābhāvamicchanto saddhivihārikādīnaṁ niyyātetukāmo hoti,",
  "tika-vin08t28:161_2": "tadā na attano issaravatāya dātabbaṁ,",
  "tika-vin08t28:161_3": "ayaṁ vihāro saṅghiko,",
  "tika-vin08t28:161_4": "tasmā saṅghaṁ sannipātāpetvā taṁ kāraṇaṁ ācikkhitvā bahūpakāratāguṇavisiṭṭhatāyuttapuggalo vicināpetabbo.",
  "tika-vin08t28:161_5": "Tato saṅgho cattāri agatigamanāni anupagantvā bhagavato ajjhāsayānurūpaṁ lajjīpesalabahussutasikkhākāmabhūtaṁ",
  "tika-vin08t28:161_6": "puggalaṁ vicinitvā ‘‘ayaṁ bhikkhu imassa vihārassa anucchaviko’’ti āroceti.",
  "tika-vin08t28:161_7": "Mahātherassapi tameva ruccati,",
  "tika-vin08t28:161_8": "iccetaṁ kusalaṁ.",
  "tika-vin08t28:161_9": "No ce ruccati,",
  "tika-vin08t28:161_10": "attano bhārabhūtaṁ vuttappakāraaṅgaviyuttaṁ puggalaṁ dātukāmo hoti.",
  "tika-vin08t28:161_11": "Evaṁ sante saṅgho chandādiagatiṁ na gacchati,",
  "tika-vin08t28:161_12": "puggalova gacchati,",
  "tika-vin08t28:161_13": "tasmā saṅghasseva anumatiyā vihāro dātabbo.",
  "tika-vin08t28:162_0": "Sace pana saṅgho yaṁ kañci āmisaṁ labhitvā yathāvuttaguṇaviyuttassa bhikkhuno dātukāmo hoti,",
  "tika-vin08t28:162_1": "puggalo pana bhagavato ajjhāsayānurūpaṁ vuttappakāraaṅgayuttabhūtasseva bhikkhussa dātukāmo,",
  "tika-vin08t28:162_2": "tadā puggalopi saṅghapariyāpannoyevāti katvā dhammakammakārakassa puggalasseva anumatiyā vihāro dātabbo,",
  "tika-vin08t28:162_3": "na saṅghānumatiyā.",
  "tika-vin08t28:162_4": "Vuttañhetaṁ aṭṭhakathāyaṁ (pārā. aṭṭha.",
  "tika-vin08t28:162_5": "2.538-539) ‘‘sace saṅgho kiñci labhitvā āmisagarukatāya na nivāreti,",
  "tika-vin08t28:162_6": "eko bhikkhu nivāreti,",
  "tika-vin08t28:162_7": "sova bhikkhu issaro.",
  "tika-vin08t28:162_8": "Saṅghikesu hi kammesu yo dhammakammaṁ karoti,",
  "tika-vin08t28:162_9": "sova issaro’’ti.",
  "tika-vin08t28:162_10": "Vuttañhi –",
  "tika-vin08t28:163_0": "‘‘Chandā dosā bhayā mohā;",
  "tika-vin08t28:164_0": "Yo dhammaṁ ativattati;",
  "tika-vin08t28:165_0": "Nihīyati tassa yaso;",
  "tika-vin08t28:166_0": "Kāḷapakkheva candimā.",
  "tika-vin08t28:167_0": "‘‘Chandā dosā bhayā mohā;",
  "tika-vin08t28:168_0": "Yo dhammaṁ nātivattati;",
  "tika-vin08t28:169_0": "Āpūrati tassa yaso;",
  "tika-vin08t28:170_0": "Sukkapakkheva candimā’’ti. (dī. ni. 3.246; a. ni. 4.17-18; pāri. 382, 386);",
  "tika-vin08t28:171_0": "Yadā pana theropi kiñci avatvā yathākammaṅgato,",
  "tika-vin08t28:171_1": "saṅghopi na kassaci vicāreti,",
  "tika-vin08t28:171_2": "evaṁ saṅghikavihāre abhikkhuke suññe vattamāne tasmiṁ dese yena kenaci sāsanassa vuddhimicchantena ācariyena",
  "tika-vin08t28:171_3": "antosīmaṭṭhakā bhikkhū evaṁ samussāhetabbā ‘‘mā tumhe āyasmanto evaṁ akattha,",
  "tika-vin08t28:171_4": "antosīmaṭṭhakesu bhikkhūsu bahūpakāratādiyuttaṁ puggalaṁ vicinatha,",
  "tika-vin08t28:171_5": "vicinitvā labhantā tassa puggalassa samaggena saṅghena dhuvavāsatthāya vihāraṁ anuṭṭhāpanīyaṁ katvā detha,",
  "tika-vin08t28:171_6": "no ce antosīmaṭṭhakesu bhikkhūsu alattha,",
  "tika-vin08t28:171_7": "atha bahisīmaṭṭhakesu bhikkhūsu vicinatha.",
  "tika-vin08t28:171_8": "Bahisīmaṭṭhakesu bhikkhūsu vicinitvā yathāvuttaaṅgayuttapuggale labbhamāne taṁ puggalaṁ antosīmaṁ pavesetvā",
  "tika-vin08t28:171_9": "antosīmaṭṭhakassa saṅghassa anumatiyā dhuvavāsatthāya vihāraṁ sammannitvā anuṭṭhāpanīyaṁ katvā detha.",
  "tika-vin08t28:171_10": "Evaṁ karontā hi tumhe āyasmanto appicchakathā-santosakathā-sallekhakathā-pavivittakathāvīriyārambhakathā-sīlakathā-samādhikathā-paññākathā-vimuttikathā-vimuttiñāṇadassanakathāsaṅkhātadasakathāvatthusampannaṁ",
  "tika-vin08t28:171_11": "puggalaṁ upanissāya assutapubbaṁ dhammaṁ suṇissatha,",
  "tika-vin08t28:171_12": "sutapubbaṁ dhammaṁ pariyodāpissatha,",
  "tika-vin08t28:171_13": "kaṅkhaṁ vinodissatha,",
  "tika-vin08t28:171_14": "diṭṭhiṁ ujuṁ karissatha,",
  "tika-vin08t28:171_15": "cittaṁ pasādessatha.",
  "tika-vin08t28:171_16": "Yassa lajjino pesalassa bahussutassa sikkhākāmassa bhikkhuno bhikkhaṁ anusikkhamānā saddhāya vaḍḍhissanti,",
  "tika-vin08t28:171_17": "sīlena vaḍḍhissanti,",
  "tika-vin08t28:171_18": "sutena vaḍḍhissanti,",
  "tika-vin08t28:171_19": "cāgena vaḍḍhissanti,",
  "tika-vin08t28:171_20": "paññāya vaḍḍhissantī’’ti.",
  "tika-vin08t28:171_21": "Vuttañhetaṁ visuddhimagge (visuddhi.",
  "tika-vin08t28:171_22": "1.14) ‘‘katamo upanissayagocaro dasakathāvatthuguṇasamannāgato kalyāṇamitto,",
  "tika-vin08t28:171_23": "yaṁ nissāya assutaṁ suṇāti,",
  "tika-vin08t28:171_24": "sutaṁ pariyodapeti,",
  "tika-vin08t28:171_25": "kaṅkhaṁ vitarati,",
  "tika-vin08t28:171_26": "diṭṭhiṁ ujuṁ karoti,",
  "tika-vin08t28:171_27": "cittaṁ pasādeti.",
  "tika-vin08t28:171_28": "Yassa vā anusikkhamāno saddhāya vaḍḍhati,",
  "tika-vin08t28:171_29": "sīlena vaḍḍhati,",
  "tika-vin08t28:171_30": "sutena vaḍḍhati ,",
  "tika-vin08t28:171_31": "cāgena vaḍḍhati,",
  "tika-vin08t28:171_32": "paññāya vaḍḍhati,",
  "tika-vin08t28:171_33": "ayaṁ vuccati upanissayagocaro’’ti.",
  "tika-vin08t28:171_34": "Evaṁ samussāhetvā dhammakathaṁ katvā antosīmaṭṭhakasaṅgheneva dhuvavāsavihāro dāpetabboti.",
  "tika-vin08t28:172_0": "Evaṁ jinasāsanassa, vaḍḍhikāmo supesalo;",
  "tika-vin08t28:173_0": "Akāsi paññavā bhikkhu, suṭṭhu āvāsanicchayanti.",
  "tika-vin08t28:174_0": "Iti vinayasaṅgahasaṁvaṇṇanābhūte vinayālaṅkāre",
  "tika-vin08t28:175_0": "Vihāravinicchayakathālaṅkāro."
}