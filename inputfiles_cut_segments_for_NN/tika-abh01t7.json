{
  "tika-abh01t7:0_0": "3. Nikkhepakaṇḍaṁ",
  "tika-abh01t7:1_0": "Tikanikkhepakathāvaṇṇanā",
  "tika-abh01t7:2_0": "985.Sabbesanti cittuppādavasena rūpāsaṅkhatavasena ca bhinnānaṁ sabbesaṁ phassādicakkhādipadabhājananayena vitthārito.",
  "tika-abh01t7:2_1": "Tattha pana asaṅkhatassa bhedābhāvato asaṅkhatā dhātūtveva padabhājanaṁ daṭṭhabbaṁ.",
  "tika-abh01t7:2_2": "Yevāpanakānaṁ pana sukhumupādāyarūpassa ca indriyavikāraparicchedalakkhaṇarūpupatthambhakabhāvarahitassa",
  "tika-abh01t7:2_3": "hadayavatthussa paduddhārena idha niddesānarahattā niddeso na katoti daṭṭhabbo.",
  "tika-abh01t7:2_4": "Na hi tathāgatassa dhammesu ācariyamuṭṭhi atthīti.",
  "tika-abh01t7:2_5": "Nikkhipitvāti vitthāradesanaṁ ṭhapetvā,",
  "tika-abh01t7:2_6": "apanetvāti attho,",
  "tika-abh01t7:2_7": "vitthāradesanaṁ antogadhaṁ katvāti vā.",
  "tika-abh01t7:2_8": "Gāthāttho nidāne vutto eva.",
  "tika-abh01t7:3_0": "Mūlavasena paccayabhāvo hetupaccayattho.",
  "tika-abh01t7:3_1": "Pabhavati etasmāti pabhavo,",
  "tika-abh01t7:3_2": "so eva “janako”ti visesito.",
  "tika-abh01t7:3_3": "Samuṭṭhāti etenāti samuṭṭhānaṁ,",
  "tika-abh01t7:3_4": "tassa visesanaṁ nibbattakanti.",
  "tika-abh01t7:3_5": "Sabbāni vā etāni pariyāyavacanāni.",
  "tika-abh01t7:3_6": "Atthavasenāti kasmā vuttaṁ,",
  "tika-abh01t7:3_7": "nanu kusalamūlānaṁ hetubhāvato dhammavasenāti yuttanti?",
  "tika-abh01t7:3_8": "Saccametaṁ,",
  "tika-abh01t7:3_9": "alobhādīnaṁ pana tiṇṇaṁ samānassa mūlaṭṭhassa vasena dassitataṁ sandhāya “atthavasenā”ti vuttaṁ.",
  "tika-abh01t7:3_10": "Iminā dhammoti bhāvo,",
  "tika-abh01t7:3_11": "atthoti dhammakiccaṁ adhippetanti viññāyati.",
  "tika-abh01t7:3_12": "“Alobho nidānaṁ kammānaṁ samudayāyā”tiādivacanato tāni kusalamūlāni samuṭṭhānaṁ etassātipi taṁsamuṭṭhānaṁ.",
  "tika-abh01t7:3_13": "Taṁ pana tehi samuṭṭhitaṁ hotīti “alobhādīhi samuṭṭhita”nti āha.",
  "tika-abh01t7:3_14": "Te kusalamūlataṁsampayuttā samuṭṭhānaṁ etassātipi attho sambhavati.",
  "tika-abh01t7:3_15": "Ettha pana cetanaṁ ṭhapetvā aññe “taṁsampayuttā”ti samuṭṭhānabhāve vattabbā.",
  "tika-abh01t7:3_16": "Tattha mūlehi attano paccayato kusale pariyādiyati,",
  "tika-abh01t7:3_17": "khandhehi sabhāvato,",
  "tika-abh01t7:3_18": "kammehi aññassa nibbattanakiccato.",
  "tika-abh01t7:3_19": "Mūlehi ca kusalānaṁ anavajjatāya hetuṁ dasseti,",
  "tika-abh01t7:3_20": "khandhehi taṁsampayogakataṁ anavajjasabhāvaṁ,",
  "tika-abh01t7:3_21": "kammehi sukhavipākataṁ.",
  "tika-abh01t7:3_22": "Mūlehi vā nidānasampattiyā ādikalyāṇataṁ,",
  "tika-abh01t7:3_23": "khandhehi sabhāvasampattiyā majjhekalyāṇataṁ,",
  "tika-abh01t7:3_24": "kammehi nibbattisampattiyā pariyosānakalyāṇataṁ.",
  "tika-abh01t7:4_0": "986.Taṁ…pe…",
  "tika-abh01t7:4_1": "uddhaṁ akusalaṁ nāma natthīti kasmā vuttaṁ,",
  "tika-abh01t7:4_2": "nanu vicikicchuddhaccasahagatamoho atthīti?",
  "tika-abh01t7:4_3": "Saccametaṁ,",
  "tika-abh01t7:4_4": "tena pana vinā taṁsampayuttatā natthīti taṁsampayuttesu gahitesu moho gahito evāti katvā “tato uddhaṁ natthī”ti vuttaṁ aññattha abhāvā.",
  "tika-abh01t7:4_5": "Ekasmiṁ ṭhitaṁ ekaṭṭhaṁ,",
  "tika-abh01t7:4_6": "sahajabhāvena ekaṭṭhaṁ sahajekaṭṭhaṁ.",
  "tika-abh01t7:4_7": "Pahātabbanti pahānaṁ,",
  "tika-abh01t7:4_8": "pahānabhāvena ekaṭṭhaṁ pahānekaṭṭhaṁ.",
  "tika-abh01t7:4_9": "Yena hi yaṁ saha pahātabbaṁ,",
  "tika-abh01t7:4_10": "tena taṁ ekasmiṁ puggale ṭhitaṁ hoti,",
  "tika-abh01t7:4_11": "ekasmiṁ samucchinne asamucchinne ca itarassa samucchinnatāya asamucchinnatāya ca vasena aññamaññāvirahitato.",
  "tika-abh01t7:5_0": "987.Tīṇi lakkhaṇānīti aniccadukkhaanattatā.",
  "tika-abh01t7:5_1": "Nāmakasiṇasattapaññattiyo tisso paññattiyo.",
  "tika-abh01t7:5_2": "Paramatthe amuñcitvā vohariyamānā vihāramañcādikā upādāpaññatti sattapaññattiggahaṇena gahitāti veditabbā,",
  "tika-abh01t7:5_3": "etāni ca lakkhaṇādīni heṭṭhā dvīsu kaṇḍesu viññattiādīni viya na vuttāni,",
  "tika-abh01t7:5_4": "na ca sabhāvadhammāti katvā na labbhantīti vuttāni.",
  "tika-abh01t7:5_5": "Na hi koci sabhāvo kusalattikāsaṅgahitoti vattuṁ yuttanti.",
  "tika-abh01t7:6_0": "988.Sukhabhūmīti kāmāvacarādayopi yujjanti.",
  "tika-abh01t7:6_1": "Sukhasahagatā hi kāmāvacarādibhūmi sukhabhūmi.",
  "tika-abh01t7:6_2": "Kāmāvacarādibhūmīti ca kāmāvacarāditāya dhammā eva vuccantīti kāmāvacarādicittuppādesūti atthato viññāyati.",
  "tika-abh01t7:6_3": "Evañca katvā “sukhabhūmiya”nti vatvā tassā eva vibhāgadassanatthaṁ “kāmāvacare”tiādi vuttaṁ.",
  "tika-abh01t7:6_4": "Bhūmi-saddo ca abhidhamme kāmāvacarādīsu niruḷhoti “catūsu bhūmīsu kusala”ntiādīsu aññabhūmiggahaṇaṁ na hotīti.",
  "tika-abh01t7:6_5": "Pāḷito cāti “visiṭṭhānaṁ pākāti vipākā”tiādivacanatthavibhāvanena pāḷito.",
  "tika-abh01t7:6_6": "“Vipakkabhāvamāpannānaṁ arūpadhammānametaṁ adhivacana”ntiādinā bhāsitatthavibhāvanena atthato ca.",
  "tika-abh01t7:6_7": "Nāmaparicchedādīhi tikadukānaṁ vavatthānadassanena vā pāḷito,",
  "tika-abh01t7:6_8": "tadatthaviññāpanena atthato.",
  "tika-abh01t7:7_0": "991.Sāliphalanti sālipākamāha.",
  "tika-abh01t7:8_0": "994.Amhākaṁ mātulattheroti puggalārammaṇassapi upādānassa upādānakkhandhā eva paccayo,",
  "tika-abh01t7:8_1": "na lokuttarā,",
  "tika-abh01t7:8_2": "ko pana vādo khandhārammaṇassa.",
  "tika-abh01t7:8_3": "Tenāha “aggahitānī”ti.",
  "tika-abh01t7:9_0": "998.",
  "tika-abh01t7:9_1": "Yathā upādānehi aggahetabbā anupādāniyā,",
  "tika-abh01t7:9_2": "evaṁ saṁkilesehi aggahetabbā asaṁkilesikāti katvā “asaṁ…pe…",
  "tika-abh01t7:9_3": "eseva nayo”ti āha.",
  "tika-abh01t7:10_0": "1006.",
  "tika-abh01t7:10_1": "Diṭṭhiyā gahito attā na vijjati.",
  "tika-abh01t7:10_2": "Yesu pana vipallatthagāho,",
  "tika-abh01t7:10_3": "te upādānakkhandhāva vijjanti.",
  "tika-abh01t7:10_4": "Tasmā yasmiṁ avijjamānaniccādivipariyāsākāragahaṇaṁ atthi,",
  "tika-abh01t7:10_5": "sova upādānakkhandhapañcakasaṅkhāto kāyo.",
  "tika-abh01t7:10_6": "Tattha niccādiākārassa avijjamānatādassanatthaṁ ruppanādisabhāvasseva ca vijjamānatādassanatthaṁ vijjamāno kāyoti visesetvā vutto,",
  "tika-abh01t7:10_7": "lokuttarā pana na kadāci avijjamānākārena gayhantīti na idaṁ visesanaṁ arahanti.",
  "tika-abh01t7:10_8": "Sakkāye diṭṭhi,",
  "tika-abh01t7:10_9": "satī vā kāye diṭṭhi sakkāyadiṭṭhi.",
  "tika-abh01t7:10_10": "Attanā gahitākārassa avijjamānatāya sayameva satī,",
  "tika-abh01t7:10_11": "na tāya gahito attā attaniyaṁ vāti attho.",
  "tika-abh01t7:10_12": "Ayaṁ panattho sambhavatīti katvā vutto,",
  "tika-abh01t7:10_13": "purimo eva pana padhāno.",
  "tika-abh01t7:10_14": "Dutiye hi diṭṭhiyā vatthu avisesitaṁ hoti.",
  "tika-abh01t7:10_15": "Kāyoti hi khandhapañcake vuccamāne lokuttarāpanayanaṁ natthi.",
  "tika-abh01t7:10_16": "Na hi lokuttaresu kāya-saddo na vattati.",
  "tika-abh01t7:10_17": "Kāyapassaddhiādīsu hi lokuttaresu kāya-saddopi lokuttarakkhandhavācakoti.",
  "tika-abh01t7:10_18": "Sīlenāti suddhiyā ahetubhūtena sīlena.",
  "tika-abh01t7:10_19": "Gahitasamādānanti uppāditaparāmāsova.",
  "tika-abh01t7:10_20": "So hi samādiyanti etena kukkurasīlavatādīnīti “samādāna”nti vutto.",
  "tika-abh01t7:10_21": "Tattha avītikkamanīyatāya sīlaṁ,",
  "tika-abh01t7:10_22": "bhattivasena satataṁ caritabbatāya vataṁ daṭṭhabbaṁ.",
  "tika-abh01t7:11_0": "1007.Idheva tiṭṭhamānassāti imissāyeva indasālaguhāyaṁ tiṭṭhamānassa.",
  "tika-abh01t7:11_1": "Vācuggatakaraṇaṁ uggaho.",
  "tika-abh01t7:11_2": "Atthaparipucchanaṁ paripucchā.",
  "tika-abh01t7:11_3": "Kusalehi saha codanāpariharaṇavasena vinicchayakaraṇaṁ vinicchayo.",
  "tika-abh01t7:11_4": "Bahūnaṁ nānappakārānaṁ sakkāyadiṭṭhīnaṁ avihatattā tā janenti,",
  "tika-abh01t7:11_5": "tāhi janitāti vā puthujjanā.",
  "tika-abh01t7:11_6": "Avighātameva vā jana-saddo vadati.",
  "tika-abh01t7:11_7": "Puthu satthārānaṁ mukhullokikāti ettha puthū janā etesanti puthujjanāti vacanattho. Puthu…pe…",
  "tika-abh01t7:11_8": "avuṭṭhitāti ettha janetabbā,",
  "tika-abh01t7:11_9": "jāyanti vā etthāti janā, gatiyo.",
  "tika-abh01t7:11_10": "Puthū janā etesanti puthujjanā.",
  "tika-abh01t7:11_11": "Ito pare jāyanti etehīti janā,",
  "tika-abh01t7:11_12": "abhisaṅkhārādayo.",
  "tika-abh01t7:11_13": "Te etesaṁ puthū vijjantīti puthujjanā.",
  "tika-abh01t7:11_14": "Abhisaṅkharaṇādiattho eva vā jana-saddo daṭṭhabbo.",
  "tika-abh01t7:11_15": "Rāgaggiādayo santāpā.",
  "tika-abh01t7:11_16": "Te eva sabbepi vā kilesā pariḷāhā.",
  "tika-abh01t7:11_17": "Puthu pañcasukāmaguṇesūti ettha jāyatīti jano,",
  "tika-abh01t7:11_18": "“rāgo gedho”ti evamādiko.",
  "tika-abh01t7:11_19": "Puthu jano etesanti puthujjanā.",
  "tika-abh01t7:11_20": "Puthūsu vā janā jātā rattāti evaṁ rāgādiattho eva jana-saddo daṭṭhabbo.",
  "tika-abh01t7:11_21": "Palibuddhāti sambaddhā upaddutā vā.",
  "tika-abh01t7:11_22": "Assutavāti etena andhatā vuttāti “andhaputhujjano vutto”ti āha.",
  "tika-abh01t7:12_0": "Anayeti avaḍḍhiyaṁ.",
  "tika-abh01t7:12_1": "Sabbattha niruttilakkhaṇena padasiddhi veditabbā.",
  "tika-abh01t7:12_2": "Anekesu ca kappasatasahassesu kataṁ jānanti,",
  "tika-abh01t7:12_3": "pākaṭañca karonti upakāraṁ satijananaāmisapaṭiggahaṇādinā paccekasambuddhā,",
  "tika-abh01t7:12_4": "tatheva dukkhitassa sakkaccaṁ kātabbaṁ karonti.",
  "tika-abh01t7:12_5": "Sammāsambuddho pana asaṅkhyeyyaappameyyesupi kataṁ upakāraṁ maggaphalānaṁ upanissayañca jānāti,",
  "tika-abh01t7:12_6": "pākaṭañca karoti,",
  "tika-abh01t7:12_7": "sīho viya ca javaṁ sabbattha sakkaccameva dhammadesanaṁ karoti.",
  "tika-abh01t7:12_8": "Ariyabhāvoti yehi yogato ariyā vuccanti,",
  "tika-abh01t7:12_9": "te maggaphaladhammā daṭṭhabbā.",
  "tika-abh01t7:12_10": "Ariyakaradhammā aniccadassanādayo,",
  "tika-abh01t7:12_11": "vipassiyamānā vā aniccādayo.",
  "tika-abh01t7:13_0": "Sotānīti taṇhādiṭṭhikilesaduccaritaavijjāsotāni.",
  "tika-abh01t7:13_1": "“Sotānaṁ saṁvaraṁ brūmī”ti vatvā “paññāyete pidhīyare”ti vacanena sotānaṁ saṁvaro pidahanaṁ samucchedañāṇanti viññāyati.",
  "tika-abh01t7:13_2": "Khantīti adhivāsanā,",
  "tika-abh01t7:13_3": "sā ca tathāpavattā khandhā.",
  "tika-abh01t7:13_4": "Paññāti eke,",
  "tika-abh01t7:13_5": "adoso eva vā.",
  "tika-abh01t7:13_6": "Kāyaduccaritādīnanti dussīlyasaṅkhātānaṁ kāyavacīduccaritānaṁ muṭṭhassaccasaṅkhātassa pamādassa abhijjhādomanassānaṁ",
  "tika-abh01t7:13_7": "pāpakānaṁ akkhantiaññāṇakosajjānañca.",
  "tika-abh01t7:13_8": "Anupekkhā saṅkhārehi avivaṭṭanaṁ,",
  "tika-abh01t7:13_9": "sālayatāti attho.",
  "tika-abh01t7:13_10": "Dhammaṭṭhitiyaṁ paṭiccasamuppāde paṭilomabhāvo sassatucchedagāho,",
  "tika-abh01t7:13_11": "tappaṭicchādakamoho vā.",
  "tika-abh01t7:13_12": "Nibbāne paṭilomabhāvo saṅkhāresu rati,",
  "tika-abh01t7:13_13": "nibbānapaṭicchādako moho vā.",
  "tika-abh01t7:13_14": "Saṅkhāranimittaggāhoti yādisassa kilesassa appahīnattā vipassanā saṅkhāranimittaṁ na muñcati,",
  "tika-abh01t7:13_15": "so kileso daṭṭhabbo.",
  "tika-abh01t7:13_16": "Saṅkhāranimittaggahaṇassa atikkamanaṁ vā pahānaṁ.",
  "tika-abh01t7:14_0": "Catunnaṁ ariyamaggānaṁ bhāvitattā accantaṁ appavattibhāvena yaṁ pahānanti yojanā veditabbā.",
  "tika-abh01t7:14_1": "Kena pana pahānanti?",
  "tika-abh01t7:14_2": "Ariyamaggehevāti viññāyamāno ayamattho tesaṁ bhāvitattā appavattivacanena.",
  "tika-abh01t7:14_3": "Samudayapakkhikassāti ettha cattāropi maggā catusaccābhisamayāti katvā tehi pahātabbena tena tena samudayena",
  "tika-abh01t7:14_4": "saha pahātabbattā samudayasabhāgattā ca saccavibhaṅge ca sabbakilesānaṁ samudayabhāvassa vuttattā “samudayapakkhikā”ti",
  "tika-abh01t7:14_5": "diṭṭhiādayo vuccanti.",
  "tika-abh01t7:14_6": "Kāyavācācittānaṁ virūpappavattiyā nayanaṁ apayāpanaṁ,",
  "tika-abh01t7:14_7": "kāyaduccaritādīnaṁ vināsanayanaṁ vā vinayo,",
  "tika-abh01t7:14_8": "tesaṁ vā jimhappavattiṁ vicchinditvā ujukanayanaṁ vinayanaṁ.",
  "tika-abh01t7:14_9": "Eseseti eso so eva,",
  "tika-abh01t7:14_10": "atthato anaññoti attho.",
  "tika-abh01t7:14_11": "Tajjāteti atthato taṁsabhāvova.",
  "tika-abh01t7:14_12": "Sappuriso ariyasabhāvo,",
  "tika-abh01t7:14_13": "ariyo ca sappurisabhāvoti attho.",
  "tika-abh01t7:15_0": "Advayanti dvayatārahitaṁ,",
  "tika-abh01t7:15_1": "vaṇṇameva “accī”ti gahetvā acciṁ vā “vaṇṇo evā”ti tesaṁ ekattaṁ passanto viya yathātakkitaṁ attānaṁ “rūpa”nti,",
  "tika-abh01t7:15_2": "yathādiṭṭhaṁ vā rūpaṁ “attā”ti gahetvā tesaṁ ekattaṁ passanto daṭṭhabbo.",
  "tika-abh01t7:15_3": "Ettha ca “rūpaṁ attā”ti imissā pavattiyā abhāvepi rūpe attaggahaṇaṁ pavattamānaṁ acciyaṁ vaṇṇaggahaṇaṁ viya.",
  "tika-abh01t7:15_4": "Upamāyo ca anaññattādiggahaṇanidassanavaseneva vuttā,",
  "tika-abh01t7:15_5": "na vaṇṇādīnaṁ viya attano vijjamānattassa,",
  "tika-abh01t7:15_6": "attano viya vā vaṇṇādīnaṁ avijjamānattassa dassanatthaṁ.",
  "tika-abh01t7:16_0": "1008.Sarīranipphattiyāti sarīrapāripūriyā.",
  "tika-abh01t7:16_1": "Nicchetuṁ asakkonto vicinanto kicchatīti vicikicchā.",
  "tika-abh01t7:16_2": "Idappaccayānaṁ bhāvoti jātiādisabhāvameva āha,",
  "tika-abh01t7:16_3": "jātiādīnaṁ vā jarāmaraṇādiuppādanasamatthataṁ.",
  "tika-abh01t7:16_4": "Sā pana jātiādivinimuttā natthīti tesaṁyevādhivacanaṁ hoti “idappaccayatā”ti.",
  "tika-abh01t7:17_0": "1009.",
  "tika-abh01t7:17_1": "Idha anāgatakilesā “tadekaṭṭhā kilesā”ti vuccantīti te dassetuṁ “imissā ca pāḷiyā”tiādi āraddhaṁ.",
  "tika-abh01t7:17_2": "Sahajekaṭṭhavasenāti tattha uppannadiṭṭhiyā sahajekaṭṭhavasenāti atthato viññāyati.",
  "tika-abh01t7:17_3": "Taṁsampayuttoti tehi saṁyojanakilesehi sampayuttotipi attho yujjati.",
  "tika-abh01t7:17_4": "Tathā te saṁyojanakilesā samuṭṭhānaṁ etassāti taṁsamuṭṭhānanti vā.",
  "tika-abh01t7:17_5": "Saṁyojanarahitehi ca pana kilesehi sampayuttānaṁ samuṭṭhitānañca sabbhāvato kileseheva yojanā katā.",
  "tika-abh01t7:18_0": "1011.Saṁyojanādīnaṁ viyāti saṁyojanatadekaṭṭhakilesādīnaṁ yathāvuttānaṁ viya.",
  "tika-abh01t7:18_1": "Tehīti dassanabhāvanāmaggehi.",
  "tika-abh01t7:18_2": "Abhisaṅkhāraviññāṇaṁ kusalākusalaṁ,",
  "tika-abh01t7:18_3": "nāmarūpañca vipākanti katvā “kusalādīnampi pahānaṁ anuññāta”nti āha.",
  "tika-abh01t7:19_0": "1013.Hetūcevāti “pahātabbahetukā”ti etasmiṁ samāsapade ekadesena samāsapadatthaṁ vadati.",
  "tika-abh01t7:19_1": "Ettha ca purimanayena “ime dhammā dassanenapahātabbahetukā”ti imeyeva dassanenapahātabbahetukā,",
  "tika-abh01t7:19_2": "na ito aññeti ayaṁ niyamo paññāyati,",
  "tika-abh01t7:19_3": "na ime dassanenapahātabbahetukāyevāti.",
  "tika-abh01t7:19_4": "Tasmā imesaṁ dassanenapahātabbahetukabhāvo aniyato vicikicchāsahagatamohassa ahetukattāti purimanayo vivaraṇīyatthavā hoti.",
  "tika-abh01t7:19_5": "Tasmā purimanayena dhammato dassanenapahātabbahetuke nikkhipitvā atthato nikkhipituṁ dutiyanayo vutto.",
  "tika-abh01t7:20_0": "1029.Mahaggatā vā iddhividhādayo.",
  "tika-abh01t7:20_1": "Appamāṇārammaṇā mahaggatā cetopariyapubbenivāsānāgataṁsañāṇasampayuttā.",
  "tika-abh01t7:21_0": "1035.",
  "tika-abh01t7:21_1": "Anantare niyuttāni,",
  "tika-abh01t7:21_2": "anantaraphalappayojanāni,",
  "tika-abh01t7:21_3": "anantaraphalakaraṇasīlāni vā ānantarikāni.",
  "tika-abh01t7:21_4": "Tāni pana paṭipakkhena anivāraṇīyaphalattā antarāyarahitānīti “anantarāyena phaladāyakānī”ti vuttaṁ.",
  "tika-abh01t7:21_5": "Anantarāyāni vā ānantarikānīti niruttivasena padasiddhi veditabbā.",
  "tika-abh01t7:21_6": "Ekasmimpīti pi-saddena anekasmimpi āyūhite vattabbamevanatthīti dasseti.",
  "tika-abh01t7:21_7": "Na ca tesaṁ aññamaññapaṭibāhakattaṁ atthi appaṭipakkhattā,",
  "tika-abh01t7:21_8": "appaṭipakkhatā ca samānaphalattā anubalappadānato ca.",
  "tika-abh01t7:21_9": "“Natthi hetu natthi paccayo sattānaṁ saṁkilesāyā”ti evamādiko ahetukavādo.",
  "tika-abh01t7:21_10": "“Karoto kho kārayato chindato chedāpayato…pe…",
  "tika-abh01t7:21_11": "karoto na karīyati pāpa”nti evamādiko akiriyavādo.",
  "tika-abh01t7:21_12": "“Natthi dinna”nti evamādiko natthikavādo.",
  "tika-abh01t7:21_13": "Etesu purimavādo bandhamokkhānaṁ hetuṁ paṭisedheti,",
  "tika-abh01t7:21_14": "dutiyo kammaṁ,",
  "tika-abh01t7:21_15": "tatiyo vipākanti ayametesaṁ viseso.",
  "tika-abh01t7:21_16": "Tañhīti ahetukādiniyatamicchādiṭṭhiṁ,",
  "tika-abh01t7:21_17": "na pana niyatabhāvaṁ appattaṁ.",
  "tika-abh01t7:22_0": "1039.Paccayaṭṭhenāti maggapaccayasaṅkhātena sampayogavisiṭṭhena paccayabhāvenāti veditabbaṁ.",
  "tika-abh01t7:22_1": "Ettha ca maggaṅgānaṁ ṭhapanaṁ maggapaccayabhāvarahite maggahetuke dassetuṁ,",
  "tika-abh01t7:22_2": "tena maggahetuke asaṅkarato vavatthapeti.",
  "tika-abh01t7:22_3": "Sace pana koci vadeyya “ekekaṁ aṅgaṁ ṭhapetvā taṁtaṁsampayuttānaṁ maggahetukabhāvepi ‘maggaṅgāni ṭhapetvā’ti idaṁ vacanaṁ yujjatī”ti.",
  "tika-abh01t7:22_4": "Evañhi sati tatiyanaye viya idhāpi “ṭhapetvā”ti na vattabbaṁ siyā,",
  "tika-abh01t7:22_5": "vuttañcetaṁ,",
  "tika-abh01t7:22_6": "tasmā vuttanayenevattho veditabbo.",
  "tika-abh01t7:22_7": "Maggaṅgāmaggaṅgānañhi sampayuttānaṁ visesadassanattho ayaṁ nayoti.",
  "tika-abh01t7:22_8": "Sesamaggaṅgānaṁ pubbe ṭhapitānanti adhippāyo.",
  "tika-abh01t7:22_9": "Phassādīnañhi purimanayepi maggahetukatā siddhāti.",
  "tika-abh01t7:23_0": "Sammādiṭṭhiyā dutiyanayepi ṭhapitāya tatiyanaye sahetukabhāvo dassito.",
  "tika-abh01t7:23_1": "Kathaṁ dassito,",
  "tika-abh01t7:23_2": "nanu ariyamaggasamaṅgissa “alobho adoso ime dhammā maggahetū”ti avatvā “alobho adoso amoho ime dhammā",
  "tika-abh01t7:23_3": "maggahetū”ti visuṁ sammādiṭṭhiādike maggahetū dassetvā “taṁsampayutto…pe…",
  "tika-abh01t7:23_4": "viññāṇakkhandho”ti visuṁ maggahetukānaṁ dassitattā “maggahetūsu amoho”ti vuttāya sammādiṭṭhiyā maggahetukatā na dassitā siyā?",
  "tika-abh01t7:23_5": "No na dassitā.",
  "tika-abh01t7:23_6": "Yathā hi tīṇi saṁyojanāni dassetvā “tadekaṭṭho lobho doso moho,",
  "tika-abh01t7:23_7": "ime dhammā dassanena pahātabbahetū”ti visuṁ pahātabbahetū niyametvā “tadekaṭṭhā ca kilesā”tiādivacanena",
  "tika-abh01t7:23_8": "lobhadosamohā ca aññamaññasahajekaṭṭhā aññamaññasampayuttā saṅkhārakkhandhabhūtā ca dassanenapahātabbahetukāti",
  "tika-abh01t7:23_9": "dassitā honti,",
  "tika-abh01t7:23_10": "evamidhāpi “alobhādayo ime dhammā maggahetū”ti nigamitāpi aññamaññasampayuttasaṅkhārakkhandhabhāvato",
  "tika-abh01t7:23_11": "taṁsampayuttasaṅkhārakkhandhavacanena “maggahetukā”ti dassitā evāti siddhaṁ hoti,",
  "tika-abh01t7:23_12": "sammādiṭṭhiyāpi amohoti vuttāya maggahetukabhāvadassanaṁ.",
  "tika-abh01t7:23_13": "Sace pana yo dutiyanaye maggo ceva hetu cāti vutto,",
  "tika-abh01t7:23_14": "tato aññasseva aññena asādhāraṇena pariyāyena maggahetubhāvaṁ dassetvā taṁsampayogato sammādiṭṭhiyā maggahetukabhāvadassanattho tatiyanayo siyā.",
  "tika-abh01t7:23_15": "“Ariyamaggasamaṅgissa alobho adoso ime dhammā maggahetū”tiādi vattabbaṁ siyā.",
  "tika-abh01t7:23_16": "Yasmā pana “maggahetū”ti iminā aññena sādhāraṇena pariyāyena yesaṁ maggahetubhāvo sambhavati,",
  "tika-abh01t7:23_17": "te sabbe “maggahetū”ti dassetvā taṁsampayuttānaṁ tesaṁ aññesañca maggahetukabhāvadassanattho tatiyanayo,",
  "tika-abh01t7:23_18": "tasmā tattha “amoho”tipi vuttaṁ.",
  "tika-abh01t7:23_19": "Na hi so maggahetu na hotīti.",
  "tika-abh01t7:23_20": "Ime pana tayopi nayā atthavisesavasena nikkhittattā atthato nikkhepā daṭṭhabbā.",
  "tika-abh01t7:23_21": "Atha vā sarūpena vacanaṁ dhammato nikkhepo,",
  "tika-abh01t7:23_22": "atthena atthatoti evampi yojanā sambhavati.",
  "tika-abh01t7:23_23": "Tattha dutiyatatiyanayā sarūpato hetuhetumantudassanavasena dhammato nikkhepo.",
  "tika-abh01t7:23_24": "Paṭhamanayo tathāadassanato atthena ca maggaṅgataṁsampayuttānaṁ hetuhetumantubhāvāvagamanato atthato nikkhepoti.",
  "tika-abh01t7:24_0": "1040.",
  "tika-abh01t7:24_1": "Yasmiṁ sabhāvadhamme ninnapoṇapabbhārabhāvena cittaṁ pavattati,",
  "tika-abh01t7:24_2": "so tassa ārammaṇādhipati veditabbo.",
  "tika-abh01t7:24_3": "Cetopariyañāṇena jānitvā paccavekkhamāno tena paccavekkhamānoti vutto.",
  "tika-abh01t7:24_4": "Etthāpīti etasmimpi aṭṭhakathāvacane,",
  "tika-abh01t7:24_5": "ettha vā paṭṭhāne maggādīni ṭhapetvā aññesaṁ adhipatipaccayabhāvassa avacaneneva paṭikkhepapāḷiyaṁ.",
  "tika-abh01t7:24_6": "Ayamevatthoti attano maggaphalaṁ ṭhapetvāti attho.",
  "tika-abh01t7:24_7": "Vīmaṁsādhipateyyanti padhānena adhipatinā sahajātādhipati nidassito,",
  "tika-abh01t7:24_8": "tayidaṁ nayadassanamattameva hotīti aññopi evaṁpakāro sahajāto maggādhipati nidassito hoti,",
  "tika-abh01t7:24_9": "tasmā vīriyādhipateyyanti ca yojetabbaṁ.",
  "tika-abh01t7:24_10": "Idampi hi atthato vuttamevāti.",
  "tika-abh01t7:25_0": "1041.",
  "tika-abh01t7:25_1": "Attano sabhāvo attabhāvo.",
  "tika-abh01t7:25_2": "Laddhokāsassa kammassa vipāko kappasahassātikkame uppajjati anekakappasahassāyukānaṁ sattānaṁ,",
  "tika-abh01t7:25_3": "kappasahassātikkamepi vā laddhokāsaṁ yaṁ bhavissati,",
  "tika-abh01t7:25_4": "tadapi laddhokāsamevāti attano vipākaṁ sandhāya vuccati.",
  "tika-abh01t7:25_5": "Natthi nāma na hotīti anuppanno nāma na hotīti adhippāyo.",
  "tika-abh01t7:25_6": "Uppādīsu antogadhattā “uppādino dhammā”ti etena vacanena vuccatīti katvā āha “uppādino dhammā nāma jāto”ti.",
  "tika-abh01t7:25_7": "Arūpasaṅkhāto attāti arūpabhavaṅgaṁ āha.",
  "tika-abh01t7:25_8": "Tattha ākāsānañcāyatanasaññādimayo attāti hi atthato vohāro pavattoti.",
  "tika-abh01t7:26_0": "Yadi pana āyū…pe…",
  "tika-abh01t7:26_1": "sabbaṁ vipākaṁ dadeyya,",
  "tika-abh01t7:26_2": "aladdhokāsañca vipākaṁ detīti katvā vipakkavipākañca dadeyya,",
  "tika-abh01t7:26_3": "tato ekasseva kammassa sabbavipākena bhavitabbanti aññassa kammassa okāso na bhaveyya niratthakattā,",
  "tika-abh01t7:26_4": "uppattiyāyeva okāso na bhaveyya,",
  "tika-abh01t7:26_5": "uppannassa vā phaladāne.",
  "tika-abh01t7:26_6": "Atha vā aladdhokāsassa vipākadāne paccayantararahitassapi vipākadānaṁ āpannanti avijjātaṇhādipaccayantarakhepakassa",
  "tika-abh01t7:26_7": "aññassa apacayagāmikammassa kammakkhayakarassa okāso na bhaveyya.",
  "tika-abh01t7:26_8": "Bhāvitepi magge avijjādipaccayantararahitassa ca kammassa vipaccanato samatthatā na siyāti attho.",
  "tika-abh01t7:26_9": "Sabbadā vā vipākappavattiyā eva bhavitabbattā vipākato aññassa pavattiokāso na bhaveyya.",
  "tika-abh01t7:26_10": "Taṁ panāti āyūhitaṁ kammaṁ.",
  "tika-abh01t7:26_11": "Idaṁ pana dhuvavipākassa vipākena adhuvavipākassapi laddhokāsassa vipākaṁ uppādīti dassetuṁ āraddhanti daṭṭhabbaṁ.",
  "tika-abh01t7:26_12": "Aṭṭha samāpattiyo ca balavavirahe aggamaggabhāvanāvirahe ca appahīnasabhāvato dhuvaṁ vipaccantīti dhuvavipākāti vuttā.",
  "tika-abh01t7:26_13": "Āyūhitakamme vuccamāne anuppannaṁ kasmā vuttanti?",
  "tika-abh01t7:26_14": "Yaṁ āyūhitaṁ bhavissati,",
  "tika-abh01t7:26_15": "tatthāpi āyūhita-saddappavattisabbhāvā.",
  "tika-abh01t7:27_0": "1050.Upādinnāti ettha na upetena ādinnāti ayamattho,",
  "tika-abh01t7:27_1": "upasaddo pana upasaggamattameva,",
  "tika-abh01t7:27_2": "tasmā upādānārammaṇā upādānehi,",
  "tika-abh01t7:27_3": "aññe ca anabhinivesena “ahaṁ maggaṁ bhāvayiṁ,",
  "tika-abh01t7:27_4": "mama maggo uppanno”tiādikena gahaṇena ādinnā icceva upādinnā.",
  "tika-abh01t7:27_5": "Upādinna-saddena vā amaggaphaladhammāyeva vuttā,",
  "tika-abh01t7:27_6": "itarehi maggaphaladhammā cāti veditabbaṁ.",
  "tika-abh01t7:28_0": "Tikanikkhepakathāvaṇṇanā niṭṭhitā.",
  "tika-abh01t7:29_0": "Dukanikkhepakathāvaṇṇanā",
  "tika-abh01t7:30_0": "1062.Mettāyanavasenāti mettāpharaṇavasena.",
  "tika-abh01t7:30_1": "“Mettayanavasenā”ti vattabbe dīghaṁ katvā vuttanti daṭṭhabbaṁ. Mettā,",
  "tika-abh01t7:30_2": "medanaṁ vā mettāyanaṁ,",
  "tika-abh01t7:30_3": "tañca sinehavasena.",
  "tika-abh01t7:30_4": "Anudayatīti anudāti vattabbe “anuddā”ti da-kārāgamanaṁ katvā vuttaṁ.",
  "tika-abh01t7:30_5": "Anuddāyanākāroti anurakkhaṇākāro.",
  "tika-abh01t7:30_6": "Rakkhaṇañhi dāyanā.",
  "tika-abh01t7:30_7": "Anuddāyitassāti anuddāya ayitassa.",
  "tika-abh01t7:30_8": "“Jātipi dukkhā”tiādiṁ suṇantassa savane,",
  "tika-abh01t7:30_9": "aniccādito sammasantassa sammasane,",
  "tika-abh01t7:30_10": "maggenettha sammohaṁ viddhaṁsentassa paṭivedhe,",
  "tika-abh01t7:30_11": "paṭivijjhitvā paccavekkhantassa paccavekkhaṇeti catūsu kālesu dukkhe ñāṇaṁ vattati.",
  "tika-abh01t7:31_0": "1065.",
  "tika-abh01t7:31_1": "Cittassa saṁrañjanaṁ cittassa sārāgo.",
  "tika-abh01t7:31_2": "Gijjhantīti abhikaṅkhanti.",
  "tika-abh01t7:31_3": "Sañjaṁntīti bandhanti.",
  "tika-abh01t7:31_4": "Lagganaṭṭhenāti saṁvaraṇaṭṭhena,",
  "tika-abh01t7:31_5": "olambanaṭṭhena vā.",
  "tika-abh01t7:31_6": "Tassa tasseva bhavassāti kāmabhavādisaṅkhātassa vipākakaṭattārūpassa abhinibbattiatthaṁ paṭisandhiyā paccayabhāvavasena parikaḍḍhati.",
  "tika-abh01t7:31_7": "Cittamassa bhavantare vidhāvati nibbattati.",
  "tika-abh01t7:31_8": "Taṇhāvipphanditaniveso aṭṭhasatataṇhāvicaritādibhāvena taṇhāpavattiyeva.",
  "tika-abh01t7:32_0": "Saritānīti rāgavasena allāni.",
  "tika-abh01t7:32_1": "Taṁsampayuttapītivasena siniddhāni sinehitāni.",
  "tika-abh01t7:32_2": "Visatāti vitthatā.",
  "tika-abh01t7:32_3": "Rūpādīsu tebhūmakadhammesu byāpanavasena visaṭā.",
  "tika-abh01t7:32_4": "Purimavacanameva ta-kārassa ṭa-kāraṁ katvā vuttaṁ.",
  "tika-abh01t7:32_5": "Visālāti vipulā.",
  "tika-abh01t7:32_6": "Visakkatīti parisappati,",
  "tika-abh01t7:32_7": "sahati vā.",
  "tika-abh01t7:32_8": "Ratto hi rāgavatthunā pādena tāliyamānopi sahatīti.",
  "tika-abh01t7:32_9": "Osakkanaṁ,",
  "tika-abh01t7:32_10": "vipphandanaṁ vā visakkananti vadanti.",
  "tika-abh01t7:32_11": "Aniccādiṁ niccādito gaṇhantī visaṁvādikā hoti.",
  "tika-abh01t7:32_12": "Visaṁharatīti tathā tathā kāmesu ānisaṁsaṁ passantī vividhehākārehi nekkhammābhimukhappavattito cittaṁ saṁharati saṅkhipati.",
  "tika-abh01t7:32_13": "Visaṁ vā dukkhaṁ,",
  "tika-abh01t7:32_14": "taṁ harati vahatīti attho.",
  "tika-abh01t7:32_15": "Dukkhanibbattakassa kammassa hetubhāvato visamūlā,",
  "tika-abh01t7:32_16": "visaṁ vā dukkhavedanāmūlaṁ etissāti visamūlā.",
  "tika-abh01t7:32_17": "Dukkhasamudayattā visaṁ phalaṁ etissāti visaphalā.",
  "tika-abh01t7:32_18": "Taṇhāya rūpādikassa dukkhasseva paribhogo hoti,",
  "tika-abh01t7:32_19": "na amatassāti sā “visaparibhogā”ti vuttā.",
  "tika-abh01t7:32_20": "Sabbattha niruttivasena padasiddhi veditabbā.",
  "tika-abh01t7:32_21": "Yo panettha padhāno attho,",
  "tika-abh01t7:32_22": "taṁ dassetuṁ puna “visatā vā panā”tiādi vuttaṁ.",
  "tika-abh01t7:32_23": "Itthabhāvaññathābhāvanti manussabhāvadevādibhāvabhūtaṁ.",
  "tika-abh01t7:33_0": "Paṇidhānakavasenāti cittassa rūpādīsu ṭhapanakavasena.",
  "tika-abh01t7:33_1": "Aññopi bandhu taṇhāya eva hoti,",
  "tika-abh01t7:33_2": "so pana abandhupi hoti.",
  "tika-abh01t7:33_3": "Taṇhā pana niccasannissitāti “pāṭiyekko bandhū”ti vuttā.",
  "tika-abh01t7:33_4": "Asanatoti byāpanato bhuñjanato ca.",
  "tika-abh01t7:33_5": "Tadubhayaṁ dasseti “ajjhottharaṇato”tiādinā.",
  "tika-abh01t7:33_6": "Āsīsanavasenāti icchanavasena.",
  "tika-abh01t7:33_7": "Aññenākārenāti jappanājappitattānaṁ jappāya anaññattadassanākārena.",
  "tika-abh01t7:33_8": "Cittaṁ pariyuṭṭhātīti cittaṁ mūsati.",
  "tika-abh01t7:33_9": "Mārapāsoti mārena gahitatāya rāgo mārapāso.",
  "tika-abh01t7:34_0": "1066.Saṅkhāresu uppanno kammapathabhedaṁ na karotīti etena sattesu uppanno aṭṭhānakopo karotīti viññāyati.",
  "tika-abh01t7:34_1": "“Atthaṁ me nācari,",
  "tika-abh01t7:34_2": "na carati,",
  "tika-abh01t7:34_3": "na carissati,",
  "tika-abh01t7:34_4": "piyassa me manāpassa atthaṁ nācari,",
  "tika-abh01t7:34_5": "na carati,",
  "tika-abh01t7:34_6": "na carissati,",
  "tika-abh01t7:34_7": "appiyassa me amanāpassa anatthaṁ nācari,",
  "tika-abh01t7:34_8": "na carati,",
  "tika-abh01t7:34_9": "na carissatī”ti uppajjamānopi hi kopo avatthusmiṁ uppannattā aṭṭhānakopo eva bhavituṁ yutto.",
  "tika-abh01t7:34_10": "Āghātentoti hananto.",
  "tika-abh01t7:34_11": "Punaruttidoso paṭisedhitoti dosa-padassa paṭivirodha-padassa ca dvikkhattuṁ āgatattā vuttaṁ.",
  "tika-abh01t7:34_12": "Paṭighassa vā visesanatthaṁ pubbe “paṭivirodho”ti,",
  "tika-abh01t7:34_13": "padosādivisesanatthaṁ “doso”ti ca vuttaṁ,",
  "tika-abh01t7:34_14": "dussanādivisesanatthaṁ pacchā “doso”ti,",
  "tika-abh01t7:34_15": "virodhavisesanatthañca “paṭivirodho”ti vuttanti natthi punaruttidoso.",
  "tika-abh01t7:35_0": "1091.",
  "tika-abh01t7:35_1": "Aniddhāritaparicchede dhammānaṁ atthitāmattadīpake mātikuddese aparicchedena bahuvacanena uddeso katoti bahuvacaneneva pucchati –",
  "tika-abh01t7:35_2": "“katame dhammā appaccayā”ti.",
  "tika-abh01t7:35_3": "Sabhāvasaṅkhāparicchedādivasena hi dhamme ajānantassa vasena uddeso pucchā ca karīyatīti.",
  "tika-abh01t7:35_4": "Tasmā paricchedaṁ akatvā uddiṭṭhā pucchitā ca.",
  "tika-abh01t7:35_5": "Imeti asaṅkhatadhātuto uddhaṁ natthīti dīpanatthaṁ ekampi taṁ niddisitvā bahuvacaneneva nigamanaṁ kataṁ",
  "tika-abh01t7:35_6": "niddesato pubbe bodhaneyyassa ajānanakālaṁ upādāya.",
  "tika-abh01t7:36_0": "1101.",
  "tika-abh01t7:36_1": "Kiṁ pana natthi,",
  "tika-abh01t7:36_2": "kiṁ tena na vuttāti yojanā kātabbā.",
  "tika-abh01t7:36_3": "Idameva manoviññeyyanti niyamābhāvo vavatthānābhāvo.",
  "tika-abh01t7:36_4": "Cakkhuviññāṇādiviññeyyameva cakkhādiviññeyyanti pāḷiyaṁ vuttanti manoviññāṇaviññeyyenapi manoviññeyyena",
  "tika-abh01t7:36_5": "bhavitabbanti katvā aṭṭhakathāya “kiṁ pana manoviññāṇenā”tiādi vuttaṁ.",
  "tika-abh01t7:36_6": "Kehici viññeyyā kehici aviññeyyāti idaṁ kāmāvacaraṁ manoviññāṇaṁ ārammaṇādivasena bhinditvā yojetabbaṁ.",
  "tika-abh01t7:36_7": "Rūpāvacarādiārammaṇena hi kāmāvacaramanoviññāṇena rūparāgādisampayuttena ca kāmāvacaradhammā na viññeyyā,",
  "tika-abh01t7:36_8": "itarena ca viññeyyā.",
  "tika-abh01t7:36_9": "Evaṁ kāmāvacarānameva ārammaṇānaṁ kesañci saddādīnaṁ rūpārammaṇādīhi aviññeyyatā viññeyyatā ca yojetabbā,",
  "tika-abh01t7:36_10": "tathā dvārabhedavasena.",
  "tika-abh01t7:36_11": "Atha vā somanassasahagatasantīraṇaṁ iṭṭhārammaṇamevāti itaraṁ tena na viññeyyaṁ.",
  "tika-abh01t7:36_12": "Evaṁ upekkhāsahagate kusalavipāke akusalavipāke cāti sabbattha yathāyogaṁ yojetabbaṁ.",
  "tika-abh01t7:36_13": "Rūpāvacarādayo kāmāvacaravipākādīhi aviññeyyā,",
  "tika-abh01t7:36_14": "kecideva viññeyyā arūpāvacarehīti yojetabbaṁ anuvattamānattā.",
  "tika-abh01t7:36_15": "Nibbānena aviññeyyattāti “kehici aviññeyyā”ti imassa padassa atthasambhavamattaṁ sandhāya vuttaṁ,",
  "tika-abh01t7:36_16": "na nibbānassa anuvattamānamanoviññāṇabhāvato.",
  "tika-abh01t7:37_0": "1102.Pañcakāmaguṇikarāgoti ukkaṭṭhavasena vuttaṁ.",
  "tika-abh01t7:37_1": "Bhavāsavaṁ ṭhapetvā sabbo lobho kāmāsavoti yuttaṁ siyā.",
  "tika-abh01t7:37_2": "Sassatadiṭṭhisahagato rāgo bhavadiṭṭhisampayuttattā “bhavāsavo”ti aṭṭhakathāyaṁ vutto.",
  "tika-abh01t7:37_3": "Bhavāsavo pana “diṭṭhigatavippayuttesu eva uppajjatī”ti pāḷiyaṁ vutto.",
  "tika-abh01t7:37_4": "Sopi rāgo kāmāsavo bhavituṁ yutto.",
  "tika-abh01t7:37_5": "Diṭṭhadhammikasamparāyikadukkhānaṁ kāraṇabhūtā kāmāsavādayopi dvidhā vuttā.",
  "tika-abh01t7:38_0": "1103.",
  "tika-abh01t7:38_1": "Kāmāsavaniddese ca kāmesūti kāmarāgadiṭṭhirāgādiārammaṇabhūtesu tebhūmakesu vatthukāmesūti attho sambhavati.",
  "tika-abh01t7:38_2": "Tattha hi uppajjamānā sā taṇhā sabbāpi na kāmacchandādināmaṁ na labhatīti.",
  "tika-abh01t7:38_3": "Kattukamyatāchando akusalepi uppajjati,",
  "tika-abh01t7:38_4": "na pana dhammacchando.",
  "tika-abh01t7:39_0": "1105.",
  "tika-abh01t7:39_1": "Aññaṁ jīvanti gahaṇaṁ yadipi upādānakkhandhesveva pavattati, rūpe…pe…",
  "tika-abh01t7:39_2": "viññāṇe vā pana na patiṭṭhāti.",
  "tika-abh01t7:39_3": "Tato aññaṁ katvā jīvaṁ gaṇhātīti sassatadiṭṭhi hotīti.",
  "tika-abh01t7:39_4": "Brahmādiṁ ekaccaṁ attānaṁ “hotī”ti niccato aññañca “na hotī”ti aniccato gaṇhantassa “hoti ca na ca hotī”ti ekaccasassatadiṭṭhi.",
  "tika-abh01t7:39_5": "“Hotī”ti ca puṭṭhe “nevā”ti,",
  "tika-abh01t7:39_6": "“na hotī”ti ca puṭṭhe “na”iti sabbattha paṭikkhipantassa amarāvikkhepadiṭṭhi,",
  "tika-abh01t7:39_7": "amarā anupacchedā,",
  "tika-abh01t7:39_8": "amaramacchasadisī vā vikkhepadiṭṭhīti attho.",
  "tika-abh01t7:40_0": "Pañcakāmaguṇiko rāgo kāmāsavoti vuttoti katvā brahmānaṁ vimānādīsu rāgassa diṭṭhirāgassa ca kāmāsavabhāvaṁ paṭikkhipati.",
  "tika-abh01t7:40_1": "Yadi pana lobho kāmāsavabhavāsavavinimutto atthi,",
  "tika-abh01t7:40_2": "so yadā diṭṭhigatavippayuttesu uppajjati,",
  "tika-abh01t7:40_3": "tadā tena sampayutto avijjāsavo āsavavippayuttoti domanassavicikicchuddhaccasampayuttassa viya tassapi",
  "tika-abh01t7:40_4": "āsavavippayuttatā vattabbā siyā “catūsu diṭṭhigatavippayuttesu lobhasahagatesu cittuppādesu uppanno moho",
  "tika-abh01t7:40_5": "siyā āsavasampayutto siyā āsavavippayutto”ti.",
  "tika-abh01t7:40_6": "“Kāmāsavo aṭṭhasu lobhasahagatesu cittuppādesu uppajjatī”ti,",
  "tika-abh01t7:40_7": "“kāmāsavaṁ paṭicca diṭṭhāsavo avijjāsavo”ti ca vacanato diṭṭhisahagato rāgo kāmāsavo na hotīti na sakkā vattuṁ.",
  "tika-abh01t7:40_8": "Kilesapaṭipāṭiyāpi āharituṁ vaṭṭatīti āsavānaṁ vacanaṁ pahātabbadassanatthanti katvā te pahāne āhariyamānā",
  "tika-abh01t7:40_9": "pahātabbānampi tesaṁ kilesānaṁ uddesakkamena āharituṁ vaṭṭanti pajahanakānaṁ maggānampīti attho.",
  "tika-abh01t7:41_0": "1121.Paṭhamakamānabhājanīyeti “seyyohamasmī”ti mānassa niddese.",
  "tika-abh01t7:41_1": "Tattha hi “ekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā",
  "tika-abh01t7:41_2": "kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā",
  "tika-abh01t7:41_3": "mānaṁ jappeti,",
  "tika-abh01t7:41_4": "yo evarūpo māno maññanā…pe…",
  "tika-abh01t7:41_5": "ketukamyatā cittassā”ti seyyassa sadisassa hīnassa ca pavattamāno puggalavisesaṁ anāmasitvā seyyamāno",
  "tika-abh01t7:41_6": "vibhattoti imamatthaṁ sandhāya “eko māno tiṇṇaṁ janānaṁ uppajjatīti kathito”ti āha.",
  "tika-abh01t7:41_7": "Na kevalañcāyaṁ paṭhamakamānabhājanīye eva evaṁ kathito,",
  "tika-abh01t7:41_8": "dutiyakatatiyakamānabhājanīyepi kathito evāti nidassanamatthaṁ etaṁ daṭṭhabbaṁ.",
  "tika-abh01t7:41_9": "Atha vā puggale anissāya vuttānaṁ tiṇṇampi mānānaṁ bhājanīyaṁ “paṭhamakamānabhājanīye”ti āha.",
  "tika-abh01t7:41_10": "Seyyassa “seyyohamasmīti māno”tiādīnañhi puggalaṁ āmasitvā vuttānaṁ navannaṁ mānānaṁ bhājanīyaṁ dutiyakamānabhājanīyaṁ hoti,",
  "tika-abh01t7:41_11": "tassa mānarāsissa puggalaṁ anāmasitvā vuttamānarāsito dutiyatatiyakattāti,",
  "tika-abh01t7:41_12": "athāpi ca yathāvutte dutiyakamānabhājanīye “ekekassa tayo tayo mānā uppajjantīti kathita”nti idha vuttāya",
  "tika-abh01t7:41_13": "atthavaṇṇanāya samānadassanatthaṁ “paṭhamakamānabhājanīye”ti vuttaṁ.",
  "tika-abh01t7:41_14": "So eva māno idhāgatoti tattha kathito eva attho yujjatīti adhippāyo.",
  "tika-abh01t7:41_15": "Mānakaraṇavasenāti “seyyo”tiādikiccakaraṇavasena.",
  "tika-abh01t7:41_16": "Aparāpare upādāyāti idaṁ purimapurimā mānā aparāpare upanissayabhāvena te uppādentā accuggacchantīti imamatthaṁ sandhāya vuttaṁ.",
  "tika-abh01t7:41_17": "Ketukamyatācittaṁ accuggatabhāvaṁ gacchatīti katvā citteneva visesitaṁ.",
  "tika-abh01t7:42_0": "1126.",
  "tika-abh01t7:42_1": "Akkhamanabhāvappakāsanaṁ khiyyanaṁ.",
  "tika-abh01t7:42_2": "Manena piyakaraṇanti evaṁpakāraṁ pūjanaṁ mānananti vuccatīti attho.",
  "tika-abh01t7:42_3": "Issākaraṇavasenāti lābhādiakkhamanakiccavasena.",
  "tika-abh01t7:43_0": "1127.Ariyasāvakāti vacanaṁ “ariyasāvakānaṁyeva paṭivedho atthi,",
  "tika-abh01t7:43_1": "te ca taṁ na maccharāyantī”ti paṭivedhadhamme macchariyābhāvadassanatthaṁ.",
  "tika-abh01t7:43_2": "Ganthoti pāḷi.",
  "tika-abh01t7:43_3": "Kathāmaggoti aṭṭhakathāpabandho.",
  "tika-abh01t7:43_4": "Dhammantaranti kusalādidhammaṁ bhinditvā akusalādiṁ attano lolatāya tathāgatabhāsitaṁ titthiyabhāsitaṁ vā karonto ālolessati.",
  "tika-abh01t7:43_5": "Attānaṁ āvikatvāti attānaṁ aññathā santaṁ aññathā pavedayitvā.",
  "tika-abh01t7:43_6": "Yo panāti titthiyo gahaṭṭho vā attano samayassa sadosabhāvaṁ daṭṭhuṁ anicchanto aññāṇena abhinivesena vā.",
  "tika-abh01t7:44_0": "Byāpitumanicchoti viviccho,",
  "tika-abh01t7:44_1": "tassa bhāvo vevicchaṁ.",
  "tika-abh01t7:44_2": "Anādaroti macchariyena dāne ādararahito.",
  "tika-abh01t7:44_3": "Kaṭacchunā gāho bhattassa kaṭacchuggāho,",
  "tika-abh01t7:44_4": "kaṭacchuggāho viya kaṭacchuggāho.",
  "tika-abh01t7:44_5": "Yathā hi kaṭacchuggāho yathāvutte bhatte na saṁpasārayati,",
  "tika-abh01t7:44_6": "evaṁ macchariyampi āvāsādīsūti.",
  "tika-abh01t7:44_7": "Gayhati etenāti vā gāho,",
  "tika-abh01t7:44_8": "kaṭacchu eva gāho kaṭacchuggāho.",
  "tika-abh01t7:44_9": "So yathā saṅkuṭitaggo na saṁpasārayati,",
  "tika-abh01t7:44_10": "evaṁ macchariyampīti.",
  "tika-abh01t7:44_11": "Āvaritvā gahitaṁ aggahitaṁ,",
  "tika-abh01t7:44_12": "tassa bhāvo aggahitattaṁ,",
  "tika-abh01t7:44_13": "macchariyaṁ.",
  "tika-abh01t7:44_14": "“Āvāsādi parehi sādhāraṇamasādhāraṇaṁ vā mayheva hotū”ti pavattivasena attasampattiggahaṇalakkhaṇatā,",
  "tika-abh01t7:44_15": "“mā aññassā”ti pavattivasena attasampattinigūhaṇalakkhaṇatā ca yojetabbā.",
  "tika-abh01t7:44_16": "Yaṁ pana “parasantakaṁ gaṇhitukāmo”ti vuttaṁ,",
  "tika-abh01t7:44_17": "taṁ macchariyassa parasantakalobhassa upanissayabhāvaṁ dassetuṁ vuttanti daṭṭhabbaṁ.",
  "tika-abh01t7:44_18": "Yadi hi taṁ macchariyappavattidassanaṁ,",
  "tika-abh01t7:44_19": "parasampattiggahaṇalakkhaṇatā ca vattabbā siyāti.",
  "tika-abh01t7:45_0": "1140.",
  "tika-abh01t7:45_1": "Abhijjhākāmarāgānaṁ viseso āsavadvayaekāsavabhāvo siyā,",
  "tika-abh01t7:45_2": "naabhijjhāya noāsavabhāvo cāti noāsavalobhassa sabbhāvo vicāretabbo.",
  "tika-abh01t7:45_3": "Na hi atthi “āsavo ca noāsavo ca dhammā āsavassa dhammassa āsavassa ca noāsavassa ca dhammassa hetupaccayena paccayo”ti sattamo ca navamo ca pañho.",
  "tika-abh01t7:45_4": "Gaṇanāya ca “hetuyā sattā”ti vuttaṁ,",
  "tika-abh01t7:45_5": "na “navā”ti.",
  "tika-abh01t7:45_6": "Diṭṭhisampayutte pana lobhe noāsave vijjamāne sattamanavamāpi pañhavissajjanaṁ labheyyuṁ,",
  "tika-abh01t7:45_7": "gaṇanā ca “hetuyā navā”ti vattabbā siyā.",
  "tika-abh01t7:45_8": "Diṭṭhivippayutte ca lobhe noāsave vijjamāne pubbe dassito dosoti.",
  "tika-abh01t7:46_0": "1159.",
  "tika-abh01t7:46_1": "Kāmacchandanīvaraṇaniddese kāmesūti tebhūmakesu sāsavesu sabbesu vatthukāmesu.",
  "tika-abh01t7:46_2": "Sabbo hi lobho kāmacchandanīvaraṇaṁ.",
  "tika-abh01t7:46_3": "Teneva tassa āruppe uppatti vuttā “nīvaraṇaṁ dhammaṁ paṭicca nīvaraṇo dhammo uppajjati na purejātapaccayā.",
  "tika-abh01t7:46_4": "Āruppe kāmacchandanīvaraṇaṁ paṭicca uddhaccanīvaraṇaṁ avijjānīvaraṇaṁ.",
  "tika-abh01t7:46_5": "Āruppe kāmacchandanīvaraṇaṁ paṭicca thinamiddhanīvaraṇaṁ uddhaccanīvaraṇaṁ avijjānīvaraṇa”nti.",
  "tika-abh01t7:47_0": "1162.Iriyāpathikacittanti iriyāpathūpatthambhakaṁ aṭṭhapaññāsavidhaṁ cittaṁ.",
  "tika-abh01t7:47_1": "Tattha pana balavathinamiddhasahagataṁ cittaṁ “iriyāpathaṁ sandhāretuṁ asakkonta”nti vuttaṁ.",
  "tika-abh01t7:47_2": "Olīyatīti olambati.",
  "tika-abh01t7:48_0": "1163.Onayhatīti chādeti,",
  "tika-abh01t7:48_1": "avattharati vā.",
  "tika-abh01t7:48_2": "Nānārammaṇesu pavattinivāraṇena,",
  "tika-abh01t7:48_3": "vipphārikatānivāraṇeneva vā antosamorodho.",
  "tika-abh01t7:48_4": "Ekaccānanti sirīsādirukkhānaṁ.",
  "tika-abh01t7:48_5": "Rūpakāyeneva siyuṁ,",
  "tika-abh01t7:48_6": "tena sukhappaṭisaṁvedananibbānasacchikiriyānaṁ rūpatāpatti siyāti adhippāyo.",
  "tika-abh01t7:48_7": "Tasmāti “kāyassā”ti vacanassa rūpattāsādhakattā.",
  "tika-abh01t7:48_8": "Na hi nāmakāyo supatīti idaṁ thinamiddhasamuṭṭhitarūpehi rūpakāyassa garubhāvappattaṁ aṅgapaccaṅgādīnaṁ saṁsīdanaṁ soppanti sandhāya vuttaṁ,",
  "tika-abh01t7:48_9": "na jāgaraṇacittarahitaṁ bhavaṅgasantatinti.",
  "tika-abh01t7:48_10": "Tassa phalattāti phalūpacārena indriyaṁ viya middhaṁ dassetuṁ middhassa phalattā indriyaniddese viya",
  "tika-abh01t7:48_11": "liṅgādīni middhaniddesepi soppādīni vuttānīti attho.",
  "tika-abh01t7:49_0": "Rūpakāyassa antosamorodho natthīti so nāmakāye vuttoti viññāyati.",
  "tika-abh01t7:49_1": "Tena saha vuttā onāhapariyonāhā ca.",
  "tika-abh01t7:49_2": "Rūpakāyassa vā vipphārikāvipphārikabhāvo nāma attano sabhāvena natthi,",
  "tika-abh01t7:49_3": "nāmakāyassa nāmakāye vipphārike lahuko,",
  "tika-abh01t7:49_4": "avipphārike garukoti avipphārikabhāvena onāhanādi nāmakāyasseva hotīti onāhanādayopi nāmakāye viññāyanti.",
  "tika-abh01t7:49_5": "Tenāha “na hi rūpaṁ nāmakāyassa onāho…pe… hotī”ti.",
  "tika-abh01t7:49_6": "Āvaraṇabhāvo viya hi onāhanādibhāvopi nāmakāyasseva hotīti.",
  "tika-abh01t7:49_7": "Itaro adhippāyaṁ ajānanto meghādīhi rūpehi rūpānaṁ onāhanādiṁ passanto “nanu cā”tiādimāha.",
  "tika-abh01t7:49_8": "Yadi evanti yadi rūpassa onāhanāditā siddhā,",
  "tika-abh01t7:49_9": "arūpassa na siyā,",
  "tika-abh01t7:49_10": "setubandhādīsu rūpassa āvaraṇaṁ diṭṭhanti āvaraṇampi arūpassa na bhaveyyāti attho.",
  "tika-abh01t7:50_0": "Surāmerayapānaṁ akusalanti katvā yutto tassa upakkilesabhāvo, surā…pe…",
  "tika-abh01t7:50_1": "pamādaṭṭhānānuyogassa ca akusalattā paññāya dubbalīkaraṇabhāvo yutto,",
  "tika-abh01t7:50_2": "tathāpi parassa adhippāyaṁ anujānitvā surāmerayassa upakkilesatā paññāya dubbalīkaraṇatā ca upakkilesānaṁ",
  "tika-abh01t7:50_3": "paññāya dubbalīkaraṇānañca paccayattā phalavohārena vuttāti dassento āha “na,",
  "tika-abh01t7:50_4": "paccayaniddesato”ti.",
  "tika-abh01t7:50_5": "Evameva khoti yathā jātarūpassa ayo lohaṁ tipu sīsaṁ sajjanti pañcupakkilesehi upakkiliṭṭhaṁ jātarūpaṁ na ceva mudu hoti,",
  "tika-abh01t7:50_6": "na ca kammaniyaṁ,",
  "tika-abh01t7:50_7": "na ca pabhassaraṁ pabhaṅgu ca,",
  "tika-abh01t7:50_8": "na ca sammā upeti kammāya, evameva.",
  "tika-abh01t7:50_9": "Paccayaniddesatoti upakkilesapaññādubbalīkaraṇānaṁ paccayabhāvaniddesato,",
  "tika-abh01t7:50_10": "paccaye phalaniddesatoti attho.",
  "tika-abh01t7:50_11": "Sayameva kileso upakkilesaniddesesu niddiṭṭhoti adhippāyo.",
  "tika-abh01t7:51_0": "Nīvaraṇaṁ hutvāva nīvaraṇasampayutte dassiyamāne na nīvaraṇatādassanattho ārambho,",
  "tika-abh01t7:51_1": "atha kho siddhanīvaraṇabhāvassa nīvaraṇasampayuttatādassanatthoti yathālābhavasena ca asampayuttassa vacanaṁ na yujjati.",
  "tika-abh01t7:51_2": "Yathā hi tiṭṭhantampi carantampīti sippisambukādīsu yathālābhasambhavaṁ taṁ dvayaṁ vuttaṁ,",
  "tika-abh01t7:51_3": "na evaṁ “thinamiddhanīvaraṇaṁ sampayuttampi asampayuttampī”ti vacanaṁ atthi,",
  "tika-abh01t7:51_4": "yaṁ yathālābhaṁ sambhaveyyāti.",
  "tika-abh01t7:51_5": "Cittajassāsambhavavacanatoti “cattattā”tiādivacanassa jhānakkhaṇe cittajassa thinamiddhassa asambhavavacanabhāvatoti attho,",
  "tika-abh01t7:51_6": "“cattattā”tiādivacanena vā asambhavassa vacanato pakāsanatoti attho.",
  "tika-abh01t7:52_0": "Kāmesu kho pana…pe…",
  "tika-abh01t7:52_1": "sudiṭṭhoti iminā kāmādīnave aññāṇassa pahānamāha.",
  "tika-abh01t7:52_2": "Taṁ tatthapahānanti taṁ tattha rūpe pahānanti pahānaṁ apekkhitvā “ta”nti vuttaṁ,",
  "tika-abh01t7:52_3": "taṁ vinayananti vā attho.",
  "tika-abh01t7:52_4": "Tena rūpassa appahātabbattameva dasseti,",
  "tika-abh01t7:52_5": "na pana “cha dhamme pahāyā”tiādīsu middhassa appahātabbatādassanato añño pakāro vutto.",
  "tika-abh01t7:52_6": "Na yathā…pe…",
  "tika-abh01t7:52_7": "vuttanti cha dhammā pañca nīvaraṇāni ca yathā pahātabbāneva hontāni “pahātabbānī”ti vuttāni,",
  "tika-abh01t7:52_8": "na evaṁ rūpaṁ pahātabbameva hontaṁ “pahātabba”nti vuttanti attho.",
  "tika-abh01t7:53_0": "Aññehi ca suttehīti vuttasuttānaṁ dassanatthaṁ “tathā hī”tiādimāha.",
  "tika-abh01t7:53_1": "Kusalappavattiṁ āvarantīti āvaraṇā.",
  "tika-abh01t7:53_2": "Nīvārentīti nīvaraṇā.",
  "tika-abh01t7:53_3": "Cittaṁ abhibhavantā ārohantīti cetaso ajjhāruhā.",
  "tika-abh01t7:53_4": "Āvaraṇādikiccañca arūpasseva yujjati,",
  "tika-abh01t7:53_5": "tathā andhakaraṇādikiccaṁ.",
  "tika-abh01t7:53_6": "Tattha catūsu padesu purimapurimassa pacchimapacchimo attho.",
  "tika-abh01t7:53_7": "Saṁsāradukkhaṁ vighāto,",
  "tika-abh01t7:53_8": "taṁjanakatāya vighātapakkhikaṁ.",
  "tika-abh01t7:53_9": "Cetaso pariyuṭṭhānaṁ ayonisomanasikārato uppatti akusalarāsibhāvo ca arūpasseva hotīti arūpameva middhaṁ.",
  "tika-abh01t7:54_0": "1166.",
  "tika-abh01t7:54_1": "Gaṇabhojanādiakappiyabhojanaṁ kappiyasaññī bhuñjitvā puna jānitvā koci vippaṭisārī hoti,",
  "tika-abh01t7:54_2": "anavajjañca bhikkhudassanacetiyavandanādiṁ vajjasaññī akatvā katvā ca koci assaddho vippaṭisārī hoti.",
  "tika-abh01t7:54_3": "Vatthunti mūlaṁ.",
  "tika-abh01t7:54_4": "Evarūpanti mūlavasena evaṁpakāranti attho.",
  "tika-abh01t7:54_5": "Kukkuccapadaṁ yevāpanakesu “kucchitaṁ kataṁ kukataṁ,",
  "tika-abh01t7:54_6": "tassa bhāvo”ti vuttatthameva.",
  "tika-abh01t7:54_7": "Kukkuccāyanākāroti kukkuccabhāvanākāro kukkuccakaraṇākāro kukkuccagamanākāro vā.",
  "tika-abh01t7:54_8": "Etena kukkuccaṁ kiriyabhāvena dasseti.",
  "tika-abh01t7:54_9": "“Kappati na kappatī”ti pavattacittuppādova vinayakukkuccaṁ.",
  "tika-abh01t7:55_0": "1176.",
  "tika-abh01t7:55_1": "Cittavikkhipanakiccasāmaññena uddhaccaṁ kukkuccañca saha vuttanti veditabbaṁ.",
  "tika-abh01t7:55_2": "Kāmacchandassa anāgāmimaggena pahānaṁ ukkaṭṭhanīvaraṇavasena vuttanti veditabbaṁ.",
  "tika-abh01t7:55_3": "Yadi hi lobho nonīvaraṇo siyā,",
  "tika-abh01t7:55_4": "“nonīvaraṇo dhammo nīvaraṇassa dhammassa hetupaccayena paccayo”tiādi vattabbaṁ siyā,",
  "tika-abh01t7:55_5": "na cetaṁ vuttaṁ.",
  "tika-abh01t7:55_6": "Gaṇanāya ca “hetuyā cattārī”ti vuttaṁ,",
  "tika-abh01t7:55_7": "na “navā”ti.",
  "tika-abh01t7:55_8": "Tasmā sabbo lobho kāmacchandanīvaraṇanti arahattamaggenassa pahānavacanaṁ yuttaṁ.",
  "tika-abh01t7:56_0": "1219.Kāmo cāti kilesakāmo ca.",
  "tika-abh01t7:56_1": "Purimadiṭṭhiṁ uttaradiṭṭhi upādiyatīti purimadiṭṭhiṁ “sassato”ti gaṇhantī upādiyati,",
  "tika-abh01t7:56_2": "purimadiṭṭhiākāreneva vā uppajjamānā uttaradiṭṭhi teneva purimadiṭṭhiṁ daḷhaṁ karontī taṁ upādiyatīti vuttaṁ.",
  "tika-abh01t7:56_3": "Gosīlagovatādīnīti tathābhūtaṁ diṭṭhimāha.",
  "tika-abh01t7:56_4": "Abhinivesatoti abhinivesabhāvato,",
  "tika-abh01t7:56_5": "abhinivisanato vā.",
  "tika-abh01t7:56_6": "Attavādamattamevāti attassa abhāvā “attā”ti idaṁ vacanamattameva.",
  "tika-abh01t7:56_7": "Upādiyanti daḷhaṁ gaṇhanti. Kathaṁ? Attāti.",
  "tika-abh01t7:56_8": "Attāti hi abhinivisantā vacanameva daḷhaṁ katvā gaṇhantīti attho.",
  "tika-abh01t7:56_9": "Evaṁ attavādamattameva upādiyantīti vuttaṁ.",
  "tika-abh01t7:56_10": "“Attavādamatta”nti vā vācāvatthumattamāha.",
  "tika-abh01t7:56_11": "Vācāvatthumattameva hi “attā”ti upādiyanti atthassa abhāvāti.",
  "tika-abh01t7:57_0": "1221.Dinnanti dānamāha,",
  "tika-abh01t7:57_1": "taṁ aphalattā rūpaṁ viya dānaṁ nāma na hotīti paṭikkhipati.",
  "tika-abh01t7:57_2": "Mahāvijitayaññasadiso yañño mahāyāgo.",
  "tika-abh01t7:57_3": "Āmantetvā havanaṁ dānaṁ āhunaṁ,",
  "tika-abh01t7:57_4": "pāhunānaṁ atithīnaṁ atithikiriyā pāhunaṁ,",
  "tika-abh01t7:57_5": "āvāhādīsu maṅgalatthaṁ dānaṁ maṅgalakiriyā.",
  "tika-abh01t7:57_6": "Paraloke ṭhito imaṁ lokaṁ “natthī”ti gaṇhātīti imaṁ lokaṁ avekkhitvā paraloko,",
  "tika-abh01t7:57_7": "parañca avekkhitvā ayaṁ loko hoti gantabbato āgantabbato cāti paralokato idhāgamanassa abhāvā tattheva",
  "tika-abh01t7:57_8": "ucchijjanato cittena paraloke ṭhito imaṁ lokaṁ “natthī”ti gaṇhātīti attho veditabbo.",
  "tika-abh01t7:57_9": "Na hi ayaṁ diṭṭhi paraloke nibbattasseva hotīti.",
  "tika-abh01t7:57_10": "Idhaloke ṭhitoti etthāpi ayameva nayo.",
  "tika-abh01t7:57_11": "Ayaṁ vā ettha attho “saṁsaraṇappadeso idhaloko ca paraloko ca nāma koci natthi saṁsaraṇassa abhāvā tattha tattheva ucchijjanato”ti.",
  "tika-abh01t7:57_12": "Purimabhavato pacchimabhave upapatanaṁ upapāto,",
  "tika-abh01t7:57_13": "so yesaṁ sīlaṁ,",
  "tika-abh01t7:57_14": "te opapātikā.",
  "tika-abh01t7:57_15": "Te pana cavanakā upapajjanakā hontīti katvā āha “cavanakaupapajjanakasattā natthīti gaṇhātī”ti.",
  "tika-abh01t7:57_16": "Anulomappaṭipadanti nibbānānukūlaṁ sīlādippaṭipadaṁ.",
  "tika-abh01t7:58_0": "1236.Nippadesatova gahitoti iminā yaṁ āsavagocchake brahmānaṁ kapparukkhādīsu rāgassa ca diṭṭhirāgassa",
  "tika-abh01t7:58_1": "ca asaṅgahaṇena nīvaraṇagocchake ca kāmacchandassa anāgāmimaggena pahātabbatādassanena sappadesattaṁ vuttaṁ,",
  "tika-abh01t7:58_2": "taṁ nivāritaṁ hoti.",
  "tika-abh01t7:58_3": "Arahattamaggenāti vacanena catūhi maggehi pahātabbatā vuttāti daṭṭhabbaṁ.",
  "tika-abh01t7:58_4": "Na hi purimehi atanukatā mohādayo arahattamaggena pahīyantīti.",
  "tika-abh01t7:59_0": "1287.Niratiatthenāti pītivirahena,",
  "tika-abh01t7:59_1": "balavanikantivirahena vā.",
  "tika-abh01t7:59_2": "Na hi dukkhāya vedanāya rajjantīti.",
  "tika-abh01t7:59_3": "Ava-saddena avagāhattho adhoattho cāti dvidhā ava-saddassa attho vutto.",
  "tika-abh01t7:60_0": "1301.",
  "tika-abh01t7:60_1": "Vicikicchāsahagato moharaṇo pahānekaṭṭhena diṭṭhisampayuttena rāgaraṇena saraṇo,",
  "tika-abh01t7:60_2": "uddhaccasahagato rūparāgaarūparāgasaṅkhātena.",
  "tika-abh01t7:60_3": "Araṇavibhaṅgasutte pana “yo kāmapaṭisandhisukhino somanassānuyogo hīno gammo pothujjaniko anariyo anatthasaṁhito,",
  "tika-abh01t7:60_4": "sadukkho eso dhammo saupaghāto saupāyāso sapariḷāho micchāpaṭipadā.",
  "tika-abh01t7:60_5": "Tasmā eso dhammo saraṇo”tiādivacanato phalabhūtadukkhaupaghātaupāyāsapariḷāhasabhāvabhūto micchāpaṭipadābhāvova",
  "tika-abh01t7:60_6": "“saraṇo”ti viññāyatīti tehi sabbākusalānaṁ saraṇatā siddhā hotīti.",
  "tika-abh01t7:61_0": "Suttantikadukanikkhepakathāvaṇṇanā",
  "tika-abh01t7:62_0": "1303.Vivecitattāti visuṁ katattā pakāsitattā.",
  "tika-abh01t7:62_1": "Asesetvā khepetīti vajiraṁ attanā patitaṭṭhānaṁ asesetvā khepeti puna apākatikatāāpādanena.",
  "tika-abh01t7:63_0": "1311.Tappatīti vippaṭisārī hoti, anusocati vā.",
  "tika-abh01t7:64_0": "1313.Ahanti iti-saddaparena ahaṁ-saddena hetubhūtena yo attho viññāyati,",
  "tika-abh01t7:64_1": "so saṁkathīyati,",
  "tika-abh01t7:64_2": "udīrīyatīti attho.",
  "tika-abh01t7:64_3": "Aññathā hi vuccamānassa vacanena pakāsiyamānassa padatthassa saṅkhādibhāve sabbesaṁ kusalādidhammānaṁ adhivacanāditā siyāti.",
  "tika-abh01t7:64_4": "Bhāvoti sattavevacananti bhaṇanti,",
  "tika-abh01t7:64_5": "dhātuyā vā etaṁ adhivacanaṁ.",
  "tika-abh01t7:64_6": "Dattoti ettāvatā sattapaññattiṁ dassetvā aññampi upādāpaññattiṁ dassetuṁ “mañco”tiādimāha.",
  "tika-abh01t7:64_7": "Ahanti ca pavattaṁ adhivacanaṁ vadantena suṇantena ca pubbe gahitasaññena atthappakāsanabhāvena viññāyati.",
  "tika-abh01t7:64_8": "Na hi tasmiṁ aviññāte tadatthavijānanaṁ atthīti visesena adhivacanaṁ “ñāyatīti samaññā”ti vuttaṁ.",
  "tika-abh01t7:64_9": "Etassatthassa ahanti idaṁ adhivacananti evaṁ vā saññāgahaṇavasena ñāyati samaññāyati pākaṭā hotīti samaññā.",
  "tika-abh01t7:64_10": "Paññāpīyatīti ahanti idaṁ etassa adhivacananti evaṁ ṭhapīyatīti attho.",
  "tika-abh01t7:64_11": "Voharīyatīti vuccati.",
  "tika-abh01t7:64_12": "Uddheyyanti uddharitabbaṁ.",
  "tika-abh01t7:64_13": "Api nāmasahassatoti anekehipi nāmasahassehīti attho.",
  "tika-abh01t7:64_14": "Sayameva upapatanasīlaṁ nāmaṁ “opapātikanāma”nti vuccati.",
  "tika-abh01t7:65_0": "Karīyatīti kammaṁ,",
  "tika-abh01t7:65_1": "nāmameva kammaṁ nāmakammaṁ.",
  "tika-abh01t7:65_2": "Tathā nāmadheyyaṁ.",
  "tika-abh01t7:65_3": "Karaṇaṭhapanasaddāpi hi kammatthā hontīti.",
  "tika-abh01t7:65_4": "Atha karaṇatthā,",
  "tika-abh01t7:65_5": "karīyati ca ṭhapīyati ca etena attho evaṁnāmoti paññāpīyatīti karaṇaṁ ṭhapanañca nāma hoti.",
  "tika-abh01t7:65_6": "Atha bhāvatthā,",
  "tika-abh01t7:65_7": "ñāpanamattameva karaṇaṁ ṭhapananti ca vuttaṁ.",
  "tika-abh01t7:65_8": "Nāmanirutti nāmabyañjananti nāmamicceva vuttaṁ hoti.",
  "tika-abh01t7:65_9": "Na hi pathavīsaṅkhātaṁ atthappakāramattaṁ nivadati byañjayati vā pathavīti nāmaṁ nivadati byañjayati vā,",
  "tika-abh01t7:65_10": "tasmā anāmassa niruttibyañjanabhāvanivāraṇatthaṁ “nāmanirutti nāmabyañjana”nti vuttaṁ.",
  "tika-abh01t7:65_11": "Evaṁ nāmābhilāpoti etthāpi nayo.",
  "tika-abh01t7:65_12": "Ettha pana saṅkhā samaññā paññatti vohāroti catūhi padehi paññāpitabbato paññatti vuttā,",
  "tika-abh01t7:65_13": "itarehi paññāpanato.",
  "tika-abh01t7:66_0": "Tattha ca “purimā upādāpaññatti uppādavayakiccarahitā lokasaṅketasiddhā,",
  "tika-abh01t7:66_1": "pacchimā nāmapaññatti,",
  "tika-abh01t7:66_2": "yāya purimā paññatti rūpādayo ca sotadvāraviññāṇasantānānantaramuppannena gahitapubbasaṅketena manodvāraviññāṇasantānena",
  "tika-abh01t7:66_3": "gahitāya paññāpīyantī”ti ācariyā vadanti.",
  "tika-abh01t7:66_4": "Etasmiṁ pana imissā pāḷiyā aṭṭhakathāya ca atthe sati yaṁ vuttaṁ mātikāyaṁ “vacanamattameva adhikāraṁ katvā pavattā adhivacanā nāma,",
  "tika-abh01t7:66_5": "sahetukaṁ katvā vuccamānā abhilāpā nirutti nāma,",
  "tika-abh01t7:66_6": "pakārena ñāpanato paññatti nāmā”ti,",
  "tika-abh01t7:66_7": "tena virodho siyā.",
  "tika-abh01t7:66_8": "Na hi uppādavayakiccarahitassa vacanamattaṁ adhikāraṁ katvā pavatti atthi uppādādisahitasseva pavattisabbhāvato,",
  "tika-abh01t7:66_9": "na ca vacanavacanatthavimuttassa nāmassa niddhāretvā sahetukaṁ katvā vuccamānatā atthi,",
  "tika-abh01t7:66_10": "nāpi aniddhāritasabhāvassa padatthassa tena tena pakārena ñāpanaṁ atthīti.",
  "tika-abh01t7:67_0": "Duvidhā cāyaṁ paññatti yathāvuttappakārāti aṭṭhakathāvacanañca na dissati,",
  "tika-abh01t7:67_1": "aṭṭhakathāyaṁ pana vijjamānapaññattiādayo cha paññattiyova vuttā.",
  "tika-abh01t7:67_2": "Tattha “rūpaṁ vedanā”tiādikā vijjamānapaññatti.",
  "tika-abh01t7:67_3": "“Itthī puriso”tiādikā avijjamānapaññatti.",
  "tika-abh01t7:67_4": "“Tevijjo chaḷabhiñño”tiādikā vijjamānena avijjamānapaññatti.",
  "tika-abh01t7:67_5": "“Itthisaddo purisasaddo”tiādikā avijjamānena vijjamānapaññatti.",
  "tika-abh01t7:67_6": "“Cakkhuviññāṇaṁ sotaviññāṇa”ntiādikā vijjamānena vijjamānapaññatti.",
  "tika-abh01t7:67_7": "“Khattiyakumāro brāhmaṇakumāro”tiādikā avijjamānena avijjamānapaññatti.",
  "tika-abh01t7:67_8": "Na cettha yathāvuttappakārā duvidhā paññatti vuttāti sakkā viññātuṁ.",
  "tika-abh01t7:67_9": "Vijjamānassa hi saṅkhā…pe…",
  "tika-abh01t7:67_10": "abhilāpo vijjamānapaññatti.",
  "tika-abh01t7:67_11": "Avijjamānassa ca saṅkhādikā avijjamānapaññatti.",
  "tika-abh01t7:67_12": "Tesaṁyeva visesanavisesitabbabhāvena pavattā saṅkhādayo itarāti.",
  "tika-abh01t7:68_0": "Avijjamānapaññattivacanena paññāpitabbā upādāpaññatti,",
  "tika-abh01t7:68_1": "tassā paññāpanabhūtā nāmapaññatti ca vuttā,",
  "tika-abh01t7:68_2": "itarehi nāmapaññattiyeva yathāvuttāti ce? Na,",
  "tika-abh01t7:68_3": "asiddhattā.",
  "tika-abh01t7:68_4": "Sati hi ujuke purime pāḷianugate atthe ayamattho imāya aṭṭhakathāya vuttoti asiddhametaṁ.",
  "tika-abh01t7:68_5": "Yadi ca sattarathaghaṭādidisākālakasiṇaajaṭākāsakasiṇugghāṭimākāsaākiñcaññāyatanavisayanirodhasamāpattiādippakārā upādāpaññatti avijjamānapaññatti,",
  "tika-abh01t7:68_6": "eteneva vacanena tassā avijjamānatā vuttāti na sā atthīti vattabbā.",
  "tika-abh01t7:68_7": "Yathā ca paññāpitabbato avijjamānānaṁ sattādīnaṁ avijjamānapaññattibhāvo,",
  "tika-abh01t7:68_8": "evaṁ rūpādīnaṁ vijjamānānaṁ paññapetabbato vijjamānapaññattibhāvo āpajjati.",
  "tika-abh01t7:68_9": "Tato “sabbe dhammā paññattī”ti paññattipathehi avisiṭṭho paññattidhammaniddeso vattabbo siyā.",
  "tika-abh01t7:68_10": "Athāpi paññāpitabbapaññāpanavisesadassanattho saṅkhādiniddeso,",
  "tika-abh01t7:68_11": "tathāpi “ekadhammo sabbadhammesu nipatati,",
  "tika-abh01t7:68_12": "sabbadhammā ekadhammasmiṁ nipatantī”tiādinā paññāpitabbānaṁ paññattipathabhāvassa dassitattā paññāpitabbānaṁ",
  "tika-abh01t7:68_13": "paññattibhāve paññattipathā paññattisaddeneva vuttāti paññattipathapadaṁ na vattabbaṁ siyā,",
  "tika-abh01t7:68_14": "nāpi sakkā paññāpitabbapaññāpanavisesadassanattho saṅkhādiniddesoti vattuṁ saṅkhādisaddānaṁ samānatthattā.",
  "tika-abh01t7:68_15": "Vuttañhi “maraṇenapi taṁ pahīyati,",
  "tika-abh01t7:68_16": "yaṁ puriso mamidanti maññatī”ti ettha “purisoti saṅkhā samaññā…pe…",
  "tika-abh01t7:68_17": "abhilāpo”ti.",
  "tika-abh01t7:68_18": "Tathā “māgaṇḍiyoti tassa brāhmaṇassa nāmaṁ saṅkhā samaññā”tiādi.",
  "tika-abh01t7:68_19": "Na ca “ayaṁ itthannāmo”ti saṅketaggahaṇaṁ “rūpaṁ tisso”tiādivacanaggahaṇañca muñcitvā aññassa asiddhasabhāvassa atthapaññāpane samatthatā sambhavati,",
  "tika-abh01t7:68_20": "tesañca asamatthatā.",
  "tika-abh01t7:68_21": "Yadi hi tesaṁ vinā paññattiyā atthapaññāpane asamatthatā siyā,",
  "tika-abh01t7:68_22": "paññattipaññāpane ca asamatthatāti tassā aññā paññatti vattabbā siyā,",
  "tika-abh01t7:68_23": "tassā tassāti anavatthānaṁ,",
  "tika-abh01t7:68_24": "tato atthavijānanameva na siyā,",
  "tika-abh01t7:68_25": "nāpi saṅketaggahaṇaṁ saṅketassa paññattibhāve “ayaṁ imassa bhāsitassa attho”ti vā,",
  "tika-abh01t7:68_26": "“imassatthassa idaṁ vacanaṁ jotaka”nti vā.",
  "tika-abh01t7:68_27": "Saññuppādamatte pana saṅketaggahaṇe vacanassa vacanatthavinimuttassa kappane payojanaṁ natthi.",
  "tika-abh01t7:68_28": "“Buddhassa bhagavato vohāro lokiye sote paṭihaññati”,",
  "tika-abh01t7:68_29": "“abhijānāsi no tvaṁ ānanda ito pubbe evarūpaṁ nāmadheyyaṁ sutaṁ yadidaṁ janavasabho”ti,",
  "tika-abh01t7:68_30": "“nāmañca sāveti koṇḍañño ahaṁ bhagavā”tiādīhi ca paññattiyā vacanabhāvo siddho.",
  "tika-abh01t7:68_31": "Tasmā pāḷiyā aṭṭhakathāya ca aviruddho attho vicāretvā gahetabbo.",
  "tika-abh01t7:69_0": "Yadi sattādayo avijjamānapaññatti na honti,",
  "tika-abh01t7:69_1": "kā pana avijjamānapaññatti nāmāti?",
  "tika-abh01t7:69_2": "Pakāsito ayamattho “avijjamānānaṁ sattādīnaṁ saṅkhā…pe…",
  "tika-abh01t7:69_3": "abhilāpo avijjamānapaññattī”ti.",
  "tika-abh01t7:69_4": "Sattādīnañca avijjamānattā atthitā neva vattabbā,",
  "tika-abh01t7:69_5": "ye ca vadeyyuṁ “rūpādīni viya avijjamānattā avijjamānatā vuttā,",
  "tika-abh01t7:69_6": "na natthibhāvato”ti,",
  "tika-abh01t7:69_7": "ayañca vādo hevatthikathāya paṭisiddho,",
  "tika-abh01t7:69_8": "na ca rūpaṁ vedanā na hotīti avijjamānaṁ nāma hoti.",
  "tika-abh01t7:69_9": "Evaṁ sattādayopi yadi atthi,",
  "tika-abh01t7:69_10": "rūpādayo na hontīti avijjamānāti na vattabbā.",
  "tika-abh01t7:69_11": "Yasmā pana yesu rūpādīsu cakkhādīsu ca tathā tathā pavattamānesu “satto itthī ratho ghaṭo”tiādikā vicittasaññā uppajjati,",
  "tika-abh01t7:69_12": "saññānulomāni ca adhivacanāni,",
  "tika-abh01t7:69_13": "tehi rūpacakkhādīhi añño sattarathādisaññāvalambito vacanattho vijjamāno na hoti,",
  "tika-abh01t7:69_14": "tasmā sattarathādiabhilāpā “avijjamānapaññattī”ti vuccanti,",
  "tika-abh01t7:69_15": "na ca te “musā”ti vuccanti lokasamaññāvasena pavattattā.",
  "tika-abh01t7:69_16": "Tato eva te abhilāpā “sammutisacca”nti vuccanti.",
  "tika-abh01t7:69_17": "So ca vacanattho sayaṁ avijjamānopi vijjamānassa vacanasseva vasena paññattivohāraṁ labhati,",
  "tika-abh01t7:69_18": "“sammutisacca”nti ca vuccati yathāgahitasaññāvasena pavattavacanatthabhāvato.",
  "tika-abh01t7:69_19": "“Sammutiñāṇaṁ saccārammaṇameva,",
  "tika-abh01t7:69_20": "nāññārammaṇa”nti kathāya ca “pathavīkasiṇādi cīvarādi ca sammutisaccamhī”ti imināva adhippāyena vuttanti viññāyati.",
  "tika-abh01t7:69_21": "Yasmā rūpādīsu santānena pavattamānesu ekattaggahaṇavasena te amuñcitvā pavattaṁ sattādiggahaṇaṁ cakkhuviññāṇādīni",
  "tika-abh01t7:69_22": "viya rūpādīsu tesu khandhesu cakkhādīsu ca asantaṁ avijjamānaṁ sattarathādiṁ gaṇhāti,",
  "tika-abh01t7:69_23": "tasmā taṁ parittārammaṇādibhāvena na vattabbanti vuttaṁ.",
  "tika-abh01t7:69_24": "Tathā yaṁ khandhasamūhasantānaṁ ekattena gahitaṁ upādāya “kalyāṇamitto pāpamitto puggalo”ti gahaṇaṁ paññatti ca pavattati,",
  "tika-abh01t7:69_25": "taṁ tadupādānabhūtaṁ puggalasaññāya sevamānassa kusalākusalānaṁ uppatti hotīti “puggalopi upanissayapaccayena paccayo”ti vuttaṁ.",
  "tika-abh01t7:69_26": "Yasmā pana puggalo nāma koci bhāvo natthi,",
  "tika-abh01t7:69_27": "tasmā yathā āpodhātuādīni cittena vivecetvā pathavīdhātu upalabbhati,",
  "tika-abh01t7:69_28": "na evaṁ rūpādayo khandhe vivecetvā puggalo upalabbhati.",
  "tika-abh01t7:69_29": "Paṭisedhitā ca puggalakathāya puggaladiṭṭhi.",
  "tika-abh01t7:69_30": "Vajirāya ca bhikkhuniyā vuttaṁ –",
  "tika-abh01t7:70_0": "“Kaṁ nu sattoti paccesi, māra diṭṭhigataṁ nu te;",
  "tika-abh01t7:71_0": "Suddhasaṅkhārapuñjoyaṁ, nayidha sattupalabbhatī”ti. ;",
  "tika-abh01t7:72_0": "Sattoti pana vacanassa paññattiyā pavattiṁ dassetuṁ sā evamāha –",
  "tika-abh01t7:73_0": "“Yathāpi aṅgasambhārā, hoti saddo ratho iti;",
  "tika-abh01t7:74_0": "Evaṁ khandhesu santesu, hoti sattoti sammutī”ti. ;",
  "tika-abh01t7:75_0": "Yadi puggalo na vijjati,",
  "tika-abh01t7:75_1": "kathaṁ puggalaggahaṇassa sārammaṇatā siyāti?",
  "tika-abh01t7:75_2": "Avijjamānassapi ārammaṇassa gahaṇato.",
  "tika-abh01t7:75_3": "Avijjamānampi hi parikappitaṁ lokasaññātaṁ vā vijjamānaṁ vā sabhāvabhūtaṁ ārammaṇaṁ gahetvāva uppajjanato sārammaṇatā vuttā.",
  "tika-abh01t7:75_4": "Sārammaṇāti hi vacanaṁ cittacetasikānaṁ ārammaṇena vinā appavattiññeva dīpeti,",
  "tika-abh01t7:75_5": "na tehi gahitassa ārammaṇassa vijjamānataṁ avijjamānataṁ vāti.",
  "tika-abh01t7:75_6": "Ayaṁ saṅkhatāsaṅkhatavinimuttassa atthitāpaṭisedhaṁ sabbathā anuvattantānaṁ vinicchayo.",
  "tika-abh01t7:76_0": "1316.Nāmakaraṇaṭṭhenāti aññaṁ anapekkhitvā sayameva attano nāmakaraṇasabhāvatoti attho.",
  "tika-abh01t7:76_1": "Yañhi parassa nāmaṁ karoti,",
  "tika-abh01t7:76_2": "tassa ca tadapekkhattā aññāpekkhaṁ nāmakaraṇanti nāmakaraṇasabhāvatā na hoti.",
  "tika-abh01t7:76_3": "Tasmā mahājanassa ñātīnaṁ guṇānañca sāmaññanāmādikārakānaṁ nāmabhāvo nāpajjati.",
  "tika-abh01t7:76_4": "Yassa ca aññehi nāmaṁ karīyati,",
  "tika-abh01t7:76_5": "tassa ca nāmakaraṇasabhāvatā natthīti natthiyeva nāmabhāvo,",
  "tika-abh01t7:76_6": "vedanādīnaṁ pana sabhāvasiddhattā vedanādināmassa nāmakaraṇasabhāvato nāmatā vuttā.",
  "tika-abh01t7:76_7": "Pathavīādinidassanena nāmassa sabhāvasiddhataṁyeva nidasseti,",
  "tika-abh01t7:76_8": "na nāmabhāvasāmaññaṁ,",
  "tika-abh01t7:76_9": "niruḷhattā pana nāmasaddo arūpadhammesu eva vutto,",
  "tika-abh01t7:76_10": "na pathavīādīsūti na tesaṁ nāmabhāvo.",
  "tika-abh01t7:76_11": "Mātikāya ca pathavīādīnaṁ nāmatānāpatti vuttāva.",
  "tika-abh01t7:76_12": "Na hi pathavīādināmaṁ vijahitvā kesādināmehi rūpadhammānaṁ viya vedanādināmaṁ vijahitvā aññena nāmena",
  "tika-abh01t7:76_13": "arūpadhammānaṁ voharitabbena piṇḍākārena pavatti atthīti.",
  "tika-abh01t7:77_0": "Atha vā rūpadhammā cakkhādayo rūpādayo ca tesaṁ pakāsakapakāsitabbabhāvato vinā nāmena pākaṭā honti,",
  "tika-abh01t7:77_1": "na evaṁ arūpadhammāti adhivacanasamphasso viya nāmāyattagahaṇīyabhāvena “nāma”nti vuttā,",
  "tika-abh01t7:77_2": "paṭighasamphassopi na cakkhādīni viya nāmena vinā pākaṭoti “nāma”nti vutto.",
  "tika-abh01t7:77_3": "Arūpatāya vā aññanāmasabhāgattā saṅgahitoyaṁ,",
  "tika-abh01t7:77_4": "aññaphassasabhāgattā vā.",
  "tika-abh01t7:77_5": "Vacanatthopi hi “rūpayatīti rūpaṁ,",
  "tika-abh01t7:77_6": "nāmayatīti nāma”nti idha pacchimapurimānaṁ sambhavati.",
  "tika-abh01t7:77_7": "Rūpayatīti vināpi nāmena attānaṁ pakāsayatīti attho,",
  "tika-abh01t7:77_8": "nāmayatīti nāmena vinā apākaṭabhāvato attano pakāsakaṁ nāmaṁ karotīti attho.",
  "tika-abh01t7:77_9": "Ārammaṇādhipatipaccayatāyāti satipi rūpassa ārammaṇādhipatipaccayabhāve na paramassāsabhūtaṁ nibbānaṁ",
  "tika-abh01t7:77_10": "viya sātisayaṁ taṁnāmanasabhāvena paccayoti nibbānameva “nāma”nti vuttaṁ.",
  "tika-abh01t7:78_0": "1318.Vaṭṭamūlasamudācāradassanatthanti sattānaṁ vaṭṭamūlasamudācāro nāma avijjā ca bhavataṇhā ca,",
  "tika-abh01t7:78_1": "taṁdassanatthanti attho.",
  "tika-abh01t7:78_2": "Tattha samudācaratīti samudācāro,",
  "tika-abh01t7:78_3": "vaṭṭamūlameva samudācāro vaṭṭamūlasamudācāro,",
  "tika-abh01t7:78_4": "vaṭṭamūladassanena vaṭṭamūlānaṁ pavatti dassitā hotīti vaṭṭamūlānaṁ samudācārassa dassanatthantipi attho.",
  "tika-abh01t7:79_0": "1320.",
  "tika-abh01t7:79_1": "Ekekasmiñca attāti ca lokoti ca gahaṇavisesaṁ upādāya “attā ca loko cā”ti vuttaṁ.",
  "tika-abh01t7:79_2": "Ekaṁ vā khandhaṁ attato gahetvā aññaṁ attano upabhogabhūto lokoti gaṇhantassa attano attānaṁ “attā”ti",
  "tika-abh01t7:79_3": "gahetvā parassa attānaṁ “loko”ti gaṇhantassa vā vasena “attā ca loko cā”ti vuttaṁ.",
  "tika-abh01t7:79_4": "Taṁ bhavissatīti taṁ dvidhāpi gahitaṁ khandhapañcakaṁ bhavissatīti niviṭṭhā parāmasantīti attho.",
  "tika-abh01t7:80_0": "1332.",
  "tika-abh01t7:80_1": "Saha sikkhitabbo dhammo sahadhammo,",
  "tika-abh01t7:80_2": "tattha bhavaṁ sahadhammikaṁ.",
  "tika-abh01t7:80_3": "Kammatthe vattamānato dovacassasaddato āya-saddaṁ anaññatthaṁ katvā “dovacassāya”nti vuttanti adhippāyena “dubbacassa kamma”nti āha.",
  "tika-abh01t7:80_4": "Dovacassassa vā ayanaṁ pavatti dovacassāyaṁ.",
  "tika-abh01t7:80_5": "Vacanassa paṭiviruddhavacanaṁ paṭāṇikagahaṇaṁ.",
  "tika-abh01t7:80_6": "Guṇehi garūsu gāravena vasanaṁ garuvāso.",
  "tika-abh01t7:80_7": "Jātiādīhi jeṭṭhakesu paṭissuṇitabbesu vasanaṁ sajeṭṭhakavāso.",
  "tika-abh01t7:80_8": "Ottappitabbā vā garuno.",
  "tika-abh01t7:80_9": "Hiriyitabbā jeṭṭhakā.",
  "tika-abh01t7:80_10": "Yāya cetanāya dubbaco hoti,",
  "tika-abh01t7:80_11": "sā dovacassatā bhavituṁ arahatīti “saṅkhārakkhandhoyevā”ti āha.",
  "tika-abh01t7:81_0": "1333.",
  "tika-abh01t7:81_1": "Du-saddena yuttaṁ nāmaṁ dunnāmaṁ.",
  "tika-abh01t7:81_2": "Anupasaṅkamantassapi anusikkhanaṁ sevanāti adhippāyena “bhajanāti upasaṅkamanā”ti āha.",
  "tika-abh01t7:81_3": "Sabbatobhāgenāti kāyavācācittehi āvi ceva raho ca.",
  "tika-abh01t7:82_0": "1336.Vinayoti vibhaṅgakhandhakā vuttā.",
  "tika-abh01t7:82_1": "Vatthuvītikkamato pubbe parato ca āpattiṁ āpajjanto nāma na hotīti saha vatthunā āpattiṁ paricchindati.",
  "tika-abh01t7:82_2": "Tenāha “saha vatthunā…pe…",
  "tika-abh01t7:82_3": "āpattikusalatā nāmā”ti.",
  "tika-abh01t7:82_4": "Saha kammavācāyāti abbhānatiṇavatthārakakammavācāya “ahaṁ, bhante,",
  "tika-abh01t7:82_5": "itthannāmaṁ āpattiṁ āpajji”ntiādikāya ca.",
  "tika-abh01t7:82_6": "Saheva hi kammavācāya āpattivuṭṭhānañca paricchindatīti.",
  "tika-abh01t7:82_7": "Āpattiyā vā kāraṇaṁ vatthu,",
  "tika-abh01t7:82_8": "vuṭṭhānassa kāraṇaṁ kammavācāti kāraṇena saha phalassa jānanavasena “saha vatthunā saha kammavācāyā”ti vuttaṁ.",
  "tika-abh01t7:83_0": "1338.",
  "tika-abh01t7:83_1": "Ayamevattho saha parikammenāti ettha vutto.",
  "tika-abh01t7:83_2": "Vuṭṭhānakapaññāyāti vuṭṭhānassa kāraṇabhūtāya parikammapaññāya.",
  "tika-abh01t7:84_0": "1340.",
  "tika-abh01t7:84_1": "Dhātuvisayā sabbāpi paññā dhātukusalatā,",
  "tika-abh01t7:84_2": "tadekadesā manasikārakusalatāti adhippāyena purimapadepi uggahamanasikārajānanapaññā vuttā.",
  "tika-abh01t7:84_3": "Purimapade vā vācuggatāya dhātupāḷiyā manasikaraṇaṁ “manasikāro”ti vuttaṁ.",
  "tika-abh01t7:84_4": "Tattha uggaṇhantī manasikarontī dhātupāḷiyā atthaṁ suṇantī ganthato ca atthato ca dhārentī “ayaṁ cakkhudhātu",
  "tika-abh01t7:84_5": "nāmā”tiādinā sabhāvato aṭṭhārasevāti gaṇanato ca paricchedaṁ jānantī ca paññā uggahapaññādikā vuttā.",
  "tika-abh01t7:84_6": "Pacchimapade pañcavidhāpi sā paññā uggahoti tato ca pavatto aniccādimanasikāro “uggahamanasikāro”ti vutto,",
  "tika-abh01t7:84_7": "tassa jānanaṁ pavattanameva,",
  "tika-abh01t7:84_8": "yathā pavattaṁ vā uggahaṁ,",
  "tika-abh01t7:84_9": "evameva pavatto uggahoti jānanaṁ uggahajānanaṁ.",
  "tika-abh01t7:84_10": "Manasikāropi “evaṁ pavattetabbo evañca pavatto”ti jānanaṁ manasikārajānanaṁ.",
  "tika-abh01t7:84_11": "Tadubhayampi manasikārakosallanti vuttaṁ.",
  "tika-abh01t7:84_12": "Uggahopi hi manasikārasampayogato manasikāraniruttiṁ laddhuṁ yuttoti yo ca manasi kātabbo,",
  "tika-abh01t7:84_13": "yo ca manasikaraṇupāyo,",
  "tika-abh01t7:84_14": "sabbo so manasikāroti vattuṁ vaṭṭatīti.",
  "tika-abh01t7:84_15": "Tattha ca kosallaṁ manasikārakusalatāti.",
  "tika-abh01t7:85_0": "1342.Tīsupi vā…pe…",
  "tika-abh01t7:85_1": "vaṭṭatīti tassā ca uggahādibhāvo vutto.",
  "tika-abh01t7:85_2": "Sammasanaṁ paññā,",
  "tika-abh01t7:85_3": "sā maggasampayuttā aniccādisammasanakiccaṁ sādheti niccasaññādipajahanato.",
  "tika-abh01t7:85_4": "Manasikāro sammasanasampayutto tatheva aniccādimanasikārakiccaṁ maggasampayutto sādheti.",
  "tika-abh01t7:85_5": "Tenāha “sammasanamanasikārā lokiyalokuttaramissakā”ti.",
  "tika-abh01t7:85_6": "Iminā pana paccayena idaṁ hotīti evaṁ avijjādīnaṁ saṅkhārādipaccayuppannassa paccayabhāvajānanaṁ paṭiccasamuppādakusalatāti dasseti.",
  "tika-abh01t7:86_0": "1344.Ambabījādīni anupādinnakadassanatthaṁ vuttāni.",
  "tika-abh01t7:86_1": "Sotaviññāṇādīnaṁ visabhāgā ananurūpā anuppādakāyeva cakkhādayo “visabhāgapaccayā”ti vuttā,",
  "tika-abh01t7:86_2": "tehi anuppajjamānāneva ca sotaviññāṇādīni “visabhāgapaccayasamuppannadhammā”ti.",
  "tika-abh01t7:86_3": "Sotaviññāṇena vā visabhāgassa cakkhuviññāṇassa paccayoti visabhāgapaccayo,",
  "tika-abh01t7:86_4": "cakkhāyatanassa visabhāgena sotāyatanena paccayena samuppanno visabhāgapaccayasamuppanno.",
  "tika-abh01t7:87_0": "1346.",
  "tika-abh01t7:87_1": "Ajjavaniddese ajjavo ajjavatāti ujutā ujukatā icceva vuttaṁ hotīti ajjavamaddavaniddesesu ujukatāmudutāniddesehi",
  "tika-abh01t7:87_2": "visesaṁ maddavaniddese vuttaṁ “nīcacittatā”tipadamāha.",
  "tika-abh01t7:87_3": "Tattha “nīcacittatā mudutā”ti puna mudutāvacanaṁ nīcacittatāya visesanatthaṁ.",
  "tika-abh01t7:87_4": "Omānopi hi nīcacittatā hoti,",
  "tika-abh01t7:87_5": "na pana mudutāti.",
  "tika-abh01t7:88_0": "1348.",
  "tika-abh01t7:88_1": "Paresaṁ dukkaṭaṁ duruttañca paṭivirodhākaraṇena attano upari āropetvā vāsenti.",
  "tika-abh01t7:88_2": "Cittassa sakamanatāti cittassa abyāpanno sako manobhāvoti attho.",
  "tika-abh01t7:88_3": "Cittanti vā cittappabandhaṁ ekattena gahetvā tassa antarā uppannena pītisahagatamanena sakamanattaṁ āha.",
  "tika-abh01t7:88_4": "Attamano vā puggalo,",
  "tika-abh01t7:88_5": "tassa bhāvo attamanatā.",
  "tika-abh01t7:88_6": "Sā na sattassāti puggaladiṭṭhinivāraṇattaṁ “cittassā”ti vuttaṁ.",
  "tika-abh01t7:89_0": "1349.",
  "tika-abh01t7:89_1": "Kāyavācāhi kattabbassa akaraṇena asādiyitabbassa sādiyanena ca manasāpi ācarati eva,",
  "tika-abh01t7:89_2": "indriyasaṁvarādibhedanavasena vā etaṁ vuttanti veditabbaṁ.",
  "tika-abh01t7:90_0": "1350.",
  "tika-abh01t7:90_1": "Sadosavaṇe rukkhe niyyāsapiṇḍiyo,",
  "tika-abh01t7:90_2": "ahicchattakāni vā uṭṭhitāni “aṇḍakānī”ti vadanti.",
  "tika-abh01t7:90_3": "Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo gaṇṭhiyo vā “aṇḍakānī”ti veditabbā.",
  "tika-abh01t7:90_4": "Padumanāḷaṁ viya sotaṁ ghaṁsayamānā viya pavisantī kakkasā daṭṭhabbā.",
  "tika-abh01t7:90_5": "Kodhena nibbattā tassa parivārabhūtā kodhasāmantā.",
  "tika-abh01t7:90_6": "Pure saṁvaḍḍhanārī porī,",
  "tika-abh01t7:90_7": "sā viya sukumārā mudukā vācā porī viyāti porī.",
  "tika-abh01t7:90_8": "Tatthāti “bhāsitā hotī”ti vuttāya kiriyāyātipi yojanā sambhavati,",
  "tika-abh01t7:90_9": "tattha vācāyāti vā.",
  "tika-abh01t7:90_10": "Saṇhavācatātiādinā taṁ vācaṁ pavattayamānaṁ cetanaṁ dasseti.",
  "tika-abh01t7:91_0": "1351.",
  "tika-abh01t7:91_1": "Āmisālābhena yaṁ chiddaṁ hoti,",
  "tika-abh01t7:91_2": "taṁ āmisālābhena “chidda”nti vuttaṁ.",
  "tika-abh01t7:91_3": "Dveyeva hīti yathāvuttāni āmisadhammālābhehi pavattamānāni chiddāni āha.",
  "tika-abh01t7:91_4": "Gamanasabhāgenāti gamanamaggassa anucchavikadisābhāgena.",
  "tika-abh01t7:91_5": "Saṅgahapakkhe ṭhatvāti saṅgahaṁ karomicceva kathetabbaṁ,",
  "tika-abh01t7:91_6": "na lābhasakkārakāmatādīhīti attho.",
  "tika-abh01t7:91_7": "Avassaṁ kātabbaṁ kiccaṁ,",
  "tika-abh01t7:91_8": "itaraṁ karaṇīyaṁ.",
  "tika-abh01t7:91_9": "Abbhānato aññaṁ āpattivuṭṭhānaṁ “vuṭṭhāna”nti vuttaṁ.",
  "tika-abh01t7:92_0": "1352.Sasambhārakathāti dassanassa kāraṇasahitāti attho,",
  "tika-abh01t7:92_1": "sasambhārassa vā dassanassa kathā sasambhārakathā.",
  "tika-abh01t7:92_2": "Yassa cakkhundriyāsaṁvarassa hetūti vatvā puna “tassa cakkhundriyassa satikavāṭena pidahanatthāyā”ti vuttaṁ,",
  "tika-abh01t7:92_3": "na asaṁvarassāti.",
  "tika-abh01t7:92_4": "Tadidaṁ yaṁ cakkhundriyāsaṁvarassa hetu abhijjhādianvāssavanaṁ dassitaṁ,",
  "tika-abh01t7:92_5": "taṁ asaṁvutacakkhundriyasseva hetupavattaṁ dassitanti katvā vuttanti veditabbaṁ,",
  "tika-abh01t7:92_6": "yatvādhikaraṇanti hi yassa cakkhundriyassa kāraṇāti attho.",
  "tika-abh01t7:92_7": "Kassa ca kāraṇāti?",
  "tika-abh01t7:92_8": "Asaṁvutassa.",
  "tika-abh01t7:92_9": "Kiñca asaṁvutaṁ?",
  "tika-abh01t7:92_10": "Yassa cakkhundriyāsaṁvarassa hetu anvāssavanti tadupalakkhitaṁ,",
  "tika-abh01t7:92_11": "tassa saṁvarāyāti ayamatthayojanā.",
  "tika-abh01t7:93_0": "Javanakkhaṇe pana dussīlyaṁ vātiādi puna avacanatthaṁ idheva sabbaṁ vuttanti chasu dvāresu yathāsambhavaṁ yojetabbaṁ.",
  "tika-abh01t7:93_1": "Na hi pañcadvāre kāyavacīduccaritasaṅkhātaṁ dussīlyaṁ atthīti.",
  "tika-abh01t7:93_2": "Yathā kintiādinā nagaradvāre asaṁvare sati taṁsambandhānaṁ gharādīnaṁ asaṁvutatā viya javane asaṁvare",
  "tika-abh01t7:93_3": "sati taṁsambandhānaṁ dvārādīnaṁ asaṁvutatāti evaṁ aññesaṁ saṁvare,",
  "tika-abh01t7:93_4": "aññesaṁ saṁvutatāsāmaññameva nidasseti,",
  "tika-abh01t7:93_5": "na pubbāparasāmaññaṁ anto bahi sāmaññaṁ vā.",
  "tika-abh01t7:93_6": "Sati vā dvārabhavaṅgādike puna uppajjamānaṁ javanaṁ bāhiraṁ viya katvā nagaradvārasamānaṁ vuttaṁ,",
  "tika-abh01t7:93_7": "itarañca antonagaradvārasamānaṁ.",
  "tika-abh01t7:93_8": "Javane vā asaṁvare uppanne tato paraṁ dvārabhavaṅgādīnaṁ asaṁvarahetubhāvāpattito nagaradvārasadisena",
  "tika-abh01t7:93_9": "javanena pavisitvā dussīlyādicorānaṁ dvārabhavaṅgādimūsanaṁ kusalabhaṇḍavināsanaṁ kathitanti daṭṭhabbaṁ.",
  "tika-abh01t7:94_0": "1353.",
  "tika-abh01t7:94_1": "Iminā āhārena nittharaṇatthena atthikabhāvo idamatthikatā.",
  "tika-abh01t7:94_2": "Āhāraparibhoge asantussanāti āhāraparibhogakkhaṇe pavattā asantussanā,",
  "tika-abh01t7:94_3": "davatthādiabhilāsoti attho.",
  "tika-abh01t7:94_4": "Ettha ca asantuṭṭhitā lobho,",
  "tika-abh01t7:94_5": "amattaññutā appaṭisaṅkhā ca mohoti ime dve dhammā “bhojane amattaññutā”ti veditabbā.",
  "tika-abh01t7:95_0": "1355.",
  "tika-abh01t7:95_1": "“Seyyohamasmī”tiādinā pavattamānova mānamado.",
  "tika-abh01t7:95_2": "Asaddhammasevanāsamatthataṁ nissāya pavatto māno,",
  "tika-abh01t7:95_3": "rāgo eva vā purisamado.",
  "tika-abh01t7:95_4": "Sakkarasappikhīrādīni yojetvā bahalapakkaṁ bhojanaṁ piṇḍarasabhojanaṁ,",
  "tika-abh01t7:95_5": "bahalapakkaṁ vā maṁsarasādibhojanaṁ.",
  "tika-abh01t7:95_6": "Mandanti appaṁ.",
  "tika-abh01t7:95_7": "Ṭhitiyāti ṭhitatthaṁ.",
  "tika-abh01t7:95_8": "Tadatthañca bhuñjanto yasmā “kāyaṁ ṭhapessāmī”ti bhuñjati,",
  "tika-abh01t7:95_9": "tasmā “ṭhapanatthāyā”ti vuttaṁ.",
  "tika-abh01t7:95_10": "Abhuttapaccayā uppajjanakāti idaṁ khudāya visesanaṁ yassā appavatti bhojanena kātabbā,",
  "tika-abh01t7:95_11": "tassā dassanatthaṁ.",
  "tika-abh01t7:95_12": "Sakalaṁ sāsananti pāḷidhammampi sabbakusalepi saṅgaṇhāti.",
  "tika-abh01t7:95_13": "Abhuttapaccayā uppajjanakavedanā,",
  "tika-abh01t7:95_14": "bhuttapaccayā na uppajjanakavedanāti etāsaṁ ko viseso?",
  "tika-abh01t7:95_15": "Purimā yathāpavattā jighacchānimittā vedanā.",
  "tika-abh01t7:95_16": "Sā hi abhuñjantassa bhiyyo pavattanavasena uppajjatīti.",
  "tika-abh01t7:95_17": "Pacchimāpi khudānimittāva aṅgadāhasūlādivedanā appavattā.",
  "tika-abh01t7:95_18": "Sā hi bhuttapaccayā pubbe anuppannāva na uppajjissati.",
  "tika-abh01t7:95_19": "Vihiṁsānimittatā cetāsaṁ vihiṁsāya viseso.",
  "tika-abh01t7:96_0": "Yātrāti yāpanā vuttā,",
  "tika-abh01t7:96_1": "pubbepi “yāpanāyā”ti vuttaṁ,",
  "tika-abh01t7:96_2": "ko ettha viseso?",
  "tika-abh01t7:96_3": "Pubbe “yāpanāyāti jīvitindriyayāpanatthāyā”ti vuttaṁ,",
  "tika-abh01t7:96_4": "idha pana catunnaṁ iriyāpathānaṁ avicchedasaṅkhātā yāpanā yātrāti ayamettha viseso.",
  "tika-abh01t7:96_5": "Dāyakadeyyadhammānaṁ attano ca pamāṇaṁ ajānitvā paṭiggahaṇaṁ,",
  "tika-abh01t7:96_6": "saddhādeyyavinipātanatthaṁ vā paṭiggahaṇaṁ adhammikapaṭiggahaṇaṁ,",
  "tika-abh01t7:96_7": "yena vā āpattiṁ āpajjeyya.",
  "tika-abh01t7:96_8": "Apaccavekkhitaparibhogo adhammena paribhogo.",
  "tika-abh01t7:96_9": "Anavajje aninditabbe paccaye sāvajjaṁ sanindaṁ paribhogena attānaṁ karoti.",
  "tika-abh01t7:96_10": "Anavajjatā ca bhavissatīti attano pakatiaggibalādiṁ jānitvā “evaṁ me agarahitabbatā ca bhavissatī”ti pamāṇayuttaṁ āhāretīti attho.",
  "tika-abh01t7:97_0": "Sukho iriyāpathavihāro phāsuvihāro.",
  "tika-abh01t7:97_1": "Ettakañhi bhuñjitvā…pe…",
  "tika-abh01t7:97_2": "pavattantīti iriyāpathānaṁ sukhappavattiyā kāraṇabhūtaṁ bhuñjanaṁ pivanañca iriyāpathehi kāraṇabhāvena gahitattā tehi sādhitaṁ viya vuttaṁ.",
  "tika-abh01t7:97_3": "“Abhutvā udakaṁ pive”ti likhanti,",
  "tika-abh01t7:97_4": "“bhutvānā”ti pana pāṭho.",
  "tika-abh01t7:97_5": "Punapi hi appasseva anujānanavasena –",
  "tika-abh01t7:98_0": "“Kappiyaṁ taṁ ce chādeti, cīvaraṁ idamatthikaṁ;",
  "tika-abh01t7:99_0": "Alaṁ phāsuvihārāya.",
  "tika-abh01t7:100_0": "“Pallaṅkena nisinnassa, jaṇṇuke nābhivassati;",
  "tika-abh01t7:101_0": "Alaṁ phāsuvihārāyā”ti. –",
  "tika-abh01t7:102_0": "Āha.",
  "tika-abh01t7:103_0": "Bhojanānisaṁsoti yathāvuttehi aṭṭhahaṅgehi samannāgatassa bhojanassa agarahitabbatā sukhavihāro ca ānisaṁsoti attho.",
  "tika-abh01t7:103_1": "Yuttassa niddosassa bhojanassa parimāṇassa ca vasena jānanaṁ yuttapamāṇajānanaṁ nāma.",
  "tika-abh01t7:104_0": "1356.",
  "tika-abh01t7:104_1": "Vināsaṁ pattiyā naṭṭhā,",
  "tika-abh01t7:104_2": "paṭipakkhehi abhibhūtattā muṭṭhā ca sati yassa,",
  "tika-abh01t7:104_3": "so naṭṭhamuṭṭhassati,",
  "tika-abh01t7:104_4": "tassa bhāvo naṭṭhamuṭṭhassatitā.",
  "tika-abh01t7:105_0": "1368.Visuddhippattanti maggaphalasīlaṁ vuccati.",
  "tika-abh01t7:105_1": "Lokuttaradhammāvāti lokuttarasatiādidhammāva.",
  "tika-abh01t7:105_2": "Sīlasampadā pana rūpārūpāvacarā natthīti sambhavato yojetabbā.",
  "tika-abh01t7:106_0": "1373.",
  "tika-abh01t7:106_1": "Bhogūpakaraṇehi sabhogo.",
  "tika-abh01t7:106_2": "Catunnaṁ saccānaṁ anulomanti catusaccappaṭivedhassa anulomanti attho.",
  "tika-abh01t7:106_3": "“Saccāna”nti hi paṭivijjhitabbehi paṭivedho vutto,",
  "tika-abh01t7:106_4": "catusaccappaṭivedhassa vā upanissayabhūtaṁ paṭivijjhitabbānaṁ catunnaṁ saccānaṁ anulomanti vuttaṁ.",
  "tika-abh01t7:107_0": "1378.",
  "tika-abh01t7:107_1": "“Mama gharaṁ dhuraṁ katvā bhikkhaṁ pavisathā”ti diyyamānaṁ dhurabhattanti vadanti.",
  "tika-abh01t7:107_2": "Niccabhattādi vā aññepi āṇāpetvā sayaṁ dhuraṁ hutvā dinnaṁ dhurabhattaṁ.",
  "tika-abh01t7:108_0": "1379.Paṭivāsetināmāti nivatteti nāma osakketi nāma.",
  "tika-abh01t7:109_0": "1380.Pubbe nivutthakkhandhāti purimajātīsu santatipariyāpanne khandhe āha.",
  "tika-abh01t7:109_1": "Khandhapaṭibaddhanti vatthābharaṇayānagāmajanapadādi.",
  "tika-abh01t7:109_2": "Khayasamayeti maggakkhaṇaṁ āha.",
  "tika-abh01t7:110_0": "1381.Adhimuccanaṭṭhenāti aniggahitapakkhandanasaṅkhātena yathāsukhaṁ pavattanaṭṭhena.",
  "tika-abh01t7:111_0": "1382.",
  "tika-abh01t7:111_1": "Khīṇānaṁ anto avasānaṁ niṭṭhitabhāvo khīṇanto,",
  "tika-abh01t7:111_2": "khīṇānaṁ vā ādikālo,",
  "tika-abh01t7:111_3": "tasmiṁ khīṇante.",
  "tika-abh01t7:111_4": "Esa nayo niruddhantetiādīsu.",
  "tika-abh01t7:112_0": "Dukanikkhepakathāvaṇṇanā niṭṭhitā.",
  "tika-abh01t7:113_0": "Nikkhepakaṇḍavaṇṇanā niṭṭhitā."
}