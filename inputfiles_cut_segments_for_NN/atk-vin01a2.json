{
  "atk-vin01a2:0_0": "1. Pārājikakaṇḍaṁ",
  "atk-vin01a2:1_0": "1. Paṭhamapārājikaṁ",
  "atk-vin01a2:2_0": "Sudinnabhāṇavāravaṇṇanā",
  "atk-vin01a2:3_0": "24.",
  "atk-vin01a2:3_1": "Ito paraṁ tena kho pana samayena vesāliyā avidūretiādi yebhuyyena uttānatthaṁ.",
  "atk-vin01a2:3_2": "Tasmā anupadavaṇṇanaṁ pahāya yattha yattha vattabbaṁ atthi,",
  "atk-vin01a2:3_3": "taṁ tadeva vaṇṇayissāma.",
  "atk-vin01a2:3_4": "Kalandagāmoti kalandakā vuccanti kāḷakā,",
  "atk-vin01a2:3_5": "tesaṁ vasena laddhanāmo gāmo.",
  "atk-vin01a2:3_6": "Kalandaputtoti gāmavasena laddhanāmassa rājasammatassa cattālīsakoṭivibhavassa kalandaseṭṭhino putto.",
  "atk-vin01a2:3_7": "Yasmā pana tasmiṁ gāme aññepi kalandanāmakā manussā atthi,",
  "atk-vin01a2:3_8": "tasmā kalandaputtoti vatvā puna seṭṭhiputtoti vuttaṁ.",
  "atk-vin01a2:3_9": "Sambahulehīti bahukehi.",
  "atk-vin01a2:3_10": "Sahāyakehīti sukhadukkhāni saha āyanti upagacchantīti sahāyā,",
  "atk-vin01a2:3_11": "sahāyā eva sahāyakā,",
  "atk-vin01a2:3_12": "tehi sahāyakehi.",
  "atk-vin01a2:3_13": "Saddhinti ekato.",
  "atk-vin01a2:3_14": "Kenacideva karaṇīyenāti kenacideva bhaṇḍappayojanauddhārasāraṇādinā kiccena;",
  "atk-vin01a2:3_15": "kattikanakkhattakīḷākiccenātipi vadanti.",
  "atk-vin01a2:3_16": "Bhagavā hi kattikajuṇhapakkhe vesāliṁ sampāpuṇi.",
  "atk-vin01a2:3_17": "Kattikanakkhattakīḷā cettha uḷārā hoti.",
  "atk-vin01a2:3_18": "Tadatthaṁ gatoti veditabbo.",
  "atk-vin01a2:4_0": "Addasa khoti kathaṁ addasa?",
  "atk-vin01a2:4_1": "So kira nagarato bhuttapātarāsaṁ suddhuttarāsaṅgaṁ mālāgandhavilepanahatthaṁ buddhadassanatthaṁ dhammasavanatthañca",
  "atk-vin01a2:4_2": "nikkhamantaṁ mahājanaṁ disvā “kva gacchathā”ti pucchi.",
  "atk-vin01a2:4_3": "“Buddhadassanatthaṁ dhammasavanatthañcā”ti.",
  "atk-vin01a2:4_4": "Tena hi “ahampi gacchāmī”ti gantvā catubbidhāya parisāya parivutaṁ brahmassarena dhammaṁ desentaṁ bhagavantaṁ addasa.",
  "atk-vin01a2:4_5": "Tena vuttaṁ –",
  "atk-vin01a2:4_6": "“addasa kho…pe…",
  "atk-vin01a2:4_7": "desenta”nti.",
  "atk-vin01a2:4_8": "Disvānassāti disvāna assa.",
  "atk-vin01a2:4_9": "Etadahosīti pubbe katapuññatāya codiyamānassa bhabbakulaputtassa etaṁ ahosi.",
  "atk-vin01a2:4_10": "Kiṁ ahosi?",
  "atk-vin01a2:4_11": "Yaṁnūnāhampi dhammaṁ suṇeyyanti.",
  "atk-vin01a2:4_12": "Tattha yannūnāti parivitakkadassanametaṁ.",
  "atk-vin01a2:4_13": "Evaṁ kirassa parivitakko uppanno “yamayaṁ parisā ekaggacittā dhammaṁ suṇāti,",
  "atk-vin01a2:4_14": "aho vatāhampi taṁ suṇeyya”nti.",
  "atk-vin01a2:5_0": "Athakho sudinno kalandaputto yena sā parisāti idha kasmā “yena bhagavā”ti avatvā “yena sā parisā”ti vuttanti ce.",
  "atk-vin01a2:5_1": "Bhagavantañhi parivāretvā uḷāruḷārajanā mahatī parisā nisinnā,",
  "atk-vin01a2:5_2": "tatra na sakkā iminā pacchā āgatena bhagavantaṁ upasaṅkamitvā nisīdituṁ.",
  "atk-vin01a2:5_3": "Parisāya pana ekasmiṁ padese sakkāti so taṁ parisaṁyeva upasaṅkamanto.",
  "atk-vin01a2:5_4": "Tena vuttaṁ –",
  "atk-vin01a2:5_5": "“atha kho sudinno kalandaputto yena sā parisā”ti.",
  "atk-vin01a2:5_6": "Ekamantaṁ nisinnassa kho sudinnassa kalandaputtassa etadahosīti na nisinnamattasseva ahosi,",
  "atk-vin01a2:5_7": "atha kho bhagavato sittayūpasaṁhitaṁ thokaṁ dhammakathaṁ sutvā;",
  "atk-vin01a2:5_8": "taṁ panassa yasmā ekamantaṁ nisinnasseva ahosi.",
  "atk-vin01a2:5_9": "Tena vuttaṁ –",
  "atk-vin01a2:5_10": "“ekamantaṁ nisinnassa kho sudinnassa kalandaputtassa etadahosī”ti.",
  "atk-vin01a2:5_11": "Kiṁ ahosīti?",
  "atk-vin01a2:5_12": "Yathā yathā khotiādi.",
  "atk-vin01a2:6_0": "Tatrāyaṁ saṅkhepakathā –",
  "atk-vin01a2:6_1": "ahaṁ kho yena yena ākārena bhagavatā dhammaṁ desitaṁ ājānāmi,",
  "atk-vin01a2:6_2": "tena tena me upaparikkhato evaṁ hoti yadetaṁ sittayabrahmacariyaṁ ekampi divasaṁ akhaṇḍaṁ katvā carimakacittaṁ",
  "atk-vin01a2:6_3": "pāpetabbatāya ekantaparipuṇṇaṁ caritabbaṁ,",
  "atk-vin01a2:6_4": "ekadivasampi ca kilesamalena amalīnaṁ katvā carimakacittaṁ pāpetabbatāya ekantaparisuddhaṁ.",
  "atk-vin01a2:6_5": "Saṅkhalikhitaṁ likhitasaṅkhasadisaṁ dhotasaṅkhasappaṭibhāgaṁ caritabbaṁ.",
  "atk-vin01a2:6_6": "Idaṁ na sukaraṁ agāraṁ ajjhāvasatā agāramajjhe vasantena ekantaparipuṇṇaṁ…pe… carituṁ.",
  "atk-vin01a2:6_7": "Yaṁnūnāhaṁ kese ca massuñca ohāretvā kasāyarasapītatāya kāsāyāni brahmacariyaṁ carantānaṁ anucchavikāni",
  "atk-vin01a2:6_8": "vatthāni acchādetvā paridahitvā agārasmā nikkhamitvā anagāriyaṁ pabbajeyyanti.",
  "atk-vin01a2:6_9": "Ettha ca yasmā agārassa hitaṁ kasivāṇijjādikammaṁ agāriyanti vuccati,",
  "atk-vin01a2:6_10": "tañca pabbajjāya natthi;",
  "atk-vin01a2:6_11": "tasmā pabbajjā “anagāriyā”ti ñātabbā.",
  "atk-vin01a2:6_12": "Taṁ anagāriyaṁ pabbajjaṁ.",
  "atk-vin01a2:6_13": "Pabbajeyyanti paribbajeyyaṁ.",
  "atk-vin01a2:7_0": "25.Aciravuṭṭhitāya parisāya yena bhagavā tenupasaṅkamīti sudinno avuṭṭhitāya parisāya na bhagavantaṁ pabbajjaṁ yāci. Kasmā?",
  "atk-vin01a2:7_1": "Tatrassa bahū ñātisālohitā mittāmaccā santi,",
  "atk-vin01a2:7_2": "te “‘tvaṁ mātāpitūnaṁ ekaputtako,",
  "atk-vin01a2:7_3": "na labbhā tayā pabbajitu’nti bāhāyampi gahetvā ākaḍḍheyyuṁ,",
  "atk-vin01a2:7_4": "tato pabbajjāya antarāyo bhavissatī”ti saheva parisāya uṭṭhahitvā thokaṁ gantvā puna kenaci sarīrakiccalesena",
  "atk-vin01a2:7_5": "nivattitvā bhagavantaṁ upasaṅkamma pabbajjaṁ yāci.",
  "atk-vin01a2:7_6": "Tena vuttaṁ –",
  "atk-vin01a2:7_7": "“atha kho sudinno kalandaputto aciravuṭṭhitāya parisāya…pe…",
  "atk-vin01a2:7_8": "pabbājetu maṁ bhagavā”ti.",
  "atk-vin01a2:8_0": "Bhagavā pana yasmā rāhulakumārassa pabbajitato pabhuti mātāpitūhi ananuññātaṁ puttaṁ na pabbājeti,",
  "atk-vin01a2:8_1": "tasmā naṁ pucchi –",
  "atk-vin01a2:8_2": "“anuññātosi pana tvaṁ sudinna mātāpitūhi…pe…",
  "atk-vin01a2:8_3": "pabbajjāyā”ti.",
  "atk-vin01a2:9_0": "26.",
  "atk-vin01a2:9_1": "Ito paraṁ pāṭhānusāreneva gantvā taṁ karaṇīyaṁ tīretvāti ettha evamattho veditabbo –",
  "atk-vin01a2:9_2": "dhuranikkhepeneva taṁ karaṇīyaṁ niṭṭhāpetvāti;",
  "atk-vin01a2:9_3": "na hi pabbajjāya tibbacchandassa bhaṇḍappayojanauddhārasāraṇādīsu vā nakkhattakīḷāyaṁ vā cittaṁ namati.",
  "atk-vin01a2:9_4": "Amma tātāti ettha pana ammāti mātaraṁ ālapati;",
  "atk-vin01a2:9_5": "tātāti pitaraṁ.",
  "atk-vin01a2:9_6": "Tvaṁ khosīti tvaṁ kho asi.",
  "atk-vin01a2:9_7": "Ekaputtakoti ekova puttako;",
  "atk-vin01a2:9_8": "añño te jeṭṭho vā kaniṭṭho vā natthi.",
  "atk-vin01a2:9_9": "Ettha ca “ekaputto”ti vattabbe anukampāvasena “ekaputtako”ti vuttaṁ.",
  "atk-vin01a2:9_10": "Piyoti pītijananako.",
  "atk-vin01a2:9_11": "Manāpoti manavaḍḍhanako.",
  "atk-vin01a2:9_12": "Sukhedhitoti sukhena edhito;",
  "atk-vin01a2:9_13": "sukhasaṁvaḍḍhitoti attho.",
  "atk-vin01a2:9_14": "Sukhaparihatoti sukhena parihato;",
  "atk-vin01a2:9_15": "jātakālato pabhuti dhātīhi aṅkato aṅkaṁ haritvā dhāriyamāno assakarathakādīhi bālakīḷanakehi kīḷamāno sādurasabhojanaṁ bhojiyamāno sukhena parihato.",
  "atk-vin01a2:10_0": "Na tvaṁ,",
  "atk-vin01a2:10_1": "tāta sudinna,",
  "atk-vin01a2:10_2": "kiñci dukkhassa jānāsīti tvaṁ tāta sudinna kiñci appamattakampi kalabhāgaṁ dukkhassa na jānāsi;",
  "atk-vin01a2:10_3": "atha vā kiñci dukkhena nānubhosīti attho.",
  "atk-vin01a2:10_4": "Karaṇatthe sāmivacanaṁ,",
  "atk-vin01a2:10_5": "anubhavanatthe ca jānanā;",
  "atk-vin01a2:10_6": "atha vā kiñci dukkhaṁ nassarasīti attho.",
  "atk-vin01a2:10_7": "Upayogatthe sāmivacanaṁ,",
  "atk-vin01a2:10_8": "saraṇatthe ca jānanā.",
  "atk-vin01a2:10_9": "Vikappadvayepi purimapadassa uttarapadena samānavibhattilopo daṭṭhabbo.",
  "atk-vin01a2:10_10": "Taṁ sabbaṁ saddasatthānusārena ñātabbaṁ.",
  "atk-vin01a2:10_11": "Maraṇenapi mayaṁ te akāmakā vinā bhavissāmāti sacepi tava amhesu jīvamānesu maraṇaṁ bhaveyya,",
  "atk-vin01a2:10_12": "tena te maraṇenapi mayaṁ akāmakā anicchakā na attano ruciyā,",
  "atk-vin01a2:10_13": "vinā bhavissāma;",
  "atk-vin01a2:10_14": "tayā viyogaṁ vā pāpuṇissāmāti attho.",
  "atk-vin01a2:10_15": "Kiṁ pana mayaṁ tanti evaṁ sante kiṁ pana kiṁ nāma taṁ kāraṇaṁ yena mayaṁ taṁ jīvantaṁ anujānissāma;",
  "atk-vin01a2:10_16": "atha vā kiṁ pana mayaṁ tanti kena pana kāraṇena mayaṁ taṁ jīvantaṁ anujānissāmāti evamettha attho daṭṭhabbo.",
  "atk-vin01a2:11_0": "27.Tatthevāti yattha naṁ ṭhitaṁ mātāpitaro nānujāniṁsu,",
  "atk-vin01a2:11_1": "tattheva ṭhāne.",
  "atk-vin01a2:11_2": "Anantarahitāyāti kenaci attharaṇena anatthatāya.",
  "atk-vin01a2:12_0": "28.Paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṁ yathāsukhaṁ indriyāni cārehi sañcārehi;",
  "atk-vin01a2:12_1": "ito cito ca upanehīti vuttaṁ hoti.",
  "atk-vin01a2:12_2": "Atha vā paricārehīti gandhabbanaṭanāṭakādīni paccupaṭṭhāpetvā tattha sahāyakehi saddhiṁ laḷa, upalaḷa, rama,",
  "atk-vin01a2:12_3": "kīḷassūtipi vuttaṁ hoti.",
  "atk-vin01a2:12_4": "Kāme paribhuñjantoti attano puttadārehi saddhiṁ bhoge bhuñjanto.",
  "atk-vin01a2:12_5": "Puññāni karontoti buddhañca dhammañca saṅghañca ārabbha dānappadānādīni sugatimaggasodhakāni kusalakammāni karonto.",
  "atk-vin01a2:12_6": "Tuṇhī ahosīti kathānuppabandhavicchedanatthaṁ nirālāpasallāpo ahosi.",
  "atk-vin01a2:12_7": "Athassa mātāpitaro tikkhattuṁ vatvā paṭivacanampi alabhamānā sahāyake pakkosāpetvā “esa vo sahāyako pabbajitukāmo,",
  "atk-vin01a2:12_8": "nivāretha na”nti āhaṁsu.",
  "atk-vin01a2:12_9": "Tepi taṁ upasaṅkamitvā tikkhattuṁ avocuṁ,",
  "atk-vin01a2:12_10": "tesampi tuṇhī ahosi.",
  "atk-vin01a2:12_11": "Tena vuttaṁ –",
  "atk-vin01a2:12_12": "“atha kho sudinnassa kalandaputtassa sahāyakā…pe…",
  "atk-vin01a2:12_13": "tuṇhī ahosī”ti.",
  "atk-vin01a2:13_0": "29.",
  "atk-vin01a2:13_1": "Athassa sahāyakānaṁ etadahosi –",
  "atk-vin01a2:13_2": "“sace ayaṁ pabbajjaṁ alabhamāno marissati na koci guṇo bhavissati.",
  "atk-vin01a2:13_3": "Pabbajitaṁ pana naṁ mātāpitaropi kālena kālaṁ passissanti.",
  "atk-vin01a2:13_4": "Mayampi passissāma.",
  "atk-vin01a2:13_5": "Pabbajjāpi ca nāmesā bhāriyā,",
  "atk-vin01a2:13_6": "divase divase mattikāpattaṁ gahetvā piṇḍāya caritabbaṁ.",
  "atk-vin01a2:13_7": "Ekaseyyaṁ ekabhattaṁ brahmacariyaṁ atidukkaraṁ.",
  "atk-vin01a2:13_8": "Ayañca sukhumālo nāgarikajātiyo,",
  "atk-vin01a2:13_9": "so taṁ carituṁ asakkonto puna idheva āgamissati.",
  "atk-vin01a2:13_10": "Handassa mātāpitaro anujānāpessāmā”ti.",
  "atk-vin01a2:13_11": "Te tathā akaṁsu.",
  "atk-vin01a2:13_12": "Mātāpitaropi naṁ anujāniṁsu.",
  "atk-vin01a2:13_13": "Tena vuttaṁ –",
  "atk-vin01a2:13_14": "“atha kho sudinnassa kalandaputtassa sahāyakā yena sudinnassa kalandaputtassa mātāpitaro…pe…",
  "atk-vin01a2:13_15": "anuññātosi mātāpitūhi agārasmā anagāriyaṁ pabbajjāyā”ti.",
  "atk-vin01a2:14_0": "30.Haṭṭhoti tuṭṭho.",
  "atk-vin01a2:14_1": "Udaggoti pītivasena abbhunnatakāyacitto.",
  "atk-vin01a2:14_2": "Katipāhanti katipayāni divasāni.",
  "atk-vin01a2:14_3": "Balaṁ gāhetvāti sappāyabhojanāni bhuñjanto,",
  "atk-vin01a2:14_4": "ucchādananhāpanādīhi ca kāyaṁ pariharanto,",
  "atk-vin01a2:14_5": "kāyabalaṁ janetvā mātāpitaro vanditvā assumukhaṁ ñātiparivaṭṭaṁ pahāya yena bhagavā tenupasaṅkami…pe…",
  "atk-vin01a2:14_6": "pabbājetu maṁ bhante bhagavāti.",
  "atk-vin01a2:14_7": "Bhagavā samīpe ṭhitaṁ aññataraṁ piṇḍacārikaṁ bhikkhuṁ āmantesi –",
  "atk-vin01a2:14_8": "“tena hi bhikkhu sudinnaṁ pabbājehi ceva upasampādehi cā”ti. “Sādhu,",
  "atk-vin01a2:14_9": "bhante”ti kho so bhikkhu bhagavato paṭissuṇitvā sudinnaṁ kalandaputtaṁ jinadattiyaṁ saddhivihārikaṁ laddhā pabbājesi ceva upasampādesi ca.",
  "atk-vin01a2:14_10": "Tena vuttaṁ –",
  "atk-vin01a2:14_11": "“alattha khosudinno kalandaputto bhagavato santike pabbajjaṁ,",
  "atk-vin01a2:14_12": "alattha upasampada”nti.",
  "atk-vin01a2:15_0": "Ettha pana ṭhatvā sabbaaṭṭhakathāsu pabbajjā ca upasampadā ca kathitā.",
  "atk-vin01a2:15_1": "Mayaṁ pana yathāṭhitapāḷivaseneva khandhake kathayissāma.",
  "atk-vin01a2:15_2": "Na kevalañcetaṁ,",
  "atk-vin01a2:15_3": "aññampi yaṁ khandhake vā parivāre vā kathetabbaṁ aṭṭhakathācariyehi vibhaṅgekathitaṁ,",
  "atk-vin01a2:15_4": "taṁ sabbaṁ tattha tattheva kathayissāma.",
  "atk-vin01a2:15_5": "Evañhi kathiyamāne pāḷikkameneva vaṇṇanā katā hoti.",
  "atk-vin01a2:15_6": "Tato tena tena vinicchayena atthikānaṁ pāḷikkameneva imaṁ vinayasaṁvaṇṇanaṁ oloketvā so so vinicchayo suviññeyyo bhavissatīti.",
  "atk-vin01a2:16_0": "Acirūpasampannoti aciraṁ upasampanno hutvā;",
  "atk-vin01a2:16_1": "upasampadato nacirakāleyevāti vuttaṁ hoti.",
  "atk-vin01a2:16_2": "Evarūpeti evaṁvidhe evaṁjātike.",
  "atk-vin01a2:16_3": "Dhutaguṇeti kilesaniddhunanake guṇe.",
  "atk-vin01a2:16_4": "Samādāya vattatīti samādiyitvā gaṇhitvā vattati carati viharati.",
  "atk-vin01a2:16_5": "Āraññiko hotīti gāmantasenāsanaṁ paṭikkhipitvā āraññikadhutaṅgavasena araññavāsiko hoti.",
  "atk-vin01a2:16_6": "Piṇḍapātikoti atirekalābhapaṭikkhepena cuddasa bhattāni paṭikkhipitvā piṇḍapātikadhutaṅgavasena piṇḍapātiko hoti.",
  "atk-vin01a2:16_7": "Paṁsukūlikoti gahapaticīvaraṁ paṭikkhipitvā paṁsukūlikadhutaṅgavasena paṁsukūliko hoti.",
  "atk-vin01a2:16_8": "Sapadānacārikoti loluppacāraṁ paṭikkhipitvā sapadānacārikadhutaṅgavasena sapadānacāriko hoti;",
  "atk-vin01a2:16_9": "gharapaṭipāṭiyā bhikkhāya pavisati.",
  "atk-vin01a2:16_10": "Vajjigāmanti vajjīnaṁ gāmaṁ vajjīsu vā gāmaṁ.",
  "atk-vin01a2:17_0": "Aḍḍhā mahaddhanātiādīsu upabhogaparibhogūpakaraṇamahantatāya aḍḍhā;",
  "atk-vin01a2:17_1": "ye hi tesaṁ upabhogā yāni ca upabhogūpakaraṇāni,",
  "atk-vin01a2:17_2": "tāni mahantāni bahulāni sārakānīti vuttaṁ hoti.",
  "atk-vin01a2:17_3": "Nidhetvā ṭhapitadhanamahantatāya mahaddhanā.",
  "atk-vin01a2:17_4": "Mahābhogāti divasaparibbayasaṅkhātabhogamahantatāya mahābhogā.",
  "atk-vin01a2:17_5": "Aññehi upabhogehi jātarūparajatasseva pahūtatāya pahūtajātarūparajatā.",
  "atk-vin01a2:17_6": "Alaṅkārabhūtassa vittūpakaraṇassa pītipāmojjakaraṇassa pahūtatāya pahūtavittūpakaraṇā.",
  "atk-vin01a2:17_7": "Vohāravasena parivattentassa dhanadhaññassa pahūtatāya pahūtadhanadhaññāti veditabbā.",
  "atk-vin01a2:18_0": "Senāsanaṁsaṁsāmetvāti senāsanaṁ paṭisāmetvā;",
  "atk-vin01a2:18_1": "yathā na vinassati tathā naṁ suṭṭhu ṭhapetvāti attho.",
  "atk-vin01a2:18_2": "Saṭṭhimatte thālipāketi gaṇanaparicchedato saṭṭhithālipāke.",
  "atk-vin01a2:18_3": "Ekameko cettha thālipāko dasannaṁ bhikkhūnaṁ bhattaṁ gaṇhāti.",
  "atk-vin01a2:18_4": "Taṁ sabbampi channaṁ bhikkhusatānaṁ bhattaṁ hoti.",
  "atk-vin01a2:18_5": "Bhattābhihāraṁ abhihariṁsūti ettha abhiharīyatīti abhihāro.",
  "atk-vin01a2:18_6": "Kiṁ abhiharīyati? Bhattaṁ.",
  "atk-vin01a2:18_7": "Bhattameva abhihāro bhattābhihāro,",
  "atk-vin01a2:18_8": "taṁ bhattābhihāraṁ.",
  "atk-vin01a2:18_9": "Abhihariṁsūti abhimukhā hariṁsu.",
  "atk-vin01a2:18_10": "Tassa santikaṁ gahetvā āgamaṁsūti attho.",
  "atk-vin01a2:18_11": "Etassa kiṁ pamāṇanti?",
  "atk-vin01a2:18_12": "Saṭṭhi thālipākā.",
  "atk-vin01a2:18_13": "Tena vuttaṁ –",
  "atk-vin01a2:18_14": "“saṭṭhimatte thālipāke bhattābhihāraṁ abhihariṁsū”ti.",
  "atk-vin01a2:18_15": "Bhikkhūnaṁ vissajjetvāti sayaṁ ukkaṭṭhapiṇḍapātikattā sapadānacāraṁ caritukāmo bhikkhūnaṁ paribhogatthāya pariccajitvā datvā.",
  "atk-vin01a2:18_16": "Ayaṁ hi āyasmā “bhikkhū ca lābhaṁ lacchanti ahañca piṇḍakena na kilamissāmī”ti etadatthameva āgato.",
  "atk-vin01a2:18_17": "Tasmā attano āgamanānurūpaṁ karonto bhikkhūnaṁ vissajjetvā sayaṁ piṇḍāya pāvisi.",
  "atk-vin01a2:19_0": "31.Ñātidāsīti ñātakānaṁ dāsī.",
  "atk-vin01a2:19_1": "Ābhidosikanti pārivāsikaṁ ekarattātikkantaṁ pūtibhūtaṁ.",
  "atk-vin01a2:19_2": "Tatrāyaṁ padattho –",
  "atk-vin01a2:19_3": "pūtibhāvadosena abhibhūtoti abhidoso,",
  "atk-vin01a2:19_4": "abhidosova ābhidosiko,",
  "atk-vin01a2:19_5": "ekarattātikkantassa vā nāmasaññā esā,",
  "atk-vin01a2:19_6": "yadidaṁ ābhidosikoti,",
  "atk-vin01a2:19_7": "taṁ ābhidosikaṁ.",
  "atk-vin01a2:19_8": "Kummāsanti yavakummāsaṁ.",
  "atk-vin01a2:19_9": "Chaḍḍetukāmā hotīti yasmā antamaso dāsakammakarānampi gorūpānampi aparibhogāraho,",
  "atk-vin01a2:19_10": "tasmā taṁ kacavaraṁ viya bahi chaḍḍetukāmā hoti.",
  "atk-vin01a2:19_11": "Sacetanti sace etaṁ.",
  "atk-vin01a2:19_12": "Bhaginīti ariyavohārena ñātidāsiṁ ālapati.",
  "atk-vin01a2:19_13": "Chaḍḍanīyadhammanti chaḍḍetabbasabhāvaṁ.",
  "atk-vin01a2:19_14": "Idaṁ vuttaṁ hoti – “bhagini,",
  "atk-vin01a2:19_15": "etaṁ sace bahi chaḍḍanīyadhammaṁ nissaṭṭhapariggahaṁ,",
  "atk-vin01a2:19_16": "taṁ idha me patte ākirā”ti.",
  "atk-vin01a2:20_0": "Kiṁ pana evaṁ vattuṁ labbhati,",
  "atk-vin01a2:20_1": "viññatti vā payuttavācā vā na hotīti? Na hoti. Kasmā?",
  "atk-vin01a2:20_2": "Nissaṭṭhapariggahattā.",
  "atk-vin01a2:20_3": "Yañhi chaḍḍanīyadhammaṁ nissaṭṭhapariggahaṁ,",
  "atk-vin01a2:20_4": "yattha sāmikā anālayā honti,",
  "atk-vin01a2:20_5": "taṁ sabbaṁ “detha āharatha idha ākirathā”ti vattuṁ vaṭṭati.",
  "atk-vin01a2:20_6": "Tathā hi aggaariyavaṁsiko āyasmā raṭṭhapālopi “chaḍḍanīyadhammaṁ kummāsaṁ idha me patte ākirā”ti avaca.",
  "atk-vin01a2:20_7": "Tasmā yaṁ evarūpaṁ chaḍḍanīyadhammaṁ aññaṁ vā apariggahitaṁ vanamūlaphalabhesajjādikaṁ taṁ sabbaṁ yathāsukhaṁ āharāpetvā paribhuñjitabbaṁ,",
  "atk-vin01a2:20_8": "na kukkuccāyitabbaṁ.",
  "atk-vin01a2:20_9": "Hatthānanti bhikkhāggahaṇatthaṁ pattaṁ upanāmayato maṇibandhato pabhuti dvinnampi hatthānaṁ.",
  "atk-vin01a2:20_10": "Pādānanti nivāsanantato paṭṭhāya dvinnampi pādānaṁ.",
  "atk-vin01a2:20_11": "Sarassāti “sacetaṁ bhaginī”ti vācaṁ nicchārayato sarassa ca.",
  "atk-vin01a2:20_12": "Nimittaṁ aggahesīti gihikāle sallakkhitapubbaṁ ākāraṁ aggahesi sañjāni sallakkhesi.",
  "atk-vin01a2:20_13": "Sudinno hi bhagavato dvādasame vasse pabbajito vīsatime vasse ñātikulaṁ piṇḍāya paviṭṭho sayaṁ pabbajjāya aṭṭhavassiko hutvā;",
  "atk-vin01a2:20_14": "tena naṁ sā ñātidāsī disvāva na sañjāni,",
  "atk-vin01a2:20_15": "nimittaṁ pana aggahesīti.",
  "atk-vin01a2:21_0": "Sudinnassa mātaraṁ etadavocāti atigarunā pabbajjūpagatena sāmiputtena saddhiṁ “tvaṁ nu kho me, bhante,",
  "atk-vin01a2:21_1": "ayyo sudinno”tiādivacanaṁ vattuṁ avisahantī vegena gharaṁ pavisitvā sudinnassa mātaraṁ etaṁ avoca.",
  "atk-vin01a2:21_2": "Yaggheti ārocanatthe nipāto.",
  "atk-vin01a2:21_3": "Sace je saccanti ettha jeti ālapane nipāto.",
  "atk-vin01a2:21_4": "Evañhi tasmiṁ dese dāsijanaṁ ālapanti,",
  "atk-vin01a2:21_5": "tasmā “tvaṁ,",
  "atk-vin01a2:21_6": "bhoti dāsi,",
  "atk-vin01a2:21_7": "sace saccaṁ bhaṇasī”ti evamettha attho daṭṭhabbo.",
  "atk-vin01a2:22_0": "32.Aññataraṁ kuṭṭamūlanti tasmiṁ kira dese dānapatīnaṁ gharesu sālā honti,",
  "atk-vin01a2:22_1": "āsanāni cettha paññattāni honti,",
  "atk-vin01a2:22_2": "upaṭṭhāpitaṁ udakakañjiyaṁ;",
  "atk-vin01a2:22_3": "tattha pabbajitā piṇḍāya caritvā nisīditvā bhuñjanti.",
  "atk-vin01a2:22_4": "Sace icchanti,",
  "atk-vin01a2:22_5": "dānapatīnampi santakaṁ gaṇhanti.",
  "atk-vin01a2:22_6": "Tasmā tampi aññatarassa kulassa īdisāya sālāya aññataraṁ kuṭṭamūlanti veditabbaṁ.",
  "atk-vin01a2:22_7": "Na hi pabbajitā kapaṇamanussā viya asāruppe ṭhāne nisīditvā bhuñjantīti.",
  "atk-vin01a2:23_0": "Atthi nāma tātāti ettha atthīti vijjamānatthe;",
  "atk-vin01a2:23_1": "nāmāti pucchanatthe maññanatthe ca nipāto.",
  "atk-vin01a2:23_2": "Idañhi vuttaṁ hoti –",
  "atk-vin01a2:23_3": "“atthi nu kho,",
  "atk-vin01a2:23_4": "tāta sudinna,",
  "atk-vin01a2:23_5": "amhākaṁ dhanaṁ,",
  "atk-vin01a2:23_6": "na mayaṁ niddhanāti vattabbā,",
  "atk-vin01a2:23_7": "yesaṁ no tvaṁ īdise ṭhāne nisīditvā ābhidosikaṁ kummāsaṁ paribhuñjissasi”;",
  "atk-vin01a2:23_8": "tathā “atthi nu kho,",
  "atk-vin01a2:23_9": "tāta sudinna,",
  "atk-vin01a2:23_10": "amhākaṁ jīvitaṁ,",
  "atk-vin01a2:23_11": "na mayaṁ matāti vattabbā,",
  "atk-vin01a2:23_12": "yesaṁ no tvaṁ īdise ṭhāne nisīditvā ābhidosikaṁ kummāsaṁ paribhuñjissasi”;",
  "atk-vin01a2:23_13": "tathā “atthi maññe,",
  "atk-vin01a2:23_14": "tāta sudinna,",
  "atk-vin01a2:23_15": "tava abbhantare sāsanaṁ nissāya paṭiladdho samaṇaguṇo,",
  "atk-vin01a2:23_16": "yaṁ tvaṁ subhojanarasasaṁvaḍḍhitopi imaṁ jigucchaneyyaṁ ābhidosikaṁ kummāsaṁ amatamiva nibbikāro paribhuñjissasī”ti.",
  "atk-vin01a2:24_0": "So pana gahapati dukkhābhitunnatāya etamatthaṁ paripuṇṇaṁ katvā vattumasakkonto “atthi nāma,",
  "atk-vin01a2:24_1": "tāta sudinna,",
  "atk-vin01a2:24_2": "ābhidosikaṁ kummāsaṁ paribhuñjissasī”ti ettakameva avoca.",
  "atk-vin01a2:24_3": "Akkharacintakā panettha imaṁ lakkhaṇaṁ vadanti –",
  "atk-vin01a2:24_4": "anokappanāmarisanatthavasena etaṁ atthināmasadde upapade “paribhuñjissasī”ti anāgatavacanaṁ kataṁ.",
  "atk-vin01a2:24_5": "Tassāyamattho –",
  "atk-vin01a2:24_6": "atthi nāma…pe…",
  "atk-vin01a2:24_7": "paribhuñjissasi,",
  "atk-vin01a2:24_8": "idaṁ paccakkhampi ahaṁ na saddahāmi na marisayāmīti.",
  "atk-vin01a2:24_9": "Tatāyaṁ ābhidosikoti tato tava gehato ayaṁ ābhidosiko kummāso laddhoti attho.",
  "atk-vin01a2:24_10": "Tatoyantipi pāṭho.",
  "atk-vin01a2:24_11": "Tadāyantipi paṭhanti,",
  "atk-vin01a2:24_12": "taṁ na sundaraṁ.",
  "atk-vin01a2:24_13": "Yena sakapitu nivesananti yena sakassa pitu attano pitu nivesananti attho;",
  "atk-vin01a2:24_14": "thero pitari pemeneva subbaco hutvā agamāsi.",
  "atk-vin01a2:24_15": "Adhivāsesīti thero ukkaṭṭhapiṇḍapātikopi samāno “sace ekabhattampi na gahessāmi,",
  "atk-vin01a2:24_16": "ativiya nesaṁ domanassaṁ bhavissatī”ti ñātīnaṁ anukampāya adhivāsesi.",
  "atk-vin01a2:25_0": "33.Opuñjāpetvāti upalimpāpetvā.",
  "atk-vin01a2:25_1": "Ekaṁ hiraññassāti ettha hiraññanti kahāpaṇo veditabbo.",
  "atk-vin01a2:25_2": "Purisoti nātidīgho nātirasso majjhimappamāṇo veditabbo.",
  "atk-vin01a2:25_3": "Tirokaraṇīyanti karaṇatthe bhummaṁ;",
  "atk-vin01a2:25_4": "sāṇipākārena parikkhipitvāti attho.",
  "atk-vin01a2:25_5": "Atha vā tiro karonti etenāti tirokaraṇīyaṁ,",
  "atk-vin01a2:25_6": "taṁ parikkhipitvā;",
  "atk-vin01a2:25_7": "samantato katvāti attho.",
  "atk-vin01a2:25_8": "Tena hīti yasmā ajja sudinno āgamissati tena kāraṇena.",
  "atk-vin01a2:25_9": "Hi iti padapūraṇamatte nipāto.",
  "atk-vin01a2:25_10": "Tenāti ayampi vā uyyojanatthe nipātoyeva.",
  "atk-vin01a2:26_0": "34.Pubbaṇhasamayanti ettha kiñcāpi pāḷiyaṁ kālārocanaṁ na vuttaṁ,",
  "atk-vin01a2:26_1": "atha kho ārociteyeva kāle agamāsīti veditabbo.",
  "atk-vin01a2:26_2": "Idaṁ te tātāti dve puñje dassento āha.",
  "atk-vin01a2:26_3": "Mātūti janettiyā.",
  "atk-vin01a2:26_4": "Mattikanti mātito āgataṁ;",
  "atk-vin01a2:26_5": "idaṁ te mātāmahiyā mātu imaṁ gehaṁ āgacchantiyā dinnadhananti attho.",
  "atk-vin01a2:26_6": "Itthikāya itthidhananti hīḷento āha.",
  "atk-vin01a2:26_7": "Itthikāya nāma itthiparibhogānaṁyeva nhānacuṇṇādīnaṁ atthāya laddhaṁ dhanaṁ kittakaṁ bhaveyya.",
  "atk-vin01a2:26_8": "Tassāpi tāva parimāṇaṁ passa.",
  "atk-vin01a2:26_9": "Atha vā idaṁ te tāta sudinna mātu dhanaṁ,",
  "atk-vin01a2:26_10": "tañca kho mattikaṁ,",
  "atk-vin01a2:26_11": "na mayā dinnaṁ,",
  "atk-vin01a2:26_12": "tava mātuyeva santakanti vuttaṁ hoti.",
  "atk-vin01a2:26_13": "Taṁ panetaṁ na kasiyā na vaṇijjāya sambhūtaṁ,",
  "atk-vin01a2:26_14": "apica kho itthikāya itthidhanaṁ.",
  "atk-vin01a2:26_15": "Yaṁ itthikāya ñātikulato sāmikakulaṁ gacchantiyā laddhabbaṁ nhānacuṇṇādīnaṁ atthāya itthidhanaṁ,",
  "atk-vin01a2:26_16": "taṁ tāva ettakanti evamettha attho daṭṭhabbo.",
  "atk-vin01a2:27_0": "Aññaṁ pettikaṁ aññaṁ pitāmahanti yaṁ pana te pitu ca pitāmahānañca santakaṁ,",
  "atk-vin01a2:27_1": "taṁ aññaṁyeva.",
  "atk-vin01a2:27_2": "Nihitañca payuttañca ativiya bahu;",
  "atk-vin01a2:27_3": "ettha ca pitāmahanti taddhitalopaṁ katvā veditabbaṁ.",
  "atk-vin01a2:27_4": "Petāmahanti vā pāṭho.",
  "atk-vin01a2:27_5": "Labbhā tāta sudinna hīnāyāvattitvāti tāta, sudinna,",
  "atk-vin01a2:27_6": "uttamaṁ ariyaddhajaṁ pabbajitaliṅgaṁ pahāya hīnāya gihibhāvāya āvattitvā labbhā bhogā bhuñjituṁ,",
  "atk-vin01a2:27_7": "nālabbhā bhuñjituṁ,",
  "atk-vin01a2:27_8": "na tvaṁ rājabhīto pabbajito,",
  "atk-vin01a2:27_9": "na iṇāyikehi palibuddho hutvāti.",
  "atk-vin01a2:27_10": "Tāta na ussahāmīti ettha pana tātāti vacanaṁ gehasitapemena āha,",
  "atk-vin01a2:27_11": "na samaṇatejena.",
  "atk-vin01a2:27_12": "Na ussahāmīti na sakkomi.",
  "atk-vin01a2:27_13": "Na visahāmīti nappahomi,",
  "atk-vin01a2:27_14": "na samatthomhi.",
  "atk-vin01a2:28_0": "“Vadeyyāma kho taṁ gahapatī”ti idaṁ pana vacanaṁ samaṇatejenāha.",
  "atk-vin01a2:28_1": "Nātikaḍḍheyyāsīti yaṁ te mayi pemaṁ patiṭṭhitaṁ,",
  "atk-vin01a2:28_2": "taṁ kodhavasena na atikaḍḍheyyāsi;",
  "atk-vin01a2:28_3": "sace na kujjheyyāsīti vuttaṁ hoti.",
  "atk-vin01a2:28_4": "Tato seṭṭhi “putto me saṅgahaṁ maññe kattukāmo”ti udaggacitto āha –",
  "atk-vin01a2:28_5": "“vadehi tāta sudinnā”ti.",
  "atk-vin01a2:28_6": "Tenahīti uyyojanatthe vibhattipatirūpako nipāto.",
  "atk-vin01a2:28_7": "Tatonidānanti taṁnidānaṁ taṁhetukanti paccattavacanassa to-ādeso veditabbo;",
  "atk-vin01a2:28_8": "samāse cassa lopābhāvo.",
  "atk-vin01a2:28_9": "Bhayaṁ vāti “kinti me bhoge neva rājāno hareyyu”ntiādinā nayena vuttaṁ rājādibhayaṁ;",
  "atk-vin01a2:28_10": "cittutrāsoti attho.",
  "atk-vin01a2:28_11": "Chambhitattanti rājūhi vā corehi vā “dhanaṁ dehī”ti kammakāraṇaṁ kāriyamānassa kāyiñjanaṁ kāyakampo hadayamaṁsacalanaṁ.",
  "atk-vin01a2:28_12": "Lomahaṁsoti uppanne bhaye lomānaṁ haṁsanaṁ uddhaggabhāvo.",
  "atk-vin01a2:28_13": "Ārakkhoti anto ca bahi ca rattiñca divā ca ārakkhaṇaṁ.",
  "atk-vin01a2:29_0": "35.Tena hi vadhūti seṭṭhi gahapati dhanaṁ dassetvā puttaṁ attanā gihibhāvatthāya palobhetuṁ asakkonto",
  "atk-vin01a2:29_1": "“mātugāmasadisaṁ dāni purisānaṁ bandhanaṁ natthī”ti maññitvā tassa purāṇadutiyikaṁ āmantesi –",
  "atk-vin01a2:29_2": "“tena hi vadhū”ti.",
  "atk-vin01a2:29_3": "Purāṇadutiyikanti purāṇaṁ dutiyikaṁ pubbe gihikāle dutiyikaṁ,",
  "atk-vin01a2:29_4": "gehasitasukhupabhogasahāyikaṁ bhūtapubbabhariyanti attho.",
  "atk-vin01a2:29_5": "Tena hīti yena kāraṇena mātugāmasadisaṁ bandhanaṁ natthi.",
  "atk-vin01a2:29_6": "Pādesu gahetvāti pāde gahetvā;",
  "atk-vin01a2:29_7": "upayogatthe bhummavacanaṁ,",
  "atk-vin01a2:29_8": "pādesu vā taṁ gahetvā.",
  "atk-vin01a2:29_9": "“Kīdisā nāma tā ayyaputta accharāyo”ti kasmā evamāha?",
  "atk-vin01a2:29_10": "Tadā kira sambahule khattiyakumārepi brāhmaṇakumārepi seṭṭhiputtepi mahāsampattiyo pahāya pabbajante",
  "atk-vin01a2:29_11": "disvā pabbajjāguṇaṁ ajānantā kathaṁ samuṭṭhāpenti –",
  "atk-vin01a2:29_12": "“kasmā ete pabbajantī”ti.",
  "atk-vin01a2:29_13": "Athaññe vadanti –",
  "atk-vin01a2:29_14": "“devaccharānaṁ devanāṭakānaṁ kāraṇā”ti.",
  "atk-vin01a2:29_15": "Sā kathā vitthārikā ahosi.",
  "atk-vin01a2:29_16": "Taṁ gahetvā ayaṁ evamāhāti.",
  "atk-vin01a2:29_17": "Thero taṁ paṭikkhipanto na kho ahaṁ bhaginīti āha.",
  "atk-vin01a2:29_18": "Samudācaratīti voharati vadeti.",
  "atk-vin01a2:29_19": "Tattheva mucchitā papatāti naṁ bhaginivādena samudācarantaṁ disvā “anatthiko dāni mayā ayaṁ yo maṁ pajāpatiṁ",
  "atk-vin01a2:29_20": "samānaṁ attanā saddhiṁ ekamātukucchiyā sayitadārikaṁ viya maññatī”ti samuppannabalavasokā hutvā tasmiṁyeva",
  "atk-vin01a2:29_21": "padese mucchitā papatā;",
  "atk-vin01a2:29_22": "patitāti attho.",
  "atk-vin01a2:30_0": "Mā no viheṭhayitthāti mā amhe dhanaṁ dassetvā mātugāmañca uyyojetvā viheṭhayittha;",
  "atk-vin01a2:30_1": "vihesā hesā pabbajitānanti.",
  "atk-vin01a2:30_2": "Tena hi tāta sudinna bījakampi dehīti ettha tena hīti abhiratiyaṁ uyyojeti.",
  "atk-vin01a2:30_3": "Sace tvaṁ abhirato brahmacariyaṁ carasi,",
  "atk-vin01a2:30_4": "caritvā ākāse nisīditvā parinibbāyitā hohi,",
  "atk-vin01a2:30_5": "amhākaṁ pana kulavaṁsabījakaṁ ekaṁ puttaṁ dehi.",
  "atk-vin01a2:30_6": "Mā no aputtakaṁ sāpateyyaṁ licchavayo atiharāpesunti mayañhi licchavīnaṁ gaṇarājūnaṁ rajje vasāma,",
  "atk-vin01a2:30_7": "te te pituno accayena imaṁ sāpateyyaṁ evaṁ mahantaṁ amhākaṁ vibhavaṁ aputtakaṁ kuladhanarakkhakena puttena",
  "atk-vin01a2:30_8": "virahitaṁ attano rājantepuraṁ atiharāpeyyunti,",
  "atk-vin01a2:30_9": "taṁ te mā atiharāpesuṁ,",
  "atk-vin01a2:30_10": "mā atiharāpentūti.",
  "atk-vin01a2:31_0": "Etaṁ kho me, amma,",
  "atk-vin01a2:31_1": "sakkā kātunti kasmā evamāha?",
  "atk-vin01a2:31_2": "So kira cintesi –",
  "atk-vin01a2:31_3": "“etesaṁ sāpateyyassa ahameva sāmī,",
  "atk-vin01a2:31_4": "añño natthi.",
  "atk-vin01a2:31_5": "Te maṁ sāpateyyarakkhaṇatthāya niccaṁ anubandhissanti;",
  "atk-vin01a2:31_6": "tenāhaṁ na lacchāmi appossukko samaṇadhammaṁ kātuṁ,",
  "atk-vin01a2:31_7": "puttakaṁ pana labhitvā oramissanti,",
  "atk-vin01a2:31_8": "tato ahaṁ yathāsukhaṁ samaṇadhammaṁ karissāmī”ti imaṁ nayaṁ passanto evamāhāti.",
  "atk-vin01a2:32_0": "36.Pupphanti utukāle uppannalohitassa nāmaṁ.",
  "atk-vin01a2:32_1": "Mātugāmassa hi utukāle gabbhapatiṭṭhānaṭṭhāne lohitavaṇṇā piḷakā saṇṭhahitvā satta divasāni vaḍḍhitvā bhijjanti,",
  "atk-vin01a2:32_2": "tato lohitaṁ paggharati,",
  "atk-vin01a2:32_3": "tassetaṁ nāmaṁ “puppha”nti.",
  "atk-vin01a2:32_4": "Taṁ pana yāva balavaṁ hoti bahu paggharati,",
  "atk-vin01a2:32_5": "tāva dinnāpi paṭisandhi na tiṭṭhati,",
  "atk-vin01a2:32_6": "doseneva saddhiṁ paggharati;",
  "atk-vin01a2:32_7": "dose pana paggharite suddhe vatthumhi dinnā paṭisandhi khippaṁ patiṭṭhāti.",
  "atk-vin01a2:32_8": "Pupphaṁsā uppajjīti pupphaṁ assā uppajji;",
  "atk-vin01a2:32_9": "akāralopena sandhi purāṇadutiyikāya bāhāyaṁ gahetvāti purāṇadutiyikāya yā bāhā,",
  "atk-vin01a2:32_10": "tatra naṁ gahetvāti attho.",
  "atk-vin01a2:33_0": "Apaññatte sikkhāpadeti paṭhamapārājikasikkhāpade aṭṭhapite.",
  "atk-vin01a2:33_1": "Bhagavato kira paṭhamabodhiyaṁ vīsati vassāni bhikkhū cittaṁ ārādhayiṁsu,",
  "atk-vin01a2:33_2": "na evarūpaṁ ajjhācāramakaṁsu.",
  "atk-vin01a2:33_3": "Taṁ sandhāyeva idaṁ suttamāha –",
  "atk-vin01a2:33_4": "“ārādhayiṁsu vata me,",
  "atk-vin01a2:33_5": "bhikkhave,",
  "atk-vin01a2:33_6": "bhikkhū ekaṁ samayaṁ citta”nti.",
  "atk-vin01a2:33_7": "Atha bhagavā ajjhācāraṁ apassanto pārājikaṁ vā saṅghādisesaṁ vā na paññapesi.",
  "atk-vin01a2:33_8": "Tasmiṁ tasmiṁ pana vatthusmiṁ avasese pañca khuddakāpattikkhandhe eva paññapesi.",
  "atk-vin01a2:33_9": "Tena vuttaṁ –",
  "atk-vin01a2:33_10": "“apaññatte sikkhāpade”ti.",
  "atk-vin01a2:34_0": "Anādīnavadassoti yaṁ bhagavā idāni sikkhāpadaṁ paññapento ādīnavaṁ dassessati,",
  "atk-vin01a2:34_1": "taṁ apassanto anavajjasaññī hutvā.",
  "atk-vin01a2:34_2": "Sace hi “ayaṁ idaṁ na karaṇīyanti vā mūlacchejjāya vā saṁvattatī”ti jāneyya,",
  "atk-vin01a2:34_3": "saddhāpabbajito kulaputto tatonidānaṁ jīvitakkhayaṁ pāpuṇantopi na kareyya.",
  "atk-vin01a2:34_4": "Ettha pana ādīnavaṁ apassanto niddosasaññī ahosi.",
  "atk-vin01a2:34_5": "Tena vuttaṁ –",
  "atk-vin01a2:34_6": "“anādīnavadasso”ti.",
  "atk-vin01a2:34_7": "Purāṇadutiyikāyāti bhummavacanaṁ.",
  "atk-vin01a2:34_8": "Abhiviññāpesīti pavattesi;",
  "atk-vin01a2:34_9": "pavattanāpi hi kāyaviññatticopanato “viññāpanā”ti vuccati.",
  "atk-vin01a2:34_10": "Tikkhattuṁ abhiviññāpanañcesa gabbhasaṇṭhānasanniṭṭhānatthamakāsīti veditabbo.",
  "atk-vin01a2:35_0": "Sā tena gabbhaṁ gaṇhīti sā ca teneva ajjhācārena gabbhaṁ gaṇhi,",
  "atk-vin01a2:35_1": "na aññathā.",
  "atk-vin01a2:35_2": "Kiṁ pana aññathāpi gabbhaggahaṇaṁ hotīti ? Hoti. Kathaṁ?",
  "atk-vin01a2:35_3": "Kāyasaṁsaggena,",
  "atk-vin01a2:35_4": "coḷaggahaṇena,",
  "atk-vin01a2:35_5": "asucipānena,",
  "atk-vin01a2:35_6": "nābhiparāmasanena,",
  "atk-vin01a2:35_7": "rūpadassanena, saddena, gandhena.",
  "atk-vin01a2:35_8": "Itthiyo hi ekaccā utusamaye chandarāgarattā purisānaṁ hatthaggāha-veṇiggāha-aṅgapaccaṅgaparāmasanaṁ sādiyantiyopi gabbhaṁ gaṇhanti.",
  "atk-vin01a2:35_9": "Evaṁ kāyasaṁsaggena gabbhaggahaṇaṁ hoti.",
  "atk-vin01a2:36_0": "Udāyittherassa pana purāṇadutiyikā bhikkhunī taṁ asuciṁ ekadesaṁ mukhena aggahesi,",
  "atk-vin01a2:36_1": "ekadesaṁ coḷakeneva saddhiṁ aṅgajāte pakkhipi.",
  "atk-vin01a2:36_2": "Sā tena gabbhaṁ gaṇhi.",
  "atk-vin01a2:36_3": "Evaṁ coḷaggahaṇena gabbhaggahaṇaṁ hoti.",
  "atk-vin01a2:37_0": "Migasiṅgatāpasassa mātā migī utusamaye tāpasassa passāvaṭṭhānaṁ āgantvā sasambhavaṁ passāvaṁ pivi.",
  "atk-vin01a2:37_1": "Sā tena gabbhaṁ gaṇhitvā migasiṅgaṁ vijāyi.",
  "atk-vin01a2:37_2": "Evaṁ asucipānena gabbhaggahaṇaṁ hoti.",
  "atk-vin01a2:38_0": "Sāmassa pana bodhisattassa mātāpitūnaṁ cakkhuparihāniṁ ñatvā sakko puttaṁ dātukāmo dukūlapaṇḍitaṁ āha –",
  "atk-vin01a2:38_1": "“vaṭṭati tumhākaṁ methunadhammo”ti?",
  "atk-vin01a2:38_2": "“Anatthikā mayaṁ etena,",
  "atk-vin01a2:38_3": "isipabbajjaṁ pabbajitāmhā”ti.",
  "atk-vin01a2:38_4": "“Tena hi imissā utusamaye aṅguṭṭhena nābhiṁ parāmaseyyāthā”ti.",
  "atk-vin01a2:38_5": "So tathā akāsi.",
  "atk-vin01a2:38_6": "Sā tena gabbhaṁ gaṇhitvā sāmaṁ tāpasadārakaṁ vijāyi.",
  "atk-vin01a2:38_7": "Evaṁ nābhiparāmasanena gabbhaggahaṇaṁ hoti.",
  "atk-vin01a2:38_8": "Eteneva nayena maṇḍabyassa ca caṇḍapajjotassa ca vatthu veditabbaṁ.",
  "atk-vin01a2:39_0": "Kathaṁ rūpadassanena hoti?",
  "atk-vin01a2:39_1": "Idhekaccā itthī utusamaye purisasaṁsaggaṁ alabhamānā chandarāgavasena antogehagatāva purisaṁ upanijjhāyati rājorodhā viya,",
  "atk-vin01a2:39_2": "sā tena gabbhaṁ gaṇhāti.",
  "atk-vin01a2:39_3": "Evaṁ rūpadassanena gabbhaggahaṇaṁ hoti.",
  "atk-vin01a2:40_0": "Balākāsu pana puriso nāma natthi,",
  "atk-vin01a2:40_1": "tā utusamaye meghasaddaṁ sutvā gabbhaṁ gaṇhanti.",
  "atk-vin01a2:40_2": "Kukkuṭiyopi kadāci ekassa kukkuṭassa saddaṁ sutvā bahukāpi gabbhaṁ gaṇhanti.",
  "atk-vin01a2:40_3": "Tathā gāvī usabhassa.",
  "atk-vin01a2:40_4": "Evaṁ saddena gabbhaggahaṇaṁ hoti.",
  "atk-vin01a2:41_0": "Gāvī eva ca kadāci usabhagandhena gabbhaṁ gaṇhanti. Evaṁ gandhena gabbhaggahaṇaṁ hoti.",
  "atk-vin01a2:42_0": "Idha panāyaṁ ajjhācārena gabbhaṁ gaṇhi.",
  "atk-vin01a2:42_1": "Yaṁ sandhāya vuttaṁ –",
  "atk-vin01a2:42_2": "“mātāpitaro ca sannipatitā honti,",
  "atk-vin01a2:42_3": "mātā ca utunī hoti,",
  "atk-vin01a2:42_4": "gandhabbo ca paccupaṭṭhito hoti,",
  "atk-vin01a2:42_5": "evaṁ tiṇṇaṁ sannipātā gabbhassāvakkanti hotī”ti.",
  "atk-vin01a2:43_0": "Bhummādevā saddamanussāvesunti yasmā natthi loke raho nāma pāpakammaṁ pakubbato.",
  "atk-vin01a2:43_1": "Sabbapaṭhamaṁ hissa taṁ pāpaṁ attanā jānāti,",
  "atk-vin01a2:43_2": "tato ārakkhadevatā,",
  "atk-vin01a2:43_3": "athaññāpi paracittaviduniyo devatā.",
  "atk-vin01a2:43_4": "Tasmāssa paracittavidū sakalavanasaṇḍanissitā bhummā devā taṁ ajjhācāraṁ disvā saddaṁ anussāvesuṁ.",
  "atk-vin01a2:43_5": "Yathā aññepi devā suṇanti,",
  "atk-vin01a2:43_6": "tathā nicchāresuṁ. Kinti ?",
  "atk-vin01a2:43_7": "Nirabbudo vata, bho…pe…",
  "atk-vin01a2:43_8": "ādīnavo uppāditoti.",
  "atk-vin01a2:43_9": "Tassattho verañjakaṇḍe vuttanayeneva veditabbo.",
  "atk-vin01a2:44_0": "Bhummānaṁ devānaṁ saddaṁ sutvā cātumahārājikāti ettha pana bhummānaṁ devānaṁ saddaṁ ākāsaṭṭhadevatā assosuṁ;",
  "atk-vin01a2:44_1": "ākāsaṭṭhānaṁ cātumahārājikāti ayamanukkamo veditabbo.",
  "atk-vin01a2:44_2": "Brahmakāyikāti asaññasatte ca arūpāvacare ca ṭhapetvā sabbepi brahmāno assosuṁ;",
  "atk-vin01a2:44_3": "sutvā ca saddamanussāvesunti veditabbo.",
  "atk-vin01a2:44_4": "Itiha tena khaṇenāti evaṁ tena sudinnassa ajjhācārakkhaṇena.",
  "atk-vin01a2:44_5": "Tena muhuttenāti ajjhācāramuhutteneva.",
  "atk-vin01a2:44_6": "Yāva brahmalokāti yāva akaniṭṭhabrahmalokā.",
  "atk-vin01a2:44_7": "Abbhuggacchīti abhiuggacchi abbhuṭṭhāsi ekakolāhalamahosīti.",
  "atk-vin01a2:45_0": "Puttaṁ vijāyīti suvaṇṇabimbasadisaṁ pacchimabhavikasattaṁ janesi.",
  "atk-vin01a2:45_1": "Bījakoti nāmamakaṁsūti na aññaṁ nāmaṁ kātumadaṁsu,",
  "atk-vin01a2:45_2": "“bījakampi dehī”ti mātāmahiyā vuttabhāvassa pākaṭattā “bījako tvevassa nāmaṁ hotū”ti “bījako”ti nāmamakaṁsu.",
  "atk-vin01a2:45_3": "Puttassa pana nāmavaseneva ca mātāpitūnampissa nāmamakaṁsu.",
  "atk-vin01a2:45_4": "Te aparena samayenāti bījakañca bījakamātarañca sandhāya vuttaṁ.",
  "atk-vin01a2:45_5": "Bījakassa kira sattaṭṭhavassakāle tassa mātā bhikkhunīsu so ca bhikkhūsu pabbajitvā kalyāṇamitte upanissāya arahatte patiṭṭhahiṁsu.",
  "atk-vin01a2:45_6": "Tena vuttaṁ –",
  "atk-vin01a2:45_7": "“ubho agārasmā anagāriyaṁ pabbajitvā arahattaṁ sacchākaṁsū”ti.",
  "atk-vin01a2:46_0": "37.",
  "atk-vin01a2:46_1": "Evaṁ mātāputtānaṁ pabbajjā saphalā ahosi.",
  "atk-vin01a2:46_2": "Pitā pana vippaṭisārābhibhūto vihāsi.",
  "atk-vin01a2:46_3": "Tena vuttaṁ –",
  "atk-vin01a2:46_4": "“atha kho āyasmato sudinnassaahudeva kukkucca”ntiādi.",
  "atk-vin01a2:46_5": "Tattha ahudevāti ahu eva,",
  "atk-vin01a2:46_6": "dakāro padasandhikaro.",
  "atk-vin01a2:46_7": "Ahosiyevāti attho.",
  "atk-vin01a2:46_8": "Kukkuccanti ajjhācārahetuko pacchānutāpo.",
  "atk-vin01a2:46_9": "Vippaṭisārotipi tasseva nāmaṁ.",
  "atk-vin01a2:46_10": "So hi viññūhi akattabbatāya kucchitakiriyabhāvato kukkuccaṁ.",
  "atk-vin01a2:46_11": "Kataṁ ajjhācāraṁ nivattetuṁ asamatthatāya taṁ paṭicca virūpaṁ saraṇabhāvato vippaṭisāroti vuccati.",
  "atk-vin01a2:46_12": "Alābhā vata meti mayhaṁ vata alābhā;",
  "atk-vin01a2:46_13": "ye jhānādīnaṁ guṇānaṁ alābhā nāma,",
  "atk-vin01a2:46_14": "te mayhaṁ,",
  "atk-vin01a2:46_15": "na aññassāti adhippāyo.",
  "atk-vin01a2:46_16": "Na vata me lābhāti yepi me paṭiladdhā pabbajjasaraṇagamanasikkhāsamādānaguṇā,",
  "atk-vin01a2:46_17": "tepi neva mayhaṁ lābhā ajjhācāramalīnattā.",
  "atk-vin01a2:46_18": "Dulladdhaṁ vata meti idaṁ sāsanaṁ laddhampi me dulladdhaṁ.",
  "atk-vin01a2:46_19": "Na vata me suladdhanti yathā aññesaṁ kulaputtānaṁ,",
  "atk-vin01a2:46_20": "evaṁ na vata me suladdhaṁ. Kasmā?",
  "atk-vin01a2:46_21": "Yamahaṁ evaṁ svākkhātedhammavinaye…pe…",
  "atk-vin01a2:46_22": "brahmacariyaṁ caritunti.",
  "atk-vin01a2:46_23": "Brahmacariyanti sikkhattayasaṅgahitaṁ maggabrahmacariyaṁ.",
  "atk-vin01a2:46_24": "Kiso ahosīti khādituṁ vā bhuñjituṁ vā asakkonto tanuko ahosi appamaṁsalohito.",
  "atk-vin01a2:46_25": "Uppaṇḍuppaṇḍukajātoti sañjātuppaṇḍuppaṇḍukabhāvo paṇḍupalāsappaṭibhāgo.",
  "atk-vin01a2:46_26": "Dhamanisanthatagattoti pariyādinnamaṁsalohitattā sirājāleneva santharitagatto.",
  "atk-vin01a2:46_27": "Antomanoti anusocanavasena abbhantareyeva ṭhitacitto.",
  "atk-vin01a2:46_28": "Hadayavatthuṁ nissāya pavattanavasena pana sabbepi antomanāyeva.",
  "atk-vin01a2:46_29": "Līnamanoti uddese paripucchāya kammaṭṭhāne adhisīle adhicitte adhipaññāya vattapaṭipattipūraṇe ca nikkhittadhuro",
  "atk-vin01a2:46_30": "avipphāriko aññadatthu kosajjavaseneva līno saṅkucito mano assāti līnamano.",
  "atk-vin01a2:46_31": "Dukkhīti cetodukkhena dukkhī.",
  "atk-vin01a2:46_32": "Dummanoti dosena duṭṭhamano,",
  "atk-vin01a2:46_33": "virūpamano vā domanassābhibhūtatāya.",
  "atk-vin01a2:46_34": "Pajjhāyīti vippaṭisāravasena vahacchinno viya gadrabho taṁ taṁ cintayi.",
  "atk-vin01a2:47_0": "38.Sahāyakā bhikkhūti taṁ evaṁbhūtaṁ gaṇasaṅgaṇikāpapañcena vītināmentaṁ disvā yassa vissāsikā kathāphāsukā bhikkhū te naṁ etadavocuṁ.",
  "atk-vin01a2:47_1": "Pīṇindriyoti pasādapatiṭṭhānokāsassa sampuṇṇattā paripuṇṇacakkhuādiindriyo.",
  "atk-vin01a2:47_2": "So dāni tvanti ettha dānīti nipāto,",
  "atk-vin01a2:47_3": "so pana tvanti vuttaṁ hoti.",
  "atk-vin01a2:47_4": "Kaccino tvanti kacci nu tvaṁ.",
  "atk-vin01a2:47_5": "Anabhiratoti ukkaṇṭhito;",
  "atk-vin01a2:47_6": "gihibhāvaṁ patthayamānoti attho.",
  "atk-vin01a2:47_7": "Tasmā tameva anabhiratiṁ paṭikkhipanto āha –",
  "atk-vin01a2:47_8": "“na kho ahaṁ, āvuso,",
  "atk-vin01a2:47_9": "anabhirato”ti.",
  "atk-vin01a2:47_10": "Adhikusalānaṁ pana dhammānaṁ bhāvanāya abhiratova ahanti.",
  "atk-vin01a2:47_11": "Atthi me pāpakammaṁ katanti mayā kataṁ ekaṁ pāpakammaṁ atthi upalabbhati saṁvijjati,",
  "atk-vin01a2:47_12": "niccakālaṁ abhimukhaṁ viya me tiṭṭhati.",
  "atk-vin01a2:47_13": "Atha naṁ pakāsento “purāṇadutiyikāyā”tiādimāha.",
  "atk-vin01a2:48_0": "Alañhi te,",
  "atk-vin01a2:48_1": "āvuso sudinna,",
  "atk-vin01a2:48_2": "kukkuccāyāti āvuso sudinna,",
  "atk-vin01a2:48_3": "tuyhetaṁ pāpakammaṁ alaṁ samatthaṁ kukkuccāya;",
  "atk-vin01a2:48_4": "paṭibalaṁ kukkuccaṁ uppādetunti vuttaṁ hoti.",
  "atk-vin01a2:48_5": "Yaṁ tvanti ādimhi yena pāpena tvaṁ na sakkhissasi brahmacariyaṁ carituṁ,",
  "atk-vin01a2:48_6": "taṁ te pāpaṁ alaṁ kukkuccāyāti evaṁ sambandho veditabbo.",
  "atk-vin01a2:48_7": "Atha naṁ anusāsantā “nanu āvuso bhagavatā”tiādimāhaṁsu.",
  "atk-vin01a2:48_8": "Tattha nanūti anumatiggahaṇatthe nipāto.",
  "atk-vin01a2:48_9": "Anekapariyāyenāti anekakāraṇena.",
  "atk-vin01a2:48_10": "Virāgāyāti virāgatthāya.",
  "atk-vin01a2:48_11": "No sarāgāyāti no rāgena rajjanatthāya.",
  "atk-vin01a2:48_12": "Bhagavatā hi “imaṁ me dhammaṁ sutvā sattā sabbabhavabhogesu virajjissanti,",
  "atk-vin01a2:48_13": "no rajjissantī” etadatthāya dhammo desitoti adhippāyo.",
  "atk-vin01a2:48_14": "Esa nayo sabbapadesu.",
  "atk-vin01a2:48_15": "Idaṁ panettha pariyāyavacanamattaṁ.",
  "atk-vin01a2:48_16": "Visaṁyogāyāti kilesehi visaṁyujjanatthāya.",
  "atk-vin01a2:48_17": "No saṁyogāyāti na saṁyujjanatthāya.",
  "atk-vin01a2:48_18": "Anupādānāyāti aggahaṇatthāya.",
  "atk-vin01a2:48_19": "Nosaupādānāyāti na saṅgahaṇatthāya.",
  "atk-vin01a2:49_0": "Tatthanāma tvanti tasmiṁ nāma tvaṁ.",
  "atk-vin01a2:49_1": "Sarāgāya cetessasīti saha rāgena vattamānāya methunadhammāya cetessasi kappessasi pakappessasi;",
  "atk-vin01a2:49_2": "etadatthaṁ vāyamissasīti attho.",
  "atk-vin01a2:49_3": "Esa nayo sabbattha.",
  "atk-vin01a2:49_4": "Puna rāgavirāgādīni nava padāni nibbattitalokuttaranibbānameva sandhāya vuttāni.",
  "atk-vin01a2:49_5": "Tasmā rāgavirāgāyāti vā madanimmadanāyāti vā vuttepi “nibbānatthāyā”ti evameva attho daṭṭhabbo.",
  "atk-vin01a2:49_6": "Nibbānañhi yasmā taṁ āgamma ārabbha paṭicca rāgo virajjati na hoti,",
  "atk-vin01a2:49_7": "tasmā rāgavirāgoti vuccati.",
  "atk-vin01a2:49_8": "Yasmā pana taṁ āgamma mānamada-purisamadādayo madā nimmadā amadā honti vinassanti,",
  "atk-vin01a2:49_9": "tasmā madanimmadananti vuccati.",
  "atk-vin01a2:49_10": "Yasmā ca taṁ āgamma sabbāpi kāmapipāsā vinayaṁ abbhatthaṁ yāti,",
  "atk-vin01a2:49_11": "tasmā pipāsavinayoti vuccati.",
  "atk-vin01a2:49_12": "Yasmā pana taṁ āgamma pañca kāmaguṇālayā samugghātaṁ gacchanti,",
  "atk-vin01a2:49_13": "tasmā ālayasamugghātoti vuccati.",
  "atk-vin01a2:49_14": "Yasmā ca taṁ āgamma tebhūmakavaṭṭaṁ upacchijjati,",
  "atk-vin01a2:49_15": "tasmā vaṭṭupacchedoti vuccati.",
  "atk-vin01a2:49_16": "Yasmā pana taṁ āgamma sabbaso taṇhā khayaṁ gacchati virajjati nirujjhati ca,",
  "atk-vin01a2:49_17": "tasmā taṇhakkhayo virāgo nirodhoti vuccati.",
  "atk-vin01a2:49_18": "Yasmā panetaṁ catasso yoniyo,",
  "atk-vin01a2:49_19": "pañca gatiyo,",
  "atk-vin01a2:49_20": "satta viññāṇaṭṭhitiyo,",
  "atk-vin01a2:49_21": "nava ca sattāvāse,",
  "atk-vin01a2:49_22": "aparāparabhāvāya vinanato ābandhanato saṁsibbanato vānanti laddhavohārāya taṇhāya nikkhantaṁ nissaṭaṁ visaṁyuttaṁ,",
  "atk-vin01a2:49_23": "tasmā nibbānanti vuccatīti.",
  "atk-vin01a2:50_0": "Kāmānaṁ pahānaṁ akkhātanti vatthukāmānaṁ,",
  "atk-vin01a2:50_1": "kilesakāmānañca pahānaṁ vuttaṁ.",
  "atk-vin01a2:50_2": "Kāmasaññānaṁ pariññāti sabbāsampi kāmasaññānaṁ ñātatīraṇapahānavasena tividhā pariññā akkhātā.",
  "atk-vin01a2:50_3": "Kāmapipāsānanti kāmesu pātabyatānaṁ kāme vā pātumicchānaṁ.",
  "atk-vin01a2:50_4": "Kāmavitakkānanti kāmupasañhitānaṁvitakkānaṁ.",
  "atk-vin01a2:50_5": "Kāmapariḷāhānanti pañcakāmaguṇikarāgavasena uppannapariḷāhānaṁ antodāhānaṁ.",
  "atk-vin01a2:50_6": "Imesu pañcasu ṭhānesu kilesakkhayakaro lokuttaramaggova kathito.",
  "atk-vin01a2:50_7": "Sabbapaṭhamesu pana tīsu ṭhānesu lokiyalokuttaramissako maggo kathitoti veditabbo.",
  "atk-vin01a2:51_0": "Netaṁ āvusoti na etaṁ āvuso,",
  "atk-vin01a2:51_1": "tava pāpakammaṁ appasannānañca pasādāya evarūpānaṁ pasādatthāya na hoti.",
  "atk-vin01a2:51_2": "Atha khvetanti atha kho etaṁ.",
  "atk-vin01a2:51_3": "Atha kho tantipi pāṭho.",
  "atk-vin01a2:51_4": "Aññathattāyāti pasādaññathābhāvāya vippaṭisārāya hoti.",
  "atk-vin01a2:51_5": "Ye maggena anāgatasaddhā,",
  "atk-vin01a2:51_6": "tesaṁ vippaṭisāraṁ karoti –",
  "atk-vin01a2:51_7": "“īdisepi nāma dhammavinaye mayaṁ pasannā,",
  "atk-vin01a2:51_8": "yatthevaṁ duppaṭipannā bhikkhū”ti.",
  "atk-vin01a2:51_9": "Ye pana maggenāgatasaddhā,",
  "atk-vin01a2:51_10": "tesaṁ sineru viya vātehi acalo pasādo īdisehi vatthūhi ito vā dāruṇatarehi.",
  "atk-vin01a2:51_11": "Tena vuttaṁ –",
  "atk-vin01a2:51_12": "“ekaccānaṁ aññathattāyā”ti.",
  "atk-vin01a2:52_0": "39.Bhagavato etamatthaṁ ārocesunti bhagavato etaṁ atthaṁ ācikkhiṁsu paṭivedayiṁsu.",
  "atk-vin01a2:52_1": "Ārocayamānā ca neva piyakamyatāya na bhedapurekkhāratāya,",
  "atk-vin01a2:52_2": "na tassāyasmato avaṇṇapakāsanatthāya,",
  "atk-vin01a2:52_3": "na kalisāsanāropanatthāya,",
  "atk-vin01a2:52_4": "nāpi “idaṁ sutvā bhagavā imassa sāsane patiṭṭhaṁ na dassati,",
  "atk-vin01a2:52_5": "nikkaḍḍhāpessati na”nti maññamānā ārocesuṁ.",
  "atk-vin01a2:52_6": "Atha kho “imaṁ sāsane uppannaṁ abbudaṁ ñatvā bhagavā sikkhāpadaṁ paññapessati,",
  "atk-vin01a2:52_7": "velaṁ mariyādaṁ āṇaṁ ṭhapessatī”ti ārocesuṁ.",
  "atk-vin01a2:53_0": "Etasmiṁ nidāne etasmiṁ pakaraṇeti ettha sudinnassa ajjhācāravītikkamo sikkhāpadapaññattiyā kāraṇattā nidānañceva pakaraṇañcāti vuttoti veditabbo.",
  "atk-vin01a2:53_1": "Kāraṇañhi yasmā nideti attano phalaṁ “gaṇhātha na”nti dassentaṁ viya appeti,",
  "atk-vin01a2:53_2": "pakaroti ca naṁ kattuṁ ārabhati,",
  "atk-vin01a2:53_3": "karotiyeva vā;",
  "atk-vin01a2:53_4": "tasmā nidānañceva pakaraṇañcāti vuccati.",
  "atk-vin01a2:53_5": "Vigarahi buddho bhagavāti buddho bhagavā vigarahi nindi;",
  "atk-vin01a2:53_6": "yathā taṁ vaṇṇāvaṇṇārahānaṁ vaṇṇañca avaṇṇañca bhaṇantesu aggapuggalo.",
  "atk-vin01a2:53_7": "Na hi bhagavato sīlavītikkamakaraṁ puggalaṁ disvā “ayaṁ jātiyā vā gottena vā kolaputtiyena vā ganthena",
  "atk-vin01a2:53_8": "vā dhutaṅgena vā ñāto yasassī īdisaṁ puggalaṁ rakkhituṁ vaṭṭatī”ti cittaṁ uppajjati,",
  "atk-vin01a2:53_9": "nāpi pesalaṁ guṇavantaṁ disvā tassa guṇaṁ paṭicchādetuṁ cittaṁ uppajjati.",
  "atk-vin01a2:53_10": "Atha kho garahitabbaṁ garahati eva,",
  "atk-vin01a2:53_11": "pasaṁsitabbañca pasaṁsati eva,",
  "atk-vin01a2:53_12": "ayañca garahitabbo;",
  "atk-vin01a2:53_13": "tasmā taṁ tādilakkhaṇe ṭhito avikampamānena cittena vigarahi buddho bhagavā “ananucchavika”ntiādīhi vacanehi.",
  "atk-vin01a2:54_0": "Tatthāyaṁ atthavaṇṇanā –",
  "atk-vin01a2:54_1": "yadidaṁ tayā,",
  "atk-vin01a2:54_2": "moghapurisa,",
  "atk-vin01a2:54_3": "tucchamanussa kammaṁ kataṁ,",
  "atk-vin01a2:54_4": "taṁ samaṇakaraṇānaṁ dhammānaṁ maggaphalanibbānasāsanānaṁ vā na anucchavikaṁ,",
  "atk-vin01a2:54_5": "tesaṁ chaviṁ chāyaṁ sundarabhāvaṁ na anveti nānugacchati,",
  "atk-vin01a2:54_6": "atha kho ārakāva tehi dhammehi.",
  "atk-vin01a2:54_7": "Ananucchavikattā eva ca ananulomikaṁ,",
  "atk-vin01a2:54_8": "tesaṁ na anulometi;",
  "atk-vin01a2:54_9": "atha kho vilomaṁ paccanīkabhāve ṭhitaṁ.",
  "atk-vin01a2:54_10": "Ananulomikattā eva ca appatirūpaṁ,",
  "atk-vin01a2:54_11": "patirūpaṁ sadisaṁ paṭibhāgaṁ na hoti,",
  "atk-vin01a2:54_12": "atha kho asadisaṁ appaṭibhāgameva.",
  "atk-vin01a2:54_13": "Appatirūpattā eva ca assāmaṇakaṁ,",
  "atk-vin01a2:54_14": "samaṇānaṁ kammaṁ na hoti.",
  "atk-vin01a2:54_15": "Assāmaṇakattā akappiyaṁ.",
  "atk-vin01a2:54_16": "Yañhi samaṇakammaṁ na hoti,",
  "atk-vin01a2:54_17": "taṁ tesaṁ na kappati.",
  "atk-vin01a2:54_18": "Akappiyattā akaraṇīyaṁ.",
  "atk-vin01a2:54_19": "Na hi samaṇā yaṁ na kappati,",
  "atk-vin01a2:54_20": "taṁ karonti.",
  "atk-vin01a2:54_21": "Tañcetaṁ tayā kataṁ,",
  "atk-vin01a2:54_22": "tasmā ananucchavikaṁ te,",
  "atk-vin01a2:54_23": "moghapurisa, kataṁ…pe…",
  "atk-vin01a2:54_24": "akaraṇīyanti.",
  "atk-vin01a2:54_25": "Kathañhi nāmāti kena nāma kāraṇena,",
  "atk-vin01a2:54_26": "kiṁ nāma kāraṇaṁ passantoti vuttaṁ hoti.",
  "atk-vin01a2:54_27": "Tato kāraṇābhāvaṁ dassento parato “nanu mayā moghapurisā”tiādimāha.",
  "atk-vin01a2:54_28": "Taṁ sabbaṁ vuttatthameva.",
  "atk-vin01a2:55_0": "Idāni yasmā yaṁ tena pāpakammaṁ kataṁ,",
  "atk-vin01a2:55_1": "taṁ vipaccamānaṁ ativiya dukkhavipākaṁ hoti,",
  "atk-vin01a2:55_2": "tasmāssa taṁ vipākaṁ dassetuṁ katāparādhaṁ viya puttaṁ anukampakā mātāpitaro dayālukena cittena sudinnaṁ paribhāsanto “varaṁ te moghapurisā”tiādimāha.",
  "atk-vin01a2:55_3": "Tattha āsu sīghaṁ etassa visaṁ āgacchatīti āsīviso.",
  "atk-vin01a2:55_4": "Ghoraṁ caṇḍamassa visanti ghoraviso,",
  "atk-vin01a2:55_5": "tassa āsīvisassa ghoravisassa.",
  "atk-vin01a2:55_6": "“Pakkhitta”nti etassa “vara”nti iminā sambandho.",
  "atk-vin01a2:55_7": "Īdisassa āsīvisassa ghoravisassa mukhe aṅgajātaṁ varaṁ pakkhittaṁ;",
  "atk-vin01a2:55_8": "sace pakkhittaṁ bhaveyya,",
  "atk-vin01a2:55_9": "varaṁ siyā;",
  "atk-vin01a2:55_10": "sundaraṁ sādhu suṭṭhu siyāti attho.",
  "atk-vin01a2:55_11": "Na tvevāti na tu eva varaṁ na sundarameva na sādhumeva na suṭṭhumeva.",
  "atk-vin01a2:55_12": "Esa nayo sabbattha.",
  "atk-vin01a2:55_13": "Kaṇhasappassāti kāḷasappassa.",
  "atk-vin01a2:55_14": "Aṅgārakāsuyāti aṅgārapuṇṇakūpe,",
  "atk-vin01a2:55_15": "aṅgārarāsimhi vā.",
  "atk-vin01a2:55_16": "Ādittāyāti padittāya gahitaaggivaṇṇāya.",
  "atk-vin01a2:55_17": "Sampajjalitāyāti samantato pajjalitāya acciyo muccantiyā.",
  "atk-vin01a2:55_18": "Sajotibhūtāyāti sappabhāya.",
  "atk-vin01a2:55_19": "Samantato uṭṭhitāhi jālāhi ekappabhāsamudayabhūtāyāti vuttaṁ hoti.",
  "atk-vin01a2:56_0": "Taṁ kissa hetūti yaṁ mayā vuttaṁ “vara”nti taṁ kissa hetu,",
  "atk-vin01a2:56_1": "katarena kāraṇenāti ce?",
  "atk-vin01a2:56_2": "Maraṇaṁ vā nigaccheyyāti yo tattha aṅgajātaṁ pakkhipeyya,",
  "atk-vin01a2:56_3": "so maraṇaṁ vā nigaccheyya maraṇamattaṁ vā dukkhaṁ.",
  "atk-vin01a2:56_4": "Itonidānañca kho…pe…",
  "atk-vin01a2:56_5": "upapajjeyyāti yaṁ idaṁ mātugāmassa aṅgajāte aṅgajātapakkhipanaṁ,",
  "atk-vin01a2:56_6": "itonidānaṁ tassa kārako puggalo nirayaṁ upapajjeyya;",
  "atk-vin01a2:56_7": "evaṁ kammassa mahāsāvajjataṁ passanto taṁ garahi,",
  "atk-vin01a2:56_8": "na tassa dukkhāgamaṁ icchamāno.",
  "atk-vin01a2:56_9": "Tattha nāma tvanti tasmiṁ nāma evarūpe kamme evaṁ mahāsāvajje samānepi tvaṁ.",
  "atk-vin01a2:56_10": "Yaṁ tvanti ettha yanti hīḷanatthe nipāto.",
  "atk-vin01a2:56_11": "Tvanti taṁ-saddassa vevacanaṁ;",
  "atk-vin01a2:56_12": "dvīhipi yaṁ vā taṁ vā hīḷitamavaññātanti vuttaṁ hoti.",
  "atk-vin01a2:56_13": "Asaddhammanti asataṁ nīcajanānaṁ dhammaṁ;",
  "atk-vin01a2:56_14": "tehi sevitabbanti attho.",
  "atk-vin01a2:56_15": "Gāmadhammanti gāmānaṁ dhammaṁ;",
  "atk-vin01a2:56_16": "gāmavāsikamanussānaṁ dhammanti vuttaṁ hoti.",
  "atk-vin01a2:56_17": "Vasaladhammanti pāpadhamme vasanti paggharantīti vasalā,",
  "atk-vin01a2:56_18": "tesaṁ vasalānaṁ hīnapurisānaṁ dhammaṁ,",
  "atk-vin01a2:56_19": "vasalaṁ vā kilesapaggharaṇakaṁ dhammaṁ.",
  "atk-vin01a2:56_20": "Duṭṭhullanti duṭṭhu ca kilesadūsitaṁ thūlañca asukhumaṁ,",
  "atk-vin01a2:56_21": "anipuṇanti vuttaṁ hoti.",
  "atk-vin01a2:56_22": "Odakantikanti udakakiccaṁ antikaṁ avasānaṁ assāti odakantiko,",
  "atk-vin01a2:56_23": "taṁ odakantikaṁ.",
  "atk-vin01a2:56_24": "Rahassanti rahobhavaṁ,",
  "atk-vin01a2:56_25": "paṭicchanne okāse uppajjanakaṁ.",
  "atk-vin01a2:56_26": "Ayañhi dhammo jigucchanīyattā na sakkā āvi aññesaṁ dassanavisaye kātuṁ,",
  "atk-vin01a2:56_27": "tena vuttaṁ –",
  "atk-vin01a2:56_28": "“rahassa”nti.",
  "atk-vin01a2:56_29": "Dvayaṁdvayasamāpattinti dvīhi dvīhi samāpajjitabbaṁ,",
  "atk-vin01a2:56_30": "dvayaṁ dvayaṁ samāpattintipi pāṭho.",
  "atk-vin01a2:56_31": "Dayaṁ dayaṁ samāpattintipi paṭhanti,",
  "atk-vin01a2:56_32": "taṁ na sundaraṁ.",
  "atk-vin01a2:56_33": "Samāpajjissasīti etaṁ “tattha nāma tva”nti ettha vuttanāmasaddena yojetabbaṁ “samāpajjissasi nāmā”ti.",
  "atk-vin01a2:57_0": "Bahūnaṁkho…pe…",
  "atk-vin01a2:57_1": "ādikattā pubbaṅgamoti sāsanaṁ sandhāya vadati.",
  "atk-vin01a2:57_2": "Imasmiṁ sāsane tvaṁ bahūnaṁ puggalānaṁ akusalānaṁ dhammānaṁ ādikattā,",
  "atk-vin01a2:57_3": "sabbapaṭhamaṁ karaṇato;",
  "atk-vin01a2:57_4": "pubbaṅgamo sabbapaṭhamaṁ etaṁ maggaṁ paṭipannattā;",
  "atk-vin01a2:57_5": "dvāraṁdado,",
  "atk-vin01a2:57_6": "upāyadassakoti vuttaṁ hoti.",
  "atk-vin01a2:57_7": "Imañhi lesaṁ laddhā tava anusikkhamānā bahū puggalā nānappakārake makkaṭiyā methunapaṭisevanādike akusaladhamme karissantīti ayamettha adhippāyo.",
  "atk-vin01a2:58_0": "Anekapariyāyenāti imehi “ananucchavika”ntiādinā nayena vuttehi,",
  "atk-vin01a2:58_1": "bahūhi kāraṇehi.",
  "atk-vin01a2:58_2": "Dubbharatāya…pe…",
  "atk-vin01a2:58_3": "kosajjassa avaṇṇaṁ bhāsitvāti dubbharatādīnaṁ vatthubhūtassa asaṁvarassa avaṇṇaṁ nindaṁ garahaṁ bhāsitvāti attho.",
  "atk-vin01a2:58_4": "Yasmā hi asaṁvare ṭhitassa puggalassa attā dubbharatañceva dupposatañca āpajjati,",
  "atk-vin01a2:58_5": "tasmā asaṁvaro “dubbharatā,",
  "atk-vin01a2:58_6": "dupposatā”ti ca vuccati.",
  "atk-vin01a2:58_7": "Yasmā pana asaṁvare ṭhitassa attā catūsu paccayesu mahicchataṁ sineruppamāṇepi ca paccaye laddhā asantuṭṭhitaṁ āpajjati,",
  "atk-vin01a2:58_8": "tasmā asaṁvaro “mahicchatā,",
  "atk-vin01a2:58_9": "asantuṭṭhitā”ti ca vuccati.",
  "atk-vin01a2:58_10": "Yasmā ca asaṁvare ṭhitassa attā gaṇasaṅgaṇikāya ceva kilesasaṅgaṇikāya ca saṁvattati,",
  "atk-vin01a2:58_11": "kosajjānugato ca hoti aṭṭhakusītavatthupāripūriyā saṁvattati,",
  "atk-vin01a2:58_12": "tasmā asaṁvaro “saṅgaṇikā,",
  "atk-vin01a2:58_13": "ceva kosajjañcā”ti vuccati.",
  "atk-vin01a2:59_0": "Subharatāya…pe…",
  "atk-vin01a2:59_1": "vīriyārambhassa vaṇṇaṁ bhāsitvāti subharatādīnaṁ vatthubhūtassa saṁvarassa vaṇṇaṁ bhāsitvāti attho.",
  "atk-vin01a2:59_2": "Yasmā hi asaṁvaraṁ pahāya saṁvare ṭhitassa attā subharo hoti suposo,",
  "atk-vin01a2:59_3": "catūsu ca paccayesu appicchataṁ nittaṇhabhāvaṁ āpajjati,",
  "atk-vin01a2:59_4": "ekamekasmiñca paccaye yathālābha-yathābala-yathāsāruppavasena tippabhedāya santuṭṭhiyā saṁvattati,",
  "atk-vin01a2:59_5": "tasmā saṁvaro “subharatā ceva suposatā ca appiccho ca santuṭṭho cā”ti vuccati.",
  "atk-vin01a2:60_0": "Yasmā pana asaṁvaraṁ pahāya saṁvare ṭhitassa attā kilesasallekhanatāya ceva niddhunanatāya ca saṁvattati,",
  "atk-vin01a2:60_1": "tasmā saṁvaro “sallekho ca dhuto cā”ti vuccati.",
  "atk-vin01a2:61_0": "Yasmā ca asaṁvaraṁ pahāya saṁvare ṭhitassa attā kāyavācānaṁ appāsādikaṁ appasādanīyaṁ asantaṁ asāruppaṁ",
  "atk-vin01a2:61_1": "kāyavacīduccaritaṁ cittassa appāsādikaṁ appasādanīyaṁ asantaṁ asāruppaṁ akusalavitakkattayañca anupagamma",
  "atk-vin01a2:61_2": "tabbiparītassa kāyavacīsucaritassa ceva kusalavitakkattayassa ca pāsādikassa pasādanīyassa santassa sāruppassa",
  "atk-vin01a2:61_3": "pāripūriyā saṁvattati,",
  "atk-vin01a2:61_4": "tasmā saṁvaro “pāsādiko”ti vuccati.",
  "atk-vin01a2:62_0": "Yasmā pana asaṁvaraṁ pahāya saṁvare ṭhitassa attā sabbakilesāpacayabhūtāya,",
  "atk-vin01a2:62_1": "vivaṭṭāya,",
  "atk-vin01a2:62_2": "aṭṭhavīriyārambhavatthupāripūriyā ca saṁvattati,",
  "atk-vin01a2:62_3": "tasmā saṁvaro “apacayo ceva vīriyārambho cā”ti vuccatīti.",
  "atk-vin01a2:63_0": "Bhikkhūnaṁ tadanucchavikaṁ tadanulomikanti tattha sannipatitānaṁ bhikkhūnaṁ yaṁ idāni sikkhāpadaṁ paññapessati,",
  "atk-vin01a2:63_1": "tassa anucchavikañceva anulomikañca.",
  "atk-vin01a2:63_2": "Yo vā ayaṁ subharatādīhi saṁvaro vutto,",
  "atk-vin01a2:63_3": "tassa anucchavikañceva anulomikañca saṁvarappahānapaṭisaṁyuttaṁ asuttantavinibaddhaṁ pāḷivinimuttaṁ okkantikadhammadesanaṁ katvāti attho.",
  "atk-vin01a2:63_4": "Bhagavā kira īdisesu ṭhānesu pañcavaṇṇakusumamālaṁ karonto viya,",
  "atk-vin01a2:63_5": "ratanadāmaṁ sajjento viya,",
  "atk-vin01a2:63_6": "ca ye paṭikkhipanādhippāyā asaṁvarābhiratā te samparāyikena vaṭṭabhayena tajjento anekappakāraṁ ādīnavaṁ dassento,",
  "atk-vin01a2:63_7": "ye sikkhākāmā saṁvare ṭhitā te appekacce arahatte patiṭṭhapento appekacce anāgāmi-sakadāgāmi-sotāpattiphalesu",
  "atk-vin01a2:63_8": "upanissayavirahitepi saggamagge patiṭṭhapento dīghanikāyappamāṇampi majjhimanikāyappamāṇampi dhammadesanaṁ karoti.",
  "atk-vin01a2:63_9": "Taṁ sandhāyetaṁ vuttaṁ –",
  "atk-vin01a2:63_10": "“bhikkhūnaṁ tadanucchavikaṁ tadanulomikaṁ dhammiṁ kathaṁ katvā”ti.",
  "atk-vin01a2:64_0": "Tena hīti tena sudinnassa ajjhācārena kāraṇabhūtena.",
  "atk-vin01a2:64_1": "Sikkhāpadanti ettha sikkhitabbāti sikkhā,",
  "atk-vin01a2:64_2": "pajjate imināti padaṁ,",
  "atk-vin01a2:64_3": "sikkhāya padaṁ sikkhāpadaṁ;",
  "atk-vin01a2:64_4": "sikkhāya adhigamupāyoti attho.",
  "atk-vin01a2:64_5": "Atha vā mūlaṁ nissayo patiṭṭhāti vuttaṁ hoti.",
  "atk-vin01a2:64_6": "Methunaviratiyā methunasaṁvarassetaṁ adhivacanaṁ.",
  "atk-vin01a2:64_7": "Methunasaṁvaro hi tadaññesaṁ sikkhāsaṅkhātānaṁ sīlavipassanājhānamaggadhammānaṁ vuttatthavasena padattā idha “sikkhāpada”nti adhippeto.",
  "atk-vin01a2:64_8": "Ayañca attho sikkhāpadavibhaṅge vuttanayeneva veditabbo.",
  "atk-vin01a2:64_9": "Apica tassatthassa dīpakaṁ vacanampi “sikkhāpada”nti veditabbaṁ.",
  "atk-vin01a2:64_10": "Vuttampi cetaṁ –",
  "atk-vin01a2:64_11": "“sikkhāpadanti yo tattha nāmakāyo padakāyo niruttikāyo byañjanakāyo”ti.",
  "atk-vin01a2:64_12": "Atha vā yathā “anabhijjhā dhammapada”nti vutte anabhijjhā eko dhammakoṭṭhāsoti attho hoti,",
  "atk-vin01a2:64_13": "evamidhāpi “sikkhāpada”nti sikkhākoṭṭhāso sikkhāya eko padesotipi attho veditabbo.",
  "atk-vin01a2:65_0": "Dasaatthavase paṭiccāti dasa kāraṇavase sikkhāpadapaññattihetu adhigamanīye hitavisese paṭicca āgamma ārabbha,",
  "atk-vin01a2:65_1": "dasannaṁ hitavisesānaṁ nipphattiṁ sampassamānoti vuttaṁ hoti.",
  "atk-vin01a2:65_2": "Idāni te dasa atthavase dassento “saṅghasuṭṭhutāyā”tiādimāha.",
  "atk-vin01a2:65_3": "Tattha saṅghasuṭṭhutā nāma saṅghassa suṭṭhubhāvo,",
  "atk-vin01a2:65_4": "“suṭṭhu devā”ti āgataṭṭhāne viya “suṭṭhu,",
  "atk-vin01a2:65_5": "bhante”ti vacanasampaṭicchanabhāvo.",
  "atk-vin01a2:65_6": "Yo ca tathāgatassa vacanaṁ sampaṭicchati,",
  "atk-vin01a2:65_7": "tassa taṁ dīgharattaṁ hitāya sukhāya hoti,",
  "atk-vin01a2:65_8": "tasmā saṅghassa “suṭṭhu,",
  "atk-vin01a2:65_9": "bhante”ti mama vacanasampaṭicchanatthaṁ paññapessāmi,",
  "atk-vin01a2:65_10": "asampaṭicchane ādīnavaṁ sampaṭicchane ca ānisaṁsaṁ dassetvā,",
  "atk-vin01a2:65_11": "na balakkārena abhibhavitvāti etamatthaṁ āvikaronto āha –",
  "atk-vin01a2:65_12": "“saṅghasuṭṭhutāyā”ti.",
  "atk-vin01a2:65_13": "Saṅghaphāsutāyāti saṅghassa phāsubhāvāya;",
  "atk-vin01a2:65_14": "sahajīvitāya sukhavihāratthāyāti attho.",
  "atk-vin01a2:66_0": "Dummaṅkūnaṁ puggalānaṁ niggahāyāti dummaṅkū nāma dussīlapuggalā;",
  "atk-vin01a2:66_1": "ye maṅkutaṁ āpādiyamānāpi dukkhena āpajjanti,",
  "atk-vin01a2:66_2": "vītikkamaṁ karontā vā katvā vā na lajjanti,",
  "atk-vin01a2:66_3": "tesaṁ niggahatthāya;",
  "atk-vin01a2:66_4": "te hi sikkhāpade asati “kiṁ tumhehi diṭṭhaṁ,",
  "atk-vin01a2:66_5": "kiṁ sutaṁ –",
  "atk-vin01a2:66_6": "kiṁ amhehi kataṁ;",
  "atk-vin01a2:66_7": "katarasmiṁ vatthusmiṁ katamaṁ āpattiṁ āropetvā amhe niggaṇhathā”ti saṅghaṁ viheṭhessanti,",
  "atk-vin01a2:66_8": "sikkhāpade pana sati te saṅgho sikkhāpadaṁ dassetvā dhammena vinayena satthusāsanena niggahessati.",
  "atk-vin01a2:66_9": "Tena vuttaṁ –",
  "atk-vin01a2:66_10": "“dummaṅkūnaṁ puggalānaṁ niggahāyā”ti.",
  "atk-vin01a2:67_0": "Pesalānaṁ bhikkhūnaṁ phāsuvihārāyāti pesalānaṁ piyasīlānaṁ bhikkhūnaṁ phāsuvihāratthāya.",
  "atk-vin01a2:67_1": "Piyasīlā hi bhikkhū kattabbākattabbaṁ sāvajjānavajjaṁ velaṁ mariyādaṁ ajānantā sikkhattayapāripūriyā ghaṭamānā kilamanti,",
  "atk-vin01a2:67_2": "sandiṭṭhamānā ubbāḷhā honti.",
  "atk-vin01a2:67_3": "Kattabbākattabbaṁ pana sāvajjānavajjaṁ velaṁ mariyādaṁ ñatvā sikkhattayapāripūriyā ghaṭamānā na kilamanti,",
  "atk-vin01a2:67_4": "sandiṭṭhamānā na ubbāḷhā honti.",
  "atk-vin01a2:67_5": "Tena nesaṁ sikkhāpadapaññāpanā phāsuvihārāya saṁvattati.",
  "atk-vin01a2:67_6": "Yo vā dummaṅkūnaṁ puggalānaṁ niggaho,",
  "atk-vin01a2:67_7": "sveva etesaṁ phāsuvihāro.",
  "atk-vin01a2:67_8": "Dussīlapuggale nissāya hi uposatho na tiṭṭhati,",
  "atk-vin01a2:67_9": "pavāraṇā na tiṭṭhati,",
  "atk-vin01a2:67_10": "saṅghakammāni nappavattanti,",
  "atk-vin01a2:67_11": "sāmaggī na hoti,",
  "atk-vin01a2:67_12": "bhikkhū anekaggā uddesaparipucchākammaṭṭhānādīni anuyuñjituṁ na sakkonti.",
  "atk-vin01a2:67_13": "Dussīlesu pana niggahitesu sabbopi ayaṁ upaddavo na hoti.",
  "atk-vin01a2:67_14": "Tato pesalā bhikkhū phāsu viharanti.",
  "atk-vin01a2:67_15": "Evaṁ “pesalānaṁ bhikkhūnaṁ phāsu vihārāyā”ti ettha dvidhā attho veditabbo.",
  "atk-vin01a2:68_0": "Diṭṭhadhammikānaṁ āsavānaṁ saṁvarāyāti diṭṭhadhammikā āsavā nāma asaṁvare ṭhitena tasmiññeva attabhāve",
  "atk-vin01a2:68_1": "pattabbā pāṇippahāra-daṇḍappahāra-hatthaccheda-pādaccheda-akitti-ayasavippaṭisārādayo dukkhavisesā.",
  "atk-vin01a2:68_2": "Iti imesaṁ diṭṭhadhammikānaṁ āsavānaṁ saṁvarāya pidhānāya āgamanamaggathakanāyāti attho.",
  "atk-vin01a2:69_0": "Samparāyikānaṁ āsavānaṁ paṭighātāyāti samparāyikā āsavā nāma asaṁvare ṭhitena katapāpakammamūlakā samparāye narakādīsu pattabbā dukkhavisesā,",
  "atk-vin01a2:69_1": "tesaṁ paṭighātatthāya paṭippassambhanatthāya vūpasamatthāyāti vuttaṁ hoti.",
  "atk-vin01a2:70_0": "Appasannānaṁ pasādāyāti sikkhāpadapaññattiyā hi sati sikkhāpadapaññattiṁ ñatvā vā yathāpaññattaṁ paṭipajjamāne",
  "atk-vin01a2:70_1": "bhikkhū disvā vā yepi appasannā paṇḍitamanussā,",
  "atk-vin01a2:70_2": "te “yāni vata loke mahājanassa rajjana-dussana-muyhanaṭṭhānāni,",
  "atk-vin01a2:70_3": "tehi ime samaṇā sakyaputtiyā ārakā viratā viharanti,",
  "atk-vin01a2:70_4": "dukkaraṁ vata karonti,",
  "atk-vin01a2:70_5": "bhāriyaṁ vata karontī”ti pasādaṁ āpajjanti,",
  "atk-vin01a2:70_6": "vinayapiṭake potthakaṁ disvā micchādiṭṭhika-tivedī brāhmaṇo viya.",
  "atk-vin01a2:70_7": "Tena vuttaṁ –",
  "atk-vin01a2:70_8": "“appasannānaṁ pasādāyā”ti.",
  "atk-vin01a2:71_0": "Pasannānaṁ bhiyyobhāvāyāti yepi sāsane pasannā kulaputtā tepi sikkhāpadapaññattiṁ ñatvā yathāpaññattaṁ",
  "atk-vin01a2:71_1": "paṭipajjamāne bhikkhū vā disvā “aho ayyā dukkarakārino,",
  "atk-vin01a2:71_2": "ye yāvajīvaṁ ekabhattaṁ brahmacariyaṁ vinayasaṁvaraṁ anupālentī”ti bhiyyo bhiyyo pasīdanti.",
  "atk-vin01a2:71_3": "Tena vuttaṁ –",
  "atk-vin01a2:71_4": "“pasannānaṁ bhiyyobhāvāyā”ti.",
  "atk-vin01a2:72_0": "Saddhammaṭṭhitiyāti tividho saddhammo –",
  "atk-vin01a2:72_1": "pariyattisaddhammo,",
  "atk-vin01a2:72_2": "paṭipattisaddhammo,",
  "atk-vin01a2:72_3": "adhigamasaddhammoti.",
  "atk-vin01a2:72_4": "Tattha piṭakattayasaṅgahitaṁ sabbampi buddhavacanaṁ “pariyattisaddhammo” nāma.",
  "atk-vin01a2:72_5": "Terasa dhutaguṇā,",
  "atk-vin01a2:72_6": "cuddasa khandhakavattāni,",
  "atk-vin01a2:72_7": "dveasīti mahāvattāni,",
  "atk-vin01a2:72_8": "sīlasamādhivipassanāti ayaṁ “paṭipattisaddhammo” nāma.",
  "atk-vin01a2:72_9": "Cattāro ariyamaggā cattāri ca sāmaññaphalāni nibbānañcāti ayaṁ “adhigamasaddhammo” nāma.",
  "atk-vin01a2:72_10": "So sabbopi yasmā sikkhāpadapaññattiyā sati bhikkhū sikkhāpadañca tassa vibhaṅgañca tadatthajotanatthaṁ aññañca buddhavacanaṁ pariyāpuṇanti,",
  "atk-vin01a2:72_11": "yathāpaññattañca paṭipajjamānā paṭipattiṁ pūretvā paṭipattiyā adhigantabbaṁ lokuttaradhammaṁ adhigacchanti,",
  "atk-vin01a2:72_12": "tasmā sikkhāpadapaññattiyā ciraṭṭhitiko hoti.",
  "atk-vin01a2:72_13": "Tena vuttaṁ –",
  "atk-vin01a2:72_14": "“saddhammaṭṭhitiyā”ti.",
  "atk-vin01a2:73_0": "Vinayānuggahāyāti sikkhāpadapaññattiyā hi sati saṁvaravinayo ca pahānavinayo ca samathavinayo ca paññattivinayo",
  "atk-vin01a2:73_1": "cāti catubbidhopi vinayo anuggahito hoti upatthambhito sūpatthambhito.",
  "atk-vin01a2:73_2": "Tena vuttaṁ –",
  "atk-vin01a2:73_3": "“vinayānuggahāyā”ti.",
  "atk-vin01a2:74_0": "Sabbāneva cetāni padāni “sikkhāpadaṁ paññapessāmī”ti iminā vacanena saddhiṁ yojetabbāni.",
  "atk-vin01a2:74_1": "Tatrāyaṁ paṭhamapacchimapadayojanā –",
  "atk-vin01a2:74_2": "“saṅghasuṭṭhutāya sikkhāpadaṁ paññapessāmi,",
  "atk-vin01a2:74_3": "vinayānuggahāya sikkhāpadaṁ paññapessāmī”ti.",
  "atk-vin01a2:75_0": "Api cettha yaṁ saṅghasuṭṭhu taṁ saṅghaphāsu,",
  "atk-vin01a2:75_1": "yaṁ saṅghaphāsu taṁ dummaṅkūnaṁ puggalānaṁ niggahāyāti evaṁ saṅkhalikanayaṁ;",
  "atk-vin01a2:75_2": "yaṁ saṅghasuṭṭhu taṁ saṅghaphāsu,",
  "atk-vin01a2:75_3": "yaṁ saṅghasuṭṭhu taṁ dummaṅkūnaṁ puggalānaṁ niggahāyāti evañca ekekapadamūlikaṁ dasakkhattuṁ yojanaṁ katvā yaṁ vuttaṁ parivāre –",
  "atk-vin01a2:76_0": "“Atthasataṁ dhammasataṁ, dve ca niruttisatāni;",
  "atk-vin01a2:77_0": "Cattāri ñāṇasatāni, atthavase pakaraṇe”ti.",
  "atk-vin01a2:78_0": "Taṁ sabbaṁ veditabbaṁ. Taṁ panetaṁ yasmā parivāreyeva āvi bhavissati, tasmā idha na vaṇṇitanti.",
  "atk-vin01a2:79_0": "Evaṁ sikkhāpadapaññattiyā ānisaṁsaṁ dassetvā tasmiṁ sikkhāpade bhikkhūhi kattabbakiccaṁ dīpento “evañca pana,",
  "atk-vin01a2:79_1": "bhikkhave,",
  "atk-vin01a2:79_2": "imaṁ sikkhāpadaṁ uddiseyyāthā”ti āha.",
  "atk-vin01a2:79_3": "Kiṁ vuttaṁ hoti?",
  "atk-vin01a2:79_4": "Bhikkhave,",
  "atk-vin01a2:79_5": "imaṁ pana mayā iti sandassitānisaṁsaṁ sikkhāpadaṁ evaṁ pātimokkhuddese uddiseyyātha ca pariyāpuṇeyyātha ca dhāreyyātha ca aññesañca vāceyyāthāti.",
  "atk-vin01a2:79_6": "Atirekānayanattho hi ettha ca saddo,",
  "atk-vin01a2:79_7": "tenāyamattho ānīto hotīti.",
  "atk-vin01a2:80_0": "Idāni yaṁ vuttaṁ “imaṁ sikkhāpada”nti taṁ dassento “yo pana bhikkhu methunaṁ dhammaṁ paṭiseveyya,",
  "atk-vin01a2:80_1": "pārājiko hoti asaṁvāso”ti āha.",
  "atk-vin01a2:80_2": "Evaṁ mūlacchejjavasena daḷhaṁ katvā paṭhamapārājike paññatte aparampi anupaññattatthāya makkaṭīvatthu udapādi.",
  "atk-vin01a2:80_3": "Tassuppattidīpanatthametaṁ vuttaṁ –",
  "atk-vin01a2:80_4": "evañcidaṁ bhagavatā bhikkhūnaṁ sikkhāpadaṁ paññattaṁ hotīti.",
  "atk-vin01a2:80_5": "Tassattho –",
  "atk-vin01a2:80_6": "bhagavatā bhikkhūnaṁ idaṁ sikkhāpadaṁ evaṁ paññattaṁ hoti ca,",
  "atk-vin01a2:80_7": "idañca aññaṁ vatthu udapādīti.",
  "atk-vin01a2:81_0": "Paṭhamapaññattikathā niṭṭhitā.",
  "atk-vin01a2:82_0": "Sudinnabhāṇavāraṁ niṭṭhitaṁ.",
  "atk-vin01a2:83_0": "Makkaṭīvatthukathā",
  "atk-vin01a2:84_0": "40.",
  "atk-vin01a2:84_1": "Idāni yaṁ taṁ aññaṁ vatthu uppannaṁ,",
  "atk-vin01a2:84_2": "taṁ dassetuṁ “tena kho pana samayenā”tiādimāha.",
  "atk-vin01a2:84_3": "Tatrāyaṁ anuttānapadavaṇṇanā –",
  "atk-vin01a2:84_4": "makkaṭiṁ āmisenāti mahāvane bhikkhūnaṁ khantimettādiguṇānubhāvena nirāsaṅkacittā bahū migamorakukkuṭamakkaṭādayo",
  "atk-vin01a2:84_5": "tiracchānā padhānāgāraṭṭhānesu vicaranti.",
  "atk-vin01a2:84_6": "Tatra ekaṁ makkaṭiṁ āmisena yāgubhattakhajjakādinā upalāpetvā,",
  "atk-vin01a2:84_7": "saṅgaṇhitvāti vuttaṁ hoti.",
  "atk-vin01a2:84_8": "Tassāti bhummavacanaṁ.",
  "atk-vin01a2:84_9": "Paṭisevatīti pacurapaṭisevano hoti;",
  "atk-vin01a2:84_10": "pacuratthe hi vattamānavacanaṁ.",
  "atk-vin01a2:84_11": "So bhikkhūti so methunadhammapaṭisevanako bhikkhu.",
  "atk-vin01a2:84_12": "Senāsanacārikaṁ āhiṇḍantāti te bhikkhū āgantukā buddhadassanāya āgatā pātova āgantukabhattāni labhitvā",
  "atk-vin01a2:84_13": "katabhattakiccā bhikkhūnaṁ nivāsanaṭṭhānāni passissāmāti vicariṁsu.",
  "atk-vin01a2:84_14": "Tena vuttaṁ –",
  "atk-vin01a2:84_15": "“senāsanacārikaṁ āhiṇḍantā”ti.",
  "atk-vin01a2:84_16": "Yena te bhikkhū tenupasaṅkamīti tiracchānagatā nāma ekabhikkhunā saddhiṁ vissāsaṁ katvā aññesupi tādisaññeva cittaṁ uppādenti.",
  "atk-vin01a2:84_17": "Tasmā sā makkaṭī yena te bhikkhū tenupasaṅkami;",
  "atk-vin01a2:84_18": "upasaṅkamitvā ca attano vissāsikabhikkhusseva tesampi taṁ vikāraṁ dassesi.",
  "atk-vin01a2:85_0": "Cheppanti naṅguṭṭhaṁ.",
  "atk-vin01a2:85_1": "Oḍḍīti abhimukhaṁ ṭhapesi.",
  "atk-vin01a2:85_2": "Nimittampi akāsīti yena niyāmena yāya kiriyāya methunādhippāyaṁ te jānanti taṁ akāsīti attho.",
  "atk-vin01a2:85_3": "So bhikkhūti yassāyaṁ vihāro.",
  "atk-vin01a2:85_4": "Ekamantaṁ nilīyiṁsūti ekasmiṁ okāse paṭicchannā acchiṁsu.",
  "atk-vin01a2:86_0": "41.Saccaṁ,",
  "atk-vin01a2:86_1": "āvusoti sahoḍḍhaggahito coro viya paccakkhaṁ disvā coditattā “kiṁ vā mayā kata”ntiādīni vattuṁ asakkonto “saccaṁ,",
  "atk-vin01a2:86_2": "āvuso”ti āha. Nanu, āvuso,",
  "atk-vin01a2:86_3": "tatheva taṁ hotīti āvuso yathā manussitthiyā,",
  "atk-vin01a2:86_4": "nanu tiracchānagatitthiyāpi taṁ sikkhāpadaṁ tatheva hoti.",
  "atk-vin01a2:86_5": "Manussitthiyāpi hi dassanampi gahaṇampi āmasanampi phusanampi ghaṭṭanampi duṭṭhullameva.",
  "atk-vin01a2:86_6": "Tiracchānagatitthiyāpi taṁ sabbaṁ duṭṭhullameva.",
  "atk-vin01a2:86_7": "Ko ettha viseso?",
  "atk-vin01a2:86_8": "Alesaṭṭhāne tvaṁ lesaṁ oḍḍesīti.",
  "atk-vin01a2:87_0": "42.Antamaso tiracchānagatāyapi pārājiko hoti asaṁvāsoti tiracchānagatāyapi methunaṁ dhammaṁ paṭisevitvā",
  "atk-vin01a2:87_1": "pārājiko yeva hotīti daḷhataraṁ sikkhāpadamakāsi.",
  "atk-vin01a2:87_2": "Duvidhañhi sikkhāpadaṁ –",
  "atk-vin01a2:87_3": "lokavajjaṁ,",
  "atk-vin01a2:87_4": "paṇṇattivajjañca.",
  "atk-vin01a2:87_5": "Tattha yassa sacittakapakkhe cittaṁ akusalameva hoti,",
  "atk-vin01a2:87_6": "taṁ lokavajjaṁ nāma.",
  "atk-vin01a2:87_7": "Sesaṁ paṇṇattivajjaṁ.",
  "atk-vin01a2:87_8": "Tattha lokavajje anupaññatti uppajjamānā rundhantī dvāraṁ pidahantī sotaṁ pacchindamānā gāḷhataraṁ karontī uppajjati,",
  "atk-vin01a2:87_9": "aññatra adhimānā,",
  "atk-vin01a2:87_10": "aññatra supinantāti ayaṁ pana vītikkamābhāvā abbohārikattā ca vuttā.",
  "atk-vin01a2:87_11": "Paṇṇattivajje akate vītikkame uppajjamānā sithilaṁ karontī mocentī dvāraṁ dadamānā aparāparampi anāpattiṁ kurumānā uppajjati,",
  "atk-vin01a2:87_12": "gaṇabhojanaparamparabhojanādīsu anupaññattiyo viya.",
  "atk-vin01a2:87_13": "“Antamaso taṅkhaṇikāyapī”ti evarūpā pana kate vītikkame uppannattā paññattigatikāva hoti.",
  "atk-vin01a2:87_14": "Idaṁ pana paṭhamasikkhāpadaṁ yasmā lokavajjaṁ,",
  "atk-vin01a2:87_15": "na paṇṇattivajjaṁ;",
  "atk-vin01a2:87_16": "tasmā ayamanupaññatti rundhantī dvāraṁ pidahantī sotaṁ pacchindamānā gāḷhataraṁ karontī uppajji.",
  "atk-vin01a2:88_0": "Evaṁ dvepi vatthūni sampiṇḍetvā mūlacchejjavasena daḷhataraṁ katvā paṭhamapārājike paññatte aparampi anupaññattatthāya vajjiputtakavatthu udapādi.",
  "atk-vin01a2:88_1": "Tassuppattidassanatthametaṁ vuttaṁ –",
  "atk-vin01a2:88_2": "“evañcidaṁ bhagavatā bhikkhūnaṁ sikkhāpadaṁ paññattaṁ hotī”ti.",
  "atk-vin01a2:88_3": "Tassattho –",
  "atk-vin01a2:88_4": "bhagavatā bhikkhūnaṁ idaṁ sikkhāpadaṁ evaṁ paññattaṁ hoti ca idañca aññampi vatthu udapādīti.",
  "atk-vin01a2:89_0": "Makkaṭīvatthukathā niṭṭhitā.",
  "atk-vin01a2:90_0": "Santhatabhāṇavāro",
  "atk-vin01a2:91_0": "Vajjiputtakavatthuvaṇṇanā",
  "atk-vin01a2:92_0": "43-44.",
  "atk-vin01a2:92_1": "Idāni yaṁ taṁ aññampi vatthu uppannaṁ,",
  "atk-vin01a2:92_2": "taṁ dassetuṁ “tena kho pana samayenā”tiādimāha.",
  "atk-vin01a2:92_3": "Tatrāpi ayamanuttānapadavaṇṇanā –",
  "atk-vin01a2:92_4": "vesālikāti vesālivāsino.",
  "atk-vin01a2:92_5": "Vajjiputtakāti vajjiraṭṭhe vesāliyaṁ kulānaṁ puttā.",
  "atk-vin01a2:92_6": "Sāsane kira yo yo upaddavo ādīnavo abbudamuppajji,",
  "atk-vin01a2:92_7": "sabbaṁ taṁ vajjiputtake nissāya.",
  "atk-vin01a2:92_8": "Tathā hi devadattopi vajjiputtake pakkhe labhitvā saṅghaṁ bhindi.",
  "atk-vin01a2:92_9": "Vajjiputtakā eva ca vassasataparinibbute bhagavati uddhammaṁ ubbinayaṁ satthusāsanaṁ dīpesuṁ.",
  "atk-vin01a2:92_10": "Imepi tesaṁ yeva ekacce evaṁ paññattepi sikkhāpade yāvadatthaṁ bhuñjiṁsu…pe…",
  "atk-vin01a2:92_11": "methunaṁ dhammaṁ paṭiseviṁsūti.",
  "atk-vin01a2:93_0": "Ñātibyasanenapīti ettha asanaṁ byasanaṁ vikkhepo viddhaṁsanaṁ vināsoti sabbametaṁ ekatthaṁ.",
  "atk-vin01a2:93_1": "Ñātīnaṁ byasanaṁ ñātibyasanaṁ,",
  "atk-vin01a2:93_2": "tena ñātibyasanena,",
  "atk-vin01a2:93_3": "rājadaṇḍabyādhimaraṇavippavāsanimittena ñātivināsenāti attho.",
  "atk-vin01a2:93_4": "Esa nayo dutiyapadepi.",
  "atk-vin01a2:93_5": "Tatiyapade pana ārogyavināsako rogo eva rogabyasanaṁ.",
  "atk-vin01a2:93_6": "So hi ārogyaṁ byasati vikkhipati vināsetīti byasanaṁ.",
  "atk-vin01a2:93_7": "Rogova byasanaṁ rogabyasanaṁ,",
  "atk-vin01a2:93_8": "tena rogabyasanena.",
  "atk-vin01a2:93_9": "Phuṭṭhāti adhipannā abhibhūtā samannāgatāti attho.",
  "atk-vin01a2:94_0": "Na mayaṁ,",
  "atk-vin01a2:94_1": "bhante ānanda,",
  "atk-vin01a2:94_2": "buddhagarahinoti bhante ānanda,",
  "atk-vin01a2:94_3": "mayaṁ na buddhaṁ garahāma,",
  "atk-vin01a2:94_4": "na buddhassa dosaṁ dema.",
  "atk-vin01a2:94_5": "Na dhammagarahino,",
  "atk-vin01a2:94_6": "na saṅghagarahino.",
  "atk-vin01a2:94_7": "Attagarahino mayanti attānameva mayaṁ garahāma,",
  "atk-vin01a2:94_8": "attano dosaṁ dema.",
  "atk-vin01a2:94_9": "Alakkhikāti nissirikā.",
  "atk-vin01a2:94_10": "Appapuññāti parittapuññā.",
  "atk-vin01a2:94_11": "Vipassakā kusalānaṁ dhammānanti ye aṭṭhatiṁsārammaṇesu vibhattā kusalā dhammā,",
  "atk-vin01a2:94_12": "tesaṁ vipassakā;",
  "atk-vin01a2:94_13": "tato tato ārammaṇato vuṭṭhāya teva dhamme vipassamānāti attho.",
  "atk-vin01a2:94_14": "Pubbarattāpararattanti rattiyā pubbaṁ pubbarattaṁ,",
  "atk-vin01a2:94_15": "rattiyā aparaṁ apararattaṁ,",
  "atk-vin01a2:94_16": "paṭhamayāmañca pacchimayāmañcāti vuttaṁ hoti.",
  "atk-vin01a2:94_17": "Bodhipakkhikānanti bodhissa pakkhe bhavānaṁ,",
  "atk-vin01a2:94_18": "arahattamaggañāṇassa upakārakānanti attho.",
  "atk-vin01a2:94_19": "Bhāvanānuyoganti vaḍḍhanānuyogaṁ.",
  "atk-vin01a2:94_20": "Anuyuttā vihareyyāmāti gihipalibodhaṁ āvāsapalibodhañca pahāya vivittesu senāsanesu yuttapayuttā anaññakiccā vihareyyāma.",
  "atk-vin01a2:95_0": "Evamāvusoti thero etesaṁ āsayaṁ ajānanto idaṁ nesaṁ mahāgajjitaṁ sutvā “sace ime īdisā bhavissanti,",
  "atk-vin01a2:95_1": "sādhū”ti maññamāno “evamāvuso”ti sampaṭicchi.",
  "atk-vin01a2:95_2": "Aṭṭhānametaṁ anavakāsoti ubhayampetaṁ kāraṇapaṭikkhepavacanaṁ.",
  "atk-vin01a2:95_3": "Kāraṇañhi yasmā tattha tadāyattavuttibhāvena phalaṁ tiṭṭhati.",
  "atk-vin01a2:95_4": "Yasmā cassa taṁ okāso hoti tadāyattavuttibhāvena,",
  "atk-vin01a2:95_5": "tasmā “ṭhānañca avakāso cā”ti vuccati,",
  "atk-vin01a2:95_6": "taṁ paṭikkhipanto āha –",
  "atk-vin01a2:95_7": "“aṭṭhānametaṁ, ānanda,",
  "atk-vin01a2:95_8": "anavakāso”ti.",
  "atk-vin01a2:95_9": "Etaṁ ṭhānaṁ vā okāso vā natthi.",
  "atk-vin01a2:95_10": "Yaṁ tathāgatoti yena tathāgato vajjīnaṁ vā…pe…",
  "atk-vin01a2:95_11": "samūhaneyya,",
  "atk-vin01a2:95_12": "taṁ kāraṇaṁ natthīti attho.",
  "atk-vin01a2:95_13": "Yadi hi bhagavā etesaṁ “labheyyāma upasampada”nti yācantānaṁ upasampadaṁ dadeyya,",
  "atk-vin01a2:95_14": "evaṁ sante “pārājiko hoti asaṁvāso”ti paññattaṁ samūhaneyya.",
  "atk-vin01a2:95_15": "Yasmā panetaṁ na samūhanati,",
  "atk-vin01a2:95_16": "tasmā “aṭṭhānameta”ntiādimāha.",
  "atk-vin01a2:96_0": "So āgato na upasampādetabboti “yadi hi evaṁ āgato upasampadaṁ labheyya,",
  "atk-vin01a2:96_1": "sāsane agāravo bhaveyya.",
  "atk-vin01a2:96_2": "Sāmaṇerabhūmiyaṁ pana ṭhito sagāravo ca bhavissati,",
  "atk-vin01a2:96_3": "attatthañca karissatī”ti ñatvā anukampamāno bhagavā āha –",
  "atk-vin01a2:96_4": "“so āgato na upasampādetabbo”ti.",
  "atk-vin01a2:96_5": "So āgato upasampādetabboti evaṁ āgato bhikkhubhāve ṭhatvā avipannasīlatāya sāsane sagāravo bhavissati,",
  "atk-vin01a2:96_6": "so sati upanissaye nacirasseva uttamatthaṁ pāpuṇissatīti ñatvā upasampādetabboti āha.",
  "atk-vin01a2:97_0": "Evaṁ methunaṁ dhammaṁ paṭisevitvā āgatesu anupasampādetabbañca upasampādetabbañca dassetvā tīṇipi vatthūni",
  "atk-vin01a2:97_1": "samodhānetvā paripuṇṇaṁ katvā sikkhāpadaṁ paññapetukāmo “evañca pana,",
  "atk-vin01a2:97_2": "bhikkhave,",
  "atk-vin01a2:97_3": "imaṁ sikkhāpadaṁ uddiseyyāthā”ti vatvā “yo pana bhikkhu…pe…",
  "atk-vin01a2:97_4": "asaṁvāso”ti paripuṇṇaṁ sikkhāpadaṁ paññapesi.",
  "atk-vin01a2:98_0": "Vajjiputtakavatthuvaṇṇanā niṭṭhitā.",
  "atk-vin01a2:99_0": "Catubbidhavinayakathā",
  "atk-vin01a2:100_0": "45.",
  "atk-vin01a2:100_1": "Idānissa atthaṁ vibhajanto “yo panāti,",
  "atk-vin01a2:100_2": "yo yādiso”tiādimāha.",
  "atk-vin01a2:100_3": "Tasmiṁ pana sikkhāpade ca sikkhāpadavibhaṅge ca sakale ca vinayavinicchaye kosallaṁ patthayantena catubbidho vinayo jānitabbo –",
  "atk-vin01a2:101_0": "Catubbidhañhi vinayaṁ, mahātherā mahiddhikā;",
  "atk-vin01a2:102_0": "Nīharitvā pakāsesuṁ, dhammasaṅgāhakā purā.",
  "atk-vin01a2:103_0": "Katamaṁ catubbidhaṁ? Suttaṁ,",
  "atk-vin01a2:103_1": "suttānulomaṁ,",
  "atk-vin01a2:103_2": "ācariyavādaṁ,",
  "atk-vin01a2:103_3": "attanomatinti.",
  "atk-vin01a2:103_4": "Yaṁ sandhāya vuttaṁ –",
  "atk-vin01a2:103_5": "“āhaccapadena rasena ācariyavaṁsena adhippāyā”ti,",
  "atk-vin01a2:103_6": "ettha hi āhaccapadanti suttaṁ adhippetaṁ,",
  "atk-vin01a2:103_7": "rasoti suttānulomaṁ,",
  "atk-vin01a2:103_8": "ācariyavaṁsoti ācariyavādo,",
  "atk-vin01a2:103_9": "adhippāyoti attanomati.",
  "atk-vin01a2:104_0": "Tattha suttaṁnāma sakale vinayapiṭake pāḷi.",
  "atk-vin01a2:105_0": "Suttānulomaṁ nāma cattāro mahāpadesā;",
  "atk-vin01a2:105_1": "ye bhagavatā evaṁ vuttā – “yaṁ,",
  "atk-vin01a2:105_2": "bhikkhave,",
  "atk-vin01a2:105_3": "mayā ‘idaṁ na kappatī’ti appaṭikkhittaṁ,",
  "atk-vin01a2:105_4": "taṁ ce akappiyaṁ anulometi;",
  "atk-vin01a2:105_5": "kappiyaṁ paṭibāhati,",
  "atk-vin01a2:105_6": "taṁ vo na kappati. Yaṁ,",
  "atk-vin01a2:105_7": "bhikkhave,",
  "atk-vin01a2:105_8": "mayā ‘idaṁ na kappatī’ti appaṭikkhittaṁ,",
  "atk-vin01a2:105_9": "taṁ ce kappiyaṁ anulometi;",
  "atk-vin01a2:105_10": "akappiyaṁ paṭibāhati,",
  "atk-vin01a2:105_11": "taṁ vo kappati. Yaṁ,",
  "atk-vin01a2:105_12": "bhikkhave,",
  "atk-vin01a2:105_13": "mayā ‘idaṁ kappatī’ti ananuññātaṁ,",
  "atk-vin01a2:105_14": "taṁ ce akappiyaṁ anulometi,",
  "atk-vin01a2:105_15": "kappiyaṁ paṭibāhati;",
  "atk-vin01a2:105_16": "taṁ vo na kappati. Yaṁ,",
  "atk-vin01a2:105_17": "bhikkhave,",
  "atk-vin01a2:105_18": "mayā ‘idaṁ kappatī’ti ananuññātaṁ,",
  "atk-vin01a2:105_19": "taṁ ce kappiyaṁ anulometi,",
  "atk-vin01a2:105_20": "akappiyaṁ paṭibāhati;",
  "atk-vin01a2:105_21": "taṁ vo kappatī”ti.",
  "atk-vin01a2:106_0": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "atk-vin01a2:107_0": "Attanomati nāma sutta-suttānuloma-ācariyavāde muñcitvā anumānena attano anubuddhiyā nayaggāhena upaṭṭhitākārakathanaṁ.",
  "atk-vin01a2:108_0": "Apica suttantābhidhammavinayaṭṭhakathāsu āgato sabbopi theravādo “attanomati” nāma.",
  "atk-vin01a2:108_1": "Taṁ pana attanomatiṁ gahetvā kathentena na daḷhaggāhaṁ gahetvā voharitabbaṁ.",
  "atk-vin01a2:108_2": "Kāraṇaṁ sallakkhetvā atthena pāḷiṁ,",
  "atk-vin01a2:108_3": "pāḷiyā ca atthaṁ saṁsanditvā kathetabbaṁ.",
  "atk-vin01a2:108_4": "Attanomati ācariyavāde otāretabbā.",
  "atk-vin01a2:108_5": "Sace tattha otarati ceva sameti ca,",
  "atk-vin01a2:108_6": "gahetabbā.",
  "atk-vin01a2:108_7": "Sace neva otarati na sameti,",
  "atk-vin01a2:108_8": "na gahetabbā.",
  "atk-vin01a2:108_9": "Ayañhi attanomati nāma sabbadubbalā.",
  "atk-vin01a2:108_10": "Attanomatito ācariyavādo balavataro.",
  "atk-vin01a2:109_0": "Ācariyavādopi suttānulome otāretabbo.",
  "atk-vin01a2:109_1": "Tattha otaranto samentoyeva gahetabbo,",
  "atk-vin01a2:109_2": "itaro na gahetabbo.",
  "atk-vin01a2:109_3": "Ācariyavādato hi suttānulomaṁ balavataraṁ.",
  "atk-vin01a2:110_0": "Suttānulomampi sutte otāretabbaṁ.",
  "atk-vin01a2:110_1": "Tattha otarantaṁ samentameva gahetabbaṁ,",
  "atk-vin01a2:110_2": "itaraṁ na gahetabbaṁ.",
  "atk-vin01a2:110_3": "Suttānulomato hi suttameva balavataraṁ.",
  "atk-vin01a2:110_4": "Suttañhi appaṭivattiyaṁ kārakasaṅghasadisaṁ buddhānaṁ ṭhitakālasadisaṁ.",
  "atk-vin01a2:110_5": "Tasmā yadā dve bhikkhū sākacchanti,",
  "atk-vin01a2:110_6": "sakavādī suttaṁ gahetvā katheti,",
  "atk-vin01a2:110_7": "paravādī suttānulomaṁ.",
  "atk-vin01a2:110_8": "Tehi aññamaññaṁ khepaṁ vā garahaṁ vā akatvā suttānulomaṁ sutte otāretabbaṁ.",
  "atk-vin01a2:110_9": "Sace otarati sameti,",
  "atk-vin01a2:110_10": "gahetabbaṁ. No ce,",
  "atk-vin01a2:110_11": "na gahetabbaṁ;",
  "atk-vin01a2:110_12": "suttasmiṁyeva ṭhātabbaṁ.",
  "atk-vin01a2:110_13": "Athāyaṁ suttaṁ gahetvā katheti,",
  "atk-vin01a2:110_14": "paro ācariyavādaṁ.",
  "atk-vin01a2:110_15": "Tehipi aññamaññaṁ khepaṁ vā garahaṁ vā akatvā ācariyavādo sutte otāretabbo.",
  "atk-vin01a2:110_16": "Sace otarati sameti,",
  "atk-vin01a2:110_17": "gahetabbo.",
  "atk-vin01a2:110_18": "Anotaranto asamento ca gārayhācariyavādo na gahetabbo;",
  "atk-vin01a2:110_19": "suttasmiṁyeva ṭhātabbaṁ.",
  "atk-vin01a2:111_0": "Athāyaṁ suttaṁ gahetvā katheti,",
  "atk-vin01a2:111_1": "paro attanomatiṁ.",
  "atk-vin01a2:111_2": "Tehipi aññamaññaṁ khepaṁ vā garahaṁ vā akatvā attanomati sutte otāretabbā.",
  "atk-vin01a2:111_3": "Sace otarati sameti,",
  "atk-vin01a2:111_4": "gahetabbā. No ce,",
  "atk-vin01a2:111_5": "na gahetabbā.",
  "atk-vin01a2:111_6": "Suttasmiṁ yeva ṭhātabbaṁ.",
  "atk-vin01a2:112_0": "Atha panāyaṁ suttānulomaṁ gahetvā katheti,",
  "atk-vin01a2:112_1": "paro suttaṁ.",
  "atk-vin01a2:112_2": "Suttaṁ suttānulome otāretabbaṁ.",
  "atk-vin01a2:112_3": "Sace otarati sameti,",
  "atk-vin01a2:112_4": "tisso saṅgītiyo ārūḷhaṁ pāḷiāgataṁ paññāyati,",
  "atk-vin01a2:112_5": "gahetabbaṁ.",
  "atk-vin01a2:112_6": "No ce tathā paññāyati na otarati na sameti,",
  "atk-vin01a2:112_7": "bāhirakasuttaṁ vā hoti siloko vā aññaṁ vā gārayhasuttaṁ guḷhavessantaraguḷhavinayavedallādīnaṁ aññatarato āgataṁ,",
  "atk-vin01a2:112_8": "na gahetabbaṁ.",
  "atk-vin01a2:112_9": "Suttānulomasmiṁyeva ṭhātabbaṁ.",
  "atk-vin01a2:113_0": "Athāyaṁ suttānulomaṁ gahetvā katheti,",
  "atk-vin01a2:113_1": "paro ācariyavādaṁ.",
  "atk-vin01a2:113_2": "Ācariyavādo suttānulome otāretabbo.",
  "atk-vin01a2:113_3": "Sace otarati sameti,",
  "atk-vin01a2:113_4": "gahetabbo. No ce,",
  "atk-vin01a2:113_5": "na gahetabbo.",
  "atk-vin01a2:113_6": "Suttānulomeyeva ṭhātabbaṁ.",
  "atk-vin01a2:114_0": "Athāyaṁ suttānulomaṁ gahetvā katheti,",
  "atk-vin01a2:114_1": "paro attanomatiṁ.",
  "atk-vin01a2:114_2": "Attanomati suttānulome otāretabbā.",
  "atk-vin01a2:114_3": "Sace otarati sameti,",
  "atk-vin01a2:114_4": "gahetabbā. No ce,",
  "atk-vin01a2:114_5": "na gahetabbā.",
  "atk-vin01a2:114_6": "Suttānulomeyeva ṭhātabbaṁ.",
  "atk-vin01a2:115_0": "Atha panāyaṁ ācariyavādaṁ gahetvā katheti,",
  "atk-vin01a2:115_1": "paro suttaṁ.",
  "atk-vin01a2:115_2": "Suttaṁ ācariyavāde otāretabbaṁ.",
  "atk-vin01a2:115_3": "Sace otarati sameti,",
  "atk-vin01a2:115_4": "gahetabbaṁ.",
  "atk-vin01a2:115_5": "Itaraṁ gārayhasuttaṁ na gahetabbaṁ.",
  "atk-vin01a2:115_6": "Ācariyavādeyeva ṭhātabbaṁ.",
  "atk-vin01a2:116_0": "Athāyaṁ ācariyavādaṁ gahetvā katheti,",
  "atk-vin01a2:116_1": "paro suttānulomaṁ.",
  "atk-vin01a2:116_2": "Suttānulomaṁ ācariyavāde otāretabbaṁ.",
  "atk-vin01a2:116_3": "Otarantaṁ samentameva gahetabbaṁ,",
  "atk-vin01a2:116_4": "itaraṁ na gahetabbaṁ.",
  "atk-vin01a2:116_5": "Ācariyavādeyeva ṭhātabbaṁ.",
  "atk-vin01a2:117_0": "Athāyaṁ ācariyavādaṁ gahetvā katheti,",
  "atk-vin01a2:117_1": "paro attanomatiṁ.",
  "atk-vin01a2:117_2": "Attanomati ācariyavāde otāretabbā.",
  "atk-vin01a2:117_3": "Sace otarati sameti,",
  "atk-vin01a2:117_4": "gahetabbā. No ce,",
  "atk-vin01a2:117_5": "na gahetabbā.",
  "atk-vin01a2:117_6": "Ācariyavādeyeva ṭhātabbaṁ.",
  "atk-vin01a2:118_0": "Atha panāyaṁ attanomatiṁ gahetvā katheti,",
  "atk-vin01a2:118_1": "paro suttaṁ.",
  "atk-vin01a2:118_2": "Suttaṁ attanomatiyaṁ otāretabbaṁ.",
  "atk-vin01a2:118_3": "Sace otarati sameti,",
  "atk-vin01a2:118_4": "gahetabbaṁ.",
  "atk-vin01a2:118_5": "Itaraṁ gārayhasuttaṁ na gahetabbaṁ.",
  "atk-vin01a2:118_6": "Attanomatiyameva ṭhātabbaṁ.",
  "atk-vin01a2:119_0": "Athāyaṁ attanomatiṁ gahetvā katheti,",
  "atk-vin01a2:119_1": "paro suttānulomaṁ.",
  "atk-vin01a2:119_2": "Suttānulomaṁ attanomatiyaṁ otāretabbaṁ.",
  "atk-vin01a2:119_3": "Otarantaṁ samentameva gahetabbaṁ,",
  "atk-vin01a2:119_4": "itaraṁ na gahetabbaṁ.",
  "atk-vin01a2:119_5": "Attanomatiyameva ṭhātabbaṁ.",
  "atk-vin01a2:120_0": "Athāyaṁ attanomatiṁ gahetvā katheti,",
  "atk-vin01a2:120_1": "paro ācariyavādaṁ.",
  "atk-vin01a2:120_2": "Ācariyavādo attanomatiyaṁ otāretabbo.",
  "atk-vin01a2:120_3": "Sace otarati sameti,",
  "atk-vin01a2:120_4": "gahetabbo;",
  "atk-vin01a2:120_5": "itaro gārayhācariyavādo na gahetabbo.",
  "atk-vin01a2:120_6": "Attanomatiyameva ṭhātabbaṁ.",
  "atk-vin01a2:120_7": "Attano gahaṇameva baliyaṁ kātabbaṁ.",
  "atk-vin01a2:120_8": "Sabbaṭṭhānesu ca khepo vā garahā vā na kātabbāti.",
  "atk-vin01a2:121_0": "Atha panāyaṁ “kappiya”nti gahetvā katheti,",
  "atk-vin01a2:121_1": "paro “akappiya”nti.",
  "atk-vin01a2:121_2": "Sutte ca suttānulome ca otāretabbaṁ.",
  "atk-vin01a2:121_3": "Sace kappiyaṁ hoti,",
  "atk-vin01a2:121_4": "kappiye ṭhātabbaṁ.",
  "atk-vin01a2:121_5": "Sace akappiyaṁ,",
  "atk-vin01a2:121_6": "akappiye ṭhātabbaṁ.",
  "atk-vin01a2:122_0": "Athāyaṁ tassa kappiyabhāvasādhakaṁ suttato bahuṁ kāraṇañca vinicchayañca dasseti,",
  "atk-vin01a2:122_1": "paro kāraṇaṁ na vindati.",
  "atk-vin01a2:122_2": "Kappiyeva ṭhātabbaṁ.",
  "atk-vin01a2:122_3": "Atha paro tassa akappiyabhāvasādhakaṁ suttato bahuṁ kāraṇañca vinicchayañca dasseti,",
  "atk-vin01a2:122_4": "anena attano gahaṇanti katvā daḷhaṁ ādāya na ṭhātabbaṁ.",
  "atk-vin01a2:122_5": "“Sādhū”ti sampaṭicchitvā akappiyeva ṭhātabbaṁ.",
  "atk-vin01a2:122_6": "Atha dvinnampi kāraṇacchāyā dissati,",
  "atk-vin01a2:122_7": "paṭikkhittabhāvoyeva sādhu,",
  "atk-vin01a2:122_8": "akappiye ṭhātabbaṁ.",
  "atk-vin01a2:122_9": "Vinayañhi patvā kappiyākappiyavicāraṇamāgamma rundhitabbaṁ,",
  "atk-vin01a2:122_10": "gāḷhaṁ kattabbaṁ,",
  "atk-vin01a2:122_11": "sotaṁ pacchinditabbaṁ,",
  "atk-vin01a2:122_12": "garukabhāveyeva ṭhātabbaṁ.",
  "atk-vin01a2:123_0": "Atha panāyaṁ “akappiya”nti gahetvā katheti,",
  "atk-vin01a2:123_1": "paro “kappiya”nti.",
  "atk-vin01a2:123_2": "Sutte ca suttānulome ca otāretabbaṁ.",
  "atk-vin01a2:123_3": "Sace kappiyaṁ hoti,",
  "atk-vin01a2:123_4": "kappiye ṭhātabbaṁ.",
  "atk-vin01a2:123_5": "Sace akappiyaṁ,",
  "atk-vin01a2:123_6": "akappiye ṭhātabbaṁ.",
  "atk-vin01a2:124_0": "Athāyaṁ bahūhi suttavinicchayakāraṇehi akappiyabhāvaṁ dasseti,",
  "atk-vin01a2:124_1": "paro kāraṇaṁ na vindati,",
  "atk-vin01a2:124_2": "akappiye ṭhātabbaṁ.",
  "atk-vin01a2:124_3": "Atha paro bahūhi suttavinicchayakāraṇehi kappiyabhāvaṁ dasseti,",
  "atk-vin01a2:124_4": "ayaṁ kāraṇaṁ na vindati,",
  "atk-vin01a2:124_5": "kappiye ṭhātabbaṁ.",
  "atk-vin01a2:124_6": "Atha dvinnampi kāraṇacchāyā dissati,",
  "atk-vin01a2:124_7": "attano gahaṇaṁ na vissajjetabbaṁ.",
  "atk-vin01a2:124_8": "Yathā cāyaṁ kappiyākappiye akappiyakappiye ca vinicchayo vutto;",
  "atk-vin01a2:124_9": "evaṁ anāpattiāpattivāde āpattānāpattivāde ca,",
  "atk-vin01a2:124_10": "lahukagarukāpattivāde garukalahukāpattivāde cāpi vinicchayo veditabbo.",
  "atk-vin01a2:124_11": "Nāmamattaṁyeva hi ettha nānaṁ,",
  "atk-vin01a2:124_12": "yojanānaye nānaṁ natthi,",
  "atk-vin01a2:124_13": "tasmā na vitthāritaṁ.",
  "atk-vin01a2:125_0": "Evaṁ kappiyākappiyādivinicchaye uppanne yo sutta-suttānulomaācariyavādaattanomatīsu atirekakāraṇaṁ labhati,",
  "atk-vin01a2:125_1": "tassa vāde ṭhātabbaṁ.",
  "atk-vin01a2:125_2": "Sabbaso pana kāraṇaṁ vinicchayaṁ alabhantena suttaṁ na jahitabbaṁ,",
  "atk-vin01a2:125_3": "suttasmiṁyeva ṭhātabbanti.",
  "atk-vin01a2:125_4": "Evaṁ tasmiṁ sikkhāpade ca sikkhāpadavibhaṅge ca sakale ca vinayavinicchaye kosallaṁ patthayantena ayaṁ catubbidho vinayo jānitabbo.",
  "atk-vin01a2:126_0": "Imañca pana catubbidhaṁ vinayaṁ ñatvāpi vinayadharena puggalena tilakkhaṇasamannāgatena bhavitabbaṁ.",
  "atk-vin01a2:126_1": "Tīṇi hi vinayadharassa lakkhaṇāni icchitabbāni.",
  "atk-vin01a2:126_2": "Katamāni tīṇi?",
  "atk-vin01a2:126_3": "“Suttañcassa svāgataṁ hoti suppavatti suvinicchitaṁ suttato anubyañjanato”ti idamekaṁ lakkhaṇaṁ.",
  "atk-vin01a2:126_4": "“Vinaye kho pana ṭhito hoti asaṁhīro”ti idaṁ dutiyaṁ.",
  "atk-vin01a2:126_5": "“Ācariyaparamparā kho panassa suggahitā hoti sumanasikatā sūpadhāritā”ti idaṁ tatiyaṁ.",
  "atk-vin01a2:127_0": "Tattha suttaṁ nāma sakalaṁ vinayapiṭakaṁ.",
  "atk-vin01a2:127_1": "Tañcassa svāgataṁ hotīti suṭṭhu āgataṁ.",
  "atk-vin01a2:127_2": "Suppavattīti suṭṭhu pavattaṁ paguṇaṁ vācuggataṁ suvinicchitaṁ.",
  "atk-vin01a2:127_3": "Suttato anubyañjanatoti pāḷito ca paripucchato ca aṭṭhakathāto ca suvinicchitaṁ hoti,",
  "atk-vin01a2:127_4": "kaṅkhacchedaṁ katvā uggahitaṁ.",
  "atk-vin01a2:128_0": "Vinaye kho pana ṭhito hotīti vinaye lajjībhāvena patiṭṭhito hoti.",
  "atk-vin01a2:128_1": "Alajjī hi bahussutopi samāno lābhagarutāya tantiṁ visaṁvādetvā uddhammaṁ ubbinayaṁ satthusāsanaṁ dīpetvā sāsane mahantaṁ upaddavaṁ karoti.",
  "atk-vin01a2:128_2": "Saṅghabhedampi saṅgharājimpi uppādeti.",
  "atk-vin01a2:128_3": "Lajjī pana kukkuccako sikkhākāmo jīvitahetupi tantiṁ avisaṁvādetvā dhammameva vinayameva ca dīpeti,",
  "atk-vin01a2:128_4": "satthusāsanaṁ garuṁ katvā ṭhapeti.",
  "atk-vin01a2:128_5": "Tathā hi pubbe mahātherā tikkhattuṁ vācaṁ nicchāresuṁ –",
  "atk-vin01a2:128_6": "“anāgate lajjī rakkhissati,",
  "atk-vin01a2:128_7": "lajjī rakkhissati,",
  "atk-vin01a2:128_8": "lajjī rakkhissatī”ti.",
  "atk-vin01a2:128_9": "Evaṁ yo lajjī,",
  "atk-vin01a2:128_10": "so vinayaṁ avijahanto avokkamanto lajjībhāvena vinaye ṭhito hoti suppatiṭṭhitoti.",
  "atk-vin01a2:128_11": "Asaṁhīroti saṁhīro nāma yo pāḷiyaṁ vā aṭṭhakathāyaṁ vā heṭṭhato vā uparito vā padapaṭipāṭiyā vā pucchiyamāno",
  "atk-vin01a2:128_12": "vitthunati vipphandati santiṭṭhituṁ na sakkoti;",
  "atk-vin01a2:128_13": "yaṁ yaṁ parena vuccati taṁ taṁ anujānāti;",
  "atk-vin01a2:128_14": "sakavādaṁ chaḍḍetvā paravādaṁ gaṇhāti.",
  "atk-vin01a2:128_15": "Yo pana pāḷiyaṁ vā aṭṭhakathāya vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "atk-vin01a2:128_16": "ekekalomaṁ saṇḍāsena gaṇhanto viya “evaṁ mayaṁ vadāma;",
  "atk-vin01a2:128_17": "evaṁ no ācariyā vadantī”ti vissajjeti;",
  "atk-vin01a2:128_18": "yamhi pāḷi ca pāḷivinicchayo ca suvaṇṇabhājane pakkhittasīhavasā viya parikkhayaṁ pariyādānaṁ agacchanto tiṭṭhati,",
  "atk-vin01a2:128_19": "ayaṁ vuccati “asaṁhīro”ti.",
  "atk-vin01a2:129_0": "Ācariyaparamparā kho panassa suggahitā hotīti theraparamparā vaṁsaparamparā cassa suu gahitā hoti.",
  "atk-vin01a2:129_1": "Sumanasikatāti suṭṭhu manasikatā;",
  "atk-vin01a2:129_2": "āvajjitamatte ujjalitapadīpo viya hoti.",
  "atk-vin01a2:129_3": "Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā;",
  "atk-vin01a2:129_4": "attano matiṁ pahāya ācariyasuddhiyā vattā hoti “mayhaṁ ācariyo asukācariyassa santike uggaṇhi,",
  "atk-vin01a2:129_5": "so asukassā”ti evaṁ sabbaṁ ācariyaparamparaṁ theravādaṅgaṁ āharitvā yāva upālitthero sammāsambuddhassa santike uggaṇhīti pāpetvā ṭhapeti.",
  "atk-vin01a2:129_6": "Tatopi āharitvā upālitthero sammāsambuddhassa santike uggaṇhi,",
  "atk-vin01a2:129_7": "dāsakatthero attano upajjhāyassa upālittherassa,",
  "atk-vin01a2:129_8": "soṇakatthero attano upajjhāyassa dāsakattherassa,",
  "atk-vin01a2:129_9": "siggavatthero attano upajjhāyassa soṇakattherassa,",
  "atk-vin01a2:129_10": "moggaliputtatissatthero attano upajjhāyassa siggavattherassa caṇḍavajjittherassa cāti.",
  "atk-vin01a2:129_11": "Evaṁ sabbaṁ ācariyaparamparaṁ theravādaṅgaṁ āharitvā attano ācariyaṁ pāpetvā ṭhapeti.",
  "atk-vin01a2:129_12": "Evaṁ uggahitā hi ācariyaparamparā suggahitā hoti.",
  "atk-vin01a2:129_13": "Evaṁ asakkontena pana avassaṁ dve tayo parivaṭṭā uggahetabbā.",
  "atk-vin01a2:129_14": "Sabbapacchimena hi nayena yathā ācariyo ca ācariyācariyo ca pāḷiñca paripucchañca vadanti,",
  "atk-vin01a2:129_15": "tathā ñātuṁ vaṭṭati.",
  "atk-vin01a2:130_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṁ sannipatite saṅghe otiṇṇe",
  "atk-vin01a2:130_1": "vatthusmiṁ codakena ca cuditakena ca vutte vattabbe sahasā avinicchinitvāva cha ṭhānāni oloketabbāni.",
  "atk-vin01a2:130_2": "Katamāni cha?",
  "atk-vin01a2:130_3": "Vatthu oloketabbaṁ,",
  "atk-vin01a2:130_4": "mātikā oloketabbā,",
  "atk-vin01a2:130_5": "padabhājanīyaṁ oloketabbaṁ,",
  "atk-vin01a2:130_6": "tikaparicchedo oloketabbo,",
  "atk-vin01a2:130_7": "antarāpatti oloketabbā,",
  "atk-vin01a2:130_8": "anāpatti oloketabbāti.",
  "atk-vin01a2:131_0": "Vatthuṁ olokentopi hi “tiṇena vā paṇṇena vā paṭicchādetvā āgantabbaṁ,",
  "atk-vin01a2:131_1": "na tveva naggena āgantabbaṁ;",
  "atk-vin01a2:131_2": "yo āgaccheyya,",
  "atk-vin01a2:131_3": "āpatti dukkaṭassā”ti evaṁ ekaccaṁ āpattiṁ passati.",
  "atk-vin01a2:131_4": "So taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:132_0": "Mātikaṁ olokentopi “sampajānamusāvāde pācittiya”ntiādinā nayena pañcannaṁ āpattīnaṁ aññataraṁ āpattiṁ passati,",
  "atk-vin01a2:132_1": "so taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:133_0": "Padabhājanīyaṁ olokentopi “akkhayite sarīre methunaṁ dhammaṁ paṭisevati,",
  "atk-vin01a2:133_1": "āpatti pārājikassa.",
  "atk-vin01a2:133_2": "Yebhuyyena khayite sarīre methunaṁ dhammaṁ paṭisevati,",
  "atk-vin01a2:133_3": "āpatti thullaccayassā”tiādinā nayena sattannaṁ āpattīnaṁ aññataraṁ āpattiṁ passati,",
  "atk-vin01a2:133_4": "so padabhājanīyato suttaṁ ānetvā taṁ adhikaraṇaṁ vūpasamessati.",
  "atk-vin01a2:134_0": "Tikaparicchedaṁ olokentopi tikasaṅghādisesaṁ vā tikapācittiyaṁ vā tikadukkaṭaṁ vā aññataraṁ vā āpattiṁ tikaparicchede passati,",
  "atk-vin01a2:134_1": "so tato suttaṁ ānetvā taṁ adhikaraṇaṁ vūpasamessati.",
  "atk-vin01a2:135_0": "Antarāpattiṁ olokentopi “paṭilātaṁ ukkhipati,",
  "atk-vin01a2:135_1": "āpatti dukkaṭassā”ti evaṁ yā sikkhāpadantaresu antarāpatti hoti taṁ passati,",
  "atk-vin01a2:135_2": "so taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:136_0": "Anāpattiṁ olokentopi “anāpatti bhikkhu asādiyantassa,",
  "atk-vin01a2:136_1": "atheyyacittassa,",
  "atk-vin01a2:136_2": "na maraṇādhippāyassa,",
  "atk-vin01a2:136_3": "anullapanādhippāyassa,",
  "atk-vin01a2:136_4": "na mocanādhippāyassa,",
  "atk-vin01a2:136_5": "asañcicca, assatiyā,",
  "atk-vin01a2:136_6": "ajānantassā”ti evaṁ tasmiṁ tasmiṁ sikkhāpade niddiṭṭhaṁ anāpattiṁ passati,",
  "atk-vin01a2:136_7": "so taṁ suttaṁ ānetvā taṁ adhikaraṇaṁ vūpasamessati.",
  "atk-vin01a2:137_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā adhikaraṇaṁ vūpasamessati,",
  "atk-vin01a2:137_1": "tassa vinicchayo appaṭivattiyo,",
  "atk-vin01a2:137_2": "buddhena sayaṁ nisīditvā vinicchitasadiso hoti.",
  "atk-vin01a2:137_3": "Taṁ cevaṁ vinicchayakusalaṁ bhikkhuṁ koci katasikkhāpadavītikkamo bhikkhu upasaṅkamitvā attano kukkuccaṁ puccheyya;",
  "atk-vin01a2:137_4": "tena sādhukaṁ sallakkhetvā sace anāpatti hoti,",
  "atk-vin01a2:137_5": "“anāpattī”ti vattabbaṁ.",
  "atk-vin01a2:137_6": "Sace pana āpatti hoti,",
  "atk-vin01a2:137_7": "“āpattī”ti vattabbaṁ.",
  "atk-vin01a2:137_8": "Sā desanāgāminī ce,",
  "atk-vin01a2:137_9": "“desanāgāminī”ti vattabbaṁ.",
  "atk-vin01a2:137_10": "Vuṭṭhānagāminī ce,",
  "atk-vin01a2:137_11": "“vuṭṭhānagāminī”ti vattabbaṁ.",
  "atk-vin01a2:137_12": "Athassa pārājikacchāyā dissati,",
  "atk-vin01a2:137_13": "“pārājikāpattī”ti na tāva vattabbaṁ. Kasmā?",
  "atk-vin01a2:137_14": "Methunadhammavītikkamo hi uttarimanussadhammavītikkamo ca oḷāriko.",
  "atk-vin01a2:137_15": "Adinnādānamanussaviggahavītikkamā pana sukhumā cittalahukā.",
  "atk-vin01a2:137_16": "Te sukhumeneva āpajjati,",
  "atk-vin01a2:137_17": "sukhumena rakkhati,",
  "atk-vin01a2:137_18": "tasmā visesena taṁvatthukaṁ kukkuccaṁ pucchiyamāno “āpattī”ti avatvā sacassa ācariyo dharati,",
  "atk-vin01a2:137_19": "tato tena so bhikkhu “amhākaṁ ācariyaṁ pucchā”ti pesetabbo.",
  "atk-vin01a2:137_20": "Sace so puna āgantvā “tumhākaṁ ācariyo suttato nayato oloketvā ‘satekiccho’ti maṁ āhā”ti vadati,",
  "atk-vin01a2:137_21": "tato anena so “sādhu suṭṭhu yaṁ ācariyo bhaṇati taṁ karohī”ti vattabbo.",
  "atk-vin01a2:137_22": "Atha panassa ācariyo natthi,",
  "atk-vin01a2:137_23": "saddhiṁ uggahitatthero pana atthi,",
  "atk-vin01a2:137_24": "tassa santikaṁ pesetabbo –",
  "atk-vin01a2:137_25": "“amhehi saha uggahitatthero gaṇapāmokkho,",
  "atk-vin01a2:137_26": "taṁ gantvā pucchā”ti.",
  "atk-vin01a2:137_27": "Tenāpi “satekiccho”ti vinicchite “sādhu suṭṭhu tassa vacanaṁ karohī”ti vattabbo.",
  "atk-vin01a2:137_28": "Atha saddhiṁ uggahitattheropi natthi,",
  "atk-vin01a2:137_29": "antevāsiko paṇḍito atthi,",
  "atk-vin01a2:137_30": "tassa santikaṁ pesetabbo –",
  "atk-vin01a2:137_31": "“asukadaharaṁ gantvā pucchā”ti.",
  "atk-vin01a2:137_32": "Tenāpi “satekiccho”ti vinicchite “sādhu suṭṭhu tassa vacanaṁ karohī”ti vattabbo.",
  "atk-vin01a2:137_33": "Atha daharassāpi pārājikacchāyāva upaṭṭhāti,",
  "atk-vin01a2:137_34": "tenāpi “pārājikosī”ti na vattabbo.",
  "atk-vin01a2:137_35": "Dullabho hi buddhuppādo,",
  "atk-vin01a2:137_36": "tato dullabhatarā pabbajjā ca upasampadā ca.",
  "atk-vin01a2:137_37": "Evaṁ pana vattabbo –",
  "atk-vin01a2:137_38": "“vivittaṁ okāsaṁ sammajjitvā divāvihāraṁ nisīditvā sīlāni sodhetvā dvattiṁsākāraṁ tāva manasi karohī”ti.",
  "atk-vin01a2:137_39": "Sace tassa arogaṁ sīlaṁ kammaṭṭhānaṁ ghaṭayati,",
  "atk-vin01a2:137_40": "saṅkhārā pākaṭā hutvā upaṭṭhahanti,",
  "atk-vin01a2:137_41": "upacārappanāppattaṁ viya cittampi ekaggaṁ hoti,",
  "atk-vin01a2:137_42": "divasaṁ atikkantampi na jānāti.",
  "atk-vin01a2:137_43": "So divasātikkame upaṭṭhānaṁ āgato evaṁ vattabbo –",
  "atk-vin01a2:137_44": "“kīdisā te cittappavattī”ti.",
  "atk-vin01a2:137_45": "Ārocitāya cittappavattiyā vattabbo –",
  "atk-vin01a2:137_46": "“pabbajjā nāma cittavisuddhatthāya,",
  "atk-vin01a2:137_47": "appamatto samaṇadhammaṁ karohī”ti.",
  "atk-vin01a2:138_0": "Yassa pana sīlaṁ bhinnaṁ hoti,",
  "atk-vin01a2:138_1": "tassa kammaṭṭhānaṁ na ghaṭayati,",
  "atk-vin01a2:138_2": "patodābhitunnaṁ viya cittaṁ vikampati,",
  "atk-vin01a2:138_3": "vippaṭisāragginā ḍayhati,",
  "atk-vin01a2:138_4": "tattapāsāṇe nisinno viya taṅkhaṇaññeva vuṭṭhāti.",
  "atk-vin01a2:138_5": "So āgato “kā te cittappavattī”ti pucchitabbo.",
  "atk-vin01a2:138_6": "Ārocitāya cittappavattiyā “natthi loke raho nāma pāpakammaṁ pakubbato.",
  "atk-vin01a2:138_7": "Sabbapaṭhamañhi pāpaṁ karonto attanā jānāti,",
  "atk-vin01a2:138_8": "athassa ārakkhadevatā paracittavidū samaṇabrāhmaṇā aññā ca devatā jānanti,",
  "atk-vin01a2:138_9": "tvaṁyeva dāni tava sotthiṁ pariyesāhī”ti vattabbo.",
  "atk-vin01a2:139_0": "Niṭṭhitā catubbidhavinayakathā",
  "atk-vin01a2:140_0": "Vinayadharassa ca lakkhaṇādikathā.",
  "atk-vin01a2:141_0": "Bhikkhupadabhājanīyavaṇṇanā",
  "atk-vin01a2:142_0": "Idāni sikkhāpadavibhaṅgassa atthaṁ vaṇṇayissāma.",
  "atk-vin01a2:142_1": "Yaṁ vuttaṁ yo panāti yo yādisotiādi.",
  "atk-vin01a2:142_2": "Ettha yo panāti vibhajitabbapadaṁ;",
  "atk-vin01a2:142_3": "yo yādisotiādīni tassa vibhajanapadāni.",
  "atk-vin01a2:142_4": "Ettha ca yasmā panāti nipātamattaṁ;",
  "atk-vin01a2:142_5": "yoti atthapadaṁ;",
  "atk-vin01a2:142_6": "tañca aniyamena puggalaṁ dīpeti,",
  "atk-vin01a2:142_7": "tasmā tassa atthaṁ dassento aniyamena puggaladīpakaṁ yo saddameva āha.",
  "atk-vin01a2:142_8": "Tasmā ettha evamattho veditabbo –",
  "atk-vin01a2:142_9": "yo panāti yo yokocīti vuttaṁ hoti.",
  "atk-vin01a2:142_10": "Yasmā pana yo yokoci nāma,",
  "atk-vin01a2:142_11": "so avassaṁ liṅga-yutta-jāti-nāma-gotta-sīla-vihāra-gocaravayesu ekenākārena paññāyati,",
  "atk-vin01a2:142_12": "tasmā taṁ tathā ñāpetuṁ taṁ pabhedaṁ pakāsento “yādiso”tiādimāha.",
  "atk-vin01a2:142_13": "Tattha yādisoti liṅgavasena yādiso vā tādiso vā hotu;",
  "atk-vin01a2:142_14": "dīgho vā rasso vā kāḷo vā odāto vā maṅguracchavi vā kiso vā thūlo vāti attho.",
  "atk-vin01a2:142_15": "Yathāyuttoti yogavasena yena vā tena vā yutto hotu;",
  "atk-vin01a2:142_16": "navakammayutto vā uddesayutto vā vāsadhurayutto vāti attho.",
  "atk-vin01a2:142_17": "Yathājaccoti jātivasena yaṁjacco vā taṁjacco vā hotu;",
  "atk-vin01a2:142_18": "khattiyo vā brāhmaṇo vā vesso vā suddo vāti attho.",
  "atk-vin01a2:142_19": "Yathānāmoti nāmavasena yathānāmo vā tathānāmo vā hotu;",
  "atk-vin01a2:142_20": "buddharakkhito vā dhammarakkhito vā saṅgharakkhito vāti attho.",
  "atk-vin01a2:142_21": "Yathāgottoti gottavasena yathāgotto vā tathāgotto vā yena vā tena vā gottena hotu;",
  "atk-vin01a2:142_22": "kaccāyano vā vāsiṭṭho vā kosiyo vāti attho.",
  "atk-vin01a2:142_23": "Yathāsīloti sīlesu yathāsīlo vā tathāsīlo vā hotu;",
  "atk-vin01a2:142_24": "navakammasīlo vā uddesasīlo vā vāsadhurasīlo vāti attho.",
  "atk-vin01a2:142_25": "Yathāvihārīti vihāresupi yathāvihārī vā tathāvihārī vā hotu;",
  "atk-vin01a2:142_26": "navakammavihārī vā uddesavihārī vā vāsadhuravihārī vāti attho.",
  "atk-vin01a2:142_27": "Yathāgocaroti gocaresupi yathāgocaro vā tathāgocaro vā hotu;",
  "atk-vin01a2:142_28": "navakammagocaro vā uddesagocaro vā vāsadhuragocaro vāti attho.",
  "atk-vin01a2:142_29": "Thero vāti ādīsu vayovuḍḍhādīsu yo vā so vā hotu;",
  "atk-vin01a2:142_30": "paripuṇṇadasavassatāya thero vā ūnapañcavassatāya navo vā atirekapañcavassatāya majjhimo vāti attho.",
  "atk-vin01a2:142_31": "Atha kho sabbova imasmiṁ atthe eso vuccati “yo panā”ti.",
  "atk-vin01a2:143_0": "Bhikkhuniddese bhikkhatīti bhikkhako;",
  "atk-vin01a2:143_1": "labhanto vā alabhanto vā ariyāya yācanāya yācatīti attho.",
  "atk-vin01a2:143_2": "Buddhādīhi ajjhupagataṁ bhikkhācariyaṁ ajjhupagatattā bhikkhācariyaṁ ajjhupagato nāma.",
  "atk-vin01a2:143_3": "Yo hi koci appaṁ vā mahantaṁ vā bhogakkhandhaṁ pahāya agārasmā anagāriyaṁ pabbajito,",
  "atk-vin01a2:143_4": "so kasigorakkhādīhi jīvikakappanaṁ hitvā liṅgasampaṭicchaneneva bhikkhācariyaṁ ajjhupagatoti bhikkhu.",
  "atk-vin01a2:143_5": "Parapaṭibaddhajīvikattā vā vihāramajjhe kājabhattaṁ bhuñjamānopi bhikkhācariyaṁ ajjhupagatoti bhikkhu;",
  "atk-vin01a2:143_6": "piṇḍiyālopabhojanaṁ nissāya pabbajjāya ussāhajātattā vā bhikkhācariyaṁ ajjhupagatoti bhikkhu.",
  "atk-vin01a2:143_7": "Agghaphassavaṇṇabhedena bhinnaṁ paṭaṁ dhāretīti bhinnapaṭadharo.",
  "atk-vin01a2:143_8": "Tattha satthakacchedanena agghabhedo veditabbo.",
  "atk-vin01a2:143_9": "Sahassagghanakopi hi paṭo satthakena khaṇḍākhaṇḍikaṁ chinno bhinnaggho hoti.",
  "atk-vin01a2:143_10": "Purimagghato upaḍḍhampi na agghati.",
  "atk-vin01a2:143_11": "Suttasaṁsibbanena phassabhedo veditabbo.",
  "atk-vin01a2:143_12": "Sukhasamphassopi hi paṭo suttehi saṁsibbito bhinnaphasso hoti.",
  "atk-vin01a2:143_13": "Kharasamphassataṁ pāpuṇāti.",
  "atk-vin01a2:143_14": "Sūcimalādīhi vaṇṇabhedo veditabbo.",
  "atk-vin01a2:143_15": "Suparisuddhopi hi paṭo sūcikammato paṭṭhāya sūcimalena,",
  "atk-vin01a2:143_16": "hatthasedamalajallikāhi,",
  "atk-vin01a2:143_17": "avasāne rajanakappakaraṇehi ca bhinnavaṇṇo hoti;",
  "atk-vin01a2:143_18": "pakativaṇṇaṁ vijahati.",
  "atk-vin01a2:143_19": "Evaṁ tīhākārehi bhinnapaṭadhāraṇato bhinnapaṭadharoti bhikkhu.",
  "atk-vin01a2:143_20": "Gihivatthavisabhāgānaṁ vā kāsāvānaṁ dhāraṇamatteneva bhinnapaṭadharoti bhikkhu.",
  "atk-vin01a2:144_0": "Samaññāyāti paññattiyā vohārenāti attho.",
  "atk-vin01a2:144_1": "Samaññāya eva hi ekacco “bhikkhū”ti paññāyati.",
  "atk-vin01a2:144_2": "Tathā hi nimantanādimhi bhikkhūsu gaṇiyamānesu sāmaṇerepi gahetvā “sataṁ bhikkhū sahassaṁ bhikkhū”ti vadanti.",
  "atk-vin01a2:144_3": "Paṭiññāyāti attano paṭijānanena paṭiññāyapi hi ekacco “bhikkhū”ti paññāyati.",
  "atk-vin01a2:144_4": "Tassa “ko etthāti? Ahaṁ, āvuso,",
  "atk-vin01a2:144_5": "bhikkhū”ti evamādīsu sambhavo daṭṭhabbo.",
  "atk-vin01a2:144_6": "Ayaṁ pana ānandattherena vuttā dhammikā paṭiññā.",
  "atk-vin01a2:144_7": "Rattibhāge pana dussīlāpi paṭipathaṁ āgacchantā “ko etthā”ti vutte adhammikāya paṭiññāya abhūtāya “mayaṁ bhikkhū”ti vadanti.",
  "atk-vin01a2:145_0": "Ehi bhikkhūti ehi bhikkhu nāma bhagavato “ehi bhikkhū”ti vacanamattena bhikkhubhāvaṁ ehibhikkhūpasampadaṁ patto.",
  "atk-vin01a2:145_1": "Bhagavā hi ehibhikkhubhāvāya upanissayasampannaṁ puggalaṁ disvā rattapaṁsukūlantarato suvaṇṇavaṇṇaṁ dakkhiṇahatthaṁ",
  "atk-vin01a2:145_2": "nīharitvā brahmaghosaṁ nicchārento “ehi, bhikkhu,",
  "atk-vin01a2:145_3": "cara brahmacariyaṁ sammā dukkhassa antakiriyāyā”ti vadati.",
  "atk-vin01a2:145_4": "Tassa saheva bhagavato vacanena gihiliṅgaṁ antaradhāyati,",
  "atk-vin01a2:145_5": "pabbajjā ca upasampadā ca ruhati.",
  "atk-vin01a2:145_6": "Bhaṇḍu kāsāyavasano hoti.",
  "atk-vin01a2:145_7": "Ekaṁ nivāsetvā ekaṁ pārupitvā ekaṁ aṁse ṭhapetvā vāmaṁsakūṭe āsattanīluppalavaṇṇamattikāpatto –",
  "atk-vin01a2:146_0": "“Ticīvarañca patto ca, vāsi sūci ca bandhanaṁ;",
  "atk-vin01a2:147_0": "Parissāvanena aṭṭhete, yuttayogassa bhikkhuno”ti.",
  "atk-vin01a2:148_0": "Evaṁ vuttehi aṭṭhahi parikkhārehi sarīre paṭimukkehiyeva saṭṭhivassikatthero viya iriyāpathasampanno",
  "atk-vin01a2:148_1": "buddhācariyako buddhupajjhāyako sammāsambuddhaṁ vandamānoyeva tiṭṭhati.",
  "atk-vin01a2:148_2": "Bhagavā hi paṭhamabodhiyaṁ ekasmiṁ kāle ehibhikkhūpasampadāya eva upasampādeti.",
  "atk-vin01a2:148_3": "Evaṁ upasampannāni ca sahassupari ekacattālīsuttarāni tīṇi bhikkhusatāni ahesuṁ;",
  "atk-vin01a2:148_4": "seyyathidaṁ –",
  "atk-vin01a2:148_5": "pañca pañcavaggiyattherā,",
  "atk-vin01a2:148_6": "yaso kulaputto,",
  "atk-vin01a2:148_7": "tassa parivārā catupaṇṇāsa sahāyakā,",
  "atk-vin01a2:148_8": "tiṁsa bhaddavaggiyā,",
  "atk-vin01a2:148_9": "sahassapurāṇajaṭilā,",
  "atk-vin01a2:148_10": "saddhiṁ dvīhi aggasāvakehi aḍḍhateyyasatā paribbājakā,",
  "atk-vin01a2:148_11": "eko aṅgulimālattheroti.",
  "atk-vin01a2:148_12": "Vuttañhetaṁ aṭṭhakathāyaṁ –",
  "atk-vin01a2:149_0": "“Tīṇi sataṁ sahassañca, cattālīsaṁ punāpare;",
  "atk-vin01a2:150_0": "Eko ca thero sappañño, sabbe te ehibhikkhukā”ti.",
  "atk-vin01a2:151_0": "Na kevalañca ete eva,",
  "atk-vin01a2:151_1": "aññepi bahū santi.",
  "atk-vin01a2:151_2": "Seyyathidaṁ –",
  "atk-vin01a2:151_3": "tisataparivāro selo brāhmaṇo,",
  "atk-vin01a2:151_4": "sahassaparivāro mahākappino,",
  "atk-vin01a2:151_5": "dasasahassā kapilavatthuvāsino kulaputtā,",
  "atk-vin01a2:151_6": "soḷasasahassā pārāyanikabrāhmaṇāti evamādayo.",
  "atk-vin01a2:151_7": "Te pana vinayapiṭake pāḷiyaṁ na niddiṭṭhattā na vuttā.",
  "atk-vin01a2:151_8": "Ime tattha niddiṭṭhattā vuttāti.",
  "atk-vin01a2:152_0": "“Sattavīsa sahassāni, tīṇiyeva satāni ca;",
  "atk-vin01a2:153_0": "Etepi sabbe saṅkhātā, sabbe te ehibhikkhukā”ti.",
  "atk-vin01a2:154_0": "Tīhi saraṇagamanehi upasampannoti “buddhaṁ saraṇaṁ gacchāmī”tiādinā nayena tikkhattuṁ vācaṁ bhinditvā vuttehi tīhi saraṇagamanehi upasampanno.",
  "atk-vin01a2:154_1": "Ayañhi upasampadā nāma aṭṭhavidhā –",
  "atk-vin01a2:154_2": "ehibhikkhūpasampadā,",
  "atk-vin01a2:154_3": "saraṇagamanūpasampadā,",
  "atk-vin01a2:154_4": "ovādapaṭiggahaṇūpasampadā,",
  "atk-vin01a2:154_5": "pañhabyākaraṇūpasampadā,",
  "atk-vin01a2:154_6": "garudhammapaṭiggahaṇūpasampadā,",
  "atk-vin01a2:154_7": "dūtenūpasampadā,",
  "atk-vin01a2:154_8": "aṭṭhavācikūpasampadā,",
  "atk-vin01a2:154_9": "ñatticatutthakammūpasampadāti.",
  "atk-vin01a2:154_10": "Tattha ehibhikkhūpasampadā,",
  "atk-vin01a2:154_11": "saraṇagamanūpasampadā ca vuttā eva.",
  "atk-vin01a2:155_0": "Ovādapaṭiggahaṇūpasampadā nāma “tasmātiha te, kassapa,",
  "atk-vin01a2:155_1": "evaṁ sikkhitabbaṁ –",
  "atk-vin01a2:155_2": "‘tibbaṁ me hirottappaṁ paccupaṭṭhitaṁ bhavissati theresu navesu majjhimesu cā’ti.",
  "atk-vin01a2:155_3": "Evañhi te, kassapa,",
  "atk-vin01a2:155_4": "sikkhitabbaṁ.",
  "atk-vin01a2:155_5": "Tasmātiha te, kassapa,",
  "atk-vin01a2:155_6": "evaṁ sikkhitabbaṁ –",
  "atk-vin01a2:155_7": "‘yaṁ kiñci dhammaṁ sossāmi kusalūpasaṁhitaṁ,",
  "atk-vin01a2:155_8": "sabbaṁ taṁ aṭṭhiṁ katvā manasi katvā sabbacetasā samannāharitvā ohitasoto dhammaṁ sossāmī’ti.",
  "atk-vin01a2:155_9": "Evaṁ hi te, kassapa,",
  "atk-vin01a2:155_10": "sikkhitabbaṁ.",
  "atk-vin01a2:155_11": "Tasmātiha te, kassapa,",
  "atk-vin01a2:155_12": "evaṁ sikkhitabbaṁ –",
  "atk-vin01a2:155_13": "‘sātasahagatā ca me kāyagatāsati na vijahissatī’ti.",
  "atk-vin01a2:155_14": "Evañhi te, kassapa,",
  "atk-vin01a2:155_15": "sikkhitabba”nti iminā ovādapaṭiggahaṇena mahākassapattherassa anuññātaupasampadā.",
  "atk-vin01a2:156_0": "Pañhabyākaraṇūpasampadā nāma sopākassa anuññātaupasampadā.",
  "atk-vin01a2:156_1": "Bhagavā kira pubbārāme anucaṅkamantaṁ sopākasāmaṇeraṁ “‘uddhumātakasaññā’ti vā, sopāka,",
  "atk-vin01a2:156_2": "‘rūpasaññā’ti vā ime dhammā nānatthā nānābyañjanā,",
  "atk-vin01a2:156_3": "udāhu ekatthā,",
  "atk-vin01a2:156_4": "byañjanameva nāna”nti dasa asubhanissite pañhe pucchi.",
  "atk-vin01a2:156_5": "So te byākāsi.",
  "atk-vin01a2:156_6": "Bhagavā tassa sādhukāraṁ datvā “kativassosi tvaṁ,",
  "atk-vin01a2:156_7": "sopākā”ti pucchi.",
  "atk-vin01a2:156_8": "“Sattavassohaṁ,",
  "atk-vin01a2:156_9": "bhagavā”ti. “Sopāka,",
  "atk-vin01a2:156_10": "tvaṁ mama sabbaññutaññāṇena saddhiṁ saṁsanditvā pañhe byākāsī”ti āraddhacitto upasampadaṁ anujāni.",
  "atk-vin01a2:156_11": "Ayaṁ pañhabyākaraṇūpasampadā.",
  "atk-vin01a2:157_0": "Garudhammapaṭiggahaṇūpasampadā nāma mahāpajāpatiyā aṭṭhagarudhammassa paṭiggahaṇena anuññātaupasampadā.",
  "atk-vin01a2:158_0": "Dūtenūpasampadā nāma aḍḍhakāsiyā gaṇikāya anuññātaupasampadā.",
  "atk-vin01a2:159_0": "Aṭṭhavācikūpasampadā nāma bhikkhuniyā bhikkhunisaṅghato ñatticatutthena bhikkhusaṅghato ñatticatutthenāti imehi dvīhi kammehi upasampadā.",
  "atk-vin01a2:160_0": "Ñatticatutthakammūpasampadā nāma bhikkhūnaṁ etarahi upasampadā.",
  "atk-vin01a2:160_1": "Imāsu aṭṭhasu upasampadāsu “yā sā,",
  "atk-vin01a2:160_2": "bhikkhave,",
  "atk-vin01a2:160_3": "mayā tīhi saraṇagamanehi upasampadā anuññātā,",
  "atk-vin01a2:160_4": "taṁ ajjatagge paṭikkhipāmi.",
  "atk-vin01a2:160_5": "Anujānāmi,",
  "atk-vin01a2:160_6": "bhikkhave,",
  "atk-vin01a2:160_7": "ñatticatutthena kammena upasampādetu”nti evaṁ anuññātāya imāya upasampadāya upasampannoti vuttaṁ hoti.",
  "atk-vin01a2:161_0": "Bhadroti apāpako.",
  "atk-vin01a2:161_1": "Kalyāṇaputhujjanādayo hi yāva arahā,",
  "atk-vin01a2:161_2": "tāva bhadrena sīlena samādhinā paññāya vimuttiyā vimuttiñāṇadassanena ca samannāgatattā “bhadro bhikkhū”ti saṅkhyaṁ gacchanti.",
  "atk-vin01a2:161_3": "Sāroti tehiyeva sīlasārādīhi samannāgatattā nīlasamannāgamena nīlo paṭo viya “sāro bhikkhū”ti veditabbo.",
  "atk-vin01a2:161_4": "Vigatakilesapheggubhāvato vā khīṇāsavova “sāro”ti veditabbo.",
  "atk-vin01a2:161_5": "Sekhoti puthujjanakalyāṇakena saddhiṁ satta ariyā tisso sikkhā sikkhantīti sekhā.",
  "atk-vin01a2:161_6": "Tesu yo koci “sekho bhikkhū”ti veditabbo.",
  "atk-vin01a2:161_7": "Na sikkhatīti asekho.",
  "atk-vin01a2:161_8": "Sekkhadhamme atikkamma aggaphale ṭhito,",
  "atk-vin01a2:161_9": "tato uttari sikkhitabbābhāvato khīṇāsavo “asekho”ti vuccati.",
  "atk-vin01a2:161_10": "Samaggena saṅghenāti sabbantimena pariyāyena pañcavaggakaraṇīye kamme yāvatikā bhikkhū kammappattā,",
  "atk-vin01a2:161_11": "tesaṁ āgatattā chandārahānaṁ chandassa āhaṭattā,",
  "atk-vin01a2:161_12": "sammukhībhūtānañca appaṭikkosanato ekasmiṁ kamme samaggabhāvaṁ upagatena.",
  "atk-vin01a2:161_13": "Ñatticatutthenāti tīhi anussāvanāhi ekāya ca ñattiyā kātabbena.",
  "atk-vin01a2:161_14": "Kammenāti dhammikena vinayakammena.",
  "atk-vin01a2:161_15": "Akuppenāti vatthu-ñatti-anussāvana-sīmā-parisasampattisampannattā akopetabbataṁ appaṭikkositabbatañca upagatena.",
  "atk-vin01a2:161_16": "Ṭhānārahenāti kāraṇārahena satthusāsanārahena.",
  "atk-vin01a2:161_17": "Upasampanno nāma uparibhāvaṁ samāpanno,",
  "atk-vin01a2:161_18": "pattoti attho.",
  "atk-vin01a2:161_19": "Bhikkhubhāvo hi uparibhāvo,",
  "atk-vin01a2:161_20": "tañcesa yathāvuttena kammena samāpannattā “upasampanno”ti vuccati.",
  "atk-vin01a2:161_21": "Ettha ca ñatticatutthakammaṁ ekameva āgataṁ.",
  "atk-vin01a2:161_22": "Imasmiṁ pana ṭhāne ṭhatvā cattāri saṅghakammāni nīharitvā vitthārato kathetabbānīti sabbaaṭṭhakathāsu vuttaṁ.",
  "atk-vin01a2:161_23": "Tāni ca “apalokanakammaṁ ñattikammaṁ ñattidutiyakammaṁ ñatticatutthakamma”nti paṭipāṭiyā ṭhapetvā vitthārena",
  "atk-vin01a2:161_24": "khandhakato parivārāvasāne kammavibhaṅgato ca pāḷiṁ āharitvā kathitāni.",
  "atk-vin01a2:161_25": "Tāni mayaṁ parivārāvasāne kammavibhaṅgeyeva vaṇṇayissāma.",
  "atk-vin01a2:161_26": "Evañhi sati paṭhamapārājikavaṇṇanā ca na bhāriyā bhavissati;",
  "atk-vin01a2:161_27": "yathāṭhitāya ca pāḷiyā vaṇṇanā suviññeyyā bhavissati.",
  "atk-vin01a2:161_28": "Tāni ca ṭhānāni asuññāni bhavissanti;",
  "atk-vin01a2:161_29": "tasmā anupadavaṇṇanameva karoma.",
  "atk-vin01a2:162_0": "Tatrāti tesu “bhikkhako”tiādinā nayena vuttesu bhikkhūsu.",
  "atk-vin01a2:162_1": "Yvāyaṁ bhikkhūti yo ayaṁ bhikkhu.",
  "atk-vin01a2:162_2": "Samaggena saṅghena…pe…",
  "atk-vin01a2:162_3": "upasampannoti aṭṭhasu upasampadāsu ñatticatuttheneva kammena upasampanno.",
  "atk-vin01a2:162_4": "Ayaṁ imasmiṁ atthe adhippeto bhikkhūti ayaṁ imasmiṁ “methunaṁ dhammaṁ paṭisevitvā pārājiko hotī”ti atthe “bhikkhū”ti adhippeto.",
  "atk-vin01a2:162_5": "Itare pana “bhikkhako”ti ādayo atthuddhāravasena vuttā.",
  "atk-vin01a2:162_6": "Tesu ca “bhikkhako”ti ādayo niruttivasena vuttā,",
  "atk-vin01a2:162_7": "“samaññāya bhikkhu,",
  "atk-vin01a2:162_8": "paṭiññāya bhikkhū”ti ime dve abhilāpavasena vuttā,",
  "atk-vin01a2:162_9": "“ehi bhikkhū”ti buddhena upajjhāyena paṭiladdhaupasampadāvasena vutto.",
  "atk-vin01a2:162_10": "Saraṇagamanabhikkhu anuppannāya kammavācāya upasampadāvasena vutto,",
  "atk-vin01a2:162_11": "“bhadro”tiādayo guṇavasena vuttāti veditabbā.",
  "atk-vin01a2:163_0": "Bhikkhupadabhājanīyaṁ niṭṭhitaṁ.",
  "atk-vin01a2:164_0": "Sikkhāsājīvapadabhājanīyavaṇṇanā",
  "atk-vin01a2:165_0": "Idāni “bhikkhūna”nti idaṁ padaṁ visesatthābhāvato avibhajitvāva yaṁ sikkhañca sājīvañca samāpannattā bhikkhūnaṁ sikkhāsājīvasamāpanno hoti,",
  "atk-vin01a2:165_1": "taṁ dassento sikkhātiādimāha.",
  "atk-vin01a2:165_2": "Tattha sikkhitabbāti sikkhā.",
  "atk-vin01a2:165_3": "Tissoti gaṇanaparicchedo.",
  "atk-vin01a2:165_4": "Adhisīlasikkhāti adhikaṁ uttamaṁ sīlanti adhisīlaṁ;",
  "atk-vin01a2:165_5": "adhisīlañca taṁ sikkhitabbato sikkhā cāti adhisīlasikkhā.",
  "atk-vin01a2:165_6": "Esa nayo adhicitta-adhipaññāsikkhāsu.",
  "atk-vin01a2:166_0": "Katamaṁ panettha sīlaṁ,",
  "atk-vin01a2:166_1": "katamaṁ adhisīlaṁ,",
  "atk-vin01a2:166_2": "katamaṁ cittaṁ,",
  "atk-vin01a2:166_3": "katamaṁ adhicittaṁ,",
  "atk-vin01a2:166_4": "katamā paññā,",
  "atk-vin01a2:166_5": "katamā adhipaññāti? Vuccate –",
  "atk-vin01a2:166_6": "pañcaṅgadasaṅgasīlaṁ tāva sīlameva.",
  "atk-vin01a2:166_7": "Tañhi buddhe uppannepi anuppannepi loke pavattati.",
  "atk-vin01a2:166_8": "Uppanne buddhe tasmiṁ sīle buddhāpi sāvakāpi mahājanaṁ samādapenti.",
  "atk-vin01a2:166_9": "Anuppanne buddhe paccekabuddhā ca kammavādino ca dhammikā samaṇabrāhmaṇā cakkavattī ca mahārājāno mahābodhisattā ca samādapenti.",
  "atk-vin01a2:166_10": "Sāmampi paṇḍitā samaṇabrāhmaṇā samādiyanti.",
  "atk-vin01a2:166_11": "Te taṁ kusalaṁ dhammaṁ paripūretvā devesu ca manussesu ca sampattiṁ anubhonti.",
  "atk-vin01a2:166_12": "Pātimokkhasaṁvarasīlaṁ pana “adhisīla”nti vuccati,",
  "atk-vin01a2:166_13": "tañhi sūriyo viya pajjotānaṁ sineru viya pabbatānaṁ sabbalokiyasīlānaṁ adhikañceva uttamañca,",
  "atk-vin01a2:166_14": "buddhuppādeyeva ca pavattati,",
  "atk-vin01a2:166_15": "na vinā buddhuppādā.",
  "atk-vin01a2:166_16": "Na hi taṁ paññattiṁ uddharitvā añño satto ṭhapetuṁ sakkoti,",
  "atk-vin01a2:166_17": "buddhāyeva pana sabbaso kāyavacīdvāraajjhācārasotaṁ chinditvā tassa tassa vītikkamassa anucchavikaṁ taṁ sīlasaṁvaraṁ paññapenti.",
  "atk-vin01a2:166_18": "Pātimokkhasaṁvaratopi ca maggaphalasampayuttameva sīlaṁ adhisīlaṁ,",
  "atk-vin01a2:166_19": "taṁ pana idha anadhippetaṁ.",
  "atk-vin01a2:166_20": "Na hi taṁ samāpanno bhikkhu methunaṁ dhammaṁ paṭisevati.",
  "atk-vin01a2:167_0": "Kāmāvacarāni pana aṭṭha kusalacittāni,",
  "atk-vin01a2:167_1": "lokiyaaṭṭhasamāpatticittāni ca ekajjhaṁ katvā cittamevāti veditabbāni.",
  "atk-vin01a2:167_2": "Buddhuppādānuppāde cassa pavatti,",
  "atk-vin01a2:167_3": "samādapanaṁ samādānañca sīle vuttanayeneva veditabbaṁ.",
  "atk-vin01a2:167_4": "Vipassanāpādakaṁ aṭṭhasamāpatticittaṁ pana “adhicitta”nti vuccati.",
  "atk-vin01a2:167_5": "Tañhi adhisīlaṁ viya sīlānaṁ sabbalokiyacittānaṁ adhikañceva uttamañca,",
  "atk-vin01a2:167_6": "buddhuppādeyeva ca hoti,",
  "atk-vin01a2:167_7": "na vinā buddhuppādā.",
  "atk-vin01a2:167_8": "Tatopi ca maggaphalacittameva adhicittaṁ,",
  "atk-vin01a2:167_9": "taṁ pana idha anadhippetaṁ.",
  "atk-vin01a2:167_10": "Na hi taṁ samāpanno bhikkhu methunaṁ dhammaṁ paṭisevati.",
  "atk-vin01a2:168_0": "“Atthi dinnaṁ,",
  "atk-vin01a2:168_1": "atthi yiṭṭha”nti -ādinayappavattaṁ pana kammassakatañāṇaṁ paññā,",
  "atk-vin01a2:168_2": "sā hi buddhe uppannepi anuppannepi loke pavattati.",
  "atk-vin01a2:168_3": "Uppanne buddhe tassā paññāya buddhāpi buddhasāvakāpi mahājanaṁ samādapenti.",
  "atk-vin01a2:168_4": "Anuppanne buddhe paccekabuddhā ca kammavādino ca dhammikā samaṇabrāhmaṇā cakkavattī ca mahārājāno mahābodhisattā ca samādapenti.",
  "atk-vin01a2:168_5": "Sāmampi paṇḍitā sattā samādiyanti.",
  "atk-vin01a2:168_6": "Tathā hi aṅkuro dasavassasahassāni mahādānaṁ adāsi. Velāmo,",
  "atk-vin01a2:168_7": "vessantaro,",
  "atk-vin01a2:168_8": "aññe ca bahū paṇḍitamanussā mahādānāni adaṁsu.",
  "atk-vin01a2:168_9": "Te taṁ kusalaṁ dhammaṁ paripūretvā devesu ca manussesu ca sampattiṁ anubhaviṁsu.",
  "atk-vin01a2:168_10": "Tilakkhaṇākāraparicchedakaṁ pana vipassanāñāṇaṁ “adhipaññā”ti vuccati.",
  "atk-vin01a2:168_11": "Sā hi adhisīla-adhicittāni viya sīlacittānaṁ sabbalokiyapaññānaṁ adhikā ceva uttamā ca,",
  "atk-vin01a2:168_12": "na ca vinā buddhuppādā loke pavattati.",
  "atk-vin01a2:168_13": "Tatopi ca maggaphalapaññāva adhipaññā,",
  "atk-vin01a2:168_14": "sā pana idha anadhippetā.",
  "atk-vin01a2:168_15": "Na hi taṁ samāpanno bhikkhu methunaṁ dhammaṁ paṭisevatīti.",
  "atk-vin01a2:169_0": "Tatrāti tāsu tīsu sikkhāsu.",
  "atk-vin01a2:169_1": "Yāyaṁ adhisīlasikkhāti yā ayaṁ pātimokkhasīlasaṅkhātā adhisīlasikkhā.",
  "atk-vin01a2:169_2": "Etaṁ sājīvaṁ nāmāti etaṁ sabbampi bhagavatā vinaye ṭhapitaṁ sikkhāpadaṁ,",
  "atk-vin01a2:169_3": "yasmā ettha nānādesajātigottādibhedabhinnā bhikkhū saha jīvanti ekajīvikā sabhāgajīvikā sabhāgavuttino honti,",
  "atk-vin01a2:169_4": "tasmā “sājīva”nti vuccati.",
  "atk-vin01a2:169_5": "Tasmiṁ sikkhatīti taṁ sikkhāpadaṁ cittassa adhikaraṇaṁ katvā “yathāsikkhāpadaṁ nu kho sikkhāmi na sikkhāmī”ti cittena olokento sikkhati.",
  "atk-vin01a2:169_6": "Na kevalañcāyametasmiṁ sājīvasaṅkhāte sikkhāpadeyeva sikkhati,",
  "atk-vin01a2:169_7": "sikkhāyapi sikkhati,",
  "atk-vin01a2:169_8": "“etaṁ sājīvaṁ nāmā”ti imassa pana anantarassa padassa vasena “tasmiṁ sikkhatī”ti vuttaṁ.",
  "atk-vin01a2:169_9": "Kiñcāpi taṁ evaṁ vuttaṁ,",
  "atk-vin01a2:169_10": "atha kho ayamettha attho daṭṭhabbo –",
  "atk-vin01a2:169_11": "tassā ca sikkhāya sikkhaṁ paripūrento sikkhati,",
  "atk-vin01a2:169_12": "tasmiñca sikkhāpade avītikkamanto sikkhatīti.",
  "atk-vin01a2:169_13": "Tena vuccati sājīvasamāpannoti idampi anantarassa sājīvapadasseva vasena vuttaṁ.",
  "atk-vin01a2:169_14": "Yasmā pana so sikkhampi samāpanno,",
  "atk-vin01a2:169_15": "tasmā sikkhāsamāpannotipi atthato veditabbo.",
  "atk-vin01a2:169_16": "Evañhi sati “sikkhāsājīvasamāpanno”ti etassa padassa padabhājanampi paripuṇṇaṁ hoti.",
  "atk-vin01a2:170_0": "Sikkhāsājīvapadabhājanīyaṁ niṭṭhitaṁ.",
  "atk-vin01a2:171_0": "Sikkhāpaccakkhānavibhaṅgavaṇṇanā",
  "atk-vin01a2:172_0": "Sikkhaṁappaccakkhāya dubbalyaṁ anāvikatvāti sikkhañca appaṭikkhipitvā dubbalabhāvañca appakāsetvā.",
  "atk-vin01a2:172_1": "Yasmā ca dubbalye āvikatepi sikkhā appaccakkhātāva hoti,",
  "atk-vin01a2:172_2": "sikkhāya pana paccakkhātāya dubbalyaṁ āvikatameva hoti.",
  "atk-vin01a2:172_3": "Tasmā “dubbalyaṁ anāvikatvā”ti iminā padena na koci visesattho labbhati.",
  "atk-vin01a2:172_4": "Yathā pana “dirattatirattaṁ sahaseyyaṁ kappeyyā”ti vutte dirattavacanena na koci visesattho labbhati,",
  "atk-vin01a2:172_5": "kevalaṁ lokavohāravasena byañjanasiliṭṭhatāya mukhārūḷhatāya etaṁ vuttaṁ.",
  "atk-vin01a2:172_6": "Evamidampi vohāravasena byañjanasiliṭṭhatāya mukhārūḷhatāya vuttanti veditabbaṁ.",
  "atk-vin01a2:173_0": "Yasmā vā bhagavā sātthaṁ sabyañjanaṁ dhammaṁ deseti,",
  "atk-vin01a2:173_1": "tasmā “sikkhaṁ appaccakkhāyā”ti iminā atthaṁ sampādetvā “dubbalyaṁ anāvikatvā”ti iminā byañjanaṁ sampādeti.",
  "atk-vin01a2:173_2": "Parivārakapadavirahitañhi ekameva atthapadaṁ vuccamānaṁ parivāravirahito rājā viya,",
  "atk-vin01a2:173_3": "vatthālaṅkāravirahito viya ca puriso na sobhati;",
  "atk-vin01a2:173_4": "parivārakena pana atthānulomena sahāyapadena saddhiṁ taṁ sobhatīti.",
  "atk-vin01a2:174_0": "Yasmā vā sikkhāpaccakkhānassa ekaccaṁ dubbalyāvikammaṁ attho hoti,",
  "atk-vin01a2:174_1": "tasmā taṁ sandhāya “sikkhaṁ appaccakkhāyā”tipadassa atthaṁ vivaranto “dubbalyaṁ anāvikatvā”ti āha.",
  "atk-vin01a2:175_0": "Tattha siyā yasmā na sabbaṁ dubbalyāvikammaṁ sikkhāpaccakkhānaṁ,",
  "atk-vin01a2:175_1": "tasmā “dubbalyaṁ anāvikatvā”ti paṭhamaṁ vatvā tassa atthaniyamanatthaṁ “sikkhaṁ appaccakkhāyā”ti vattabbanti, tañca na; kasmā?",
  "atk-vin01a2:175_2": "Atthānukkamābhāvato.",
  "atk-vin01a2:175_3": "“Sikkhāsājīvasamāpanno”ti hi vuttattā yaṁ sikkhaṁ samāpanno,",
  "atk-vin01a2:175_4": "taṁ appaccakkhāyāti vuccamāno anukkameneva attho vutto hoti,",
  "atk-vin01a2:175_5": "na aññathā.",
  "atk-vin01a2:175_6": "Tasmā idameva paṭhamaṁ vuttanti.",
  "atk-vin01a2:176_0": "Apica anupaṭipāṭiyāpi ettha attho veditabbo. Kathaṁ?",
  "atk-vin01a2:176_1": "“Sikkhāsājīvasamāpanno”ti ettha yaṁ sikkhaṁ samāpanno taṁ appaccakkhāya yañca sājīvaṁ samāpanno tattha dubbalyaṁ anāvikatvāti.",
  "atk-vin01a2:177_0": "Idāni sikkhāpaccakkhānadubbalyāvikammānaṁ visesāvisesaṁ sikkhāpaccakkhānalakkhaṇañca dassento “atthi bhikkhave”tiādimāha.",
  "atk-vin01a2:177_1": "Tattha atthi bhikkhavetiādīni dve mātikāpadāni;",
  "atk-vin01a2:177_2": "tāni vibhajanto “kathañca bhikkhave”tiādimāha.",
  "atk-vin01a2:177_3": "Tatrāyaṁ anuttānapadavaṇṇanā –",
  "atk-vin01a2:177_4": "kathanti kena ākārena.",
  "atk-vin01a2:177_5": "Dubbalyāvikammañcāti dubbalyassa āvikammañca.",
  "atk-vin01a2:177_6": "Idhāti imasmiṁ sāsane.",
  "atk-vin01a2:177_7": "Ukkaṇṭhitoti anabhiratiyā imasmiṁ sāsane kicchajīvikappatto.",
  "atk-vin01a2:177_8": "Atha vā ajja yāmi, sve yāmi, ito yāmi,",
  "atk-vin01a2:177_9": "ettha yāmīti uddhaṁ kaṇṭhaṁ katvā viharamāno,",
  "atk-vin01a2:177_10": "vikkhitto anekaggoti vuttaṁ hoti.",
  "atk-vin01a2:177_11": "Anabhiratoti sāsane abhirativirahito.",
  "atk-vin01a2:178_0": "Sāmaññā cavitukāmoti samaṇabhāvato apagantukāmo.",
  "atk-vin01a2:178_1": "Bhikkhubhāvanti bhikkhubhāvena.",
  "atk-vin01a2:178_2": "Karaṇatthe upayogavacanaṁ.",
  "atk-vin01a2:178_3": "“Kaṇṭhe āsattena aṭṭīyeyyā”tiādīsu pana yathālakkhaṇaṁ karaṇavacaneneva vuttaṁ.",
  "atk-vin01a2:178_4": "Aṭṭīyamānoti aṭṭaṁ pīḷitaṁ dukkhitaṁ viya attānaṁ ācaramāno;",
  "atk-vin01a2:178_5": "tena vā bhikkhubhāvena aṭṭo kariyamāno pīḷiyamānoti attho.",
  "atk-vin01a2:178_6": "Harāyamānoti lajjamāno.",
  "atk-vin01a2:178_7": "Jigucchamānoti asuciṁ viya taṁ jigucchanto.",
  "atk-vin01a2:178_8": "Gihibhāvaṁ patthayamānotiādīni uttānatthāniyeva.",
  "atk-vin01a2:178_9": "Yaṁnūnāhaṁ buddhaṁ paccakkheyyanti ettha yaṁnūnāti parivitakkadassane nipāto.",
  "atk-vin01a2:178_10": "Idaṁ vuttaṁ hoti –",
  "atk-vin01a2:178_11": "“sacāhaṁ buddhaṁ paccakkheyyaṁ,",
  "atk-vin01a2:178_12": "sādhu vata me siyā”ti.",
  "atk-vin01a2:178_13": "Vadati viññāpetīti imamatthaṁ etehi vā aññehi vā byañjanehi vacībhedaṁ katvā vadati ceva,",
  "atk-vin01a2:178_14": "yassa ca vadati,",
  "atk-vin01a2:178_15": "taṁ viññāpeti jānāpeti.",
  "atk-vin01a2:178_16": "Evampīti uparimatthasampiṇḍanatto pikāro.",
  "atk-vin01a2:178_17": "Evampi dubbalyāvikammañceva hoti sikkhā ca appaccakkhātā,",
  "atk-vin01a2:178_18": "aññathāpi.",
  "atk-vin01a2:179_0": "Idāni taṁ aññathāpi dubbalyāvikammaṁ sikkhāya ca appaccakkhānaṁ dassento “atha vā panā”tiādimāha.",
  "atk-vin01a2:179_1": "Taṁ sabbaṁ atthato uttānameva.",
  "atk-vin01a2:179_2": "Padato panettha ādito paṭṭhāya “buddhaṁ paccakkheyyaṁ, dhammaṁ, saṅghaṁ, sikkhaṁ, vinayaṁ,",
  "atk-vin01a2:179_3": "pātimokkhaṁ, uddesaṁ,",
  "atk-vin01a2:179_4": "upajjhāyaṁ, ācariyaṁ,",
  "atk-vin01a2:179_5": "saddhivihārikaṁ,",
  "atk-vin01a2:179_6": "antevāsikaṁ,",
  "atk-vin01a2:179_7": "samānupajjhāyakaṁ,",
  "atk-vin01a2:179_8": "samānācariyakaṁ,",
  "atk-vin01a2:179_9": "sabrahmacāriṁ paccakkheyya”nti imāni cuddasa padāni paccakkhānākārena vuttāni.",
  "atk-vin01a2:180_0": "Gihī assantiādīni “gihī, upāsako, ārāmiko, sāmaṇero, titthiyo,",
  "atk-vin01a2:180_1": "titthiyasāvako, assamaṇo,",
  "atk-vin01a2:180_2": "asakyaputtiyo assa”nti imāni aṭṭha padāni “assa”nti iminā bhāvavikappākārena vuttāni.",
  "atk-vin01a2:180_3": "Evaṁ “yaṁnūnāha”nti iminā paṭisaṁyuttāni dvāvīsati padāni.",
  "atk-vin01a2:181_0": "46.",
  "atk-vin01a2:181_1": "Yathā ca etāni,",
  "atk-vin01a2:181_2": "evaṁ “yadi panāhaṁ, apāhaṁ, handāhaṁ,",
  "atk-vin01a2:181_3": "hoti me”ti imesu ekamekena paṭisaṁyuttāni dvāvīsatīti sabbāneva satañca dasa ca padāni honti.",
  "atk-vin01a2:182_0": "47.",
  "atk-vin01a2:182_1": "Tato paraṁ saritabbavatthudassananayena pavattāni “mātaraṁ sarāmī”tiādīni sattarasa padāni.",
  "atk-vin01a2:182_2": "Tattha khettanti sālikhettādiṁ.",
  "atk-vin01a2:182_3": "Vatthunti tiṇapaṇṇasākaphalāphalasamuṭṭhānaṭṭhānaṁ.",
  "atk-vin01a2:182_4": "Sippanti kumbhakārapesakārasippādikaṁ.",
  "atk-vin01a2:183_0": "48.",
  "atk-vin01a2:183_1": "Tato paraṁ sakiñcanasapalibodhabhāvadassanavasena pavattāni “mātā me atthi,",
  "atk-vin01a2:183_2": "sā mayā posetabbā”tiādīni nava padāni.",
  "atk-vin01a2:184_0": "49.",
  "atk-vin01a2:184_1": "Tato paraṁ sanissayasappatiṭṭhabhāvadassanavasena pavattāni “mātā me atthi,",
  "atk-vin01a2:184_2": "sā maṁ posessatī”tiādīni soḷasa padāni.",
  "atk-vin01a2:185_0": "50.",
  "atk-vin01a2:185_1": "Tato paraṁ ekabhattaekaseyyabrahmacariyānaṁ dukkarabhāvadassanavasena pavattāni “dukkara”ntiādīni aṭṭha padāni.",
  "atk-vin01a2:186_0": "Tattha dukkaranti ekabhattādīnaṁ karaṇe dukkarataṁ dasseti.",
  "atk-vin01a2:186_1": "Na sukaranti sukarabhāvaṁ paṭikkhipati.",
  "atk-vin01a2:186_2": "Evaṁ duccaraṁ na sucaranti ettha.",
  "atk-vin01a2:186_3": "Na ussahāmīti tattha ussāhābhāvaṁ asakkuṇeyyataṁ dasseti.",
  "atk-vin01a2:186_4": "Na visahāmīti asayhataṁ dasseti.",
  "atk-vin01a2:186_5": "Na ramāmīti ratiyā abhāvaṁ dasseti.",
  "atk-vin01a2:186_6": "Nābhiramāmīti abhiratiyā abhāvaṁ dasseti.",
  "atk-vin01a2:186_7": "Evaṁ imāni ca paññāsa,",
  "atk-vin01a2:186_8": "purimāni ca dasuttarasatanti saṭṭhisataṁ padāni dubbalyāvikammavāre vuttānīti veditabbāni.",
  "atk-vin01a2:187_0": "51.",
  "atk-vin01a2:187_1": "Sikkhāpaccakkhānavārepi “kathañca bhikkhave”ti ādi sabbaṁ atthato uttānameva.",
  "atk-vin01a2:187_2": "Padato panetthāpi “buddhaṁ paccakkhāmi, dhammaṁ, saṅghaṁ, sikkhaṁ, vinayaṁ,",
  "atk-vin01a2:187_3": "pātimokkhaṁ, uddesaṁ,",
  "atk-vin01a2:187_4": "upajjhāyaṁ, ācariyaṁ,",
  "atk-vin01a2:187_5": "saddhivihārikaṁ,",
  "atk-vin01a2:187_6": "antevāsikaṁ,",
  "atk-vin01a2:187_7": "samānupajjhāyakaṁ,",
  "atk-vin01a2:187_8": "samānācariyakaṁ,",
  "atk-vin01a2:187_9": "sabrahmacāriṁ paccakkhāmī”ti imāni cuddasa padāni sikkhāpaccakkhānavacanasambandhena pavattāni.",
  "atk-vin01a2:187_10": "Sabbapadesu ca “vadati viññāpetī”ti vacanassa ayamattho –",
  "atk-vin01a2:187_11": "vacībhedaṁ katvā vadati,",
  "atk-vin01a2:187_12": "yassa ca vadati taṁ teneva vacībhedena “ayaṁ sāsanaṁ jahitukāmo sāsanato muccitukāmo bhikkhubhāvaṁ cajitukāmo",
  "atk-vin01a2:187_13": "imaṁ vākyabhedaṁ karotī”ti viññāpeti sāveti jānāpeti.",
  "atk-vin01a2:188_0": "Sace panāyaṁ “buddhaṁ paccakkhāmī”ti vattukāmo padapaccābhaṭṭhaṁ katvā “paccakkhāmi buddha”nti vā vadeyya.",
  "atk-vin01a2:188_1": "Milakkhabhāsāsu vā aññatarabhāsāya tamatthaṁ vadeyya.",
  "atk-vin01a2:188_2": "“Buddhaṁ paccakkhāmī”ti vattukāmo uppaṭipāṭiyā “dhammaṁ paccakkhāmī”ti vā “sabrahmacāriṁ paccakkhāmī”ti vā vadeyya,",
  "atk-vin01a2:188_3": "seyyathāpi uttarimanussadhammavibhaṅge “paṭhamaṁ jhānaṁ samāpajjāmī”ti vattukāmo “dutiyaṁ jhāna”nti vadati,",
  "atk-vin01a2:188_4": "sace yassa vadati so “ayaṁ bhikkhubhāvaṁ cajitukāmo etamatthaṁ vadatī”ti ettakamattampi jānāti,",
  "atk-vin01a2:188_5": "viraddhaṁ nāma natthi;",
  "atk-vin01a2:188_6": "khettameva otiṇṇaṁ,",
  "atk-vin01a2:188_7": "paccakkhātāva hoti sikkhā.",
  "atk-vin01a2:188_8": "Sakkattā vā brahmattā vā cutasatto viya cutova hoti sāsanā.",
  "atk-vin01a2:189_0": "Sace pana “buddhaṁ paccakkhi”nti vā,",
  "atk-vin01a2:189_1": "“buddhaṁ paccakkhissāmī”ti vā,",
  "atk-vin01a2:189_2": "“buddhaṁ paccakkheyya”nti vāti atītānāgataparikappavacanehi vadati,",
  "atk-vin01a2:189_3": "dūtaṁ vā pahiṇāti,",
  "atk-vin01a2:189_4": "sāsanaṁ vā peseti,",
  "atk-vin01a2:189_5": "akkharaṁ vā chindati,",
  "atk-vin01a2:189_6": "hatthamuddāya vā tamatthaṁ āroceti,",
  "atk-vin01a2:189_7": "appaccakkhātā hoti sikkhā.",
  "atk-vin01a2:189_8": "Uttarimanussadhammārocanaṁ pana hatthamuddāyapi sīsaṁ eti.",
  "atk-vin01a2:189_9": "Sikkhāpaccakkhānaṁ manussajātikasattassa santike cittasampayuttaṁ vacībhedaṁ karontasseva sīsaṁ eti.",
  "atk-vin01a2:189_10": "Vacībhedaṁ katvā viññāpentopi ca yadi “ayameva jānātū”ti ekaṁ niyametvā āroceti,",
  "atk-vin01a2:189_11": "tañca soyeva jānāti,",
  "atk-vin01a2:189_12": "paccakkhātā hoti sikkhā.",
  "atk-vin01a2:189_13": "Atha so na jānāti,",
  "atk-vin01a2:189_14": "añño samīpe ṭhito jānāti,",
  "atk-vin01a2:189_15": "appaccakkhātā hoti sikkhā.",
  "atk-vin01a2:189_16": "Atha dvinnaṁ ṭhitaṭṭhāne dvinnampi niyametvā “etesaṁ ārocemī”ti vadati,",
  "atk-vin01a2:189_17": "tesu ekasmiṁ jānantepi dvīsu jānantesupi paccakkhātāva hoti sikkhā.",
  "atk-vin01a2:189_18": "Evaṁ sambahulesupi veditabbaṁ.",
  "atk-vin01a2:190_0": "Sace pana anabhiratiyā pīḷito sabhāge bhikkhū parisaṅkamāno “yo koci jānātū”ti uccasaddaṁ karonto “buddhaṁ paccakkhāmī”ti vadati,",
  "atk-vin01a2:190_1": "tañca avidūre ṭhito navakammiko vā añño vā samayaññū puriso sutvā “ukkaṇṭhito ayaṁ samaṇo gihibhāvaṁ pattheti,",
  "atk-vin01a2:190_2": "sāsanato cuto”ti jānāti,",
  "atk-vin01a2:190_3": "paccakkhātāva hoti sikkhā.",
  "atk-vin01a2:190_4": "Taṅkhaṇaññeva pana apubbaṁ acarimaṁ dujjānaṁ,",
  "atk-vin01a2:190_5": "sace āvajjanasamaye jānāti;",
  "atk-vin01a2:190_6": "yathā pakatiyā loke manussā vacanaṁ sutvā jānanti,",
  "atk-vin01a2:190_7": "paccakkhātā hoti sikkhā.",
  "atk-vin01a2:190_8": "Atha aparabhāge “kiṁ iminā vutta”nti kaṅkhanto cirena jānāti,",
  "atk-vin01a2:190_9": "appaccakkhātā hoti sikkhā.",
  "atk-vin01a2:190_10": "Idañhi sikkhāpaccakkhānañca upari abhūtārocanaduṭṭhullavācā-attakāmaduṭṭhadosabhūtā-rocanasikkhāpadāni ca ekaparicchedāni.",
  "atk-vin01a2:190_11": "Āvajjanasamaye ñāte eva sīsaṁ enti,",
  "atk-vin01a2:190_12": "“kiṁ ayaṁ bhaṇatī”ti kaṅkhatā cirena ñāte sīsaṁ na enti.",
  "atk-vin01a2:190_13": "Yathā cāyaṁ “buddhaṁ paccakkhāmī”ti pade vinicchaye vutto;",
  "atk-vin01a2:190_14": "evaṁ sabbapadesu veditabbo.",
  "atk-vin01a2:191_0": "Yasmā ca yadā sikkhā paccakkhātā hoti,",
  "atk-vin01a2:191_1": "tadā “yaṁnūnāhaṁ buddhaṁ paccakkheyya”ntiādīni avadatāpi dubbalyaṁ āvikatameva hoti;",
  "atk-vin01a2:191_2": "tasmā sabbesaṁ padānaṁ avasāne vuttaṁ – “evampi,",
  "atk-vin01a2:191_3": "bhikkhave,",
  "atk-vin01a2:191_4": "dubbalyāvikammañceva hoti sikkhā ca paccakkhātā”ti.",
  "atk-vin01a2:192_0": "Tato paraṁ gihīti maṁ dhārehīti ettha sacepi “gihī bhavissāmī”ti vā “gihī homī”ti vā “gihī jātomhī”ti vā “gihimhī”ti vā vadati,",
  "atk-vin01a2:192_1": "appaccakkhātā hoti sikkhā.",
  "atk-vin01a2:192_2": "Sace pana “ajja paṭṭhāya gihīti maṁ dhārehī”ti vā “jānāhī”ti vā “sañjānāhī”ti vā “manasi karohī”ti vā vadati,",
  "atk-vin01a2:192_3": "ariyakena vā vadati milakkhakena vā;",
  "atk-vin01a2:192_4": "evametasmiṁ atthe vutte yassa vadati,",
  "atk-vin01a2:192_5": "sace so jānāti,",
  "atk-vin01a2:192_6": "paccakkhātā hoti sikkhā.",
  "atk-vin01a2:192_7": "Esa nayo sesesupi “upāsako”tiādīsu sattasu padesu.",
  "atk-vin01a2:192_8": "Evaṁ imāni ca aṭṭha,",
  "atk-vin01a2:192_9": "purimāni ca cuddasāti dvāvīsati padāni honti.",
  "atk-vin01a2:193_0": "52.",
  "atk-vin01a2:193_1": "Ito paraṁ purimāneva cuddasa padāni “alaṁ me, kinnu me,",
  "atk-vin01a2:193_2": "na mamattho,",
  "atk-vin01a2:193_3": "sumuttāha”nti imehi catūhi yojetvā vuttāni chappaññāsa honti.",
  "atk-vin01a2:193_4": "Tattha alanti hotu,",
  "atk-vin01a2:193_5": "pariyattanti attho.",
  "atk-vin01a2:193_6": "Kiṁnu meti kiṁ mayhaṁ kiccaṁ,",
  "atk-vin01a2:193_7": "kiṁ karaṇīyaṁ,",
  "atk-vin01a2:193_8": "kiṁ sādhetabbanti attho.",
  "atk-vin01a2:193_9": "Na mamatthoti natthi mama attho.",
  "atk-vin01a2:193_10": "Sumuttāhanti sumutto ahaṁ.",
  "atk-vin01a2:193_11": "Sesamettha vuttanayameva.",
  "atk-vin01a2:193_12": "Evaṁ imāni ca chappaññāsa purimāni ca dvāvīsatīti aṭṭhasattati padāni sarūpeneva vuttāni.",
  "atk-vin01a2:194_0": "53.",
  "atk-vin01a2:194_1": "Yasmā pana tesaṁ vevacanehipi sikkhāpaccakkhānaṁ hoti,",
  "atk-vin01a2:194_2": "tasmā “yāni vā panaññānipī”tiādimāha.",
  "atk-vin01a2:194_3": "Tattha yāni vā panaññānipīti pāḷiyaṁ “buddha”ntiādīni āgatapadāni ṭhapetvā yāni aññāni atthi.",
  "atk-vin01a2:194_4": "Buddhavevacanāni vāti buddhassa vā pariyāyanāmāni…pe…",
  "atk-vin01a2:194_5": "asakyaputtiyassa vā.",
  "atk-vin01a2:194_6": "Tattha vaṇṇapaṭṭhāne āgataṁ nāmasahassaṁ upāligāthāsu nāmasataṁ aññāni ca guṇato labbhamānāni nāmāni “buddhavevacanānī”ti veditabbāni.",
  "atk-vin01a2:194_7": "Sabbānipi dhammassa nāmāni dhammavevacanānīti veditabbāni.",
  "atk-vin01a2:194_8": "Esa nayo sabbattha.",
  "atk-vin01a2:195_0": "Ayaṁ panettha yojanā –",
  "atk-vin01a2:195_1": "buddhaṁ paccakkhāmīti na vevavacanena paccakkhānaṁ yathārutameva.",
  "atk-vin01a2:195_2": "“Sammāsambuddhaṁ paccakkhāmi,",
  "atk-vin01a2:195_3": "anantabuddhiṁ,",
  "atk-vin01a2:195_4": "anomabuddhiṁ,",
  "atk-vin01a2:195_5": "bodhipaññāṇaṁ, dhīraṁ,",
  "atk-vin01a2:195_6": "vigatamohaṁ,",
  "atk-vin01a2:195_7": "pabhinnakhīlaṁ,",
  "atk-vin01a2:195_8": "vijitavijayaṁ paccakkhāmī”ti evamādibuddhavevacanena sikkhāpaccakkhānaṁ.",
  "atk-vin01a2:196_0": "Dhammaṁ paccakkhāmīti na vevacanena paccakkhānaṁ,",
  "atk-vin01a2:196_1": "yathārutameva.",
  "atk-vin01a2:196_2": "“Svākkhātaṁ dhammaṁ paccakkhāmi,",
  "atk-vin01a2:196_3": "sandiṭṭhikaṁ, akālikaṁ,",
  "atk-vin01a2:196_4": "ehipassikaṁ,",
  "atk-vin01a2:196_5": "opaneyyikaṁ,",
  "atk-vin01a2:196_6": "paccattaṁ veditabbaṁ viññūhi dhammaṁ paccakkhāmi.",
  "atk-vin01a2:196_7": "Asaṅkhataṁ dhammaṁ paccakkhāmi; virāgaṁ, nirodhaṁ,",
  "atk-vin01a2:196_8": "amataṁ dhammaṁ paccakkhāmi,",
  "atk-vin01a2:196_9": "dīghanikāyaṁ paccakkhāmi,",
  "atk-vin01a2:196_10": "brahmajālaṁ majjhimanikāyaṁ,",
  "atk-vin01a2:196_11": "mūlapariyāyaṁ,",
  "atk-vin01a2:196_12": "saṁyuttanikāyaṁ,",
  "atk-vin01a2:196_13": "oghataraṇaṁ,",
  "atk-vin01a2:196_14": "aṅguttaranikāyaṁ,",
  "atk-vin01a2:196_15": "cittapariyādānaṁ,",
  "atk-vin01a2:196_16": "khuddakanikāyaṁ, jātakaṁ,",
  "atk-vin01a2:196_17": "abhidhammaṁ,",
  "atk-vin01a2:196_18": "kusalaṁ dhammaṁ,",
  "atk-vin01a2:196_19": "akusalaṁ dhammaṁ,",
  "atk-vin01a2:196_20": "abyākataṁ dhammaṁ,",
  "atk-vin01a2:196_21": "satipaṭṭhānaṁ,",
  "atk-vin01a2:196_22": "sammappadhānaṁ,",
  "atk-vin01a2:196_23": "iddhipādaṁ, indriyaṁ, balaṁ,",
  "atk-vin01a2:196_24": "bojjhaṅgaṁ, maggaṁ, phalaṁ,",
  "atk-vin01a2:196_25": "nibbānaṁ paccakkhāmī”ti caturāsītidhammakkhandhasahassesu ekadhammakkhandhassapi nāmaṁ dhammavevacanameva.",
  "atk-vin01a2:196_26": "Evaṁ dhammavevacanena sikkhāpaccakkhānaṁ hoti.",
  "atk-vin01a2:197_0": "Saṅghaṁ paccakkhāmīti na vevacanena paccakkhānaṁ.",
  "atk-vin01a2:197_1": "“Suppaṭipannaṁ saṅghaṁ paccakkhāmi,",
  "atk-vin01a2:197_2": "ujuppaṭipannaṁ,",
  "atk-vin01a2:197_3": "ñāyappaṭipannaṁ,",
  "atk-vin01a2:197_4": "sāmīcippaṭipannaṁ saṅghaṁ,",
  "atk-vin01a2:197_5": "catupurisayugaṁ saṅghaṁ,",
  "atk-vin01a2:197_6": "aṭṭhapurisapuggalaṁ saṅghaṁ,",
  "atk-vin01a2:197_7": "āhuneyyaṁ saṅghaṁ,",
  "atk-vin01a2:197_8": "pāhuneyyaṁ,",
  "atk-vin01a2:197_9": "dakkhiṇeyyaṁ,",
  "atk-vin01a2:197_10": "añjalikaraṇīyaṁ,",
  "atk-vin01a2:197_11": "anuttaraṁ puññakkhettaṁ saṅghaṁ paccakkhāmī”ti evaṁ saṅghavevacanena sikkhāpaccakkhānaṁ hoti.",
  "atk-vin01a2:198_0": "Sikkhaṁ paccakkhāmīti na vevacanena paccakkhānaṁ.",
  "atk-vin01a2:198_1": "“Bhikkhusikkhaṁ paccakkhāmi,",
  "atk-vin01a2:198_2": "bhikkhunīsikkhaṁ,",
  "atk-vin01a2:198_3": "adhisīlasikkhaṁ,",
  "atk-vin01a2:198_4": "adhicittasikkhaṁ,",
  "atk-vin01a2:198_5": "adhipaññāsikkhaṁ paccakkhāmī”ti evaṁ sikkhāvevacanena sikkhāpaccakkhānaṁ hoti.",
  "atk-vin01a2:199_0": "Vinayaṁ paccakkhāmīti na vevacanena paccakkhānaṁ.",
  "atk-vin01a2:199_1": "“Bhikkhuvinayaṁ paccakkhāmi,",
  "atk-vin01a2:199_2": "bhikkhunīvinayaṁ,",
  "atk-vin01a2:199_3": "paṭhamaṁ pārājikaṁ,",
  "atk-vin01a2:199_4": "dutiyaṁ tatiyaṁ catutthaṁ pārājikaṁ,",
  "atk-vin01a2:199_5": "saṅghādisesaṁ,",
  "atk-vin01a2:199_6": "thullaccayaṁ,",
  "atk-vin01a2:199_7": "pācittiyaṁ,",
  "atk-vin01a2:199_8": "pāṭidesanīyaṁ, dukkaṭaṁ,",
  "atk-vin01a2:199_9": "dubbhāsitaṁ paccakkhāmī”ti evamādivinayavevacanena sikkhāpaccakkhānaṁ hoti.",
  "atk-vin01a2:200_0": "Pātimokkhaṁ paccakkhāmīti na vevacanena paccakkhānaṁ.",
  "atk-vin01a2:200_1": "“Bhikkhupātimokkhaṁ bhikkhunīpātimokkhaṁ paccakkhāmī”ti evaṁ pātimokkhavevacanena sikkhāpaccakkhānaṁ hoti.",
  "atk-vin01a2:201_0": "Uddesaṁ paccakkhāmīti na vevacanena paccakkhānaṁ.",
  "atk-vin01a2:201_1": "“Bhikkhupātimokkhuddesaṁ,",
  "atk-vin01a2:201_2": "bhikkhunīpātimokkhuddesaṁ,",
  "atk-vin01a2:201_3": "paṭhamaṁ pātimokkhuddesaṁ,",
  "atk-vin01a2:201_4": "dutiyaṁ tatiyaṁ catutthaṁ pañcamaṁ pātimokkhuddesaṁ,",
  "atk-vin01a2:201_5": "sammāsambuddhuddesaṁ,",
  "atk-vin01a2:201_6": "anantabuddhiuddesaṁ,",
  "atk-vin01a2:201_7": "anomabuddhiuddesaṁ,",
  "atk-vin01a2:201_8": "bodhipaññāṇuddesaṁ,",
  "atk-vin01a2:201_9": "dhīruddesaṁ,",
  "atk-vin01a2:201_10": "vigatamohuddesaṁ,",
  "atk-vin01a2:201_11": "pabhinnakhīluddesaṁ,",
  "atk-vin01a2:201_12": "vijitavijayuddesaṁ paccakkhāmī”ti evamādiuddesavevacanena sikkhāpaccakkhānaṁ hoti.",
  "atk-vin01a2:202_0": "Upajjhāyaṁ paccakkhāmīti na vevacanena paccakkhānaṁ.",
  "atk-vin01a2:202_1": "“Yo maṁ pabbājesi,",
  "atk-vin01a2:202_2": "yo maṁ upasampādesi,",
  "atk-vin01a2:202_3": "yassa mūlenāhaṁ pabbajito,",
  "atk-vin01a2:202_4": "yassa mūlenāhaṁ upasampanno,",
  "atk-vin01a2:202_5": "yassamūlikā mayhaṁ pabbajjā,",
  "atk-vin01a2:202_6": "yassamūlikā mayhaṁ upasampadā tāhaṁ paccakkhāmī”ti evaṁ upajjhāyavevacanena sikkhāpaccakkhānaṁ hoti.",
  "atk-vin01a2:203_0": "Ācariyaṁ paccakkhāmīti na vevacanena paccakkhānaṁ.",
  "atk-vin01a2:203_1": "“Yo maṁ pabbājesi,",
  "atk-vin01a2:203_2": "yo maṁ anussāvesi,",
  "atk-vin01a2:203_3": "yāhaṁ nissāya vasāmi,",
  "atk-vin01a2:203_4": "yāhaṁ uddisāpemi,",
  "atk-vin01a2:203_5": "yāhaṁ paripucchāmi,",
  "atk-vin01a2:203_6": "yo maṁ uddisati,",
  "atk-vin01a2:203_7": "yo maṁ paripucchāpeti tāhaṁ paccakkhāmī”ti evaṁ ācariyavevacanena sikkhāpaccakkhānaṁ hoti.",
  "atk-vin01a2:204_0": "Saddhivihārikaṁ paccakkhāmīti na vevacanena paccakkhānaṁ.",
  "atk-vin01a2:204_1": "“Yāhaṁ pabbājesiṁ,",
  "atk-vin01a2:204_2": "yāhaṁ upasampādesiṁ,",
  "atk-vin01a2:204_3": "mayhaṁ mūlena yo pabbajito,",
  "atk-vin01a2:204_4": "mayhaṁ mūlena yo upasampanno,",
  "atk-vin01a2:204_5": "mayhaṁmūlikā yassa pabbajjā,",
  "atk-vin01a2:204_6": "mayhaṁ mūlikā yassa upasampadā tāhaṁ paccakkhāmī”ti evaṁ saddhivihārikavevacanena sikkhāpaccakkhānaṁ hoti.",
  "atk-vin01a2:205_0": "Antevāsikaṁpaccakkhāmīti na vevacanena paccakkhānaṁ.",
  "atk-vin01a2:205_1": "“Yāhaṁ pabbājesiṁ,",
  "atk-vin01a2:205_2": "yāhaṁ anussāvesiṁ,",
  "atk-vin01a2:205_3": "yo maṁ nissāya vasati,",
  "atk-vin01a2:205_4": "yo maṁ uddisāpeti,",
  "atk-vin01a2:205_5": "yo maṁ paripucchati,",
  "atk-vin01a2:205_6": "yassāhaṁ uddisāmi,",
  "atk-vin01a2:205_7": "yāhaṁ paripucchāpemi taṁ paccakkhāmī”ti evaṁ antevāsikavevacanena sikkhāpaccakkhānaṁ hoti.",
  "atk-vin01a2:206_0": "Samānupajjhāyakaṁ paccakkhāmīti na vevacanena paccakkhānaṁ.",
  "atk-vin01a2:206_1": "“Mayhaṁ upajjhāyo yaṁ pabbājesi,",
  "atk-vin01a2:206_2": "yaṁ upasampādesi,",
  "atk-vin01a2:206_3": "yo tassa mūlena pabbajito,",
  "atk-vin01a2:206_4": "yo tassa mūlena upasampanno,",
  "atk-vin01a2:206_5": "yassa tammūlikā pabbajjā,",
  "atk-vin01a2:206_6": "yassa tammūlikā upasampadā taṁ paccakkhāmī”ti evaṁ samānupajjhāyakavevacanena sikkhāpaccakkhānaṁ hoti.",
  "atk-vin01a2:207_0": "Samānācariyakaṁpaccakkhāmīti na vevacanena paccakkhānaṁ.",
  "atk-vin01a2:207_1": "“Mayhaṁ ācariyo yaṁ pabbājesi,",
  "atk-vin01a2:207_2": "yaṁ anussāvesi,",
  "atk-vin01a2:207_3": "yo taṁ nissāya vasati,",
  "atk-vin01a2:207_4": "yo taṁ uddisāpeti paripucchati,",
  "atk-vin01a2:207_5": "yassa me ācariyo uddisati,",
  "atk-vin01a2:207_6": "yaṁ paripucchāpeti taṁ paccakkhāmī”ti evaṁ samānācariyakavevacanena sikkhāpaccakkhānaṁ hoti.",
  "atk-vin01a2:208_0": "Sabrahmacāriṁ paccakkhāmīti na vevacanena paccakkhānaṁ.",
  "atk-vin01a2:208_1": "“Yenāhaṁ saddhiṁ adhisīlaṁ sikkhāmi,",
  "atk-vin01a2:208_2": "adhicittaṁ adhipaññaṁ sikkhāmi taṁ paccakkhāmī”ti evaṁ sabrahmacārivevacanena sikkhāpaccakkhānaṁ hoti.",
  "atk-vin01a2:209_0": "Gihīti maṁ dhārehīti na vevacanena paccakkhānaṁ.",
  "atk-vin01a2:209_1": "“Āgārikoti maṁ dhārehi, kassako, vāṇijo, gorakkho, okallako,",
  "atk-vin01a2:209_2": "moḷibaddho,",
  "atk-vin01a2:209_3": "kāmaguṇikoti maṁ dhārehī”ti evaṁ gihivevacanena sikkhāpaccakkhānaṁ hoti.",
  "atk-vin01a2:210_0": "Upāsakoti maṁ dhārehīti na vevacanena paccakkhānaṁ.",
  "atk-vin01a2:210_1": "“Dvevāciko upāsakoti maṁ dhārehi,",
  "atk-vin01a2:210_2": "tevāciko upāsako,",
  "atk-vin01a2:210_3": "buddhaṁ saraṇagamaniko,",
  "atk-vin01a2:210_4": "dhammaṁ saṅghaṁ saraṇagamaniko,",
  "atk-vin01a2:210_5": "pañcasikkhāpadiko dasasikkhāpadiko upāsakoti maṁ dhārehī”ti evaṁ upāsakavevacanena sikkhāpaccakkhānaṁ hoti.",
  "atk-vin01a2:211_0": "Ārāmikoti maṁ dhārehīti na vevacanena paccakkhānaṁ.",
  "atk-vin01a2:211_1": "“Kappiyakārakoti maṁ dhārehi,",
  "atk-vin01a2:211_2": "veyyāvaccakaro,",
  "atk-vin01a2:211_3": "appaharitakārako,",
  "atk-vin01a2:211_4": "yāgubhājako,",
  "atk-vin01a2:211_5": "phalabhājako,",
  "atk-vin01a2:211_6": "khajjakabhājakoti maṁ dhārehī”ti evaṁ ārāmikavevacanena sikkhāpaccakkhānaṁ hoti.",
  "atk-vin01a2:212_0": "Sāmaṇeroti maṁ dhārehīti na vevacanena paccakkhānaṁ.",
  "atk-vin01a2:212_1": "“Kumārakoti maṁ dhārehi, cellako, ceṭako,",
  "atk-vin01a2:212_2": "moḷigallo,",
  "atk-vin01a2:212_3": "samaṇuddeso’ti maṁ dhārehī”ti evaṁ sāmaṇeravecanena sikkhāpaccakkhānaṁ hoti.",
  "atk-vin01a2:213_0": "Titthiyoti maṁ dhārehīti na vevacanena paccakkhānaṁ.",
  "atk-vin01a2:213_1": "“Nigaṇṭhoti maṁ dhārehi, ājīvako, tāpaso,",
  "atk-vin01a2:213_2": "paribbājako,",
  "atk-vin01a2:213_3": "paṇḍaraṅgoti maṁ dhārehī”ti evaṁ titthiyavevacanena sikkhāpaccakkhānaṁ hoti.",
  "atk-vin01a2:214_0": "Titthiyasāvakotimaṁ dhārehīti na vevacanena paccakkhānaṁ.",
  "atk-vin01a2:214_1": "“Nigaṇṭhasāvakoti maṁ dhārehi” ājīvaka tāpasa paribbājaka paṇḍaraṅgasāvakoti maṁ dhārehīti evaṁ titthiyasāvakavevacanena sikkhāpaccakkhānaṁ hoti.",
  "atk-vin01a2:215_0": "Assamaṇoti maṁ dhārehīti na vevacanena paccakkhānaṁ.",
  "atk-vin01a2:215_1": "“Dussīloti maṁ dhārehi,",
  "atk-vin01a2:215_2": "pāpadhammo,",
  "atk-vin01a2:215_3": "asucisaṅkassarasamācāro,",
  "atk-vin01a2:215_4": "paṭicchannakammanto,",
  "atk-vin01a2:215_5": "assamaṇo samaṇapaṭiñño,",
  "atk-vin01a2:215_6": "abrahmacārī brahmacāripaṭiñño, antopūti, avassuto,",
  "atk-vin01a2:215_7": "kasambujāto,",
  "atk-vin01a2:215_8": "koṇṭho’ti maṁ dhārehī”ti evaṁ assamaṇavevacanena sikkhāpaccakkhānaṁ hoti.",
  "atk-vin01a2:216_0": "Asakyaputtiyoti maṁ dhārehīti na vevacanena paccakkhānaṁ.",
  "atk-vin01a2:216_1": "“Na sammāsambuddhaputtoti maṁ dhārehi,",
  "atk-vin01a2:216_2": "na anantabuddhiputto,",
  "atk-vin01a2:216_3": "na anomabuddhiputto,",
  "atk-vin01a2:216_4": "na bodhipaññāṇaputto,",
  "atk-vin01a2:216_5": "na dhīraputto,",
  "atk-vin01a2:216_6": "na vigatamohaputto,",
  "atk-vin01a2:216_7": "na pabhinnakhīlaputto,",
  "atk-vin01a2:216_8": "na vijitavijayaputtoti maṁ dhārehī”ti evamādiasakyaputtiyavevacanena sikkhāpaccakkhānaṁ hoti.",
  "atk-vin01a2:217_0": "Tehi ākārehi tehi liṅgehi tehi nimittehīti tehi “buddhavevacanāni vā”tiādinā nayena vuttehi buddhādīnaṁ vevacanehi.",
  "atk-vin01a2:217_1": "Vevacanāni hi sikkhāpaccakkhānassa kāraṇattā ākārāni,",
  "atk-vin01a2:217_2": "buddhādīnaṁ saṇṭhānadīpanattā sikkhāpaccakkhānasaṇṭhānattā eva vā liṅgāni,",
  "atk-vin01a2:217_3": "sikkhāpaccakkhānassa sañjānanahetuto manussānaṁ tilakādīni viya nimittānīti vuccanti.",
  "atk-vin01a2:217_4": "Evaṁ kho bhikkhaveti ito paraṁ aññassa sikkhāpaccakkhānakāraṇassa abhāvato niyamento āha.",
  "atk-vin01a2:217_5": "Ayañhettha attho,",
  "atk-vin01a2:217_6": "evameva dubbalyāvikammañceva hoti sikkhāpaccakkhānañca,",
  "atk-vin01a2:217_7": "na ito paraṁ kāraṇamatthīti.",
  "atk-vin01a2:218_0": "54.",
  "atk-vin01a2:218_1": "Evaṁ sikkhāpaccakkhānalakkhaṇaṁ dassetvā appaccakkhāne asammohatthaṁ tasseva ca sikkhāpaccakkhānalakkhaṇassa",
  "atk-vin01a2:218_2": "puggalādivasena vipattidassanatthaṁ “kathañca,",
  "atk-vin01a2:218_3": "bhikkhave,",
  "atk-vin01a2:218_4": "appaccakkhātā”tiādimāha.",
  "atk-vin01a2:218_5": "Tattha yehi ākārehītiādi vuttanayameva.",
  "atk-vin01a2:218_6": "Ummattakoti yakkhummattako vā pittummattako vā yo koci viparītasañño,",
  "atk-vin01a2:218_7": "so sace paccakkhāti,",
  "atk-vin01a2:218_8": "appaccakkhātā hoti sikkhā.",
  "atk-vin01a2:218_9": "Ummattakassāti tādisasseva ummattakassa;",
  "atk-vin01a2:218_10": "tādisassa hi santike sace pakatatto sikkhaṁ paccakkhāti,",
  "atk-vin01a2:218_11": "ummattako na jānāti,",
  "atk-vin01a2:218_12": "appaccakkhātāva hoti sikkhā.",
  "atk-vin01a2:218_13": "Khittacittoti yakkhummattako vuccati.",
  "atk-vin01a2:218_14": "Purimapade pana ummattakasāmaññena vuttaṁ “yakkhummattako vā pittummattako vā”ti.",
  "atk-vin01a2:218_15": "Ubhinnampi viseso anāpattivāre āvi bhavissati.",
  "atk-vin01a2:218_16": "Evaṁ khittacitto sikkhaṁ paccakkhāti,",
  "atk-vin01a2:218_17": "appaccakkhātāva hoti.",
  "atk-vin01a2:218_18": "Tassa santike paccakkhātāpi tamhi ajānante appaccakkhātāva hoti.",
  "atk-vin01a2:219_0": "Vedanāṭṭoti balavatiyā dukkhavedanāya phuṭṭho mucchāpareto;",
  "atk-vin01a2:219_1": "tena vilapantena paccakkhātāpi appaccakkhātāva hoti.",
  "atk-vin01a2:219_2": "Tassa santike paccakkhātāpi tamhi ajānante appaccakkhātā hoti.",
  "atk-vin01a2:220_0": "Devatāya santiketi bhummadevataṁ ādiṁ katvā yāva akaniṭṭhadevatāya santike paccakkhātāpi appaccakkhātāva hoti.",
  "atk-vin01a2:220_1": "Tiracchānagatassāti nāgamāṇavakassa vā supaṇṇamāṇavakassa vā kinnara-hatthi-makkaṭādīnaṁ vā yassa kassaci santike paccakkhātāpi appaccakkhātāva hoti.",
  "atk-vin01a2:220_2": "Tatra ummattakādīnaṁ santike ajānanabhāvena appaccakkhātāti āha.",
  "atk-vin01a2:220_3": "Devatāya santike atikhippaṁ jānanabhāvena.",
  "atk-vin01a2:220_4": "Devatā nāma mahāpaññā tihetukapaṭisandhikā atikhippaṁ jānanti,",
  "atk-vin01a2:220_5": "cittañca nāmetaṁ lahuparivattaṁ.",
  "atk-vin01a2:220_6": "Tasmā cittalahukassa puggalassa cittavaseneva “mā atikhippaṁ vināso ahosī”ti devatāya santike sikkhāpaccakkhānaṁ paṭikkhipi.",
  "atk-vin01a2:221_0": "Manussesu pana niyamo natthi.",
  "atk-vin01a2:221_1": "Yassa kassaci sabhāgassa vā visabhāgassa vā gahaṭṭhassa vā pabbajitassa vā viññussa santike paccakkhātā paccakkhātāva hoti.",
  "atk-vin01a2:221_2": "Sace pana so na jānāti,",
  "atk-vin01a2:221_3": "appaccakkhātāva hotīti etamatthaṁ dassento “ariyakenā”tiādimāha.",
  "atk-vin01a2:221_4": "Tattha ariyakaṁ nāma ariyavohāro,",
  "atk-vin01a2:221_5": "māgadhabhāsā.",
  "atk-vin01a2:221_6": "Milakkhakaṁ nāma yo koci anariyako andhadamiḷādi.",
  "atk-vin01a2:221_7": "So ca na paṭivijānātīti bhāsantare vā anabhiññatāya,",
  "atk-vin01a2:221_8": "buddhasamaye vā akovidatāya “idaṁ nāma atthaṁ esa bhaṇatī”ti nappaṭivijānāti.",
  "atk-vin01a2:221_9": "Davāyāti sahasā aññaṁ bhaṇitukāmo sahasā “buddhaṁ paccakkhāmī”ti bhaṇati.",
  "atk-vin01a2:221_10": "Ravāyāti ravābhaññena,",
  "atk-vin01a2:221_11": "“aññaṁ bhaṇissāmī”ti aññaṁ bhaṇanto.",
  "atk-vin01a2:221_12": "Purimena ko visesoti ce?",
  "atk-vin01a2:221_13": "Purimaṁ paṇḍitassāpi sahasāvasena aññabhaṇanaṁ.",
  "atk-vin01a2:221_14": "Idaṁ pana mandattā momūhattā apakataññuttā pakkhalantassa “aññaṁ bhaṇissāmī”ti aññabhaṇanaṁ.",
  "atk-vin01a2:222_0": "Asāvetukāmo sāvetīti imassa sikkhāpadassa pāḷiṁ vāceti paripucchati uggaṇhāti sajjhāyaṁ karoti vaṇṇeti,",
  "atk-vin01a2:222_1": "ayaṁ vuccati “asāvetukāmo sāvetī”ti.",
  "atk-vin01a2:222_2": "Sāvetukāmo na sāvetīti dubbalabhāvaṁ āvikatvā sikkhaṁ paccakkhanto vacībhedaṁ na karoti,",
  "atk-vin01a2:222_3": "ayaṁ vuccati “sāvetukāmo na sāvetī”ti.",
  "atk-vin01a2:222_4": "Aviññussa sāvetīti mahallakassa vā potthakarūpasadisassa,",
  "atk-vin01a2:222_5": "garumedhassa vā samaye akovidassa,",
  "atk-vin01a2:222_6": "gāmadārakānaṁ vā aviññutaṁ pattānaṁ sāveti.",
  "atk-vin01a2:222_7": "Viññussa na sāvetīti paṇḍitassa ñātuṁ samatthassa na sāveti.",
  "atk-vin01a2:222_8": "Sabbaso vā panāti “buddhaṁ paccakkhāmī”tiādīsu yena yena pariyāyena sikkhā paccakkhātā hoti,",
  "atk-vin01a2:222_9": "tato ekampi vacībhedaṁ katvā na sāveti.",
  "atk-vin01a2:222_10": "Evaṁ khoti appaccakkhānalakkhaṇaṁ niyameti.",
  "atk-vin01a2:222_11": "Ayaṁ hettha attho –",
  "atk-vin01a2:222_12": "“evameva sikkhā appaccakkhātā hoti,",
  "atk-vin01a2:222_13": "na aññena kāraṇenā”ti.",
  "atk-vin01a2:223_0": "Sikkhāpaccakkhānavibhaṅgaṁ niṭṭhitaṁ.",
  "atk-vin01a2:224_0": "Mūlapaññattivaṇṇanā",
  "atk-vin01a2:225_0": "55.",
  "atk-vin01a2:225_1": "Idāni “methunaṁ dhammaṁ paṭiseveyyā”tiādīnaṁ atthadassanatthaṁ “methunadhammo nāmā”tiādimāha.",
  "atk-vin01a2:225_2": "Tattha methunadhammo nāmāti idaṁ niddisitabbassa methunadhammassa uddesapadaṁ.",
  "atk-vin01a2:225_3": "Asaddhammoti asataṁ nīcajanānaṁ dhammo.",
  "atk-vin01a2:225_4": "Gāmadhammoti gāmavāsīnaṁ sevanadhammo.",
  "atk-vin01a2:225_5": "Vasaladhammoti vasalānaṁ dhammo;",
  "atk-vin01a2:225_6": "kilesavassanato vā sayameva vasalo dhammoti vasaladhammo.",
  "atk-vin01a2:225_7": "Duṭṭhullanti duṭṭhuñca kilesehi duṭṭhattā,",
  "atk-vin01a2:225_8": "thūlañca anipuṇabhāvatoti duṭṭhullaṁ.",
  "atk-vin01a2:225_9": "Ito paṭṭhāya ca tīsu padesu “yo so”ti idaṁ parivattetvā “yaṁ ta”nti katvā yojetabbaṁ –",
  "atk-vin01a2:225_10": "“yaṁ taṁ duṭṭhullaṁ,",
  "atk-vin01a2:225_11": "yaṁ taṁ odakantikaṁ,",
  "atk-vin01a2:225_12": "yaṁ taṁ rahassa”nti.",
  "atk-vin01a2:225_13": "Ettha ca yasmā tassa kammassa parivārabhūtaṁ dassanampi gahaṇampi āmasanampi phusanampi ghaṭṭanampi duṭṭhullaṁ,",
  "atk-vin01a2:225_14": "tasmāpi taṁ kammaṁ duṭṭhullaṁ.",
  "atk-vin01a2:225_15": "Yaṁ taṁ duṭṭhullaṁ so methunadhammo.",
  "atk-vin01a2:225_16": "Udakaṁ assa ante suddhatthaṁ ādīyatīti udakantaṁ,",
  "atk-vin01a2:225_17": "udakantameva odakantikaṁ;",
  "atk-vin01a2:225_18": "yaṁ taṁ odakantikaṁ,",
  "atk-vin01a2:225_19": "so methunadhammo.",
  "atk-vin01a2:225_20": "Raho paṭicchanne okāse kattabbatāya rahassaṁ.",
  "atk-vin01a2:225_21": "Yaṁ taṁ rahassaṁ,",
  "atk-vin01a2:225_22": "so methunadhammoti evaṁ yojanā veditabbā.",
  "atk-vin01a2:226_0": "Dvayena dvayena samāpajjitabbato dvayaṁdvayasamāpatti.",
  "atk-vin01a2:226_1": "Tattha yojanā –",
  "atk-vin01a2:226_2": "“yā sā dvayaṁdvayasamāpatti so methunadhammo nāmā”ti.",
  "atk-vin01a2:226_3": "Idha pana taṁ sabbaṁ ekajjhaṁ nigamento āha “eso methunadhammo nāmā”ti.",
  "atk-vin01a2:226_4": "Kiṁ kāraṇā vuccati methunadhammoti?",
  "atk-vin01a2:226_5": "Ubhinnaṁ rattānaṁ sārattānaṁ avassutānaṁ pariyuṭṭhitānaṁ ubhinnaṁ sadisānaṁ dhammoti,",
  "atk-vin01a2:226_6": "taṁ kāraṇā vuccati methunadhammoti.",
  "atk-vin01a2:227_0": "Paṭisevati nāmāti idaṁ “paṭiseveyyā”ti ettha yenākārena paṭiseveyyāti vuccati,",
  "atk-vin01a2:227_1": "tassākārassa dassanatthaṁ mātikāpadaṁ.",
  "atk-vin01a2:227_2": "Yo nittena nimittantiādīsu yo bhikkhu itthiyā nimittena attano nimittaṁ,",
  "atk-vin01a2:227_3": "itthiyā aṅgajātena attano aṅgajātaṁ sabbantimena pamāṇena ekatilabījamattampi vātena asamphuṭṭhe allokāse paveseti,",
  "atk-vin01a2:227_4": "eso paṭisevati nāma;",
  "atk-vin01a2:227_5": "ettakena sīlabhedaṁ pāpuṇāti,",
  "atk-vin01a2:227_6": "pārājiko hoti.",
  "atk-vin01a2:228_0": "Ettha ca itthinimitte cattāri passāni,",
  "atk-vin01a2:228_1": "vemajjhañcāti pañca ṭhānāni labbhanti.",
  "atk-vin01a2:228_2": "Purisanimitte cattāri passāni, majjhaṁ,",
  "atk-vin01a2:228_3": "uparicāti cha.",
  "atk-vin01a2:228_4": "Tasmā itthinimitte heṭṭhā pavesentopi pārājiko hoti.",
  "atk-vin01a2:228_5": "Uparito pavesentopi,",
  "atk-vin01a2:228_6": "ubhohi passehi pavesentopi cattāri ṭhānāni muñcitvā majjhena pavesentopi pārājiko hoti.",
  "atk-vin01a2:228_7": "Purisanimittaṁ pana heṭṭhābhāgena chupantaṁ pavesentopi pārājiko hoti.",
  "atk-vin01a2:228_8": "Uparibhāgena chupantaṁ pavesentopi,",
  "atk-vin01a2:228_9": "ubhohi passehi chupantaṁ pavesentopi,",
  "atk-vin01a2:228_10": "majjheneva chupantaṁ pavesentopi samañchitaṅguliṁ viya majjhimapabbapiṭṭhiyā saṅkocetvā uparibhāgena chupantaṁ pavesentopi pārājiko hoti.",
  "atk-vin01a2:228_11": "Tattha tulādaṇḍasadisaṁ pavesentassāpi cattāri passāni,",
  "atk-vin01a2:228_12": "majjhañcāti pañca ṭhānāni;",
  "atk-vin01a2:228_13": "saṅkocetvā pavesentassāpi cattāri passāni,",
  "atk-vin01a2:228_14": "uparibhāgamajjhañcāti pañca ṭhānāni –",
  "atk-vin01a2:228_15": "evaṁ sabbānipi purisanimitte dasa ṭhānāni honti.",
  "atk-vin01a2:229_0": "Nimitte jātaṁ anaṭṭhakāyappasādaṁ cammakhīlaṁ vā piḷakaṁ vā paveseti,",
  "atk-vin01a2:229_1": "āpatti pārājikassa.",
  "atk-vin01a2:229_2": "Naṭṭhakāyappasādaṁ matacammaṁ vā sukkhapiḷakaṁ vā paveseti,",
  "atk-vin01a2:229_3": "āpatti dukkaṭassa.",
  "atk-vin01a2:229_4": "Methunassādena lomaṁ vā aṅguli-aṅguṭṭhabījādīni vā pavesentassāpi dukkaṭameva.",
  "atk-vin01a2:229_5": "Ayañca methunakathā nāma yasmā duṭṭhullā kathā asabbhikathā,",
  "atk-vin01a2:229_6": "tasmā etaṁ vā aññaṁ vā vinaye īdisaṁ ṭhānaṁ kathentena paṭikkūlamanasikārañca samaṇasaññañca hirottappañca",
  "atk-vin01a2:229_7": "paccupaṭṭhapetvā sammāsambuddhe gāravaṁ uppādetvā asamakāruṇikassa lokanāthassa karuṇāguṇaṁ āvajjetvā",
  "atk-vin01a2:229_8": "kathetabbaṁ.",
  "atk-vin01a2:229_9": "So hi nāma bhagavā sabbaso kāmehi vinivattamānasopi sattānuddayāya lokānukampāya sattesu kāruññataṁ paṭicca",
  "atk-vin01a2:229_10": "sikkhāpadapaññāpanatthāya īdisaṁ kathaṁ kathesi.",
  "atk-vin01a2:229_11": "“Aho satthu karuṇāguṇo”ti evaṁ lokanāthassa karuṇāguṇaṁ āvajjetvā kathetabbaṁ.",
  "atk-vin01a2:230_0": "Apica yadi bhagavā sabbākārena īdisaṁ kathaṁ na katheyya, ko jāneyya “ettakesu",
  "atk-vin01a2:231_0": "Ṭhānesu pārājikaṁ,",
  "atk-vin01a2:231_1": "ettakesu thullaccayaṁ,",
  "atk-vin01a2:231_2": "ettakesu dukkaṭa”nti.",
  "atk-vin01a2:231_3": "Tasmā suṇantenapi kathentenapi bījakena mukhaṁ apidhāya dantavidaṁsakaṁ hasamānena na nisīditabbaṁ.",
  "atk-vin01a2:231_4": "“Sammāsambuddhenāpi īdisaṁ kathita”nti paccavekkhitvā gabbhitena hirottappasampannena satthupaṭibhāgena hutvā kathetabbanti.",
  "atk-vin01a2:232_0": "Mūlapaññattaṁ niṭṭhitaṁ.",
  "atk-vin01a2:233_0": "Anupaññattivāre –",
  "atk-vin01a2:233_1": "antamasoti sabbantimena paricchedena.",
  "atk-vin01a2:233_2": "Tiracchānagatāyapīti paṭisandhivasena tiracchānesu gatāyapi.",
  "atk-vin01a2:233_3": "Pageva manussitthiyāti paṭhamataraṁ manussajātikāya itthiyā.",
  "atk-vin01a2:233_4": "Pārājikavatthubhūtā eva cettha tiracchānagatitthī tiracchānagatāti gahetabbā, na sabbā.",
  "atk-vin01a2:233_5": "Tatrāyaṁ paricchedo –",
  "atk-vin01a2:234_0": "Apadānaṁ ahi macchā, dvipadānañca kukkuṭī;",
  "atk-vin01a2:235_0": "Catuppadānaṁ majjārī, vatthu pārājikassimāti.",
  "atk-vin01a2:236_0": "Tattha ahiggahaṇena sabbāpi ajagaragonasādibhedā dīghajāti saṅgahitā.",
  "atk-vin01a2:236_1": "Tasmā dīghajātīsu yattha tiṇṇaṁ maggānaṁ aññatarasmiṁ sakkā tilaphalamattampi pavesetuṁ,",
  "atk-vin01a2:236_2": "sā pārājikavatthu.",
  "atk-vin01a2:236_3": "Avasesā dukkaṭavatthūti veditabbā.",
  "atk-vin01a2:236_4": "Macchaggahaṇena sabbāpi macchakacchapamaṇḍūkādibhedā odakajāti saṅgahitā.",
  "atk-vin01a2:236_5": "Tatrāpi dīghajātiyaṁ vuttanayeneva pārājikavatthu ca dukkaṭavatthu ca veditabbaṁ.",
  "atk-vin01a2:236_6": "Ayaṁ pana viseso –",
  "atk-vin01a2:236_7": "pataṅgamukhamaṇḍūkā nāma honti tesaṁ mukhasaṇṭhānaṁ mahantaṁ,",
  "atk-vin01a2:236_8": "chiddaṁ appakaṁ,",
  "atk-vin01a2:236_9": "tattha pavesanaṁ nappahoti;",
  "atk-vin01a2:236_10": "mukhasaṇṭhānaṁ pana vaṇasaṅkhepaṁ gacchati,",
  "atk-vin01a2:236_11": "tasmā taṁ thullaccayavatthūti veditabbaṁ.",
  "atk-vin01a2:236_12": "Kukkuṭiggahaṇena sabbāpi kākakapotādibhedā pakkhijāti saṅgahitā.",
  "atk-vin01a2:236_13": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "atk-vin01a2:236_14": "Majjāriggahaṇena sabbāpi rukkhasunakha-muṅgusa-godhādibhedā catuppadajāti saṅgahitā.",
  "atk-vin01a2:236_15": "Tatrāpi vuttanayeneva pārājikavatthu ca dukkaṭavatthu ca veditabbaṁ.",
  "atk-vin01a2:237_0": "Pārājikoti parājito,",
  "atk-vin01a2:237_1": "parājayaṁ āpanno.",
  "atk-vin01a2:237_2": "Ayañhi pārājikasaddo sikkhāpadāpattipuggalesu vattati.",
  "atk-vin01a2:237_3": "Tattha “aṭṭhānametaṁ, ānanda,",
  "atk-vin01a2:237_4": "anavakāso yaṁ tathāgato vajjīnaṁ vā vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ",
  "atk-vin01a2:237_5": "samūhaneyyā”ti evaṁ sikkhāpade vattamāno veditabbo.",
  "atk-vin01a2:237_6": "“Āpattiṁ tvaṁ, bhikkhu,",
  "atk-vin01a2:237_7": "āpanno pārājika”nti evaṁ āpattiyaṁ.",
  "atk-vin01a2:237_8": "“Na mayaṁ pārājikā,",
  "atk-vin01a2:237_9": "yo avahaṭo so pārājiko”ti evaṁ puggale vattamāno veditabbo.",
  "atk-vin01a2:237_10": "“Pārājikena dhammena anuddhaṁseyyā”tiādīsu pana dhamme vattatīti vadanti.",
  "atk-vin01a2:237_11": "Yasmā pana tattha dhammoti katthaci āpatti,",
  "atk-vin01a2:237_12": "katthaci sikkhāpadameva adhippetaṁ,",
  "atk-vin01a2:237_13": "tasmā so visuṁ na vattabbo.",
  "atk-vin01a2:237_14": "Tattha sikkhāpadaṁ yo taṁ atikkamati,",
  "atk-vin01a2:237_15": "taṁ parājeti,",
  "atk-vin01a2:237_16": "tasmā “pārājika”nti vuccati.",
  "atk-vin01a2:237_17": "Āpatti pana yo naṁ ajjhāpajjati,",
  "atk-vin01a2:237_18": "taṁ parājeti,",
  "atk-vin01a2:237_19": "tasmā “pārājikā”ti vuccati.",
  "atk-vin01a2:237_20": "Puggalo yasmā parājito parājayamāpanno,",
  "atk-vin01a2:237_21": "tasmā “pārājiko”ti vuccati.",
  "atk-vin01a2:237_22": "Etameva hi atthaṁ sandhāya parivārepi –",
  "atk-vin01a2:238_0": "“Pārājikanti yaṁ vuttaṁ, taṁ suṇohi yathātathaṁ;",
  "atk-vin01a2:239_0": "Cuto paraddho bhaṭṭho ca, saddhammā hi niraṅkato;",
  "atk-vin01a2:240_0": "Saṁvāsopi tahiṁ natthi, tenetaṁ iti vuccatī”ti vuttaṁ. ;",
  "atk-vin01a2:241_0": "Ayañhettha attho –",
  "atk-vin01a2:241_1": "“taṁ sikkhāpadaṁ vītikkamanto āpattiñca āpanno puggalo cuto hotīti sabbaṁ yojetabbaṁ.",
  "atk-vin01a2:241_2": "Tena vuccatīti yena kāraṇena assamaṇo hoti asakyaputtiyo paribhaṭṭho chinno parājito sāsanato,",
  "atk-vin01a2:241_3": "tena vuccati. Kinti?",
  "atk-vin01a2:241_4": "“Pārājiko hotī”ti.",
  "atk-vin01a2:242_0": "Saha vasanti etthāti saṁvāso,",
  "atk-vin01a2:242_1": "taṁ dassetuṁ “saṁvāso nāmā”ti vatvā “ekakamma”ntiādimāha.",
  "atk-vin01a2:242_2": "Tatrāyaṁ saddhiṁ yojanāya vaṇṇanā –",
  "atk-vin01a2:242_3": "catubbidhampi saṅghakammaṁ sīmāparicchinnehi pakatattehi bhikkhūhi ekato kattabbattā ekakammaṁ nāma.",
  "atk-vin01a2:242_4": "Tathā pañcavidhopi pātimokkhuddeso ekato uddisitabbattā ekuddeso nāma.",
  "atk-vin01a2:242_5": "Paññattaṁ pana sikkhāpadaṁ sabbehipi lajjīpuggalehi samaṁ sikkhitabbabhāvato samasikkhatā nāma.",
  "atk-vin01a2:242_6": "Ettha yasmā sabbepi lajjino etesu kammādīsu saha vasanti,",
  "atk-vin01a2:242_7": "na ekopi tato bahiddhā sandissati,",
  "atk-vin01a2:242_8": "tasmā tāni sabbānipi gahetvā “eso saṁvāso nāmā”ti āha.",
  "atk-vin01a2:242_9": "So ca vuttappakāro saṁvāso tena puggalena saddhiṁ natthi,",
  "atk-vin01a2:242_10": "tena kāraṇena so pārājiko puggalo asaṁvāsoti vuccatīti.",
  "atk-vin01a2:243_0": "56.",
  "atk-vin01a2:243_1": "Evaṁ uddiṭṭhasikkhāpadaṁ padānukkamena vibhajitvā idāni yaṁ taṁ “paṭiseveyyā”ti ettha yenākārena paṭiseveyyāti vuccati,",
  "atk-vin01a2:243_2": "tassākārassa dassanatthaṁ “paṭisevati nāmā”ti idaṁ mātikāpadaṁ ṭhapetvā “nimittena nimittaṁ aṅgajātena aṅgajāta”nti vuttaṁ.",
  "atk-vin01a2:243_3": "Tattha yasmā na kevalaṁ itthiyā eva nimittaṁ pārājikavatthu,",
  "atk-vin01a2:243_4": "na ca manussitthiyā eva,",
  "atk-vin01a2:243_5": "suvaṇṇarajatādimayānañca itthīnampi nimittaṁ vatthumeva na hoti;",
  "atk-vin01a2:243_6": "tasmā yaṁ yaṁ vatthu hoti,",
  "atk-vin01a2:243_7": "taṁ taṁ dassetuṁ “tisso itthiyo”tiādinā nayena yesaṁ nimittāni vatthūni honti,",
  "atk-vin01a2:243_8": "te satte vatvā “manussitthiyā tayo magge”tiādinā nayena tāni vatthūni āha.",
  "atk-vin01a2:244_0": "Tattha tisso itthiyo,",
  "atk-vin01a2:244_1": "tayo ubhatobyañjanakā,",
  "atk-vin01a2:244_2": "tayo paṇḍakā,",
  "atk-vin01a2:244_3": "tayo purisāti pārājikavatthūnaṁ nimittānaṁ nissayā dvādasa sattā honti.",
  "atk-vin01a2:244_4": "Tesu itthipurisā pākaṭā eva.",
  "atk-vin01a2:244_5": "Paṇḍakaubhatobyañjanakabhedo pabbajjākhandhakavaṇṇanāyaṁ pākaṭo bhavissati.",
  "atk-vin01a2:245_0": "Manussitthiyā tayo magge methunaṁ dhammaṁ paṭisevantassāti ettha ca manussitthiyā tīsu maggesūti attho veditabbo.",
  "atk-vin01a2:245_1": "Evaṁ sabbattha.",
  "atk-vin01a2:245_2": "Sabbe eva cete manussitthiyā tayo maggā,",
  "atk-vin01a2:245_3": "amanussitthiyā tayo,",
  "atk-vin01a2:245_4": "tiracchānagatitthiyā tayoti nava;",
  "atk-vin01a2:245_5": "manussaubhatobyañjanakādīnaṁ nava;",
  "atk-vin01a2:245_6": "manussapaṇḍakādīnaṁ dve dve katvā cha;",
  "atk-vin01a2:245_7": "tathā manussapurisādīnanti samatiṁsa maggā honti.",
  "atk-vin01a2:245_8": "Etesu nimittasaṅkhātesu yattha katthaci attano aṅgajātaṁ tilaphalamattampi pavesetvā methunaṁ dhammaṁ paṭisevanto pārājikaṁ āpajjati.",
  "atk-vin01a2:246_0": "Paṭhamacatukkakathāvaṇṇanā",
  "atk-vin01a2:247_0": "57.",
  "atk-vin01a2:247_1": "Āpajjanto pana yasmā sevanacitteneva āpajjati,",
  "atk-vin01a2:247_2": "na vinā tena;",
  "atk-vin01a2:247_3": "tasmā taṁ lakkhaṇaṁ dassento bhagavā “bhikkhussa sevanacittaṁ upaṭṭhite”tiādimāha.",
  "atk-vin01a2:247_4": "Tattha bhikkhussāti methunasevanakassa bhikkhussa.",
  "atk-vin01a2:247_5": "Sevanacittaṁ upaṭṭhiteti bhummatthe paccattavacanaṁ,",
  "atk-vin01a2:247_6": "sevanacitte paccupaṭṭhiteti attho.",
  "atk-vin01a2:247_7": "Vaccamaggaṁ aṅgajātaṁ pavesentassāti yena maggena vaccaṁ nikkhamati taṁ maggaṁ attano aṅgajātaṁ purisanimittaṁ tilaphalamattampi pavesentassa.",
  "atk-vin01a2:247_8": "Āpatti pārājikassāti āpatti pārājikā assa hotīti attho.",
  "atk-vin01a2:247_9": "Atha vā āpattīti āpajjanaṁ hoti.",
  "atk-vin01a2:247_10": "Pārājikassāti pārājikadhammassa.",
  "atk-vin01a2:247_11": "Esa nayo sabbattha.",
  "atk-vin01a2:248_0": "58.",
  "atk-vin01a2:248_1": "Evaṁ sevanacitteneva pavesentassa āpattiṁ dassetvā idāni yasmā taṁ pavesanaṁ nāma na kevalaṁ attūpakkameneva,",
  "atk-vin01a2:248_2": "parūpakkamenāpi hoti.",
  "atk-vin01a2:248_3": "Tatrāpi ca sādiyantasseva āpatti paṭisevanacittasamaṅgissa,",
  "atk-vin01a2:248_4": "na itarassa.",
  "atk-vin01a2:248_5": "Tasmā ye saddhāpabbajitā kulaputtā sammāpaṭipannakā parūpakkamena pavesanepi sati na sādiyanti,",
  "atk-vin01a2:248_6": "tesaṁ rakkhaṇatthaṁ “bhikkhupaccatthikā manussitthi”ntiādimāha.",
  "atk-vin01a2:249_0": "Tattha paṭipakkhaṁ atthayanti icchantīti paccatthikā,",
  "atk-vin01a2:249_1": "bhikkhū eva paccatthikā bhikkhupaccatthikā;",
  "atk-vin01a2:249_2": "visabhāgānaṁ veribhikkhūnametaṁ adhivacanaṁ.",
  "atk-vin01a2:249_3": "Manussitthiṁ bhikkhussa santike ānetvāti issāpakatā taṁ bhikkhuṁ nāsetukāmā āmisena vā upalāpetvā mittasanthavavasena",
  "atk-vin01a2:249_4": "vā “idaṁ amhākaṁ kiccaṁ karohī”ti vatvā kañci manussitthiṁ rattibhāge tassa bhikkhussa vasanokāsaṁ ānetvā.",
  "atk-vin01a2:249_5": "Vaccamaggena aṅgajātaṁ abhinisīdentīti taṁ bhikkhuṁ hatthapādasīsādīsu suggahitaṁ nipparipphandaṁ gahetvā",
  "atk-vin01a2:249_6": "itthiyā vaccamaggena tassa bhikkhuno aṅgajātaṁ abhinisīdenti;",
  "atk-vin01a2:249_7": "sampayojentīti attho.",
  "atk-vin01a2:250_0": "So cetiādīsu so ce bhikkhu vaccamaggabbhantaraṁ attano aṅgajātassa pavesanaṁ sādiyati adhivāseti tasmiṁ khaṇe sevanacittaṁ upaṭṭhāpeti.",
  "atk-vin01a2:250_1": "Paviṭṭhaṁ sādiyati adhivāseti,",
  "atk-vin01a2:250_2": "paviṭṭhakāle sevanacittaṁ upaṭṭhāpeti.",
  "atk-vin01a2:250_3": "Ṭhitaṁ sādiyati adhivāseti,",
  "atk-vin01a2:250_4": "ṭhānappattakāle sukkavissaṭṭhisamaye sevanacittaṁ upaṭṭhāpeti.",
  "atk-vin01a2:250_5": "Uddharaṇaṁ sādiyati adhivāseti,",
  "atk-vin01a2:250_6": "nīharaṇakāle paṭisevanacittaṁ upaṭṭhāpeti.",
  "atk-vin01a2:250_7": "Evaṁ catūsu ṭhānesu sādiyanto “mama verisamaṇehi idaṁ kata”nti vattuṁ na labhati,",
  "atk-vin01a2:250_8": "pārājikāpattimeva āpajjati.",
  "atk-vin01a2:250_9": "Yathā ca imāni cattāri sādiyanto āpajjati;",
  "atk-vin01a2:250_10": "evaṁ purimaṁ ekaṁ asādiyitvā tīṇi sādiyantopi,",
  "atk-vin01a2:250_11": "dve asādiyitvā dve sādiyantopi,",
  "atk-vin01a2:250_12": "tīṇi asādiyitvā ekaṁ sādiyantopi āpajjatiyeva.",
  "atk-vin01a2:250_13": "Sabbaso pana asādiyanto āsīvisamukhaṁ viya aṅgārakāsuṁ viya ca paviṭṭhaṁ aṅgajātaṁ maññamāno nāpajjati.",
  "atk-vin01a2:250_14": "Tena vuttaṁ –",
  "atk-vin01a2:250_15": "“pavesanaṁ na sādiyati…pe…",
  "atk-vin01a2:250_16": "uddharaṇaṁ na sādiyati,",
  "atk-vin01a2:250_17": "anāpattī”ti.",
  "atk-vin01a2:250_18": "Imañhi evarūpaṁ āraddhavipassakaṁ kāye ca jīvite ca anapekkhaṁ ekādasahi aggīhi sampajjalitāni ca sabbāyatanāni",
  "atk-vin01a2:250_19": "ukkhittāsike viya ca vadhake pañca kāmaguṇe passantaṁ puggalaṁ rakkhanto bhagavā paccatthikānañcassa",
  "atk-vin01a2:250_20": "manorathavighātaṁ karonto imaṁ “pavesanaṁ na sādiyatī”tiādikaṁ catukkaṁ nīharitvā ṭhapesīti.",
  "atk-vin01a2:251_0": "Paṭhamacatukkakathā niṭṭhitā.",
  "atk-vin01a2:252_0": "Ekūnasattatidvisatacatukkakathā",
  "atk-vin01a2:253_0": "59-60.",
  "atk-vin01a2:253_1": "Evaṁ paṭhamacatukkaṁ dassetvā idāni yasmā bhikkhupaccatthikā itthiṁ ānetvā na kevalaṁ vaccamaggeneva abhinisīdenti,",
  "atk-vin01a2:253_2": "atha kho passāvamaggenapi mukhenapi.",
  "atk-vin01a2:253_3": "Itthiṁ ānetvāpi ca keci jāgarantiṁ ānenti,",
  "atk-vin01a2:253_4": "keci suttaṁ,",
  "atk-vin01a2:253_5": "keci mattaṁ,",
  "atk-vin01a2:253_6": "keci ummattaṁ,",
  "atk-vin01a2:253_7": "keci pamattaṁ aññavihitaṁ vikkhittacittanti attho.",
  "atk-vin01a2:253_8": "Keci mataṁ akkhāyitaṁ,",
  "atk-vin01a2:253_9": "soṇasiṅgālādīhi akkhāyitanimittanti attho.",
  "atk-vin01a2:253_10": "Keci mataṁ yebhuyyena akkhāyitaṁ,",
  "atk-vin01a2:253_11": "yebhuyyena akkhāyitā nāma yassā nimitte vaccamagge passāvamagge mukhe vā bahutaro okāso akkhāyito hoti.",
  "atk-vin01a2:253_12": "Keci mataṁ yebhuyyena khāyitaṁ,",
  "atk-vin01a2:253_13": "yebhuyyena khāyitā nāma yassā vaccamaggādike nimitte bahuṁ khāyitaṁ hoti,",
  "atk-vin01a2:253_14": "appaṁ akkhāyitaṁ.",
  "atk-vin01a2:253_15": "Na kevalañca manussitthimeva ānenti,",
  "atk-vin01a2:253_16": "atha kho amanussitthimpi tiracchānagatitthimpi.",
  "atk-vin01a2:253_17": "Na kevalañca vuttappakāraṁ itthimeva,",
  "atk-vin01a2:253_18": "ubhatobyañjanakampi paṇḍakampi purisampi ānenti.",
  "atk-vin01a2:253_19": "Tasmā tesaṁ vasena aññānipi catukkāni dassento “bhikkhupaccatthikā manussitthiṁ jāgaranti”ntiādimāha.",
  "atk-vin01a2:254_0": "Tattha pāḷiyā asammohatthaṁ vuttacatukkāni evaṁ saṅkhyāto veditabbāni –",
  "atk-vin01a2:254_1": "manussitthiyā tiṇṇaṁ maggānaṁ vasena tīṇi suddhikacatukkāni,",
  "atk-vin01a2:254_2": "tīṇi jāgarantīcatukkāni,",
  "atk-vin01a2:254_3": "tīṇi suttacatukkāni,",
  "atk-vin01a2:254_4": "tīṇi mattacatukkāni,",
  "atk-vin01a2:254_5": "tīṇi ummattacatukkāni,",
  "atk-vin01a2:254_6": "tīṇi pamattacatukkāni,",
  "atk-vin01a2:254_7": "tīṇi mataakkhāyitacatukkāni,",
  "atk-vin01a2:254_8": "tīṇi yebhuyyena akkhāyitacatukkāni,",
  "atk-vin01a2:254_9": "tīṇi yebhuyyena khāyitacatukkānīti sattavīsati catukkāni.",
  "atk-vin01a2:254_10": "Tathā amanussitthiyā;",
  "atk-vin01a2:254_11": "tathā tiracchānagatitthiyāti itthivāre ekāsīti catukkāni.",
  "atk-vin01a2:254_12": "Yathā ca itthivāre evaṁ ubhatobyañjanakavāre.",
  "atk-vin01a2:254_13": "Paṇḍakapurisavāresu pana dvinnaṁ maggānaṁ vasena catupaṇṇāsa catupaṇṇāsa honti.",
  "atk-vin01a2:254_14": "Evaṁ sabbānipi dvesatāni,",
  "atk-vin01a2:254_15": "sattati ca catukkāni honti,",
  "atk-vin01a2:254_16": "tāni uttānatthāniyeva.",
  "atk-vin01a2:255_0": "Sabbavāresu panettha “mataṁ yebhuyyena akkhāyitaṁ khāyita”nti etasmiṁ ṭhāne ayaṁ vinicchayo –",
  "atk-vin01a2:255_1": "tambapaṇṇidīpe kira dve vinayadharā samānācariyakā therā ahesuṁ –",
  "atk-vin01a2:255_2": "upatissatthero ca,",
  "atk-vin01a2:255_3": "phussadevatthero ca.",
  "atk-vin01a2:255_4": "Te mahābhaye uppanne vinayapiṭakaṁ pariharantā rakkhiṁsu.",
  "atk-vin01a2:255_5": "Tesu upatissatthero byattataro.",
  "atk-vin01a2:255_6": "Tassāpi dve antevāsikā ahesuṁ –",
  "atk-vin01a2:255_7": "mahāpadumatthero ca mahāsumatthero ca.",
  "atk-vin01a2:255_8": "Tesu mahāsumatthero nakkhattuṁ vinayapiṭakaṁ assosi,",
  "atk-vin01a2:255_9": "mahāpadumatthero tena saddhiṁ navakkhattuṁ,",
  "atk-vin01a2:255_10": "visuñca ekakova navakkhattunti aṭṭhārasakkhattuṁ assosi;",
  "atk-vin01a2:255_11": "ayameva tesu byattataro.",
  "atk-vin01a2:255_12": "Tesu mahāsumatthero navakkhattuṁ vinayapiṭakaṁ sutvā ācariyaṁ muñcitvā aparagaṅgaṁ agamāsi.",
  "atk-vin01a2:255_13": "Tato mahāpadumatthero āha –",
  "atk-vin01a2:255_14": "“sūro vata, re,",
  "atk-vin01a2:255_15": "esa vinayadharo yo dharamānakaṁyeva ācariyaṁ muñcitvā aññattha vasitabbaṁ maññati.",
  "atk-vin01a2:255_16": "Nanu ācariye dharamāne vinayapiṭakañca aṭṭhakathā ca anekakkhattuṁ gahetvāpi na vissajjetabbaṁ,",
  "atk-vin01a2:255_17": "niccakālaṁ sotabbaṁ,",
  "atk-vin01a2:255_18": "anusaṁvaccharaṁ sajjhāyitabba”nti.",
  "atk-vin01a2:256_0": "Evaṁ vinayagarukānaṁ bhikkhūnaṁ kāle ekadivasaṁ upatissatthero mahāpadumattherappamukhānaṁ pañcannaṁ",
  "atk-vin01a2:256_1": "antevāsikasatānaṁ paṭhamapārājikasikkhāpade imaṁ padesaṁ vaṇṇento nisinno hoti.",
  "atk-vin01a2:256_2": "Taṁ antevāsikā pucchiṁsu – “bhante,",
  "atk-vin01a2:256_3": "yebhuyyena akkhāyite pārājikaṁ,",
  "atk-vin01a2:256_4": "yebhuyyena khāyite thullaccayaṁ,",
  "atk-vin01a2:256_5": "upaḍḍhakkhāyite kena bhavitabba”nti?",
  "atk-vin01a2:256_6": "Thero āha – “āvuso,",
  "atk-vin01a2:256_7": "buddhā nāma pārājikaṁ paññapentā na sāvasesaṁ katvā paññapenti,",
  "atk-vin01a2:256_8": "anavasesaṁyeva katvā sabbaṁ pariyādiyitvā sotaṁ chinditvā pārājikavatthusmiṁ pārājikameva paññapenti.",
  "atk-vin01a2:256_9": "Idañhi sikkhāpadaṁ lokavajjaṁ,",
  "atk-vin01a2:256_10": "na paṇṇattivajjaṁ.",
  "atk-vin01a2:256_11": "Tasmā yadi upaḍḍhakkhāyite pārājikaṁ bhaveyya,",
  "atk-vin01a2:256_12": "paññapeyya sammāsambuddho.",
  "atk-vin01a2:256_13": "Pārājikacchāyā panettha na dissati,",
  "atk-vin01a2:256_14": "thullaccayameva dissatī”ti.",
  "atk-vin01a2:257_0": "Apica matasarīre pārājikaṁ paññapento bhagavā yebhuyyena akkhāyite ṭhapesi “tato paraṁ pārājikaṁ natthī”ti dassetuṁ.",
  "atk-vin01a2:257_1": "Thullaccayaṁ paññapento yebhuyyena khāyite ṭhapesi “tato paraṁ thullaccayaṁ natthī”ti dassetuntipi veditabbaṁ.",
  "atk-vin01a2:257_2": "Khāyitākhāyitañca nāmetaṁ matasarīrasmiṁyeva veditabbaṁ,",
  "atk-vin01a2:257_3": "na jīvamāne.",
  "atk-vin01a2:257_4": "Jīvamāne hi nakhapiṭṭhippamāṇepi chavimaṁse vā nhārumhi vā sati pārājikameva hoti.",
  "atk-vin01a2:257_5": "Yadipi nimittaṁ sabbaso khāyitaṁ chavicammaṁ natthi,",
  "atk-vin01a2:257_6": "nimittasaṇṭhānaṁ paññāyati,",
  "atk-vin01a2:257_7": "pavesanaṁ jāyati,",
  "atk-vin01a2:257_8": "pārājikameva.",
  "atk-vin01a2:257_9": "Nimittasaṇṭhānaṁ pana anavasesetvā sabbasmiṁ nimitte chinditvā samantato tacchetvā uppāṭite vaṇasaṅkhepavasena thullaccayaṁ.",
  "atk-vin01a2:257_10": "Nimittato patitāya maṁsapesiyā upakkamantassa dukkaṭaṁ.",
  "atk-vin01a2:257_11": "Matasarīre pana yadipi sabbaṁ sarīraṁ khāyitaṁ hoti,",
  "atk-vin01a2:257_12": "yadipi akkhāyitaṁ,",
  "atk-vin01a2:257_13": "tayo pana maggā akkhāyitā,",
  "atk-vin01a2:257_14": "tesu upakkamantassa pārājikaṁ.",
  "atk-vin01a2:257_15": "Yebhuyyena akkhāyite pārājikameva.",
  "atk-vin01a2:257_16": "Upaḍḍhakkhāyite ca yebhuyyena khāyite ca thullaccayaṁ.",
  "atk-vin01a2:258_0": "Manussānaṁ jīvamānakasarīre akkhināsakaṇṇacchiddavatthikosesu satthakādīhi katavaṇe vā methunarāgena",
  "atk-vin01a2:258_1": "tilaphalamattampi aṅgajātaṁ pavesentassa thullaccayameva.",
  "atk-vin01a2:258_2": "Avasesasarīre upakacchakādīsu dukkaṭaṁ.",
  "atk-vin01a2:258_3": "Mate allasarīre pārājikakkhette pārājikaṁ,",
  "atk-vin01a2:258_4": "thullaccayakkhette thullaccayaṁ,",
  "atk-vin01a2:258_5": "dukkaṭakkhette dukkaṭaṁ.",
  "atk-vin01a2:258_6": "Yadā pana sarīraṁ uddhumātakaṁ hoti kuthitaṁ nīlamakkhikasamākiṇṇaṁ kimikulasamākulaṁ navahi vaṇamukhehi",
  "atk-vin01a2:258_7": "paggaḷitapubbakuṇapabhāvena upagantumpi asakkuṇeyyaṁ,",
  "atk-vin01a2:258_8": "tadā pārājikavatthuñca thullaccayavatthuñca vijahati;",
  "atk-vin01a2:258_9": "tādise sarīre yattha katthaci upakkamato dukkaṭameva.",
  "atk-vin01a2:258_10": "Tiracchānagatānaṁ hatthi-assa-goṇa-gadrabha-oṭṭhamahiṁsādīnaṁ nāsāya thullaccayaṁ.",
  "atk-vin01a2:258_11": "Vatthikose thullaccayameva.",
  "atk-vin01a2:258_12": "Sabbesampi tiracchānagatānaṁ akkhikaṇṇavaṇesu dukkaṭaṁ,",
  "atk-vin01a2:258_13": "avasesasarīrepi dukkaṭameva.",
  "atk-vin01a2:258_14": "Matānaṁ allasarīre pārājikakkhette pārājikaṁ,",
  "atk-vin01a2:258_15": "thullaccayakkhette thullaccayaṁ,",
  "atk-vin01a2:258_16": "dukkaṭakkhette dukkaṭaṁ.",
  "atk-vin01a2:259_0": "Kuthitakuṇape pana pubbe vuttanayeneva sabbattha dukkaṭaṁ.",
  "atk-vin01a2:259_1": "Kāyasaṁsaggarāgena vā methunarāgena vā jīvamānakapurisassa vatthikosaṁ appavesento nimittena nimittaṁ chupati, dukkaṭaṁ.",
  "atk-vin01a2:259_2": "Methunarāgena itthiyā appavesento nimittena nimittaṁ chupati,",
  "atk-vin01a2:259_3": "thullaccayaṁ.",
  "atk-vin01a2:259_4": "Mahāaṭṭhakathāyaṁ pana “itthinimittaṁ methunarāgena mukhena chupati thullaccaya”nti vuttaṁ.",
  "atk-vin01a2:259_5": "Cammakkhandhake “chabbaggiyā bhikkhū aciravatiyā nadiyā gāvīnaṁ tarantīnaṁ visāṇesupi gaṇhanti,",
  "atk-vin01a2:259_6": "kaṇṇesupi gaṇhanti,",
  "atk-vin01a2:259_7": "gīvāyapi gaṇhanti,",
  "atk-vin01a2:259_8": "cheppāyapi gaṇhanti,",
  "atk-vin01a2:259_9": "piṭṭhimpi abhiruhanti,",
  "atk-vin01a2:259_10": "rattacittāpi aṅgajātaṁ chupantī”ti imissā aṭṭhuppattiyā avisesena vuttaṁ – “na ca,",
  "atk-vin01a2:259_11": "bhikkhave,",
  "atk-vin01a2:259_12": "rattacittena aṅgajātaṁ chupitabbaṁ,",
  "atk-vin01a2:259_13": "yo chupeyya,",
  "atk-vin01a2:259_14": "āpatti thullaccayassā”ti.",
  "atk-vin01a2:259_15": "Taṁ sabbampi saṁsanditvā yathā na virujjhati tathā gahetabbaṁ.",
  "atk-vin01a2:259_16": "Kathañca na virujjhati?",
  "atk-vin01a2:259_17": "Yaṁ tāva mahāaṭṭhakathāyaṁ vuttaṁ “methunarāgena mukhena chupatī”ti.",
  "atk-vin01a2:259_18": "Tatra kira nimittamukhaṁ mukhanti adhippetaṁ.",
  "atk-vin01a2:259_19": "“Methunarāgenā”ti ca vuttattāpi ayameva tattha adhippāyoti veditabbo.",
  "atk-vin01a2:259_20": "Na hi itthinimitte pakatimukhena methunupakkamo hoti.",
  "atk-vin01a2:259_21": "Khandhakepi ye piṭṭhiṁ abhiruhantā methunarāgena aṅgajātena aṅgajātaṁ chupiṁsu,",
  "atk-vin01a2:259_22": "te sandhāya thullaccayaṁ vuttanti veditabbaṁ.",
  "atk-vin01a2:259_23": "Itarathā hi dukkaṭaṁ siyā.",
  "atk-vin01a2:259_24": "Keci panāhu “khandhakepi mukheneva chupanaṁ sandhāya oḷārikattā kammassa thullaccayaṁ vuttaṁ.",
  "atk-vin01a2:259_25": "Aṭṭhakathāyampi taṁ sandhāyabhāsitaṁ gahetvāva methunarāgena mukhena chupati thullaccayanti vutta”nti.",
  "atk-vin01a2:259_26": "Tasmā suṭṭhu sallakkhetvā ubhosu vinicchayesu yo yuttataro so gahetabbo.",
  "atk-vin01a2:259_27": "Vinayaññū pana purimaṁ pasaṁsanti.",
  "atk-vin01a2:259_28": "Kāyasaṁsaggarāgena pana pakatimukhena vā nimittamukhena vā itthinimittaṁ chupantassa saṅghādiseso.",
  "atk-vin01a2:259_29": "Tiracchānagatitthiyā passāvamaggaṁ nimittamukhena chupantassa vuttanayeneva thullaccayaṁ.",
  "atk-vin01a2:259_30": "Kāyasaṁsaggarāgena dukkaṭanti.",
  "atk-vin01a2:260_0": "Ekūnasattatidvisatacatukkakathā niṭṭhitā.",
  "atk-vin01a2:261_0": "Santhatacatukkabhedakathā",
  "atk-vin01a2:262_0": "61-62.",
  "atk-vin01a2:262_1": "Evaṁ bhagavā paṭipannakassa bhikkhuno rakkhaṇatthaṁ sattatidvisatacatukkāni nīharitvā “idāni ye anāgate",
  "atk-vin01a2:262_2": "pāpabhikkhū ‘santhataṁ imaṁ na kiñci upādinnakaṁ upādinnakena phusati,",
  "atk-vin01a2:262_3": "ko ettha doso’ti sañcicca lesaṁ oḍḍessanti,",
  "atk-vin01a2:262_4": "tesaṁ sāsane patiṭṭhā eva na bhavissatī”ti disvā tesu sattatidvisatacatukkesu ekamekaṁ catukkaṁ catūhi",
  "atk-vin01a2:262_5": "santhatādibhedehi bhinditvā dassento bhikkhupaccatthikā manussitthiṁ bhikkhussa santike ānetvā vaccamaggena",
  "atk-vin01a2:262_6": "passāvamaggena mukhena aṅgajātaṁ abhinisīdenti santhatāya asanthatassātiādimāha.",
  "atk-vin01a2:263_0": "Tattha santhatāya asanthatassātiādīsu santhatāya itthiyā vaccamaggena passāvamaggena mukhena asanthatassa",
  "atk-vin01a2:263_1": "bhikkhussa aṅgajātaṁ abhinisīdentīti iminā nayena yojanā veditabbā.",
  "atk-vin01a2:263_2": "Tattha santhatā nāma yassā tīsu maggesu yo koci maggo paliveṭhetvā vā anto vā pavesetvā yena kenaci vatthena",
  "atk-vin01a2:263_3": "vā paṇṇena vā vākapaṭṭena vā cammena vā tipusīsādīnaṁ paṭṭena vā paṭicchanno.",
  "atk-vin01a2:263_4": "Santhato nāma yassa aṅgajātaṁ tesaṁyeva vatthādīnaṁ yena kenaci paṭicchannaṁ.",
  "atk-vin01a2:263_5": "Tattha upādinnakena vā anupādinnakaṁ ghaṭṭiyatu,",
  "atk-vin01a2:263_6": "anupādinnakena vā upādinnakaṁ,",
  "atk-vin01a2:263_7": "anupādinnakena vā anupādinnakaṁ,",
  "atk-vin01a2:263_8": "upādinnakena vā upādinnakaṁ,",
  "atk-vin01a2:263_9": "sace yattake paviṭṭhe pārājikaṁ hotīti vuttaṁ,",
  "atk-vin01a2:263_10": "tattakaṁ pavisati,",
  "atk-vin01a2:263_11": "sabbattha sādiyantassa pārājikakkhette pārājikaṁ;",
  "atk-vin01a2:263_12": "thullaccayakkhette thullaccayaṁ,",
  "atk-vin01a2:263_13": "dukkaṭakkhette dukkaṭameva hoti.",
  "atk-vin01a2:263_14": "Sace itthinimittaṁ khāṇuṁ katvā santhataṁ,",
  "atk-vin01a2:263_15": "khāṇuṁ ghaṭṭentassa dukkaṭaṁ.",
  "atk-vin01a2:263_16": "Sace purisanimittaṁ khāṇuṁ katvā santhataṁ,",
  "atk-vin01a2:263_17": "khāṇuṁ pavesentassa dukkaṭaṁ.",
  "atk-vin01a2:263_18": "Sace ubhayaṁ khāṇuṁ katvā santhataṁ,",
  "atk-vin01a2:263_19": "khāṇunā khāṇuṁ ghaṭṭentassa dukkaṭaṁ.",
  "atk-vin01a2:263_20": "Sace itthinimitte veḷunaḷapabbādīnaṁ kiñci pakkhittaṁ,",
  "atk-vin01a2:263_21": "tassa heṭṭhābhāgaṁ cepi phusanto tilaphalamattaṁ paveseti,",
  "atk-vin01a2:263_22": "pārājikaṁ.",
  "atk-vin01a2:263_23": "Uparibhāgaṁ cepi ubhosu passesu ekapassaṁ cepi phusanto paveseti,",
  "atk-vin01a2:263_24": "pārājikaṁ.",
  "atk-vin01a2:263_25": "Cattāripi passāni aphusanto pavesetvā tassa talaṁ cepi phusati,",
  "atk-vin01a2:263_26": "pārājikaṁ.",
  "atk-vin01a2:263_27": "Yadi pana passesu vā tale vā aphusanto ākāsagatameva katvā pavesetvā nīharati, dukkaṭaṁ.",
  "atk-vin01a2:263_28": "Bahiddhā khāṇuke phusati dukkaṭameva.",
  "atk-vin01a2:263_29": "Yathā ca itthinimitte vuttaṁ,",
  "atk-vin01a2:263_30": "evaṁ sabbattha lakkhaṇaṁ veditabbanti.",
  "atk-vin01a2:264_0": "Santhatacatukkabhedakathā niṭṭhitā.",
  "atk-vin01a2:265_0": "Bhikkhupaccatthikacatukkabhedavaṇṇanā",
  "atk-vin01a2:266_0": "63-64.",
  "atk-vin01a2:266_1": "Evaṁ santhatacatukkabhedaṁ vatvā idāni yasmā na kevalaṁ manussitthiādike bhikkhussa eva santike ānenti.",
  "atk-vin01a2:266_2": "Atha kho bhikkhumpi tāsaṁ santike ānenti,",
  "atk-vin01a2:266_3": "tasmā tappabhedaṁ dassento “bhikkhupaccatthikā bhikkhuṁ manussitthiyā santike”ti ādinā nayena sabbāni tāni catukkāni punapi nīharitvā dassesi.",
  "atk-vin01a2:266_4": "Tesu vinicchayo vuttanayeneva veditabboti.",
  "atk-vin01a2:267_0": "Bhikkhupaccatthikavasena catukkabhedavaṇṇanā niṭṭhitā.",
  "atk-vin01a2:268_0": "Rājapaccatthikādicatukkabhedakathā",
  "atk-vin01a2:269_0": "65.",
  "atk-vin01a2:269_1": "Yasmā pana na bhikkhupaccatthikā eva evaṁ karonti,",
  "atk-vin01a2:269_2": "rājapaccatthikādayopi karonti.",
  "atk-vin01a2:269_3": "Tasmā tampi pabhedaṁ dassento “rājapaccatthikā”tiādimāha.",
  "atk-vin01a2:269_4": "Tattha rājāno eva paccatthikā rājapaccatthikā.",
  "atk-vin01a2:269_5": "Te ca sayaṁ ānentāpi aññehi āṇāpentāpi ānentiyevāti veditabbā.",
  "atk-vin01a2:269_6": "Corā eva paccatthikā corapaccatthikā.",
  "atk-vin01a2:269_7": "Dhuttāti methunupasaṁhitakhiḍḍāpasutā nāgarikakerāṭiyapurisā,",
  "atk-vin01a2:269_8": "itthidhuttasurādhuttādayo vā;",
  "atk-vin01a2:269_9": "dhuttā eva paccatthikā dhuttapaccatthikā.",
  "atk-vin01a2:269_10": "Gandhanti hadayaṁ vuccati,",
  "atk-vin01a2:269_11": "taṁ uppāṭentīti uppalagandhā,",
  "atk-vin01a2:269_12": "uppalagandhā eva paccatthikā uppalagandhapaccatthikā.",
  "atk-vin01a2:269_13": "Ete kira na kasivaṇijjādīhi jīvanti,",
  "atk-vin01a2:269_14": "panthaghātagāmaghātādīni katvā puttadāraṁ posenti.",
  "atk-vin01a2:269_15": "Te kammasiddhiṁ patthayamānā devatānaṁ āyācetvā tāsaṁ balikammatthaṁ manussānaṁ hadayaṁ uppāṭenti.",
  "atk-vin01a2:269_16": "Sabbakāle ca manussā dullabhā.",
  "atk-vin01a2:269_17": "Bhikkhū pana araññe viharantā sulabhā honti.",
  "atk-vin01a2:269_18": "Te sīlavantaṁ bhikkhuṁ gahetvā “sīlavato vadho nāma bhāriyo hotī”ti maññamānā tassa sīlavināsanatthaṁ manussitthiādike vā ānenti;",
  "atk-vin01a2:269_19": "taṁ vā tattha nenti.",
  "atk-vin01a2:269_20": "Ayamettha viseso.",
  "atk-vin01a2:269_21": "Sesaṁ vuttanayeneva veditabbaṁ.",
  "atk-vin01a2:269_22": "Bhikkhupaccatthikavāre vuttanayeneva ca imesu catūsupi vāresu catukkāni veditabbāni.",
  "atk-vin01a2:269_23": "Pāḷiyaṁ pana saṁkhittena vuttāni.",
  "atk-vin01a2:270_0": "Sabbākārena catukkabhedakathā niṭṭhitā.",
  "atk-vin01a2:271_0": "Āpattānāpattivāravaṇṇanā",
  "atk-vin01a2:272_0": "66.",
  "atk-vin01a2:272_1": "Idāni yaṁ vuttaṁ “manussitthiyā tayo magge methunaṁ dhammaṁ paṭisevantassā”tiādi,",
  "atk-vin01a2:272_2": "ettha asammohatthaṁ “maggena magga”ntiādimāha.",
  "atk-vin01a2:272_3": "Tattha maggena magganti itthiyā tīsu maggesu aññatarena maggena attano aṅgajātaṁ paveseti atha vā sambhinnesu",
  "atk-vin01a2:272_4": "dvīsu maggesu passāvamaggena vaccamaggaṁ vaccamaggena vā passāvamaggaṁ paveseti.",
  "atk-vin01a2:272_5": "Maggena amagganti passāvādimaggena pavesetvā tassa sāmantā vaṇena nīharati.",
  "atk-vin01a2:272_6": "Amaggena magganti maggasāmantena vaṇena pavesetvā maggena nīharati.",
  "atk-vin01a2:272_7": "Amaggena amagganti dvīsu sambhinnavaṇesu ekena vaṇena pavesetvā dutiyena nīharati.",
  "atk-vin01a2:272_8": "Imassa suttassa anulomavasena sabbattha vaṇasaṅkhepe thullaccayaṁ veditabbaṁ.",
  "atk-vin01a2:273_0": "Idāni yaṁ parato vakkhati “anāpatti ajānantassa asādiyantassā”ti,",
  "atk-vin01a2:273_1": "tattha asammohatthaṁ “bhikkhu suttabhikkhumhī”tiādimāha.",
  "atk-vin01a2:273_2": "Tatrāyaṁ adhippāyo –",
  "atk-vin01a2:273_3": "yo paṭibuddho sādiyati so “suttamhi mayi eso vippaṭipajji,",
  "atk-vin01a2:273_4": "nāhaṁ jānāmī”ti na muccati.",
  "atk-vin01a2:273_5": "Ubho nāsetabbāti cettha dvepi liṅganāsanena nāsetabbā.",
  "atk-vin01a2:273_6": "Tatra dūsakassa paṭiññākaraṇaṁ natthi,",
  "atk-vin01a2:273_7": "dūsito pucchitvā paṭiññāya nāsetabbo.",
  "atk-vin01a2:273_8": "Sace na sādiyati,",
  "atk-vin01a2:273_9": "na nāsetabbo.",
  "atk-vin01a2:273_10": "Esa nayo sāmaṇeravārepi.",
  "atk-vin01a2:274_0": "Evaṁ tattha tattha taṁ taṁ āpattiñca anāpattiñca dassetvā idāni anāpattimeva dassento “anāpatti ajānantassā”tiādimāha.",
  "atk-vin01a2:274_1": "Tattha ajānanto nāma yo mahāniddaṁ okkanto parena kataṁ upakkamampi na jānāti vesāliyaṁ mahāvane divāvihāragato bhikkhu viya.",
  "atk-vin01a2:274_2": "Evarūpassa anāpatti.",
  "atk-vin01a2:274_3": "Vuttampi cetaṁ –",
  "atk-vin01a2:274_4": "“‘nāhaṁ bhagavā jānāmī’ti;",
  "atk-vin01a2:274_5": "‘anāpatti, bhikkhu,",
  "atk-vin01a2:274_6": "ajānantassā”’ti.",
  "atk-vin01a2:274_7": "Asādiyanto nāma yo jānitvāpi na sādiyati,",
  "atk-vin01a2:274_8": "tattheva sahasā vuṭṭhitabhikkhu viya.",
  "atk-vin01a2:274_9": "Vuttampi cetaṁ –",
  "atk-vin01a2:274_10": "“‘nāhaṁ bhagavā sādiyi’nti.",
  "atk-vin01a2:274_11": "‘Anāpatti, bhikkhu,",
  "atk-vin01a2:274_12": "asādiyantassā”ti.",
  "atk-vin01a2:275_0": "Ummattako nāma pittummattako.",
  "atk-vin01a2:275_1": "Duvidhañhi pittaṁ –",
  "atk-vin01a2:275_2": "baddhapittaṁ,",
  "atk-vin01a2:275_3": "abaddhapittañcāti.",
  "atk-vin01a2:275_4": "Tattha abaddhapittaṁ lohitaṁ viya sabbaṅgagataṁ,",
  "atk-vin01a2:275_5": "tamhi kupite sattānaṁ kaṇḍukacchusarīrakampādīni honti.",
  "atk-vin01a2:275_6": "Tāni bhesajjakiriyāya vūpasamanti.",
  "atk-vin01a2:275_7": "Baddhapittaṁ pana pittakosake ṭhitaṁ.",
  "atk-vin01a2:275_8": "Tamhi kupite sattā ummattakā honti vipallatthasaññā hirottappaṁ chaḍḍetvā asāruppācāraṁ caranti.",
  "atk-vin01a2:275_9": "Lahukagarukāni sikkhāpadāni maddantāpi na jānanti.",
  "atk-vin01a2:275_10": "Bhesajjakiriyāyapi atekicchā honti.",
  "atk-vin01a2:275_11": "Evarūpassa ummattakassa anāpatti.",
  "atk-vin01a2:276_0": "Khittacitto nāma vissaṭṭhacitto yakkhummattako vuccati.",
  "atk-vin01a2:276_1": "Yakkhā kira bheravāni vā ārammaṇāni dassetvā mukhena hatthaṁ pavesetvā hadayarūpaṁ vā maddantā satte vikkhittacitte vipallatthasaññe karonti.",
  "atk-vin01a2:276_2": "Evarūpassa khittacittassa anāpatti.",
  "atk-vin01a2:276_3": "Tesaṁ pana ubhinnaṁ ayaṁ viseso –",
  "atk-vin01a2:276_4": "pittummattako niccameva ummattako hoti,",
  "atk-vin01a2:276_5": "pakatisaññaṁ na labhati.",
  "atk-vin01a2:276_6": "Yakkhummattako antarantarā pakatisaññaṁ paṭilabhatīti.",
  "atk-vin01a2:276_7": "Idha pana pittummattako vā hotu yakkhummattako vā,",
  "atk-vin01a2:276_8": "yo sabbaso muṭṭhassati kiñci na jānāti,",
  "atk-vin01a2:276_9": "aggimpi suvaṇṇampi gūthampi candanampi ekasadisaṁ maddantova vicarati,",
  "atk-vin01a2:276_10": "evarūpassa anāpatti.",
  "atk-vin01a2:276_11": "Antarantarā saññaṁ paṭilabhitvā ñatvā karontassa pana āpattiyeva.",
  "atk-vin01a2:277_0": "Vedanāṭṭo nāma yo adhimattāya dukkhavedanāya āturo kiñci na jānāti, evarūpassa anāpatti.",
  "atk-vin01a2:278_0": "Ādikammiko nāma yo tasmiṁ tasmiṁ kamme ādibhūto.",
  "atk-vin01a2:278_1": "Idha pana sudinnatthero ādikammiko,",
  "atk-vin01a2:278_2": "tassa anāpatti.",
  "atk-vin01a2:278_3": "Avasesānaṁ makkaṭīsamaṇavajjiputtakādīnaṁ āpattiyevāti.",
  "atk-vin01a2:279_0": "Padabhājanīyavaṇṇanā niṭṭhitā.",
  "atk-vin01a2:280_0": "Pakiṇṇakakathā",
  "atk-vin01a2:281_0": "Imasmiṁ pana sikkhāpade kosallatthaṁ idaṁ pakiṇṇakaṁveditabbaṁ –",
  "atk-vin01a2:282_0": "“Samuṭṭhānañca kiriyā, atho saññā sacittakaṁ;",
  "atk-vin01a2:283_0": "Lokavajjañca kammañca, kusalaṁ vedanāya cā”ti.",
  "atk-vin01a2:284_0": "Tattha “samuṭṭhāna”nti sabbasaṅgāhakavasena cha sikkhāpadasamuṭṭhānāni.",
  "atk-vin01a2:284_1": "Tāni parivāre āvi bhavissanti.",
  "atk-vin01a2:284_2": "Samāsato pana sikkhāpadaṁ nāma –",
  "atk-vin01a2:284_3": "atthi chasamuṭṭhānaṁ,",
  "atk-vin01a2:284_4": "atthi catusamuṭṭhānaṁ,",
  "atk-vin01a2:284_5": "atthi tisamuṭṭhānaṁ,",
  "atk-vin01a2:284_6": "atthi kathinasamuṭṭhānaṁ,",
  "atk-vin01a2:284_7": "atthi eḷakalomasamuṭṭhānaṁ,",
  "atk-vin01a2:284_8": "atthi dhuranikkhepādisamuṭṭhānanti.",
  "atk-vin01a2:285_0": "Tatrāpi kiñci kiriyato samuṭṭhāti,",
  "atk-vin01a2:285_1": "kiñci akiriyato samuṭṭhāti,",
  "atk-vin01a2:285_2": "kiñci kiriyākiriyato samuṭṭhāti,",
  "atk-vin01a2:285_3": "kiñci siyā kiriyato,",
  "atk-vin01a2:285_4": "siyā akiriyato samuṭṭhāti,",
  "atk-vin01a2:285_5": "kiñci siyā kiriyato siyā kiriyākiriyato samuṭṭhāti.",
  "atk-vin01a2:286_0": "Tatrāpi atthi saññāvimokkhaṁ,",
  "atk-vin01a2:286_1": "atthi nosaññāvimokkhaṁ.",
  "atk-vin01a2:286_2": "Tattha yaṁ cittaṅgaṁ labhatiyeva,",
  "atk-vin01a2:286_3": "taṁ saññāvimokkhaṁ;",
  "atk-vin01a2:286_4": "itaraṁ nosaññāvimokkhaṁ.",
  "atk-vin01a2:287_0": "Puna atthi sacittakaṁ,",
  "atk-vin01a2:287_1": "atthi acittakaṁ.",
  "atk-vin01a2:287_2": "Yaṁ saheva cittena āpajjati,",
  "atk-vin01a2:287_3": "taṁ sacittakaṁ;",
  "atk-vin01a2:287_4": "yaṁ vināpi cittena āpajjati,",
  "atk-vin01a2:287_5": "taṁ acittakaṁ.",
  "atk-vin01a2:287_6": "Taṁ sabbampi lokavajjaṁ paṇṇattivajjanti duvidhaṁ.",
  "atk-vin01a2:287_7": "Tesaṁ lakkhaṇaṁ vuttameva.",
  "atk-vin01a2:288_0": "Kammakusalavedanāvasenāpi cettha atthi sikkhāpadaṁ kāyakammaṁ,",
  "atk-vin01a2:288_1": "atthi vacīkammaṁ.",
  "atk-vin01a2:288_2": "Tattha yaṁ kāyadvārikaṁ,",
  "atk-vin01a2:288_3": "taṁ kāyakammaṁ;",
  "atk-vin01a2:288_4": "yaṁ vacīdvārikaṁ,",
  "atk-vin01a2:288_5": "taṁ vacīkammanti veditabbaṁ.",
  "atk-vin01a2:288_6": "Atthi pana sikkhāpadaṁ kusalaṁ,",
  "atk-vin01a2:288_7": "atthi akusalaṁ,",
  "atk-vin01a2:288_8": "atthi abyākataṁ.",
  "atk-vin01a2:288_9": "Dvattiṁseva hi āpattisamauṭṭhāpakacittāni –",
  "atk-vin01a2:288_10": "aṭṭha kāmāvacarakusalāni,",
  "atk-vin01a2:288_11": "dvādasa akusalāni,",
  "atk-vin01a2:288_12": "dasa kāmāvacarakiriyacittāni,",
  "atk-vin01a2:288_13": "kusalato ca kiriyato ca dve abhiññācittānīti.",
  "atk-vin01a2:288_14": "Tesu yaṁ kusalacittena āpajjati,",
  "atk-vin01a2:288_15": "taṁ kusalaṁ;",
  "atk-vin01a2:288_16": "itarehi itaraṁ.",
  "atk-vin01a2:288_17": "Atthi ca sikkhāpadaṁ tivedanaṁ,",
  "atk-vin01a2:288_18": "atthi dvivedanaṁ,",
  "atk-vin01a2:288_19": "atthi ekavedanaṁ.",
  "atk-vin01a2:288_20": "Tattha yaṁ āpajjanto tīsu vedanāsu aññataravedanāsamaṅgī hutvā āpajjati,",
  "atk-vin01a2:288_21": "taṁ tivedanaṁ;",
  "atk-vin01a2:288_22": "yaṁ āpajjanto sukhasamaṅgī vā upekkhāsamaṅgī vā āpajjati,",
  "atk-vin01a2:288_23": "taṁ dvivedanaṁ;",
  "atk-vin01a2:288_24": "yaṁ āpajjanto dukkhavedanāsamaṅgīyeva āpajjati,",
  "atk-vin01a2:288_25": "taṁ ekavedananti veditabbaṁ. Evaṁ –",
  "atk-vin01a2:289_0": "“Samuṭṭhānañca kiriyā, atho saññā sacittakaṁ;",
  "atk-vin01a2:290_0": "Lokavajjañca kammañca, kusalaṁ vedanāya cā”ti.",
  "atk-vin01a2:291_0": "Imaṁ pakiṇṇakaṁ viditvā tesu samuṭṭhānādīsu idaṁ sikkhāpadaṁ samuṭṭhānato ekasamuṭṭhānaṁ.",
  "atk-vin01a2:291_1": "Aṅgavasena dukasamuṭṭhānaṁ,",
  "atk-vin01a2:291_2": "kāyacittato samuṭṭhāti.",
  "atk-vin01a2:291_3": "Kiriyasamuṭṭhānañca karontoyeva hi etaṁ āpajjati.",
  "atk-vin01a2:291_4": "Methunapaṭisaṁyuttāya kāmasaññāya abhāvena muccanato saññāvimokkhaṁ.",
  "atk-vin01a2:291_5": "“Anāpatti ajānantassa asādiyantassā”ti hi vuttaṁ.",
  "atk-vin01a2:291_6": "Methunacitteneva naṁ āpajjati,",
  "atk-vin01a2:291_7": "na vinā cittenāti sacittakaṁ.",
  "atk-vin01a2:291_8": "Rāgavaseneva āpajjitabbato lokavajjaṁ.",
  "atk-vin01a2:291_9": "Kāyadvāreneva samuṭṭhānato kāyakammaṁ.",
  "atk-vin01a2:291_10": "Cittaṁ panettha aṅgamattaṁ hoti,",
  "atk-vin01a2:291_11": "na tassa vasena kammabhāvo labbhati.",
  "atk-vin01a2:291_12": "Lobhacittena āpajjitabbato akusalacittaṁ.",
  "atk-vin01a2:291_13": "Sukhasamaṅgī vā upekkhāsamaṅgī vā taṁ āpajjatīti dvivedananti veditabbaṁ.",
  "atk-vin01a2:291_14": "Sabbañcetaṁ āpattiyaṁ yujjati.",
  "atk-vin01a2:291_15": "Sikkhāpadasīsena pana sabbaaṭṭhakathāsudesanā ārūḷhā,",
  "atk-vin01a2:291_16": "tasmā evaṁ vuttaṁ.",
  "atk-vin01a2:292_0": "Pakiṇṇakakathā niṭṭhitā.",
  "atk-vin01a2:293_0": "Vinītavatthuvaṇṇanā",
  "atk-vin01a2:294_0": "Makkaṭīvajjiputtā ca…pe…",
  "atk-vin01a2:294_1": "vuḍḍhapabbajito migoti idaṁ kiṁ?",
  "atk-vin01a2:294_2": "Imā vinītavatthūnaṁ bhagavatā sayaṁ vinicchitānaṁ tesaṁ tesaṁ vatthūnaṁ uddānagāthā nāma.",
  "atk-vin01a2:294_3": "Tāni vatthūni “sukhaṁ vinayadharā uggaṇhissantī”ti dhammasaṅgāhakattherehi ṭhapitāni.",
  "atk-vin01a2:294_4": "Vatthugāthā pana dharamāneyeva bhagavati upālittherena ṭhapitā “iminā lakkhaṇena āyatiṁ vinayadharā vinayaṁ vinicchinissantī”ti.",
  "atk-vin01a2:294_5": "Tasmā ettha vuttalakkhaṇaṁ sādhukaṁ sallakkhetvā paṭhamasikkhāpadaṁ vinicchinitabbaṁ.",
  "atk-vin01a2:294_6": "Dutiyādīnañca vinītavatthūsu vuttalakkhaṇena dutiyādīni.",
  "atk-vin01a2:294_7": "Vinītavatthūni hi sippikānaṁ paṭicchannakarūpāni viya vinayadharānaṁ paṭicchannakavatthūni hontīti.",
  "atk-vin01a2:295_0": "67.",
  "atk-vin01a2:295_1": "Tattha purimāni dve vatthūni anupaññattiyaṁyeva vuttatthāni.",
  "atk-vin01a2:295_2": "Tatiye vatthumhi gihiliṅgenāti gihivesena odātavattho hutvā.",
  "atk-vin01a2:295_3": "Catutthe natthi kiñci vattabbaṁ.",
  "atk-vin01a2:295_4": "Tato paresu sattasu vatthūsu kusacīranti kuse ganthetvā katacīraṁ.",
  "atk-vin01a2:295_5": "Vākacīraṁ nāma tāpasānaṁ vakkalaṁ.",
  "atk-vin01a2:295_6": "Phalakacīraṁ nāma phalakasaṇṭhānāni phalakāni sibbitvā katacīraṁ.",
  "atk-vin01a2:295_7": "Kesakambaloti kesehi tante vāyitvā katakambalo.",
  "atk-vin01a2:295_8": "Vālakambaloti camaravālehi vāyitvā katakambalo.",
  "atk-vin01a2:295_9": "Ulūkapakkhikanti ulūkasakuṇassa pakkhehi katanivāsanaṁ.",
  "atk-vin01a2:295_10": "Ajinakkhipanti salomaṁ sakhuraṁ ajinamigacammaṁ.",
  "atk-vin01a2:295_11": "Dvādasame vatthumhi sārattoti kāyasaṁsaggarāgena sāratto;",
  "atk-vin01a2:295_12": "taṁ rāgaṁ ñatvā bhagavā “āpatti saṅghādisesassā”ti āha.",
  "atk-vin01a2:296_0": "68.",
  "atk-vin01a2:296_1": "Terasame vatthumhi uppalavaṇṇāti sā therī sāvatthiyaṁ seṭṭhidhītā satasahassakappe abhinīhārasampannā.",
  "atk-vin01a2:296_2": "Tassā pakatiyāpi atidassanīyā nīluppalavaṇṇā kāyacchavi,",
  "atk-vin01a2:296_3": "abbhantare pana kilesasantāpassa abhāvena ativiya virocati.",
  "atk-vin01a2:296_4": "Sā tāyeva vaṇṇapokkharatāya “uppalavaṇṇā”ti nāmaṁ labhi.",
  "atk-vin01a2:296_5": "Paṭibaddhacittoti gihikālato paṭṭhāya rattacitto;",
  "atk-vin01a2:296_6": "so kira tassā ñātidārako hoti.",
  "atk-vin01a2:296_7": "Atha khoti anantaratthe nipāto;",
  "atk-vin01a2:296_8": "mañcake nisinnānantaramevāti vuttaṁ hoti.",
  "atk-vin01a2:296_9": "Divā bāhirato āgantvā dvāraṁ pidhāya nisinnānañhi paṭhamaṁ andhakāraṁ hoti.",
  "atk-vin01a2:296_10": "So yāvassā taṁ andhakāraṁ na nassati,",
  "atk-vin01a2:296_11": "tāvadeva evamakāsīti attho.",
  "atk-vin01a2:296_12": "Dūsesīti padhaṁsesi.",
  "atk-vin01a2:296_13": "Therī pana anavajjā attano samaṇasaññaṁ paccupaṭṭhapetvā asādiyantī nisīdi asaddhammādhippāyena parāmaṭṭhā",
  "atk-vin01a2:296_14": "aggikkhandha-silāthambha-khadirasārakhāṇukā viya.",
  "atk-vin01a2:296_15": "Sopi attano manorathaṁ pūretvā gato.",
  "atk-vin01a2:296_16": "Tassā theriyā dassanapathaṁ vijahantasseva ayaṁ mahāpathavī sinerupabbataṁ dhāretuṁ samatthāpi taṁ pāpapurisaṁ",
  "atk-vin01a2:296_17": "byāmamattakaḷevaraṁ dhāretuṁ asakkontī viya bhijjitvā vivaramadāsi.",
  "atk-vin01a2:296_18": "So taṅkhaṇaññeva avīcijālānaṁ indhanabhāvaṁ agamāsi.",
  "atk-vin01a2:296_19": "Bhagavā taṁ sutvā “anāpatti,",
  "atk-vin01a2:296_20": "bhikkhave,",
  "atk-vin01a2:296_21": "asādiyantiyā”ti vatvā theriṁ sandhāya dhammapade imaṁ gāthaṁ abhāsi –",
  "atk-vin01a2:297_0": "“Vāri pokkharapatteva, āraggeriva sāsapo;",
  "atk-vin01a2:298_0": "Yo na limpati kāmesu, tamahaṁ brūmi brāhmaṇa”nti. ;",
  "atk-vin01a2:299_0": "69.",
  "atk-vin01a2:299_1": "Cuddasame vatthumhi itthiliṅgaṁ pātubhūtanti rattibhāge niddaṁ okkantassa purisasaṇṭhānaṁ massudāṭhikādi sabbaṁ antarahitaṁ itthisaṇṭhānaṁ uppannaṁ.",
  "atk-vin01a2:299_2": "Tameva upajjhaṁ tameva upasampadanti pubbe gahitaupajjhāyameva pubbe kataupasampadameva anujānāmi.",
  "atk-vin01a2:299_3": "Puna upajjhā na gahetabbā;",
  "atk-vin01a2:299_4": "upasampadā na kātabbāti attho.",
  "atk-vin01a2:299_5": "Tāniyevavassānīti bhikkhuupasampadato pabhuti yāva vassagaṇanā,",
  "atk-vin01a2:299_6": "taṁyeva vassagaṇanaṁ anujānāmi.",
  "atk-vin01a2:299_7": "Na ito paṭṭhāya vassagaṇanā kātabbāti attho.",
  "atk-vin01a2:299_8": "Bhikkhunīhi saṅgamitunti bhikkhunīhi saddhiṁ saṅgamituṁ saṅgantuṁ samaṅgī bhavituṁ anujānāmīti attho.",
  "atk-vin01a2:299_9": "Idaṁ vuttaṁ hoti –",
  "atk-vin01a2:299_10": "appatirūpaṁ dānissā bhikkhūnaṁ majjhe vasituṁ,",
  "atk-vin01a2:299_11": "bhikkhunupassayaṁ gantvā bhikkhunīhi saddhiṁ vasatūti.",
  "atk-vin01a2:299_12": "Yā āpattiyo bhikkhūnaṁ bhikkhunīhi sādhāraṇāti yā desanāgāminiyo vā vuṭṭhānagāminiyo vā āpattiyo bhikkhūnaṁ bhikkhunīhi saddhiṁ sādhāraṇā.",
  "atk-vin01a2:299_13": "Tā āpattiyo bhikkhunīnaṁ santike vuṭṭhātunti tā sabbāpi bhikkhunīhi kātabbaṁ vinayakammaṁ katvā bhikkhunīnaṁ santike vuṭṭhātuṁ anujānāmīti attho.",
  "atk-vin01a2:299_14": "Tāhi āpattīhi anāpattīti yā pana bhikkhūnaṁ bhikkhunīhi asādhāraṇā sukkavissaṭṭhi-ādikā āpattiyo,",
  "atk-vin01a2:299_15": "tāhi anāpatti.",
  "atk-vin01a2:299_16": "Liṅgaparivattanena tā āpattiyo vuṭṭhitāva honti.",
  "atk-vin01a2:299_17": "Puna pakatiliṅge uppannepi tāhi āpattīhi tassa anāpattiyevāti ayaṁ tāvettha pāḷivinicchayo.",
  "atk-vin01a2:300_0": "Ayaṁ pana pāḷimutto okkantikavinicchayo –",
  "atk-vin01a2:300_1": "imesu tāva dvīsu liṅgesu purisaliṅgaṁ uttamaṁ,",
  "atk-vin01a2:300_2": "itthiliṅgaṁ hīnaṁ;",
  "atk-vin01a2:300_3": "tasmā purisaliṅgaṁ balavaakusalena antaradhāyati.",
  "atk-vin01a2:300_4": "Itthiliṅgaṁ dubbalakusalena patiṭṭhāti.",
  "atk-vin01a2:300_5": "Itthiliṅgaṁ pana antaradhāyantaṁ dubbalaakusalena antaradhāyati.",
  "atk-vin01a2:300_6": "Purisaliṅgaṁ balavakusalena patiṭṭhāti.",
  "atk-vin01a2:300_7": "Evaṁ ubhayampi akusalena antaradhāyati,",
  "atk-vin01a2:300_8": "kusalena paṭilabbhati.",
  "atk-vin01a2:301_0": "Tattha sace dvinnaṁ bhikkhūnaṁ ekato sajjhāyaṁ vā dhammasākacchaṁ vā katvā ekāgāre nipajjitvā niddaṁ okkantānaṁ ekassa itthiliṅgaṁ pātubhavati,",
  "atk-vin01a2:301_1": "ubhinnampi sahaseyyāpatti hoti.",
  "atk-vin01a2:301_2": "So ce paṭibujjhitvā attano taṁ vippakāraṁ disvā dukkhī dummano rattibhāgeyeva itarassa āroceyya,",
  "atk-vin01a2:301_3": "tena samassāsetabbo – “hotu,",
  "atk-vin01a2:301_4": "mā cintayittha.",
  "atk-vin01a2:301_5": "Vaṭṭasseveso doso.",
  "atk-vin01a2:301_6": "Sammāsambuddhena dvāraṁ dinnaṁ,",
  "atk-vin01a2:301_7": "bhikkhu vā hotu bhikkhunī vā,",
  "atk-vin01a2:301_8": "anāvaṭo dhammo avārito saggamaggo”ti.",
  "atk-vin01a2:301_9": "Samassāsetvā ca evaṁ vattabbaṁ –",
  "atk-vin01a2:301_10": "“tumhehi bhikkhunupassayaṁ gantuṁ vaṭṭati.",
  "atk-vin01a2:301_11": "Atthi vo kāci sandiṭṭhā bhikkhuniyo”ti.",
  "atk-vin01a2:301_12": "Sacassā honti tādisā bhikkhuniyo atthīti,",
  "atk-vin01a2:301_13": "no ce honti natthīti vatvā so bhikkhu vattabbo –",
  "atk-vin01a2:301_14": "“mama saṅgahaṁ karotha;",
  "atk-vin01a2:301_15": "idāni maṁ paṭhamaṁ bhikkhunupassayaṁ nethā”ti.",
  "atk-vin01a2:301_16": "Tena bhikkhunā taṁ gahetvā tassā vā sandiṭṭhānaṁ attano vā sandiṭṭhānaṁ bhikkhunīnaṁ santikaṁ gantabbaṁ.",
  "atk-vin01a2:301_17": "Gacchantena ca na ekakena gantabbaṁ.",
  "atk-vin01a2:301_18": "Catūhi pañcahi bhikkhūhi saddhiṁ jotikañca kattaradaṇḍañca gahetvā saṁvidahanaṁ parimocetvā “mayaṁ asukaṁ nāma ṭhānaṁ gacchāmā”ti gantabbaṁ.",
  "atk-vin01a2:301_19": "Sace bahigāme dūre vihāro hoti,",
  "atk-vin01a2:301_20": "antarāmagge gāmantara-nadīpāra-rattivippavāsa-gaṇaohīyanāpattīhi anāpatti.",
  "atk-vin01a2:301_21": "Bhikkhunupassayaṁ gantvā tā bhikkhuniyo vattabbā –",
  "atk-vin01a2:301_22": "“asukaṁ nāma bhikkhuṁ jānāthā”ti? “Āma, ayyā”ti.",
  "atk-vin01a2:301_23": "“Tassa itthiliṅgaṁ pātubhūtaṁ,",
  "atk-vin01a2:301_24": "saṅgahaṁ dānissa karothā”ti.",
  "atk-vin01a2:301_25": "Tā ce “sādhu, ayyā,",
  "atk-vin01a2:301_26": "idāni mayampi sajjhāyissāma,",
  "atk-vin01a2:301_27": "dhammaṁ sossāma,",
  "atk-vin01a2:301_28": "gacchatha tumhe”ti vatvā saṅgahaṁ karonti,",
  "atk-vin01a2:301_29": "ārādhikā ca honti saṅgāhikā lajjiniyo,",
  "atk-vin01a2:301_30": "tā kopetvā aññattha na gantabbaṁ.",
  "atk-vin01a2:301_31": "Gacchati ce,",
  "atk-vin01a2:301_32": "gāmantara-nadīpāra-rattivippavāsa-gaṇaohīyanāpattīhi na muccati.",
  "atk-vin01a2:301_33": "Sace pana lajjiniyo honti,",
  "atk-vin01a2:301_34": "na saṅgāhikāyo;",
  "atk-vin01a2:301_35": "aññattha gantuṁ labbhati.",
  "atk-vin01a2:301_36": "Sacepi alajjiniyo honti,",
  "atk-vin01a2:301_37": "saṅgahaṁ pana karonti;",
  "atk-vin01a2:301_38": "tāpi pariccajitvā aññattha gantuṁ labbhati.",
  "atk-vin01a2:301_39": "Sace lajjiniyo ca saṅgāhikā ca,",
  "atk-vin01a2:301_40": "ñātikā na honti,",
  "atk-vin01a2:301_41": "āsannagāme pana aññā ñātikāyo honti paṭijagganikā,",
  "atk-vin01a2:301_42": "tāsampi santikaṁ gantuṁ vaṭṭatīti vadanti.",
  "atk-vin01a2:301_43": "Gantvā sace bhikkhubhāvepi nissayapaṭipanno,",
  "atk-vin01a2:301_44": "patirūpāya bhikkhuniyā santike nissayo gahetabbo.",
  "atk-vin01a2:301_45": "Mātikā vā vinayo vā uggahito suggahito,",
  "atk-vin01a2:301_46": "puna uggaṇhanakāraṇaṁ natthi.",
  "atk-vin01a2:301_47": "Sace bhikkhubhāve parisāvacaro,",
  "atk-vin01a2:301_48": "tassa santikeyeva upasampannā sūpasampannā.",
  "atk-vin01a2:301_49": "Aññassa santike nissayo gahetabbo.",
  "atk-vin01a2:301_50": "Pubbe taṁ nissāya vasantehipi aññassa santikeyeva nissayo gahetabbo.",
  "atk-vin01a2:301_51": "Paripuṇṇavassasāmaṇerenāpi aññassa santikeyeva upajjhā gahetabbā.",
  "atk-vin01a2:302_0": "Yaṁ panassa bhikkhubhāve adhiṭṭhitaṁ ticīvarañca patto ca,",
  "atk-vin01a2:302_1": "taṁ adhiṭṭhānaṁ vijahati,",
  "atk-vin01a2:302_2": "puna adhiṭṭhātabbaṁ.",
  "atk-vin01a2:302_3": "Saṅkaccikā ca udakasāṭikā ca gahetabbā.",
  "atk-vin01a2:302_4": "Yaṁ atirekacīvaraṁ vā atirekapatto vā vinayakammaṁ katvā ṭhapito hoti,",
  "atk-vin01a2:302_5": "taṁ sabbampi vinayakammaṁ vijahati,",
  "atk-vin01a2:302_6": "puna kātabbaṁ.",
  "atk-vin01a2:302_7": "Paṭiggahitatelamadhuphāṇitādīnipi paṭiggahaṇaṁ vijahanti.",
  "atk-vin01a2:302_8": "Sace paṭiggahaṇato sattame divase liṅgaṁ parivattati,",
  "atk-vin01a2:302_9": "puna paṭiggahetvā sattāhaṁ vaṭṭati.",
  "atk-vin01a2:302_10": "Yaṁ pana bhikkhukāle aññassa bhikkhuno santakaṁ paṭiggahitaṁ,",
  "atk-vin01a2:302_11": "taṁ paṭiggahaṇaṁ na vijahati.",
  "atk-vin01a2:302_12": "Yaṁ ubhinnaṁ sādhāraṇaṁ avibhajitvā ṭhapitaṁ,",
  "atk-vin01a2:302_13": "taṁ pakatatto rakkhati.",
  "atk-vin01a2:302_14": "Yaṁ pana vibhattaṁ etasseva santakaṁ,",
  "atk-vin01a2:302_15": "taṁ paṭiggahaṇaṁ vijahati.",
  "atk-vin01a2:302_16": "Vuttampi cetaṁ parivāre –",
  "atk-vin01a2:303_0": "“Telaṁ madhuṁ phāṇitañcāpi sappiṁ;",
  "atk-vin01a2:304_0": "Sāmaṁ gahetvāna nikkhipeyya;",
  "atk-vin01a2:305_0": "Avītivatte sattāhe;",
  "atk-vin01a2:306_0": "Sati paccaye paribhuñjantassa āpatti;",
  "atk-vin01a2:307_0": "Pañhā mesā kusalehi cintitā”ti. ;",
  "atk-vin01a2:308_0": "Idañhi liṅgaparivattanaṁ sandhāya vuttaṁ.",
  "atk-vin01a2:308_1": "Paṭiggahaṇaṁ nāma liṅgaparivattanena,",
  "atk-vin01a2:308_2": "kālaṁkiriyāya,",
  "atk-vin01a2:308_3": "sikkhāpaccakkhānena,",
  "atk-vin01a2:308_4": "hīnāyāvattanena,",
  "atk-vin01a2:308_5": "anupasampannassa dānena,",
  "atk-vin01a2:308_6": "anapekkhavissajjanena,",
  "atk-vin01a2:308_7": "acchinditvā gahaṇena ca vijahati.",
  "atk-vin01a2:308_8": "Tasmā sacepi harītakakhaṇḍampi paṭiggahetvā ṭhapitamatthi,",
  "atk-vin01a2:308_9": "sabbamassa paṭiggahaṇaṁ vijahati.",
  "atk-vin01a2:308_10": "Bhikkhuvihāre pana yaṁkiñcissā santakaṁ paṭiggahetvā vā appaṭiggahetvā vā ṭhapitaṁ,",
  "atk-vin01a2:308_11": "sabbassa sāva issarā,",
  "atk-vin01a2:308_12": "āharāpetvā gahetabbaṁ.",
  "atk-vin01a2:308_13": "Yaṁ panettha thāvaraṁ tassā santakaṁ senāsanaṁ vā uparopakā vā,",
  "atk-vin01a2:308_14": "te yassicchati tassa dātabbā.",
  "atk-vin01a2:308_15": "Terasasu sammutīsu yā bhikkhukāle laddhā sammuti,",
  "atk-vin01a2:308_16": "sabbā sā paṭippassambhati.",
  "atk-vin01a2:308_17": "Purimikāya senāsanaggāho paṭippassambhati.",
  "atk-vin01a2:308_18": "Sace pacchimikāya senāsane gahite liṅgaṁ parivattati,",
  "atk-vin01a2:308_19": "bhikkhunisaṅgho cassā uppannaṁ lābhaṁ dātukāmo hoti,",
  "atk-vin01a2:308_20": "apaloketvā dātabbo.",
  "atk-vin01a2:308_21": "Sace bhikkhunīhi sādhāraṇāya paṭicchannāya āpattiyā parivasantassa liṅgaṁ parivattati,",
  "atk-vin01a2:308_22": "pakkhamānattameva dātabbaṁ.",
  "atk-vin01a2:308_23": "Sace mānattaṁ carantassa parivattati,",
  "atk-vin01a2:308_24": "puna pakkhamānattameva dātabbaṁ.",
  "atk-vin01a2:308_25": "Sace ciṇṇamānattassa parivattati,",
  "atk-vin01a2:308_26": "bhikkhunīhi abbhānakammaṁ kātabbaṁ.",
  "atk-vin01a2:308_27": "Sace akusalavipāke parikkhīṇe pakkhamānattakāle punadeva liṅgaṁ parivattati,",
  "atk-vin01a2:308_28": "chārattaṁ mānattameva dātabbaṁ.",
  "atk-vin01a2:308_29": "Sace ciṇṇe pakkhamānatte parivattati,",
  "atk-vin01a2:308_30": "bhikkhūhi abbhānakammaṁ kātabbanti.",
  "atk-vin01a2:309_0": "Anantare bhikkhuniyā liṅgaparivattanavatthumhi idha vuttanayeneva sabbo vinicchayo veditabbo.",
  "atk-vin01a2:309_1": "Ayaṁ pana viseso –",
  "atk-vin01a2:309_2": "sacepi bhikkhunikāle āpannā sañcarittāpatti paṭicchannā hoti,",
  "atk-vin01a2:309_3": "parivāsadānaṁ natthi,",
  "atk-vin01a2:309_4": "chārattaṁ mānattameva dātabbaṁ.",
  "atk-vin01a2:309_5": "Sace pakkhamānattaṁ carantiyā liṅgaṁ parivattati,",
  "atk-vin01a2:309_6": "na tenattho,",
  "atk-vin01a2:309_7": "chārattaṁ mānattameva dātabbaṁ.",
  "atk-vin01a2:309_8": "Sace ciṇṇamānattāya parivattati,",
  "atk-vin01a2:309_9": "puna mānattaṁ adatvā bhikkhūhi abbhetabbo.",
  "atk-vin01a2:309_10": "Atha bhikkhūhi mānatte adinne puna liṅgaṁ parivattati,",
  "atk-vin01a2:309_11": "bhikkhunīhi pakkhamānattameva dātabbaṁ.",
  "atk-vin01a2:309_12": "Atha chārattaṁ mānattaṁ carantassa puna parivattati,",
  "atk-vin01a2:309_13": "pakkhamānattameva dātabbaṁ.",
  "atk-vin01a2:309_14": "Ciṇṇamānattassa pana liṅgaparivatte jāte bhikkhunīhi abbhānakammaṁ kātabbaṁ.",
  "atk-vin01a2:309_15": "Puna parivatte ca liṅge bhikkhunibhāve ṭhitāyapi yā āpattiyo pubbe paṭippassaddhā,",
  "atk-vin01a2:309_16": "tā suppaṭippassaddhā evāti.",
  "atk-vin01a2:310_0": "70. Ito parāni “mātuyā methunaṁ dhamma”ntiādīni cattāri vatthūni uttānatthāniyeva.",
  "atk-vin01a2:311_0": "71.",
  "atk-vin01a2:311_1": "Mudupiṭṭhikavatthumhi so kira bhikkhu naṭapubbako.",
  "atk-vin01a2:311_2": "Tassa sippakosallatthaṁ parikammakatā piṭṭhi mudukā ahosi.",
  "atk-vin01a2:311_3": "Tasmā evaṁ kātuṁ asakkhi.",
  "atk-vin01a2:312_0": "Lambīvatthumhi tassa bhikkhussa aṅgajātaṁ dīghaṁ hoti lambati, tasmā lambīti vutto.",
  "atk-vin01a2:313_0": "Ito parāni dve vaṇavatthūni uttānāneva. Lepacittavatthumhi lepacittaṁ nāma cittakammarūpaṁ.",
  "atk-vin01a2:314_0": "Dārudhītalikavatthumhi dārudhītalikā nāma kaṭṭharūpaṁ.",
  "atk-vin01a2:314_1": "Yathā ca imesu dvīsu evaṁ aññesupi dantarūpa-potthakarūpa-loharūpādīsu anupādinnakesu itthirūpesu nimitte",
  "atk-vin01a2:314_2": "methunarāgena upakkamantassa asuci muccatu vā mā vā,",
  "atk-vin01a2:314_3": "dukkaṭameva.",
  "atk-vin01a2:314_4": "Kāyasaṁsaggarāgena upakkamantassāpi tatheva dukkaṭaṁ.",
  "atk-vin01a2:314_5": "Mocanarāgena pana upakkamantassa mutte saṅghādiseso,",
  "atk-vin01a2:314_6": "amutte thullaccayanti.",
  "atk-vin01a2:315_0": "72.",
  "atk-vin01a2:315_1": "Sundaravatthumhi ayaṁ sundaro nāma rājagahe kuladārako saddhāya pabbajito;",
  "atk-vin01a2:315_2": "attabhāvassa abhirūpatāya “sundaro”ti nāmaṁ labhi.",
  "atk-vin01a2:315_3": "Taṁ rathikāya gacchantaṁ disvā samuppannachandarāgā sā itthī imaṁ vippakāraṁ akāsi.",
  "atk-vin01a2:315_4": "Thero pana anāgāmī.",
  "atk-vin01a2:315_5": "Tasmā so na sādiyi.",
  "atk-vin01a2:315_6": "Aññesaṁ pana avisayo eso.",
  "atk-vin01a2:316_0": "Ito paresu catūsu vatthūsu te bhikkhū jaḷā dummedhā mātugāmassa vacanaṁ gahetvā tathā katvā pacchā kukkuccāyiṁsu.",
  "atk-vin01a2:317_0": "73.",
  "atk-vin01a2:317_1": "Akkhāyitādīni tīṇi vatthūni uttānatthāneva.",
  "atk-vin01a2:317_2": "Dvīsu chinnasīsavatthūsu ayaṁ vinicchayo –",
  "atk-vin01a2:317_3": "vaṭṭakate mukhe vivaṭe aṅgajātaṁ pavesento sace heṭṭhā vā upari vā ubhayapassehi vā chupantaṁ paveseti,",
  "atk-vin01a2:317_4": "pārājikaṁ.",
  "atk-vin01a2:317_5": "Catūhipi passehi achupantaṁ pavesetvā abbhantare tālukaṁ chupati,",
  "atk-vin01a2:317_6": "pārājikameva.",
  "atk-vin01a2:317_7": "Cattāri passāni tālukañca achupanto ākāsagatameva katvā paveseti ca nīharati ca, dukkaṭaṁ.",
  "atk-vin01a2:317_8": "Yadi pana dantā suphusitā,",
  "atk-vin01a2:317_9": "antomukhe okāso natthi,",
  "atk-vin01a2:317_10": "dantā ca bahi oṭṭhamaṁsena paṭicchannā,",
  "atk-vin01a2:317_11": "tattha vātena asamphuṭṭhaṁ allokāsaṁ tilaphalamattampi pavesentassa pārājikameva.",
  "atk-vin01a2:317_12": "Uppāṭite pana oṭṭhamaṁse dantesuyeva upakkamantassa thullaccayaṁ.",
  "atk-vin01a2:317_13": "Yopi danto bahi nikkhamitvā tiṭṭhati,",
  "atk-vin01a2:317_14": "na sakkā oṭṭhehi pidahituṁ.",
  "atk-vin01a2:317_15": "Tattha upakkamantepi bahi nikkhantajivhāya upakkamantepi thullaccayameva.",
  "atk-vin01a2:317_16": "Jīvamānakasarīrepi bahi nikkhantajivhāya thullaccayameva.",
  "atk-vin01a2:317_17": "Yadi pana bahijivhāya paliveṭhetvā antomukhaṁ paveseti,",
  "atk-vin01a2:317_18": "pārājikameva.",
  "atk-vin01a2:317_19": "Uparigīvāya chinnasīsassapi adhobhāgena aṅgajātaṁ pavesetvā tālukaṁ chupantassa pārājikameva.",
  "atk-vin01a2:318_0": "Aṭṭhikavatthumhi susānaṁ gacchantassāpi dukkaṭaṁ.",
  "atk-vin01a2:318_1": "Aṭṭhikāni saṅkaḍḍhantassāpi,",
  "atk-vin01a2:318_2": "nimitte methunarāgena upakkamantassāpi,",
  "atk-vin01a2:318_3": "kāyasaṁsaggarāgena upakkamantassāpi,",
  "atk-vin01a2:318_4": "muccatu vā mā vā,",
  "atk-vin01a2:318_5": "dukkaṭameva.",
  "atk-vin01a2:318_6": "Mocanarāgena pana upakkamantassa muccante saṅghādiseso,",
  "atk-vin01a2:318_7": "amuccante thullaccayameva.",
  "atk-vin01a2:319_0": "Nāgīvatthumhi nāgamāṇavikā vā hotu kinnarīādīnaṁ vā aññatarā, sabbattha pārājikaṁ.",
  "atk-vin01a2:320_0": "Yakkhīvatthumhi sabbāpi devatā yakkhīyeva.",
  "atk-vin01a2:321_0": "Petīvatthumhi nijjhāmataṇhikādipetiyo allīyitumpi na sakkā.",
  "atk-vin01a2:321_1": "Vimānapetiyo pana atthi;",
  "atk-vin01a2:321_2": "yāsaṁ kāḷapakkhe akusalaṁ vipaccati,",
  "atk-vin01a2:321_3": "juṇhapakkhe devatā viya sampattiṁ anubhonti.",
  "atk-vin01a2:321_4": "Evarūpāya petiyā vā yakkhiyā vā sace dassana-gahaṇa-āmasana-phusana-ghaṭṭanāni paññāyanti,",
  "atk-vin01a2:321_5": "pārājikaṁ.",
  "atk-vin01a2:321_6": "Athāpi dassanaṁ natthi,",
  "atk-vin01a2:321_7": "itarāni paññāyanti,",
  "atk-vin01a2:321_8": "pārājikameva.",
  "atk-vin01a2:321_9": "Atha dassanagahaṇāni na paññāyanti,",
  "atk-vin01a2:321_10": "āmasanaphusanaghaṭṭanehi paññāyamānehi taṁ puggalaṁ visaññaṁ katvā attano manorathaṁ pūretvā gacchati,",
  "atk-vin01a2:321_11": "ayaṁ avisayo nāma.",
  "atk-vin01a2:321_12": "Tasmā ettha avisayattā anāpatti.",
  "atk-vin01a2:321_13": "Paṇḍakavatthu pākaṭameva.",
  "atk-vin01a2:322_0": "Upahatindriyavatthumhi upahatindriyoti upahatakāyappasādo khāṇukaṇṭakamiva sukhaṁ vā dukkhaṁ vā na vedayati.",
  "atk-vin01a2:322_1": "Avedayantassāpi sevanacittavasena āpatti.",
  "atk-vin01a2:323_0": "Chupitamattavatthusmiṁ yo “methunaṁ dhammaṁ paṭisevissāmī”ti mātugāmaṁ gaṇhitvā methune virajjitvā vippaṭisārī hoti,",
  "atk-vin01a2:323_1": "dukkaṭamevassa hoti.",
  "atk-vin01a2:323_2": "Methunadhammassa hi pubbapayogā hatthaggāhādayo yāva sīsaṁ na pāpuṇāti,",
  "atk-vin01a2:323_3": "tāva dukkaṭe tiṭṭhanti.",
  "atk-vin01a2:323_4": "Sīse patte pārājikaṁ hoti.",
  "atk-vin01a2:323_5": "Paṭhamapārājikassa hi dukkaṭameva sāmantaṁ.",
  "atk-vin01a2:323_6": "Itaresaṁ tiṇṇaṁ thullaccayaṁ.",
  "atk-vin01a2:323_7": "Ayaṁ pana bhikkhu methunadhamme virajjitvā kāyasaṁsaggaṁ sādiyīti veditabbo.",
  "atk-vin01a2:323_8": "Tenāha bhagavā –",
  "atk-vin01a2:323_9": "“āpatti saṅghādisesassā”ti.",
  "atk-vin01a2:324_0": "74.",
  "atk-vin01a2:324_1": "Bhaddiyavatthusmiṁ bhaddiyaṁ nāma taṁ nagaraṁ.",
  "atk-vin01a2:324_2": "Jātiyāvanaṁ nāma jātipupphagumbānaṁ ussannatāya evaṁ laddhanāmaṁ;",
  "atk-vin01a2:324_3": "taṁ tassa nagarassa upacāre vanaṁ hoti.",
  "atk-vin01a2:324_4": "So tattha nipanno tena vātupatthambhena mahāniddaṁ okkami.",
  "atk-vin01a2:324_5": "Ekarasaṁ bhavaṅgameva vattati.",
  "atk-vin01a2:324_6": "Kilinnaṁ passitvāti asucikiliṭṭhaṁ passitvā.",
  "atk-vin01a2:325_0": "75. Ito parāni sādiyanapaṭisaṁyuttāni cattāri vatthūni, ajānanavatthu cāti pañca uttānatthāneva.",
  "atk-vin01a2:326_0": "76.",
  "atk-vin01a2:326_1": "Dvīsu asādiyanavatthūsu sahasā vuṭṭhāsīti āsīvisena daṭṭho viya agginā daḍḍho viya ca turitaṁ vuṭṭhāsi.",
  "atk-vin01a2:326_2": "Akkamitvā pavattesīti appamatto bhikkhu āraddhavipassako upaṭṭhitassati khippaṁ vuṭṭhahantova akkamitvā",
  "atk-vin01a2:326_3": "bhūmiyaṁ vaṭṭento parivaṭṭento viheṭhento pātesi.",
  "atk-vin01a2:326_4": "Puthujjanakalyāṇakena hi evarūpesu ṭhānesu cittaṁ rakkhitabbaṁ.",
  "atk-vin01a2:326_5": "Ayañca tesaṁ aññataro saṅgāmasīsayodho bhikkhu.",
  "atk-vin01a2:327_0": "77.",
  "atk-vin01a2:327_1": "Dvāraṁ vivaritvā nipannavatthumhi divā paṭisallīyantenāti divā nipajjantena.",
  "atk-vin01a2:327_2": "Dvāraṁ saṁvaritvā paṭisallīyitunti dvāraṁ pidahitvā nipajjituṁ.",
  "atk-vin01a2:327_3": "Ettha ca kiñcāpi pāḷiyaṁ “ayaṁ nāma āpattī”ti na vuttā.",
  "atk-vin01a2:327_4": "Vivaritvā nipannadosena pana uppanne vatthusmiṁ “anujānāmi,",
  "atk-vin01a2:327_5": "bhikkhave,",
  "atk-vin01a2:327_6": "divā paṭisallīyantena dvāraṁ saṁvaritvā paṭisallīyitu”nti vuttattā asaṁvaritvā paṭisallīyantassa dukkaṭaṁ vuttaṁ.",
  "atk-vin01a2:327_7": "Bhagavato hi adhippāyaṁ ñatvā upālittherādīhi aṭṭhakathā ṭhapitā.",
  "atk-vin01a2:327_8": "“Atthāpatti divā āpajjati no ratti”nti imināpi cetaṁ siddhaṁ.",
  "atk-vin01a2:328_0": "Kīdisaṁ pana dvāraṁ saṁvaritabbaṁ,",
  "atk-vin01a2:328_1": "kīdisaṁ na saṁvaritabbaṁ?",
  "atk-vin01a2:328_2": "Rukkhapadaraveḷupadarakilañjapaṇṇādīnaṁ yena kenaci kavāṭaṁ katvā heṭṭhā udukkhale upari uttarapāsake",
  "atk-vin01a2:328_3": "ca pavesetvā kataṁ parivattakadvārameva saṁvaritabbaṁ.",
  "atk-vin01a2:328_4": "Aññaṁ gorūpānaṁ vajesu viya rukkhasūcikaṇṭakadvāraṁ,",
  "atk-vin01a2:328_5": "gāmathakanakaṁ cakkalakayuttadvāraṁ,",
  "atk-vin01a2:328_6": "phalakesu vā kiṭikāsu vā dve tīṇi cakkalakāni yojetvā kataṁ saṁsaraṇakiṭikadvāraṁ,",
  "atk-vin01a2:328_7": "āpaṇesu viya kataṁ ugghāṭanakiṭikadvāraṁ,",
  "atk-vin01a2:328_8": "dvīsu tīsu ṭhānesu veṇusalākā gopphetvā paṇṇakuṭīsu kataṁ salākahatthakadvāraṁ,",
  "atk-vin01a2:328_9": "dussasāṇidvāranti evarūpaṁ dvāraṁ na saṁvaritabbaṁ.",
  "atk-vin01a2:328_10": "Pattahatthassa kavāṭappaṇāmane pana ekaṁ dussasāṇidvārameva anāpattikaraṁ,",
  "atk-vin01a2:328_11": "avasesāni paṇāmentassa āpatti.",
  "atk-vin01a2:328_12": "Divā paṭisallīyantassa pana parivattakadvārameva āpattikaraṁ,",
  "atk-vin01a2:328_13": "sesāni saṁvaritvā vā asaṁvaritvā vā nipannassa āpatti natthi.",
  "atk-vin01a2:328_14": "Saṁvaritvā pana nipajjitabbaṁ,",
  "atk-vin01a2:328_15": "etaṁ vattaṁ.",
  "atk-vin01a2:329_0": "Parivattakadvāraṁ pana kittakena saṁvutaṁ hoti?",
  "atk-vin01a2:329_1": "Sūcighaṭikādīsu dinnāsu saṁvutameva hoti.",
  "atk-vin01a2:329_2": "Apica kho sūcimattepi dinne vaṭṭati.",
  "atk-vin01a2:329_3": "Ghaṭikamattepi dinne vaṭṭati.",
  "atk-vin01a2:329_4": "Dvārabāhaṁ phusitvā pihitamattepi vaṭṭati.",
  "atk-vin01a2:329_5": "Īsakaṁ aphusitepi vaṭṭati.",
  "atk-vin01a2:329_6": "Sabbantimena vidhinā yāvatā sīsaṁ nappavisati tāvatā aphusitepi vaṭṭatīti.",
  "atk-vin01a2:329_7": "Sace bahūnaṁ vaḷañjanaṭṭhānaṁ hoti,",
  "atk-vin01a2:329_8": "bhikkhuṁ vā sāmaṇeraṁ vā “dvāraṁ, āvuso,",
  "atk-vin01a2:329_9": "jaggāhī”ti vatvāpi nipajjituṁ vaṭṭati.",
  "atk-vin01a2:329_10": "Atha bhikkhū cīvarakammaṁ vā aññaṁ vā kiñci karontā nisinnā honti,",
  "atk-vin01a2:329_11": "“ete dvāraṁ jaggissantī”ti ābhogaṁ katvāpi nipajjituṁ vaṭṭati.",
  "atk-vin01a2:329_12": "Kurundaṭṭhakathāyaṁ pana “upāsakampi āpucchitvā vā,",
  "atk-vin01a2:329_13": "‘esa jaggissatī’ti ābhogaṁ katvā vā nipajjituṁ vaṭṭati.",
  "atk-vin01a2:329_14": "Kevalaṁ bhikkhuniṁ vā mātugāmaṁ vā āpucchituṁ na vaṭṭatī”ti vuttaṁ.",
  "atk-vin01a2:329_15": "Atha dvārassa udukkhalaṁ vā uttarapāsako vā bhinno vā hoti aṭṭhapito vā,",
  "atk-vin01a2:329_16": "saṁvarituṁ na sakkoti,",
  "atk-vin01a2:329_17": "navakammatthaṁ vā pana iṭṭhakapuñjo vā mattikādīnaṁ vā rāsi antodvāre kato hoti,",
  "atk-vin01a2:329_18": "aṭṭaṁ vā bandhanti,",
  "atk-vin01a2:329_19": "yathā saṁvarituṁ na sakkoti;",
  "atk-vin01a2:329_20": "evarūpe antarāye sati asaṁvaritvāpi nipajjituṁ vaṭṭati.",
  "atk-vin01a2:329_21": "Yadi pana kavāṭaṁ natthi,",
  "atk-vin01a2:329_22": "laddhakappameva.",
  "atk-vin01a2:329_23": "Upari sayantena nisseṇiṁ āropetvā nipajjitabbaṁ.",
  "atk-vin01a2:329_24": "Sace nisseṇimatthake thakanakaṁ hoti,",
  "atk-vin01a2:329_25": "thaketvāpi nipajjitabbaṁ.",
  "atk-vin01a2:329_26": "Gabbhe nipajjantena gabbhadvāraṁ vā pamukhadvāraṁ vā yaṁkiñci saṁvaritvā nipajjituṁ vaṭṭati.",
  "atk-vin01a2:329_27": "Sace ekakuṭṭake gehe dvīsu passesu dvārāni katvā vaḷañjanti,",
  "atk-vin01a2:329_28": "dvepi dvārāni jaggitabbāni.",
  "atk-vin01a2:330_0": "Tibhūmakepi pāsāde dvāraṁ jaggitabbameva.",
  "atk-vin01a2:330_1": "Sace bhikkhācārā paṭikkamma lohapāsādasadisaṁ pāsādaṁ bahū bhikkhū divāvihāratthaṁ pavisanti,",
  "atk-vin01a2:330_2": "saṅghattherena dvārapālassa “dvāraṁ jaggāhī”ti vatvā vā “dvārajagganaṁ etassa bhāro”ti ābhogaṁ katvā vā pavisitvā nipajjitabbaṁ.",
  "atk-vin01a2:330_3": "Yāva saṅghanavakena evameva kattabbaṁ.",
  "atk-vin01a2:330_4": "Pure pavisantānaṁ “dvārajagganaṁ nāma pacchimānaṁ bhāro”ti evaṁ ābhogaṁ kātumpi vaṭṭati.",
  "atk-vin01a2:330_5": "Anāpucchā vā ābhogaṁ vā akatvā antogabbhe vā asaṁvutadvāre bahi vā nipajjantānaṁ āpatti.",
  "atk-vin01a2:330_6": "Gabbhe vā bahi vā nipajjanakālepi “dvārajagganaṁ nāma mahādvāre dvārapālassa bhāro”ti ābhogaṁ katvā nipajjituṁ vaṭṭatiyeva.",
  "atk-vin01a2:330_7": "Lohapāsādādīsu ākāsatale nipajjantenāpi dvāraṁ saṁvaritabbameva.",
  "atk-vin01a2:331_0": "Ayañhettha saṅkhepo –",
  "atk-vin01a2:331_1": "idaṁ divāpaṭisallīyanaṁ yena kenaci parikkhitte sadvārabandhe ṭhāne kathitaṁ.",
  "atk-vin01a2:331_2": "Tasmā abbhokāse vā rukkhamūle vā maṇḍape vā yattha katthaci sadvārabandhe nipajjantena dvāraṁ saṁvaritvāva nipajjitabbaṁ.",
  "atk-vin01a2:331_3": "Sace mahāpariveṇaṁ hoti,",
  "atk-vin01a2:331_4": "mahābodhiyaṅgaṇalohapāsādaṅgaṇasadisaṁ bahūnaṁ osaraṇaṭṭhānaṁ,",
  "atk-vin01a2:331_5": "yattha dvāraṁ saṁvutampi saṁvutaṭṭhāne na tiṭṭhati,",
  "atk-vin01a2:331_6": "dvāraṁ alabhantā pākāraṁ āruhitvāpi vicaranti,",
  "atk-vin01a2:331_7": "tattha saṁvaraṇakiccaṁ natthi.",
  "atk-vin01a2:331_8": "Rattiṁ dvāraṁ vivaritvā nipanno aruṇe uggate uṭṭhahati, anāpatti.",
  "atk-vin01a2:331_9": "Sace pabujjhitvā puna supati, āpatti.",
  "atk-vin01a2:331_10": "Yo pana “aruṇe uggate vuṭṭhahissāmī”ti paricchinditvāva dvāraṁ asaṁvaritvā rattiṁ nipajjati,",
  "atk-vin01a2:331_11": "yathāparicchedameva ca na vuṭṭhāti,",
  "atk-vin01a2:331_12": "tassa āpattiyeva.",
  "atk-vin01a2:331_13": "Mahāpaccariyaṁ pana “evaṁ nipajjanto anādariyadukkaṭāpi na muccatī”ti vuttaṁ.",
  "atk-vin01a2:332_0": "Yo pana bahudeva rattiṁ jaggitvā addhānaṁ vā gantvā divā kilantarūpo mañce nisinno pāde bhūmito amocetvāva niddāvasena nipajjati,",
  "atk-vin01a2:332_1": "tassa anāpatti.",
  "atk-vin01a2:332_2": "Sace okkantaniddo ajānantopi pāde mañcakaṁ āropeti,",
  "atk-vin01a2:332_3": "āpattiyeva.",
  "atk-vin01a2:332_4": "Nisīditvā apassāya supantassa anāpatti.",
  "atk-vin01a2:332_5": "Yopi ca “niddaṁ vinodessāmī”ti caṅkamanto patitvā sahasāva vuṭṭhāti,",
  "atk-vin01a2:332_6": "tassāpi anāpatti.",
  "atk-vin01a2:332_7": "Yo pana patitvā tattheva sayati,",
  "atk-vin01a2:332_8": "na vuṭṭhāti,",
  "atk-vin01a2:332_9": "tassa āpatti.",
  "atk-vin01a2:333_0": "Ko muccati,",
  "atk-vin01a2:333_1": "ko na muccatīti?",
  "atk-vin01a2:333_2": "Mahāpaccariyaṁ tāva “ekabhaṅgena nipannakoyeva muccati.",
  "atk-vin01a2:333_3": "Pāde pana bhūmito mocetvā nipanno yakkhagahitakopi visaññībhūtopi na muccatī”ti vuttaṁ.",
  "atk-vin01a2:333_4": "Kurundaṭṭhakathāyaṁ pana “bandhitvā nipajjāpitova muccatī”ti vuttaṁ.",
  "atk-vin01a2:333_5": "Mahāaṭṭhakathāyaṁ pana “yo caṅkamanto muccitvā patito tattheva supati,",
  "atk-vin01a2:333_6": "tassāpi avisayattā āpatti na dissati.",
  "atk-vin01a2:333_7": "Ācariyā pana evaṁ na kathayanti.",
  "atk-vin01a2:333_8": "Tasmā āpattiyevāti mahāpadumattherena vuttaṁ.",
  "atk-vin01a2:333_9": "Dve pana janā āpattito muccantiyeva,",
  "atk-vin01a2:333_10": "yo ca yakkhagahitako,",
  "atk-vin01a2:333_11": "yo ca bandhitvā nipajjāpito”ti.",
  "atk-vin01a2:334_0": "78.",
  "atk-vin01a2:334_1": "Bhārukacchakavatthumhi anāpatti supinantenāti yasmā supinante avisayattā evaṁ hoti,",
  "atk-vin01a2:334_2": "tasmā upālitthero bhagavatā avinicchitapubbampi imaṁ vatthuṁ nayaggāhena vinicchini.",
  "atk-vin01a2:334_3": "Bhagavāpi ca sutvā “sukathitaṁ,",
  "atk-vin01a2:334_4": "bhikkhave, upālinā;",
  "atk-vin01a2:334_5": "apade padaṁ karonto viya,",
  "atk-vin01a2:334_6": "ākāse padaṁ dassento viya upāli imaṁ pañhaṁ kathesī”ti vatvā theraṁ etadagge ṭhapesi –",
  "atk-vin01a2:334_7": "“etadaggaṁ,",
  "atk-vin01a2:334_8": "bhikkhave,",
  "atk-vin01a2:334_9": "mama sāvakānaṁ bhikkhūnaṁ vinayadharānaṁ yadidaṁ upālī”ti.",
  "atk-vin01a2:334_10": "Ito parāni supabbādīni vatthūni uttānatthāneva.",
  "atk-vin01a2:335_0": "80.",
  "atk-vin01a2:335_1": "Bhikkhunīsampayojanādīsu te licchavikumārakā khiḍḍāpasutā attano anācārena evaṁ akaṁsu.",
  "atk-vin01a2:335_2": "Tato paṭṭhāya ca licchavīnaṁ vināso eva udapādi.",
  "atk-vin01a2:336_0": "82.",
  "atk-vin01a2:336_1": "Vuḍḍhapabbajitavatthumhi dassanaṁ agamāsīti anukampāya “taṁ dakkhissāmī”ti gehaṁ agamāsi.",
  "atk-vin01a2:336_2": "Athassa sā attano ca dārakānañca nānappakārehi anāthabhāvaṁ saṁvaṇṇesi.",
  "atk-vin01a2:336_3": "Anapekkhañca naṁ ñatvā kupitā “ehi vibbhamāhī”ti balakkārena aggahesi.",
  "atk-vin01a2:336_4": "So attānaṁ mocetuṁ paṭikkamanto jarādubbalatāya uttāno paripati.",
  "atk-vin01a2:336_5": "Tato sā attano manaṁ akāsi.",
  "atk-vin01a2:336_6": "So pana bhikkhu anāgāmī samucchinnakāmarāgo tasmā na sādiyīti.",
  "atk-vin01a2:337_0": "83. Migapotakavatthu uttānatthamevāti.",
  "atk-vin01a2:338_0": "Vinītavatthu niṭṭhitaṁ.",
  "atk-vin01a2:339_0": "Samantapāsādikāya vinayasaṁvaṇṇanāya",
  "atk-vin01a2:340_0": "Paṭhamapārājikavaṇṇanā niṭṭhitā.",
  "atk-vin01a2:341_0": "Tatridaṁ samantapāsādikāya samantapāsādikattasmiṁ –",
  "atk-vin01a2:342_0": "Ācariyaparamparato, nidānavatthuppabhedadīpanato;",
  "atk-vin01a2:343_0": "Parasamayavivajjanato, sakasamayavisuddhito ceva.",
  "atk-vin01a2:344_0": "Byañjanaparisodhanato, padatthato pāḷiyojanakkamato;",
  "atk-vin01a2:345_0": "Sikkhāpadanicchayato, vibhaṅganayabhedadassanato.",
  "atk-vin01a2:346_0": "Sampassataṁ na dissati, kiñci apāsādikaṁ yato ettha;",
  "atk-vin01a2:347_0": "Viññūnamayaṁ tasmā, samantapāsādikātveva.",
  "atk-vin01a2:348_0": "Saṁvaṇṇanā pavattā, vinayassa vineyyadamanakusalena;",
  "atk-vin01a2:349_0": "Vuttassa lokanāthena, lokamanukampamānenāti.",
  "atk-vin01a2:350_0": "Paṭhamapārājikavaṇṇanā niṭṭhitā.",
  "atk-vin01a2:351_0": "2. Dutiyapārājikaṁ",
  "atk-vin01a2:352_0": "Dutiyaṁ adutiyena, yaṁ jinena pakāsitaṁ;",
  "atk-vin01a2:353_0": "Pārājikaṁ tassa dāni, patto saṁvaṇṇanākkamo.",
  "atk-vin01a2:354_0": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:355_0": "Taṁ sabbaṁ vajjayitvāna, hoti saṁvaṇṇanā ayaṁ.",
  "atk-vin01a2:356_0": "Dhaniyavatthuvaṇṇanā",
  "atk-vin01a2:357_0": "84.Tena samayena buddho bhagavā rājagahe viharati gijjhakūṭe pabbateti tattha rājagaheti evaṁnāmake nagare,",
  "atk-vin01a2:357_1": "tañhi mandhātu-mahāgovindādīhi pariggahitattā “rājagaha”nti vuccati.",
  "atk-vin01a2:357_2": "Aññepettha pakāre vaṇṇayanti.",
  "atk-vin01a2:357_3": "Kiṁ tehi! Nāmametaṁ tassa nagarassa.",
  "atk-vin01a2:357_4": "Taṁ panetaṁ buddhakāle ca cakkavattikāle ca nagaraṁ hoti.",
  "atk-vin01a2:357_5": "Sesakāle suññaṁ hoti yakkhapariggahitaṁ,",
  "atk-vin01a2:357_6": "tesaṁ vasantavanaṁ hutvā tiṭṭhati.",
  "atk-vin01a2:357_7": "Evaṁ gocaragāmaṁ dassetvā nivāsanaṭṭhānamāha –",
  "atk-vin01a2:357_8": "gijjhakūṭe pabbateti.",
  "atk-vin01a2:357_9": "So ca gijjhā tassa kūṭesu vasiṁsu,",
  "atk-vin01a2:357_10": "gijjhasadisāni vā tassa kūṭāni;",
  "atk-vin01a2:357_11": "tasmā gijjhakūṭoti vuccatīti veditabbo.",
  "atk-vin01a2:358_0": "Sambahulāti vinayapariyāyena tayo janā sambahulāti vuccanti,",
  "atk-vin01a2:358_1": "tato paraṁ saṅgho.",
  "atk-vin01a2:358_2": "Suttantapariyāyena tayo tayo eva,",
  "atk-vin01a2:358_3": "tato paṭṭhāya sambahulā.",
  "atk-vin01a2:358_4": "Idha pana te suttantapariyāyena sambahulāti veditabbā.",
  "atk-vin01a2:358_5": "Sandiṭṭhāti nātivissāsikā na daḷhamittā;",
  "atk-vin01a2:358_6": "tattha tattha saṅgamma diṭṭhattā hi te sandiṭṭhāti vuccanti.",
  "atk-vin01a2:358_7": "Sambhattāti ativissāsikā daḷhamittā;",
  "atk-vin01a2:358_8": "te hi suṭṭhu bhattā bhajamānā ekasambhogaparibhogāti katvā “sambhattā”ti vuccanti.",
  "atk-vin01a2:358_9": "Isigilipasseti isigili nāma pabbato,",
  "atk-vin01a2:358_10": "tassa passe.",
  "atk-vin01a2:358_11": "Pubbe kira pañcasatamattā paccekabuddhā kāsikosalādīsu janapadesu piṇḍāya caritvā pacchābhattaṁ tasmiṁ pabbate sannipatitvā samāpattiyā vītināmenti.",
  "atk-vin01a2:358_12": "Manussā te pavisanteva passanti na nikkhamante.",
  "atk-vin01a2:358_13": "Tato āhaṁsu –",
  "atk-vin01a2:358_14": "“ayaṁ pabbato ime isayo gilatī”ti.",
  "atk-vin01a2:358_15": "Tadupādāya tassa “isigili”tveva samaññā udapādi,",
  "atk-vin01a2:358_16": "tassa passe pabbatapāde.",
  "atk-vin01a2:359_0": "Tiṇakuṭiyo karitvāti tiṇacchadanā sadvārabandhā kuṭiyo katvā.",
  "atk-vin01a2:359_1": "Vassaṁ upagacchantena hi nālakapaṭipadaṁ paṭipannenāpi pañcannaṁ chadanānaṁ aññatarena channeyeva sadvārabandhe senāsane upagantabbaṁ.",
  "atk-vin01a2:359_2": "Vuttañhetaṁ – “na,",
  "atk-vin01a2:359_3": "bhikkhave,",
  "atk-vin01a2:359_4": "asenāsanikena vassaṁ upagantabbaṁ.",
  "atk-vin01a2:359_5": "Yo upagaccheyya,",
  "atk-vin01a2:359_6": "āpatti dukkaṭassā”ti.",
  "atk-vin01a2:359_7": "Tasmā vassakāle sace senāsanaṁ labhati,",
  "atk-vin01a2:359_8": "iccetaṁ kusalaṁ;",
  "atk-vin01a2:359_9": "no ce labhati,",
  "atk-vin01a2:359_10": "hatthakammaṁ pariyesitvāpi kātabbaṁ.",
  "atk-vin01a2:359_11": "Hatthakammaṁ alabhantena sāmampi kātabbaṁ.",
  "atk-vin01a2:359_12": "Na tveva asenāsanikena vassaṁ upagantabbaṁ.",
  "atk-vin01a2:359_13": "Ayamanudhammatā.",
  "atk-vin01a2:359_14": "Tasmā te bhikkhū tiṇakuṭiyo karitvā rattiṭṭhānadivāṭṭhānādīni paricchinditvā katikavattāni ca khandhakavattāni",
  "atk-vin01a2:359_15": "ca adhiṭṭhāya tīsu sikkhāsu sikkhamānā vassaṁ upagacchiṁsu.",
  "atk-vin01a2:360_0": "Āyasmāpi dhaniyoti na kevalaṁ te therāva imassa sikkhāpadassa ādikammiko āyasmā dhaniyopi.",
  "atk-vin01a2:360_1": "Kumbhakāraputtoti kumbhakārassa putto;",
  "atk-vin01a2:360_2": "tassa hi nāmaṁ dhaniyo,",
  "atk-vin01a2:360_3": "pitā kumbhakāro,",
  "atk-vin01a2:360_4": "tena vuttaṁ –",
  "atk-vin01a2:360_5": "“dhaniyo kumbhakāraputto”ti.",
  "atk-vin01a2:360_6": "Vassaṁ upagacchīti tehi therehi saddhiṁ ekaṭṭhāneyeva tiṇakuṭikaṁ karitvā vassaṁ upagacchi.",
  "atk-vin01a2:360_7": "Vassaṁvutthāti purimikāya upagatā mahāpavāraṇāya pavāritā pāṭipadadivasato paṭṭhāya “vutthavassā”ti vuccanti.",
  "atk-vin01a2:360_8": "Evaṁ vassaṁvutthā hutvā.",
  "atk-vin01a2:361_0": "Tiṇakuṭiyo bhinditvāti na daṇḍamuggarādīhi cuṇṇavicuṇṇaṁ katvā,",
  "atk-vin01a2:361_1": "vattasīsena pana tiṇañca dāruvalli-ādīni ca oropetvāti attho.",
  "atk-vin01a2:361_2": "Yena hi vihārapaccante kuṭi katā hoti,",
  "atk-vin01a2:361_3": "tena sace āvāsikā bhikkhū honti,",
  "atk-vin01a2:361_4": "te āpucchitabbā.",
  "atk-vin01a2:361_5": "“Sace imaṁ kuṭiṁ paṭijaggitvā koci vasituṁ ussahati,",
  "atk-vin01a2:361_6": "tassa dethā”ti vatvā pakkamitabbaṁ.",
  "atk-vin01a2:361_7": "Yena araññe vā katā hoti,",
  "atk-vin01a2:361_8": "paṭijagganakaṁ vā na labhati,",
  "atk-vin01a2:361_9": "tena “aññesampi paribhogaṁ bhavissatī”ti paṭisāmetvā gantabbaṁ.",
  "atk-vin01a2:361_10": "Te pana bhikkhū araññe kuṭiyo katvā paṭijagganakaṁ alabhantā tiṇañca kaṭṭhañca paṭisāmetvā saṅgopetvāti attho.",
  "atk-vin01a2:361_11": "Yathā ca ṭhapitaṁ taṁ upacikāhi na khajjati,",
  "atk-vin01a2:361_12": "anovassakañca hoti,",
  "atk-vin01a2:361_13": "tathā ṭhapetvā “idaṁ ṭhānaṁ āgantvā vasitukāmānaṁ sabrahmacārīnaṁ upakārāya bhavissatī”ti gamiyavattaṁ pūretvā.",
  "atk-vin01a2:362_0": "Janapadacārikaṁ pakkamiṁsūti attano attano cittānukūlaṁ janapadaṁ agamaṁsu.",
  "atk-vin01a2:362_1": "Āyasmā pana dhaniyo kumbhakāraputto tattheva vassaṁ vasītiādi uttānatthameva.",
  "atk-vin01a2:362_2": "Yāvatatiyakanti yāvatatiyavāraṁ.",
  "atk-vin01a2:362_3": "Anavayoti anuavayo,",
  "atk-vin01a2:362_4": "sandhivasena ukāralopo.",
  "atk-vin01a2:362_5": "Anu anu avayo,",
  "atk-vin01a2:362_6": "yaṁ yaṁ kumbhakārehi kattabbaṁ nāma atthi,",
  "atk-vin01a2:362_7": "sabbattha anūno paripuṇṇasippoti attho.",
  "atk-vin01a2:362_8": "Saketi attano santake.",
  "atk-vin01a2:362_9": "Ācariyaketi ācariyakamme.",
  "atk-vin01a2:362_10": "Kumbhakārakammeti kumbhakārānaṁ kamme;",
  "atk-vin01a2:362_11": "kumbhakārehi kattabbakammeti attho.",
  "atk-vin01a2:362_12": "Etena sakaṁ ācariyakaṁ sarūpato dassitaṁ hoti.",
  "atk-vin01a2:362_13": "Pariyodātasippoti parisuddhasippo.",
  "atk-vin01a2:362_14": "Anavayattepi sati aññehi asadisasippoti vuttaṁ hoti.",
  "atk-vin01a2:363_0": "Sabbamattikāmayanti piṭṭhasaṅghāṭakakavāṭasūcighaṭikavātapānakavāṭamattaṁ ṭhapetvā avasesaṁ bhittichadaniṭṭhakathambhādibhedaṁ",
  "atk-vin01a2:363_1": "sabbaṁ gehasambhāraṁ mattikāmayameva katvāti attho.",
  "atk-vin01a2:363_2": "Tiṇañca kaṭṭhañca gomayañca saṅkaḍḍhitvā taṁ kuṭikaṁ pacīti taṁ sabbamattikāmayaṁ katvā pāṇikāya ghaṁsitvā",
  "atk-vin01a2:363_3": "sukkhāpetvā telatambamattikāya parimajjitvā anto ca bahi ca tiṇādīhi pūretvā yathā pakkā supakkā hoti,",
  "atk-vin01a2:363_4": "evaṁ paci.",
  "atk-vin01a2:363_5": "Evaṁ pakkā ca pana sā ahosi kuṭikā.",
  "atk-vin01a2:363_6": "Abhirūpāti surūpā.",
  "atk-vin01a2:363_7": "Pāsādikāti pasādajanikā.",
  "atk-vin01a2:363_8": "Lohitikāti lohitavaṇṇā.",
  "atk-vin01a2:363_9": "Kiṅkaṇikasaddoti kiṅkaṇikajālassa saddo.",
  "atk-vin01a2:363_10": "Yathā kira nānāratanehi katassa kiṅkaṇikajālassa saddo hoti,",
  "atk-vin01a2:363_11": "evaṁ tassā kuṭikāya vātapānantarikādīhi paviṭṭhena vātena samāhatāya saddo ahosi.",
  "atk-vin01a2:363_12": "Etenassā anto ca bahi ca supakkabhāvo dassito hoti.",
  "atk-vin01a2:363_13": "Mahāaṭṭhakathāyaṁ pana “kiṅkaṇikā”ti kaṁsabhājanaṁ,",
  "atk-vin01a2:363_14": "tasmā yathā abhihatassa kaṁsabhājanassa saddo,",
  "atk-vin01a2:363_15": "evamassā vātappahatāya saddo ahosī”ti vuttaṁ.",
  "atk-vin01a2:364_0": "85.Kiṁ etaṁ,",
  "atk-vin01a2:364_1": "bhikkhaveti ettha jānantova bhagavā kathāsamuṭṭhāpanatthaṁ pucchi.",
  "atk-vin01a2:364_2": "Bhagavato etamatthaṁ ārocesunti sabbamattikāmayāya kuṭikāya karaṇabhāvaṁ ādito paṭṭhāya bhagavato ārocesuṁ.",
  "atk-vin01a2:364_3": "Kathañhi nāma so,",
  "atk-vin01a2:364_4": "bhikkhave…pe…",
  "atk-vin01a2:364_5": "kuṭikaṁ karissatīti idaṁ atītatthe anāgatavacanaṁ;",
  "atk-vin01a2:364_6": "akāsīti vuttaṁ hoti.",
  "atk-vin01a2:364_7": "Tassa lakkhaṇaṁ saddasatthato pariyesitabbaṁ.",
  "atk-vin01a2:364_8": "Na hi nāma,",
  "atk-vin01a2:364_9": "bhikkhave,",
  "atk-vin01a2:364_10": "tassa moghapurisassa pāṇesu anuddayā anukampā avihesā bhavissatīti ettha anuddayāti anurakkhaṇā;",
  "atk-vin01a2:364_11": "etena mettāpubbabhāgaṁ dasseti.",
  "atk-vin01a2:364_12": "Anukampāti paradukkhena cittakampanā.",
  "atk-vin01a2:364_13": "Avihesāti avihiṁsanā;",
  "atk-vin01a2:364_14": "etehi karuṇāpubbabhāgaṁ dasseti.",
  "atk-vin01a2:364_15": "Idaṁ vuttaṁ hoti –",
  "atk-vin01a2:364_16": "“bhikkhave,",
  "atk-vin01a2:364_17": "tassa moghapurisassa pathavīkhaṇanacikkhallamaddanaaggidānesu bahū khuddānukhuddake pāṇe byābādhentassa",
  "atk-vin01a2:364_18": "vināsentassa tesu pāṇesu mettākaruṇānaṁ pubbabhāgamattāpi anuddayā anukampā avihesā na hi nāma bhavissati",
  "atk-vin01a2:364_19": "appamattakāpi nāma na bhavissatī”ti.",
  "atk-vin01a2:364_20": "Mā pacchimā janatā pāṇesu pātabyataṁ āpajjīti pacchimo janasamūho pāṇesu pātabyabhāvaṁ mā āpajji.",
  "atk-vin01a2:364_21": "“Buddhakālepi bhikkhūhi evaṁ kataṁ,",
  "atk-vin01a2:364_22": "īdisesu ṭhānesu pāṇātipātaṁ karontānaṁ natthi doso”ti maññitvā imassa diṭṭhānugatiṁ āpajjamānā pacchimā",
  "atk-vin01a2:364_23": "janatā mā pāṇesu pātabye ghaṁsitabbe evaṁ maññīti vuttaṁ hoti.",
  "atk-vin01a2:365_0": "Evaṁ dhaniyaṁ garahitvā na ca,",
  "atk-vin01a2:365_1": "bhikkhave,",
  "atk-vin01a2:365_2": "sabbamattikāmayā kuṭikā kātabbāti āyatiṁ tādisāya kuṭikāya karaṇaṁ paṭikkhipi;",
  "atk-vin01a2:365_3": "paṭikkhipitvā ca “yo kareyya āpatti dukkaṭassā”ti sabbamattikāmayakuṭikākaraṇe āpattiṁ ṭhapesi.",
  "atk-vin01a2:365_4": "Tasmā yopi pathavīkhaṇanādinā pāṇesu pātabyataṁ anāpajjanto tādisaṁ kuṭikaṁ karoti,",
  "atk-vin01a2:365_5": "sopi dukkaṭaṁ āpajjati.",
  "atk-vin01a2:365_6": "Pathavīkhaṇanādīhi pana pāṇesu pātabyataṁ āpajjanto yaṁ yaṁ vatthuṁ vītikkamati,",
  "atk-vin01a2:365_7": "tattha tattha vuttameva āpattiṁ āpajjati.",
  "atk-vin01a2:365_8": "Dhaniyattherassa ādikammikattā anāpatti.",
  "atk-vin01a2:365_9": "Sesānaṁ sikkhāpadaṁ atikkamitvā karontānampi kataṁ labhitvā tattha vasantānampi dukkaṭameva.",
  "atk-vin01a2:365_10": "Dabbasambhāramissakā pana yathā vā tathā vā missā hotu, vaṭṭati.",
  "atk-vin01a2:365_11": "Suddhamattikāmayāva na vaṭṭati.",
  "atk-vin01a2:365_12": "Sāpi iṭṭhakāhi giñjakāvasathasaṅkhepena katā vaṭṭati.",
  "atk-vin01a2:365_13": "Evaṁ bhanteti kho…pe…",
  "atk-vin01a2:365_14": "taṁ kuṭiṁ bhindiṁsūti bhagavato vacanaṁ sampaṭicchitvā kaṭṭhehi ca pāsāṇehi ca taṁ kuṭikaṁ vikirantā bhindiṁsu.",
  "atk-vin01a2:366_0": "Atha kho āyasmā dhaniyotiādimhi ayaṁ saṅkhepattho –",
  "atk-vin01a2:366_1": "dhaniyo ekapasse divāvihāraṁ nisinno tena saddena āgantvā te bhikkhū “kissa me tumhe, āvuso,",
  "atk-vin01a2:366_2": "kuṭiṁ bhindathā”ti pucchitvā “bhagavā bhedāpetī”ti sutvā subbacatāya sampaṭicchi.",
  "atk-vin01a2:367_0": "Kasmā pana bhagavā iminā atimahantena ussāhena attano vasanatthaṁ kataṁ kuṭikaṁ bhedāpesi,",
  "atk-vin01a2:367_1": "nanu etassettha vayakammampi atthīti?",
  "atk-vin01a2:367_2": "Kiñcāpi atthi,",
  "atk-vin01a2:367_3": "atha kho naṁ bhagavā akappiyāti bhindāpesi,",
  "atk-vin01a2:367_4": "titthiyadhajoti bhindāpesi.",
  "atk-vin01a2:367_5": "Ayamettha vinicchayo.",
  "atk-vin01a2:367_6": "Aṭṭhakathāyaṁ pana aññānipi kāraṇāni vuttāni –",
  "atk-vin01a2:367_7": "sattānuddayāya,",
  "atk-vin01a2:367_8": "pattacīvaraguttatthāya,",
  "atk-vin01a2:367_9": "senāsanabāhullapaasedhanāyātiādīni.",
  "atk-vin01a2:367_10": "Tasmā idānipi yo bhikkhu bahussuto vinayaññū aññaṁ bhikkhuṁ akappiyaṁ parikkhāraṁ gahetvā vicarantaṁ",
  "atk-vin01a2:367_11": "disvā taṁ chindāpeyya vā bhindāpeyya vā anupavajjo,",
  "atk-vin01a2:367_12": "so neva codetabbo na sāretabbo;",
  "atk-vin01a2:367_13": "na taṁ labbhā vattuṁ “mama parikkhāro tayā nāsito,",
  "atk-vin01a2:367_14": "taṁ me dehī”ti.",
  "atk-vin01a2:368_0": "Pāḷimuttakavinicchayo",
  "atk-vin01a2:369_0": "Tatrāyaṁ pāḷimuttako kappiyākappiyaparikkhāravinicchayo –",
  "atk-vin01a2:369_1": "keci tālapaṇṇacchattaṁ anto vā bahi vā pañcavaṇṇena suttena sibbantā vaṇṇamaṭṭhaṁ karonti,",
  "atk-vin01a2:369_2": "taṁ na vaṭṭati.",
  "atk-vin01a2:369_3": "Ekavaṇṇena pana nīlena vā pītakena vā yena kenaci suttena anto vā bahi vā sibbituṁ chattadaṇḍaggāhakaṁ salākapañjaraṁ vā vinandhituṁ vaṭṭati.",
  "atk-vin01a2:369_4": "Tañca kho thirakaraṇatthaṁ,",
  "atk-vin01a2:369_5": "na vaṇṇamaṭṭhatthāya.",
  "atk-vin01a2:369_6": "Chattapaṇṇakesu makaradantakaṁ vā aḍḍhacandakaṁ vā chindituṁ na vaṭṭati.",
  "atk-vin01a2:369_7": "Chattadaṇḍe gehathambhesu viya ghaṭako vā vāḷarūpakaṁ vā na vaṭṭati.",
  "atk-vin01a2:369_8": "Sacepi sabbattha āraggena lekhā dinnā hoti,",
  "atk-vin01a2:369_9": "sāpi na vaṭṭati.",
  "atk-vin01a2:369_10": "Ghaṭakampi vāḷarūpampi bhinditvā dhāretabbaṁ.",
  "atk-vin01a2:369_11": "Lekhāpi ghaṁsitvā vā apanetabbā,",
  "atk-vin01a2:369_12": "suttakena vā daṇḍo veṭhetabbo.",
  "atk-vin01a2:369_13": "Daṇḍabunde pana ahicchattakasaṇṭhānaṁ vaṭṭati.",
  "atk-vin01a2:369_14": "Vātappahārena acalanatthaṁ chattamaṇḍalikaṁ rajjukehi gāhetvā daṇḍe bandhanti,",
  "atk-vin01a2:369_15": "tasmiṁ bandhanaṭṭhāne valayamiva ukkiritvā lekhaṁ ṭhapenti,",
  "atk-vin01a2:369_16": "sā vaṭṭati.",
  "atk-vin01a2:370_0": "Cīvaramaṇḍanatthāya nānāsuttakehi satapadīsadisaṁ sibbantā āgantukapaṭṭaṁ ṭhapenti,",
  "atk-vin01a2:370_1": "aññampi yaṁkiñci sūcikammavikāraṁ karonti,",
  "atk-vin01a2:370_2": "paṭṭamukhe vā pariyante vā veṇiṁ vā saṅkhalikaṁ vā,",
  "atk-vin01a2:370_3": "evamādi sabbaṁ na vaṭṭati,",
  "atk-vin01a2:370_4": "pakatisūcikammameva vaṭṭati.",
  "atk-vin01a2:370_5": "Gaṇṭhikapaṭṭakañca pāsakapaṭṭañca aṭṭhakoṇampi soḷasakoṇampi karonti,",
  "atk-vin01a2:370_6": "tattha agghiyagayamuggarādīni dassenti,",
  "atk-vin01a2:370_7": "kakkaṭakkhīni ukkiranti,",
  "atk-vin01a2:370_8": "sabbaṁ na vaṭṭati,",
  "atk-vin01a2:370_9": "catukoṇameva vaṭṭati.",
  "atk-vin01a2:370_10": "Koṇasuttapiḷakā ca cīvare ratte duviññeyyarūpā vaṭṭanti.",
  "atk-vin01a2:370_11": "Kañjikapiṭṭhakhaliādīsu cīvaraṁ pakkhipituṁ na vaṭṭati.",
  "atk-vin01a2:370_12": "Cīvarakammakāle pana hatthamalasūcimalādīnaṁ dhovanatthaṁ kiliṭṭhakāle ca dhovanatthaṁ vaṭṭati.",
  "atk-vin01a2:370_13": "Gandhaṁ vā lākhaṁ vā telaṁ vā rajane pakkhipituṁ na vaṭṭati.",
  "atk-vin01a2:371_0": "Cīvaraṁ rajitvā saṅkhena vā maṇinā vā yena kenaci na ghaṭṭetabbaṁ.",
  "atk-vin01a2:371_1": "Bhūmiyaṁ jāṇukāni nihantvā hatthehi gahetvā doṇiyampi na ghaṁsitabbaṁ.",
  "atk-vin01a2:371_2": "Doṇiyaṁ vā phalake vā ṭhapetvā ante gāhāpetvā hatthehi paharituṁ pana vaṭṭati;",
  "atk-vin01a2:371_3": "tampi muṭṭhinā na kātabbaṁ.",
  "atk-vin01a2:371_4": "Porāṇakattherā pana doṇiyampi na ṭhapesuṁ.",
  "atk-vin01a2:371_5": "Eko gahetvā tiṭṭhati;",
  "atk-vin01a2:371_6": "aparo hatthe katvā hatthena paharati.",
  "atk-vin01a2:371_7": "Cīvarassa kaṇṇasuttakaṁ na vaṭṭati,",
  "atk-vin01a2:371_8": "rajitakāle chinditabbaṁ.",
  "atk-vin01a2:371_9": "Yaṁ pana “anujānāmi,",
  "atk-vin01a2:371_10": "bhikkhave,",
  "atk-vin01a2:371_11": "kaṇṇasuttaka”nti evaṁ anuññātaṁ,",
  "atk-vin01a2:371_12": "taṁ anuvāte pāsakaṁ katvā bandhitabbaṁ rajanakāle lagganatthāya.",
  "atk-vin01a2:371_13": "Gaṇṭhikepi sobhākaraṇatthaṁ lekhā vā piḷakā vā na vaṭṭati,",
  "atk-vin01a2:371_14": "nāsetvā paribhuñjitabbaṁ.",
  "atk-vin01a2:372_0": "Patte vā thālake vā āraggena lekhaṁ karonti,",
  "atk-vin01a2:372_1": "anto vā bahi vā na vaṭṭati.",
  "atk-vin01a2:372_2": "Pattaṁ bhamaṁ āropetvā majjitvā pacanti –",
  "atk-vin01a2:372_3": "“maṇivaṇṇaṁ karissāmā”ti,",
  "atk-vin01a2:372_4": "na vaṭṭati;",
  "atk-vin01a2:372_5": "telavaṇṇo pana vaṭṭati.",
  "atk-vin01a2:372_6": "Pattamaṇḍale bhittikammaṁ na vaṭṭati,",
  "atk-vin01a2:372_7": "makaradantakaṁ pana vaṭṭati.",
  "atk-vin01a2:373_0": "Dhamakaraṇachattakassa upari vā heṭṭhā vā dhamakaraṇakucchiyaṁ vā lekhā na vaṭṭati,",
  "atk-vin01a2:373_1": "chattamukhavaṭṭiyaṁ panassa lekhā vaṭṭati.",
  "atk-vin01a2:374_0": "Kāyabandhanassa sobhanatthaṁ tahiṁ tahiṁ diguṇaṁ suttaṁ koṭṭenti,",
  "atk-vin01a2:374_1": "kakkaṭacchīni uṭṭhapenti,",
  "atk-vin01a2:374_2": "na vaṭṭati.",
  "atk-vin01a2:374_3": "Ubhosu pana antesu dasāmukhassa thirabhāvāya diguṇaṁ koṭṭetuṁ vaṭṭati.",
  "atk-vin01a2:374_4": "Dasāmukhe pana ghaṭakaṁ vā makaramukhaṁ vā deḍḍubhasīsaṁ vā yaṁkiñci vikārarūpaṁ kātuṁ na vaṭṭati.",
  "atk-vin01a2:374_5": "Tattha tattha acchīni dassetvā mālākammalatākammādīni vā katvā koṭṭitakāyabandhanampi na vaṭṭati.",
  "atk-vin01a2:374_6": "Ujukameva pana macchakaṇṭakaṁ vā khajjuripattakaṁ vā maṭṭhapaṭṭikaṁ vā katvā koṭṭituṁ vaṭṭati.",
  "atk-vin01a2:374_7": "Kāyabandhanassa dasā ekā vaṭṭati,",
  "atk-vin01a2:374_8": "dve tīṇi cattāripi vaṭṭanti;",
  "atk-vin01a2:374_9": "tato paraṁ na vaṭṭanti.",
  "atk-vin01a2:374_10": "Rajjukakāyabandhanaṁ ekameva vaṭṭati.",
  "atk-vin01a2:374_11": "Pāmaṅgasaṇṭhānaṁ pana ekampi na vaṭṭati.",
  "atk-vin01a2:374_12": "Dasā pana pāmaṅgasaṇṭhānāpi vaṭṭati.",
  "atk-vin01a2:374_13": "Bahurajjuke ekato katvā ekena nirantaraṁ veṭhetvā kataṁ bahurajjukanti na vattabbaṁ,",
  "atk-vin01a2:374_14": "taṁ vaṭṭati.",
  "atk-vin01a2:375_0": "Kāyabandhanavidhe aṭṭhamaṅgalādikaṁ yaṁkiñci vikārarūpaṁ na vaṭṭati,",
  "atk-vin01a2:375_1": "paricchedalekhāmattaṁ vaṭṭati.",
  "atk-vin01a2:375_2": "Vidhakassa ubhosu antesu thirakaraṇatthāya ghaṭakaṁ karonti,",
  "atk-vin01a2:375_3": "ayampi vaṭṭati.",
  "atk-vin01a2:376_0": "Añjaniyaṁ itthipurisacatuppadasakuṇarūpaṁ vā mālākamma-latākammamakaradantaka-gomuttakaaḍḍhacandakādibhedaṁ vā vikārarūpaṁ na vaṭṭati.",
  "atk-vin01a2:376_1": "Ghaṁsitvā vā chinditvā vā yathā vā na paññāyati,",
  "atk-vin01a2:376_2": "tathā suttena veṭhetvā vaḷañjetabbā.",
  "atk-vin01a2:376_3": "Ujukameva pana caturaṁsā vā aṭṭhaṁsā vā soḷasaṁsā vā añjanī vaṭṭati.",
  "atk-vin01a2:376_4": "Heṭṭhato pissā dve vā tisso vā vaṭṭalekhāyo vaṭṭanti.",
  "atk-vin01a2:376_5": "Gīvāyampissā pidhānakabandhanatthaṁ ekā vaṭṭalekhā vaṭṭati.",
  "atk-vin01a2:377_0": "Añjanisalākāyapi vaṇṇamaṭṭhakammaṁ na vaṭṭati.",
  "atk-vin01a2:377_1": "Añjanitthavikāyampi yaṁkiñci nānāvaṇṇena suttena vaṇṇamaṭṭhakammaṁ na vaṭṭati.",
  "atk-vin01a2:377_2": "Eseva nayo kuñcikākosakepi.",
  "atk-vin01a2:377_3": "Kuñcikāya vaṇṇamaṭṭhakammaṁ na vaṭṭati,",
  "atk-vin01a2:377_4": "tathā sipāṭikāyaṁ.",
  "atk-vin01a2:377_5": "Ekavaṇṇasuttena panettha yena kenaci sibbituṁ vaṭṭati.",
  "atk-vin01a2:378_0": "Ārakaṇṭakepi vaṭṭamaṇikaṁ vā aññaṁ vā vaṇṇamaṭṭhaṁ na vaṭṭati.",
  "atk-vin01a2:378_1": "Gīvāyaṁ pana paricchedalekhā vaṭṭati.",
  "atk-vin01a2:378_2": "Pipphalikepi maṇikaṁ vā piḷakaṁ vā yaṁkiñci uṭṭhapetuṁ na vaṭṭati.",
  "atk-vin01a2:378_3": "Daṇḍake pana paricchedalekhā vaṭṭati.",
  "atk-vin01a2:378_4": "Nakhacchedanaṁ valitakaṁyeva karonti,",
  "atk-vin01a2:378_5": "tasmā taṁ vaṭṭati.",
  "atk-vin01a2:378_6": "Uttarāraṇiyaṁ vā adharāraṇiyaṁ vā araṇidhanuke vā uparipellanadaṇḍake vā mālākammādikaṁ yaṁkiñci vaṇṇamaṭṭhaṁ na vaṭṭati,",
  "atk-vin01a2:378_7": "pellanadaṇḍakassa pana vemajjhe maṇḍalaṁ hoti,",
  "atk-vin01a2:378_8": "tattha paricchedalekhāmattaṁ vaṭṭati.",
  "atk-vin01a2:378_9": "Sūcisaṇḍāsaṁ karonti,",
  "atk-vin01a2:378_10": "yena sūciṁ ḍaṁsāpetvā ghaṁsanti,",
  "atk-vin01a2:378_11": "tattha makaramukhādikaṁ yaṁkiñci vaṇṇamaṭṭhaṁ na vaṭṭati,",
  "atk-vin01a2:378_12": "sūciḍaṁsanatthaṁ pana mukhamattaṁ hoti,",
  "atk-vin01a2:378_13": "taṁ vaṭṭati.",
  "atk-vin01a2:379_0": "Dantakaṭṭhacchedanavāsiyampi yaṁkiñci vaṇṇamaṭṭhaṁ na vaṭṭati,",
  "atk-vin01a2:379_1": "ujukameva kappiyalohena ubhosu vā passesu caturaṁsaṁ vā aṭṭhaṁsaṁ vā bandhituṁ vaṭṭati.",
  "atk-vin01a2:379_2": "Kattaradaṇḍepi yaṁkiñci vaṇṇamaṭṭhaṁ na vaṭṭati,",
  "atk-vin01a2:379_3": "heṭṭhā ekā vā dve vā vaṭṭalekhā upari ahicchattakamakuḷamattañca vaṭṭati.",
  "atk-vin01a2:380_0": "Telabhājanesu visāṇe vā nāḷiyaṁ vā alābuke vā āmaṇḍasārake vā ṭhapetvā itthirūpaṁ purisarūpañca avasesaṁ sabbampi vaṇṇamaṭṭhakammaṁ vaṭṭati.",
  "atk-vin01a2:381_0": "Mañcapīṭhe bhisibimbohane bhūmattharaṇe pādapuñchane caṅkamanabhisiyā sammuñjaniyaṁ kacavarachaḍḍanake",
  "atk-vin01a2:381_1": "rajanadoṇikāya pānīyauḷuṅke pānīyaghaṭe pādakathalikāya phalakapīṭhake valayādhārake daṇḍādhārakepattapidhāne",
  "atk-vin01a2:381_2": "tālavaṇṭe vījaneti –",
  "atk-vin01a2:381_3": "etesu sabbaṁ mālākammādivaṇṇamaṭṭhakammaṁ vaṭṭati.",
  "atk-vin01a2:381_4": "Senāsane pana dvārakavāṭavātapānakavāṭādīsu sabbaratanamayampi vaṇṇamaṭṭhakammaṁ vaṭṭati.",
  "atk-vin01a2:382_0": "Senāsane kiñci paṭisedhetabbaṁ natthi,",
  "atk-vin01a2:382_1": "aññatra viruddhasenāsanā.",
  "atk-vin01a2:382_2": "Viruddhasenāsanaṁ nāma aññesaṁ sīmāya rājavallabhehi katasenāsanaṁ vuccati,",
  "atk-vin01a2:382_3": "tasmā ye tādisaṁ senāsanaṁ karonti,",
  "atk-vin01a2:382_4": "te vattabbā –",
  "atk-vin01a2:382_5": "“mā amhākaṁ sīmāya senāsanaṁ karothā”ti.",
  "atk-vin01a2:382_6": "Anādiyitvā karontiyeva,",
  "atk-vin01a2:382_7": "punapi vattabbā –",
  "atk-vin01a2:382_8": "“mā evaṁ akattha,",
  "atk-vin01a2:382_9": "mā amhākaṁ uposathapavāraṇānaṁ antarāyamakattha,",
  "atk-vin01a2:382_10": "mā sāmaggiṁ bhindittha,",
  "atk-vin01a2:382_11": "tumhākaṁ senāsanaṁ katampi kataṭṭhāne na ṭhassatī”ti.",
  "atk-vin01a2:382_12": "Sace balakkārena karontiyeva,",
  "atk-vin01a2:382_13": "yadā tesaṁ lajjiparisā ussannā hoti,",
  "atk-vin01a2:382_14": "sakkā ca hoti laddhuṁ dhammiko vinicchayo,",
  "atk-vin01a2:382_15": "tadā tesaṁ pesetabbaṁ –",
  "atk-vin01a2:382_16": "“tumhākaṁ āvāsaṁ harathā”ti.",
  "atk-vin01a2:382_17": "Sace yāva tatiyaṁ pesite haranti, sādhu;",
  "atk-vin01a2:382_18": "no ce haranti,",
  "atk-vin01a2:382_19": "ṭhapetvā bodhiñca cetiyañca avasesasenāsanāni bhinditabbāni,",
  "atk-vin01a2:382_20": "no ca kho aparibhogaṁ karontehi,",
  "atk-vin01a2:382_21": "paṭipāṭiyā pana chadana-gopānasī-iṭṭhakādīni apanetvā tesaṁ pesetabbaṁ –",
  "atk-vin01a2:382_22": "“tumhākaṁ dabbasambhāre harathā”ti.",
  "atk-vin01a2:382_23": "Sace haranti, sādhu;",
  "atk-vin01a2:382_24": "no ce haranti,",
  "atk-vin01a2:382_25": "atha tesu dabbasambhāresu himavassavātātapādīhi pūtibhūtesu vā corehi vā haṭesu agginā vā daḍḍhesu sīmasāmikā bhikkhū anupavajjā,",
  "atk-vin01a2:382_26": "na labbhā codetuṁ “tumhehi amhākaṁ dabbasambhārā nāsitā”ti vā “tumhākaṁ gīvā”ti vā.",
  "atk-vin01a2:382_27": "Yaṁ pana sīmasāmikehi bhikkhūhi kataṁ,",
  "atk-vin01a2:382_28": "taṁ sukatameva hotīti.",
  "atk-vin01a2:383_0": "Pāḷimuttakavinicchayo niṭṭhito.",
  "atk-vin01a2:384_0": "86.",
  "atk-vin01a2:384_1": "Evaṁ bhinnāya pana kuṭikāya dhaniyassa parivitakkañca puna kuṭikaraṇatthāya ussāhañca dassetuṁ “atha kho āyasmato”tiādi vuttaṁ.",
  "atk-vin01a2:384_2": "Tattha dārugahe gaṇakoti rañño dārubhaṇḍāgāre dārugopako.",
  "atk-vin01a2:384_3": "Devagahadārūnīti devena gahitadārūni.",
  "atk-vin01a2:384_4": "Rājapaṭiggahitabhūtāni dārūnīti attho.",
  "atk-vin01a2:384_5": "Nagarapaṭisaṅkhārikānīti nagarassa paṭisaṅkhārūpakaraṇāni.",
  "atk-vin01a2:384_6": "Āpadatthāya nikkhittānīti aggidāhena vā purāṇabhāvena vā paṭirājūparundhanādinā vā gopuraṭṭālakarājantepurahatthisālādīnaṁ vipatti āpadāti vuccati.",
  "atk-vin01a2:384_7": "Tadatthaṁ nikkhittānīti vuttaṁ hoti.",
  "atk-vin01a2:384_8": "Khaṇḍākhaṇḍikaṁ chedāpetvāti attano kuṭiyā pamāṇaṁ sallakkhetvā kiñci agge kiñci majjhe kiñci mūle khaṇḍākhaṇḍaṁ karonto chedāpesi.",
  "atk-vin01a2:385_0": "87.Vassakāroti tassa brāhmaṇassa nāmaṁ.",
  "atk-vin01a2:385_1": "Magadhamahāmattoti magadharaṭṭhe mahāmatto,",
  "atk-vin01a2:385_2": "mahatiyā issariyamattāya samannāgato,",
  "atk-vin01a2:385_3": "magadharañño vā mahāmatto;",
  "atk-vin01a2:385_4": "mahāamaccoti vuttaṁ hoti.",
  "atk-vin01a2:385_5": "Anusaññāyamānoti tattha tattha gantvā paccavekkhamāno.",
  "atk-vin01a2:385_6": "Bhaṇeti issarānaṁ nīcaṭṭhānikapurisālapanaṁ.",
  "atk-vin01a2:385_7": "Bandhaṁ āṇāpesīti brāhmaṇo pakatiyāpi tasmiṁ issāpakatova.",
  "atk-vin01a2:385_8": "So rañño “āṇāpehī”ti vacanaṁ sutvā yasmā “pakkosāpehī”ti rañño na vuttaṁ,",
  "atk-vin01a2:385_9": "tasmā “naṁ hatthesu ca pādesu ca bandhaṁ katvā āṇāpessāmī”ti bandhaṁ āṇāpesi.",
  "atk-vin01a2:385_10": "Addasa kho āyasmā dhaniyoti kathaṁ addasa?",
  "atk-vin01a2:385_11": "So kira attanā lesena dārūnaṁ haṭabhāvaṁ ñatvā “nissaṁsayaṁ esa dārūnaṁ kāraṇā rājakulato vadhaṁ vā bandhaṁ vā pāpuṇissati,",
  "atk-vin01a2:385_12": "tadā naṁ ahameva mocessāmī”ti niccakālaṁ tassa pavattiṁ suṇantoyeva vicarati.",
  "atk-vin01a2:385_13": "Tasmā takhaṇaññeva gantvā addasa.",
  "atk-vin01a2:385_14": "Tena vuttaṁ –",
  "atk-vin01a2:385_15": "“addasa kho āyasmā dhaniyo”ti.",
  "atk-vin01a2:385_16": "Dārūnaṁ kiccāti dārūnaṁ kāraṇā.",
  "atk-vin01a2:385_17": "Purāhaṁ haññāmīti ahaṁ purā haññāmi;",
  "atk-vin01a2:385_18": "yāva ahaṁ na haññāmi,",
  "atk-vin01a2:385_19": "tāva tvaṁ eyyāsīti attho.",
  "atk-vin01a2:386_0": "88.Iṅgha, bhante,",
  "atk-vin01a2:386_1": "sarāpehīti ettha iṅghāti codanatthe nipāto.",
  "atk-vin01a2:386_2": "Paṭhamābhisittoti abhisitto hutvā paṭhamaṁ.",
  "atk-vin01a2:386_3": "Evarūpiṁ vācaṁ bhāsitāti “dinnaññeva samaṇabrāhmaṇānaṁ tiṇakaṭṭhodakaṁ paribhuñjantū”ti imaṁ evarūpiṁ",
  "atk-vin01a2:386_4": "vācaṁ abhisitto hutvā paṭhamameva yaṁ tvaṁ abhāsi,",
  "atk-vin01a2:386_5": "taṁ sayameva bhāsitvā idāni sarasi,",
  "atk-vin01a2:386_6": "na sarasīti vuttaṁ hoti.",
  "atk-vin01a2:386_7": "Rājāno kira abhisittamattāyeva dhammabheriṁ carāpenti –",
  "atk-vin01a2:386_8": "“dinnaññeva samaṇabrāhmaṇānaṁ tiṇakaṭṭhodakaṁ paribhuñjantū”ti taṁ sandhāya esa vadati.",
  "atk-vin01a2:386_9": "Tesaṁ mayā sandhāya bhāsitanti tesaṁ appamattakepi kukkuccāyantānaṁ samitabāhitapāpānaṁ samaṇabrāhmaṇānaṁ",
  "atk-vin01a2:386_10": "tiṇakaṭṭhodakaharaṇaṁ sandhāya mayā etaṁ bhāsitaṁ;",
  "atk-vin01a2:386_11": "na tumhādisānanti adhippāyo.",
  "atk-vin01a2:386_12": "Tañca kho araññe apariggahitanti tañca tiṇakaṭṭhodakaṁ yaṁ araññe apariggahitaṁ hoti;",
  "atk-vin01a2:386_13": "etaṁ sandhāya mayā bhāsitanti dīpeti.",
  "atk-vin01a2:387_0": "Lomena tvaṁ muttosīti ettha lomamiva lomaṁ,",
  "atk-vin01a2:387_1": "kiṁ pana taṁ?",
  "atk-vin01a2:387_2": "Pabbajjāliṅgaṁ.",
  "atk-vin01a2:387_3": "Kiṁ vuttaṁ hoti?",
  "atk-vin01a2:387_4": "Yathā nāma dhuttā “maṁsaṁ khādissāmā”ti mahagghalomaṁ eḷakaṁ gaṇheyyuṁ.",
  "atk-vin01a2:387_5": "Tamenaṁ añño viññupuriso disvā “imassa eḷakassa maṁsaṁ kahāpaṇamattaṁ agghati.",
  "atk-vin01a2:387_6": "Lomāni pana lomavāre lomavāre aneke kahāpaṇe agghantī”ti dve alomake eḷake datvā gaṇheyya.",
  "atk-vin01a2:387_7": "Evaṁ so eḷako viññupurisamāgamma lomena mucceyya.",
  "atk-vin01a2:387_8": "Evameva tvaṁ imassa kammassa katattā vadhabandhanāraho.",
  "atk-vin01a2:387_9": "Yasmā pana arahaddhajo sabbhi avajjharūpo,",
  "atk-vin01a2:387_10": "tvañca sāsane pabbajitattā yaṁ pabbajjāliṅgabhūtaṁ arahaddhajaṁ dhāresi.",
  "atk-vin01a2:387_11": "Tasmā tvaṁ iminā pabbajjāliṅgalomena eḷako viya viññupurisamāgamma muttosīti.",
  "atk-vin01a2:388_0": "Manussā ujjhāyantīti rañño parisati bhāsamānassa sammukhā ca parammukhā ca sutvā tattha tattha manussā ujjhāyanti,",
  "atk-vin01a2:388_1": "avajjhāyanti,",
  "atk-vin01a2:388_2": "avajānantā taṁ jhāyanti olokenti lāmakato vā cintentīti attho.",
  "atk-vin01a2:388_3": "Khiyyantīti tassa avaṇṇaṁ kathenti pakāsenti.",
  "atk-vin01a2:388_4": "Vipācentīti vitthārikaṁ karonti,",
  "atk-vin01a2:388_5": "sabbattha pattharanti;",
  "atk-vin01a2:388_6": "ayañca attho saddasatthānusārena veditabbo.",
  "atk-vin01a2:388_7": "Ayaṁ panettha yojanā –",
  "atk-vin01a2:388_8": "“alajjino ime samaṇā sakyaputtiyā”tiādīni cintentā ujjhāyanti.",
  "atk-vin01a2:388_9": "“Natthi imesaṁ sāmañña”ntiādīni bhaṇantā khiyyanti.",
  "atk-vin01a2:388_10": "“Apagatā ime sāmaññā”tiādīni tattha tattha vitthārentā vipācentīti.",
  "atk-vin01a2:388_11": "Etena nayena imesaṁ padānaṁ ito parampi tattha tattha āgatapadānurūpena yojanā veditabbā.",
  "atk-vin01a2:388_12": "Brahmacārinoti seṭṭhacārino.",
  "atk-vin01a2:388_13": "Sāmaññanti samaṇabhāvo.",
  "atk-vin01a2:388_14": "Brahmaññanti seṭṭhabhāvo.",
  "atk-vin01a2:388_15": "Sesaṁ uttānatthameva.",
  "atk-vin01a2:389_0": "Rañño dārūnītiādimhi “adinnaṁ ādiyissatī”ti ayaṁ ujjhāyanattho.",
  "atk-vin01a2:389_1": "Yaṁ panetaṁ adinnaṁ ādiyi,",
  "atk-vin01a2:389_2": "taṁ dassetuṁ “rañño dārūnī”ti vuttaṁ.",
  "atk-vin01a2:389_3": "Iti vacanabhede asammuyhantehi attho veditabbo.",
  "atk-vin01a2:389_4": "Purāṇavohāriko mahāmattoti bhikkhubhāvato purāṇe gihikāle vinicchayavohāre niyuttattā “vohāriko”ti saṅkhaṁ gato mahāamacco.",
  "atk-vin01a2:390_0": "Atha kho bhagavā taṁ bhikkhuṁ etadavocāti bhagavā sāmaṁyeva lokavohārampi jānāti,",
  "atk-vin01a2:390_1": "atītabuddhānaṁ paññattimpi jānāti –",
  "atk-vin01a2:390_2": "“pubbepi buddhā ettakena pārājikaṁ paññapenti,",
  "atk-vin01a2:390_3": "ettakena thullaccayaṁ,",
  "atk-vin01a2:390_4": "ettakena dukkaṭa”nti.",
  "atk-vin01a2:390_5": "Evaṁ santepi sace aññehi lokavohāraviññūhi saddhiṁ asaṁsanditvā pādamattena pārājikaṁ paññapeyya,",
  "atk-vin01a2:390_6": "tenassa siyuṁ vattāro “sīlasaṁvaro nāma ekabhikkhussapi appameyyo asaṅkhyeyyo mahāpathavī-samudda-ākāsāni viya ativitthiṇṇo,",
  "atk-vin01a2:390_7": "kathañhi nāma bhagavā pādamattakena nāsesī”ti! Tato tathāgatassa ñāṇabalaṁ ajānantā sikkhāpadaṁ kopeyyuṁ,",
  "atk-vin01a2:390_8": "paññattampi sikkhāpadaṁ yathāṭhāne na tiṭṭheyya.",
  "atk-vin01a2:390_9": "Lokavohāraviññūhi pana saddhiṁ saṁsanditvā paññatte so upavādo na hoti.",
  "atk-vin01a2:390_10": "Aññadatthu evaṁ vattāro honti –",
  "atk-vin01a2:390_11": "“imehi nāma agārikāpi pādamattena coraṁ hanantipi bandhantipi pabbājentipi.",
  "atk-vin01a2:390_12": "Kasmā bhagavā pabbajitaṁ na nāsessati;",
  "atk-vin01a2:390_13": "yena parasantakaṁ tiṇasalākamattampi na gahetabba”nti! Tathāgatassa ca ñāṇabalaṁ jānissanti.",
  "atk-vin01a2:390_14": "Paññattampi ca sikkhāpadaṁ akuppaṁ bhavissati,",
  "atk-vin01a2:390_15": "yathāṭhāne ṭhassati.",
  "atk-vin01a2:390_16": "Tasmā lokavohāraviññūhi saddhiṁ saṁsanditvā paññapetukāmo sabbāvantaṁ parisaṁ anuvilokento atha kho bhagavā",
  "atk-vin01a2:390_17": "avidūre nisinnaṁ disvā taṁ bhikkhuṁ etadavoca “kittakena kho bhikkhu rājā māgadho seniyo bimbisāro coraṁ",
  "atk-vin01a2:390_18": "gahetvā hanati vā bandhati vā pabbājeti vā”ti.",
  "atk-vin01a2:391_0": "Tattha māgadhoti magadhānaṁ issaro.",
  "atk-vin01a2:391_1": "Seniyoti senāya sampanno.",
  "atk-vin01a2:391_2": "Bimbisāroti tassa nāmaṁ.",
  "atk-vin01a2:391_3": "Pabbājeti vāti raṭṭhato nikkhāmeti.",
  "atk-vin01a2:391_4": "Sesamettha uttānatthameva.",
  "atk-vin01a2:391_5": "Pañcamāsako pādoti tadā rājagahe vīsatimāsako kahāpaṇo hoti,",
  "atk-vin01a2:391_6": "tasmā pañcamāsako pādo.",
  "atk-vin01a2:391_7": "Etena lakkhaṇena sabbajanapadesu kahāpaṇassa catuttho bhāgo “pādo”ti veditabbo.",
  "atk-vin01a2:391_8": "So ca kho porāṇassa nīlakahāpaṇassa vasena,",
  "atk-vin01a2:391_9": "na itaresaṁ rudradāmakādīnaṁ.",
  "atk-vin01a2:391_10": "Tena hi pādena atītabuddhāpi pārājikaṁ paññapesuṁ,",
  "atk-vin01a2:391_11": "anāgatāpi paññapessanti.",
  "atk-vin01a2:391_12": "Sabbabuddhānañhi pārājikavatthumhi vā pārājike vā nānattaṁ natthi.",
  "atk-vin01a2:391_13": "Imāneva cattāri pārājikavatthūni.",
  "atk-vin01a2:391_14": "Imāneva cattāri pārājikāni.",
  "atk-vin01a2:391_15": "Ito ūnaṁ vā atirekaṁ vā natthi.",
  "atk-vin01a2:391_16": "Tasmā bhagavāpi dhaniyaṁ vigarahitvā pādeneva dutiyapārājikaṁ paññapento “yo pana bhikkhu adinnaṁ theyyasaṅkhāta”ntiādimāha.",
  "atk-vin01a2:392_0": "Evaṁ mūlacchejjavasena daḷhaṁ katvā dutiyapārājike paññatte aparampi anupaññattatthāya rajakabhaṇḍikavatthu udapādi,",
  "atk-vin01a2:392_1": "tassuppattidīpanatthametaṁ vuttaṁ –",
  "atk-vin01a2:392_2": "“evañcidaṁ bhagavatā bhikkhūnaṁ sikkhāpadaṁ paññattaṁ hotī”ti.",
  "atk-vin01a2:392_3": "Tassattho ca anupaññattisambandho ca paṭhamapārājikavaṇṇanāyaṁ vuttanayeneva veditabbo.",
  "atk-vin01a2:392_4": "Yathā ca idha,",
  "atk-vin01a2:392_5": "evaṁ ito paresu sabbasikkhāpadesu.",
  "atk-vin01a2:392_6": "Yaṁ yaṁ pubbe vuttaṁ,",
  "atk-vin01a2:392_7": "taṁ taṁ sabbaṁ vajjetvā uparūpari apubbameva vaṇṇayissāma.",
  "atk-vin01a2:392_8": "Yadi hi yaṁ yaṁ vuttanayaṁ,",
  "atk-vin01a2:392_9": "taṁ taṁ punapi vaṇṇayissāma,",
  "atk-vin01a2:392_10": "kadā vaṇṇanāya antaṁ gamissāma! Tasmā yaṁ yaṁ pubbe vuttaṁ,",
  "atk-vin01a2:392_11": "taṁ taṁ sabbaṁ sādhukaṁ upasallakkhetvā tattha tattha attho ca yojanā ca veditabbā.",
  "atk-vin01a2:392_12": "Apubbaṁ pana yaṁkiñci anuttānatthaṁ,",
  "atk-vin01a2:392_13": "taṁ sabbaṁ mayameva vaṇṇayissāma.",
  "atk-vin01a2:393_0": "Dhaniyavatthuvaṇṇanā niṭṭhitā.",
  "atk-vin01a2:394_0": "90.Rajakattharaṇaṁ gantvāti rajakatitthaṁ gantvā;",
  "atk-vin01a2:394_1": "tañhi yasmā tattha rajakā vatthāni attharanti,",
  "atk-vin01a2:394_2": "tasmā rajakattharaṇanti vuccati.",
  "atk-vin01a2:394_3": "Rajakabhaṇḍikanti rajakānaṁ bhaṇḍikaṁ;",
  "atk-vin01a2:394_4": "rajakā sāyanhasamaye nagaraṁ pavisantā bahūni vatthāni ekekaṁ bhaṇḍikaṁ bandhanti.",
  "atk-vin01a2:394_5": "Tato ekaṁ bhaṇḍikaṁ tesaṁ pamādena apassantānaṁ avaharitvā thenetvāti attho.",
  "atk-vin01a2:395_0": "Padabhājanīyavaṇṇanā",
  "atk-vin01a2:396_0": "92.Gāmonāmāti evamādi “gāmā vā araññā vā”ti ettha vuttassa gāmassa ca araññassa ca pabhedadassanatthaṁ vuttaṁ.",
  "atk-vin01a2:396_1": "Tattha yasmiṁ gāme ekā eva kuṭi,",
  "atk-vin01a2:396_2": "ekaṁ gehaṁ seyyathāpi malayajanapade;",
  "atk-vin01a2:396_3": "ayaṁ ekakuṭiko gāmo nāma.",
  "atk-vin01a2:396_4": "Etena nayena aparepi veditabbā.",
  "atk-vin01a2:396_5": "Amanussonāma yo sabbaso vā manussānaṁ abhāvena yakkhapariggahabhūto;",
  "atk-vin01a2:396_6": "yato vā manussā kenaci kāraṇena punapi āgantukāmā eva apakkantā.",
  "atk-vin01a2:396_7": "Parikkhittonāma iṭṭhakapākāraṁ ādiṁ katvā antamaso kaṇṭakasākhāhipi parikkhitto.",
  "atk-vin01a2:396_8": "Gonisādiniviṭṭhonāma vīthisannivesādivasena anivisitvā yathā gāvo tattha tattha dve tayo nisīdanti,",
  "atk-vin01a2:396_9": "evaṁ tattha tattha dve tīṇi gharāni katvā niviṭṭho.",
  "atk-vin01a2:396_10": "Satthoti jaṅghasatthasakaṭasatthādīsu yo koci.",
  "atk-vin01a2:396_11": "Imasmiñca sikkhāpade nigamopi nagarampi gāmaggahaṇeneva gahitanti veditabbaṁ.",
  "atk-vin01a2:397_0": "Gāmūpacārotiādi araññaparicchedadassanatthaṁ vuttaṁ.",
  "atk-vin01a2:397_1": "Indakhīle ṭhitassāti yassa gāmassa anurādhapurasseva dve indakhīlā,",
  "atk-vin01a2:397_2": "tassa abbhantarime indakhīle ṭhitassa;",
  "atk-vin01a2:397_3": "tassa hi bāhiro indakhīlo ābhidhammikanayena araññasaṅkhepaṁ gacchati.",
  "atk-vin01a2:397_4": "Yassa pana eko,",
  "atk-vin01a2:397_5": "tassa gāmadvārabāhānaṁ vemajjhe ṭhitassa.",
  "atk-vin01a2:397_6": "Yatrāpi hi indakhīlo natthi,",
  "atk-vin01a2:397_7": "tatra gāmadvārabāhānaṁ vemajjhameva “indakhīlo”ti vuccati.",
  "atk-vin01a2:397_8": "Tena vuttaṁ –",
  "atk-vin01a2:397_9": "“gāmadvārabāhānaṁ vemajjhe ṭhitassā”ti.",
  "atk-vin01a2:397_10": "Majjhimassāti thāmamajjhimassa,",
  "atk-vin01a2:397_11": "no pamāṇamajjhimassa,",
  "atk-vin01a2:397_12": "neva appathāmassa,",
  "atk-vin01a2:397_13": "na mahāthāmassa;",
  "atk-vin01a2:397_14": "majjhimathāmassāti vuttaṁ hoti.",
  "atk-vin01a2:397_15": "Leḍḍupātoti yathā mātugāmo kāke uḍḍāpento ujukameva hatthaṁ ukkhipitvā leḍḍuṁ khipati,",
  "atk-vin01a2:397_16": "yathā ca udakukkhepe udakaṁ khipanti,",
  "atk-vin01a2:397_17": "evaṁ akhipitvā yathā taruṇamanussā attano balaṁ dassentā bāhaṁ pasāretvā leḍḍuṁ khipanti,",
  "atk-vin01a2:397_18": "evaṁ khittassa leḍḍussa patanaṭṭhānaṁ.",
  "atk-vin01a2:397_19": "Patito pana luṭhitvā yattha gacchati,",
  "atk-vin01a2:397_20": "taṁ na gahetabbaṁ.",
  "atk-vin01a2:398_0": "Aparikkhittassa gāmassa gharūpacāre ṭhitassa majjhimassa purisassa leḍḍupātoti ettha pana nibbakosassa",
  "atk-vin01a2:398_1": "udakapātaṭṭhāne ṭhitassa majjhimassa purisassa suppapāto vā musalapāto vā gharūpacāro nāma.",
  "atk-vin01a2:398_2": "Tasmiṁ gharūpacāre ṭhitassa leḍḍupāto gāmūpacāroti kurundaṭṭhakathāyaṁ vuttaṁ.",
  "atk-vin01a2:398_3": "Mahāpaccariyampi tādisameva.",
  "atk-vin01a2:398_4": "Mahāaṭṭhakathāyaṁ pana “gharaṁ nāma,",
  "atk-vin01a2:398_5": "gharūpacāro nāma,",
  "atk-vin01a2:398_6": "gāmo nāma,",
  "atk-vin01a2:398_7": "gāmūpacāro nāmā”ti mātikaṁ ṭhapetvā nibbakosassa udakapātaṭṭhānabbhantaraṁ gharaṁ nāma.",
  "atk-vin01a2:398_8": "Yaṁ pana dvāre ṭhito mātugāmo bhājanadhovanaudakaṁ chaḍḍeti,",
  "atk-vin01a2:398_9": "tassa patanaṭṭhānañca mātugāmeneva antogehe ṭhitena pakatiyā bahi khittassa suppassa vā sammuñjaniyā vā patanaṭṭhānañca,",
  "atk-vin01a2:398_10": "gharassa purato dvīsu koṇesu sambandhitvā majjhe rukkhasūcidvāraṁ ṭhapetvā gorūpānaṁ pavesananivāraṇatthaṁ",
  "atk-vin01a2:398_11": "kataparikkhepo ca ayaṁ sabbopi gharūpacāro nāma.",
  "atk-vin01a2:398_12": "Tasmiṁ gharūpacāre ṭhitassa majjhimassa purisassa leḍḍupātabbhantaraṁ gāmo nāma.",
  "atk-vin01a2:398_13": "Tato aññassa leḍḍupātassa abbhantaraṁ gāmūpacāro nāmāti vuttaṁ.",
  "atk-vin01a2:398_14": "Idamettha pamāṇaṁ.",
  "atk-vin01a2:398_15": "Yathā cettha,",
  "atk-vin01a2:398_16": "evaṁ sabbattha yo yo aṭṭhakathāvādo vā theravādo vā pacchā vuccati so pamāṇato daṭṭhabbo.",
  "atk-vin01a2:399_0": "Yañcetaṁ mahāaṭṭhakathāyaṁ vuttaṁ,",
  "atk-vin01a2:399_1": "taṁ pāḷiyā viruddhamiva dissati.",
  "atk-vin01a2:399_2": "Pāḷiyañhi –",
  "atk-vin01a2:399_3": "“gharūpacāre ṭhitassa majjhimassa purisassa leḍḍupāto”ti ettakameva vuttaṁ.",
  "atk-vin01a2:399_4": "Aṭṭhakathāyaṁ pana taṁ leḍḍupātaṁ gāmasaṅkhepaṁ katvā tato paraṁ gāmūpacāro vuttoti? Vuccate –",
  "atk-vin01a2:399_5": "saccameva pāḷiyaṁ vuttaṁ,",
  "atk-vin01a2:399_6": "adhippāyo panettha veditabbo.",
  "atk-vin01a2:399_7": "So ca aṭṭhakathācariyānameva vidito.",
  "atk-vin01a2:399_8": "Tasmā yathā “gharūpacāre ṭhitassā”ti ettha gharūpacāralakkhaṇaṁ pāḷiyaṁ avuttampi aṭṭhakathāyaṁ vuttavasena gahitaṁ.",
  "atk-vin01a2:399_9": "Evaṁ sesampi gahetabbaṁ.",
  "atk-vin01a2:400_0": "Tatrāyaṁ nayo –",
  "atk-vin01a2:400_1": "idha gāmo nāma duvidho hoti –",
  "atk-vin01a2:400_2": "parikkhitto ca aparikkhitto ca.",
  "atk-vin01a2:400_3": "Tatra parikkhittassa parikkhepoyeva paricchedo.",
  "atk-vin01a2:400_4": "Tasmā tassa visuṁ paricchedaṁ avatvā “gāmūpacāro nāma parikkhittassa gāmassa indakhīle ṭhitassa majjhimassa purisassa leḍḍupāto”ti pāḷiyaṁ vuttaṁ.",
  "atk-vin01a2:400_5": "Aparikkhittassa pana gāmassa gāmaparicchedo vattabbo.",
  "atk-vin01a2:400_6": "Tasmā tassa gāmaparicchedadassanatthaṁ “aparikkhittassa gāmassa gharūpacāre ṭhitassa majjhimassa purisassa leḍḍupāto”ti vuttaṁ.",
  "atk-vin01a2:400_7": "Gāmaparicchede ca dassite gāmūpacāralakkhaṇaṁ pubbe vuttanayeneva sakkā ñātunti puna “tattha ṭhitassa majjhimassa purisassa leḍḍupāto”ti na vuttaṁ.",
  "atk-vin01a2:400_8": "Yo pana gharūpacāre ṭhitassa leḍḍupātaṁyeva “gāmūpacāro”ti vadati,",
  "atk-vin01a2:400_9": "tassa gharūpacāro gāmoti āpajjati.",
  "atk-vin01a2:400_10": "Tato gharaṁ,",
  "atk-vin01a2:400_11": "gharūpacāro, gāmo,",
  "atk-vin01a2:400_12": "gāmūpacāroti esa vibhāgo saṅkarīyati.",
  "atk-vin01a2:400_13": "Asaṅkarato cettha vinicchayo veditabbo vikāle gāmappavesanādīsu.",
  "atk-vin01a2:400_14": "Tasmā pāḷiñca aṭṭhakathañca saṁsanditvā vuttanayenevettha gāmo ca gāmūpacāro ca veditabbo.",
  "atk-vin01a2:400_15": "Yopi ca gāmo pubbe mahā hutvā pacchā kulesu naṭṭhesu appako hoti,",
  "atk-vin01a2:400_16": "so gharūpacārato leḍḍupāteneva paricchinditabbo.",
  "atk-vin01a2:400_17": "Purimaparicchedo panassa parikkhittassāpi aparikkhittassāpi appamāṇamevāti.",
  "atk-vin01a2:401_0": "Araññaṁ nāma ṭhapetvā gāmañca gāmūpacārañcāti imaṁ yathāvuttalakkhaṇaṁ gāmañca gāmūpacārañca ṭhapetvā",
  "atk-vin01a2:401_1": "imasmiṁ adinnādānasikkhāpade avasesaṁ “araññaṁ” nāmāti veditabbaṁ.",
  "atk-vin01a2:401_2": "Abhidhamme pana “araññanti nikkhamitvā bahi indakhīlā sabbametaṁ arañña”nti vuttaṁ.",
  "atk-vin01a2:401_3": "Āraññakasikkhāpade “āraññakaṁ nāma senāsanaṁ pañcadhanusatikaṁ pacchima”nti vuttaṁ.",
  "atk-vin01a2:401_4": "Taṁ indakhīlato paṭṭhāya āropitena ācariyadhanunā pañcadhanusatappamāṇanti veditabbaṁ.",
  "atk-vin01a2:401_5": "Evaṁ bhagavatā “gāmā vā araññā vā”ti etassa atthaṁ vibhajantena “gharaṁ,",
  "atk-vin01a2:401_6": "gharūpacāro, gāmo,",
  "atk-vin01a2:401_7": "gāmūpacāro arañña”nti pāpabhikkhūnaṁ lesokāsanisedhanatthaṁ pañca koṭṭhāsā dassitā.",
  "atk-vin01a2:401_8": "Tasmā ghare vā gharūpacāre vā gāme vā gāmūpacāre vā araññe vā pādagghanakato paṭṭhāya sassāmikaṁ bhaṇḍaṁ avaharantassa pārājikamevāti veditabbaṁ.",
  "atk-vin01a2:402_0": "Idāni “adinnaṁ theyyasaṅkhātaṁ ādiyeyyā”tiādīnaṁ atthadassanatthaṁ “adinnaṁ nāmā”tiādimāha.",
  "atk-vin01a2:402_1": "Tattha adinnanti dantaponasikkhāpade attano santakampi appaṭiggahitakaṁ kappiyaṁ ajjhoharaṇīyaṁ vuccati.",
  "atk-vin01a2:402_2": "Idha pana yaṁkiñci parapariggahitaṁ sassāmikaṁ bhaṇḍaṁ,",
  "atk-vin01a2:402_3": "tadetaṁ tehi sāmikehi kāyena vā vācāya vā na dinnanti adinnaṁ.",
  "atk-vin01a2:402_4": "Attano hatthato vā yathāṭhitaṭṭhānato vā na nissaṭṭhanti anissaṭṭhaṁ.",
  "atk-vin01a2:402_5": "Yathāṭhāne ṭhitampi anapekkhatāya na pariccattanti apariccattaṁ.",
  "atk-vin01a2:402_6": "Ārakkhasaṁvidhānena rakkhitattā rakkhitaṁ.",
  "atk-vin01a2:402_7": "Mañjūsādīsu pakkhipitvā gopitattā gopitaṁ.",
  "atk-vin01a2:402_8": "“Mama ida”nti taṇhāmamattena mamāyitattā mamāyitaṁ.",
  "atk-vin01a2:402_9": "Tāhi apariccāgarakkhaṇagopanāhi tehi bhaṇḍasāmikehi parehi pariggahitanti parapariggahitaṁ.",
  "atk-vin01a2:402_10": "Etaṁ adinnaṁ nāma.",
  "atk-vin01a2:403_0": "Theyyasaṅkhātanti ettha thenoti coro,",
  "atk-vin01a2:403_1": "thenassa bhāvo theyyaṁ;",
  "atk-vin01a2:403_2": "avaharaṇacittassetaṁ adhivacanaṁ. “Saṅkhā,",
  "atk-vin01a2:403_3": "saṅkhāta”nti atthato ekaṁ;",
  "atk-vin01a2:403_4": "koṭṭhāsassetaṁ adhivacanaṁ,",
  "atk-vin01a2:403_5": "“saññānidānā hi papañcasaṅkhā”tiādīsu viya.",
  "atk-vin01a2:403_6": "Theyyañca taṁ saṅkhātañcāti theyyasaṅkhātaṁ,",
  "atk-vin01a2:403_7": "theyyacittasaṅkhāto eko cittakoṭṭhāsoti attho.",
  "atk-vin01a2:403_8": "Karaṇatthe cetaṁ paccattavacanaṁ,",
  "atk-vin01a2:403_9": "tasmā theyyasaṅkhātenāti atthato daṭṭhabbaṁ.",
  "atk-vin01a2:403_10": "Yo ca theyyasaṅkhātena ādiyati,",
  "atk-vin01a2:403_11": "so yasmā theyyacitto hoti,",
  "atk-vin01a2:403_12": "tasmā byañjanaṁ anādiyitvā atthameva dassetuṁ theyyacitto avaharaṇacittoti evamassa padabhājanaṁ vuttanti veditabbaṁ.",
  "atk-vin01a2:404_0": "Ādiyeyya, hareyya,",
  "atk-vin01a2:404_1": "avahareyya,",
  "atk-vin01a2:404_2": "iriyāpathaṁ vikopeyya,",
  "atk-vin01a2:404_3": "ṭhānā cāveyya,",
  "atk-vin01a2:404_4": "saṅketaṁ vītināmeyyāti ettha pana paṭhamapadaṁ abhiyogavasena vuttaṁ,",
  "atk-vin01a2:404_5": "dutiyapadaṁ aññesaṁ bhaṇḍaṁ harantassa gacchato vasena,",
  "atk-vin01a2:404_6": "tatiyapadaṁ upanikkhittabhaṇḍavasena,",
  "atk-vin01a2:404_7": "catutthaṁ saviññāṇakavasena,",
  "atk-vin01a2:404_8": "pañcamaṁ thale nikkhittādivasena,",
  "atk-vin01a2:404_9": "chaṭṭhaṁ parikappavasena vā suṅkaghātavasena vā vuttanti veditabbaṁ.",
  "atk-vin01a2:404_10": "Yojanā panettha ekabhaṇḍavasenapi nānābhaṇḍavasenapi hoti.",
  "atk-vin01a2:404_11": "Ekabhaṇḍavasena ca saviññāṇakeneva labbhati,",
  "atk-vin01a2:404_12": "nānābhaṇḍavasena saviññāṇakāviññāṇakamissakena.",
  "atk-vin01a2:405_0": "Tattha nānābhaṇḍavasena tāva evaṁ veditabbaṁ –",
  "atk-vin01a2:405_1": "ādiyeyyāti ārāmaṁ abhiyuñjati,",
  "atk-vin01a2:405_2": "āpatti dukkaṭassa.",
  "atk-vin01a2:405_3": "Sāmikassa vimatiṁ uppādeti,",
  "atk-vin01a2:405_4": "āpatti thullaccayassa.",
  "atk-vin01a2:405_5": "Sāmiko “na mayhaṁ bhavissatī”ti dhuraṁ nikkhipati,",
  "atk-vin01a2:405_6": "āpatti pārājikassa.",
  "atk-vin01a2:406_0": "Hareyyāti aññassa bhaṇḍaṁ haranto sīse bhāraṁ theyyacitto āmasati,",
  "atk-vin01a2:406_1": "āpatti dukkaṭassa.",
  "atk-vin01a2:406_2": "Phandāpeti,",
  "atk-vin01a2:406_3": "āpatti thullaccayassa.",
  "atk-vin01a2:406_4": "Khandhaṁ oropeti,",
  "atk-vin01a2:406_5": "āpatti pārājikassa.",
  "atk-vin01a2:407_0": "Avahareyyāti upanikkhittaṁ bhaṇḍaṁ “dehi me bhaṇḍa”nti vuccamāno “nāhaṁ gaṇhāmī”ti bhaṇati,",
  "atk-vin01a2:407_1": "āpatti dukkaṭassa.",
  "atk-vin01a2:407_2": "Sāmikassa vimatiṁ uppādeti,",
  "atk-vin01a2:407_3": "āpatti thullaccayassa.",
  "atk-vin01a2:407_4": "Sāmiko “na mayhaṁ dassatī”ti dhuraṁ nikkhipati,",
  "atk-vin01a2:407_5": "āpatti pārājikassa.",
  "atk-vin01a2:408_0": "Iriyāpathaṁvikopeyyāti “sahabhaṇḍahārakaṁ nessāmī”ti paṭhamaṁ pādaṁ saṅkāmeti,",
  "atk-vin01a2:408_1": "āpatti thullaccayassa.",
  "atk-vin01a2:408_2": "Dutiyaṁ pādaṁ saṅkāmeti,",
  "atk-vin01a2:408_3": "āpatti pārājikassa.",
  "atk-vin01a2:409_0": "Ṭhānā cāveyyāti thalaṭṭhaṁ bhaṇḍaṁ theyyacitto āmasati,",
  "atk-vin01a2:409_1": "āpatti dukkaṭassa.",
  "atk-vin01a2:409_2": "Phandāpeti,",
  "atk-vin01a2:409_3": "āpatti thullaccayassa.",
  "atk-vin01a2:409_4": "Ṭhānā cāveti,",
  "atk-vin01a2:409_5": "āpatti pārājikassa.",
  "atk-vin01a2:410_0": "Saṅketaṁ vītināmeyyāti parikappitaṭṭhānaṁ paṭhamaṁ pādaṁ atikkāmeti,",
  "atk-vin01a2:410_1": "āpatti thullaccayassa.",
  "atk-vin01a2:410_2": "Dutiyaṁ pādaṁ atikkāmeti,",
  "atk-vin01a2:410_3": "āpatti pārājikassa.",
  "atk-vin01a2:410_4": "Atha vā paṭhamaṁ pādaṁ suṅkaghātaṁ atikkāmeti,",
  "atk-vin01a2:410_5": "āpatti thullaccayassa.",
  "atk-vin01a2:410_6": "Dutiyaṁ pādaṁ atikkāmeti,",
  "atk-vin01a2:410_7": "āpatti pārājikassāti –",
  "atk-vin01a2:410_8": "ayamettha nānābhaṇḍavasena yojanā.",
  "atk-vin01a2:411_0": "Ekabhaṇḍavasena pana sassāmikaṁ dāsaṁ vā tiracchānaṁ vā yathāvuttena abhiyogādinā nayena ādiyati vā harati vā avaharati vā iriyāpathaṁ vā vikopeti,",
  "atk-vin01a2:411_1": "ṭhānā vā cāveti,",
  "atk-vin01a2:411_2": "paricchedaṁ vā atikkāmeti –",
  "atk-vin01a2:411_3": "ayamettha ekabhaṇḍavasena yojanā.",
  "atk-vin01a2:412_0": "Pañcavīsatiavahārakathā",
  "atk-vin01a2:413_0": "Apica imāni cha padāni vaṇṇentena pañca pañcake samodhānetvā pañcavīsati avahārā dassetabbā.",
  "atk-vin01a2:413_1": "Evaṁ vaṇṇayatā hi idaṁ adinnādānapārājikaṁ suvaṇṇitaṁ hoti.",
  "atk-vin01a2:413_2": "Imasmiñca ṭhāne sabbaaṭṭhakathā ākulā luḷitā duviññeyyavinicchayā.",
  "atk-vin01a2:413_3": "Tathā hi sabbaaṭṭhakathāsu yāni tāni pāḷiyaṁ “pañcahākārehi adinnaṁ ādiyantassa āpatti pārājikassa,",
  "atk-vin01a2:413_4": "parapariggahitañca hotī”tiādinā nayena avahāraṅgāni vuttāni,",
  "atk-vin01a2:413_5": "tānipi gahetvā katthaci ekaṁ pañcakaṁ dassitaṁ,",
  "atk-vin01a2:413_6": "katthaci “chahākārehī”ti āgatehi saddhiṁ dve pañcakāni dassitāni.",
  "atk-vin01a2:413_7": "Etāni ca pañcakāni na honti.",
  "atk-vin01a2:413_8": "Yattha hi ekekena padena avahāro sijjhati,",
  "atk-vin01a2:413_9": "taṁ pañcakaṁ nāma vuccati.",
  "atk-vin01a2:413_10": "Ettha pana sabbehipi padehi ekoyeva avahāro.",
  "atk-vin01a2:413_11": "Yāni ca tattha labbhamānāniyeva pañcakāni dassitāni,",
  "atk-vin01a2:413_12": "tesampi na sabbesaṁ attho pakāsito.",
  "atk-vin01a2:413_13": "Evamimasmiṁ ṭhāne sabbaaṭṭhakathā ākulā luḷitā duviññeyyavinicchayā.",
  "atk-vin01a2:413_14": "Tasmā pañca pañcakesamodhānetvā dassiyamānā ime pañcavīsati avahārā sādhukaṁ sallakkhetabbā.",
  "atk-vin01a2:414_0": "Pañca pañcakāni nāma –",
  "atk-vin01a2:414_1": "nānābhaṇḍapañcakaṁ,",
  "atk-vin01a2:414_2": "ekabhaṇḍapañcakaṁ,",
  "atk-vin01a2:414_3": "sāhatthikapañcakaṁ,",
  "atk-vin01a2:414_4": "pubbapayogapañcakaṁ,",
  "atk-vin01a2:414_5": "theyyāvahārapañcakanti.",
  "atk-vin01a2:414_6": "Tattha nānābhaṇḍapañcakañca ekabhaṇḍapañcakañca “ādiyeyya, hareyya,",
  "atk-vin01a2:414_7": "avahareyya,",
  "atk-vin01a2:414_8": "iriyāpathaṁ vikopeyya,",
  "atk-vin01a2:414_9": "ṭhānā cāveyyā”ti imesaṁ padānaṁ vasena labbhanti.",
  "atk-vin01a2:414_10": "Tāni pubbe yojetvā dassitanayeneva veditabbāni.",
  "atk-vin01a2:414_11": "Yaṁ panetaṁ “saṅketaṁ vītināmeyyā”ti chaṭṭhaṁ padaṁ,",
  "atk-vin01a2:414_12": "taṁ parikappāvahārassa ca nissaggiyāvahārassa ca sādhāraṇaṁ.",
  "atk-vin01a2:414_13": "Tasmā taṁ tatiyapañcamesu pañcakesu labbhamānapadavasena yojetabbaṁ.",
  "atk-vin01a2:414_14": "Vuttaṁ nānābhaṇḍapañcakañca ekabhaṇḍapañcakañca.",
  "atk-vin01a2:415_0": "Katamaṁ sāhatthikapañcakaṁ?",
  "atk-vin01a2:415_1": "Pañca avahārā –",
  "atk-vin01a2:415_2": "sāhatthiko, āṇattiko,",
  "atk-vin01a2:415_3": "nissaggiyo,",
  "atk-vin01a2:415_4": "atthasādhako,",
  "atk-vin01a2:415_5": "dhuranikkhepoti.",
  "atk-vin01a2:415_6": "Tattha sāhatthiko nāma parassa bhaṇḍaṁ sahatthā avaharati.",
  "atk-vin01a2:415_7": "Āṇattiko nāma “asukassa bhaṇḍaṁ avaharā”ti aññaṁ āṇāpeti.",
  "atk-vin01a2:415_8": "Nissaggiyo nāma antosuṅkaghāte ṭhito bahisuṅkaghātaṁ pāteti,",
  "atk-vin01a2:415_9": "āpatti pārājikassāti,",
  "atk-vin01a2:415_10": "iminā ca saddhiṁ “saṅketaṁ vītināmeyyā”ti idaṁ padayojanaṁ labhati.",
  "atk-vin01a2:415_11": "Atthasādhako nāma “asukaṁ nāma bhaṇḍaṁ yadā sakkosi,",
  "atk-vin01a2:415_12": "tadā avaharā”ti āṇāpeti.",
  "atk-vin01a2:415_13": "Tattha sace paro anantarāyiko hutvā taṁ avaharati,",
  "atk-vin01a2:415_14": "āṇāpako āṇattikkhaṇeyeva pārājiko hoti,",
  "atk-vin01a2:415_15": "avahārako pana avahaṭakāle.",
  "atk-vin01a2:415_16": "Ayaṁ atthasādhako.",
  "atk-vin01a2:415_17": "Dhuranikkhepo pana upanikkhittabhaṇḍavasena veditabbo.",
  "atk-vin01a2:415_18": "Idaṁ sāhatthikapañcakaṁ.",
  "atk-vin01a2:416_0": "Katamaṁ pubbapayogapañcakaṁ?",
  "atk-vin01a2:416_1": "Aparepi pañca avahārā –",
  "atk-vin01a2:416_2": "pubbapayogo,",
  "atk-vin01a2:416_3": "sahapayogo,",
  "atk-vin01a2:416_4": "saṁvidāvahāro,",
  "atk-vin01a2:416_5": "saṅketakammaṁ,",
  "atk-vin01a2:416_6": "nimittakammanti.",
  "atk-vin01a2:416_7": "Tattha āṇattivasena pubbapayogo veditabbo.",
  "atk-vin01a2:416_8": "Ṭhānā cāvanavasena sahapayogo.",
  "atk-vin01a2:416_9": "Itare pana tayo pāḷiyaṁ āgatanayeneva veditabbāti.",
  "atk-vin01a2:416_10": "Idaṁ pubbapayogapañcakaṁ.",
  "atk-vin01a2:417_0": "Katamaṁ theyyāvahārapañcakaṁ?",
  "atk-vin01a2:417_1": "Aparepi pañca avahārā –",
  "atk-vin01a2:417_2": "theyyāvahāro,",
  "atk-vin01a2:417_3": "pasayhāvahāro,",
  "atk-vin01a2:417_4": "parikappāvahāro,",
  "atk-vin01a2:417_5": "paṭicchannāvahāro,",
  "atk-vin01a2:417_6": "kusāvahāroti.",
  "atk-vin01a2:417_7": "Te pañcapi “aññataro bhikkhu saṅghassa cīvare bhājiyamāne theyyacitto kusaṁ saṅkāmetvā cīvaraṁ aggahesī”ti",
  "atk-vin01a2:417_8": "etasmiṁ kusasaṅkāmanavatthusmiṁ vaṇṇayissāma.",
  "atk-vin01a2:417_9": "Idaṁ theyyāvahārapañcakaṁ.",
  "atk-vin01a2:417_10": "Evamimāni pañca pañcakāni samodhānetvā ime pañcavīsati avahārā veditabbā.",
  "atk-vin01a2:418_0": "Imesu ca pana pañcasu pañcakesu kusalena vinayadharena otiṇṇaṁ vatthuṁ sahasā avinicchinitvāva pañca ṭhānāni oloketabbāni.",
  "atk-vin01a2:418_1": "Yāni sandhāya porāṇā āhu –",
  "atk-vin01a2:419_0": "“Vatthuṁ kālañca desañca, agghaṁ paribhogapañcamaṁ;",
  "atk-vin01a2:420_0": "Tulayitvā pañca ṭhānāni, dhāreyyatthaṁ vicakkhaṇo”ti.",
  "atk-vin01a2:421_0": "Tattha vatthunti bhaṇḍaṁ;",
  "atk-vin01a2:421_1": "avahārakena hi “mayā idaṁ nāma avahaṭa”nti vuttepi āpattiṁ anāropetvāva taṁ bhaṇḍaṁ sassāmikaṁ vā assāmikaṁ vāti upaparikkhitabbaṁ.",
  "atk-vin01a2:421_2": "Sassāmikepi sāmikānaṁ sālayabhāvo vā nirālayabhāvo vā upaparikkhitabbo.",
  "atk-vin01a2:421_3": "Sace tesaṁ sālayakāle avahaṭaṁ,",
  "atk-vin01a2:421_4": "bhaṇḍaṁ agghāpetvā āpatti kātabbā.",
  "atk-vin01a2:421_5": "Sace nirālayakāle,",
  "atk-vin01a2:421_6": "na pārājikena kāretabbo.",
  "atk-vin01a2:421_7": "Bhaṇḍasāmikesu pana bhaṇḍaṁ āharāpentesu bhaṇḍaṁ dātabbaṁ.",
  "atk-vin01a2:421_8": "Ayamettha sāmīci.",
  "atk-vin01a2:422_0": "Imassa panatthassa dīpanatthamidaṁ vatthu –",
  "atk-vin01a2:422_1": "bhātiyarājakāle kira mahācetiyapūjāya dakkhiṇadisato eko bhikkhu sattahatthaṁ paṇḍukāsāvaṁ aṁse karitvā cetiyaṅgaṇaṁ pāvisi;",
  "atk-vin01a2:422_2": "taṅkhaṇameva ca rājāpi cetiyavandanatthaṁ āgato.",
  "atk-vin01a2:422_3": "Tattha ussāraṇāya vattamānāya mahājanasammaddo ahosi.",
  "atk-vin01a2:422_4": "Atha so bhikkhu janasammaddapīḷito aṁsato patantaṁ kāsāvaṁ adisvāva nikkhanto;",
  "atk-vin01a2:422_5": "nikkhamitvā ca kāsāvaṁ apassanto “ko īdise janasammadde kāsāvaṁ lacchati,",
  "atk-vin01a2:422_6": "na dāni taṁ mayha”nti dhuranikkhepaṁ katvā gato.",
  "atk-vin01a2:422_7": "Athañño bhikkhu pacchā āgacchanto taṁ kāsāvaṁ disvā theyyacittena gahetvā puna vippaṭisārī hutvā “assamaṇo dānimhi,",
  "atk-vin01a2:422_8": "vibbhamissāmī”ti citte uppannepi “vinayadhare pucchitvā ñassāmī”ti cintesi.",
  "atk-vin01a2:423_0": "Tena ca samayena cūḷasumanatthero nāma sabbapariyattidharo vinayācariyapāmokkho mahāvihāre paṭivasati.",
  "atk-vin01a2:423_1": "So bhikkhu theraṁ upasaṅkamitvā vanditvā okāsaṁ kāretvā attano kukkuccaṁ pucchi.",
  "atk-vin01a2:423_2": "Thero tena bhaṭṭhe janakāye pacchā āgantvā gahitabhāvaṁ ñatvā “atthi dāni ettha okāso”ti cintetvā āha –",
  "atk-vin01a2:423_3": "“sace kāsāvasāmikaṁ bhikkhuṁ āneyyāsi,",
  "atk-vin01a2:423_4": "sakkā bhaveyya tava patiṭṭhā kātu”nti.",
  "atk-vin01a2:423_5": "“Kathāhaṁ, bhante,",
  "atk-vin01a2:423_6": "taṁ dakkhissāmī”ti?",
  "atk-vin01a2:423_7": "“Tahiṁ tahiṁ gantvā olokehī”ti.",
  "atk-vin01a2:423_8": "So pañcapi mahāvihāre oloketvā neva addakkhi.",
  "atk-vin01a2:423_9": "Tato naṁ thero pucchi –",
  "atk-vin01a2:423_10": "“katarāya disāya bahū bhikkhū āgacchantī”ti?",
  "atk-vin01a2:423_11": "“Dakkhiṇadisāya,",
  "atk-vin01a2:423_12": "bhante”ti.",
  "atk-vin01a2:423_13": "“Tena hi kāsāvaṁ dīghato ca tiriyañca minitvā ṭhapehi.",
  "atk-vin01a2:423_14": "Ṭhapetvā dakkhiṇadisāya vihārapaṭipāṭiyā vicinitvā taṁ bhikkhuṁ ānehī”ti.",
  "atk-vin01a2:423_15": "So tathā katvā taṁ bhikkhuṁ disvā therassa santikaṁ ānesi.",
  "atk-vin01a2:423_16": "Thero pucchi –",
  "atk-vin01a2:423_17": "“tavedaṁ kāsāva”nti? “Āma,",
  "atk-vin01a2:423_18": "bhante”ti.",
  "atk-vin01a2:423_19": "“Kuhiṁ te pātita”nti?",
  "atk-vin01a2:423_20": "So sabbaṁ ācikkhi.",
  "atk-vin01a2:423_21": "Thero pana tena kataṁ dhuranikkhepaṁ sutvā itaraṁ pucchi –",
  "atk-vin01a2:423_22": "“tayā idaṁ kuhiṁ disvā gahita”nti?",
  "atk-vin01a2:423_23": "Sopi sabbaṁ ārocesi.",
  "atk-vin01a2:423_24": "Tato naṁ thero āha –",
  "atk-vin01a2:423_25": "“sace te suddhacittena gahitaṁ abhavissa,",
  "atk-vin01a2:423_26": "anāpattiyeva te assa.",
  "atk-vin01a2:423_27": "Theyyacittena pana gahitattā dukkaṭaṁ āpannosi.",
  "atk-vin01a2:423_28": "Taṁ desetvā anāpattiko hohi.",
  "atk-vin01a2:423_29": "Idañca kāsāvaṁ attano santakaṁ katvā etasseva bhikkhuno dehī”ti.",
  "atk-vin01a2:423_30": "So bhikkhu amateneva abhisitto paramassāsappatto ahosīti.",
  "atk-vin01a2:423_31": "Evaṁ vatthu oloketabbaṁ.",
  "atk-vin01a2:424_0": "Kāloti avahārakālo.",
  "atk-vin01a2:424_1": "Tadeva hi bhaṇḍaṁ kadāci samagghaṁ hoti,",
  "atk-vin01a2:424_2": "kadāci mahagghaṁ.",
  "atk-vin01a2:424_3": "Tasmā taṁ bhaṇḍaṁ yasmiṁ kāle avahaṭaṁ,",
  "atk-vin01a2:424_4": "tasmiṁyeva kāle yo tassa aggho hoti,",
  "atk-vin01a2:424_5": "tena agghena āpatti kāretabbā.",
  "atk-vin01a2:424_6": "Evaṁ kālo oloketabbo.",
  "atk-vin01a2:425_0": "Desoti avahāradeso.",
  "atk-vin01a2:425_1": "Tañhi bhaṇḍaṁ yasmiṁ dese avahaṭaṁ,",
  "atk-vin01a2:425_2": "tasmiṁyeva dese yo tassa aggho hoti,",
  "atk-vin01a2:425_3": "tena agghena āpatti kāretabbā.",
  "atk-vin01a2:425_4": "Bhaṇḍuṭṭhānadese hi bhaṇḍaṁ samagghaṁ hoti,",
  "atk-vin01a2:425_5": "aññattha mahagghaṁ.",
  "atk-vin01a2:426_0": "Imassāpi ca atthassa dīpanatthamidaṁ vatthu –",
  "atk-vin01a2:426_1": "antarasamudde kira eko bhikkhu susaṇṭhānaṁ nāḷikeraṁ labhitvā bhamaṁ āropetvā saṅkhathālakasadisaṁ manoramaṁ",
  "atk-vin01a2:426_2": "pānīyathālakaṁ katvā tattheva ṭhapetvā cetiyagiriṁ agamāsi.",
  "atk-vin01a2:426_3": "Athañño bhikkhu antarasamuddaṁ gantvā tasmiṁ vihāre paṭivasanto taṁ thālakaṁ disvā theyyacittena gahetvā cetiyagirimeva āgato.",
  "atk-vin01a2:426_4": "Tassa tattha yāguṁ pivantassa taṁ thālakaṁ disvā thālakasāmiko bhikkhu āha –",
  "atk-vin01a2:426_5": "“kuto te idaṁ laddha”nti?",
  "atk-vin01a2:426_6": "“Antarasamuddato me ānīta”nti.",
  "atk-vin01a2:426_7": "So taṁ “netaṁ tava santakaṁ,",
  "atk-vin01a2:426_8": "theyyāya te gahita”nti saṅghamajjhaṁ ākaḍḍhi.",
  "atk-vin01a2:426_9": "Tattha ca vinicchayaṁ alabhitvā mahāvihāraṁ agamiṁsu.",
  "atk-vin01a2:426_10": "Tattha bheriṁ paharāpetvā mahācetiyasamīpe sannipātaṁ katvā vinicchayaṁ ārabhiṁsu.",
  "atk-vin01a2:426_11": "Vinayadharattherā avahāraṁ saññāpesuṁ.",
  "atk-vin01a2:427_0": "Tasmiñca sannipāte ābhidhammikagodattatthero nāma vinayakusalo hoti.",
  "atk-vin01a2:427_1": "So evamāha –",
  "atk-vin01a2:427_2": "“iminā idaṁ thālakaṁ kuhiṁ avahaṭa”nti?",
  "atk-vin01a2:427_3": "“Antarasamudde avahaṭa”nti.",
  "atk-vin01a2:427_4": "“Tatridaṁ kiṁ agghatī”ti?",
  "atk-vin01a2:427_5": "“Na kiñci agghati.",
  "atk-vin01a2:427_6": "Tatra hi nāḷikeraṁ bhinditvā miñjaṁ khāditvā kapālaṁ chaḍḍenti,",
  "atk-vin01a2:427_7": "dāruatthaṁ pana pharatī”ti.",
  "atk-vin01a2:427_8": "“Imassa bhikkhuno ettha hatthakammaṁ kiṁ agghatī”ti?",
  "atk-vin01a2:427_9": "“Māsakaṁ vā ūnamāsakaṁ vā”ti.",
  "atk-vin01a2:427_10": "“Atthi pana katthaci sammāsambuddhena māsakena vā ūnamāsakena vā pārājikaṁ paññatta”nti.",
  "atk-vin01a2:427_11": "Evaṁ vutte “sādhu! Sādhu! Sukathitaṁ suvinicchita”nti ekasādhukāro ahosi.",
  "atk-vin01a2:427_12": "Tena ca samayena bhātiyarājāpi cetiyavandanatthaṁ nagarato nikkhamanto taṁ saddaṁ sutvā “kiṁ ida”nti",
  "atk-vin01a2:427_13": "pucchitvā sabbaṁ paṭipāṭiyā sutvā nagare bheriṁ carāpesi –",
  "atk-vin01a2:427_14": "“mayi sante bhikkhūnampi bhikkhūnīnampi gihīnampi adhikaraṇaṁ ābhidhammikagodattattherena vinicchitaṁ suvinicchitaṁ,",
  "atk-vin01a2:427_15": "tassa vinicchaye atiṭṭhamānaṁ rājāṇāya ṭhapemī”ti.",
  "atk-vin01a2:427_16": "Evaṁ deso oloketabbo.",
  "atk-vin01a2:428_0": "Agghoti bhaṇḍaggho.",
  "atk-vin01a2:428_1": "Navabhaṇḍassa hi yo aggho hoti,",
  "atk-vin01a2:428_2": "so pacchā parihāyati;",
  "atk-vin01a2:428_3": "yathā navadhoto patto aṭṭha vā dasa vā agghati,",
  "atk-vin01a2:428_4": "so pacchā bhinno vā chiddo vā āṇigaṇṭhikāhato vā appaggho hoti tasmā na sabbadā bhaṇḍaṁ pakatiaggheneva kātabbanti.",
  "atk-vin01a2:428_5": "Evaṁ aggho oloketabbo.",
  "atk-vin01a2:429_0": "Paribhogoti bhaṇḍaparibhogo.",
  "atk-vin01a2:429_1": "Paribhogenāpi hi vāsiādibhaṇḍassa aggho parihāyati.",
  "atk-vin01a2:429_2": "Tasmā evaṁ upaparikkhitabbaṁ,",
  "atk-vin01a2:429_3": "sace koci kassaci pādagghanakaṁ vāsiṁ harati,",
  "atk-vin01a2:429_4": "tatra vāsisāmiko pucchitabbo –",
  "atk-vin01a2:429_5": "“tayā ayaṁ vāsi kittakena kītā”ti? “Pādena,",
  "atk-vin01a2:429_6": "bhante”ti.",
  "atk-vin01a2:429_7": "“Kiṁ pana te kiṇitvāva ṭhapitā,",
  "atk-vin01a2:429_8": "udāhu taṁ vaḷañjesī”ti?",
  "atk-vin01a2:429_9": "Sace vadati “ekadivasaṁ me dantakaṭṭhaṁ vā rajanachalliṁ vā pattapacanakadāruṁ vā chinnaṁ,",
  "atk-vin01a2:429_10": "ghaṁsitvā vā nisitā”ti.",
  "atk-vin01a2:429_11": "Athassā porāṇo aggho bhaṭṭhoti veditabbo.",
  "atk-vin01a2:429_12": "Yathā ca vāsiyā evaṁ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena",
  "atk-vin01a2:429_13": "vā ekavāraṁ ghaṁsitvā dhovanamattenāpi aggho bhassati.",
  "atk-vin01a2:429_14": "Tipumaṇḍalassa makaradantacchedanenāpi parimajjitamattenāpi,",
  "atk-vin01a2:429_15": "udakasāṭikāya sakiṁ nivāsanapārupanenāpi paribhogasīsena aṁse vā sīse vā ṭhapanamattenāpi,",
  "atk-vin01a2:429_16": "taṇḍulādīnaṁ papphoṭanenāpi tato ekaṁ vā dve vā apanayanenāpi,",
  "atk-vin01a2:429_17": "antamaso ekaṁ pāsāṇasakkharaṁ uddharitvā chaḍḍitamattenāpi,",
  "atk-vin01a2:429_18": "sappitelādīnaṁ bhājanantarapaavattanenāpi,",
  "atk-vin01a2:429_19": "antamaso tato makkhikaṁ vā kipillikaṁ vā uddharitvā chaḍḍitamattenāpi,",
  "atk-vin01a2:429_20": "guḷapiṇḍakassa madhurabhāvajānanatthaṁ nakhena vijjhitvā aṇumattaṁ gahitamattenāpi aggho bhassati.",
  "atk-vin01a2:429_21": "Tasmā yaṁkiñci pādagghanakaṁ vuttanayeneva sāmikehi paribhogena ūnaṁ kataṁ hoti,",
  "atk-vin01a2:429_22": "na taṁ avahaṭo bhikkhu pārājikena kātabbo.",
  "atk-vin01a2:429_23": "Evaṁ paribhogo oloketabbo.",
  "atk-vin01a2:429_24": "Evaṁ imāni tulayitvā pañca ṭhānāni dhāreyyatthaṁ vicakkhaṇo,",
  "atk-vin01a2:429_25": "āpattiṁ vā anāpattiṁ vā garukaṁ vā lahukaṁ vā āpattiṁ yathāṭhāne ṭhapeyyāti.",
  "atk-vin01a2:430_0": "Niṭṭhito “ādiyeyya…pe… saṅketaṁ vītināmeyyā”ti.",
  "atk-vin01a2:431_0": "Imesaṁ padānaṁ vinicchayo.",
  "atk-vin01a2:432_0": "Idāni yadidaṁ “yathārūpe adinnādāne”tiādīni vibhajantena “yathārūpaṁ nāmā”tiādi vuttaṁ.",
  "atk-vin01a2:432_1": "Tattha yathārūpanti yathājātikaṁ.",
  "atk-vin01a2:432_2": "Taṁ pana yasmā pādato paṭṭhāya hoti,",
  "atk-vin01a2:432_3": "tasmā “pādaṁ vā pādārahaṁ vā atirekapādaṁ vā”ti āha.",
  "atk-vin01a2:432_4": "Tattha pādena kahāpaṇassa catutthabhāgaṁ akappiyabhaṇḍameva dasseti.",
  "atk-vin01a2:432_5": "Pādārahena pādagghanakaṁ kappiyabhaṇḍaṁ.",
  "atk-vin01a2:432_6": "Atirekapādena ubhayampi.",
  "atk-vin01a2:432_7": "Ettāvatā sabbākārena dutiyapārājikappahonakavatthu dassitaṁ hoti.",
  "atk-vin01a2:433_0": "Pathabyā rājāti sakalapathaviyā rājā dīpacakkavattī asokasadiso,",
  "atk-vin01a2:433_1": "yo vā panaññopi ekadīpe rājā,",
  "atk-vin01a2:433_2": "sīhaḷarājasadiso.",
  "atk-vin01a2:433_3": "Padesarājāti ekadīpassa padesissaro,",
  "atk-vin01a2:433_4": "bimbisāra-pasenadi-ādayo viya.",
  "atk-vin01a2:433_5": "Maṇḍalikā nāma ye dīpapadesepi ekamekaṁ maṇḍalaṁ bhuñjanti.",
  "atk-vin01a2:433_6": "Antarabhogikā nāma dvinnaṁ rājūnaṁ antarā katipayagāmasāmikā.",
  "atk-vin01a2:433_7": "Akkhadassāti dhammavinicchanakā,",
  "atk-vin01a2:433_8": "te dhammasabhāyaṁ nisīditvā aparādhānurūpaṁ corānaṁ hatthapādacchejjādiṁ anusāsanti.",
  "atk-vin01a2:433_9": "Ye pana ṭhānantarappattā amaccā vā rājakumārā vā katāparādhā honti,",
  "atk-vin01a2:433_10": "te rañño ārocenti,",
  "atk-vin01a2:433_11": "garukaṁ ṭhānaṁ sayaṁ na vinicchinanti.",
  "atk-vin01a2:433_12": "Mahāmattāti ṭhānantarappattā mahāamaccā;",
  "atk-vin01a2:433_13": "tepi tattha tattha gāme vā nigame vā nisīditvā rājakiccaṁ karonti.",
  "atk-vin01a2:433_14": "Ye vā panāti aññepi ye rājakulanissitā vā sakissariyanissitā vā hutvā chejjabhejjaṁ anusāsanti,",
  "atk-vin01a2:433_15": "sabbepi te imasmiṁ atthe “rājāno”ti dasseti.",
  "atk-vin01a2:434_0": "Haneyyunti potheyyuñceva chindeyyuñca.",
  "atk-vin01a2:434_1": "Pabbājeyyunti nīhareyyuṁ.",
  "atk-vin01a2:434_2": "Corosīti evamādīni ca vatvā paribhāseyyuṁ;",
  "atk-vin01a2:434_3": "tenevāha –",
  "atk-vin01a2:434_4": "“paribhāso eso”ti.",
  "atk-vin01a2:434_5": "Purimaṁ upādāyāti methunaṁ dhammaṁ paṭisevitvā pārājikaṁ āpattiṁ āpannaṁ puggalaṁ upādāya.",
  "atk-vin01a2:434_6": "Sesaṁ pubbe vuttanayattā uttānapadatthattā ca pākaṭamevāti.",
  "atk-vin01a2:435_0": "93.",
  "atk-vin01a2:435_1": "Evaṁ uddiṭṭhasikkhāpadaṁ padānukkamena vibhajitvā idāni yaṁ taṁ ādiyeyyātiādīhi chahi padehi saṅkhepato",
  "atk-vin01a2:435_2": "ādānaṁ dassetvā saṅkhepatoeva “pādaṁ vā pādārahaṁ vā atirekapādaṁ vā”ti ādātabbabhaṇḍaṁ dassitaṁ,",
  "atk-vin01a2:435_3": "taṁ yattha yattha ṭhitaṁ,",
  "atk-vin01a2:435_4": "yathā yathā ādānaṁ gacchati,",
  "atk-vin01a2:435_5": "anāgate pāpabhikkhūnaṁ lesokāsanirundhanatthaṁ tathā tathā vitthārato dassetuṁ “bhūmaṭṭhaṁ thalaṭṭha”ntiādinā",
  "atk-vin01a2:435_6": "nayena mātikaṁ ṭhapetvā “bhūmaṭṭhaṁ nāma bhaṇḍaṁ bhūmiyaṁ nikkhittaṁ hotī”tiādinā nayena tassa vibhaṅgaṁ āha.",
  "atk-vin01a2:436_0": "Pañcavīsatiavahārakathā niṭṭhitā.",
  "atk-vin01a2:437_0": "Bhūmaṭṭhakathā",
  "atk-vin01a2:438_0": "94.",
  "atk-vin01a2:438_1": "Tatrāyaṁ anuttānapadavaṇṇanāya saddhiṁ vinicchayakathā.",
  "atk-vin01a2:438_2": "Nikhātanti bhūmiyaṁ khaṇitvā ṭhapitaṁ.",
  "atk-vin01a2:438_3": "Paṭicchannanti paṁsuiṭṭhakādīhi paṭicchannaṁ.",
  "atk-vin01a2:438_4": "Bhūmaṭṭhaṁ bhaṇḍaṁ…pe…",
  "atk-vin01a2:438_5": "gacchati vā,",
  "atk-vin01a2:438_6": "āpatti dukkaṭassāti taṁ evaṁ nikhaṇitvā vā paṭicchādetvā vā ṭhapitattā bhūmiyaṁ ṭhitaṁ bhaṇḍaṁ yo bhikkhu",
  "atk-vin01a2:438_7": "kenacideva upāyena ñatvā “āharissāmī”ti theyyacitto hutvā rattibhāge uṭṭhāya gacchati,",
  "atk-vin01a2:438_8": "so bhaṇḍaṭṭhānaṁ appatvāpi sabbakāyavacīvikāresu dukkaṭaṁ āpajjati. Kathaṁ?",
  "atk-vin01a2:438_9": "So hi tassa āharaṇatthāya uṭṭhahanto yaṁ yaṁ aṅgapaccaṅgaṁ phandāpeti,",
  "atk-vin01a2:438_10": "sabbattha dukkaṭameva.",
  "atk-vin01a2:438_11": "Nivāsanapārupanaṁ saṇṭhapeti,",
  "atk-vin01a2:438_12": "hatthavāre hatthavāre dukkaṭaṁ.",
  "atk-vin01a2:438_13": "“Mahantaṁ nidhānaṁ na sakkā ekena āharituṁ,",
  "atk-vin01a2:438_14": "dutiyaṁ pariyesissāmī”ti kassaci sahāyassa santikaṁ gantukāmo dvāraṁ vivarati,",
  "atk-vin01a2:438_15": "padavāre ca hatthavāre ca dukkaṭaṁ.",
  "atk-vin01a2:438_16": "Dvārapidahane pana aññasmiṁ vā gamanassa anupakāre anāpatti.",
  "atk-vin01a2:438_17": "Tassa nipannokāsaṁ gantvā “itthannāmā”ti pakkosati,",
  "atk-vin01a2:438_18": "tamatthaṁ ārocetvā “ehi gacchāmā”ti vadati,",
  "atk-vin01a2:438_19": "vācāya vācāya dukkaṭaṁ.",
  "atk-vin01a2:438_20": "So tassa vacanena uṭṭhahati,",
  "atk-vin01a2:438_21": "tassāpi dukkaṭaṁ.",
  "atk-vin01a2:438_22": "Uṭṭhahitvā tassa santikaṁ gantukāmo nivāsanapārupanaṁ saṇṭhapeti,",
  "atk-vin01a2:438_23": "dvāraṁ vivaritvā tassa samīpaṁ gacchati,",
  "atk-vin01a2:438_24": "hatthavārapadavāresu sabbattha dukkaṭaṁ.",
  "atk-vin01a2:438_25": "So taṁ pucchati “asuko ca asuko ca kuhiṁ,",
  "atk-vin01a2:438_26": "asukañca asukañca pakkosāhī”ti,",
  "atk-vin01a2:438_27": "vācāya vācāya dukkaṭaṁ.",
  "atk-vin01a2:438_28": "Sabbe samāgate disvā “mayā asukasmiṁ nāma ṭhāne evarūpo nidhi upaladdho,",
  "atk-vin01a2:438_29": "gacchāma taṁ gahetvā puññāni ca karissāma,",
  "atk-vin01a2:438_30": "sukhañca jīvissāmā”ti vadati,",
  "atk-vin01a2:438_31": "vācāya vācāya dukkaṭameva.",
  "atk-vin01a2:439_0": "Evaṁ laddhasahāyo kudālaṁ pariyesati.",
  "atk-vin01a2:439_1": "Sace panassa attano kudālo atthi,",
  "atk-vin01a2:439_2": "“taṁ āharissāmī”ti gacchanto ca gaṇhanto ca āharanto ca sabbattha hatthavārapadavāresu dukkaṭaṁ āpajjati.",
  "atk-vin01a2:439_3": "Sace natthi,",
  "atk-vin01a2:439_4": "aññaṁ bhikkhuṁ vā gahaṭṭhaṁ vā gantvā yācati,",
  "atk-vin01a2:439_5": "yācanto ca sace “kudālaṁ me dehi,",
  "atk-vin01a2:439_6": "kudālena me attho,",
  "atk-vin01a2:439_7": "kiñci kātabbamatthi,",
  "atk-vin01a2:439_8": "taṁ katvā paccāharissāmī”ti musā abhaṇanto yācati,",
  "atk-vin01a2:439_9": "vācāya vācāya dukkaṭaṁ.",
  "atk-vin01a2:439_10": "Sace “mātikā sodhetabbā atthi,",
  "atk-vin01a2:439_11": "vihāre bhūmikammaṁ kātabbaṁ atthī”ti musāpi bhaṇati,",
  "atk-vin01a2:439_12": "yaṁ yaṁ vacanaṁ musā,",
  "atk-vin01a2:439_13": "tattha tattha pācittiyaṁ.",
  "atk-vin01a2:439_14": "Mahāaṭṭhakathāyaṁ pana saccepi alikepi dukkaṭameva vuttaṁ,",
  "atk-vin01a2:439_15": "taṁ pamādalikhitanti veditabbaṁ.",
  "atk-vin01a2:439_16": "Na hi adinnādānassa pubbapayoge pācittiyaṭṭhāne dukkaṭaṁ nāma atthi.",
  "atk-vin01a2:439_17": "Sace pana kudālassa daṇḍo natthi,",
  "atk-vin01a2:439_18": "“daṇḍaṁ karissāmī”ti vāsiṁ vā pharasuṁ vā niseti,",
  "atk-vin01a2:439_19": "tadatthāya gacchati,",
  "atk-vin01a2:439_20": "gantvā sukkhakaṭṭhaṁ chindati tacchati ākoṭeti,",
  "atk-vin01a2:439_21": "sabbattha hatthavārapadavāresu dukkaṭaṁ.",
  "atk-vin01a2:439_22": "Allarukkhaṁ chindati,",
  "atk-vin01a2:439_23": "pācittiyaṁ.",
  "atk-vin01a2:439_24": "Tato paraṁ sabbapayogesu dukkaṭaṁ.",
  "atk-vin01a2:439_25": "Saṅkhepaṭṭhakathāyaṁ pana mahāpaccariyañca tattha jātakakaṭṭhalatāchedanatthaṁ vāsipharasuṁ pariyesantānampi dukkaṭaṁ vuttaṁ.",
  "atk-vin01a2:439_26": "Sace pana tesaṁ evaṁ hoti “vāsipharasukudāle yācantā āsaṅkitā bhavissāma,",
  "atk-vin01a2:439_27": "lohaṁ samuṭṭhāpetvā karomā”ti.",
  "atk-vin01a2:439_28": "Tato araññaṁ gantvā lohabījatthaṁ pathaviṁ khaṇanti,",
  "atk-vin01a2:439_29": "akappiyapathaviṁ khaṇantānaṁ dukkaṭehi saddhiṁ pācittiyānīti mahāpaccariyaṁ vuttaṁ.",
  "atk-vin01a2:439_30": "Yathā ca idha,",
  "atk-vin01a2:439_31": "evaṁ sabbattha pācittiyaṭṭhāne dukkaṭā na muccati.",
  "atk-vin01a2:439_32": "Kappiyapathaviṁ khaṇantānaṁ dukkaṭāniyeva.",
  "atk-vin01a2:439_33": "Bījaṁ pana gahetvā tato paraṁ sabbakiriyāsu payoge payoge dukkaṭaṁ.",
  "atk-vin01a2:440_0": "Piṭakapariyesanepi hatthavārapadavāresu vuttanayeneva dukkaṭaṁ.",
  "atk-vin01a2:440_1": "Musāvāde pācittiyaṁ.",
  "atk-vin01a2:440_2": "Piṭakaṁ kātukāmatāya vallicchedane pācittiyanti sabbaṁ purimanayeneva veditabbaṁ.",
  "atk-vin01a2:440_3": "Gacchati vā āpatti dukkaṭassāti evaṁ pariyiṭṭhasahāyakudālapiṭako nidhiṭṭhānaṁ gacchati,",
  "atk-vin01a2:440_4": "padavāre padavāre dukkaṭaṁ.",
  "atk-vin01a2:440_5": "Sace pana gacchanto “imaṁ nidhiṁ laddhā buddhapūjaṁ vā dhammapūjaṁ vā saṅghabhattaṁ vā karissāmī”ti kusalaṁ uppādeti,",
  "atk-vin01a2:440_6": "kusalacittena gamane anāpatti. Kasmā?",
  "atk-vin01a2:440_7": "“Theyyacitto dutiyaṁ vā…pe…",
  "atk-vin01a2:440_8": "gacchati vā,",
  "atk-vin01a2:440_9": "āpatti dukkaṭassā”ti vuttattā.",
  "atk-vin01a2:440_10": "Yathā ca idha,",
  "atk-vin01a2:440_11": "evaṁ sabbattha atheyyacittassa anāpatti.",
  "atk-vin01a2:440_12": "Maggato okkamma nidhānaṭṭhānaṁ gamanatthāya maggaṁ karonto bhūtagāmaṁ chindati,",
  "atk-vin01a2:440_13": "pācittiyaṁ.",
  "atk-vin01a2:440_14": "Sukkhakaṭṭhaṁ chindati, dukkaṭaṁ.",
  "atk-vin01a2:441_0": "Tatthajātakanti ciranihitāya kumbhiyā upari jātakaṁ.",
  "atk-vin01a2:441_1": "Kaṭṭhaṁ vā lataṁ vāti na kevalaṁ kaṭṭhalatameva,",
  "atk-vin01a2:441_2": "yaṁkiñci allaṁ vā sukkhaṁ vā tiṇarukkhalatādiṁ chindantassa sahapayogattā dukkaṭameva hoti.",
  "atk-vin01a2:442_0": "Aṭṭhavidhaṁ hetaṁ dukkaṭaṁ nāma imasmiṁ ṭhāne samodhānetvā therehi dassitaṁ –",
  "atk-vin01a2:442_1": "pubbapayogadukkaṭaṁ,",
  "atk-vin01a2:442_2": "sahapayogadukkaṭaṁ,",
  "atk-vin01a2:442_3": "anāmāsadukkaṭaṁ,",
  "atk-vin01a2:442_4": "durupaciṇṇadukkaṭaṁ,",
  "atk-vin01a2:442_5": "vinayadukkaṭaṁ,",
  "atk-vin01a2:442_6": "ñātadukkaṭaṁ,",
  "atk-vin01a2:442_7": "ñattidukkaṭaṁ,",
  "atk-vin01a2:442_8": "paṭissavadukkaṭanti.",
  "atk-vin01a2:442_9": "Tattha “theyyacitto dutiyaṁ vā kudālaṁ vā piṭakaṁ vā pariyesati gacchati vā,",
  "atk-vin01a2:442_10": "āpatti dukkaṭassā”ti idaṁ pubbapayogadukkaṭaṁ nāma.",
  "atk-vin01a2:442_11": "Ettha hi dukkaṭaṭṭhāne dukkaṭaṁ,",
  "atk-vin01a2:442_12": "pācittiyaṭṭhāne pācittiyameva hoti.",
  "atk-vin01a2:442_13": "“Tatthajātakaṁ kaṭṭhaṁ vā lataṁ vā chindati,",
  "atk-vin01a2:442_14": "āpatti dukkaṭassā”ti idaṁ sahapayogadukkaṭaṁ nāma.",
  "atk-vin01a2:442_15": "Ettha pana pācittiyavatthu ca dukkaṭavatthu ca dukkaṭaṭṭhāneyeva tiṭṭhati. Kasmā?",
  "atk-vin01a2:442_16": "Avahārassa sahapayogattāti.",
  "atk-vin01a2:442_17": "Yaṁ pana dasavidhaṁ ratanaṁ,",
  "atk-vin01a2:442_18": "sattavidhaṁ dhaññaṁ,",
  "atk-vin01a2:442_19": "sabbañca āvudhabhaṇḍādiṁ āmasantassa dukkaṭaṁ vuttaṁ,",
  "atk-vin01a2:442_20": "idaṁ anāmāsadukkaṭaṁ nāma.",
  "atk-vin01a2:442_21": "Yaṁ kadalināḷikerādīnaṁ tatthajātakaphalāni āmasantassa dukkaṭaṁ vuttaṁ,",
  "atk-vin01a2:442_22": "idaṁ durupaciṇṇadukkaṭaṁ nāma.",
  "atk-vin01a2:442_23": "Yaṁ pana piṇḍāya carantassa patte raje patite pattaṁ appaṭiggahetvā adhovitvā vā tattha bhikkhaṁ gaṇhantassa dukkaṭaṁ vuttaṁ,",
  "atk-vin01a2:442_24": "idaṁ vinayadukkaṭaṁ nāma.",
  "atk-vin01a2:442_25": "“Sutvā na vadanti,",
  "atk-vin01a2:442_26": "āpatti dukkaṭassā”ti idaṁ ñātadukkaṭaṁ nāma.",
  "atk-vin01a2:442_27": "Yaṁ ekādasasu samanubhāsanāsu “ñattiyā dukkaṭa”nti vuttaṁ,",
  "atk-vin01a2:442_28": "idaṁ ñattidukkaṭaṁ nāma. “Tassa,",
  "atk-vin01a2:442_29": "bhikkhave,",
  "atk-vin01a2:442_30": "bhikkhuno purimikā ca na paññāyati,",
  "atk-vin01a2:442_31": "paṭissave ca āpatti dukkaṭassā”ti idaṁ paṭissavadukkaṭaṁ nāma.",
  "atk-vin01a2:442_32": "Idaṁ pana sahapayogadukkaṭaṁ.",
  "atk-vin01a2:442_33": "Tena vuttaṁ –",
  "atk-vin01a2:442_34": "“yaṁkiñci allaṁ vā sukkhaṁ vā tiṇarukkhalatādiṁ chindantassa sahapayogattā dukkaṭameva hotī”ti.",
  "atk-vin01a2:443_0": "Sace panassa tatthajātake tiṇarukkhalatādimhi chinnepi lajjidhammo okkamati,",
  "atk-vin01a2:443_1": "saṁvaro uppajjati,",
  "atk-vin01a2:443_2": "chedanapaccayā dukkaṭaṁ desetvā muccati.",
  "atk-vin01a2:443_3": "Atha dhuranikkhepaṁ akatvā saussāhova paṁsuṁ khaṇati,",
  "atk-vin01a2:443_4": "chedanadukkaṭaṁ paṭippassambhati,",
  "atk-vin01a2:443_5": "khaṇanadukkaṭe patiṭṭhāti.",
  "atk-vin01a2:443_6": "Akappiyapathaviṁ khaṇantopi hi idha sahapayogattā dukkaṭameva āpajjati.",
  "atk-vin01a2:443_7": "Sace panassa sabbadisāsu khaṇitvā kumbhimūlaṁ pattassāpi lajjidhammo okkamati,",
  "atk-vin01a2:443_8": "khaṇanapaccayā dukkaṭaṁ desetvā muccati.",
  "atk-vin01a2:444_0": "Byūhati vāti atha pana saussāhova paṁsuṁ viyūhati,",
  "atk-vin01a2:444_1": "ekapasse rāsiṁ karoti,",
  "atk-vin01a2:444_2": "khaṇanadukkaṭaṁ paṭippassambhati,",
  "atk-vin01a2:444_3": "viyūhanadukkaṭe patiṭṭhāti.",
  "atk-vin01a2:444_4": "Tañca paṁsuṁ tattha tattha puñjaṁ karonto payoge payoge dukkaṭaṁ āpajjati.",
  "atk-vin01a2:444_5": "Sace pana rāsiṁ katvāpi dhuranikkhepaṁ karoti,",
  "atk-vin01a2:444_6": "lajjidhammaṁ āpajjati,",
  "atk-vin01a2:444_7": "viyūhanadukkaṭaṁ desetvā muccati.",
  "atk-vin01a2:444_8": "Uddharati vāti atha pana saussāhova paṁsuṁ uddharitvā bahi pāteti,",
  "atk-vin01a2:444_9": "viyūhanadukkaṭaṁ paṭippassambhati,",
  "atk-vin01a2:444_10": "uddharaṇadukkaṭe patiṭṭhāti.",
  "atk-vin01a2:444_11": "Paṁsuṁ pana kudālena vā hatthehi vā pacchiyā vā tahiṁ tahiṁ pātento payoge payoge dukkaṭaṁ āpajjati.",
  "atk-vin01a2:444_12": "Sace pana sabbaṁ paṁsuṁ nīharitvā kumbhiṁ thalaṭṭhaṁ katvāpi lajjidhammaṁ āpajjati,",
  "atk-vin01a2:444_13": "uddharaṇadukkaṭaṁ desetvā muccati.",
  "atk-vin01a2:444_14": "Atha pana saussāhova kumbhiṁ āmasati,",
  "atk-vin01a2:444_15": "uddharaṇadukkaṭaṁ paṭippassambhati,",
  "atk-vin01a2:444_16": "āmasanadukkaṭe patiṭṭhāti.",
  "atk-vin01a2:444_17": "Āmasitvāpi ca lajjidhammaṁ āpajjanto āmasanadukkaṭaṁ desetvā muccati.",
  "atk-vin01a2:444_18": "Atha saussāhova kumbhiṁ phandāpeti,",
  "atk-vin01a2:444_19": "āmasanadukkaṭaṁ paṭippassambhati,",
  "atk-vin01a2:444_20": "“phandāpeti,",
  "atk-vin01a2:444_21": "āpatti thullaccayassā”ti vuttathullaccaye patiṭṭhāti.",
  "atk-vin01a2:445_0": "Tatrāyaṁ dukkaṭathullaccayānaṁ dvinnampi vacanattho –",
  "atk-vin01a2:445_1": "paṭhamaṁ tāvettha duṭṭhu kataṁ satthārā vuttakiccaṁ virādhetvā katanti dukkaṭaṁ.",
  "atk-vin01a2:445_2": "Atha vā duṭṭhaṁ kataṁ,",
  "atk-vin01a2:445_3": "virūpā sā kiriyā bhikkhukiriyānaṁ majjhe na sobhatīti evampi dukkaṭaṁ.",
  "atk-vin01a2:445_4": "Vuttañcetaṁ –",
  "atk-vin01a2:446_0": "“Dukkaṭaṁ iti yaṁ vuttaṁ, taṁ suṇohi yathātathaṁ;",
  "atk-vin01a2:447_0": "Aparaddhaṁ viraddhañca, khalitaṁ yañca dukkaṭaṁ.",
  "atk-vin01a2:448_0": "“Yaṁ manusso kare pāpaṁ, āvi vā yadi vā raho;",
  "atk-vin01a2:449_0": "Dukkaṭanti pavedenti, tenetaṁ iti vuccatī”ti. ;",
  "atk-vin01a2:450_0": "Itaraṁ pana thūlattā,",
  "atk-vin01a2:450_1": "accayattā ca thullaccayaṁ.",
  "atk-vin01a2:450_2": "“Samparāye ca duggati”,",
  "atk-vin01a2:450_3": "“yaṁ hoti kaṭukapphala”ntiādīsu viya cettha saṁyogabhāvo veditabbo.",
  "atk-vin01a2:450_4": "Ekassa santike desetabbesu hi accayesu tena samo thūlo accayo natthi.",
  "atk-vin01a2:450_5": "Tasmā vuttaṁ “thūlattā accayattā ca thullaccaya”nti.",
  "atk-vin01a2:450_6": "Vuttañcetaṁ –",
  "atk-vin01a2:451_0": "“Thullaccayanti yaṁ vuttaṁ, taṁ suṇohi yathātathaṁ;",
  "atk-vin01a2:452_0": "Ekassa mūle yo deseti, yo ca taṁ paṭiggaṇhati;",
  "atk-vin01a2:453_0": "Accayo tena samo natthi, tenetaṁ iti vuccatī”ti. ;",
  "atk-vin01a2:454_0": "Phandāpentassa ca payoge payoge thullaccayaṁ.",
  "atk-vin01a2:454_1": "Phandāpetvāpi ca lajjidhammaṁ okkanto thullaccayaṁ desetvā muccati.",
  "atk-vin01a2:454_2": "Sahapayogato paṭṭhāyeva cettha purimā purimā āpatti paṭippassambhati.",
  "atk-vin01a2:454_3": "Sahapayogaṁ pana akatvā lajjidhammaṁ okkantena yā pubbapayoge dukkaṭapācittiyā āpannā,",
  "atk-vin01a2:454_4": "sabbā tā desetabbā.",
  "atk-vin01a2:454_5": "Sahapayoge ca tatthajātakacchedane bahukānipi dukkaṭāni paṁsukhaṇanaṁ patvā paṭippassambhanti.",
  "atk-vin01a2:454_6": "Ekaṁ khaṇanadukkaṭameva hoti.",
  "atk-vin01a2:454_7": "Khaṇane bahukānipi viyūhanaṁ,",
  "atk-vin01a2:454_8": "viyūhane bahukānipi uddharaṇaṁ,",
  "atk-vin01a2:454_9": "uddharaṇe bahukānipi āmasanaṁ,",
  "atk-vin01a2:454_10": "āmasane bahukānipi phandāpanaṁ patvā paṭippassambhanti.",
  "atk-vin01a2:454_11": "Paṁsukhaṇanādīsu ca lajjidhamme uppanne bahukāpi āpattiyo hontu,",
  "atk-vin01a2:454_12": "ekameva desetvā muccatīti kurundaṭṭhakathāyaṁ vuttaṁ.",
  "atk-vin01a2:454_13": "Purimāpattipaṭippassaddhi ca nāmesā “ñattiyā dukkaṭaṁ,",
  "atk-vin01a2:454_14": "dvīhi kammavācāhi thullaccayā paṭippassambhantī”ti evaṁ anusāvanāsuttesuyeva āgatā.",
  "atk-vin01a2:454_15": "Idha pana dutiyapārājike aṭṭhakathācariyappamāṇena gahetabbāti.",
  "atk-vin01a2:455_0": "Ṭhānācāveti,",
  "atk-vin01a2:455_1": "āpatti pārājikassāti yo pana phandāpetvāpi lajjidhammaṁ anokkamitvāva taṁ kumbhiṁ ṭhānato antamaso kesaggamattampi cāveti,",
  "atk-vin01a2:455_2": "pārājikameva āpajjatīti attho.",
  "atk-vin01a2:455_3": "Ṭhānā cāvanañcettha chahi ākārehi veditabbaṁ. Kathaṁ?",
  "atk-vin01a2:455_4": "Kumbhiṁ mukhavaṭṭiyaṁ gahetvā attano abhimukhaṁ ākaḍḍhanto iminā antena phuṭṭhokāsaṁ kesaggamattampi pārimantena atikkāmeti,",
  "atk-vin01a2:455_5": "pārājikaṁ.",
  "atk-vin01a2:455_6": "Tatheva gahetvā parato pellento pārimantena phuṭṭhokāsaṁ kesaggamattampi iminā antena atikkāmeti,",
  "atk-vin01a2:455_7": "pārājikaṁ.",
  "atk-vin01a2:455_8": "Vāmato vā dakkhiṇato vā apanāmento vāmantena phuṭṭhokāsaṁ kesaggamattampi dakkhiṇantena atikkāmeti,",
  "atk-vin01a2:455_9": "pārājikaṁ.",
  "atk-vin01a2:455_10": "Dakkhiṇantena vā phuṭṭhokāsaṁ kesaggamattampi vāmantena atikkāmeti,",
  "atk-vin01a2:455_11": "pārājikaṁ.",
  "atk-vin01a2:455_12": "Uddhaṁ ukkhipanto kesaggamattampi bhūmito moceti,",
  "atk-vin01a2:455_13": "pārājikaṁ.",
  "atk-vin01a2:455_14": "Khaṇitvā heṭṭhato osīdento bundena phuṭṭhokāsaṁ kesaggamattampi mukhavaṭṭiyā atikkāmeti,",
  "atk-vin01a2:455_15": "pārājikanti evaṁ ekaṭṭhāne ṭhitāya kumbhiyā.",
  "atk-vin01a2:455_16": "Yadi pana kumbhimukhavaṭṭiyā pāsaṁ katvā lohakhāṇuṁ vā khadirasārādikhāṇuṁ vā pathaviyaṁ ākoṭetvā tattha saṅkhalikāya bandhitvā ṭhapenti,",
  "atk-vin01a2:455_17": "ekissā disāya ekāya saṅkhalikāya baddhāya dve ṭhānāni labbhanti,",
  "atk-vin01a2:455_18": "dvīsu tīsu catūsu disāsu catūhi saṅkhalikāhi baddhāya pañca ṭhānāni labbhanti.",
  "atk-vin01a2:456_0": "Tattha ekakhāṇuke baddhakumbhiyā paṭhamaṁ khāṇukaṁ vā uddharati,",
  "atk-vin01a2:456_1": "saṅkhalikaṁ vā chindati,",
  "atk-vin01a2:456_2": "thullaccayaṁ.",
  "atk-vin01a2:456_3": "Tato kumbhiṁ yathāvuttanayena kesaggamattampi ṭhānā cāveti,",
  "atk-vin01a2:456_4": "pārājikaṁ.",
  "atk-vin01a2:456_5": "Atha paṭhamaṁ kumbhiṁ uddharati,",
  "atk-vin01a2:456_6": "thullaccayaṁ.",
  "atk-vin01a2:456_7": "Tato khāṇukaṁ kesaggamattampi ṭhānā cāveti,",
  "atk-vin01a2:456_8": "saṅkhalikaṁ vā chindati,",
  "atk-vin01a2:456_9": "pārājikaṁ.",
  "atk-vin01a2:456_10": "Etena upāyena dvīsu tīsu catūsu khāṇukesu baddhakumbhiyāpi pacchime ṭhānācāvane pārājikaṁ.",
  "atk-vin01a2:456_11": "Sesesu thullaccayaṁ veditabbaṁ.",
  "atk-vin01a2:457_0": "Sace khāṇu natthi,",
  "atk-vin01a2:457_1": "saṅkhalikāya agge valayaṁ katvā tatthajātake mūle pavesitaṁ hoti,",
  "atk-vin01a2:457_2": "paṭhamaṁ kumbhiṁ uddharitvā pacchā mūlaṁ chetvā valayaṁ nīharati,",
  "atk-vin01a2:457_3": "pārājikaṁ.",
  "atk-vin01a2:457_4": "Atha mūlaṁ acchetvā valayaṁ ito cito ca sāreti, rakkhati.",
  "atk-vin01a2:457_5": "Sace pana mūlato anīharitvāpi hatthena gahetvā ākāsagataṁ karoti,",
  "atk-vin01a2:457_6": "pārājikaṁ.",
  "atk-vin01a2:457_7": "Ayamettha viseso.",
  "atk-vin01a2:457_8": "Sesaṁ vuttanayameva.",
  "atk-vin01a2:458_0": "Keci pana nimittatthāya kumbhimatthake nigrodharukkhādīni ropenti,",
  "atk-vin01a2:458_1": "mūlāni kumbhiṁ vinandhitvā ṭhitāni honti,",
  "atk-vin01a2:458_2": "“mūlāni chinditvā kumbhiṁ gahessāmī”ti chindantassa payoge payoge dukkaṭaṁ.",
  "atk-vin01a2:458_3": "Chinditvā okāsaṁ katvā kumbhiṁ kesaggamattampi ṭhānā cāveti,",
  "atk-vin01a2:458_4": "pārājikaṁ.",
  "atk-vin01a2:458_5": "Mūlāni chindatova luṭhitvā kumbhī ninnaṭṭhānaṁ gatā,",
  "atk-vin01a2:458_6": "rakkhati tāva.",
  "atk-vin01a2:458_7": "Gataṭṭhānato uddharati,",
  "atk-vin01a2:458_8": "pārājikaṁ.",
  "atk-vin01a2:458_9": "Sace chinnesu mūlesu ekamūlamattena kumbhī tiṭṭhati,",
  "atk-vin01a2:458_10": "so ca taṁ “imasmiṁ mūle chinne patissatī”ti chindati,",
  "atk-vin01a2:458_11": "chinnamatte pārājikaṁ.",
  "atk-vin01a2:458_12": "Sace pana ekamūleneva pāse baddhasūkaro viya ṭhitā hoti,",
  "atk-vin01a2:458_13": "aññaṁ kiñci lagganakaṁ natthi,",
  "atk-vin01a2:458_14": "tasmimpi mūle chinnamatte pārājikaṁ.",
  "atk-vin01a2:458_15": "Sace kumbhimatthake mahāpāsāṇo ṭhapito hoti,",
  "atk-vin01a2:458_16": "taṁ daṇḍena ukkhipitvā apanetukāmo kumbhimatthake jātarukkhaṁ chindati, dukkaṭaṁ.",
  "atk-vin01a2:458_17": "Tassā samīpe jātakaṁ chetvā āharati,",
  "atk-vin01a2:458_18": "atatthajātakattā taṁ chindato pācittiyaṁ.",
  "atk-vin01a2:459_0": "Attano bhājananti sace pana kumbhiṁ uddharituṁ asakkonto kumbhigatabhaṇḍaggahaṇatthaṁ attano bhājanaṁ",
  "atk-vin01a2:459_1": "pavesetvā antokumbhiyaṁ pañcamāsakaṁ vā atirekapañcamāsakaṁ vā agghanakaṁ theyyacitto āmasati,",
  "atk-vin01a2:459_2": "āpatti dukkaṭassa.",
  "atk-vin01a2:459_3": "Paricchedo cettha pārājikaniyamanatthaṁ vutto.",
  "atk-vin01a2:459_4": "Theyyacittena pana ūnapañcamāsakampi āmasanto dukkaṭaṁ āpajjatiyeva.",
  "atk-vin01a2:460_0": "Phandāpetīti ettha yāva ekābaddhaṁ katvā attano bhājanaṁ paveseti,",
  "atk-vin01a2:460_1": "tāva phandāpetīti vuccati.",
  "atk-vin01a2:460_2": "Api ca ito cito ca apabyūhantopi phandāpetiyeva,",
  "atk-vin01a2:460_3": "so thullaccayaṁ āpajjati.",
  "atk-vin01a2:460_4": "Yadā pana ekābaddhabhāvo chinno,",
  "atk-vin01a2:460_5": "kumbhigataṁ kumbhiyameva,",
  "atk-vin01a2:460_6": "bhājanagatampi bhājaneyeva hoti,",
  "atk-vin01a2:460_7": "tadā attano bhājanagataṁ nāma hoti.",
  "atk-vin01a2:460_8": "Evaṁ katvā kumbhito anīhatepi ca bhājane pārājikaṁ āpajjati.",
  "atk-vin01a2:461_0": "Muṭṭhiṁ vā chindatīti ettha yathā aṅgulantarehi nikkhantakahāpaṇā kumbhigate kahāpaṇe na samphusanti,",
  "atk-vin01a2:461_1": "evaṁ muṭṭhiṁ karonto muṭṭhiṁ chindati nāma;",
  "atk-vin01a2:461_2": "sopi pārājikaṁ āpajjati.",
  "atk-vin01a2:462_0": "Suttārūḷhanti sutte ārūḷhaṁ;",
  "atk-vin01a2:462_1": "suttena āvutassāpi suttamayassāpi etaṁ adhivacanaṁ.",
  "atk-vin01a2:462_2": "Pāmaṅgādīnihi sovaṇṇamayānipi honti rūpiyamayānipi suttamayānipi,",
  "atk-vin01a2:462_3": "muttāvaliādayopi ettheva saṅgahaṁ gatā.",
  "atk-vin01a2:462_4": "Veṭhananti sīsaveṭhanapaṭo vuccati.",
  "atk-vin01a2:462_5": "Etesu yaṁkiñci theyyacitto āmasati, dukkaṭaṁ.",
  "atk-vin01a2:462_6": "Phandāpeti,",
  "atk-vin01a2:462_7": "thullaccayaṁ.",
  "atk-vin01a2:462_8": "Pāmaṅgādīni koṭiyaṁ gahetvā ākāsaṭṭhaṁ akaronto uccāreti,",
  "atk-vin01a2:462_9": "thullaccayaṁ.",
  "atk-vin01a2:463_0": "Ghaṁsanto nīharatīti ettha pana paripuṇṇāya kumbhiyā upari samatittikaṁ kumbhiṁ katvā ṭhapitaṁ vā ekaṁ",
  "atk-vin01a2:463_1": "koṭiṁ bunde ekaṁ koṭiṁ mukhavaṭṭiyaṁ katvā ṭhapitaṁ vā ghaṁsantassa nīharato thullaccayaṁ.",
  "atk-vin01a2:463_2": "Kumbhimukhā mocentassa pārājikaṁ.",
  "atk-vin01a2:463_3": "Yaṁ pana upaḍḍhakumbhiyaṁ vā rittakumbhiyaṁ vā ṭhapitaṁ,",
  "atk-vin01a2:463_4": "tassa attano phuṭṭhokāsova ṭhānaṁ,",
  "atk-vin01a2:463_5": "na sakalā kumbhī,",
  "atk-vin01a2:463_6": "tasmā taṁ ghaṁsantassāpi nīharato patiṭṭhitokāsato kesaggamatte mutte pārājikameva.",
  "atk-vin01a2:463_7": "Kumbhiyā pana paripuṇṇāya vā ūnāya vā ujukameva uddharantassa heṭṭhimakoṭiyā patiṭṭhitokāsā muttamatteva pārājikaṁ.",
  "atk-vin01a2:463_8": "Antokumbhiyaṁ ṭhapitaṁ yaṁkiñci pārājikappahonakaṁ bhaṇḍaṁ sakalakumbhiyaṁ cārentassa,",
  "atk-vin01a2:463_9": "pāmaṅgādiñca ghaṁsitvā nīharantassa yāva mukhavaṭṭiṁ nātikkamati,",
  "atk-vin01a2:463_10": "tāva thullaccayameva.",
  "atk-vin01a2:463_11": "Tassa hi sabbāpi kumbhī ṭhānanti saṅkhepamahāpaccariyādīsu vuttaṁ.",
  "atk-vin01a2:463_12": "Mahāaṭṭhakathāyaṁ pana “ṭhapitaṭṭhānameva ṭhānaṁ,",
  "atk-vin01a2:463_13": "na sakalā kumbhī.",
  "atk-vin01a2:463_14": "Tasmā yathāṭhitaṭṭhānato kesaggamattampi mocentassa pārājikamevā”ti vuttaṁ,",
  "atk-vin01a2:463_15": "taṁ pamāṇaṁ.",
  "atk-vin01a2:463_16": "Itaraṁ pana ākāsagataṁ akarontassa cīvaravaṁse ṭhapitacīvaraveṭhanakanayena vuttaṁ,",
  "atk-vin01a2:463_17": "taṁ na gahetabbaṁ.",
  "atk-vin01a2:463_18": "Vinayavinicchaye hi āgate garuke ṭhātabbaṁ,",
  "atk-vin01a2:463_19": "esā vinayadhammatā.",
  "atk-vin01a2:463_20": "Apica “attano bhājanagataṁ vā karoti,",
  "atk-vin01a2:463_21": "muṭṭhiṁ vā chindatī”ti vacanato petaṁ veditabbaṁ.",
  "atk-vin01a2:463_22": "Yathā antokumbhiyaṁ ṭhitassa na sabbā kumbhī ṭhānanti.",
  "atk-vin01a2:464_0": "Sappiādīsu yaṁkiñci pivato ekapayogena pītamatte pārājikanti mahāaṭṭhakathāyaṁ vuttaṁ.",
  "atk-vin01a2:464_1": "Mahāpaccariyādīsu pana ayaṁ vibhāgo dassito –",
  "atk-vin01a2:464_2": "“mukhaṁ anapanetvā ākaḍḍhantassa pivato sace paragalagataṁ pādaṁ na agghati,",
  "atk-vin01a2:464_3": "mukhagatena saddhiṁ agghati,",
  "atk-vin01a2:464_4": "rakkhati tāva.",
  "atk-vin01a2:464_5": "Kaṇṭhena pana paricchinnakāleyeva pārājikaṁ hoti.",
  "atk-vin01a2:464_6": "Sacepi oṭṭhehi paricchindanto oṭṭhe pidahati,",
  "atk-vin01a2:464_7": "pārājikameva.",
  "atk-vin01a2:464_8": "Uppaladaṇḍaveḷunāḷinaḷanāḷiādīhi pivantassāpi sace paragalagatameva pādaṁ agghati,",
  "atk-vin01a2:464_9": "pārājikaṁ.",
  "atk-vin01a2:464_10": "Sace saha mukhagatena agghati,",
  "atk-vin01a2:464_11": "na tāva pārājikaṁ hoti.",
  "atk-vin01a2:464_12": "Uppaladaṇḍādigatena saddhiṁ ekābaddhabhāvaṁ kopetvā oṭṭhehi paricchinnamatte pārājikaṁ.",
  "atk-vin01a2:464_13": "Sace uppaladaṇḍādigatena saddhiṁ agghati,",
  "atk-vin01a2:464_14": "uppaladaṇḍādīnaṁ bunde aṅguliyāpi pihitamatte pārājikaṁ.",
  "atk-vin01a2:464_15": "Pādagghanake paragalaṁ appaviṭṭhe uppaladaṇḍādīsu ca mukhe ca atirekapādārahampi ekābaddhaṁ hutvā tiṭṭhati,",
  "atk-vin01a2:464_16": "rakkhatiyevā”ti.",
  "atk-vin01a2:464_17": "Taṁ sabbampi yasmā “attano bhājanagataṁ vā karoti,",
  "atk-vin01a2:464_18": "muṭṭhiṁ vā chindatī”ti imaṁ nayaṁ bhajati,",
  "atk-vin01a2:464_19": "tasmā sudassitameva.",
  "atk-vin01a2:464_20": "Esa tāva ekābaddhe nayo.",
  "atk-vin01a2:465_0": "Sace pana hatthena vā pattena vā thālakādinā vā kenaci bhājanena gahetvā pivati,",
  "atk-vin01a2:465_1": "yamhi payoge pādagghanakaṁ pūreti,",
  "atk-vin01a2:465_2": "tamhi gate pārājikaṁ.",
  "atk-vin01a2:465_3": "Atha mahagghaṁ hoti,",
  "atk-vin01a2:465_4": "sippikāyapi ekapayogeneva pādagghanakaṁ gahetuṁ sakkā hoti,",
  "atk-vin01a2:465_5": "ekuddhāreyeva pārājikaṁ.",
  "atk-vin01a2:465_6": "Bhājanaṁ pana nimujjāpetvā gaṇhantassa yāva ekābaddhaṁ hoti,",
  "atk-vin01a2:465_7": "tāva rakkhati.",
  "atk-vin01a2:465_8": "Mukhavaṭṭiparicchedena vā uddhārena vā pārājikaṁ.",
  "atk-vin01a2:465_9": "Yadā pana sappiṁ vā telaṁ vā acchaṁ telasadisameva madhuphāṇitaṁ vā kumbhiṁ āviñchetvā attano bhājane paveseti,",
  "atk-vin01a2:465_10": "tadā tesaṁ acchatāya ekābaddhatā natthīti pādagghanake mukhavaṭṭito gaḷitamatte pārājikaṁ.",
  "atk-vin01a2:466_0": "Pacitvā ṭhapitaṁ pana madhuphāṇitaṁ sileso viya cikkanaṁ ākaḍḍhanavikaḍḍhanayoggaṁ hoti,",
  "atk-vin01a2:466_1": "uppanne kukkucce ekābaddhameva hutvā paṭinīharituṁ sakkoti,",
  "atk-vin01a2:466_2": "etaṁ mukhavaṭṭiyā nikkhamitvā bhājane paviṭṭhampi bāhirena saddhiṁ ekābaddhattā rakkhati,",
  "atk-vin01a2:466_3": "mukhavaṭṭito chinnamatte pana pārājikaṁ.",
  "atk-vin01a2:466_4": "Yopi theyyacittena parassa kumbhiyā pādagghanakaṁ sappiṁ vā telaṁ vā avassapivanakaṁ yaṁkiñci dukūlasāṭakaṁ",
  "atk-vin01a2:466_5": "vā cammakhaṇḍādīnaṁ vā aññataraṁ pakkhipati,",
  "atk-vin01a2:466_6": "hatthato muttamatte pārājikaṁ.",
  "atk-vin01a2:467_0": "Rittakumbhiyā “idāni telaṁ ākirissantī”ti ñatvā yaṁkiñci bhaṇḍaṁ theyyacitto pakkhipati,",
  "atk-vin01a2:467_1": "taṁ ce tattha tele ākiṇṇe pañcamāsakaagghanakaṁ pivati,",
  "atk-vin01a2:467_2": "pītamatte pārājikanti mahāaṭṭhakathāyaṁ vuttaṁ.",
  "atk-vin01a2:467_3": "Taṁ pana tattheva sukkhataḷāke sukkhamātikāya ujukaraṇavinicchayena virujjhati,",
  "atk-vin01a2:467_4": "avahāralakkhaṇañcettha na paññāyati,",
  "atk-vin01a2:467_5": "tasmā na gahetabbaṁ.",
  "atk-vin01a2:467_6": "Mahāpaccariyādīsu pana tassa uddhāre pārājikaṁ vuttaṁ,",
  "atk-vin01a2:467_7": "taṁ yuttaṁ.",
  "atk-vin01a2:468_0": "Parassa rittakumbhiyā saṅgopanatthāya bhaṇḍaṁ ṭhapetvā tattha tele ākiṇṇe “sace ayaṁ jānissati,",
  "atk-vin01a2:468_1": "maṁ palibujjhissatī”ti bhīto pādagghanakaṁ telaṁ pītaṁ bhaṇḍaṁ theyyacittena uddharati,",
  "atk-vin01a2:468_2": "pārājikaṁ.",
  "atk-vin01a2:468_3": "Suddhacittena uddharati,",
  "atk-vin01a2:468_4": "pare āharāpente bhaṇḍadeyyaṁ.",
  "atk-vin01a2:468_5": "Bhaṇḍadeyyaṁ nāma yaṁ parassa naṭṭhaṁ,",
  "atk-vin01a2:468_6": "tassa mūlaṁ vā tadeva vā bhaṇḍaṁ dātabbanti attho.",
  "atk-vin01a2:468_7": "No ce deti,",
  "atk-vin01a2:468_8": "sāmikassa dhuranikkhepe pārājikaṁ.",
  "atk-vin01a2:468_9": "Sace parassa kumbhiyā añño sappiṁ vā telaṁ vā ākirati,",
  "atk-vin01a2:468_10": "tatra cāyaṁ theyyacittena telapivanakaṁ bhaṇḍaṁ pakkhipati,",
  "atk-vin01a2:468_11": "vuttanayeneva pārājikaṁ.",
  "atk-vin01a2:468_12": "Attano rittakumbhiyā parassa sappiṁ vā telaṁ vā ākiraṇabhāvaṁ ñatvā theyyacittena bhaṇḍaṁ nikkhipati,",
  "atk-vin01a2:468_13": "pubbe vuttanayeneva uddhāre pārājikaṁ.",
  "atk-vin01a2:468_14": "Suddhacitto nikkhipitvā pacchā theyyacittena uddharati,",
  "atk-vin01a2:468_15": "pārājikameva.",
  "atk-vin01a2:468_16": "Suddhacittova uddharati,",
  "atk-vin01a2:468_17": "neva avahāro, na gīvā;",
  "atk-vin01a2:468_18": "mahāpaccariyaṁ pana anāpattimattameva vuttaṁ.",
  "atk-vin01a2:468_19": "“‘Kissa mama kumbhiyaṁ telaṁ ākirasī’ti kupito attano bhaṇḍaṁ uddharitvā chaḍḍeti,",
  "atk-vin01a2:468_20": "no bhaṇḍadeyya”nti kurundiyaṁ vuttaṁ.",
  "atk-vin01a2:468_21": "Theyyacittena mukhavaṭṭiyaṁ gahetvā kumbhiṁ āviñchati telaṁ gaḷetukāmo,",
  "atk-vin01a2:468_22": "pādagghanake gaḷite pārājikaṁ.",
  "atk-vin01a2:468_23": "Theyyacitteneva jajjaraṁ karoti “savitvā gamissatī”ti pādagghanake savitvā gate pārājikaṁ.",
  "atk-vin01a2:468_24": "Theyyacitteneva chiddaṁ karoti omaṭṭhaṁ vā ummaṭṭhaṁ vā vemaṭṭhaṁ vā,",
  "atk-vin01a2:468_25": "idaṁ pana sammohaṭṭhānaṁ;",
  "atk-vin01a2:468_26": "tasmā suṭṭhu sallekkhetabbaṁ.",
  "atk-vin01a2:468_27": "Ayañhettha vinicchayo –",
  "atk-vin01a2:468_28": "omaṭṭhaṁ nāma adhomukhachiddaṁ;",
  "atk-vin01a2:468_29": "ummaṭṭhaṁ nāma uddhaṁmukhachiddaṁ;",
  "atk-vin01a2:468_30": "vemaṭṭhaṁ nāma uḷuṅkasseva ujugatachiddaṁ.",
  "atk-vin01a2:468_31": "Tatra omaṭṭhassa bahi paṭṭhāya katassa abbhantarantato pādagghanake tele gaḷite bahi anikkhantepi pārājikaṁ. Kasmā?",
  "atk-vin01a2:468_32": "Yasmā tato gaḷitamattameva bahigataṁ nāma hoti,",
  "atk-vin01a2:468_33": "na kumbhigatasaṅkhyaṁ labhati.",
  "atk-vin01a2:468_34": "Anto paṭṭhāya katassa bāhirantato pādagghanake gaḷite pārājikaṁ.",
  "atk-vin01a2:468_35": "Ummaṭṭhassa yathā tathā vā katassa bāhirantato pādagghanake gaḷite pārājikaṁ.",
  "atk-vin01a2:468_36": "Tañhi yāva bāhirantato na gaḷati,",
  "atk-vin01a2:468_37": "tāva kumbhigatameva hoti.",
  "atk-vin01a2:468_38": "“Vemaṭṭhassa ca kapālamajjhato gaḷitavasena kāretabbo”ti aṭṭhakathāsu vuttaṁ.",
  "atk-vin01a2:468_39": "Taṁ pana anto ca bahi ca paṭṭhāya majjhe ṭhapetvā katachidde taḷākassa ca mariyādabhedena sameti.",
  "atk-vin01a2:468_40": "Anto paṭṭhāya kate pana bāhirantena,",
  "atk-vin01a2:468_41": "bahi paṭṭhāya kate abbhantarantena kāretabboti idamettha yuttaṁ.",
  "atk-vin01a2:468_42": "Yo pana “vaṭṭitvā gacchissatī”ti theyyacittena kumbhiyā ādhārakaṁ vā upatthambhanaleḍḍuke vā apaneti,",
  "atk-vin01a2:468_43": "vaṭṭitvā gatāya pārājikaṁ.",
  "atk-vin01a2:468_44": "Telākiraṇabhāvaṁ pana ñatvā rittakumbhiyā jajjarabhāve vā chiddesu vā katesu pacchā nikkhantatelappamāṇena bhaṇḍadeyyaṁ hoti.",
  "atk-vin01a2:468_45": "Aṭṭhakathāsau pana katthaci pārājikantipi likhitaṁ,",
  "atk-vin01a2:468_46": "taṁ pamādalikhitaṁ.",
  "atk-vin01a2:469_0": "Paripuṇṇāya kumbhiyā upari kathalaṁ vā pāsāṇaṁ vā “patitvā bhindissati,",
  "atk-vin01a2:469_1": "tato telaṁ paggharissatī”ti theyyacittena dubbandhaṁ vā karoti,",
  "atk-vin01a2:469_2": "duṭṭhapitaṁ vā ṭhapeti,",
  "atk-vin01a2:469_3": "avassapatanakaṁ tathā karontassa katamatte pārājikaṁ.",
  "atk-vin01a2:469_4": "Rittakumbhiyā upari karoti,",
  "atk-vin01a2:469_5": "taṁ pacchā puṇṇakāle patitvā bhindati,",
  "atk-vin01a2:469_6": "bhaṇḍadeyyaṁ.",
  "atk-vin01a2:469_7": "Īdisesu hi ṭhānesu bhaṇḍassa natthikāle katapayogattā āditova pārājikaṁ na hoti.",
  "atk-vin01a2:469_8": "Bhaṇḍavināsadvārassa pana katattā bhaṇḍadeyyaṁ hoti.",
  "atk-vin01a2:469_9": "Āharāpentesu adadato sāmikānaṁ dhuranikkhepena pārājikaṁ.",
  "atk-vin01a2:470_0": "Theyyacittena mātikaṁ ujukaṁ karoti “vaṭṭitvā vā gamissati,",
  "atk-vin01a2:470_1": "velaṁ vā uttarāpessatī”ti ;",
  "atk-vin01a2:470_2": "vaṭṭitvā vā gacchatu,",
  "atk-vin01a2:470_3": "velaṁ vā uttaratu,",
  "atk-vin01a2:470_4": "ujukaraṇakāle pārājikaṁ.",
  "atk-vin01a2:470_5": "Īdisā hi payogā pubbapayogāvahāre saṅgahaṁ gacchanti.",
  "atk-vin01a2:470_6": "Sukkhamātikāya ujukatāya pacchā udake āgate vaṭṭitvā vā gacchatu,",
  "atk-vin01a2:470_7": "velaṁ vā uttaratu,",
  "atk-vin01a2:470_8": "bhaṇḍadeyyaṁ. Kasmā?",
  "atk-vin01a2:470_9": "Ṭhānā cāvanapayogassa abhāvā.",
  "atk-vin01a2:470_10": "Tassa lakkhaṇaṁ nāvaṭṭhe āvi bhavissati.",
  "atk-vin01a2:471_0": "Tattheva bhindati vātiādīsu aṭṭhakathāyaṁ tāva vuttaṁ –",
  "atk-vin01a2:471_1": "“bhindati vāti muggarena pothetvā bhindati.",
  "atk-vin01a2:471_2": "Chaḍḍeti vāti udakaṁ vā vālikaṁ vā ākiritvā uttarāpeti.",
  "atk-vin01a2:471_3": "Jhāpeti vāti dārūni āharitvā jhāpeti.",
  "atk-vin01a2:471_4": "Aparibhogaṁ vā karotīti akhāditabbaṁ vā apātabbaṁ vā karoti;",
  "atk-vin01a2:471_5": "uccāraṁ vā passāvaṁ vā visaṁ vā ucchiṭṭhaṁ vā kuṇapaṁ vā pātesi,",
  "atk-vin01a2:471_6": "āpatti dukkaṭassāti ṭhānācāvanassa natthitāya dukkaṭaṁ,",
  "atk-vin01a2:471_7": "buddhavisayo nāmeso.",
  "atk-vin01a2:471_8": "Kiñcāpi dukkaṭaṁ,",
  "atk-vin01a2:471_9": "āharāpente pana bhaṇḍadeyya”nti.",
  "atk-vin01a2:471_10": "Tattha purimadvayaṁ na sameti.",
  "atk-vin01a2:471_11": "Tañhi kumbhijajjarakaraṇena ca mātikāujukaraṇena ca saddhiṁ ekalakkhaṇaṁ.",
  "atk-vin01a2:471_12": "Pacchimaṁ pana dvayaṁ ṭhānā acāventenāpi sakkā kātuṁ.",
  "atk-vin01a2:471_13": "Tasmā ettha evaṁ vinicchayaṁ vadanti –",
  "atk-vin01a2:471_14": "“aṭṭhakathāyaṁ kira ‘ṭhānā cāvanassa natthitāya dukkaṭa’nti idaṁ pacchimadvayaṁ sandhāya vuttaṁ.",
  "atk-vin01a2:471_15": "Ṭhānā cāvanaṁ akarontoyeva hi theyyacittena vā vināsetukāmatāya vā jhāpeyyapi,",
  "atk-vin01a2:471_16": "aparibhogampi kareyya.",
  "atk-vin01a2:471_17": "Purimadvaye pana vuttanayena bhindantassa vā chaḍḍentassa vā ṭhānā cāvanaṁ atthi,",
  "atk-vin01a2:471_18": "tasmā tathā karontassa vināsetukāmatāya bhaṇḍadeyyaṁ,",
  "atk-vin01a2:471_19": "theyyacittena pārājika”nti.",
  "atk-vin01a2:471_20": "Pāḷiyaṁ “dukkaṭa”nti vuttattā ayuttanti ce? Na;",
  "atk-vin01a2:471_21": "aññathā gahetabbatthato.",
  "atk-vin01a2:471_22": "Pāḷiyañhi theyyacittapakkhe “bhindati vāti udakena sambhindati,",
  "atk-vin01a2:471_23": "chaḍḍeti vāti tattha vamati vā passāvaṁ vā chaḍḍetī”ti evameke vadanti.",
  "atk-vin01a2:472_0": "Ayaṁ panettha sāro –",
  "atk-vin01a2:472_1": "vinītavatthumhi tiṇajjhāpako viya ṭhānā acāvetukāmova kevalaṁ bhindati,",
  "atk-vin01a2:472_2": "bhinnattā pana telādīni nikkhamanti,",
  "atk-vin01a2:472_3": "yaṁ vā panettha patthinnaṁ,",
  "atk-vin01a2:472_4": "taṁ ekābaddhameva tiṭṭhati.",
  "atk-vin01a2:472_5": "Achaḍḍetukāmoyeva ca kevalaṁ tattha udakavālikādīni ākirati,",
  "atk-vin01a2:472_6": "ākiṇṇattā pana telaṁ chaḍḍīyati.",
  "atk-vin01a2:472_7": "Tasmā vohāravasena “bhindati vā chaḍḍeti vā”ti vuccatīti.",
  "atk-vin01a2:472_8": "Evametesaṁ padānaṁ attho gahetabbo.",
  "atk-vin01a2:472_9": "Nāsetukāmatāpakkhe pana itarathāpi yujjati.",
  "atk-vin01a2:472_10": "Evañhi kathiyamāne pāḷi ca aṭṭhakathā ca pubbāparena saṁsanditvā kathitā honti.",
  "atk-vin01a2:472_11": "Ettāvatāpi ca santosaṁ akatvā ācariye payirupāsitvā vinicchayo veditabboti.",
  "atk-vin01a2:473_0": "Bhūmaṭṭhakathā niṭṭhitā.",
  "atk-vin01a2:474_0": "Thalaṭṭhakathā",
  "atk-vin01a2:475_0": "95.",
  "atk-vin01a2:475_1": "Thalaṭṭhe thale nikkhittanti bhūmitale vā pāsāṇatalapabbatatalādīsu vā yattha katthaci paṭicchanne vā",
  "atk-vin01a2:475_2": "appaṭicchanne vā ṭhapitaṁ thalaṭṭhanti veditabbaṁ.",
  "atk-vin01a2:475_3": "Taṁ sace rāsikataṁ hoti,",
  "atk-vin01a2:475_4": "antokumbhiyaṁ bhājanagatakaraṇamuṭṭhicchedanavinicchayena vinicchinitabbaṁ.",
  "atk-vin01a2:475_5": "Sace ekābaddhaṁ silesaniyyāsādi pakkamadhuphāṇitavinicchayena vinicchinitabbaṁ.",
  "atk-vin01a2:475_6": "Sace garukaṁ hoti bhārabaddhaṁ lohapiṇḍi-guḷapiṇḍi-telamadhughaṭādi vā,",
  "atk-vin01a2:475_7": "kumbhiyaṁ ṭhānācāvanavinicchayena vinicchinitabbaṁ.",
  "atk-vin01a2:475_8": "Saṅkhalikabaddhassa ca ṭhānabhedo sallakkhetabbo.",
  "atk-vin01a2:475_9": "Pattharitvā ṭhapitaṁ pana pāvārattharaṇasāṭakādiṁ ujukaṁ gahetvā ākaḍḍhati,",
  "atk-vin01a2:475_10": "pārimante orimantena phuṭṭhokāsaṁ atikkante pārājikaṁ.",
  "atk-vin01a2:475_11": "Evaṁ sabbadisāsu sallakkhetabbaṁ.",
  "atk-vin01a2:475_12": "Veṭhetvā uddharati,",
  "atk-vin01a2:475_13": "kesaggamattaṁ ākāsagataṁ karontassa pārājikaṁ.",
  "atk-vin01a2:475_14": "Sesaṁ vuttanayamevāti.",
  "atk-vin01a2:476_0": "Thalaṭṭhakathā niṭṭhitā.",
  "atk-vin01a2:477_0": "Ākāsaṭṭhakathā",
  "atk-vin01a2:478_0": "96.",
  "atk-vin01a2:478_1": "Ākāsaṭṭhe morassa chahi ākārehi ṭhānaparicchedo veditabbo –",
  "atk-vin01a2:478_2": "purato mukhatuṇḍakena,",
  "atk-vin01a2:478_3": "pacchato kalāpaggena,",
  "atk-vin01a2:478_4": "ubhayapassesu pakkhapariyantehi,",
  "atk-vin01a2:478_5": "adho pādanakhasikhāya,",
  "atk-vin01a2:478_6": "uddhaṁ sikhaggenāti.",
  "atk-vin01a2:478_7": "Bhikkhu “sassāmikaṁ ākāsaṭṭhaṁ moraṁ gahessāmī”ti purato vā tiṭṭhati,",
  "atk-vin01a2:478_8": "hatthaṁ vā pasāreti,",
  "atk-vin01a2:478_9": "moro ākāseyeva pakkhe cāreti,",
  "atk-vin01a2:478_10": "vātaṁ gāhāpetvā gamanaṁ upacchinditvā tiṭṭhati.",
  "atk-vin01a2:478_11": "Tassa bhikkhuno dukkaṭaṁ.",
  "atk-vin01a2:478_12": "Taṁ aphandento hatthena āmasati,",
  "atk-vin01a2:478_13": "dukkaṭameva.",
  "atk-vin01a2:478_14": "Ṭhānā acāvento phandāpeti,",
  "atk-vin01a2:478_15": "thullaccayaṁ.",
  "atk-vin01a2:478_16": "Hatthena pana gahetvā vā aggahetvā vā mukhatuṇḍakena phuṭṭhokāsaṁ kalāpaggaṁ,",
  "atk-vin01a2:478_17": "kalāpaggena vā phuṭṭhokāsaṁ mukhatuṇḍakaṁ atikkāmeti,",
  "atk-vin01a2:478_18": "pārājikaṁ.",
  "atk-vin01a2:478_19": "Tathā vāmapakkhapariyantena phuṭṭhokāsaṁ dakkhiṇapakkhapariyantaṁ,",
  "atk-vin01a2:478_20": "dakkhiṇapakkhapariyantena vā phuṭṭhokāsaṁ vāmapakkhapariyantaṁ atikkāmeti,",
  "atk-vin01a2:478_21": "pārājikaṁ.",
  "atk-vin01a2:478_22": "Tathā pādanakhasikhāya phuṭṭhokāsaṁ sikhaggaṁ,",
  "atk-vin01a2:478_23": "sikhaggena vā phuṭṭhokāsaṁ pādanakhasikhaṁ atikkāmeti,",
  "atk-vin01a2:478_24": "pārājikaṁ.",
  "atk-vin01a2:479_0": "Ākāsena gacchanto moro sīsādīsu yasmiṁ aṅge nilīyati,",
  "atk-vin01a2:479_1": "taṁ tassa ṭhānaṁ.",
  "atk-vin01a2:479_2": "Tasmā taṁ hatthe nilīnaṁ ito cito ca karontopi phandāpetiyeva,",
  "atk-vin01a2:479_3": "yadi pana itarena hatthena gahetvā ṭhānā cāveti,",
  "atk-vin01a2:479_4": "pārājikaṁ.",
  "atk-vin01a2:479_5": "Itaraṁ hatthaṁ upaneti,",
  "atk-vin01a2:479_6": "moro sayameva uḍḍetvā tattha nilīyati, anāpatti.",
  "atk-vin01a2:479_7": "Aṅge nilīnabhāvaṁ ñatvā theyyacittena ekaṁ padavāraṁ gacchati,",
  "atk-vin01a2:479_8": "thullaccayaṁ.",
  "atk-vin01a2:479_9": "Dutiye pārājikaṁ.",
  "atk-vin01a2:480_0": "Bhūmiyaṁ ṭhitamoro dvinnaṁ vā pādānaṁ kalāpassa ca vasena tīṇi ṭhānāni labhati.",
  "atk-vin01a2:480_1": "Taṁ ukkhipantassa yāva ekampi ṭhānaṁ pathaviṁ phusati,",
  "atk-vin01a2:480_2": "tāva thullaccayaṁ.",
  "atk-vin01a2:480_3": "Kesaggamattampi pathaviyā mocitamatte pārājikaṁ.",
  "atk-vin01a2:480_4": "Pañjare ṭhitaṁ saha pañjarena uddharati,",
  "atk-vin01a2:480_5": "pārājikaṁ.",
  "atk-vin01a2:480_6": "Yadi pana pādaṁ na agghati,",
  "atk-vin01a2:480_7": "sabbattha agghavasena kātabbaṁ.",
  "atk-vin01a2:480_8": "Antovatthumhi carantaṁ moraṁ theyyacittena padasā bahivatthuṁ nīharanto dvāraparicchedaṁ atikkāmeti,",
  "atk-vin01a2:480_9": "pārājikaṁ.",
  "atk-vin01a2:480_10": "Vaje ṭhitabalībaddassa hi vajo viya antovatthu tassa ṭhānaṁ.",
  "atk-vin01a2:480_11": "Hatthena pana gahetvā antovatthusmimpi ākāsagataṁ karontassa pārājikameva.",
  "atk-vin01a2:480_12": "Antogāme carantampi gāmaparikkhepaṁ atikkāmentassa pārājikaṁ.",
  "atk-vin01a2:480_13": "Sayameva nikkhamitvā gāmūpacāre vā vatthūpacāre vā carantaṁ pana theyyacitto kaṭṭhena vā kathalāya vā utrāsetvā aṭavimukhaṁ karoti,",
  "atk-vin01a2:480_14": "moro uḍḍetvā antogāme vā antovatthumhi vā chadanapiṭṭhe vā nilīyati, rakkhati.",
  "atk-vin01a2:480_15": "Sace pana aṭavimukhe uḍḍeti vā gacchati vā “aṭaviṁ pavesetvā gahessāmī”ti parikappe asati pathavito kesaggamattampi",
  "atk-vin01a2:480_16": "uḍḍitamatte vā dutiyapadavāre vā pārājikaṁ. Kasmā?",
  "atk-vin01a2:480_17": "Yasmā gāmato nikkhantassa ṭhitaṭṭhānameva ṭhānaṁ hoti.",
  "atk-vin01a2:480_18": "Kapiñjarādīsupi ayameva vinicchayo.",
  "atk-vin01a2:481_0": "Sāṭakaṁ vāti vātavegukkhittaṁ pathavitale pattharitvā ṭhapitamiva ākāsena gacchantaṁ khalibaddhaṁ sāṭakaṁ",
  "atk-vin01a2:481_1": "abhimukhāgataṁ hatthena ekasmiṁ ante gaṇhāti,",
  "atk-vin01a2:481_2": "ito cito ca ṭhānaṁ avikopentoyeva gamanupacchede dukkaṭaṁ.",
  "atk-vin01a2:481_3": "Ṭhānācāvanaṁ akaronto cāleti,",
  "atk-vin01a2:481_4": "phandāpane thullaccayaṁ.",
  "atk-vin01a2:481_5": "Ṭhānā cāveti,",
  "atk-vin01a2:481_6": "pārājikaṁ.",
  "atk-vin01a2:481_7": "Ṭhānaparicchedo cassa morasseva chahi ākārehi veditabbo.",
  "atk-vin01a2:482_0": "Abaddhasāṭako pana ekasmiṁ ante gahitamatteva dutiyenantena patitvā bhūmiyaṁ patiṭṭhāti,",
  "atk-vin01a2:482_1": "tassa dve ṭhānāni honti –",
  "atk-vin01a2:482_2": "hattho ceva bhūmi ca.",
  "atk-vin01a2:482_3": "Taṁ yathāgahitameva paṭhamaṁ gahitokāsappadesato cāleti,",
  "atk-vin01a2:482_4": "thullaccayaṁ.",
  "atk-vin01a2:482_5": "Pacchā bhūmito dutiyahatthena vā pādena vā ukkhipati,",
  "atk-vin01a2:482_6": "pārājikaṁ.",
  "atk-vin01a2:482_7": "Paṭhamaṁ vā bhūmito uddharati,",
  "atk-vin01a2:482_8": "thullaccayaṁ.",
  "atk-vin01a2:482_9": "Pacchā gahitokāsappadesato cāveti,",
  "atk-vin01a2:482_10": "pārājikaṁ.",
  "atk-vin01a2:482_11": "Gahaṇaṁ vā amuñcanto ujukameva hatthaṁ onāmetvā bhūmigataṁ katvā teneva hatthena ukkhipati,",
  "atk-vin01a2:482_12": "pārājikaṁ.",
  "atk-vin01a2:482_13": "Veṭhanepi ayameva vinicchayo.",
  "atk-vin01a2:483_0": "Hiraññaṁvā suvaṇṇaṁ vā chijjamānanti manussānaṁ alaṅkarontānaṁ gīveyyakādipiḷandhanaṁ vā suvaṇṇasalākaṁ",
  "atk-vin01a2:483_1": "chindantānaṁ suvaṇṇakārānaṁ suvaṇṇakhaṇḍaṁ vā chijjamānaṁ patati,",
  "atk-vin01a2:483_2": "tañce bhikkhu ākāsena āgacchantaṁ theyyacitto hatthena gaṇhāti,",
  "atk-vin01a2:483_3": "gahaṇameva ṭhānaṁ.",
  "atk-vin01a2:483_4": "Gahitappadesato hatthaṁ apaneti,",
  "atk-vin01a2:483_5": "pārājikaṁ.",
  "atk-vin01a2:483_6": "Cīvare patitaṁ hatthena ukkhipati,",
  "atk-vin01a2:483_7": "pārājikaṁ.",
  "atk-vin01a2:483_8": "Anuddharitvāva yāti,",
  "atk-vin01a2:483_9": "dutiye padavāre pārājikaṁ.",
  "atk-vin01a2:483_10": "Patte patitepi eseva nayo.",
  "atk-vin01a2:483_11": "Sīse vā mukhe vā pāde vā patiṭṭhitaṁ hatthena gaṇhāti,",
  "atk-vin01a2:483_12": "pārājikaṁ.",
  "atk-vin01a2:483_13": "Aggahetvāva yāti,",
  "atk-vin01a2:483_14": "dutiye padavāre pārājikaṁ.",
  "atk-vin01a2:483_15": "Yattha katthaci patati,",
  "atk-vin01a2:483_16": "tassa patitokāsova ṭhānaṁ,",
  "atk-vin01a2:483_17": "na sabbaṁ aṅgapaccaṅgaṁ pattacīvaraṁ vāti.",
  "atk-vin01a2:484_0": "Ākāsaṭṭhakathā niṭṭhitā.",
  "atk-vin01a2:485_0": "Vehāsaṭṭhakathā",
  "atk-vin01a2:486_0": "97.",
  "atk-vin01a2:486_1": "Vehāsaṭṭhe mañcapīṭhādīsu ṭhapitaṁ bhaṇḍaṁ āmāsaṁ vā hotu anāmāsaṁ vā,",
  "atk-vin01a2:486_2": "theyyacittena āmasantassa dukkaṭaṁ.",
  "atk-vin01a2:486_3": "Mañcapīṭhesu ṭhapitabhaṇḍesu panettha thalaṭṭhe vuttanayena vinicchayo veditabbo.",
  "atk-vin01a2:486_4": "Ayaṁ pana viseso –",
  "atk-vin01a2:486_5": "sace khaliyā baddhasāṭako mañce vā pīṭhe vā patthaṭo majjhena mañcatalaṁ na phusati,",
  "atk-vin01a2:486_6": "mañcapādeva phusati,",
  "atk-vin01a2:486_7": "tesaṁ vasena ṭhānaṁ veditabbaṁ.",
  "atk-vin01a2:486_8": "Pādānaṁ upari phuṭṭhokāsameva hi atikkamitamattena tattha pārājikaṁ hoti.",
  "atk-vin01a2:486_9": "Saha mañcapīṭhehi harantassa pana mañcapīṭhapādānaṁ patiṭṭhitokāsavasena ṭhānaṁ veditabbaṁ.",
  "atk-vin01a2:487_0": "Cīvaravaṁse vāti cīvaraṭhapanatthāya bandhitvā ṭhapite vaṁse vā kaṭṭhadaṇḍake vā.",
  "atk-vin01a2:487_1": "Tattha saṁharitvā pārato antaṁ orato bhogaṁ katvā ṭhapitacīvarassa patiṭṭhitokāsena phuṭṭhokāsova ṭhānaṁ,",
  "atk-vin01a2:487_2": "na sabbo cīvaravaṁso.",
  "atk-vin01a2:487_3": "Tasmā theyyacittena taṁ bhoge gahetvā ākaḍḍhantassa pārato vaṁse patiṭṭhitokāsaṁ orato cīvarena vaṁsassa",
  "atk-vin01a2:487_4": "phuṭṭhappadesaṁ atikkāmentassa ekadvaṅgulamattākaḍḍhaneneva pārājikaṁ.",
  "atk-vin01a2:487_5": "Ante gahetvā ākaḍḍhantassāpi eseva nayo.",
  "atk-vin01a2:487_6": "Tattheva pana cīvaravaṁse vāmato vā dakkhiṇato vā sārentassa vāmantena dakkhiṇantaṭṭhānaṁ dakkhiṇantena",
  "atk-vin01a2:487_7": "vā vāmantaṭṭhānaṁ atikkantamatte dasadvādasaṅgulamattasāraṇeneva pārājikaṁ.",
  "atk-vin01a2:487_8": "Uddhaṁ ukkhipantassa kesaggamattukkhipanena pārājikaṁ.",
  "atk-vin01a2:487_9": "Cīvaravaṁsaṁ phusantaṁ vā aphusantaṁ vā rajjukena bandhitvā ṭhapitacīvaraṁ mocentassa thullaccayaṁ,",
  "atk-vin01a2:487_10": "mutte pārājikaṁ.",
  "atk-vin01a2:487_11": "Muttamattameva hi taṁ “ṭhānā cuta”nti saṅkhyaṁ gacchati.",
  "atk-vin01a2:487_12": "Vaṁse veṭhetvā ṭhapitaṁ nibbeṭhentassa thullaccayaṁ,",
  "atk-vin01a2:487_13": "nibbeṭhitamatte pārājikaṁ.",
  "atk-vin01a2:487_14": "Valayaṁ katvā ṭhapite valayaṁ chindati vā moceti vā ekaṁ vā vaṁsakoṭiṁ mocetvā nīharati,",
  "atk-vin01a2:487_15": "thullaccayaṁ.",
  "atk-vin01a2:487_16": "Chinnamatte muttamatte nīhaṭamatte ca pārājikaṁ.",
  "atk-vin01a2:487_17": "Tathā akatvāva cīvaravaṁse ito cito ca sāreti,",
  "atk-vin01a2:487_18": "rakkhati tāva.",
  "atk-vin01a2:487_19": "Valayassa hi sabbopi cīvaravaṁso ṭhānaṁ. Kasmā?",
  "atk-vin01a2:487_20": "Tattha saṁsaraṇadhammatāya.",
  "atk-vin01a2:487_21": "Yadā pana naṁ hatthena gahetvā ākāsagataṁ karoti,",
  "atk-vin01a2:487_22": "pārājikaṁ.",
  "atk-vin01a2:487_23": "Pasāretvā ṭhapitassa patiṭṭhitokāsena phuṭṭhokāsova ṭhānaṁ.",
  "atk-vin01a2:487_24": "Tattha saṁharitvā ṭhapite vuttanayena vinicchayo veditabbo.",
  "atk-vin01a2:487_25": "Yaṁ pana ekenantena bhūmiṁ phusitvā ṭhitaṁ hoti,",
  "atk-vin01a2:487_26": "tassa cīvaravaṁse ca bhūmiyañca patiṭṭhitokāsavasena dve ṭhānāni.",
  "atk-vin01a2:487_27": "Tattha bhūmiyaṁ ekenantena patiṭṭhite abaddhasāṭake vuttanayeneva vinicchayo veditabbo.",
  "atk-vin01a2:487_28": "Cīvararajjuyāpi ayameva vinicchayo.",
  "atk-vin01a2:488_0": "Aṅkusake laggetvā ṭhapitabhaṇḍaṁ pana bhesajjaghaṭo vā bhesajjatthavikā vā sace bhittiṁ vā bhūmiṁ vā",
  "atk-vin01a2:488_1": "aphusitvā ṭhapitaṁ lagganakaṁ ghaṁsantassa nīharato aṅkusakoṭito nikkhantamatte pārājikaṁ.",
  "atk-vin01a2:488_2": "Lagganakaṁ baddhaṁ hoti,",
  "atk-vin01a2:488_3": "bundena ukkhipitvā ākāsagataṁ karontassa aṅkusakoṭito anikkhantepi pārājikaṁ.",
  "atk-vin01a2:488_4": "Bhittinissitaṁ hoti,",
  "atk-vin01a2:488_5": "paṭhamaṁ aṅkusakoṭito nīharati,",
  "atk-vin01a2:488_6": "thullaccayaṁ.",
  "atk-vin01a2:488_7": "Pacchā bhittiṁ moceti,",
  "atk-vin01a2:488_8": "pārājikaṁ.",
  "atk-vin01a2:488_9": "Paṭhamaṁ bhittiṁ mocetvā pacchā aṅkusato nīharantassāpi eseva nayo.",
  "atk-vin01a2:488_10": "Sace pana bhāriyaṁ bhaṇḍaṁ nīharituṁ asakkonto sayaṁ bhittinissitaṁ katvā aṅkusato nīharati,",
  "atk-vin01a2:488_11": "puna bhittiṁ amocetvāpi aṅkusato nīhaṭamatteyeva pārājikaṁ.",
  "atk-vin01a2:488_12": "Attanā kataṭṭhānañhi ṭhānaṁ na hoti.",
  "atk-vin01a2:488_13": "Bhūmiṁ phusitvā ṭhitassa pana dve eva ṭhānāni.",
  "atk-vin01a2:488_14": "Tattha vuttoyeva vinicchayo.",
  "atk-vin01a2:488_15": "Yaṁ pana sikkāya pakkhipitvā laggitaṁ hoti,",
  "atk-vin01a2:488_16": "taṁ sikkāto nīharantassāpi saha sikkāya aṅkusato nīharantassāpi pārājikaṁ.",
  "atk-vin01a2:488_17": "Bhittibhūmisannissitavasena cettha ṭhānabhedopi veditabbo.",
  "atk-vin01a2:489_0": "Bhittikhīloti ujukaṁ katvā bhittiyaṁ ākoṭito vā tatthajātako eva vā;",
  "atk-vin01a2:489_1": "nāgadanto pana vaṅko ākoṭito eva.",
  "atk-vin01a2:489_2": "Tesu laggetvā ṭhapitaṁ aṅkusake vuttanayeneva vinicchinitabbaṁ.",
  "atk-vin01a2:489_3": "Dvīsu tīsu pana paṭipāṭiyā ṭhitesu āropetvā ṭhapitaṁ kuntaṁ vā bhindivālaṁ vā agge vā bunde vā gahetvā ākaḍḍhati,",
  "atk-vin01a2:489_4": "ekamekassa phuṭṭhokāsamatte atikkante pārājikaṁ.",
  "atk-vin01a2:489_5": "Phuṭṭhokāsamattameva hi tesaṁ ṭhānaṁ hoti,",
  "atk-vin01a2:489_6": "na sabbe khīlā vā nāgadantā vā.",
  "atk-vin01a2:489_7": "Bhittiabhimukho ṭhatvā majjhe gahetvā ākaḍḍhati,",
  "atk-vin01a2:489_8": "orimantena phuṭṭhokāsaṁ pārimantena atikkantamatte pārājikaṁ.",
  "atk-vin01a2:489_9": "Parato pellentassāpi eseva nayo.",
  "atk-vin01a2:489_10": "Hatthena gahetvā ujukaṁ ukkhipanto kesaggamattampi ākāsagataṁ karoti,",
  "atk-vin01a2:489_11": "pārājikaṁ.",
  "atk-vin01a2:489_12": "Bhittiṁ nissāya ṭhapitaṁ bhittiṁ ghaṁsanto ākaḍḍhati,",
  "atk-vin01a2:489_13": "aggena phuṭṭhokāsaṁ bundaṁ,",
  "atk-vin01a2:489_14": "bundena vā phuṭṭhokāsaṁ aggaṁ atikkāmentassa pārājikaṁ.",
  "atk-vin01a2:489_15": "Bhittiabhimukho ṭhatvā ākaḍḍhanto ekenantena phuṭṭhokāsaṁ aparantaṁ atikkāmeti,",
  "atk-vin01a2:489_16": "pārājikaṁ.",
  "atk-vin01a2:489_17": "Ujukaṁ ukkhipanto kesaggamattaṁ ākāsagataṁ karoti,",
  "atk-vin01a2:489_18": "pārājikaṁ.",
  "atk-vin01a2:490_0": "Rukkhe vā laggitanti tālarukkhādīsu āropetvā laggite aṅkusakādīsu vuttanayena vinicchayo veditabbo.",
  "atk-vin01a2:490_1": "Tatthajātakaṁ pana tālapiṇḍiṁ cālentassa thullaccayaṁ.",
  "atk-vin01a2:490_2": "Yasmiṁ phale pārājikavatthu pūrati,",
  "atk-vin01a2:490_3": "tasmiṁ bandhanā muttamatte pārājikaṁ.",
  "atk-vin01a2:490_4": "Piṇḍiṁ chindati,",
  "atk-vin01a2:490_5": "pārājikaṁ.",
  "atk-vin01a2:490_6": "Aggena paṇṇantaraṁ āropetvā ṭhapitā dve ṭhānāni labhati –",
  "atk-vin01a2:490_7": "ṭhapitaṭṭhānañca vaṇṭaṭṭhānañca;",
  "atk-vin01a2:490_8": "tattha vuttanayena vinicchayo veditabbo.",
  "atk-vin01a2:490_9": "Yo pana “chinnamattā patamānā saddaṁ kareyyā”ti bhayena sayaṁ aggena paṇṇantaraṁ āropetvā chindati,",
  "atk-vin01a2:490_10": "chinnamatte pārājikaṁ.",
  "atk-vin01a2:490_11": "Attanā kataṭṭhānañhi ṭhānaṁ na hoti.",
  "atk-vin01a2:490_12": "Etena upāyena sabbarukkhānaṁ pupphaphalesu vinicchayo veditabbo.",
  "atk-vin01a2:491_0": "Pattādhārakepīti ettha rukkhādhārako vā hotu valayādhārako vā daṇḍādhārako vā yaṁkiñci pattaṭṭhapanakaṁ",
  "atk-vin01a2:491_1": "pacchikāpi hotu pattādhārako tveva saṅkhyaṁ gacchati.",
  "atk-vin01a2:491_2": "Tattha ṭhapitapattassa pattena phuṭṭhokāso eva ṭhānaṁ.",
  "atk-vin01a2:491_3": "Tattha rukkhādhārake pañcahākārehi ṭhānaparicchedo hoti.",
  "atk-vin01a2:491_4": "Tattha ṭhitaṁ pattaṁ mukhavaṭṭiyaṁ gahetvā catūsu disāsu yato kutoci kaḍḍhanto ekenantena phuṭṭhokāsaṁ aparantaṁ atikkāmeti,",
  "atk-vin01a2:491_5": "pārājikaṁ.",
  "atk-vin01a2:491_6": "Uddhaṁ kesaggamattaṁ ukkhipato pārājikaṁ.",
  "atk-vin01a2:491_7": "Sahādhārakena harantassāpi eseva nayoti.",
  "atk-vin01a2:492_0": "Vehāsaṭṭhakathā niṭṭhitā.",
  "atk-vin01a2:493_0": "Udakaṭṭhakathā",
  "atk-vin01a2:494_0": "98.",
  "atk-vin01a2:494_1": "Udakaṭṭhe –",
  "atk-vin01a2:494_2": "udake nikkhittaṁ hotīti rājabhayādibhītehi udakena avinassanadhammesu tambalohabhājanādīsu suppaṭicchannaṁ",
  "atk-vin01a2:494_3": "katvā pokkharaṇīādīsu asandanake udake nikkhittaṁ.",
  "atk-vin01a2:494_4": "Tassa patiṭṭhitokāsoyeva ṭhānaṁ,",
  "atk-vin01a2:494_5": "na sabbaṁ udakaṁ.",
  "atk-vin01a2:494_6": "Gacchati vā āpatti dukkaṭassāti agambhīre udake padasā gacchantassa padavāre padavāre dukkaṭaṁ.",
  "atk-vin01a2:494_7": "Gambhīre hatthehi vā pādehi vā payogaṁ karontassa hatthavārehi vā padavārehi vā payoge payoge dukkaṭaṁ.",
  "atk-vin01a2:494_8": "Eseva nayo kumbhigahaṇatthaṁ nimujjanummujjanesu.",
  "atk-vin01a2:494_9": "Sace pana antarā kiñci udakasappaṁ vā vāḷamacchaṁ vā disvā bhīto palāyati, anāpatti.",
  "atk-vin01a2:494_10": "Āmasanādīsu bhūmigatāya kumbhiyā vuttanayeneva vinicchayo veditabbo.",
  "atk-vin01a2:494_11": "Ayaṁ pana viseso –",
  "atk-vin01a2:494_12": "tattha bhūmiṁ khaṇitvā kaḍḍhati,",
  "atk-vin01a2:494_13": "idha kaddame osāreti.",
  "atk-vin01a2:494_14": "Evaṁ chahākārehi ṭhānaparicchedo hoti.",
  "atk-vin01a2:495_0": "Uppalādīsu yasmiṁ pupphe vatthuṁ pūreti,",
  "atk-vin01a2:495_1": "tasmiṁ chinnamatte pārājikaṁ.",
  "atk-vin01a2:495_2": "Uppalajātikānañcettha yāva ekasmimpi passe vāko na chijjati,",
  "atk-vin01a2:495_3": "tāva rakkhati.",
  "atk-vin01a2:495_4": "Padumajātikānaṁ pana daṇḍe chinne abbhantare suttaṁ acchinnampi na rakkhati.",
  "atk-vin01a2:495_5": "Sāmikehi chinditvā ṭhapitāni uppalādīni honti,",
  "atk-vin01a2:495_6": "yaṁ vatthuṁ pūreti,",
  "atk-vin01a2:495_7": "tasmiṁ uddhaṭe pārājikaṁ.",
  "atk-vin01a2:495_8": "Hatthakabaddhāni honti,",
  "atk-vin01a2:495_9": "yasmiṁ hatthake vatthu pūrati,",
  "atk-vin01a2:495_10": "tasmiṁ uddhaṭe pārājikaṁ.",
  "atk-vin01a2:495_11": "Bhārabaddhāni honti,",
  "atk-vin01a2:495_12": "taṁ bhāraṁ channaṁ ākārānaṁ yena kenaci ākārena ṭhānā cāventassa bhūmaṭṭhakumbhiyaṁ vuttanayena pārājikaṁ.",
  "atk-vin01a2:495_13": "Dīghanāḷāni uppalādīni honti,",
  "atk-vin01a2:495_14": "pupphesu vā nāḷesu vā veṇiṁ katvā udakapiṭṭhe rajjukesu tiṇāni santharitvā ṭhapenti vā bandhanti vā,",
  "atk-vin01a2:495_15": "tesaṁ dīghato pupphaggena ca nāḷantena ca tiriyaṁ pariyantehi heṭṭhā patiṭṭhitokāsena uddhaṁ upari ṭhitassa",
  "atk-vin01a2:495_16": "piṭṭhiyāti chahākārehi ṭhānā cāvanaparicchedo veditabbo.",
  "atk-vin01a2:496_0": "Yopi udakapiṭṭhiyaṁ ṭhapitapupphakalāpaṁ udakaṁ cāletvā vīciṁ uṭṭhāpetvā kesaggamattampi yathāṭhitaṭṭhānato cāveti,",
  "atk-vin01a2:496_1": "pārājikaṁ.",
  "atk-vin01a2:496_2": "Atha pana parikappeti “ettha gataṁ gahessāmī”ti,",
  "atk-vin01a2:496_3": "rakkhati tāva;",
  "atk-vin01a2:496_4": "gataṭṭhāne pana uddharato pārājikaṁ.",
  "atk-vin01a2:496_5": "Udakato accuggatassa pupphassa sakalamudakaṁ ṭhānaṁ,",
  "atk-vin01a2:496_6": "taṁ uppāṭetvā ujukaṁ uddharantassa nāḷante kesaggamattaṁ udakato atikkante pārājikaṁ.",
  "atk-vin01a2:496_7": "Pupphe gahetvā apanāmetvā ākaḍḍhanto uppāṭeti,",
  "atk-vin01a2:496_8": "na udakaṁ ṭhānaṁ,",
  "atk-vin01a2:496_9": "uppāṭitamatte pārājikaṁ.",
  "atk-vin01a2:496_10": "Kalāpabaddhāni pupphāni udakaṭṭhāne vā rukkhe vā gacche vā bandhitvā ṭhapenti,",
  "atk-vin01a2:496_11": "bandhanaṁ amocetvā ito cito ca karontassa thullaccayaṁ,",
  "atk-vin01a2:496_12": "bandhane muttamatte pārājikaṁ.",
  "atk-vin01a2:496_13": "Paṭhamaṁ bandhanaṁ mocetvā pacchā harati,",
  "atk-vin01a2:496_14": "ettha chahākārehi ṭhānaparicchedoti idaṁ ubhayaṁ mahāpaccariyādīsu vuttaṁ.",
  "atk-vin01a2:496_15": "Paduminiyaṁ pupphāni saha paduminiṁyā gaṇhitukāmassa pupphanāḷehi ca pattanāḷehi ca phuṭṭhaudakavasena uddhañceva tiriyañca ṭhānaparicchedo veditabbo.",
  "atk-vin01a2:496_16": "Taṁ panassa paduminiṁ anuppāṭetvā pupphāni vā pattāni vā attano abhimukhaṁ ākaḍḍhantassa thullaccayaṁ.",
  "atk-vin01a2:496_17": "Uppāṭitamatte pārājikaṁ.",
  "atk-vin01a2:497_0": "Pupphapattanāḷe ṭhānato acāvetvāpi paṭhamaṁ paduminiṁ uppāṭentassa thullaccayaṁ.",
  "atk-vin01a2:497_1": "Pacchā pupphapattanāḷesu ṭhānā cāvitesu pārājikaṁ.",
  "atk-vin01a2:497_2": "Uppāṭitāya paduminiyā pupphaṁ gaṇhanto pana bhaṇḍaṁ agghāpetvā kāretabbo.",
  "atk-vin01a2:497_3": "Bahi ṭhapite rāsikatakalāpabaddhabhārabaddhapupphepi eseva nayo.",
  "atk-vin01a2:497_4": "Bhisaṁ vā muḷālaṁ vā yena vatthu pūrati,",
  "atk-vin01a2:497_5": "taṁ uppāṭentassa pārājikaṁ.",
  "atk-vin01a2:497_6": "Kaddame phuṭṭhokāsavasena cettha ṭhānaṁ paricchinditabbaṁ.",
  "atk-vin01a2:497_7": "Tāni uppāṭentassa sukhumampi mūlaṁ acchinnaṁ hoti,",
  "atk-vin01a2:497_8": "rakkhati tāva.",
  "atk-vin01a2:497_9": "Bhisapabbe jātaṁ pattaṁ vā pupphaṁ vā hoti,",
  "atk-vin01a2:497_10": "tampi rakkhatīti mahāaṭṭhakathāyameva vuttaṁ.",
  "atk-vin01a2:497_11": "Bhisagaṇṭhimhi pana kaṇṭako hoti yobbanappattānaṁ mukhapiḷakā viya,",
  "atk-vin01a2:497_12": "ayaṁ adīghattā na rakkhati.",
  "atk-vin01a2:497_13": "Sesaṁ uppalādīsu vuttanayameva.",
  "atk-vin01a2:498_0": "Macchakacchapānaṁ sassāmikānaṁ vāpiādīsu sakalamudakaṁ ṭhānaṁ.",
  "atk-vin01a2:498_1": "Tasmā yo paṭijagganaṭṭhāne sassāmikaṁ macchaṁ baḷisena vā jālena vā kumanena vā hatthena vā gaṇhāti,",
  "atk-vin01a2:498_2": "tassa yena macchena vatthu pūrati,",
  "atk-vin01a2:498_3": "tasmiṁ kesaggamattampi udakato uddhaṭamatte pārājikaṁ.",
  "atk-vin01a2:498_4": "Koci maccho gayhamāno ito cito ca dhāvati,",
  "atk-vin01a2:498_5": "ākāsaṁ vā uppatati,",
  "atk-vin01a2:498_6": "tīre vā patati,",
  "atk-vin01a2:498_7": "ākāse vā ṭhitaṁ tīre vā patitaṁ gaṇhatopi pārājikameva.",
  "atk-vin01a2:498_8": "Kacchapampi bahi gocaratthaṁ gataṁ gaṇhato eseva nayo.",
  "atk-vin01a2:498_9": "Udakaṭṭhaṁ pana udakā mocayato pārājikaṁ.",
  "atk-vin01a2:499_0": "Tesu tesu pana janapadesu sabbasādhāraṇassa mahātaḷākassa niddhamanatumbaṁ nissāya sabbasādhāraṇameva kunnadīsadisaṁ udakavāhakaṁ khaṇanti.",
  "atk-vin01a2:499_1": "Tato khuddakamātikāyo nīharitvā mātikākoṭiyaṁ attano attano vaḷañjanatthāya āvāṭe khaṇanti.",
  "atk-vin01a2:499_2": "Tesaṁ pana yadā udakena attho hoti,",
  "atk-vin01a2:499_3": "tadā āvāṭe khuddakamātikāyo udakavāhakañca sodhetvā niddhamanatumbaṁ ugghāṭenti.",
  "atk-vin01a2:499_4": "Tato udakena saddhiṁ macchā nikkhamitvā anupubbena āvāṭe patvā vasanti.",
  "atk-vin01a2:499_5": "Tattha taḷāke ca udakavāhakesu ca macche gaṇhante na vārenti.",
  "atk-vin01a2:499_6": "Khuddakāsu pana attano attano mātikāsu udakaāvāṭesu ca paviṭṭhamacche gaṇhituṁ na denti, vārenti;",
  "atk-vin01a2:499_7": "tattha yo taḷāke vā niddhamanatumbe vā udakavāhake vā macche gaṇhāti,",
  "atk-vin01a2:499_8": "avahārena so na kāretabbo.",
  "atk-vin01a2:499_9": "Khuddakamātikāsu pana āvāṭesu vā paviṭṭhaṁ gaṇhanto gahitassa agghavasena kāretabbo.",
  "atk-vin01a2:499_10": "Sace tato gayhamāno maccho ākāse vā uppatati,",
  "atk-vin01a2:499_11": "tīre vā patati,",
  "atk-vin01a2:499_12": "taṁ ākāsaṭṭhaṁ vā tīraṭṭhaṁ vā udakavinimuttaṁ gaṇhato avahāro natthi. Kasmā?",
  "atk-vin01a2:499_13": "Yasmā attano pariggahaṭṭhāne ṭhitasseva te sāmikā.",
  "atk-vin01a2:499_14": "Evarūpā hi tattha katikā.",
  "atk-vin01a2:499_15": "Kacchapepi eseva nayo.",
  "atk-vin01a2:500_0": "Sace pana maccho gayhamāno āvāṭato khuddakamātikaṁ āruhati,",
  "atk-vin01a2:500_1": "tattha naṁ gaṇhatopi avahāroyeva.",
  "atk-vin01a2:500_2": "Khuddakamātikāto pana udakavāhakaṁ,",
  "atk-vin01a2:500_3": "tato ca taḷākaṁ ārūḷhaṁ gaṇhato avahāro natthi.",
  "atk-vin01a2:500_4": "Yo āvāṭato bhattasitthehi palobhetvā mātikaṁ āropetvā gaṇhāti,",
  "atk-vin01a2:500_5": "avahārova.",
  "atk-vin01a2:500_6": "Tato pana palobhetvā udakavāhakaṁ āropetvā gaṇhantassa avahāro natthi.",
  "atk-vin01a2:500_7": "Keci pana kutocideva sabbasādhāraṇaṭṭhānato macche ānetvā pacchimavatthubhāge udakāvāṭe khipitvā posetvā",
  "atk-vin01a2:500_8": "divase divase dve tīṇi uttaribhaṅgatthāya mārenti.",
  "atk-vin01a2:500_9": "Evarūpaṁ macchaṁ udake vā ākāse vā tīre vā yattha katthaci ṭhitaṁ gaṇhato avahāro eva.",
  "atk-vin01a2:500_10": "Kacchapepi eseva nayo.",
  "atk-vin01a2:501_0": "Nidāghakāle pana nadiyā sote pacchinne katthaci ninnaṭṭhāne udakaṁ tiṭṭhati,",
  "atk-vin01a2:501_1": "tattha manussā macchānaṁ vināsāya madanaphalavasādīni pakkhipitvā gacchanti,",
  "atk-vin01a2:501_2": "macchā tāni khādantā maritvā uttānā udake plavantā tiṭṭhanti.",
  "atk-vin01a2:501_3": "Yo tattha gantvā “yāva sāmikā nāgacchanti,",
  "atk-vin01a2:501_4": "tāvime macche gaṇhissāmī”ti gaṇhāti,",
  "atk-vin01a2:501_5": "agghavasena kāretabbo.",
  "atk-vin01a2:501_6": "Paṁsukūlasaññāya gaṇhato avahāro natthi,",
  "atk-vin01a2:501_7": "āharāpente pana bhaṇḍadeyyaṁ.",
  "atk-vin01a2:501_8": "Macchavisaṁ pakkhipitvā gatamanussā bhājanāni āharitvā pūretvā gacchanti,",
  "atk-vin01a2:501_9": "yāva “punapi āgacchissāmā”ti sālayā honti,",
  "atk-vin01a2:501_10": "tāva te sassāmikamacchāva.",
  "atk-vin01a2:501_11": "Yadā pana te “alaṁ amhāka”nti nirālayā pakkamanti,",
  "atk-vin01a2:501_12": "tato paṭṭhāya theyyacittena gaṇhantassa dukkaṭaṁ.",
  "atk-vin01a2:501_13": "Paṁsukūlasaññissa anāpatti.",
  "atk-vin01a2:501_14": "Yathā ca macchakacchapesu,",
  "atk-vin01a2:501_15": "evaṁ sabbāyapi odakajātiyā vinicchayo veditabboti.",
  "atk-vin01a2:502_0": "Udakaṭṭhakathā niṭṭhitā.",
  "atk-vin01a2:503_0": "Nāvaṭṭhakathā",
  "atk-vin01a2:504_0": "99.",
  "atk-vin01a2:504_1": "Nāvaṭṭhe –",
  "atk-vin01a2:504_2": "paṭhamaṁ tāva nāvaṁ dassento “nāvā nāma yāya taratī”ti āha.",
  "atk-vin01a2:504_3": "Tasmā idha antamaso rajanadoṇikāpi veṇukalāpakopi “nāvā”tveva veditabbo.",
  "atk-vin01a2:504_4": "Sīmāsammannane pana dhuvanāvā anto khaṇitvā vā phalakehi bandhitvā vā katā sabbantimena paricchedena tiṇṇaṁ vāhanikā eva vaṭṭati.",
  "atk-vin01a2:504_5": "Idha pana ekassapi vāhanikā “nāvā” tveva vuccati.",
  "atk-vin01a2:504_6": "Nāvāya nikkhittanti yaṁkiñci indriyabaddhaṁ vā anindriyabaddhaṁ vā;",
  "atk-vin01a2:504_7": "tassa avahāralakkhaṇaṁ thalaṭṭhe vuttanayeneva veditabbaṁ.",
  "atk-vin01a2:504_8": "Nāvaṁ avaharissāmītiādimhi ca dutiyapariyesanagamanaāmasanaphandāpanāni vuttanayāneva.",
  "atk-vin01a2:504_9": "Bandhanaṁ mocetīti ettha pana yā bandhane muttamatte ṭhānā na cavati,",
  "atk-vin01a2:504_10": "tassā bandhanaṁ yāva na muttaṁ hoti,",
  "atk-vin01a2:504_11": "tāva dukkaṭaṁ.",
  "atk-vin01a2:504_12": "Mutte pana thullaccayampi pārājikampi hoti,",
  "atk-vin01a2:504_13": "taṁ parato āvi bhavissati.",
  "atk-vin01a2:504_14": "Sesaṁ vuttanayameva.",
  "atk-vin01a2:504_15": "Ayaṁ tāva pāḷivaṇṇanā.",
  "atk-vin01a2:505_0": "Ayaṁ panettha pāḷimuttakavinicchayo –",
  "atk-vin01a2:505_1": "caṇḍasote bandhitvā ṭhapitanāvāya ekaṁ ṭhānaṁ bandhanameva,",
  "atk-vin01a2:505_2": "tasmiṁ muttamatte pārājikaṁ.",
  "atk-vin01a2:505_3": "Tattha yutti pubbe vuttā eva.",
  "atk-vin01a2:505_4": "Vippanaṭṭhā nāvā pana yaṁ yaṁ udakappadesaṁ pharitvā ṭhitā hoti,",
  "atk-vin01a2:505_5": "svāssā ṭhānaṁ.",
  "atk-vin01a2:505_6": "Tasmā taṁ uddhaṁ vā uccārentassa,",
  "atk-vin01a2:505_7": "adho vā opilāpentassa,",
  "atk-vin01a2:505_8": "catūsu vā disāsu phuṭṭhokāsaṁ atikkāmentassa atikkantamatte pārājikaṁ.",
  "atk-vin01a2:505_9": "Niccale udake abandhanaṁ attano dhammatāya ṭhitanāvaṁ purato vā pacchato vā vāmadakkhiṇapassato vā kaḍḍhantassa",
  "atk-vin01a2:505_10": "ekenantena phuṭṭhokāsaṁ aparena udake patiṭṭhitantena atikkantamatte pārājikaṁ.",
  "atk-vin01a2:505_11": "Uddhaṁ kesaggamattaṁ udakato mocite adho nāvātalena phuṭṭhokāsaṁ mukhavaṭṭiṁ atikkantamatte pārājikaṁ.",
  "atk-vin01a2:505_12": "Tīre bandhitvā niccale udake ṭhapitanāvāya bandhanañca ṭhitokāso cāti dve ṭhānāni.",
  "atk-vin01a2:505_13": "Taṁ paṭhamaṁ bandhanā moceti,",
  "atk-vin01a2:505_14": "thullaccayaṁ.",
  "atk-vin01a2:505_15": "Pacchā channaṁ ākārānaṁ aññatarena ṭhānā cāveti,",
  "atk-vin01a2:505_16": "pārājikaṁ.",
  "atk-vin01a2:505_17": "Paṭhamaṁ ṭhānā cāvetvā pacchā bandhanamocanepi eseva nayo.",
  "atk-vin01a2:505_18": "Thale ussādetvā ukkujjitvā ṭhapitanāvāya phuṭṭhokāsova ṭhānaṁ.",
  "atk-vin01a2:505_19": "Tassā pañcahākārehi ṭhānaparicchedo veditabbo.",
  "atk-vin01a2:506_0": "Nikkujjitvā ṭhapitanāvāya pana mukhavaṭṭiyā phuṭṭhokāsova ṭhānaṁ,",
  "atk-vin01a2:506_1": "tassāpi pañcahākārehi ṭhānaparicchedaṁ ñatvā yato kutoci phuṭṭhokāsaṁ uddhañca kesaggamattaṁ atikkantamatte pārājikaṁ veditabbaṁ.",
  "atk-vin01a2:506_2": "Thale pana ussādetvā dvinnaṁ dārughaṭikānaṁ upari ṭhapitanāvāya dārughaṭikānaṁ phuṭṭhokāsoyeva ṭhānaṁ,",
  "atk-vin01a2:506_3": "tasmā tattha mañcapādamatthakesuyeva patthaṭabaddhasāṭake nāgadantesu ṭhapitabhindivāle ca vuttanayena vinicchayo veditabbo.",
  "atk-vin01a2:507_0": "Yottabaddhāya pana nāvāya saṭṭhisattatibyāmappamāṇaṁ yottaṁ amocetvāva ākaḍḍhitvā",
  "atk-vin01a2:508_0": "Pathavilaggaṁ katvā saha yottena thale ṭhapitāya nāvāya na phuṭṭhokāsamattameva ṭhānaṁ.",
  "atk-vin01a2:508_1": "Atha kho yottakoṭito paṭṭhāya yāva nāvāya pathaviyaṁ patiṭṭhitokāsassa pacchimanto tāva dīghato,",
  "atk-vin01a2:508_2": "tiriyaṁ pana nāvāya ca yottassa ca pathaviyaṁ patiṭṭhitapariyantappamāṇaṁ ṭhānanti veditabbaṁ.",
  "atk-vin01a2:508_3": "Taṁ dīghato vā tiriyato vā kaḍḍhantassa ekenantena phuṭṭhokāsaṁ aparena pathaviyaṁ patiṭṭhitantena atikkantamatte,",
  "atk-vin01a2:508_4": "uddhaṁ kesaggamattaṁ saha yottena pathavito mocite pārājikaṁ.",
  "atk-vin01a2:508_5": "Yo pana titthe ṭhitanāvaṁ āruhitvā theyyacitto arittena vā phiyena vā pājeti,",
  "atk-vin01a2:508_6": "pārājikaṁ.",
  "atk-vin01a2:508_7": "Sace pana chattaṁ vā paṇāmetvā cīvaraṁ vā pādehi akkamitvā hatthehi ukkhipitvā laṅkārasadisaṁ katvā vātaṁ gaṇhāpeti,",
  "atk-vin01a2:508_8": "balavā ca vāto āgamma nāvaṁ harati,",
  "atk-vin01a2:508_9": "vāteneva sā haṭā hoti;",
  "atk-vin01a2:508_10": "puggalassa natthi avahāro.",
  "atk-vin01a2:508_11": "Payogo atthi,",
  "atk-vin01a2:508_12": "so pana ṭhānā cāvanapayogo na hoti.",
  "atk-vin01a2:508_13": "Yadi pana taṁ nāvaṁ evaṁ gacchantiṁ pakatigamanaṁ upacchinditvā aññaṁ disābhāgaṁ neti,",
  "atk-vin01a2:508_14": "pārājikaṁ.",
  "atk-vin01a2:508_15": "Sayameva yaṁkiñci gāmatitthaṁ sampattaṁ ṭhānā acāventova vikkiṇitvā gacchati,",
  "atk-vin01a2:508_16": "neva atthi avahāro.",
  "atk-vin01a2:508_17": "Bhaṇḍadeyyaṁ pana hotīti.",
  "atk-vin01a2:509_0": "Nāvaṭṭhakathā niṭṭhitā.",
  "atk-vin01a2:510_0": "Yānaṭṭhakathā",
  "atk-vin01a2:511_0": "100.",
  "atk-vin01a2:511_1": "Yānaṭṭhe –",
  "atk-vin01a2:511_2": "yānaṁ tāva dassento “yānaṁ nāma vayha”ntiādimāha.",
  "atk-vin01a2:511_3": "Tattha upari maṇḍapasadisaṁ padaracchannaṁ sabbapaliguṇṭhimaṁ vā chādetvā kataṁ vayhaṁ.",
  "atk-vin01a2:511_4": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānikā.",
  "atk-vin01a2:511_5": "Ratho ca sakaṭañca pākaṭameva.",
  "atk-vin01a2:511_6": "Tesu yattha katthaci saviññāṇakaṁ vā aviññāṇakaṁ vā rāsiādivasena ṭhapitaṁ bhaṇḍaṁ theyyacittena ṭhānā",
  "atk-vin01a2:511_7": "cāventassa nāvaṭṭhe ca thalaṭṭhe ca vuttanayeneva pārājikaṁ veditabbaṁ.",
  "atk-vin01a2:512_0": "Ayaṁ pana viseso –",
  "atk-vin01a2:512_1": "yānaṭṭhaṁ taṇḍulādibhaṇḍaṁ piṭakena gaṇhato piṭake anukkhittepi piṭakaṁ apaharitvā taṇḍulādīnaṁ ekābaddhabhāve vikopite pārājikaṁ.",
  "atk-vin01a2:512_2": "Thalaṭṭhādīsupi ayaṁ nayo labbhati.",
  "atk-vin01a2:512_3": "Yānaṁ avaharissāmītiādimhi dutiyapariyesanādīni vuttanayāneva.",
  "atk-vin01a2:512_4": "Ṭhānā cāvetīti ettha pana dukayuttassa yānassa dvinnaṁ goṇānaṁ aṭṭha pādā,",
  "atk-vin01a2:512_5": "dve ca cakkānīti dasa ṭhānāni.",
  "atk-vin01a2:512_6": "Taṁ theyyacittassa dhure nisīditvā pājayato goṇānaṁ pāduddhāre thullaccayaṁ.",
  "atk-vin01a2:512_7": "Cakkānaṁ pana pathaviyaṁ patiṭṭhitappadesato kesaggamatte atikkante pārājikaṁ.",
  "atk-vin01a2:512_8": "Sace pana goṇā “nāyaṁ amhākaṁ sāmiko”ti ñatvā dhuraṁ chaḍḍetvā ākaḍḍhantā tiṭṭhanti vā phandanti vā,",
  "atk-vin01a2:512_9": "rakkhati tāva.",
  "atk-vin01a2:512_10": "Goṇe puna ujukaṁ paṭipādetvā dhuraṁ āropetvā daḷhaṁ yojetvā pācanena vijjhitvā pājentassa vuttanayeneva tesaṁ pāduddhāre thullaccayaṁ.",
  "atk-vin01a2:512_11": "Cakkātikkame pārājikaṁ.",
  "atk-vin01a2:513_0": "Sacepi sakaddame magge ekaṁ cakkaṁ kaddame laggaṁ hoti,",
  "atk-vin01a2:513_1": "dutiyaṁ cakkaṁ goṇā parivattentā pavattenti,",
  "atk-vin01a2:513_2": "ekassa ṭhitattā na tāva avahāro hoti.",
  "atk-vin01a2:513_3": "Goṇe pana puna ujukaṁ paṭipādetvā pājentassa ṭhitacakke kesaggamattaṁ phuṭṭhokāsaṁ atikkante pārājikaṁ.",
  "atk-vin01a2:513_4": "Catuyuttakassa pana aṭṭhārasa ṭhānāni,",
  "atk-vin01a2:513_5": "aṭṭhayuttakassa catuttiṁsāti –",
  "atk-vin01a2:513_6": "etenupāyena yuttayānassa ṭhānabhedo veditabbo.",
  "atk-vin01a2:514_0": "Yaṁ pana ayuttakaṁ dhure ekāya pacchato ca dvīhi upatthambhinīhi upatthambhetvā ṭhapitaṁ,",
  "atk-vin01a2:514_1": "tassa tiṇṇaṁ upatthambhinīnaṁ cakkānañca vasena pañca ṭhānāni.",
  "atk-vin01a2:514_2": "Sace dhure upatthambhinī heṭṭhābhāge kappakatā hoti,",
  "atk-vin01a2:514_3": "cha ṭhānāni.",
  "atk-vin01a2:514_4": "Pacchato pana anupatthambhetvā dhure upatthambhitasseva upatthambhinīvasena tīṇi vā cattāri vā ṭhānāni.",
  "atk-vin01a2:514_5": "Dhurena phalakassa vā dārukassa vā upari ṭhapitassa tīṇi ṭhānāni.",
  "atk-vin01a2:514_6": "Tathā pathaviyaṁ ṭhapitassa.",
  "atk-vin01a2:514_7": "Taṁ dhuraṁkaḍḍhitvā vā ukkhipitvā vā purato ca pacchato ca ṭhānā cāventassa thullaccayaṁ.",
  "atk-vin01a2:514_8": "Cakkānaṁ patiṭṭhitaṭṭhāne kesaggamattaṁ atikkante pārājikaṁ.",
  "atk-vin01a2:514_9": "Cakkāni apanetvā dvīhi akkhasīsehi dārūnaṁ upari ṭhapitassa dve ṭhānāni.",
  "atk-vin01a2:514_10": "Taṁ kaḍḍhanto vā ukkhipanto vā phuṭṭhokāsaṁ atikkāmeti,",
  "atk-vin01a2:514_11": "pārājikaṁ.",
  "atk-vin01a2:514_12": "Bhūmiyaṁ ṭhapitassa dhurena ca catūhi ca akkhuddhīhi patiṭṭhitavasena pañca ṭhānāni.",
  "atk-vin01a2:514_13": "Taṁ dhure gahetvā kaḍḍhato uddhīnaṁ pacchimantehi purimante atikkante pārājikaṁ.",
  "atk-vin01a2:514_14": "Uddhīsu gahetvā kaḍḍhato uddhīnaṁ purimantehi pacchimante atikkante pārājikaṁ.",
  "atk-vin01a2:514_15": "Passe gahetvā kaḍḍhato uddhīnaṁyeva tiriyaṁ patiṭṭhitaṭṭhānassa atikkamena pārājikaṁ.",
  "atk-vin01a2:514_16": "Majjhe gahetvā ukkhipato kesaggamattaṁ pathavito mutte pārājikaṁ.",
  "atk-vin01a2:514_17": "Atha uddhikhāṇukā na honti,",
  "atk-vin01a2:514_18": "samameva bāhaṁ katvā majjhe vijjhitvā akkhasīsāni pavesitāni honti,",
  "atk-vin01a2:514_19": "taṁ heṭṭhimatalassa samantā sabbaṁ pathaviṁ phusitvā tiṭṭhati.",
  "atk-vin01a2:514_20": "Tattha catūsu disāsu uddhañca phuṭṭhaṭṭhānātikkamavasena pārājikaṁ veditabbaṁ.",
  "atk-vin01a2:514_21": "Bhūmiyaṁ nābhiyā ṭhapitacakkassa ekameva ṭhānaṁ,",
  "atk-vin01a2:514_22": "tassa pañcahākārehi paricchedo.",
  "atk-vin01a2:514_23": "Nemipassena ca nābhiyā ca phusitvā ṭhitassa dve ṭhānāni.",
  "atk-vin01a2:514_24": "Nemiyā uṭṭhitabhāgaṁ pādena akkamitvā bhūmiyaṁ phusāpetvā aresu vā nemiyā vā gahetvā ukkhipantassa attanā kataṭṭhānaṁ ṭhānaṁ na hoti,",
  "atk-vin01a2:514_25": "tasmā tasmiṁ ṭhitepi avasesaṭṭhāne atikkantamatte pārājikaṁ.",
  "atk-vin01a2:515_0": "Bhittiṁ nissāya ṭhapitacakkassāpi dve ṭhānāni.",
  "atk-vin01a2:515_1": "Tattha paṭhamaṁ bhittito mocentassa thullaccayaṁ.",
  "atk-vin01a2:515_2": "Pacchā pathavito kesaggamattuddhāre pārājikaṁ.",
  "atk-vin01a2:515_3": "Paṭhamaṁ bhūmito mocentassa pana sace bhittiyaṁ patiṭṭhitaṭṭhānaṁ na kuppati,",
  "atk-vin01a2:515_4": "eseva nayo.",
  "atk-vin01a2:515_5": "Atha aresu gahetvā heṭṭhā kaḍḍhantassa bhittiṁ phusitvā ṭhitokāsassa uparimo anto heṭṭhimaṁ atikkamati,",
  "atk-vin01a2:515_6": "pārājikaṁ.",
  "atk-vin01a2:515_7": "Maggappaṭipanne yāne yānasāmiko kenacideva karaṇīyena orohitvā maggā okkanto hoti,",
  "atk-vin01a2:515_8": "athañño bhikkhu paṭipathaṁ āgacchanto ārakkhasuññaṁ passitvā,",
  "atk-vin01a2:515_9": "“yānaṁ avaharissāmī”ti ārohati,",
  "atk-vin01a2:515_10": "tassa payogaṁ vināyeva goṇā gahetvā pakkantā,",
  "atk-vin01a2:515_11": "avahāro natthi.",
  "atk-vin01a2:515_12": "Sesaṁ nāvāyaṁ vuttasadisanti.",
  "atk-vin01a2:516_0": "Yānaṭṭhakathā niṭṭhitā.",
  "atk-vin01a2:517_0": "Bhāraṭṭhakathā",
  "atk-vin01a2:518_0": "101.",
  "atk-vin01a2:518_1": "Ito paraṁ bhāroyeva bhāraṭṭhaṁ.",
  "atk-vin01a2:518_2": "So sīsabhārādivasena catudhā dassito.",
  "atk-vin01a2:518_3": "Tattha sīsabhārādīsu asammohatthaṁ sīsādīnaṁ paricchedo veditabbo.",
  "atk-vin01a2:518_4": "Tattha sīsassa tāva purimagale galavāṭako,",
  "atk-vin01a2:518_5": "piṭṭhigale kesañci kesante āvaṭṭo hoti,",
  "atk-vin01a2:518_6": "galasseva ubhosu passesu kesañci kesā oruyha jāyanti,",
  "atk-vin01a2:518_7": "ye kaṇṇacūḷikāti vuccanti,",
  "atk-vin01a2:518_8": "tesaṁ adhobhāgo cāti ayaṁ heṭṭhimaparicchedo,",
  "atk-vin01a2:518_9": "tato upari sīsaṁ.",
  "atk-vin01a2:518_10": "Etthantare ṭhitabhāro sīsabhāro nāma.",
  "atk-vin01a2:519_0": "Ubhosu passesu kaṇṇacūḷikāhi paṭṭhāya heṭṭhā,",
  "atk-vin01a2:519_1": "kapparehi paṭṭhāya upari,",
  "atk-vin01a2:519_2": "piṭṭhigalāvattato ca galavāṭakato ca paṭṭhāya heṭṭhā,",
  "atk-vin01a2:519_3": "piṭṭhivemajjhāvattato ca uraparicchedamajjhe hadayaāvāṭato ca paṭṭhāya upari khandho.",
  "atk-vin01a2:519_4": "Etthantare ṭhitabhāro khandhabhāro nāma.",
  "atk-vin01a2:520_0": "Piṭṭhivemajjhāvattato pana hadayaāvāṭato ca paṭṭhāya heṭṭhā yāva pādanakhasikhā,",
  "atk-vin01a2:520_1": "ayaṁ kaṭiparicchedo.",
  "atk-vin01a2:520_2": "Etthantare samantato sarīre ṭhitabhāro kaṭibhāro nāma.",
  "atk-vin01a2:521_0": "Kapparato paṭṭhāya pana heṭṭhā yāva hatthanakhasikhā,",
  "atk-vin01a2:521_1": "ayaṁ olambakaparicchedo.",
  "atk-vin01a2:521_2": "Etthantare ṭhitabhāro olambako nāma.",
  "atk-vin01a2:522_0": "Idāni sīse bhārantiādīsu ayaṁ apubbavinicchayo –",
  "atk-vin01a2:522_1": "yo bhikkhu “idaṁ gahetvā ettha yāhī”ti sāmikehi anāṇatto sayameva “mayhaṁ idaṁ nāma detha,",
  "atk-vin01a2:522_2": "ahaṁ vo bhaṇḍaṁ vahāmī”ti tesaṁ bhaṇḍaṁ sīsena ādāya gacchanto theyyacittena taṁ bhaṇḍaṁ āmasati, dukkaṭaṁ.",
  "atk-vin01a2:522_3": "Yathāvuttasīsaparicchedaṁ anatikkāmentova ito cito ca ghaṁsanto sāretipi paccāsāretipi,",
  "atk-vin01a2:522_4": "thullaccayaṁ.",
  "atk-vin01a2:522_5": "Khandhaṁ oropitamatte kiñcāpi sāmikānaṁ “vahatū”ti cittaṁ atthi,",
  "atk-vin01a2:522_6": "tehi pana anāṇattattā pārājikaṁ.",
  "atk-vin01a2:522_7": "Khandhaṁ pana anoropetvāpi sīsato kesaggamattaṁ mocentassa pārājikaṁ.",
  "atk-vin01a2:522_8": "Yamakabhārassa pana eko bhāro sīse patiṭṭhāti,",
  "atk-vin01a2:522_9": "eko piṭṭhiyaṁ,",
  "atk-vin01a2:522_10": "tattha dvinnaṁ ṭhānānaṁ vasena vinicchayo veditabbo.",
  "atk-vin01a2:522_11": "Ayaṁ pana suddhasīsabhārādīnaṁyeva vasena desanā āraddhā.",
  "atk-vin01a2:522_12": "Yo cāyaṁ sīsabhāre vutto,",
  "atk-vin01a2:522_13": "khandhabhārādīsupi ayameva vinicchayo.",
  "atk-vin01a2:523_0": "Hatthebhāranti ettha pana hatthena gahitattā olambako “hatthe bhāro”ti vutto.",
  "atk-vin01a2:524_0": "So paṭhamaṁyeva bhūmito vā gahito hotu,",
  "atk-vin01a2:524_1": "suddhacittena sīsādīhi vā,",
  "atk-vin01a2:524_2": "“hatthe bhāro” tveva saṅkhyaṁ gacchati.",
  "atk-vin01a2:524_3": "Taṁ theyyacittena tādisaṁ gahanaṭṭhānaṁ disvā bhūmiyaṁ vā gacchādīsu vā nikkhipantassa hatthato muttamatte pārājikaṁ.",
  "atk-vin01a2:524_4": "Bhūmito gaṇhātīti ettha pana tesaṁ bhārānaṁ yaṁkiñci pātarāsādikāraṇā suddhacittena bhūmiyaṁ nikkhipitvā",
  "atk-vin01a2:524_5": "puna theyyacittena kesaggamattaṁ uddharantassa pārājikanti.",
  "atk-vin01a2:525_0": "Bhāraṭṭhakathā niṭṭhitā.",
  "atk-vin01a2:526_0": "Ārāmaṭṭhakathā",
  "atk-vin01a2:527_0": "102.",
  "atk-vin01a2:527_1": "Ārāmaṭṭhepi –",
  "atk-vin01a2:527_2": "ārāmaṁ tāva dassento “ārāmo nāma pupphārāmo phalārāmo”ti āha.",
  "atk-vin01a2:527_3": "Tesu vassikādīnaṁ pupphanako pupphārāmo.",
  "atk-vin01a2:527_4": "Ambaphalādīnaṁ phalanako phalārāmo.",
  "atk-vin01a2:527_5": "Ārāme catūhi ṭhānehi nikkhittassa vinicchayo bhūmaṭṭhādīsu vuttanayo eva.",
  "atk-vin01a2:528_0": "Tatthajātake pana mūlanti usīrahiriverādikaṁ yaṁkiñci mūlaṁ,",
  "atk-vin01a2:528_1": "taṁ uppāṭetvā vā uppāṭitaṁ vā gaṇhantassa yena mūlena vatthu pūrati,",
  "atk-vin01a2:528_2": "tasmiṁ gahite pārājikaṁ.",
  "atk-vin01a2:528_3": "Kandopi mūleneva saṅgahito.",
  "atk-vin01a2:528_4": "Uppāṭentassa cettha appamattakepi acchinne thullaccayameva.",
  "atk-vin01a2:528_5": "Tattha vinicchayo bhise vuttanayeneva veditabbo.",
  "atk-vin01a2:528_6": "Tacanti bhesajjatthāya vā rajanatthāya vā upayogagamanūpagaṁ yaṁkiñci rukkhattacaṁ;",
  "atk-vin01a2:528_7": "taṁ uppāṭetvā vā uppāṭitaṁ vā gaṇhantassa mūle vuttanayena pārājikaṁ.",
  "atk-vin01a2:528_8": "Pupphanti vassikamallikādikaṁ yaṁkiñci pupphaṁ,",
  "atk-vin01a2:528_9": "taṁ ocinitvā vā ocinitaṁ vā gaṇhantassa uppalapadumesu vuttanayena pārājikaṁ.",
  "atk-vin01a2:528_10": "Pupphānampi hi vaṇṭaṁ vā bandhanaṁ vā acchinnaṁ rakkhati.",
  "atk-vin01a2:528_11": "Vaṇṭabbhantare pana kesañci sūcikā hoti,",
  "atk-vin01a2:528_12": "sā na rakkhati.",
  "atk-vin01a2:528_13": "Phalanti ambaphalatālaphalādikaṁ yaṁkiñci,",
  "atk-vin01a2:528_14": "taṁ rukkhato gaṇhantassa vinicchayo rukkhe laggitakathāyaṁ vutto.",
  "atk-vin01a2:528_15": "Apanetvā ṭhapitaṁ bhūmaṭṭhādisaṅgahitameva.",
  "atk-vin01a2:529_0": "Ārāmaṁ abhiyuñjatīti parasantakaṁ “mama santako aya”nti musā bhaṇitvā abhiyuñjati,",
  "atk-vin01a2:529_1": "adinnādānassa payogattā dukkaṭaṁ.",
  "atk-vin01a2:529_2": "Sāmikassa vimatiṁuppādetīti vinicchayakusalatāya balavanissitādibhāvena vā ārāmasāmikassa saṁsayaṁ janeti. Kathaṁ?",
  "atk-vin01a2:529_3": "Tañhi tathā vinicchayappasutaṁ disvā sāmiko cinteti –",
  "atk-vin01a2:529_4": "“sakkhissāmi nu kho ahaṁ imaṁ ārāmaṁ attano kātuṁ,",
  "atk-vin01a2:529_5": "na sakkhissāmi nu kho”ti.",
  "atk-vin01a2:529_6": "Evaṁ tassa vimati uppajjamānā tena uppāditā hoti,",
  "atk-vin01a2:529_7": "tasmā thullaccayaṁ āpajjati.",
  "atk-vin01a2:530_0": "Dhuraṁnikkhipatīti yadā pana sāmiko “ayaṁ thaddho kakkhaḷo jīvitabrahmacariyantarāyampi me kareyya,",
  "atk-vin01a2:530_1": "alaṁ dāni mayhaṁ iminā ārāmenā”ti dhuraṁ nikkhipati,",
  "atk-vin01a2:530_2": "abhiyuñjako pārājikaṁ āpajjati.",
  "atk-vin01a2:530_3": "Sace sayampi katadhuranikkhepo hoti,",
  "atk-vin01a2:530_4": "atha ca pana sāmikena dhure nikkhittepi abhiyuñjako dhuraṁ anikkhipitvāva “imaṁ suṭṭhu pīḷetvā mama āṇāpavattiṁ",
  "atk-vin01a2:530_5": "dassetvā kiṅkārappaṭissāvibhāve naṁ ṭhapetvā dassāmī”ti dātabbabhāve saussāho hoti,",
  "atk-vin01a2:530_6": "rakkhati tāva.",
  "atk-vin01a2:530_7": "Athāpi abhiyuñjako “acchinditvā na dāni naṁ imassa dassāmī”ti dhuraṁ nikkhipati,",
  "atk-vin01a2:530_8": "sāmiko pana na dhuraṁ nikkhipati,",
  "atk-vin01a2:530_9": "pakkhaṁ pariyesati,",
  "atk-vin01a2:530_10": "kālaṁ āgameti,",
  "atk-vin01a2:530_11": "“lajjiparisaṁ tāva labhāmi,",
  "atk-vin01a2:530_12": "pacchā jānissāmī”ti puna gahaṇeyeva saussāho hoti,",
  "atk-vin01a2:530_13": "rakkhatiyeva.",
  "atk-vin01a2:530_14": "Yadā pana sopi “na dassāmī”ti,",
  "atk-vin01a2:530_15": "sāmikopi “na lacchāmī”ti –",
  "atk-vin01a2:530_16": "evaṁ ubhopi dhuraṁ nikkhipanti,",
  "atk-vin01a2:530_17": "tadā abhiyuñjakassa pārājikaṁ.",
  "atk-vin01a2:530_18": "Atha pana abhiyuñjitvā vinicchayaṁ kurumāno aniṭṭhite vinicchaye sāmikenapi dhuranikkhepe akate attano",
  "atk-vin01a2:530_19": "assāmikabhāvaṁ jānantoyeva tato kiñci pupphaṁ vā phalaṁ vā gaṇhāti,",
  "atk-vin01a2:530_20": "bhaṇḍagghena kāretabbo.",
  "atk-vin01a2:531_0": "Dhammaṁ carantoti bhikkhusaṅghe vā rājakule vā vinicchayaṁ karonto.",
  "atk-vin01a2:531_1": "Sāmikaṁ parājetīti vinicchayikānaṁ ukkocaṁ datvā kūṭasakkhiṁ otāretvā ārāmasāmikaṁ jinātīti attho.",
  "atk-vin01a2:531_2": "Āpatti pārājikassāti na kevalaṁ tasseva,",
  "atk-vin01a2:531_3": "sañcicca tassa atthasādhane pavattānaṁ kūṭavinicchayikānampi kūṭasakkhīnampi sabbesaṁ pārājikaṁ.",
  "atk-vin01a2:531_4": "Ettha ca sāmikassa dhuranikkhepavaseneva parājayo veditabbo.",
  "atk-vin01a2:531_5": "Anikkhittadhuro hi aparājitova hoti.",
  "atk-vin01a2:531_6": "Dhammaṁ caranto parajjatīti sacepi dhammena vinayena satthusāsanena vinicchayassa pavattattā sayaṁ parājayaṁ pāpuṇāti;",
  "atk-vin01a2:531_7": "evampi musāvādena sāmikānaṁ pīḷākaraṇapaccayā thullaccayaṁ āpajjatīti.",
  "atk-vin01a2:532_0": "Ārāmaṭṭhakathā niṭṭhitā.",
  "atk-vin01a2:533_0": "Vihāraṭṭhakathā",
  "atk-vin01a2:534_0": "103.",
  "atk-vin01a2:534_1": "Vihāraṭṭhepi –",
  "atk-vin01a2:534_2": "catūhi ṭhānehi nikkhittaṁ vuttanayameva.",
  "atk-vin01a2:534_3": "Abhiyogepi cettha cātuddisaṁ saṅghaṁ uddissa bhikkhūnaṁ dinnaṁ vihāraṁ vā pariveṇaṁ vā āvāsaṁ vā mahantampi",
  "atk-vin01a2:534_4": "khuddakampi abhiyuñjato abhiyogo na ruhati.",
  "atk-vin01a2:534_5": "Acchinditvā gaṇhitumpi na sakkoti. Kasmā?",
  "atk-vin01a2:534_6": "Sabbesaṁ dhuranikkhepābhāvato.",
  "atk-vin01a2:534_7": "Na hettha sabbe cātuddisā bhikkhū dhuranikkhepaṁ karontīti.",
  "atk-vin01a2:534_8": "Dīghabhāṇakādibhedassa pana gaṇassa ekapuggalassa vā santakaṁ abhiyuñjitvā gaṇhanto sakkoti te dhuraṁ nikkhipāpetuṁ.",
  "atk-vin01a2:534_9": "Tasmā tattha ārāme vuttanayena vinicchayo veditabboti.",
  "atk-vin01a2:535_0": "Vihāraṭṭhakathā niṭṭhitā.",
  "atk-vin01a2:536_0": "Khettaṭṭhakathā",
  "atk-vin01a2:537_0": "104.",
  "atk-vin01a2:537_1": "Khettaṭṭhepi –",
  "atk-vin01a2:537_2": "khettaṁ tāva dassento “khettaṁ nāma yattha pubbaṇṇaṁ vā aparaṇṇaṁ vā jāyatī”ti āha.",
  "atk-vin01a2:537_3": "Tattha pubbaṇṇanti sāliādīni satta dhaññāni;",
  "atk-vin01a2:537_4": "aparaṇṇanti muggamāsādīni;",
  "atk-vin01a2:537_5": "ucchukhettādikampi ettheva saṅgahitaṁ.",
  "atk-vin01a2:537_6": "Idhāpi catūhi ṭhānehi nikkhittaṁ vuttanayameva.",
  "atk-vin01a2:537_7": "Tatthajātake pana sālisīsādīni nirumbhitvā vā ekamekaṁ hattheneva chinditvā vā asitena lāyitvā vā bahūni",
  "atk-vin01a2:537_8": "ekato uppāṭetvā vā gaṇhantassa yasmiṁ bīje vā sīse vā muṭṭhiyaṁ vā muggamāsādiphale vā vatthu pūrati,",
  "atk-vin01a2:537_9": "tasmiṁ bandhanā mocitamatte pārājikaṁ.",
  "atk-vin01a2:537_10": "Acchijjamāno pana daṇḍako vā vāko vā taco vā appamattakopi rakkhati.",
  "atk-vin01a2:538_0": "Vīhināḷaṁ dīghampi hoti,",
  "atk-vin01a2:538_1": "yāva antonāḷato vīhisīsadaṇḍako na nikkhamati,",
  "atk-vin01a2:538_2": "tāva rakkhati.",
  "atk-vin01a2:538_3": "Kesaggamattampi nāḷato daṇḍakassa heṭṭhimatale nikkhante bhaṇḍagghena kāretabbo.",
  "atk-vin01a2:538_4": "Asitena lāyitvā gaṇhato pana muṭṭhigatesu heṭṭhā chinnesupi sace sīsāni jaṭitāni,",
  "atk-vin01a2:538_5": "rakkhanti tāva.",
  "atk-vin01a2:538_6": "Vijaṭetvā pana kesaggamattampi ukkhipato sace vatthu pūrati,",
  "atk-vin01a2:538_7": "pārājikaṁ.",
  "atk-vin01a2:538_8": "Sāmikehi pana lāyitvā ṭhapitaṁ sabhusaṁ vā abhusaṁ vā katvā gaṇhato yena vatthu pūrati,",
  "atk-vin01a2:538_9": "tasmiṁ gahite pārājikaṁ.",
  "atk-vin01a2:538_10": "Sace parikappeti “idaṁ madditvā papphoṭetvā sārameva gaṇhissāmī”ti rakkhati tāva.",
  "atk-vin01a2:538_11": "Maddanapapphoṭanesu ṭhānā cāventassāpi pārājikaṁ natthi,",
  "atk-vin01a2:538_12": "pacchā bhājanagate katamatte pārājikaṁ.",
  "atk-vin01a2:538_13": "Abhiyogo panettha vuttanayo eva.",
  "atk-vin01a2:539_0": "Khīlasaṅkamanādīsu pathavī nāma anagghā.",
  "atk-vin01a2:539_1": "Tasmā sace ekeneva khīlena ito kesaggamattampi pathavippadesaṁ sāmikānaṁ passantānaṁ vā apassantānaṁ vā attano santakaṁ karoti,",
  "atk-vin01a2:539_2": "tasmiṁ khīle nāmaṁ chinditvā vā acchinditvā vā saṅkāmitamatte tassa ca,",
  "atk-vin01a2:539_3": "ye cassa ekacchandā,",
  "atk-vin01a2:539_4": "sabbesaṁ pārājikaṁ.",
  "atk-vin01a2:539_5": "Sace pana dvīhi khīlehi gahetabbaṁ hoti,",
  "atk-vin01a2:539_6": "paṭhame khīle thullaccayaṁ;",
  "atk-vin01a2:539_7": "dutiye pārājikaṁ.",
  "atk-vin01a2:539_8": "Sace tīhi gahetabbaṁ hoti,",
  "atk-vin01a2:539_9": "paṭhame dukkaṭaṁ,",
  "atk-vin01a2:539_10": "dutiye thullaccayaṁ,",
  "atk-vin01a2:539_11": "tatiye pārājikaṁ.",
  "atk-vin01a2:539_12": "Evaṁ bahukesupi avasāne dve ṭhapetvā purimehi dukkaṭaṁ,",
  "atk-vin01a2:539_13": "avasāne dvinnaṁ ekena thullaccayaṁ,",
  "atk-vin01a2:539_14": "itarena pārājikaṁ veditabbaṁ.",
  "atk-vin01a2:539_15": "Tañca kho sāmikānaṁ dhuranikkhepena.",
  "atk-vin01a2:539_16": "Evaṁ sabbattha.",
  "atk-vin01a2:540_0": "Rajjuṁ vāti “mama santakaṁ ida”nti ñāpetukāmo rajjuṁ vā pasāreti,",
  "atk-vin01a2:540_1": "yaṭṭhiṁ vā pāteti, dukkaṭaṁ.",
  "atk-vin01a2:540_2": "“Idāni dvīhi payogehi attano santakaṁ karissāmī”ti tesaṁ paṭhame thullaccayaṁ,",
  "atk-vin01a2:540_3": "dutiye pārājikaṁ.",
  "atk-vin01a2:541_0": "Vatiṁ vāti parassa khettaṁ parikkhepavasena attano kātukāmo dārūni nikhaṇati,",
  "atk-vin01a2:541_1": "payoge payoge dukkaṭaṁ.",
  "atk-vin01a2:541_2": "Ekasmiṁ anāgate thullaccayaṁ,",
  "atk-vin01a2:541_3": "tasmiṁ āgate pārājikaṁ.",
  "atk-vin01a2:541_4": "Sace tattakena asakkonto sākhāparivāreneva attano kātuṁ sakkoti,",
  "atk-vin01a2:541_5": "sākhāpātanepi eseva nayo.",
  "atk-vin01a2:541_6": "Evaṁ yena yena parikkhipitvā attano kātuṁ sakkoti,",
  "atk-vin01a2:541_7": "tattha tattha paṭhamapayogehi dukkaṭaṁ.",
  "atk-vin01a2:541_8": "Avasāne dvinnaṁ ekena thullaccayaṁ,",
  "atk-vin01a2:541_9": "itarena pārājikaṁ veditabbaṁ.",
  "atk-vin01a2:542_0": "Mariyādaṁ vāti parassa khettaṁ “mama ida”nti ñāpetukāmo attano khettamariyādaṁ",
  "atk-vin01a2:543_0": "Kedārapāḷiṁ yathā parassa khettaṁ atikkamati,",
  "atk-vin01a2:543_1": "evaṁ saṅkāmeti,",
  "atk-vin01a2:543_2": "paṁsumattikādīhi vā vaḍḍhetvā vitthataṁ karoti,",
  "atk-vin01a2:543_3": "akataṁ vā pana patiṭṭhāpeti,",
  "atk-vin01a2:543_4": "purimapayogehi dukkaṭaṁ.",
  "atk-vin01a2:543_5": "Dvinnaṁ pacchimānaṁ ekena thullaccayaṁ,",
  "atk-vin01a2:543_6": "itarena pārājikanti.",
  "atk-vin01a2:544_0": "Khettaṭṭhakathā niṭṭhitā.",
  "atk-vin01a2:545_0": "Vatthuṭṭhakathā",
  "atk-vin01a2:546_0": "105.",
  "atk-vin01a2:546_1": "Vatthuṭṭhepi –",
  "atk-vin01a2:546_2": "vatthuṁ tāva dassento vatthu nāma “ārāmavatthu vihāravatthū”ti āha.",
  "atk-vin01a2:546_3": "Tattha bījaṁ vā uparopake vā aropetvāva kevalaṁ bhūmiṁ sodhetvā tiṇṇaṁ pākārānaṁ yena kenaci parikkhipitvā",
  "atk-vin01a2:546_4": "vā aparikkhipitvā vā pupphārāmādīnaṁ atthāya ṭhapito bhūmibhāgo ārāmavatthu nāma.",
  "atk-vin01a2:546_5": "Eteneva nayena ekavihārapariveṇaāvāsānaṁ atthāya ṭhapito bhūmibhāgo vihāravatthu nāma.",
  "atk-vin01a2:546_6": "Yopi pubbe ārāmo ca vihāro ca hutvā pacchā vinassitvā bhūmimatto ṭhito,",
  "atk-vin01a2:546_7": "ārāmavihārakiccaṁ na karoti,",
  "atk-vin01a2:546_8": "sopi ārāmavihāravatthusaṅgaheneva saṅgahito.",
  "atk-vin01a2:546_9": "Vinicchayo panettha khettaṭṭhe vuttasadisoyevāti.",
  "atk-vin01a2:547_0": "Vatthuṭṭhakathā niṭṭhitā.",
  "atk-vin01a2:548_0": "106. Gāmaṭṭhe yaṁ vattabbaṁ taṁ vuttameva.",
  "atk-vin01a2:549_0": "Araññaṭṭhakathā",
  "atk-vin01a2:550_0": "107.",
  "atk-vin01a2:550_1": "Araññaṭṭhe –",
  "atk-vin01a2:550_2": "araññaṁ tāva dassento “araññaṁ nāma yaṁ manussānaṁ pariggahitaṁ hoti,",
  "atk-vin01a2:550_3": "taṁ arañña”nti āha.",
  "atk-vin01a2:550_4": "Tattha yasmā araññaṁ nāma manussānaṁ pariggahitampi atthi,",
  "atk-vin01a2:550_5": "apariggahitampi;",
  "atk-vin01a2:550_6": "idha pana yaṁ pariggahitaṁ sārakkhaṁ,",
  "atk-vin01a2:550_7": "yato na vinā mūlena kaṭṭhalatādīni gahetuṁ labbhanti,",
  "atk-vin01a2:550_8": "taṁ adhippetaṁ.",
  "atk-vin01a2:550_9": "Tasmā “yaṁ manussānaṁ pariggahitaṁ hotī”ti vatvā puna “arañña”nti vuttaṁ.",
  "atk-vin01a2:550_10": "Tena imamatthaṁ dasseti –",
  "atk-vin01a2:550_11": "“na pariggahitabhāvo araññassa lakkhaṇaṁ.",
  "atk-vin01a2:550_12": "Yaṁ pana attano araññalakkhaṇena araññaṁ manussānañca pariggahitaṁ,",
  "atk-vin01a2:550_13": "taṁ imasmiṁ atthe arañña”nti.",
  "atk-vin01a2:550_14": "Tattha vinicchayo ārāmaṭṭhādīsu vuttasadiso.",
  "atk-vin01a2:551_0": "Tatthajātakesu panettha ekasmimpi mahaggharukkhe chinnamatte pārājikaṁ.",
  "atk-vin01a2:551_1": "Lataṁ vāti ettha ca vettopi latāpi latā eva;",
  "atk-vin01a2:551_2": "tattha yo vetto vā latā vā dīghā hoti,",
  "atk-vin01a2:551_3": "mahārukkhe ca gacche ca vinivijjhitvā vā veṭhetvā vā gatā,",
  "atk-vin01a2:551_4": "sā mūle chinnāpi avahāraṁ na janeti agge chinnāpi,",
  "atk-vin01a2:551_5": "yadā pana aggepi mūlepi chinnā hoti,",
  "atk-vin01a2:551_6": "tadā avahāraṁ janeti.",
  "atk-vin01a2:551_7": "Sace pana veṭhetvā ṭhitā hoti,",
  "atk-vin01a2:551_8": "veṭhetvā ṭhitā pana rukkhato mocitamattā avahāraṁ janeti.",
  "atk-vin01a2:552_0": "Tiṇaṁvāti ettha tiṇaṁ vā hotu paṇṇaṁ vā,",
  "atk-vin01a2:552_1": "sabbaṁ tiṇaggahaṇeneva gahitaṁ;",
  "atk-vin01a2:552_2": "taṁ gehacchadanādīnamatthāya parehi chinnaṁ vā attanā chinditvā vā gaṇhanto bhaṇḍagghena kāretabbo.",
  "atk-vin01a2:552_3": "Na kevalañca tiṇapaṇṇameva,",
  "atk-vin01a2:552_4": "aññampi yaṁkiñci vākachalli ādi,",
  "atk-vin01a2:552_5": "yattha sāmikā sālayā,",
  "atk-vin01a2:552_6": "taṁ gaṇhanto bhaṇḍagghena kāretabbo.",
  "atk-vin01a2:552_7": "Tacchetvā ṭhapito addhagatopi rukkho na gahetabbo.",
  "atk-vin01a2:552_8": "Yo pana agge ca mūle ca chinno hoti,",
  "atk-vin01a2:552_9": "sākhāpissa pūtikā jātā,",
  "atk-vin01a2:552_10": "challiyopi gaḷitā,",
  "atk-vin01a2:552_11": "“ayaṁ sāmikehi chaḍḍito”ti gahetuṁ vaṭṭati.",
  "atk-vin01a2:552_12": "Lakkhaṇacchinnassāpi yadā lakkhaṇaṁ challiyā pariyonaddhaṁ hoti,",
  "atk-vin01a2:552_13": "tadā gahetuṁ vaṭṭati.",
  "atk-vin01a2:552_14": "Gehādīnaṁ atthāya rukkhe chinditvā yadā tāni katāni ajjhāvutthāni ca honti,",
  "atk-vin01a2:552_15": "dārūnipi araññe vassena ca ātapena ca vinassanti,",
  "atk-vin01a2:552_16": "īdisānipi disvā “chaḍḍitānī”ti gahetuṁ vaṭṭati. Kasmā?",
  "atk-vin01a2:552_17": "Yasmā araññasāmikā etesaṁ anissarā.",
  "atk-vin01a2:552_18": "Yehi araññasāmikānaṁ deyyadhammaṁ datvā chinnāni,",
  "atk-vin01a2:552_19": "te eva issarā,",
  "atk-vin01a2:552_20": "tehi ca tāni chaḍḍitāni,",
  "atk-vin01a2:552_21": "nirālayā tattha jātāti.",
  "atk-vin01a2:553_0": "Yopi bhikkhu paṭhamaṁyeva araññapālānaṁ deyyadhammaṁ datvā araññaṁ pavisitvā yathārucite rukkhe gāhāpeti,",
  "atk-vin01a2:553_1": "tassa tesaṁ ārakkhaṭṭhānaṁ agantvāpi yathārucitena maggena gantuṁ vaṭṭati.",
  "atk-vin01a2:553_2": "Athāpi pavisanto adatvā “nikkhamanto dassāmī”ti rukkhe gāhāpetvā nikkhamanto tesaṁ dātabbaṁ datvā gacchati,",
  "atk-vin01a2:553_3": "vaṭṭati eva.",
  "atk-vin01a2:553_4": "Athāpi ābhogaṁ katvā gacchati “dehī”ti vutte “dassāmī”ti,",
  "atk-vin01a2:553_5": "“dehī”ti vutte dātabbameva.",
  "atk-vin01a2:553_6": "Sace koci attano dhanaṁ datvā “bhikkhussa gantuṁ dethā”ti vadati,",
  "atk-vin01a2:553_7": "laddhakappameva,",
  "atk-vin01a2:553_8": "gantuṁ vaṭṭati.",
  "atk-vin01a2:553_9": "Sace pana koci issarajātiko dhanaṁ adatvāva “bhikkhūnaṁ bhāgaṁ mā gaṇhathā”ti vāreti,",
  "atk-vin01a2:553_10": "araññapālā ca “mayaṁ bhikkhūnaṁ tāpasānañca bhāgaṁ agaṇhantā kuto lacchāma, detha,",
  "atk-vin01a2:553_11": "bhante”ti vadanti,",
  "atk-vin01a2:553_12": "dātabbameva.",
  "atk-vin01a2:554_0": "Yo pana araññapālesu niddāyantesu vā kīḷāpasutesu vā katthaci pakkantesu vā āgantvā “kuhiṁ araññapālā”ti pakkositvāpi adisvā gacchati,",
  "atk-vin01a2:554_1": "bhaṇḍadeyyaṁ.",
  "atk-vin01a2:554_2": "Yopi ārakkhaṭṭhānaṁ patvā kammaṭṭhānādīni manasikaronto vā aññavihito vā assatiyā atikkamati,",
  "atk-vin01a2:554_3": "bhaṇḍadeyyameva.",
  "atk-vin01a2:554_4": "Yassāpi taṁ ṭhānaṁ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a2:554_5": "so ca tamhā upaddavā muccitukamyatāya sahasā taṁ ṭhānaṁ atikkamati,",
  "atk-vin01a2:554_6": "rakkhati tāva,",
  "atk-vin01a2:554_7": "bhaṇḍadeyyaṁ pana hoti.",
  "atk-vin01a2:554_8": "Idaṁ pana araññe ārakkhaṭṭhānaṁ nāma suṅkaghātatopi garukataraṁ.",
  "atk-vin01a2:554_9": "Suṅkaghātassa hi paricchedaṁ anokkamitvā dūratova pariharanto dukkaṭameva āpajjati.",
  "atk-vin01a2:554_10": "Idaṁ pana theyyacittena pariharantassa ākāsena gacchatopi pārājikameva.",
  "atk-vin01a2:554_11": "Tasmā ettha appamattena bhavitabbanti.",
  "atk-vin01a2:555_0": "Araññaṭṭhakathā niṭṭhitā.",
  "atk-vin01a2:556_0": "Udakakathā",
  "atk-vin01a2:557_0": "108.",
  "atk-vin01a2:557_1": "Udake pana –",
  "atk-vin01a2:557_2": "bhājanagatanti udakadullabhakāle udakamaṇikādīsu bhājanesu saṅgopetvā ṭhapitaṁ;",
  "atk-vin01a2:557_3": "taṁ yasmiṁ bhājane ṭhapitaṁ hoti,",
  "atk-vin01a2:557_4": "taṁ bhājanaṁ āviñchitvā vā chiddaṁ katvā vā tattha pokkharaṇītaḷākesu ca attano bhājanaṁ pavesetvā gaṇhantassa",
  "atk-vin01a2:557_5": "sappitelesu vuttanayena vinicchayo veditabbo.",
  "atk-vin01a2:558_0": "Mariyādacchedane pana tattha jātakabhūtagāmena saddhimpi mariyādaṁ chindantassa adinnādānapayogattā dukkaṭaṁ.",
  "atk-vin01a2:558_1": "Tañca pana pahāre pahāre hoti.",
  "atk-vin01a2:558_2": "Antoṭhatvā bahimukho chindanto bahi antena kāretabbo.",
  "atk-vin01a2:558_3": "Bahi ṭhatvā antomukho chindanto antoantena kāretabbo.",
  "atk-vin01a2:558_4": "Anto ca bahi ca chinditvā majjhe ṭhapetvā taṁ chindanto majjhena kāretabbo.",
  "atk-vin01a2:558_5": "Mariyādaṁ dubbalaṁ katvā gāvo pakkosati,",
  "atk-vin01a2:558_6": "gāmadārakehi vā pakkosāpeti,",
  "atk-vin01a2:558_7": "tā āgantvā khurehi mariyādaṁ chindanti,",
  "atk-vin01a2:558_8": "teneva chinnā hoti.",
  "atk-vin01a2:558_9": "Mariyādaṁ dubbalaṁ katvā gāvo udake paveseti,",
  "atk-vin01a2:558_10": "gāmadārakehi vā pavesāpeti,",
  "atk-vin01a2:558_11": "tāhi uṭṭhāpitavīciyo mariyādaṁ bhinditvā gacchanti.",
  "atk-vin01a2:558_12": "Gāmadārake vā “udake kīḷathā”ti vadati,",
  "atk-vin01a2:558_13": "kīḷante vā utrāseti,",
  "atk-vin01a2:558_14": "tehi uṭṭhāpitavīciyopi mariyādaṁ chinditvā gacchanti.",
  "atk-vin01a2:558_15": "Antoudake jātarukkhaṁ chindati,",
  "atk-vin01a2:558_16": "aññena vā chindāpeti,",
  "atk-vin01a2:558_17": "tenapi patantena uṭṭhāpitavīciyo mariyādaṁ chinditvā gacchanti,",
  "atk-vin01a2:558_18": "teneva chinnā hoti.",
  "atk-vin01a2:558_19": "Mariyādaṁ dubbalaṁ katvā taḷākarakkhaṇatthāya taḷākato nibbahanaudakaṁ vā niddhamanatumbaṁ vā pidahati,",
  "atk-vin01a2:558_20": "aññato gacchantaṁ vā udakaṁ yathā ettha pavisati,",
  "atk-vin01a2:558_21": "evaṁ pāḷiṁ vā bandhati,",
  "atk-vin01a2:558_22": "mātikaṁ vā ujukaṁ karoti,",
  "atk-vin01a2:558_23": "tassa uparibhāge ṭhitaṁ attano taḷākaṁ vā bhindati,",
  "atk-vin01a2:558_24": "ussannaṁ udakaṁ mariyādaṁ gahetvā gacchati,",
  "atk-vin01a2:558_25": "teneva chinnā hoti.",
  "atk-vin01a2:558_26": "Sabbattha nikkhantaudakagghānurūpena avahārena kāretabbo.",
  "atk-vin01a2:559_0": "Niddhamanapanāḷiṁ ugghāṭetvā nīharantassāpi eseva nayo.",
  "atk-vin01a2:559_1": "Sace pana tena mariyādāya dubbalāya katāya attano dhammatāya āgantvā vā anāṇattehi gāmadārakehi āropitā vā gāviyo khurehi mariyādaṁ bhindanti,",
  "atk-vin01a2:559_2": "attanoyeva dhammatāya anāṇattehi vā gāmadārakehi udake pavesitā vīciyo uṭṭhāpenti,",
  "atk-vin01a2:559_3": "gāmadārakā vā sayameva pavisitvā kīḷantā uṭṭhāpenti antoudake vā rukkho aññena chijjamāno patitvā uṭṭhāpeti,",
  "atk-vin01a2:559_4": "uṭṭhāpitā vīciyo mariyādaṁ chindanti,",
  "atk-vin01a2:559_5": "sacepi mariyādaṁ dubbalaṁ katvā sukkhataḷākassa udakanibbahanaṭṭhānaṁ vā udakaniddhamanatumbaṁ vā pidahati,",
  "atk-vin01a2:559_6": "aññato gamanamagge vā pāḷiṁ bandhati,",
  "atk-vin01a2:559_7": "sukkhamātikaṁ vā ujukaṁ karoti,",
  "atk-vin01a2:559_8": "pacchā deve vuṭṭhe udakaṁ āgantvā mariyādaṁ bhindati,",
  "atk-vin01a2:559_9": "sabbattha bhaṇḍadeyyaṁ.",
  "atk-vin01a2:560_0": "Yo pana nidāghe sukkhavāpiyā mariyādaṁ yāva talaṁ pāpetvā chindati,",
  "atk-vin01a2:560_1": "pacchā deve vuṭṭhe āgatāgataṁ udakaṁ palāyati,",
  "atk-vin01a2:560_2": "bhaṇḍadeyyaṁ.",
  "atk-vin01a2:560_3": "Yattakaṁ tappaccayā sassaṁ uppajjati,",
  "atk-vin01a2:560_4": "tato pādamattagghanakampi adento sāmikānaṁ dhuranikkhepena assamaṇo hoti.",
  "atk-vin01a2:561_0": "Yaṁ pana sabbasādhāraṇaṁ taḷākaṁ hoti;",
  "atk-vin01a2:561_1": "taḷāke udakassa sabbepi manussā issarā.",
  "atk-vin01a2:561_2": "Heṭṭhato panassa sassāni karonti,",
  "atk-vin01a2:561_3": "sassapālanatthaṁ taḷākato mahāmātikā nikkhamitvā khettamajjhena yāti,",
  "atk-vin01a2:561_4": "sāpi sadā sandanakāle sabbasādhāraṇā.",
  "atk-vin01a2:561_5": "Tato pana khuddakamātikā nīharitvā attano attano kedāresu udakaṁ pavesenti.",
  "atk-vin01a2:561_6": "Taṁ aññesaṁ gahetuṁ na denti.",
  "atk-vin01a2:561_7": "Nidāghasamayeva udake mandībhūte vārena udakaṁ denti,",
  "atk-vin01a2:561_8": "yo udakavāre sampatte na labhati,",
  "atk-vin01a2:561_9": "tassa sassāni milāyanti;",
  "atk-vin01a2:561_10": "tasmā aññesaṁ vāre añño gahetuṁ na labhati.",
  "atk-vin01a2:561_11": "Tattha yo bhikkhu paresaṁ khuddakamātikāto vā kedārato vā udakaṁ theyyacittena attano vā parassa vā mātikaṁ vā kedāraṁ vā paveseti,",
  "atk-vin01a2:561_12": "aṭavimukhaṁ vā vāheti,",
  "atk-vin01a2:561_13": "avahāro vassa hoti.",
  "atk-vin01a2:562_0": "Yopi “cirena me udakavāro bhavissati, idañca sassaṁ milāyatī”ti paresaṁ kedāre",
  "atk-vin01a2:563_0": "Pavisantassa udakassa pavisanamaggaṁ pidahitvā attano kedāraṁ paveseti,",
  "atk-vin01a2:563_1": "avahāro eva.",
  "atk-vin01a2:563_2": "Sace pana taḷākato aniggate paresaṁ mātikāmukhaṁ asampatteva udake sukkhamātikaṁyeva yathā āgacchantaṁ",
  "atk-vin01a2:563_3": "udakaṁ aññesaṁ kedāre appavisitvā attanoyeva kedāraṁ pavisati,",
  "atk-vin01a2:563_4": "evaṁ tattha tattha bandhati.",
  "atk-vin01a2:563_5": "Anikkhante baddhā subaddhā,",
  "atk-vin01a2:563_6": "nikkhante baddhā,",
  "atk-vin01a2:563_7": "bhaṇḍadeyyaṁ.",
  "atk-vin01a2:563_8": "Taḷākaṁ gantvā sayameva niddhamanapanāḷiṁ ugghāṭetvā attano kedāraṁ pavesentassāpi natthi avahāro. Kasmā?",
  "atk-vin01a2:563_9": "Taḷākaṁ nissāya khettassa katattā.",
  "atk-vin01a2:563_10": "Kurundiyādīsu pana “avahāro”ti vuttaṁ.",
  "atk-vin01a2:563_11": "Taṁ “vatthuṁ kālañca desañcā”ti iminā lakkhaṇena na sameti.",
  "atk-vin01a2:563_12": "Tasmā mahāaṭṭhakathāyaṁ vuttameva yuttanti.",
  "atk-vin01a2:564_0": "Udakakathā niṭṭhitā.",
  "atk-vin01a2:565_0": "Dantaponakathā",
  "atk-vin01a2:566_0": "109.",
  "atk-vin01a2:566_1": "Dantapoṇaṁ ārāmaṭṭhakavinicchayena vinicchinitabbaṁ.",
  "atk-vin01a2:566_2": "Ayaṁ pana viseso –",
  "atk-vin01a2:566_3": "yo saṅghassa vetanabhato hutvā devasikaṁ vā pakkhamāsavārena vā dantakaṭṭhaṁ āharati,",
  "atk-vin01a2:566_4": "so taṁ āharitvā chinditvāpi yāva bhikkhusaṅghaṁ na sampaṭicchāpeti,",
  "atk-vin01a2:566_5": "tāva tasseva hoti.",
  "atk-vin01a2:566_6": "Tasmā taṁ theyyacittena gaṇhanto bhaṇḍagghena kāretabbo.",
  "atk-vin01a2:566_7": "Tatthajātakaṁ pana garubhaṇḍaṁ,",
  "atk-vin01a2:566_8": "tampi bhikkhusaṅghena rakkhitagopitaṁ gaṇhanto bhaṇḍagghena kāretabbo.",
  "atk-vin01a2:566_9": "Eseva nayo gaṇapuggalagihimanussasantakepi chinnake acchinnake ca.",
  "atk-vin01a2:566_10": "Tesaṁ ārāmuyyānabhūmīsu jātaṁ sāmaṇerā vārena bhikkhusaṅghassa dantakaṭṭhaṁ āharantā ācariyupajjhāyānampi āharanti,",
  "atk-vin01a2:566_11": "taṁ yāva chinditvā saṅghaṁ na paṭicchāpenti,",
  "atk-vin01a2:566_12": "tāva sabbaṁ tesaṁyeva hoti.",
  "atk-vin01a2:566_13": "Tasmā tampi theyyacittena gaṇhanto bhaṇḍagghena kāretabbo.",
  "atk-vin01a2:566_14": "Yadā pana te chinditvā saṅghassa paṭicchāpetvā dantakaṭṭhamāḷake nikkhipanti,",
  "atk-vin01a2:566_15": "“yathāsukhaṁ bhikkhusaṅgho paribhuñjatū”ti;",
  "atk-vin01a2:566_16": "tato paṭṭhāya avahāro natthi,",
  "atk-vin01a2:566_17": "vattaṁ pana jānitabbaṁ.",
  "atk-vin01a2:566_18": "Yo hi devasikaṁ saṅghamajjhe osarati,",
  "atk-vin01a2:566_19": "tena divase divase ekameva dantakaṭṭhaṁ gahetabbaṁ.",
  "atk-vin01a2:566_20": "Yo pana devasikaṁ na osarati,",
  "atk-vin01a2:566_21": "padhānaghare vasitvā dhammasavane vā uposathagge vā dissati,",
  "atk-vin01a2:566_22": "tena pamāṇaṁ sallakkhetvā cattāri pañcadantakaṭṭhāni attano vasanaṭṭhāne ṭhapetvā khāditabbāni.",
  "atk-vin01a2:566_23": "Tesu khīṇesu sace punapi dantakaṭṭhamāḷake bahūni hontiyeva,",
  "atk-vin01a2:566_24": "punapi āharitvā khāditabbāni.",
  "atk-vin01a2:566_25": "Yadi pana pamāṇaṁ asallakkhetvā āharati,",
  "atk-vin01a2:566_26": "tesu akkhīṇesuyeva māḷake khīyanti,",
  "atk-vin01a2:566_27": "tato keci therā “yehi gahitāni,",
  "atk-vin01a2:566_28": "te paṭiāharantū”ti vadeyyuṁ,",
  "atk-vin01a2:566_29": "keci “khādantu,",
  "atk-vin01a2:566_30": "puna sāmaṇerā āharissantī”ti,",
  "atk-vin01a2:566_31": "tasmā vivādapariharaṇatthaṁ pamāṇaṁ sallakkhetabbaṁ.",
  "atk-vin01a2:566_32": "Gahaṇe pana doso natthi.",
  "atk-vin01a2:566_33": "Maggaṁ gacchantenāpi ekaṁ vā dve vā thavikāya pakkhipitvā gantabbanti.",
  "atk-vin01a2:567_0": "Dantaponakathā niṭṭhitā.",
  "atk-vin01a2:568_0": "Vanappatikathā",
  "atk-vin01a2:569_0": "110.",
  "atk-vin01a2:569_1": "Vanassa patīti vanappati;",
  "atk-vin01a2:569_2": "vanajeṭṭhakarukkhassetaṁ adhivacanaṁ.",
  "atk-vin01a2:569_3": "Idha pana sabbopi manussehi pariggahitarukkho adhippeto ambalabujapanasādiko.",
  "atk-vin01a2:569_4": "Yattha vā pana maricavalliādīni āropenti,",
  "atk-vin01a2:569_5": "so chijjamāno sace ekāyapi challiyā vā vākena vā sakalikāya vā pheggunā vā sambaddhova hutvā bhūmiyaṁ patati,",
  "atk-vin01a2:569_6": "rakkhati tāva.",
  "atk-vin01a2:570_0": "Yo pana chinnopi vallīhi vā sāmantarukkhasākhāhi vā sambaddho sandhāritattā ujukameva tiṭṭhati,",
  "atk-vin01a2:570_1": "patanto vā bhūmiṁ na pāpuṇāti,",
  "atk-vin01a2:570_2": "natthi tattha parihāro,",
  "atk-vin01a2:570_3": "avahāro eva hoti.",
  "atk-vin01a2:570_4": "Yopi kakacena chinno acchinno viya hutvā tatheva tiṭṭhati,",
  "atk-vin01a2:570_5": "tasmimpi eseva nayo.",
  "atk-vin01a2:571_0": "Yo pana rukkhaṁ dubbalaṁ katvā pacchā cāletvā pāteti,",
  "atk-vin01a2:571_1": "aññena vā cālāpeti;",
  "atk-vin01a2:571_2": "aññaṁ vāssa santike rukkhaṁ chinditvā ajjhottharati,",
  "atk-vin01a2:571_3": "parena vā ajjhottharāpeti;",
  "atk-vin01a2:571_4": "makkaṭe vā paripātetvā tattha āropeti,",
  "atk-vin01a2:571_5": "aññena vā āropāpeti;",
  "atk-vin01a2:571_6": "vagguliyo vā tattha āropeti,",
  "atk-vin01a2:571_7": "parena vā āropāpeti;",
  "atk-vin01a2:571_8": "tā taṁ rukkhaṁ pātenti,",
  "atk-vin01a2:571_9": "tasseva avahāro.",
  "atk-vin01a2:572_0": "Sace pana tena rukkhe dubbale kate añño anāṇatto eva taṁ cāletvā pāteti,",
  "atk-vin01a2:573_0": "Rukkhena vā ajjhottharati,",
  "atk-vin01a2:573_1": "attano dhammatāya makkaṭā vā vagguliyo vā ārohanti,",
  "atk-vin01a2:573_2": "paro vā anāṇatto āropeti,",
  "atk-vin01a2:573_3": "sayaṁ vā esa vātamukhaṁ sodheti,",
  "atk-vin01a2:573_4": "balavavāto āgantvā rukkhaṁ pāteti;",
  "atk-vin01a2:573_5": "sabbattha bhaṇḍadeyyaṁ.",
  "atk-vin01a2:573_6": "Vātamukhasodhanaṁ panettha asampatte vāte sukkhamātikāya ujukaraṇādīhi sameti,",
  "atk-vin01a2:573_7": "no aññathā.",
  "atk-vin01a2:573_8": "Rukkhaṁ āvijjhitvā satthena vā ākoṭeti,",
  "atk-vin01a2:573_9": "aggiṁ vā deti,",
  "atk-vin01a2:573_10": "maṇḍukakaṇṭakaṁ vā visaṁ vā ākoṭeti,",
  "atk-vin01a2:573_11": "yena so marati,",
  "atk-vin01a2:573_12": "sabbattha bhaṇḍadeyyamevāti.",
  "atk-vin01a2:574_0": "Vanappatikathā niṭṭhitā.",
  "atk-vin01a2:575_0": "Haraṇakakathā",
  "atk-vin01a2:576_0": "111.",
  "atk-vin01a2:576_1": "Haraṇake –",
  "atk-vin01a2:576_2": "aññassa haraṇakaṁ bhaṇḍaṁ theyyacitto āmasatīti paraṁ sīsabhārādīhi bhaṇḍaṁ ādāya gacchantaṁ disvā “etaṁ harissāmī”ti vegena gantvā āmasati,",
  "atk-vin01a2:576_3": "ettāvatā assa dukkaṭaṁ.",
  "atk-vin01a2:576_4": "Phandāpetīti ākaḍḍhanavikaḍḍhanaṁ karoti,",
  "atk-vin01a2:576_5": "sāmiko na muñcati,",
  "atk-vin01a2:576_6": "tenassa thullaccayaṁ.",
  "atk-vin01a2:576_7": "Ṭhānā cāvetīti ākaḍḍhitvā sāmikassa hatthato moceti,",
  "atk-vin01a2:576_8": "tenassa pārājikaṁ.",
  "atk-vin01a2:576_9": "Sace pana taṁ bhaṇḍasāmiko uṭṭhahitvā pothetvā puna taṁ bhaṇḍaṁ mocāpetvā gaṇheyya,",
  "atk-vin01a2:576_10": "bhikkhu paṭhamaggahaṇeneva pārājiko.",
  "atk-vin01a2:576_11": "Sīsato vā kaṇṇato vā gīvato vā hatthato vā alaṅkāraṁ chinditvā vā mocetvā vā gaṇhantassa sīsādīhi mocitamatte pārājikaṁ.",
  "atk-vin01a2:576_12": "Hatthe pana valayaṁ vā kaṭakaṁ vā anīharitvā aggabāhaṁ ghaṁsantova aparāparaṁ vā sāreti,",
  "atk-vin01a2:576_13": "ākāsagataṁ vā karoti,",
  "atk-vin01a2:576_14": "rakkhati tāva.",
  "atk-vin01a2:576_15": "Rukkhamūlacīvaravaṁsesu valayamiva na pārājikaṁ janeti. Kasmā?",
  "atk-vin01a2:576_16": "Saviññāṇakattā.",
  "atk-vin01a2:576_17": "Saviññāṇakakoṭṭhāsagatañhi yāva tato na nīhaṭaṁ,",
  "atk-vin01a2:576_18": "tāva tattheva hoti.",
  "atk-vin01a2:576_19": "Eseva nayo aṅgulimuddikapādakaṭakakaṭūpagapiḷandhanesu.",
  "atk-vin01a2:577_0": "Yo pana parassa nivatthasāṭakaṁ acchindati,",
  "atk-vin01a2:577_1": "paro ca salajjitāya sahasā na muñcati,",
  "atk-vin01a2:577_2": "ekenantena coro kaḍḍhati,",
  "atk-vin01a2:577_3": "ekenantena paro,",
  "atk-vin01a2:577_4": "rakkhati tāva.",
  "atk-vin01a2:577_5": "Parassa hatthato muttamatte pārājikaṁ.",
  "atk-vin01a2:577_6": "Athāpi taṁ kaḍḍhantassa chijjitvā ekadeso hatthagato hoti,",
  "atk-vin01a2:577_7": "so ca pādaṁ agghati pārājikameva.",
  "atk-vin01a2:577_8": "Sahabhaṇḍahārakanti “sabhaṇḍahārakaṁ bhaṇḍaṁ nessāmī”ti cintetvā “ito yāhī”ti bhaṇḍahārakaṁ tajjeti,",
  "atk-vin01a2:577_9": "so bhīto corena adhippetadisābhimukho hutvā ekaṁ pādaṁ saṅkāmeti,",
  "atk-vin01a2:577_10": "corassa thullaccayaṁ;",
  "atk-vin01a2:577_11": "dutiye pārājikaṁ.",
  "atk-vin01a2:577_12": "Pātāpetīti athāpi coro bhaṇḍahārakassa hatthe āvudhaṁ disvā sāsaṅko hutvā pātāpetvā gahetukāmo ekamantaṁ paṭikkamma santajjetvā pātāpeti,",
  "atk-vin01a2:577_13": "parassa hatthato muttamatte pārājikaṁ.",
  "atk-vin01a2:578_0": "Pātāpeti,",
  "atk-vin01a2:578_1": "āpatti dukkaṭassātiādi pana parikappavasena vuttaṁ.",
  "atk-vin01a2:578_2": "Yo hi bhaṇḍaṁ pātāpetvā “yaṁ mama ruccati,",
  "atk-vin01a2:578_3": "taṁ gahessāmī”ti parikappetvā pātāpeti,",
  "atk-vin01a2:578_4": "tassa pātāpane ca āmasane ca dukkaṭaṁ,",
  "atk-vin01a2:578_5": "phandāpane thullaccayaṁ.",
  "atk-vin01a2:578_6": "Pādagghanakassa ṭhānā cāvane pārājikaṁ.",
  "atk-vin01a2:578_7": "Taṁ pacchā paṭipātiyamānassa muñcatopi natthiyeva samaṇabhāvo.",
  "atk-vin01a2:578_8": "Yopi bhaṇḍahārakaṁ atikkamantaṁ disvā anubandhanto “tiṭṭha, tiṭṭha,",
  "atk-vin01a2:578_9": "bhaṇḍaṁ pātehī”ti vatvā pātāpeti,",
  "atk-vin01a2:578_10": "tassāpi tena hatthato muttamatte pārājikaṁ.",
  "atk-vin01a2:579_0": "Yo pana “tiṭṭha tiṭṭhā”ti vadati,",
  "atk-vin01a2:579_1": "“pātehī”ti na vadati;",
  "atk-vin01a2:579_2": "itaro ca taṁ oloketvā “sace esa maṁ pāpuṇeyya,",
  "atk-vin01a2:579_3": "ghāteyyāpi ma” nti sālayova hutvā taṁ bhaṇḍaṁ gahanaṭṭhāne pakkhipitvā “puna nivattitvā gahessāmī”ti pakkamati,",
  "atk-vin01a2:579_4": "pātanapaccayā pārājikaṁ natthi.",
  "atk-vin01a2:579_5": "Āgantvā pana theyyacittena gaṇhato uddhāre pārājikaṁ.",
  "atk-vin01a2:579_6": "Atha panassa evaṁ hoti –",
  "atk-vin01a2:579_7": "“mayā pātāpenteneva idaṁ mama santakaṁ kata”nti tato naṁ sakasaññāya gaṇhāti;",
  "atk-vin01a2:579_8": "gahaṇe rakkhati,",
  "atk-vin01a2:579_9": "bhaṇḍadeyyaṁ pana hoti.",
  "atk-vin01a2:579_10": "“Dehī”ti vutte adentassa sāmikānaṁ dhuranikkhepe pārājikaṁ.",
  "atk-vin01a2:579_11": "“So imaṁ chaḍḍetvā gato,",
  "atk-vin01a2:579_12": "anajjhāvutthakaṁ dāni ida”nti paṁsukūlasaññāya gaṇhatopi eseva nayo.",
  "atk-vin01a2:579_13": "Atha pana sāmiko “tiṭṭha tiṭṭhā”ti vuttamatteneva olokento taṁ disvā “na dāni idaṁ mayha”nti dhuranikkhepaṁ katvā nirālayo chaḍḍetvā palāyati,",
  "atk-vin01a2:579_14": "taṁ theyyacittena gaṇhato uddhāre dukkaṭaṁ.",
  "atk-vin01a2:579_15": "Āharāpente dātabbaṁ,",
  "atk-vin01a2:579_16": "adentassa pārājikaṁ. Kasmā?",
  "atk-vin01a2:579_17": "Tassa payogena chaḍḍitattāti mahāaṭṭhakathāyaṁ vuttaṁ.",
  "atk-vin01a2:579_18": "Aññesu pana vicāraṇā eva natthi.",
  "atk-vin01a2:579_19": "Purimanayeneva sakasaññāya vā paṁsukūlasaññāya vā gaṇhantepi ayameva vinicchayoti.",
  "atk-vin01a2:580_0": "Haraṇakakathā niṭṭhitā.",
  "atk-vin01a2:581_0": "Upanidhikathā",
  "atk-vin01a2:582_0": "112.",
  "atk-vin01a2:582_1": "Upanidhimhi –",
  "atk-vin01a2:582_2": "nāhaṁ gaṇhāmīti sampajānamusāvādepi adinnādānassa payogattā dukkaṭaṁ.",
  "atk-vin01a2:582_3": "“Kiṁ tumhe bhaṇatha?",
  "atk-vin01a2:582_4": "Nevidaṁ mayhaṁ anurūpaṁ,",
  "atk-vin01a2:582_5": "na tumhāka”ntiādīni vadantassāpi dukkaṭameva.",
  "atk-vin01a2:582_6": "“Raho mayā etassa hatthe ṭhapitaṁ,",
  "atk-vin01a2:582_7": "na añño koci jānāti,",
  "atk-vin01a2:582_8": "‘dassati nu kho me no”’ti sāmiko vimatiṁ uppādeti,",
  "atk-vin01a2:582_9": "bhikkhussa thullaccayaṁ.",
  "atk-vin01a2:582_10": "Tassa pharusādibhāvaṁ disvā sāmiko “na mayhaṁ dassatī”ti dhuraṁ nikkhipati,",
  "atk-vin01a2:582_11": "tatra sacāyaṁ bhikkhu “kilametvā naṁ dassāmī”ti dāne saussāho,",
  "atk-vin01a2:582_12": "rakkhati tāva.",
  "atk-vin01a2:582_13": "Sacepi so dāne nirussāho,",
  "atk-vin01a2:582_14": "bhaṇḍassāmiko pana gahaṇe saussāho,",
  "atk-vin01a2:582_15": "rakkhateva.",
  "atk-vin01a2:582_16": "Yadi pana so dāne nirussāho bhaṇḍasāmikopi “na mayhaṁ dassatī”ti dhuraṁ nikkhipati,",
  "atk-vin01a2:582_17": "evaṁ ubhinnaṁ dhuranikkhepena bhikkhuno pārājikaṁ.",
  "atk-vin01a2:582_18": "Yadipi mukhena “dassāmī”ti vadati,",
  "atk-vin01a2:582_19": "cittena pana adātukāmo,",
  "atk-vin01a2:582_20": "evampi sāmikassa dhuranikkhepe pārājikaṁ.",
  "atk-vin01a2:582_21": "Taṁ pana upanidhi nāma saṅgopanatthāya attano hatthe parehi ṭhapitabhaṇḍaṁ,",
  "atk-vin01a2:582_22": "aguttadesato ṭhānā cāvetvā guttaṭṭhāne ṭhapanatthāya harato anāpatti.",
  "atk-vin01a2:582_23": "Theyyacittenapi ṭhānā cāventassa avahāro natthi. Kasmā?",
  "atk-vin01a2:582_24": "Attano hatthe nikkhittattā,",
  "atk-vin01a2:582_25": "bhaṇḍadeyyaṁ pana hoti.",
  "atk-vin01a2:582_26": "Theyyacittena paribhuñjatopi eseva nayo.",
  "atk-vin01a2:582_27": "Tāvakālikaggahaṇepi tatheva.",
  "atk-vin01a2:582_28": "Dhammaṁ carantotiādi vuttanayameva.",
  "atk-vin01a2:582_29": "Ayaṁ tāva pāḷivaṇṇanā.",
  "atk-vin01a2:583_0": "Pāḷimuttakavinicchayo panettha pattacatukkādivasena evaṁ vutto –",
  "atk-vin01a2:583_1": "eko kira bhikkhu parassa mahagghe patte lobhaṁ uppādetvā taṁ haritukāmo ṭhapitaṭṭhānamassa suṭṭhu sallakkhetvā",
  "atk-vin01a2:583_2": "attanopi pattaṁ tasseva santike ṭhapesi.",
  "atk-vin01a2:583_3": "So paccūsasamaye āgantvā dhammaṁ vācāpetvā niddāyamānaṁ mahātheramāha – “vandāmi,",
  "atk-vin01a2:583_4": "bhante”ti.",
  "atk-vin01a2:583_5": "“Ko eso”ti? “Ahaṁ, bhante,",
  "atk-vin01a2:583_6": "āgantukabhikkhu,",
  "atk-vin01a2:583_7": "kālassevamhi gantukāmo,",
  "atk-vin01a2:583_8": "asukasmiñca me ṭhāne īdisena nāma aṁsabaddhakena īdisāya pattatthavikāya patto ṭhapito. Sādhāhaṁ, bhante,",
  "atk-vin01a2:583_9": "taṁ labheyya”nti thero pavisitvā taṁ gaṇhi.",
  "atk-vin01a2:583_10": "Uddhāreyeva corassa pārājikaṁ.",
  "atk-vin01a2:583_11": "Sace āgantvā “kosi tvaṁ avelāya āgato”ti vutto bhīto palāyati,",
  "atk-vin01a2:583_12": "pārājikaṁ patvāva palāyati.",
  "atk-vin01a2:583_13": "Therassa pana suddhacittattā anāpatti.",
  "atk-vin01a2:583_14": "Thero “taṁ gaṇhissāmī”ti aññaṁ gaṇhi,",
  "atk-vin01a2:583_15": "eseva nayo.",
  "atk-vin01a2:583_16": "Ayaṁ pana aññaṁ tādisameva gaṇhante yujjati,",
  "atk-vin01a2:583_17": "manussaviggahe āṇattasadisavatthusmiṁ viya.",
  "atk-vin01a2:583_18": "Kurundiyaṁ pana “padavārena kāretabbo”ti vuttaṁ,",
  "atk-vin01a2:583_19": "taṁ atādisameva gaṇhante yujjati.",
  "atk-vin01a2:584_0": "Taṁ maññamāno attano pattaṁ gaṇhitvā adāsi,",
  "atk-vin01a2:584_1": "corassa sāmikena dinnattā pārājikaṁ natthi,",
  "atk-vin01a2:584_2": "asuddhacittena pana gahitattā dukkaṭaṁ.",
  "atk-vin01a2:584_3": "Taṁ maññamāno corasseva pattaṁ gaṇhitvā adāsi,",
  "atk-vin01a2:584_4": "idhāpi corassa attano santakattā pārājikaṁ natthi,",
  "atk-vin01a2:584_5": "asuddhacittena pana gahitattā dukkaṭameva.",
  "atk-vin01a2:584_6": "Sabbattha therassa anāpatti.",
  "atk-vin01a2:585_0": "Aparo “pattaṁ coressāmī”ti tatheva niddāyamānaṁ theraṁ vandi.",
  "atk-vin01a2:585_1": "“Ko aya”nti ca vutte ‘ahaṁ, bhante,",
  "atk-vin01a2:585_2": "gilānabhikkhu,",
  "atk-vin01a2:585_3": "ekaṁ tāva me pattaṁ detha,",
  "atk-vin01a2:585_4": "gāmadvāraṁ gantvā bhesajjaṁ āharissāmī”ti.",
  "atk-vin01a2:585_5": "Thero “idha gilāno natthi,",
  "atk-vin01a2:585_6": "coro ayaṁ bhavissatī”ti sallakkhetvā “imaṁ haratū”ti attano veribhikkhussa pattaṁ nīharitvā adāsi,",
  "atk-vin01a2:585_7": "dvinnampi uddhāreyeva pārājikaṁ.",
  "atk-vin01a2:585_8": "“Veribhikkhussa patto”ti saññāya aññassa pattaṁ uddharantepi eseva nayo.",
  "atk-vin01a2:585_9": "Sace pana “verissāya”nti saññāya corasseva pattaṁ uddharitvā deti,",
  "atk-vin01a2:585_10": "vuttanayeneva therassa pārājikaṁ,",
  "atk-vin01a2:585_11": "corassa dukkaṭaṁ.",
  "atk-vin01a2:585_12": "Atha “verissāya”nti maññamāno attano pattaṁ deti,",
  "atk-vin01a2:585_13": "vuttanayeneva ubhinnampi dukkaṭaṁ.",
  "atk-vin01a2:586_0": "Eko mahāthero upaṭṭhākaṁ daharabhikkhuṁ “pattacīvaraṁ gaṇha,",
  "atk-vin01a2:586_1": "asukaṁ nāma gāmaṁ gantvā piṇḍāya carissāmā”ti āha.",
  "atk-vin01a2:586_2": "Daharo gahetvā therassa pacchato pacchato gacchanto theyyacittaṁ uppādetvā sace sīse bhāraṁ khandhe karoti,",
  "atk-vin01a2:586_3": "pārājikaṁ natthi. Kasmā?",
  "atk-vin01a2:586_4": "Āṇattiyā gahitattā.",
  "atk-vin01a2:586_5": "Sace pana maggato okkamma aṭaviṁ pavisati,",
  "atk-vin01a2:586_6": "padavārena kāretabbo.",
  "atk-vin01a2:586_7": "Atha nivattitvā vihārābhimukho palāyitvā vihāraṁ pavisitvā gacchati,",
  "atk-vin01a2:586_8": "upacārātikkame pārājikaṁ.",
  "atk-vin01a2:586_9": "Athāpi mahātherassa nivāsanaparivattanaṭṭhānato gāmābhimukho palāyati,",
  "atk-vin01a2:586_10": "gāmūpacārātikkame pārājikaṁ.",
  "atk-vin01a2:586_11": "Yadi pana ubhopi piṇḍāya caritvā bhuñjitvā vā gahetvā vā nikkhamanti,",
  "atk-vin01a2:586_12": "thero ca punapi taṁ vadati –",
  "atk-vin01a2:586_13": "“pattacīvaraṁ gaṇha,",
  "atk-vin01a2:586_14": "vihāraṁ gamissāmā”ti.",
  "atk-vin01a2:586_15": "Tatra ce so purimanayeneva theyyacittena sīse bhāraṁ khandhe karoti,",
  "atk-vin01a2:586_16": "rakkhati tāva.",
  "atk-vin01a2:586_17": "Aṭaviṁ pavisati,",
  "atk-vin01a2:586_18": "padavārena kāretabbo.",
  "atk-vin01a2:586_19": "Nivattitvā gāmābhimukho eva palāyati,",
  "atk-vin01a2:586_20": "gāmūpacārātikkame pārājikaṁ.",
  "atk-vin01a2:586_21": "Purato vihārābhimukho palāyitvā vihāre aṭṭhatvā anisīditvā avūpasanteneva theyyacittena gacchati,",
  "atk-vin01a2:586_22": "upacārātikkame pārājikaṁ.",
  "atk-vin01a2:586_23": "Yo pana anāṇatto gaṇhāti,",
  "atk-vin01a2:586_24": "tassa sīse bhāraṁ khandhe karaṇādīsupi pārājikaṁ.",
  "atk-vin01a2:586_25": "Sesaṁ purimasadisameva.",
  "atk-vin01a2:587_0": "Yo pana “asukaṁ nāma vihāraṁ gantvā cīvaraṁ dhovitvā rajitvā vā ehī”ti vutto “sādhū”ti gahetvā gacchati,",
  "atk-vin01a2:587_1": "tassapi antarāmagge theyyacittaṁ uppādetvā sīse bhāraṁ khandhe karaṇādīsu pārājikaṁ natthi.",
  "atk-vin01a2:587_2": "Maggā okkamane padavārena kāretabbo.",
  "atk-vin01a2:587_3": "Taṁ vihāraṁ gantvā tattheva vasanto theyyacittena paribhuñjanto jīrāpeti,",
  "atk-vin01a2:587_4": "corā vā tassa taṁ haranti,",
  "atk-vin01a2:587_5": "avahāro natthi,",
  "atk-vin01a2:587_6": "bhaṇḍadeyyaṁ pana hoti.",
  "atk-vin01a2:587_7": "Tato nikkhamitvā āgacchatopi eseva nayo.",
  "atk-vin01a2:588_0": "Yo pana anāṇatto therena nimitte vā kate sayameva vā kiliṭṭhaṁ sallakkhetvā “detha, bhante, cīvaraṁ;",
  "atk-vin01a2:588_1": "asukaṁ nāma gāmaṁ gantvā rajitvā āharissāmī”ti gahetvā gacchati;",
  "atk-vin01a2:588_2": "tassa antarāmagge theyyacittaṁ uppādetvā sīse bhāraṁ khandhe karaṇādīsu pārājikaṁ. Kasmā?",
  "atk-vin01a2:588_3": "Anāṇattiyā gahitattā.",
  "atk-vin01a2:588_4": "Maggā okkamatopi paṭinivattitvā tameva vihāraṁ āgantvā vihārasīmaṁ atikkamatopi vuttanayeneva pārājikaṁ.",
  "atk-vin01a2:588_5": "Tattha gantvā rajitvā paccāgacchatopi theyyacitte uppanne eseva nayo.",
  "atk-vin01a2:588_6": "Sace pana yattha gato,",
  "atk-vin01a2:588_7": "tattha vā antarāmagge vihāre vā tameva vihāraṁ paccāgantvā tassa ekapasse vā upacārasīmaṁ anatikkamitvā vasanto theyyacittena paribhuñjanto jīrāpeti,",
  "atk-vin01a2:588_8": "corā vā tassa taṁ haranti,",
  "atk-vin01a2:588_9": "yathā vā tathā vā nassati,",
  "atk-vin01a2:588_10": "bhaṇḍadeyyaṁ.",
  "atk-vin01a2:588_11": "Upacārasīmaṁ atikkamato pana pārājikaṁ.",
  "atk-vin01a2:589_0": "Yo pana therena nimitte kayiramāne “detha, bhante,",
  "atk-vin01a2:589_1": "ahaṁ rajitvā āharissāmī”ti vatvā “kattha gantvā, bhante,",
  "atk-vin01a2:589_2": "rajāmī”ti pucchati.",
  "atk-vin01a2:589_3": "Thero ca naṁ “yattha icchasi,",
  "atk-vin01a2:589_4": "tattha gantvā rajāhī”ti vadati,",
  "atk-vin01a2:589_5": "ayaṁ “vissaṭṭhadūto” nāma.",
  "atk-vin01a2:589_6": "Theyyacittena palāyantopi na avahārena kāretabbo.",
  "atk-vin01a2:589_7": "Theyyacittena pana palāyatopi paribhogena vā aññathā vā nāsayatopi bhaṇḍadeyyameva hoti.",
  "atk-vin01a2:589_8": "Bhikkhu bhikkhussa hatthe kiñci parikkhāraṁ pahiṇati –",
  "atk-vin01a2:589_9": "“asukavihāre asukabhikkhussa dehī”ti,",
  "atk-vin01a2:589_10": "tassa theyyacitte uppanne sabbaṭṭhānesu “asukaṁ nāma vihāraṁ gantvā cīvaraṁ dhovitvā rajitvā vā ehī”ti ettha vuttasadiso vinicchayo.",
  "atk-vin01a2:590_0": "Aparo bhikkhuṁ pahiṇitukāmo nimittaṁ karoti –",
  "atk-vin01a2:590_1": "“ko nu kho gahetvā gamissatī”ti,",
  "atk-vin01a2:590_2": "tatra ce eko – “detha, bhante,",
  "atk-vin01a2:590_3": "ahaṁ gahetvā gamissāmī”ti gahetvā gacchati,",
  "atk-vin01a2:590_4": "tassa theyyacitte uppanne sabbaṭṭhānesu “detha, bhante, cīvaraṁ,",
  "atk-vin01a2:590_5": "asukaṁ nāma gāmaṁ gantvā rajitvā āharissāmī”ti ettha vuttasadiso vinicchayo.",
  "atk-vin01a2:590_6": "Therena cīvaratthāya vatthaṁ labhitvā upaṭṭhākakule ṭhapitaṁ hoti.",
  "atk-vin01a2:590_7": "Athassa antevāsiko vatthaṁ haritukāmo tatra gantvā “taṁ kira vatthaṁ dethā”ti therena pesito viya vadati;",
  "atk-vin01a2:590_8": "tassa vacanaṁ saddahitvā upāsakena ṭhapitaṁ upāsikā vā,",
  "atk-vin01a2:590_9": "upāsikāya ṭhapitaṁ upāsako vā añño vā,",
  "atk-vin01a2:590_10": "koci nīharitvā deti,",
  "atk-vin01a2:590_11": "uddhāreyevassa pārājikaṁ.",
  "atk-vin01a2:590_12": "Sace pana therassa upaṭṭhākehi “imaṁ therassa dassāmā”ti attano vatthaṁ ṭhapitaṁ hoti.",
  "atk-vin01a2:590_13": "Athassa antevāsiko taṁ haritukāmo tattha gantvā “therassa kira vatthaṁ dātukāmattha,",
  "atk-vin01a2:590_14": "taṁ dethā”ti vadati.",
  "atk-vin01a2:590_15": "Te cassa saddahitvā “mayaṁ, bhante,",
  "atk-vin01a2:590_16": "bhojetvā dassāmāti ṭhapayimha,",
  "atk-vin01a2:590_17": "handa gaṇhāhī”ti denti.",
  "atk-vin01a2:590_18": "Sāmikehi dinnattā pārājikaṁ natthi,",
  "atk-vin01a2:590_19": "asuddhacittena pana gahitattā dukkaṭaṁ,",
  "atk-vin01a2:590_20": "bhaṇḍadeyyañca hoti.",
  "atk-vin01a2:591_0": "Bhikkhu bhikkhussa vatvā gāmaṁ gacchati,",
  "atk-vin01a2:591_1": "“itthannāmo mama vassāvāsikaṁ dassati,",
  "atk-vin01a2:591_2": "taṁ gahetvā ṭhapeyyāsī”ti.",
  "atk-vin01a2:591_3": "“Sādhū”ti so bhikkhu tena dinnaṁ mahagghasāṭakaṁ attanā laddhena appagghasāṭakena saddhiṁ ṭhapetvā tena",
  "atk-vin01a2:591_4": "āgatena attano mahagghasāṭakassa laddhabhāvaṁ ñatvā vā añatvā vā “dehi me vassāvāsika”nti vutto “tava",
  "atk-vin01a2:591_5": "thūlasāṭako laddho,",
  "atk-vin01a2:591_6": "mayhaṁ pana sāṭako mahaggho,",
  "atk-vin01a2:591_7": "dvepi asukasmiṁ nāma okāse ṭhapitā,",
  "atk-vin01a2:591_8": "pavisitvā gaṇhāhī”ti vadati.",
  "atk-vin01a2:591_9": "Tena pavisitvā thūlasāṭake gahite itarassa itaraṁ gaṇhato uddhāre pārājikaṁ.",
  "atk-vin01a2:591_10": "Athāpi tassa sāṭake attano nāmaṁ attano ca sāṭake tassa nāmaṁ likhitvā “gaccha nāmaṁ vācetvā gaṇhāhī”ti vadati,",
  "atk-vin01a2:591_11": "tatrāpi eseva nayo.",
  "atk-vin01a2:591_12": "Yo pana attanā ca tena ca laddhasāṭake ekato ṭhapetvā taṁ evaṁ vadati –",
  "atk-vin01a2:591_13": "“tayā ca mayā ca laddhasāṭakā dvepi antogabbhe ṭhapitā,",
  "atk-vin01a2:591_14": "gaccha yaṁ icchasi,",
  "atk-vin01a2:591_15": "taṁ vicinitvā gaṇhāhī”ti.",
  "atk-vin01a2:591_16": "So ca lajjāya āvāsikena laddhaṁ thūlasāṭakameva gaṇheyya,",
  "atk-vin01a2:591_17": "tatrāvāsikassa vicinitvā gahitāvasesaṁ itaraṁ gaṇhato anāpatti.",
  "atk-vin01a2:591_18": "Āgantuko bhikkhu āvāsikānaṁ cīvarakammaṁ karontānaṁ samīpe pattacīvaraṁ ṭhapetvā “ete saṅgopessantī”ti maññamāno nhāyituṁ vā aññatra vā gacchati.",
  "atk-vin01a2:591_19": "Sace naṁ āvāsikā saṅgopenti,",
  "atk-vin01a2:591_20": "iccetaṁ kusalaṁ. No ce,",
  "atk-vin01a2:591_21": "naṭṭhe gīvā na hoti.",
  "atk-vin01a2:591_22": "Sacepi so “idaṁ, bhante,",
  "atk-vin01a2:591_23": "ṭhapethā”ti vatvā gacchati,",
  "atk-vin01a2:591_24": "itare ca sakiccappasutattā na jānanti,",
  "atk-vin01a2:591_25": "eseva nayo.",
  "atk-vin01a2:591_26": "Athāpi te “idaṁ, bhante,",
  "atk-vin01a2:591_27": "ṭhapethā”ti vuttā “mayaṁ byāvaṭā”ti paṭikkhipanti,",
  "atk-vin01a2:591_28": "itaro ca “avassaṁ ṭhapessantī”ti anādiyitvā gacchati,",
  "atk-vin01a2:591_29": "eseva nayo.",
  "atk-vin01a2:591_30": "Sace pana tena yācitā vā ayācitā vā “mayaṁ ṭhapessāma,",
  "atk-vin01a2:591_31": "tvaṁ gacchā”ti vadanti;",
  "atk-vin01a2:591_32": "taṁ saṅgopitabbaṁ.",
  "atk-vin01a2:591_33": "No ce saṅgopenti,",
  "atk-vin01a2:591_34": "naṭṭhe gīvā. Kasmā?",
  "atk-vin01a2:591_35": "Sampaṭicchitattā.",
  "atk-vin01a2:592_0": "Yo bhikkhu bhaṇḍāgāriko hutvā paccūsasamaye eva bhikkhūnaṁ pattacīvarāni heṭṭhāpāsādaṁ oropetvā dvāraṁ",
  "atk-vin01a2:592_1": "apidahitvā tesampi anārocetvāva dūre bhikkhācāraṁ gacchati;",
  "atk-vin01a2:592_2": "tāni ce corā haranti,",
  "atk-vin01a2:592_3": "tasseva gīvā.",
  "atk-vin01a2:592_4": "Yo pana bhikkhūhi “oropetha, bhante,",
  "atk-vin01a2:592_5": "pattacīvarāni;",
  "atk-vin01a2:592_6": "kālo salākaggahaṇassā”ti vutto “samāgatatthā”ti pucchitvā “āma,",
  "atk-vin01a2:592_7": "samāgatamhā”ti vutte pattacīvarāni nīharitvā nikkhipitvā bhaṇḍāgāradvāraṁ bandhitvā “tumhe pattacīvarāni",
  "atk-vin01a2:592_8": "gahetvā heṭṭhāpāsādadvāraṁ paṭijaggitvā gaccheyyāthā”ti vatvā gacchati.",
  "atk-vin01a2:592_9": "Tatra ceko alasajātiko bhikkhu bhikkhūsu gatesu pacchā akkhīni puñchanto uṭṭhahitvā udakaṭṭhānaṁ mukhadhovanatthaṁ gacchati,",
  "atk-vin01a2:592_10": "taṁ khaṇaṁ disvā corā tassa pattacīvaraṁ haranti, suhaṭaṁ.",
  "atk-vin01a2:592_11": "Bhaṇḍāgārikassa gīvā na hoti.",
  "atk-vin01a2:593_0": "Sacepi koci bhaṇḍāgārikassa anārocetvāva bhaṇḍāgāre attano parikkhāraṁ ṭhapeti,",
  "atk-vin01a2:593_1": "tasmimpi naṭṭhe bhaṇḍāgārikassa gīvā na hoti.",
  "atk-vin01a2:593_2": "Sace pana bhaṇḍāgāriko taṁ disvā “aṭṭhāne ṭhapita”nti gahetvā ṭhapeti,",
  "atk-vin01a2:593_3": "naṭṭhe tassa gīvā.",
  "atk-vin01a2:593_4": "Sacepi ṭhapitabhikkhunā “mayā, bhante,",
  "atk-vin01a2:593_5": "īdiso nāma parikkhāro ṭhapito,",
  "atk-vin01a2:593_6": "upadhāreyyāthā”ti vutto “sādhū”ti sampaṭicchati,",
  "atk-vin01a2:593_7": "dunnikkhittaṁ vā maññamāno aññasmiṁ ṭhāne ṭhapeti,",
  "atk-vin01a2:593_8": "tasseva gīvā.",
  "atk-vin01a2:593_9": "“Nāhaṁ jānāmī”ti paṭikkhipantassa pana natthi gīvā.",
  "atk-vin01a2:593_10": "Yopi tassa passantasseva ṭhapeti,",
  "atk-vin01a2:593_11": "bhaṇḍāgārikañca na sampaṭicchāpeti,",
  "atk-vin01a2:593_12": "naṭṭhaṁ sunaṭṭhameva.",
  "atk-vin01a2:593_13": "Sace taṁ bhaṇḍāgāriko aññatra ṭhapeti,",
  "atk-vin01a2:593_14": "naṭṭhe gīvā.",
  "atk-vin01a2:593_15": "Sace bhaṇḍāgāraṁ suguttaṁ,",
  "atk-vin01a2:593_16": "sabbo saṅghassa ca cetiyassa ca parikkhāro tattheva ṭhapīyati,",
  "atk-vin01a2:593_17": "bhaṇḍāgāriko ca bālo abyatto dvāraṁ vivaritvā dhammakathaṁ vā sotuṁ,",
  "atk-vin01a2:593_18": "aññaṁ vā kiñci kātuṁ katthaci gacchati,",
  "atk-vin01a2:593_19": "taṁ khaṇaṁ disvā yattakaṁ corā haranti,",
  "atk-vin01a2:593_20": "sabbaṁ tassa gīvā.",
  "atk-vin01a2:593_21": "Bhaṇḍāgārato nikkhamitvā bahi caṅkamantassa vā dvāraṁ vivaritvā sarīraṁ utuṁ gāhāpentassa vā tattheva",
  "atk-vin01a2:593_22": "samaṇadhammānuyogena nisinnassa vā tattheva nisīditvā kenaci kammena byāvaṭassa vā uccārapassāvapīḷitassāpi",
  "atk-vin01a2:593_23": "tato tattheva upacāre vijjamāne bahi gacchato vā aññena vā kenaci ākārena pamattassa sato dvāraṁ vivaritvā",
  "atk-vin01a2:593_24": "vā vivaṭameva pavisitvā vā sandhiṁ chinditvā vā yattakaṁ tassa pamādapaccayā corā haranti,",
  "atk-vin01a2:593_25": "sabbaṁ tasseva gīvā.",
  "atk-vin01a2:593_26": "Uṇhasamaye pana vātapānaṁ vivaritvā nipajjituṁ vaṭṭatīti vadanti.",
  "atk-vin01a2:593_27": "Uccārapīḷitassa pana tasmiṁ upacāre asati aññattha gacchantassa gilānapakkhe ṭhitattā avisayo;",
  "atk-vin01a2:593_28": "tasmā gīvā na hoti.",
  "atk-vin01a2:594_0": "Yo pana anto uṇhapīḷito dvāraṁ suguttaṁ katvā bahi nikkhamati,",
  "atk-vin01a2:594_1": "corā ca naṁ gahetvā “dvāraṁ vivarā”ti vadanti,",
  "atk-vin01a2:594_2": "yāva tatiyaṁ na vivaritabbaṁ.",
  "atk-vin01a2:594_3": "Yadi pana te corā “sace na vivarasi,",
  "atk-vin01a2:594_4": "tañca māressāma,",
  "atk-vin01a2:594_5": "dvārañca bhinditvā parikkhāraṁ harissāmā”ti pharasuādīni ukkhipanti.",
  "atk-vin01a2:594_6": "“Mayi ca mate saṅghassa ca senāsane vinaṭṭhe guṇo natthī”ti vivarituṁ vaṭṭati.",
  "atk-vin01a2:594_7": "Idhāpi avisayattā gīvā natthīti vadanti.",
  "atk-vin01a2:594_8": "Sace koci āgantuko kuñcikaṁ vā deti,",
  "atk-vin01a2:594_9": "dvāraṁ vā vivarati,",
  "atk-vin01a2:594_10": "yattakaṁ corā haranti,",
  "atk-vin01a2:594_11": "sabbaṁ tassa gīvā.",
  "atk-vin01a2:594_12": "Saṅghena bhaṇḍāgāraguttatthāya sūciyantakañca kuñcikamuddikā ca yojetvā dinnā hoti,",
  "atk-vin01a2:594_13": "bhaṇḍāgāriko ghaṭikamattaṁ datvā nipajjati,",
  "atk-vin01a2:594_14": "corā vivaritvā parikkhāraṁ haranti,",
  "atk-vin01a2:594_15": "tasseva gīvā.",
  "atk-vin01a2:594_16": "Sūciyantakañca kuñcikamuddikañca yojetvā nipannaṁ panetaṁ sace corā āgantvā “vivarā”ti vadanti,",
  "atk-vin01a2:594_17": "tattha purimanayeneva paṭipajjitabbaṁ.",
  "atk-vin01a2:594_18": "Evaṁ guttaṁ katvā nipanne pana sace bhittiṁ vā chadanaṁ vā bhinditvā umaṅgena vā pavisitvā haranti,",
  "atk-vin01a2:594_19": "na tassa gīvā.",
  "atk-vin01a2:594_20": "Sace bhaṇḍāgāre aññepi therā vasanti,",
  "atk-vin01a2:594_21": "vivaṭe dvāre attano attano parikkhāraṁ gahetvā gacchanti,",
  "atk-vin01a2:594_22": "bhaṇḍāgāriko tesu gatesu dvāraṁ na jaggati,",
  "atk-vin01a2:594_23": "sace tattha kiñci avaharīyati,",
  "atk-vin01a2:594_24": "bhaṇḍāgārikassa issaratāya bhaṇḍāgārikasseva gīvā.",
  "atk-vin01a2:594_25": "Therehi pana sahāyehi bhavitabbaṁ.",
  "atk-vin01a2:594_26": "Ayaṁ tattha sāmīci.",
  "atk-vin01a2:595_0": "Yadi bhaṇḍāgāriko “tumhe bahi ṭhatvāva tumhākaṁ parikkhāraṁ gaṇhatha,",
  "atk-vin01a2:595_1": "mā pavisitthā”ti vadati,",
  "atk-vin01a2:595_2": "tesañca eko lolamahāthero sāmaṇerehi ceva upaṭṭhākehi ca saddhiṁ bhaṇḍāgāraṁ pavisitvā nisīdati ceva nipajjati ca,",
  "atk-vin01a2:595_3": "yattakaṁ bhaṇḍaṁ nassati,",
  "atk-vin01a2:595_4": "sabbaṁ tassa gīvā.",
  "atk-vin01a2:595_5": "Bhaṇḍāgārikena pana avasesattherehi ca sahāyehi bhavitabbaṁ.",
  "atk-vin01a2:595_6": "Atha bhaṇḍāgārikova lolasāmaṇere ca upaṭṭhāke ca gahetvā bhaṇḍāgāre nisīdati ceva nipajjati ca,",
  "atk-vin01a2:595_7": "yaṁ tattha nassati,",
  "atk-vin01a2:595_8": "sabbaṁ tasseva gīvā.",
  "atk-vin01a2:595_9": "Tasmā bhaṇḍāgārikeneva tattha vasitabbaṁ.",
  "atk-vin01a2:595_10": "Avasesehi appeva rukkhamūle vasitabbaṁ,",
  "atk-vin01a2:595_11": "na ca bhaṇḍāgāreti.",
  "atk-vin01a2:596_0": "Ye pana attano attano sabhāgabhikkhūnaṁ vasanagabbhesu parikkhāraṁ ṭhapenti,",
  "atk-vin01a2:596_1": "parikkhāre naṭṭhe yehi ṭhapito,",
  "atk-vin01a2:596_2": "tesaṁyeva gīvā.",
  "atk-vin01a2:596_3": "Itarehi pana sahāyehi bhavitabbaṁ.",
  "atk-vin01a2:596_4": "Yadi pana saṅgho bhaṇḍāgārikassa vihāreyeva yāgubhattaṁ dāpeti,",
  "atk-vin01a2:596_5": "so ca bhikkhācāratthāya gāmaṁ gacchati,",
  "atk-vin01a2:596_6": "naṭṭhaṁ tasseva gīvā.",
  "atk-vin01a2:596_7": "Bhikkhācāraṁ pavisantehi atirekacīvararakkhaṇatthāya ṭhapitavihāravārikassāpi yāgubhattaṁ vā nivāpaṁ",
  "atk-vin01a2:596_8": "vā labhamānasseva bhikkhācāraṁ gacchato yaṁ tattha nassati,",
  "atk-vin01a2:596_9": "sabbaṁ gīvā.",
  "atk-vin01a2:596_10": "Na kevalañca ettakameva,",
  "atk-vin01a2:596_11": "bhaṇḍāgārikassa viya yaṁ tassa pamādappaccayā nassati,",
  "atk-vin01a2:596_12": "sabbaṁ gīvā.",
  "atk-vin01a2:597_0": "Sace vihāro mahā hoti,",
  "atk-vin01a2:597_1": "aññaṁ padesaṁ rakkhituṁ gacchantassa aññasmiṁ padese nikkhittaṁ haranti,",
  "atk-vin01a2:597_2": "avisayattā gīvā na hoti.",
  "atk-vin01a2:597_3": "Īdise pana vihāre vemajjhe sabbesaṁ osaraṇaṭṭhāne parikkhāre ṭhapetvā nisīditabbaṁ.",
  "atk-vin01a2:597_4": "Vihāravārikā vā dve tayo ṭhapetabbā.",
  "atk-vin01a2:597_5": "Sace tesaṁ appamattānaṁ ito cito ca rakkhataṁyeva kiñci nassati,",
  "atk-vin01a2:597_6": "gīvā na hoti.",
  "atk-vin01a2:597_7": "Vihāravārike bandhitvā haritabhaṇḍampi corānaṁ paṭipathaṁ gatesu aññena maggena haritabhaṇḍampi na tesaṁ gīvā.",
  "atk-vin01a2:597_8": "Sace vihāravārikānaṁ vihāre dātabbaṁ yāgubhattaṁ vā nivāpo vā na hoti,",
  "atk-vin01a2:597_9": "tehi pattabbalābhato atirekā dve tisso yāgusalākā,",
  "atk-vin01a2:597_10": "tesaṁ pahonakabhattasalākā ca ṭhapetuṁ vaṭṭati.",
  "atk-vin01a2:597_11": "Nibaddhaṁ katvā pana na ṭhapetabbā,",
  "atk-vin01a2:597_12": "manussā hi vippaṭisārino honti,",
  "atk-vin01a2:597_13": "“vihāravārikāyeva amhākaṁ bhattaṁ bhuñjantī”ti.",
  "atk-vin01a2:597_14": "Tasmā parivattetvā ṭhapetabbā.",
  "atk-vin01a2:597_15": "Sace tesaṁ sabhāgā salākabhattāni āharitvā denti,",
  "atk-vin01a2:597_16": "iccetaṁ kusalaṁ;",
  "atk-vin01a2:597_17": "no ce denti,",
  "atk-vin01a2:597_18": "vāraṁ gāhāpetvā nīharāpetabbāni.",
  "atk-vin01a2:597_19": "Sace vihāravāriko dve tisso yāgusalākā,",
  "atk-vin01a2:597_20": "cattāri pañca salākabhattāni ca labhamānova bhikkhācāraṁ gacchati,",
  "atk-vin01a2:597_21": "bhaṇḍāgārikassa viya sabbaṁ naṭṭhaṁ gīvā hoti.",
  "atk-vin01a2:597_22": "Sace saṅghassa vihārapālānaṁ dātabbaṁ bhattaṁ vā nivāpo vā natthi,",
  "atk-vin01a2:597_23": "bhikkhū vihāravāraṁ gahetvā attano attano nissitake jaggenti,",
  "atk-vin01a2:597_24": "sampattavāraṁ aggahetuṁ na labhanti,",
  "atk-vin01a2:597_25": "yathā aññe bhikkhū karonti,",
  "atk-vin01a2:597_26": "tatheva kātabbaṁ.",
  "atk-vin01a2:597_27": "Bhikkhūhi pana asahāyakassa vā attadutiyassa vā yassa sabhāgo bhikkhu bhattaṁ ānetvā dātā natthi,",
  "atk-vin01a2:597_28": "evarūpassa vāro na pāpetabbo.",
  "atk-vin01a2:598_0": "Yampi pākavattatthāya vihāre ṭhapenti,",
  "atk-vin01a2:598_1": "taṁ gahetvā upajīvantena ṭhātabbaṁ.",
  "atk-vin01a2:598_2": "Yo taṁ na upajīvati,",
  "atk-vin01a2:598_3": "so vāraṁ na gāhāpetabbo.",
  "atk-vin01a2:598_4": "Phalāphalatthāyapi vihāre bhikkhuṁ ṭhapenti,",
  "atk-vin01a2:598_5": "jaggitvā gopetvā phalavārena bhājetvā khādanti.",
  "atk-vin01a2:598_6": "Yo tāni khādati,",
  "atk-vin01a2:598_7": "tena ṭhātabbaṁ.",
  "atk-vin01a2:598_8": "Anupajīvanto na gāhāpetabbo.",
  "atk-vin01a2:598_9": "Senāsanamañcapīṭhapaccattharaṇarakkhaṇatthāyapi ṭhapenti,",
  "atk-vin01a2:598_10": "āvāse vasantena ṭhātabbaṁ.",
  "atk-vin01a2:598_11": "Abbhokāsiko pana rukkhamūliko vā na gāhāpetabbo.",
  "atk-vin01a2:599_0": "Eko navako hoti,",
  "atk-vin01a2:599_1": "bahussuto pana bahūnaṁ dhammaṁ vāceti,",
  "atk-vin01a2:599_2": "paripucchaṁ deti,",
  "atk-vin01a2:599_3": "pāḷiṁ vaṇṇeti,",
  "atk-vin01a2:599_4": "dhammakathaṁ katheti,",
  "atk-vin01a2:599_5": "saṅghassa bhāraṁ nittharati,",
  "atk-vin01a2:599_6": "ayaṁ lābhaṁ paribhuñjantopi āvāse vasantopi vāraṁ na gāhetabbo.",
  "atk-vin01a2:599_7": "“Purisaviseso nāma ñātabbo”ti vadanti.",
  "atk-vin01a2:600_0": "Uposathāgārapaṭimāgharajaggakassa pana diguṇaṁ yāgubhattaṁ devasikaṁ taṇḍulanāḷi saṁvacchare ticīvaraṁ,",
  "atk-vin01a2:600_1": "dasavīsagghanakaṁ kappiyabhaṇḍañca dātabbaṁ.",
  "atk-vin01a2:600_2": "Sace pana tassa taṁ labhamānasseva pamādena tattha kiñci nassati,",
  "atk-vin01a2:600_3": "sabbaṁ gīvā.",
  "atk-vin01a2:600_4": "Bandhitvā balakkārena acchinnaṁ pana na gīvā.",
  "atk-vin01a2:600_5": "Tattha cetiyassa vā saṅghassa vā santakena cetiyassa santakaṁ rakkhāpetuṁ vaṭṭati.",
  "atk-vin01a2:600_6": "Cetiyassa santakena saṅghassa santakaṁ rakkhāpetuṁ na vaṭṭati.",
  "atk-vin01a2:600_7": "Yaṁ pana cetiyassa santakena saddhiṁ saṅghassa santakaṁ ṭhapitaṁ hoti,",
  "atk-vin01a2:600_8": "taṁ cetiyasantake rakkhāpite rakkhitameva hotīti evaṁ vaṭṭati.",
  "atk-vin01a2:600_9": "Pakkhavārena uposathāgārādīni rakkhatopi pamādavasena naṭṭhaṁ gīvāyevāti.",
  "atk-vin01a2:601_0": "Upanidhikathā niṭṭhitā.",
  "atk-vin01a2:602_0": "Suṅkaghātakathā",
  "atk-vin01a2:603_0": "113.",
  "atk-vin01a2:603_1": "Suṅkaṁ tato hanantīti suṅkaghātaṁ;",
  "atk-vin01a2:603_2": "suṅkaṭṭhānassetaṁ adhivacanaṁ.",
  "atk-vin01a2:603_3": "Tañhi yasmā tato suṅkārahaṁ bhaṇḍaṁ suṅkaṁ adatvā nīharantā rañño suṅkaṁ hananti vināsenti,",
  "atk-vin01a2:603_4": "tasmā suṅkaghātanti vuttaṁ.",
  "atk-vin01a2:603_5": "Tatra pavisitvāti tatra pabbatakhaṇḍādīsu raññā paricchedaṁ katvā ṭhapite suṅkaṭṭhāne pavisitvā.",
  "atk-vin01a2:603_6": "Rājaggaṁ bhaṇḍanti rājārahaṁ bhaṇḍaṁ;",
  "atk-vin01a2:603_7": "yato rañño pañcamāsakaṁ vā atirekapañcamāsakaṁ vā agghanakaṁ suṅkaṁ dātabbaṁ hoti,",
  "atk-vin01a2:603_8": "taṁ bhaṇḍanti attho.",
  "atk-vin01a2:603_9": "Rājakantipi pāṭho,",
  "atk-vin01a2:603_10": "ayamevattho.",
  "atk-vin01a2:603_11": "Theyyacittoti “ito rañño suṅkaṁ na dassāmī”ti theyyacittaṁ uppādetvā taṁ bhaṇḍaṁ āmasati, dukkaṭaṁ.",
  "atk-vin01a2:603_12": "Ṭhapitaṭṭhānato gahetvā thavikāya vā pakkhipati,",
  "atk-vin01a2:603_13": "paṭicchannaṭṭhāne vā ūrunā saddhiṁ bandhati,",
  "atk-vin01a2:603_14": "thullaccayaṁ.",
  "atk-vin01a2:603_15": "Suṅkaṭṭhānena paricchinnattā ṭhānācāvanaṁ na hoti.",
  "atk-vin01a2:603_16": "Suṅkaṭṭhānaparicchedaṁ dutiyaṁ pādaṁ atikkāmeti,",
  "atk-vin01a2:603_17": "pārājikaṁ.",
  "atk-vin01a2:604_0": "Bahisuṅkaghātaṁ pātetīti rājapurisānaṁ aññavihitabhāvaṁ passitvā anto ṭhitova bahi patanatthāya khipati.",
  "atk-vin01a2:604_1": "Tañce avassaṁ patanakaṁ,",
  "atk-vin01a2:604_2": "hatthato muttamatte pārājikaṁ.",
  "atk-vin01a2:604_3": "Tañce rukkhe vā khāṇumhi vā paṭihataṁ balavavātavegukkhittaṁ vā hutvā puna antoyeva patati, rakkhati.",
  "atk-vin01a2:604_4": "Puna gaṇhitvā khipati,",
  "atk-vin01a2:604_5": "pubbe vuttanayeneva pārājikaṁ.",
  "atk-vin01a2:604_6": "Bhūmiyaṁ patitvā vaṭṭantaṁ puna anto pavisati,",
  "atk-vin01a2:604_7": "pārājikameva.",
  "atk-vin01a2:604_8": "Kurundīsaṅkhepaṭṭhakathāsu pana “sace bahi patitaṁ ṭhatvā vaṭṭantaṁ pavisati,",
  "atk-vin01a2:604_9": "pārājikaṁ.",
  "atk-vin01a2:604_10": "Sace atiṭṭhamānaṁyeva vaṭṭitvā pavisati rakkhatī”ti vuttaṁ.",
  "atk-vin01a2:605_0": "Anto ṭhatvā hatthena vā pādena vā yaṭṭhiyā vā vaṭṭeti,",
  "atk-vin01a2:605_1": "aññena vā vaṭṭāpeti,",
  "atk-vin01a2:605_2": "sace aṭṭhatvā vaṭṭamānaṁ gataṁ,",
  "atk-vin01a2:605_3": "pārājikaṁ.",
  "atk-vin01a2:605_4": "Anto ṭhatvā bahi gacchantaṁ rakkhati,",
  "atk-vin01a2:605_5": "“vaṭṭitvā gamissatī”ti vā “añño naṁ vaṭṭessatī”ti vā anto ṭhapitaṁ pacchā sayaṁ vā vaṭṭamānaṁ aññena vā vaṭṭitaṁ bahi gacchati,",
  "atk-vin01a2:605_6": "rakkhatiyeva.",
  "atk-vin01a2:605_7": "Suddhacittena ṭhapite pana tathā gacchante vattabbameva natthi.",
  "atk-vin01a2:605_8": "Dve puṭake ekābaddhe katvā suṅkaṭṭhānasīmantare ṭhapeti,",
  "atk-vin01a2:605_9": "kiñcāpi bahipuṭake suṅkaṁ pādaṁ agghati,",
  "atk-vin01a2:605_10": "tena saddhiṁ ekābaddhatāya pana anto puṭako rakkhati.",
  "atk-vin01a2:605_11": "Sace pana parivattetvā abbhantarimaṁ bahi ṭhapeti,",
  "atk-vin01a2:605_12": "pārājikaṁ.",
  "atk-vin01a2:605_13": "Kājepi ekabaddhaṁ katvā ṭhapite eseva nayo.",
  "atk-vin01a2:605_14": "Sace pana abandhitvā kājakoṭiyaṁ ṭhapitamattameva hoti,",
  "atk-vin01a2:605_15": "pārājikaṁ.",
  "atk-vin01a2:606_0": "Gacchante yāne vā assapiṭṭhiādīsu vā ṭhapeti “bahi nīharissatī”ti nīhaṭepi avahāro natthi,",
  "atk-vin01a2:606_1": "bhaṇḍadeyyampi na hoti. Kasmā?",
  "atk-vin01a2:606_2": "“Atra paviṭṭhassa suṅkaṁ gaṇhantū”ti vuttattā idañca suṅkaṭṭhānassa bahi ṭhitaṁ,",
  "atk-vin01a2:606_3": "na ca tena nītaṁ,",
  "atk-vin01a2:606_4": "tasmā neva bhaṇḍadeyyaṁ na pārājikaṁ.",
  "atk-vin01a2:607_0": "Ṭhitayānādīsu ṭhapite vinā tassa payogaṁ gatesu theyyacittepi sati nevatthi avahāro.",
  "atk-vin01a2:607_1": "Yadi pana ṭhapetvā yānādīni pājento atikkāmeti,",
  "atk-vin01a2:607_2": "hatthisuttādīsu vā kataparicayattā purato ṭhatvā “ehi,",
  "atk-vin01a2:607_3": "re”ti pakkosati,",
  "atk-vin01a2:607_4": "sīmātikkame pārājikaṁ.",
  "atk-vin01a2:607_5": "Eḷakalomasikkhāpade imasmiṁ ṭhāne aññaṁ harāpeti, anāpatti,",
  "atk-vin01a2:607_6": "idha pārājikaṁ.",
  "atk-vin01a2:607_7": "Tatra aññassa yāne vā bhaṇḍe vā ajānantassa pakkhipitvā tiyojanaṁ atikkāmeti,",
  "atk-vin01a2:607_8": "nissaggiyāni hontīti pācittiyaṁ.",
  "atk-vin01a2:607_9": "Idha anāpatti.",
  "atk-vin01a2:608_0": "Suṅkaṭṭhāne suṅkaṁ datvāva gantuṁ vaṭṭati.",
  "atk-vin01a2:608_1": "Eko ābhogaṁ katvā gacchati “sace ‘suṅkaṁ dehī’ti vakkhanti, dassāmi;",
  "atk-vin01a2:608_2": "no ce vakkhanti,",
  "atk-vin01a2:608_3": "gamissāmī”ti.",
  "atk-vin01a2:608_4": "Taṁ disvā eko suṅkiko “eso bhikkhu gacchati,",
  "atk-vin01a2:608_5": "gaṇhatha naṁ suṅka”nti vadati,",
  "atk-vin01a2:608_6": "aparo “kuto pabbajitassa suṅkaṁ,",
  "atk-vin01a2:608_7": "gacchatū”ti vadati,",
  "atk-vin01a2:608_8": "laddhakappaṁ hoti,",
  "atk-vin01a2:608_9": "gantabbaṁ.",
  "atk-vin01a2:608_10": "“Bhikkhūnaṁ suṅkaṁ adatvā gantuṁ na vaṭṭati,",
  "atk-vin01a2:608_11": "gaṇha upāsakā”ti vutte pana “bhikkhussa suṅkaṁ gaṇhantehi pattacīvaraṁ gahetabbaṁ bhavissati, kiṁ tena,",
  "atk-vin01a2:608_12": "gacchatū”ti vuttepi laddhakappameva.",
  "atk-vin01a2:608_13": "Sacepi suṅkikā niddāyanti vā,",
  "atk-vin01a2:608_14": "jūtaṁ vā kīḷanti,",
  "atk-vin01a2:608_15": "yattha katthaci vā gatā,",
  "atk-vin01a2:608_16": "ayañca “kuhiṁ suṅkikā”ti pakkositvāpi na passati,",
  "atk-vin01a2:608_17": "laddhakappameva.",
  "atk-vin01a2:608_18": "Sacepi suṅkaṭṭhānaṁ patvā aññavihito,",
  "atk-vin01a2:608_19": "kiñci cintento vā sajjhāyanto vā manasikāraṁ anuyuñjanto vā corahatthisīhabyagghādīhi sahasā vuṭṭhāya samanubaddho vā,",
  "atk-vin01a2:608_20": "mahāmeghaṁ uṭṭhitaṁ disvā purato sālaṁ pavisitukāmo vā hutvā taṁ ṭhānaṁ atikkamati,",
  "atk-vin01a2:608_21": "laddhakappameva.",
  "atk-vin01a2:609_0": "Suṅkaṁpariharatīti ettha upacāraṁ okkamitvā kiñcāpi pariharati, avahāroyevāti",
  "atk-vin01a2:610_0": "Kurundaṭṭhakathāyaṁ vuttaṁ.",
  "atk-vin01a2:610_1": "Mahāaṭṭhakathāyaṁpana “‘pariharantaṁ rājapurisā viheṭhentī’ti kevalaṁ ādīnavaṁ dassetvā upacāraṁ okkamitvā pariharato dukkaṭaṁ,",
  "atk-vin01a2:610_2": "anokkamitvā pariharato anāpattī”ti vuttaṁ.",
  "atk-vin01a2:610_3": "Idaṁ pāḷiyā sameti.",
  "atk-vin01a2:610_4": "Ettha dvīhi leḍḍupātehi upacāro paricchinditabboti.",
  "atk-vin01a2:611_0": "Suṅkaghātakathā niṭṭhitā.",
  "atk-vin01a2:612_0": "Pāṇakathā",
  "atk-vin01a2:613_0": "114.",
  "atk-vin01a2:613_1": "Ito parasmiṁ ekaṁsena avahārappahonakapāṇaṁ dassento “manussapāṇo”ti āha.",
  "atk-vin01a2:613_2": "Tampi bhujissaṁ harantassa avahāro natthi.",
  "atk-vin01a2:613_3": "Yopi bhujisso mātarā vā pitarā vā āṭhapito hoti,",
  "atk-vin01a2:613_4": "attanā vā attano upari katvā paññāsaṁ vā saṭṭhiṁ vā aggahesi,",
  "atk-vin01a2:613_5": "tampi harantassa avahāro natthi;",
  "atk-vin01a2:613_6": "dhanaṁ pana gataṭṭhāne vaḍḍhati.",
  "atk-vin01a2:613_7": "Antojātaka-dhanakkīta-karamarānītappabhedaṁ pana dāsaṁyeva harantassa avahāro hoti.",
  "atk-vin01a2:613_8": "Tameva hi sandhāya idaṁ vuttaṁ –",
  "atk-vin01a2:613_9": "“pāṇo nāma manussapāṇo vuccatī”ti.",
  "atk-vin01a2:613_10": "Ettha ca gehadāsiyā kucchimhi dāsassa jāto antojātako,",
  "atk-vin01a2:613_11": "dhanena kīto dhanakkīto,",
  "atk-vin01a2:613_12": "paradesato paharitvā ānetvā dāsabyaṁ upagamito karamarānītoti veditabbo.",
  "atk-vin01a2:613_13": "Evarūpaṁ pāṇaṁ “harissāmī”ti āmasati, dukkaṭaṁ.",
  "atk-vin01a2:613_14": "Hatthe vā pāde vā gahetvā ukkhipanto phandāpeti,",
  "atk-vin01a2:613_15": "thullaccayaṁ.",
  "atk-vin01a2:613_16": "Ukkhipitvā palāyitukāmo kesaggamattampi ṭhitaṭṭhānato atikkāmeti,",
  "atk-vin01a2:613_17": "pārājikaṁ.",
  "atk-vin01a2:613_18": "Kesesu vā hatthesu vā gahetvā kaḍḍhati,",
  "atk-vin01a2:613_19": "padavārena kāretabbo.",
  "atk-vin01a2:614_0": "Padasānessāmīti tajjento vā paharanto vā “ito gacchāhī”ti vadati,",
  "atk-vin01a2:614_1": "tena vuttadisābhāgaṁ gacchantassa dutiyapadavārena pārājikaṁ.",
  "atk-vin01a2:614_2": "Yepi tena saddhiṁ ekacchandā honti,",
  "atk-vin01a2:614_3": "sabbesaṁ ekakkhaṇe pārājikaṁ.",
  "atk-vin01a2:614_4": "Bhikkhu dāsaṁ disvā sukhadukkhaṁ pucchitvā vā apucchitvā vā “gaccha,",
  "atk-vin01a2:614_5": "palāyitvā sukhaṁ jīvā”ti vadati,",
  "atk-vin01a2:614_6": "so ce palāyati,",
  "atk-vin01a2:614_7": "dutiyapadavāre pārājikaṁ.",
  "atk-vin01a2:614_8": "Taṁ attano samīpaṁ āgataṁ añño “palāyā”ti vadati,",
  "atk-vin01a2:614_9": "sace bhikkhusataṁ paṭipāṭiyā attano samīpamāgataṁ vadati,",
  "atk-vin01a2:614_10": "sabbesaṁ pārājikaṁ.",
  "atk-vin01a2:614_11": "Yo pana vegasā palāyantaṁyeva “palāya,",
  "atk-vin01a2:614_12": "yāva taṁ sāmikā na gaṇhantī”ti bhaṇati,",
  "atk-vin01a2:614_13": "anāpatti pārājikassa.",
  "atk-vin01a2:614_14": "Sace pana saṇikaṁ gacchantaṁ bhaṇati,",
  "atk-vin01a2:614_15": "so ca tassa vacanena sīghaṁ gacchati,",
  "atk-vin01a2:614_16": "pārājikaṁ.",
  "atk-vin01a2:614_17": "Palāyitvā aññaṁ gāmaṁ vā desaṁ vā gataṁ disvā tatopi palāpentassa pārājikameva.",
  "atk-vin01a2:615_0": "Adinnādānaṁ nāma pariyāyena muccati. Yo hi evaṁ vadati – “tvaṁ idha kiṁ karosi,",
  "atk-vin01a2:616_0": "Kiṁ te palāyituṁ na vaṭṭatīti vā,",
  "atk-vin01a2:616_1": "kiṁ katthaci gantvā sukhaṁ jīvituṁ na vaṭṭatīti vā,",
  "atk-vin01a2:616_2": "dāsadāsiyo palāyitvā amukaṁ nāma padesaṁ gantvā sukhaṁ jīvantī”ti vā,",
  "atk-vin01a2:616_3": "so ca tassa vacanaṁ sutvā palāyati,",
  "atk-vin01a2:616_4": "avahāro natthi.",
  "atk-vin01a2:616_5": "Yopi “mayaṁ amukaṁ nāma padesaṁ gacchāma,",
  "atk-vin01a2:616_6": "tatrāgatā sukhaṁ jīvanti,",
  "atk-vin01a2:616_7": "amhehi ca saddhiṁ gacchantānaṁ antarāmaggepi pātheyyādīhi kilamatho natthī”ti vatvā sukhaṁ attanā saddhiṁ",
  "atk-vin01a2:616_8": "āgacchantaṁ gahetvā gacchati maggagamanavasena,",
  "atk-vin01a2:616_9": "na theyyacittena;",
  "atk-vin01a2:616_10": "nevatthi avahāro.",
  "atk-vin01a2:616_11": "Antarāmagge ca coresu uṭṭhitesu “are! Corā uṭṭhitā,",
  "atk-vin01a2:616_12": "vegena palāya,",
  "atk-vin01a2:616_13": "ehi yāhī”ti vadantassāpi corantarāya mocanatthāya vuttattā avahāraṁ na vadantīti.",
  "atk-vin01a2:617_0": "Pāṇakathā niṭṭhitā.",
  "atk-vin01a2:618_0": "Apadakathā",
  "atk-vin01a2:619_0": "Apadesu ahi nāma sassāmiko ahituṇḍikādīhi gahitasappo; yaṁ kīḷāpentā",
  "atk-vin01a2:620_0": "Aḍḍhampi pādampi kahāpaṇampi labhanti,",
  "atk-vin01a2:620_1": "muñcantāpi hiraññaṁ vā suvaṇṇaṁ vā gahetvāva muñcanti.",
  "atk-vin01a2:620_2": "Te kassaci bhikkhuno nisinnokāsaṁ gantvā sappakaraṇḍaṁ ṭhapetvā niddāyanti vā,",
  "atk-vin01a2:620_3": "katthaci vā gacchanti,",
  "atk-vin01a2:620_4": "tatra ce so bhikkhu theyyacittena taṁ karaṇḍaṁ āmasati, dukkaṭaṁ.",
  "atk-vin01a2:620_5": "Phandāpeti,",
  "atk-vin01a2:620_6": "thullaccayaṁ.",
  "atk-vin01a2:620_7": "Ṭhānā cāveti,",
  "atk-vin01a2:620_8": "pārājikaṁ.",
  "atk-vin01a2:620_9": "Sace pana karaṇḍakaṁ ugghāṭetvā sappaṁ gīvāya gaṇhāti, dukkaṭaṁ.",
  "atk-vin01a2:620_10": "Uddharati,",
  "atk-vin01a2:620_11": "thullaccayaṁ.",
  "atk-vin01a2:620_12": "Ujukaṁ katvā uddharantassa karaṇḍatalato sappassa naṅguṭṭhe kesaggamatte mutte pārājikaṁ.",
  "atk-vin01a2:620_13": "Ghaṁsitvā kaḍḍhantassa naṅguṭṭhe mukhavaṭṭito muttamatte pārājikaṁ.",
  "atk-vin01a2:620_14": "Karaṇḍamukhaṁ īsakaṁ vivaritvā pahāraṁ vā datvā “ehi,",
  "atk-vin01a2:620_15": "re”ti nāmena pakkositvā nikkhāmeti,",
  "atk-vin01a2:620_16": "pārājikaṁ.",
  "atk-vin01a2:620_17": "Tatheva vivaritvā maṇḍūkasaddaṁ vā mūsikasaddaṁ vā lājāvikiraṇaṁ vā katvā nāmena pakkosati,",
  "atk-vin01a2:620_18": "accharaṁ vā paharati,",
  "atk-vin01a2:620_19": "evaṁ nikkhantepi pārājikaṁ.",
  "atk-vin01a2:620_20": "Mukhaṁ avivaritvāpi evaṁ kate chāto sappo sīsena karaṇḍapuṭaṁ āhacca okāsaṁ katvā palāyati,",
  "atk-vin01a2:620_21": "pārājikameva.",
  "atk-vin01a2:620_22": "Sace pana mukhe vivarite sayameva sappo nikkhamitvā palāyati,",
  "atk-vin01a2:620_23": "bhaṇḍadeyyaṁ.",
  "atk-vin01a2:620_24": "Athāpi mukhaṁ vivaritvā vā avivaritvā vā kevalaṁ maṇḍūkamūsikasaddaṁ lājāvikiraṇameva ca karoti,",
  "atk-vin01a2:620_25": "na nāmaṁ gahetvā pakkosati,",
  "atk-vin01a2:620_26": "na accharaṁ vā paharati,",
  "atk-vin01a2:620_27": "sappo ca chātattā “maṇḍūkādīni khādissāmī”ti nikkhamitvā palāyati,",
  "atk-vin01a2:620_28": "bhaṇḍadeyyameva.",
  "atk-vin01a2:620_29": "Maccho kevalaṁ idha apadaggahaṇena āgato.",
  "atk-vin01a2:620_30": "Yaṁ panettha vattabbaṁ,",
  "atk-vin01a2:620_31": "taṁ udakaṭṭhe vuttamevāti.",
  "atk-vin01a2:621_0": "Apadakathā niṭṭhitā.",
  "atk-vin01a2:622_0": "Dvipadakathā",
  "atk-vin01a2:623_0": "115.",
  "atk-vin01a2:623_1": "Dvipadesu –",
  "atk-vin01a2:623_2": "ye avaharituṁ sakkā,",
  "atk-vin01a2:623_3": "te dassento “manussā pakkhajātā”ti āha.",
  "atk-vin01a2:623_4": "Devatā pana avaharituṁ na sakkā.",
  "atk-vin01a2:623_5": "Pakkhā jātā etesanti pakkhajātā.",
  "atk-vin01a2:623_6": "Te lomapakkhā cammapakkhā aṭṭhipakkhāti tividhā.",
  "atk-vin01a2:623_7": "Tattha morakukkuṭādayo lomapakkhā,",
  "atk-vin01a2:623_8": "vagguliādayo cammapakkhā,",
  "atk-vin01a2:623_9": "bhamarādayo aṭṭhipakkhāti veditabbā.",
  "atk-vin01a2:623_10": "Te sabbepi manussā ca pakkhajātā ca kevalaṁ idha dvipadaggahaṇena āgatā.",
  "atk-vin01a2:623_11": "Yaṁ panettha vattabbaṁ,",
  "atk-vin01a2:623_12": "taṁ ākāsaṭṭhe ca pāṇe ca vuttanayamevāti.",
  "atk-vin01a2:624_0": "Dvipadakathā niṭṭhitā.",
  "atk-vin01a2:625_0": "Catuppadakathā",
  "atk-vin01a2:626_0": "116.",
  "atk-vin01a2:626_1": "Catuppadesu –",
  "atk-vin01a2:626_2": "pasukāti pāḷiyaṁ āgatāvasesā sabbā catuppadajātīti veditabbā.",
  "atk-vin01a2:626_3": "Hatthiādayo pākaṭāyeva.",
  "atk-vin01a2:626_4": "Tattha theyyacittena hatthiṁ āmasantassa dukkaṭaṁ,",
  "atk-vin01a2:626_5": "phandāpentassa thullaccayaṁ.",
  "atk-vin01a2:626_6": "Yo pana mahābalo balamadena taruṇaṁ bhiṅkacchāpaṁ nābhimūle sīsena uccāretvā gaṇhanto cattāro pāde,",
  "atk-vin01a2:626_7": "soṇḍaṁ ca bhūmito kesaggamattampi moceti,",
  "atk-vin01a2:626_8": "pārājikaṁ.",
  "atk-vin01a2:626_9": "Hatthī pana koci hatthisālāyaṁ bandhitvā ṭhapito hoti,",
  "atk-vin01a2:626_10": "koci abaddhova tiṭṭhati,",
  "atk-vin01a2:626_11": "koci antovatthumhi tiṭṭhati,",
  "atk-vin01a2:626_12": "koci rājaṅgaṇe tiṭṭhati,",
  "atk-vin01a2:626_13": "tattha hatthisālāyaṁ gīvāya bandhitvā ṭhapitassa gīvābandhanañca cattāro ca pādāti pañca ṭhānāni honti.",
  "atk-vin01a2:626_14": "Gīvāya ca ekasmiñca pāde ayasaṅkhalikāya baddhassa cha ṭhānāni.",
  "atk-vin01a2:626_15": "Gīvāya ca dvīsu ca pādesu baddhassa satta ṭhānāni.",
  "atk-vin01a2:626_16": "Tesaṁ vasena phandāpanaṭhānācāvanāni veditabbāni.",
  "atk-vin01a2:626_17": "Abaddhassa sakalā hatthisālā ṭhānaṁ.",
  "atk-vin01a2:626_18": "Tato atikkamane,",
  "atk-vin01a2:626_19": "pārājikaṁ.",
  "atk-vin01a2:626_20": "Antovatthumhi ṭhitassa sakalaṁ antovatthumeva ṭhānaṁ.",
  "atk-vin01a2:626_21": "Tassa vatthudvārātikkamane pārājikaṁ.",
  "atk-vin01a2:626_22": "Rājaṅgaṇe ṭhitassa sakalanagaraṁ ṭhānaṁ.",
  "atk-vin01a2:626_23": "Tassa nagaradvārātikkamane pārājikaṁ.",
  "atk-vin01a2:626_24": "Bahinagare ṭhitassa ṭhitaṭṭhānameva ṭhānaṁ.",
  "atk-vin01a2:626_25": "Taṁ haranto padavārena kāretabbo.",
  "atk-vin01a2:626_26": "Nipannassa ekameva ṭhānaṁ.",
  "atk-vin01a2:626_27": "Taṁ theyyacittena uṭṭhāpentassa uṭṭhitamatte pārājikaṁ.",
  "atk-vin01a2:626_28": "Assepi ayameva vinicchayo.",
  "atk-vin01a2:626_29": "Sace pana so catūsu pādesu baddho hoti,",
  "atk-vin01a2:626_30": "aṭṭha ṭhānāni veditabbāni.",
  "atk-vin01a2:626_31": "Esa nayo oṭṭhepi.",
  "atk-vin01a2:627_0": "Goṇopi koci gehe bandhitvā ṭhapito hoti.",
  "atk-vin01a2:627_1": "Koci abaddhova tiṭṭhati,",
  "atk-vin01a2:627_2": "koci pana vaje bandhitvā ṭhapito hoti,",
  "atk-vin01a2:627_3": "koci abaddhova tiṭṭhati.",
  "atk-vin01a2:627_4": "Tattha gehe bandhitvā ṭhapitassa cattāro pādā,",
  "atk-vin01a2:627_5": "bandhanañcāti pañca ṭhānāni;",
  "atk-vin01a2:627_6": "abaddhassa sakalaṁ gehaṁ.",
  "atk-vin01a2:627_7": "Vajepi baddhassa pañca ṭhānāni.",
  "atk-vin01a2:627_8": "Abaddhassa sakalo vajo.",
  "atk-vin01a2:627_9": "Taṁ vajadvāraṁ atikkāmeti,",
  "atk-vin01a2:627_10": "pārājikaṁ.",
  "atk-vin01a2:627_11": "Vajaṁ bhinditvā haranto khaṇḍadvāraṁ atikkāmeti,",
  "atk-vin01a2:627_12": "pārājikaṁ.",
  "atk-vin01a2:627_13": "Dvāraṁ vā vivaritvā vajaṁ vā bhinditvā bahi ṭhito nāmena pakkositvā nikkhāmeti,",
  "atk-vin01a2:627_14": "pārājikaṁ.",
  "atk-vin01a2:627_15": "Sākhābhaṅgaṁ dassetvā pakkosantassāpi eseva nayo.",
  "atk-vin01a2:627_16": "Dvāraṁ avivaritvā vajaṁ abhinditvā sākhābhaṅgaṁ cāletvā pakkosati,",
  "atk-vin01a2:627_17": "goṇo chātatāya vajaṁ laṅghetvā nikkhamati,",
  "atk-vin01a2:627_18": "pārājikameva.",
  "atk-vin01a2:627_19": "Sace pana dvāre vivarite vaje vā bhinne sayameva nikkhamati,",
  "atk-vin01a2:627_20": "bhaṇḍadeyyaṁ.",
  "atk-vin01a2:627_21": "Dvāraṁ vivaritvā vā avivaritvā vā vajampi bhinditvā vā abhinditvā vā kevalaṁ sākhābhaṅgaṁ cāleti,",
  "atk-vin01a2:627_22": "na pakkosati,",
  "atk-vin01a2:627_23": "goṇo chātatāya padasā vā laṅghetvā vā nikkhamati,",
  "atk-vin01a2:627_24": "bhaṇḍadeyyameva.",
  "atk-vin01a2:627_25": "Eko majjhe gāme baddho ṭhito,",
  "atk-vin01a2:627_26": "eko nipanno.",
  "atk-vin01a2:627_27": "Ṭhitagoṇassa pañca ṭhānāni honti,",
  "atk-vin01a2:627_28": "nipannassa dve ṭhānāni;",
  "atk-vin01a2:627_29": "tesaṁ vasena phandāpanaṭhānācāvanāni veditabbāni.",
  "atk-vin01a2:628_0": "Yo pana nipannaṁ anuṭṭhāpetvā tattheva ghāteti,",
  "atk-vin01a2:628_1": "bhaṇḍadeyyaṁ.",
  "atk-vin01a2:628_2": "Suparikkhitte pana dvārayutte gāme ṭhitagoṇassa sakalagāmo ṭhānaṁ.",
  "atk-vin01a2:628_3": "Aparikkhitte ṭhitassa vā carantassa vā pādehi akkantaṭṭhānameva ṭhānaṁ gadrabhapasukāsupi ayameva vinicchayoti.",
  "atk-vin01a2:629_0": "Catuppadakathā niṭṭhitā.",
  "atk-vin01a2:630_0": "Bahuppadakathā",
  "atk-vin01a2:631_0": "117.",
  "atk-vin01a2:631_1": "Bahuppadesu –",
  "atk-vin01a2:631_2": "sace ekāya satapadiyā vatthu pūrati,",
  "atk-vin01a2:631_3": "taṁ padasā nentassa navanavuti thullaccayāni,",
  "atk-vin01a2:631_4": "ekaṁ pārājikaṁ.",
  "atk-vin01a2:631_5": "Sesaṁ vuttanayamevāti.",
  "atk-vin01a2:632_0": "Bahuppadakathā niṭṭhitā.",
  "atk-vin01a2:633_0": "Ocarakakathā",
  "atk-vin01a2:634_0": "118.",
  "atk-vin01a2:634_1": "Ocaratīti ocarako,",
  "atk-vin01a2:634_2": "tattha tattha anto anupavisatīti vuttaṁ hoti.",
  "atk-vin01a2:634_3": "Ocaritvāti sallakkhetvā,",
  "atk-vin01a2:634_4": "upadhāretvāti attho.",
  "atk-vin01a2:634_5": "Ācikkhatīti parakulesu vā vihārādīsu vā duṭṭhapitaṁ asaṁvihitārakkhaṁ bhaṇḍaṁ aññassa corakammaṁ kātuṁ paṭibalassa āroceti.",
  "atk-vin01a2:634_6": "Āpatti ubhinnaṁ pārājikassāti avassaṁ hāriye bhaṇḍe ocarakassa āṇattikkhaṇe itarassa ṭhānācāvaneti evaṁ āpatti ubhinnaṁ pārājikassa.",
  "atk-vin01a2:634_7": "Yo pana “puriso gehe natthi,",
  "atk-vin01a2:634_8": "bhaṇḍaṁ asukasmiṁ nāma padese ṭhapitaṁ asaṁvihitārakkhaṁ,",
  "atk-vin01a2:634_9": "dvāraṁ asaṁvutaṁ,",
  "atk-vin01a2:634_10": "gatamatteneva sakkā harituṁ,",
  "atk-vin01a2:634_11": "natthi nāma koci purisakārūpajīvī,",
  "atk-vin01a2:634_12": "yo taṁ gantvā hareyyā”tiādinā nayena pariyāyakathaṁ karoti,",
  "atk-vin01a2:634_13": "tañca sutvā añño “ahaṁ dāni harissāmī”ti gantvā harati,",
  "atk-vin01a2:634_14": "tassa ṭhānācāvane pārājikaṁ,",
  "atk-vin01a2:634_15": "itarassa pana anāpatti.",
  "atk-vin01a2:634_16": "Pariyāyena hi adinnādānato muccatīti.",
  "atk-vin01a2:635_0": "Ocarakakathā niṭṭhitā.",
  "atk-vin01a2:636_0": "Oṇirakkhakathā",
  "atk-vin01a2:637_0": "Oṇiṁ rakkhatīti oṇirakkho. Yo parena attano vasanaṭṭhāne ābhataṁ bhaṇḍaṁ “idaṁ",
  "atk-vin01a2:638_0": "Tāva, bhante,",
  "atk-vin01a2:638_1": "muhuttaṁ oloketha,",
  "atk-vin01a2:638_2": "yāva ahaṁ idaṁ nāma kiccaṁ katvā āgacchāmī”ti vutto rakkhati,",
  "atk-vin01a2:638_3": "tassetaṁ adhivacanaṁ.",
  "atk-vin01a2:638_4": "Tenevāha –",
  "atk-vin01a2:638_5": "“oṇirakkho nāma āhaṭaṁ bhaṇḍaṁ gopento”ti.",
  "atk-vin01a2:638_6": "Tattha oṇirakkho yebhuyyena bandhitvā laggetvā ṭhapitabhaṇḍaṁ amocetvāva heṭṭhā pasibbakaṁ vā puṭakaṁ",
  "atk-vin01a2:638_7": "vā chinditvā kiñcimattaṁ gahetvā sibbanādiṁ puna pākatikaṁ karoti,",
  "atk-vin01a2:638_8": "“evaṁ gaṇhissāmī”ti āmasanādīni karontassa anurupā āpattiyo veditabbāti.",
  "atk-vin01a2:639_0": "Oṇirakkhakathā niṭṭhitā.",
  "atk-vin01a2:640_0": "Saṁvidāvahārakathā",
  "atk-vin01a2:641_0": "Saṁvidhāya avahāro saṁvidāvahāro;",
  "atk-vin01a2:641_1": "aññamaññasaññattiyā katāvahāroti vuttaṁ hoti.",
  "atk-vin01a2:641_2": "Saṁvidahitvāti ekacchandatāya ekajjhāsayatāya sammantayitvāti attho.",
  "atk-vin01a2:641_3": "Tatrāyaṁ vinicchayo –",
  "atk-vin01a2:641_4": "sambahulā bhikkhū “asukaṁ nāma gehaṁ gantvā,",
  "atk-vin01a2:641_5": "chadanaṁ vā bhinditvā,",
  "atk-vin01a2:641_6": "sandhiṁ vā chinditvā bhaṇḍaṁ harissāmā”ti saṁvidahitvā gacchanti.",
  "atk-vin01a2:641_7": "Tesu eko bhaṇḍaṁ avaharati.",
  "atk-vin01a2:641_8": "Tassuddhāre sabbesaṁ pārājikaṁ.",
  "atk-vin01a2:641_9": "Parivārepi cetaṁ vuttaṁ –",
  "atk-vin01a2:642_0": "“Caturo janā saṁvidhāya, garubhaṇḍaṁ avāharuṁ;",
  "atk-vin01a2:643_0": "Tayo pārājikā, eko na pārājiko;",
  "atk-vin01a2:644_0": "Pañhā mesā kusalehi cintitā”ti. ;",
  "atk-vin01a2:645_0": "Tassāyaṁ attho –",
  "atk-vin01a2:645_1": "cattāro janā ācariyantevāsikā chamāsakaṁ garubhaṇḍaṁ āharitukāmā jātā.",
  "atk-vin01a2:645_2": "Tattha ācariyo “tvaṁ ekaṁ māsakaṁ hara,",
  "atk-vin01a2:645_3": "tvaṁ ekaṁ,",
  "atk-vin01a2:645_4": "tvaṁ ekaṁ,",
  "atk-vin01a2:645_5": "ahaṁ tayo harissāmī”ti āha.",
  "atk-vin01a2:645_6": "Antevāsikesu pana paṭhamo “tumhe, bhante,",
  "atk-vin01a2:645_7": "tayo haratha,",
  "atk-vin01a2:645_8": "tvaṁ ekaṁ hara,",
  "atk-vin01a2:645_9": "tvaṁ ekaṁ,",
  "atk-vin01a2:645_10": "ahaṁ ekaṁ harissāmī”ti āha.",
  "atk-vin01a2:645_11": "Itarepi dve evameva āhaṁsu.",
  "atk-vin01a2:645_12": "Tattha antevāsikesu ekamekassa ekeko māsako sāhatthiko hoti,",
  "atk-vin01a2:645_13": "tena nesaṁ dukkaṭāpattiyo;",
  "atk-vin01a2:645_14": "pañca āṇattikā,",
  "atk-vin01a2:645_15": "tehi tiṇṇampi pārājikaṁ.",
  "atk-vin01a2:645_16": "Ācariyassa pana tayo sāhatthikā,",
  "atk-vin01a2:645_17": "tehissa thullaccayaṁ.",
  "atk-vin01a2:645_18": "Tayo āṇattikā,",
  "atk-vin01a2:645_19": "tehipi thullaccayameva.",
  "atk-vin01a2:645_20": "Imasmiñhi adinnādānasikkhāpade sāhatthikaṁ vā āṇattikassa,",
  "atk-vin01a2:645_21": "āṇattikaṁ vā sāhatthikassa aṅgaṁ na hoti.",
  "atk-vin01a2:645_22": "Sāhatthikaṁ pana sāhatthikeneva kāretabbaṁ,",
  "atk-vin01a2:645_23": "āṇattikaṁ āṇattikeneva.",
  "atk-vin01a2:645_24": "Tena vuttaṁ –",
  "atk-vin01a2:645_25": "“caturo janā saṁvidhāya…pe…",
  "atk-vin01a2:645_26": "pañhā mesā kusalehi cintitā”ti.",
  "atk-vin01a2:646_0": "Apica saṁvidāvahāre asammohatthaṁ “ekabhaṇḍaṁ ekaṭṭhānaṁ,",
  "atk-vin01a2:646_1": "ekabhaṇḍaṁ nānāṭhānaṁ;",
  "atk-vin01a2:646_2": "nānābhaṇḍaṁ ekaṭṭhānaṁ,",
  "atk-vin01a2:646_3": "nānābhaṇḍaṁ nānāṭhāna”nti idampi catukkaṁ atthato sallakkhetabbaṁ.",
  "atk-vin01a2:646_4": "Tattha ekabhaṇḍaṁ ekaṭṭhānanti ekakulassa āpaṇaphalake pañcamāsakaṁ bhaṇḍaṁ duṭṭhapitaṁ disvā sambahulā bhikkhū ekaṁ āṇāpenti “gacchetaṁ āharā”ti,",
  "atk-vin01a2:646_5": "tassuddhāre sabbesaṁ pārājikaṁ.",
  "atk-vin01a2:646_6": "Ekabhaṇḍaṁ nānāṭhānanti ekakulassa pañcasu āpaṇaphalakesu ekekamāsakaṁ duṭṭhapitaṁ disvā sambahulā ekaṁ āṇāpenti “gacchete āharā”ti,",
  "atk-vin01a2:646_7": "pañcamassa māsakassa uddhāre sabbesaṁ pārājikaṁ.",
  "atk-vin01a2:646_8": "Nānābhaṇḍaṁ ekaṭṭhānanti bahūnaṁ santakaṁ pañcamāsakaṁ vā atirekapañcamāsakaṁ vā agghanakaṁ bhaṇḍaṁ ekasmiṁ",
  "atk-vin01a2:646_9": "ṭhāne duṭṭhapitaṁ disvā sambahulā ekaṁ āṇāpenti “gacchetaṁ āharā”ti,",
  "atk-vin01a2:646_10": "tassuddhāre sabbesaṁ pārājikaṁ.",
  "atk-vin01a2:646_11": "Nānābhaṇḍaṁ nānāṭhānanti pañcannaṁ kulānaṁ pañcasu āpaṇaphalakesu ekekamāsakaṁ duṭṭhapitaṁ disvā sambahulā ekaṁ āṇāpenti “gacchete āharā”ti,",
  "atk-vin01a2:646_12": "pañcamassa māsakassa uddhāre sabbesaṁ pārājikanti.",
  "atk-vin01a2:647_0": "Saṁvidāvahārakathā niṭṭhitā.",
  "atk-vin01a2:648_0": "Saṅketakammakathā",
  "atk-vin01a2:649_0": "119.Saṅketakammanti sañjānanakammaṁ;",
  "atk-vin01a2:649_1": "kālaparicchedavasena saññāṇakaraṇanti attho.",
  "atk-vin01a2:649_2": "Ettha ca “purebhattaṁ avaharā”ti vutte ajja vā purebhattaṁ avaharatu, sve vā,",
  "atk-vin01a2:649_3": "anāgate vā saṁvacchare,",
  "atk-vin01a2:649_4": "natthi visaṅketo;",
  "atk-vin01a2:649_5": "ubhinnampi ocarake vuttanayeneva pārājikaṁ.",
  "atk-vin01a2:649_6": "Sace pana “ajja purebhattaṁ avaharā”ti vutte sve purebhattaṁ avaharati,",
  "atk-vin01a2:649_7": "“ajjā”ti niyāmitaṁ taṁ saṅketaṁ atikkamma pacchā avahaṭaṁ hoti.",
  "atk-vin01a2:649_8": "Sace “sve purebhattaṁ avaharā”ti vutte ajja purebhattaṁ avaharati,",
  "atk-vin01a2:649_9": "“sve”ti niyāmitaṁ taṁ saṅketaṁ appatvā pure avahaṭaṁ hoti;",
  "atk-vin01a2:649_10": "evaṁ avaharantassa avahārakasseva pārājikaṁ,",
  "atk-vin01a2:649_11": "mūlaṭṭhassa anāpatti.",
  "atk-vin01a2:649_12": "“Sve purebhatta”nti vutte tadaheva vā sve pacchābhattaṁ vā harantopi taṁ saṅketaṁ pure ca pacchā ca haratīti veditabbo.",
  "atk-vin01a2:649_13": "Esa nayo pacchābhattarattindivesupi.",
  "atk-vin01a2:649_14": "Purimayāma-majjhimayāma-pacchimayāma-kāḷajuṇha-māsa-utu-saṁvaccharādivasenāpi cettha saṅketavisaṅketatā veditabbā.",
  "atk-vin01a2:649_15": "“Purebhattaṁ harā”ti vutte “purebhattameva harissāmī”ti vāyamantassa pacchābhattaṁ hoti;",
  "atk-vin01a2:649_16": "ettha kathanti?",
  "atk-vin01a2:649_17": "Mahāsumatthero tāva āha –",
  "atk-vin01a2:649_18": "“purebhattapayogova eso,",
  "atk-vin01a2:649_19": "tasmā mūlaṭṭho na muccatī”ti.",
  "atk-vin01a2:649_20": "Mahāpadumatthero panāha –",
  "atk-vin01a2:649_21": "“kālaparicchedaṁ atikkantattā visaṅketaṁ,",
  "atk-vin01a2:649_22": "tasmā mūlaṭṭho muccatī”ti.",
  "atk-vin01a2:650_0": "Saṅketakammakathā niṭṭhitā.",
  "atk-vin01a2:651_0": "Nimittakammakathā",
  "atk-vin01a2:652_0": "120.Nimittakammanti saññuppādanatthaṁ kassaci nimittassa karaṇaṁ,",
  "atk-vin01a2:652_1": "taṁ “akkhiṁ vā nikhaṇissāmī”tiādinā nayena tidhā vuttaṁ.",
  "atk-vin01a2:652_2": "Aññampi panettha hatthalaṅghana-pāṇippahāraaṅguliphoṭana-gīvunnāmana-ukkāsanādianekappakāraṁ saṅgahetabbaṁ.",
  "atk-vin01a2:652_3": "Sesamettha saṅketakamme vuttanayamevāti.",
  "atk-vin01a2:653_0": "Nimittakammakathā niṭṭhitā.",
  "atk-vin01a2:654_0": "Āṇattikathā",
  "atk-vin01a2:655_0": "121.",
  "atk-vin01a2:655_1": "Idāni etesveva saṅketakammanimittakammesu asammohatthaṁ “bhikkhu bhikkhuṁ āṇāpetī”tiādimāha.",
  "atk-vin01a2:655_2": "Tattha so taṁ maññamāno tanti so avahārako yaṁ āṇāpakena nimittasaññaṁ katvā vuttaṁ,",
  "atk-vin01a2:655_3": "taṁ etanti maññamāno tameva avaharati,",
  "atk-vin01a2:655_4": "ubhinnaṁ pārājikaṁ.",
  "atk-vin01a2:655_5": "So taṁ maññamāno aññanti yaṁ avaharāti vuttaṁ,",
  "atk-vin01a2:655_6": "taṁ etanti maññamāno aññaṁ tasmiṁyeva ṭhāne ṭhapitaṁ avaharati,",
  "atk-vin01a2:655_7": "mūlaṭṭhassa anāpatti.",
  "atk-vin01a2:655_8": "Aññaṁ maññamāno tanti āṇāpakena nimittasaññaṁ katvā vuttabhaṇḍaṁ appagghaṁ,",
  "atk-vin01a2:655_9": "idaṁ aññaṁ tasseva samīpe ṭhapitaṁ sārabhaṇḍanti evaṁ aññaṁ maññamāno tameva avaharati,",
  "atk-vin01a2:655_10": "ubhinnampi pārājikaṁ.",
  "atk-vin01a2:655_11": "Aññaṁ maññamāno aññanti purimanayeneva idaṁ aññaṁ tasseva samīpe ṭhapitaṁ sārabhaṇḍanti maññati,",
  "atk-vin01a2:655_12": "tañce aññameva hoti,",
  "atk-vin01a2:655_13": "tasseva pārājikaṁ.",
  "atk-vin01a2:656_0": "Itthannāmassa pāvadātiādīsu eko ācariyo tayo buddharakkhita-dhammarakkhita-saṅgharakkhitanāmakā antevāsikā daṭṭhabbā.",
  "atk-vin01a2:656_1": "Tattha bhikkhu bhikkhuṁ āṇāpetīti ācariyo kiñci bhaṇḍaṁ katthaci sallakkhetvā tassa haraṇatthāya buddharakkhitaṁ āṇāpeti.",
  "atk-vin01a2:656_2": "Itthannāmassa pāvadāti gaccha tvaṁ,",
  "atk-vin01a2:656_3": "buddharakkhita,",
  "atk-vin01a2:656_4": "etamatthaṁ dhammarakkhitassa pāvada.",
  "atk-vin01a2:656_5": "Itthannāmo itthannāmassa pāvadatūti dhammarakkhitopi saṅgharakkhitassa pāvadatu.",
  "atk-vin01a2:656_6": "Itthannāmo itthannāmaṁ bhaṇḍaṁ avaharatūti evaṁ tayā āṇattena dhammarakkhitena āṇatto saṅgharakkhito itthannāmaṁ bhaṇḍaṁ avaharatu,",
  "atk-vin01a2:656_7": "so hi amhesu vīrajātiko paṭibalo imasmiṁ kammeti.",
  "atk-vin01a2:656_8": "Āpatti dukkaṭassāti evaṁ āṇāpentassa ācariyassa tāva dukkaṭaṁ.",
  "atk-vin01a2:656_9": "Sace pana sā āṇatti yathādhippāyaṁ gacchati,",
  "atk-vin01a2:656_10": "yaṁ parato thullaccayaṁ vuttaṁ,",
  "atk-vin01a2:656_11": "āṇattikkhaṇe tadeva hoti.",
  "atk-vin01a2:656_12": "Atha taṁ bhaṇḍaṁ avassaṁ hāriyaṁ hoti,",
  "atk-vin01a2:656_13": "yaṁ parato “sabbesaṁ āpatti pārājikassā”ti vuttaṁ,",
  "atk-vin01a2:656_14": "tato imassa taṅkhaṇeyeva pārājikaṁ hotīti ayaṁ yutti sabbattha veditabbā.",
  "atk-vin01a2:657_0": "So itarassa ārocetīti buddharakkhito dhammarakkhitassa,",
  "atk-vin01a2:657_1": "dhammarakkhito ca saṅgharakkhitassa “amhākaṁ ācariyo evaṁ vadati –",
  "atk-vin01a2:657_2": "‘itthannāmaṁ kira bhaṇḍaṁ avahara,",
  "atk-vin01a2:657_3": "tvaṁ kira amhesu ca vīrapuriso”’ti āroceti,",
  "atk-vin01a2:657_4": "evaṁ tesampi dukkaṭaṁ.",
  "atk-vin01a2:657_5": "Avahārako paṭiggaṇhātīti “sādhu harissāmī”ti saṅgharakkhito sampaṭicchati.",
  "atk-vin01a2:657_6": "Mūlaṭṭhassa āpatti thullaccayassāti saṅgharakkhitena paṭiggahitamatte ācariyassa thullaccayaṁ,",
  "atk-vin01a2:657_7": "mahājano hi tena pāpe niyojitoti.",
  "atk-vin01a2:657_8": "So taṁ bhaṇḍanti so ce saṅgharakkhito taṁ bhaṇḍaṁ avaharati,",
  "atk-vin01a2:657_9": "sabbesaṁ catunnampi janānaṁ pārājikaṁ.",
  "atk-vin01a2:657_10": "Na kevalañca catunnaṁ,",
  "atk-vin01a2:657_11": "etena upāyena visaṅketaṁ akatvā paramparāya āṇāpentaṁ samaṇasataṁ samaṇasahassaṁ vā hotu,",
  "atk-vin01a2:657_12": "sabbesaṁ pārājikameva.",
  "atk-vin01a2:658_0": "Dutiyavāre –",
  "atk-vin01a2:658_1": "so aññaṁ āṇāpetīti so ācariyena āṇatto buddharakkhito dhammarakkhitaṁ adisvā vā avattukāmo vā hutvā saṅgharakkhitameva",
  "atk-vin01a2:658_2": "upasaṅkamitvā “amhākaṁ ācariyo evamāha –",
  "atk-vin01a2:658_3": "‘itthannāmaṁ kira bhaṇḍaṁ avaharā”’ti āṇāpeti.",
  "atk-vin01a2:658_4": "Āpatti dukkaṭassāti āṇattiyā tāva buddharakkhitassa dukkaṭaṁ.",
  "atk-vin01a2:658_5": "Paṭiggaṇhāti,",
  "atk-vin01a2:658_6": "āpatti dukkaṭassāti saṅgharakkhitena sampaṭicchite mūlaṭṭhasseva dukkaṭanti veditabbaṁ.",
  "atk-vin01a2:658_7": "Sace pana so taṁ bhaṇḍaṁ avaharati,",
  "atk-vin01a2:658_8": "āṇāpakassa ca buddharakkhitassa,",
  "atk-vin01a2:658_9": "avahārakassa ca saṅgharakkhitassāti ubhinnampi pārājikaṁ.",
  "atk-vin01a2:658_10": "Mūlaṭṭhassa pana ācariyassa visaṅketattā pārājikena anāpatti.",
  "atk-vin01a2:658_11": "Dhammarakkhitassa ajānanatāya sabbena sabbaṁ anāpatti.",
  "atk-vin01a2:658_12": "Buddharakkhito pana dvinnaṁ sotthibhāvaṁ katvā attanā naṭṭho.",
  "atk-vin01a2:659_0": "Ito paresu catūsu āṇattivāresu paṭhame tāva so gantvā puna paccāgacchatīti bhaṇḍaṭṭhānaṁ gantvā anto",
  "atk-vin01a2:659_1": "ca bahi ca ārakkhaṁ disvā avaharituṁ asakkonto āgacchati.",
  "atk-vin01a2:659_2": "Yadā sakkosi,",
  "atk-vin01a2:659_3": "tadāti kiṁ ajjeva avahaṭaṁ hoti?",
  "atk-vin01a2:659_4": "Gaccha yadā sakkosi tadā naṁ avaharāti.",
  "atk-vin01a2:659_5": "Āpatti dukkaṭassāti evaṁ puna āṇattiyāpi dukkaṭameva hoti.",
  "atk-vin01a2:659_6": "Sace pana taṁ bhaṇḍaṁ avassaṁ hāriyaṁ hoti,",
  "atk-vin01a2:659_7": "atthasādhakacetanā nāma maggānantaraphalasadisā,",
  "atk-vin01a2:659_8": "tasmā ayaṁ āṇattikkhaṇeyeva pārājiko.",
  "atk-vin01a2:659_9": "Sacepi avahārako saṭṭhivassātikkamena taṁ bhaṇḍaṁ avaharati,",
  "atk-vin01a2:659_10": "āṇāpako ca antarāyeva kālaṁ vā karoti,",
  "atk-vin01a2:659_11": "hīnāya vā āvattati;",
  "atk-vin01a2:659_12": "assamaṇova hutvā kālaṁ vā karissati,",
  "atk-vin01a2:659_13": "hīnāya vā āvattissati,",
  "atk-vin01a2:659_14": "avahārakassa pana avahārakkhaṇeyeva pārājikaṁ.",
  "atk-vin01a2:660_0": "Dutiyavāre – yasmā taṁ saṇikaṁ vā bhaṇanto tassa vā badhiratāya “mā avaharī”ti",
  "atk-vin01a2:661_0": "Etaṁ vacanaṁ na sāveti,",
  "atk-vin01a2:661_1": "tasmā mūlaṭṭho na mutto.",
  "atk-vin01a2:661_2": "Tatiyavāre –",
  "atk-vin01a2:661_3": "pana sāvitattā mutto.",
  "atk-vin01a2:661_4": "Catutthavāre –",
  "atk-vin01a2:661_5": "tena ca sāvitattā,",
  "atk-vin01a2:661_6": "itarena ca “sādhū”ti sampaṭicchitvā oratattā ubhopi muttāti.",
  "atk-vin01a2:662_0": "Āṇattikathā niṭṭhitā.",
  "atk-vin01a2:663_0": "Āpattibhedaṁ",
  "atk-vin01a2:664_0": "122.",
  "atk-vin01a2:664_1": "Idāni tattha tattha ṭhānā cāvanavasena vuttassa adinnādānassa aṅgaṁ vatthubhedena ca āpattibhedaṁ dassento “pañcahi ākārehī”tiādimāha.",
  "atk-vin01a2:664_2": "Tattha pañcahi ākārehīti pañcahi kāraṇehi;",
  "atk-vin01a2:664_3": "pañcahi aṅgehīti vuttaṁ hoti.",
  "atk-vin01a2:664_4": "Tatrāyaṁ saṅkhepattho –",
  "atk-vin01a2:664_5": "adinnaṁ ādiyantassa “parapariggahitañca hotī”tiādinā nayena vuttehi pañcahākārehi pārājikaṁ hoti,",
  "atk-vin01a2:664_6": "na tato ūnehīti.",
  "atk-vin01a2:664_7": "Tatrime pañca ākārā –",
  "atk-vin01a2:664_8": "parapariggahitaṁ,",
  "atk-vin01a2:664_9": "parapariggahitasaññitā,",
  "atk-vin01a2:664_10": "parikkhārassa garukabhāvo,",
  "atk-vin01a2:664_11": "theyyacittaṁ,",
  "atk-vin01a2:664_12": "ṭhānācāvananti.",
  "atk-vin01a2:664_13": "Ito parehi pana dvīhi vārehi lahuke parikkhāre vatthubhedena thullaccayañca dukkaṭañca dassitaṁ.",
  "atk-vin01a2:665_0": "125.“Chahākārehī”tiādinā nayena vuttavārattaye pana na sakasaññitā,",
  "atk-vin01a2:665_1": "na vissāsaggāhitā,",
  "atk-vin01a2:665_2": "na tāvakālikatā,",
  "atk-vin01a2:665_3": "parikkhārassa garukabhāvo,",
  "atk-vin01a2:665_4": "theyyacittaṁ,",
  "atk-vin01a2:665_5": "ṭhānācāvananti evaṁ cha ākārā veditabbā.",
  "atk-vin01a2:665_6": "Vatthubhedena panetthāpi paṭhamavāre pārājikaṁ.",
  "atk-vin01a2:665_7": "Dutiyatatiyesu thullaccayadukkaṭāni vuttāni.",
  "atk-vin01a2:665_8": "Tato paresu pana tīsu vāresu vijjamānepi vatthubhede vatthussa parehi apariggahitattā dukkaṭameva vuttaṁ.",
  "atk-vin01a2:665_9": "Tatra yadetaṁ “na ca parapariggahita”nti vuttaṁ,",
  "atk-vin01a2:665_10": "taṁ anajjhāvutthakaṁ vā hotu chaḍḍitaṁ chinnamūlakaṁ assāmikavatthu,",
  "atk-vin01a2:665_11": "attano santakaṁ vā,",
  "atk-vin01a2:665_12": "ubhayampi “na ca parapariggahita”ntveva saṅkhyaṁ gacchati.",
  "atk-vin01a2:665_13": "Yasmā panettha parapariggahitasaññā ca atthi,",
  "atk-vin01a2:665_14": "theyyacittena ca gahitaṁ,",
  "atk-vin01a2:665_15": "tasmā anāpatti na vuttāti.",
  "atk-vin01a2:666_0": "Āpattibhedaṁ niṭṭhitaṁ.",
  "atk-vin01a2:667_0": "Anāpattibhedaṁ",
  "atk-vin01a2:668_0": "131.",
  "atk-vin01a2:668_1": "Evaṁ vatthuvasena ca cittavasena ca āpattibhedaṁ dassetvā idāni anāpattibhedaṁ dassento “anāpatti sasaññissā”tiādimāha.",
  "atk-vin01a2:668_2": "Tattha sasaññissāti sakasaññissa,",
  "atk-vin01a2:668_3": "“mayhaṁ santakaṁ idaṁ bhaṇḍa”nti evaṁ sasaññissa parabhaṇḍampi gaṇhato gahaṇe anāpatti,",
  "atk-vin01a2:668_4": "gahitaṁ pana puna dātabbaṁ.",
  "atk-vin01a2:668_5": "Sace sāmikehi “dehī”ti vutto na deti,",
  "atk-vin01a2:668_6": "tesaṁ dhuranikkhepe pārājikaṁ.",
  "atk-vin01a2:669_0": "Vissāsaggāheti vissāsaggahaṇepi anāpatti.",
  "atk-vin01a2:669_1": "Vissāsaggāhalakkhaṇaṁ pana iminā suttena jānitabbaṁ –",
  "atk-vin01a2:669_2": "“anujānāmi,",
  "atk-vin01a2:669_3": "bhikkhave,",
  "atk-vin01a2:669_4": "pañcahaṅgehi samannāgatassa vissāsaṁ gahetuṁ –",
  "atk-vin01a2:669_5": "sandiṭṭho ca hoti,",
  "atk-vin01a2:669_6": "sambhatto ca,",
  "atk-vin01a2:669_7": "ālapito ca,",
  "atk-vin01a2:669_8": "jīvati ca,",
  "atk-vin01a2:669_9": "gahite ca attamano”ti.",
  "atk-vin01a2:669_10": "Tattha sandiṭṭhoti diṭṭhamattakamitto,",
  "atk-vin01a2:669_11": "sambhattoti daḷhamitto,",
  "atk-vin01a2:669_12": "ālapitoti “mama santakaṁ yaṁ icchasi,",
  "atk-vin01a2:669_13": "taṁ gaṇheyyāsi,",
  "atk-vin01a2:669_14": "āpucchitvā gahaṇe kāraṇaṁ natthī”ti vutto.",
  "atk-vin01a2:669_15": "Jīvatīti anuṭṭhānaseyyāya sayitopi yāva jīvitindriyupacchedaṁ na pāpuṇāti.",
  "atk-vin01a2:669_16": "Gahite ca attamanoti gahite tuṭṭhacitto hoti,",
  "atk-vin01a2:669_17": "evarūpassa santakaṁ “gahite me attamano bhavissatī”ti jānantena gahetuṁ vaṭṭati.",
  "atk-vin01a2:669_18": "Anavasesapariyādānavasena cetāni pañcaṅgāni vuttāni.",
  "atk-vin01a2:669_19": "Vissāsaggāho pana tīhi aṅgehi ruhati –",
  "atk-vin01a2:669_20": "sandiṭṭho, jīvati,",
  "atk-vin01a2:669_21": "gahite attamano;",
  "atk-vin01a2:669_22": "sambhatto, jīvati,",
  "atk-vin01a2:669_23": "gahite attamano; ālapito, jīvati,",
  "atk-vin01a2:669_24": "gahite attamanoti.",
  "atk-vin01a2:670_0": "Yo pana na jīvati,",
  "atk-vin01a2:670_1": "na ca gahite attamano hoti;",
  "atk-vin01a2:670_2": "tassa santakaṁ vissāsaggāhena gahitampi puna dātabbaṁ.",
  "atk-vin01a2:670_3": "Dadamānena ca matakadhanaṁ tāva ye tassa dhane issarā gahaṭṭhā vā pabbajitā vā,",
  "atk-vin01a2:670_4": "tesaṁ dātabbaṁ.",
  "atk-vin01a2:670_5": "Anattamanassa santakaṁ tasseva dātabbaṁ.",
  "atk-vin01a2:670_6": "Yo pana paṭhamaṁyeva “suṭṭhu kataṁ tayā mama santakaṁ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "atk-vin01a2:670_7": "paccāharāpetuṁ na labhati.",
  "atk-vin01a2:670_8": "Yopi adātukāmo cittena pana adhivāseti,",
  "atk-vin01a2:670_9": "na kiñci vadati,",
  "atk-vin01a2:670_10": "sopi puna paccāharāpetuṁ na labhati.",
  "atk-vin01a2:670_11": "Yo pana “mayā tumhākaṁ santakaṁ gahitaṁ vā paribhuttaṁ vā”ti vutte “gahitaṁ vā hotu paribhuttaṁ vā,",
  "atk-vin01a2:670_12": "mayā pana taṁ kenacideva karaṇīyena ṭhapitaṁ,",
  "atk-vin01a2:670_13": "pākatikaṁ kātuṁ vaṭṭatī”ti vadati.",
  "atk-vin01a2:670_14": "Ayaṁ paccāharāpetuṁ labhati.",
  "atk-vin01a2:671_0": "Tāvakāliketi “paṭidassāmi paṭikarissāmī”ti evaṁ gaṇhantassa tāvakālikepi gahaṇe anāpatti.",
  "atk-vin01a2:671_1": "Gahitaṁ pana sace bhaṇḍasāmiko puggalo vā gaṇo vā “tuyhevetaṁ hotū”ti anujānāti,",
  "atk-vin01a2:671_2": "iccetaṁ kusalaṁ.",
  "atk-vin01a2:671_3": "No ce anujānāti,",
  "atk-vin01a2:671_4": "āharāpente dātabbaṁ.",
  "atk-vin01a2:671_5": "Saṅghasantakaṁ pana paṭidātumeva vaṭṭati.",
  "atk-vin01a2:672_0": "Petapariggaheti ettha pana pettivisaye upapannāpi kālaṁ katvā tasmiṁyeva attabhāve nibbattāpi cātumahārājikādayo",
  "atk-vin01a2:672_1": "devāpi sabbe “petā” tveva saṅkhyaṁ gatā,",
  "atk-vin01a2:672_2": "tesaṁ pariggahe anāpatti.",
  "atk-vin01a2:672_3": "Sacepi hi sakko devarājā āpaṇaṁ pasāretvā nisinno hoti,",
  "atk-vin01a2:672_4": "dibbacakkhuko ca bhikkhu taṁ ñatvā attano cīvaratthāya satasahassagghanakampi sāṭakaṁ tassa “mā gaṇha,",
  "atk-vin01a2:672_5": "mā gaṇhā”ti vadantassāpi gahetvā gacchati, vaṭṭati.",
  "atk-vin01a2:672_6": "Devatā pana uddissa balikammaṁ karontehi rukkhādīsu laggitasāṭake vattabbameva natthi.",
  "atk-vin01a2:673_0": "Tiracchānagatapariggaheti tiracchānagatānampi pariggahe anāpatti.",
  "atk-vin01a2:673_1": "Sacepi hi nāgarājā vā supaṇṇamāṇavako vā manussarūpena āpaṇaṁ pasāreti,",
  "atk-vin01a2:673_2": "tato cassa santakaṁ koci bhikkhu purimanayeneva gahetvā gacchati, vaṭṭati.",
  "atk-vin01a2:673_3": "Sīho vā byaggho vā migamahiṁsādayo vadhitvā khādanto jighacchāpīḷito āditova na vāretabbo.",
  "atk-vin01a2:673_4": "Anatthampi hi kareyya.",
  "atk-vin01a2:673_5": "Yadi pana thoke khāyite vāretuṁ sakkoti,",
  "atk-vin01a2:673_6": "vāretvā gahetuṁ vaṭṭati.",
  "atk-vin01a2:673_7": "Senādayopi āmisaṁ gahetvā gacchante pātāpetvā gaṇhituṁ vaṭṭati.",
  "atk-vin01a2:674_0": "Paṁsukūlasaññissāti assāmikaṁ “idaṁ paṁsukūla”nti evaṁsaññissāpi gahaṇe anāpatti.",
  "atk-vin01a2:674_1": "Sace pana taṁ sassāmikaṁ hoti,",
  "atk-vin01a2:674_2": "āharāpente dātabbaṁ.",
  "atk-vin01a2:674_3": "Ummattakassāti pubbe vuttappakārassa ummattakassāpi anāpatti.",
  "atk-vin01a2:674_4": "Ādikammikassāti idha dhaniyo ādikammiko,",
  "atk-vin01a2:674_5": "tassa anāpatti.",
  "atk-vin01a2:674_6": "Avasesānaṁ pana rajakabhaṇḍikādicorānaṁ chabbaggiyādīnaṁ āpattiyevāti.",
  "atk-vin01a2:675_0": "Anāpattibhedaṁ niṭṭhitaṁ.",
  "atk-vin01a2:676_0": "Padabhājanīyavaṇṇanā niṭṭhitā.",
  "atk-vin01a2:677_0": "Pakiṇṇakakathā",
  "atk-vin01a2:678_0": "Samuṭṭhānañca kiriyā, atho saññā sacittakaṁ;",
  "atk-vin01a2:679_0": "Lokavajjañca kammañca, kusalaṁ vedanāya cāti.",
  "atk-vin01a2:680_0": "Imasmiṁ pana pakiṇṇake idaṁ sikkhāpadaṁ tisamuṭṭhānaṁ –",
  "atk-vin01a2:680_1": "sāhatthikaṁ kāyato ca cittato ca samuṭṭhāti,",
  "atk-vin01a2:680_2": "āṇattikaṁ vācato ca cittato ca samuṭṭhāti,",
  "atk-vin01a2:680_3": "sāhatthikāṇattikaṁ kāyato ca vācato ca cittato ca samuṭṭhāti.",
  "atk-vin01a2:680_4": "Kiriyāsamuṭṭhānañca,",
  "atk-vin01a2:680_5": "karontoyeva hi etaṁ āpajjati na akaronto.",
  "atk-vin01a2:680_6": "“Adinnaṁ ādiyāmī”ti saññāya abhāvena muccanato saññāvimokkhaṁ,",
  "atk-vin01a2:680_7": "sacittakaṁ,",
  "atk-vin01a2:680_8": "lokavajjaṁ,",
  "atk-vin01a2:680_9": "kāyakammaṁ,",
  "atk-vin01a2:680_10": "vacīkammaṁ,",
  "atk-vin01a2:680_11": "akusalacittaṁ,",
  "atk-vin01a2:680_12": "tuṭṭho vā bhīto vā majjhatto vā taṁ āpajjatīti tivedananti sabbaṁ paṭhamasikkhāpade vuttanayeneva veditabbaṁ.",
  "atk-vin01a2:681_0": "Pakiṇṇakakathā niṭṭhitā.",
  "atk-vin01a2:682_0": "Vinītavatthuvaṇṇanā",
  "atk-vin01a2:683_0": "132. Vinītavatthukathāsu chabbaggiyavatthu anupaññattiyaṁ vuttameva.",
  "atk-vin01a2:684_0": "Dutiyavatthumhi –",
  "atk-vin01a2:684_1": "cittaṁ nāma puthujjanānaṁ rāgādivasena pakatiṁ vijahitvā dhāvati sandhāvati vidhāvati.",
  "atk-vin01a2:684_2": "Sace bhagavā kāyavacīdvārabhedaṁ vināpi cittuppādamattena āpattiṁ paññapeyya,",
  "atk-vin01a2:684_3": "ko sakkuṇeyya anāpattikaṁ attānaṁ kātuṁ! Tenāha –",
  "atk-vin01a2:684_4": "“anāpatti bhikkhu cittuppāde”ti.",
  "atk-vin01a2:684_5": "Cittavasikena pana na bhavitabbaṁ,",
  "atk-vin01a2:684_6": "paṭisaṅkhānabalena cittaṁ nivāretabbamevāti.",
  "atk-vin01a2:685_0": "133-4.",
  "atk-vin01a2:685_1": "Āmasana-phandāpana-ṭhānācāvanavatthūni uttānatthāneva.",
  "atk-vin01a2:685_2": "Tato parāni ca theyyacitto bhūmito aggahesīti vatthupariyosānāni.",
  "atk-vin01a2:686_0": "135.",
  "atk-vin01a2:686_1": "Niruttipathavatthusmiṁ 1.329 ādiyīti gaṇhi,",
  "atk-vin01a2:686_2": "“corosi tva”nti parāmasi.",
  "atk-vin01a2:686_3": "Itaro pana “kena avahaṭa”nti vutte “mayā avahaṭa”nti pucchāsabhāgena paṭiññaṁ adāsi.",
  "atk-vin01a2:686_4": "Yadi hi itarena “kena gahitaṁ,",
  "atk-vin01a2:686_5": "kena apanītaṁ,",
  "atk-vin01a2:686_6": "kena ṭhapita”nti vuttaṁ abhavissa,",
  "atk-vin01a2:686_7": "atha ayampi “mayā gahitaṁ, apanītaṁ,",
  "atk-vin01a2:686_8": "ṭhapita”nti vā vadeyya.",
  "atk-vin01a2:686_9": "Mukhaṁ nāma bhuñjanatthāya ca kathanatthāya ca kataṁ,",
  "atk-vin01a2:686_10": "theyyacittaṁ pana vinā avahāro natthi.",
  "atk-vin01a2:686_11": "Tenāha bhagavā –",
  "atk-vin01a2:686_12": "“anāpatti bhikkhu niruttipathe”ti.",
  "atk-vin01a2:686_13": "Vohāravacanamatte anāpattīti attho.",
  "atk-vin01a2:686_14": "Tato paraṁ veṭhanavatthu pariyosānaṁ sabbaṁ uttānatthameva.",
  "atk-vin01a2:687_0": "137.",
  "atk-vin01a2:687_1": "Abhinnasarīravatthusmiṁ adhivatthoti sāṭakataṇhāya tasmiṁyeva sarīre nibbatto.",
  "atk-vin01a2:687_2": "Anādiyantoti tassa vacanaṁ agaṇhanto,",
  "atk-vin01a2:687_3": "ādaraṁ vā akaronto.",
  "atk-vin01a2:687_4": "Taṁ sarīraṁ uṭṭhahitvāti peto attano ānubhāvena taṁ sarīraṁ uṭṭhāpesi.",
  "atk-vin01a2:687_5": "Tena vuttaṁ –",
  "atk-vin01a2:687_6": "“taṁ sarīraṁ uṭṭhahitvā”ti.",
  "atk-vin01a2:687_7": "Dvāraṁ thakesīti bhikkhussa susānasamīpeyeva vihāro,",
  "atk-vin01a2:687_8": "tasmā bhīrukajātiko bhikkhu khippameva tattha pavisitvā dvāraṁ thakesi.",
  "atk-vin01a2:687_9": "Tattheva paripatīti dvāre thakite peto sāṭake nirālayo hutvā taṁ sarīraṁ pahāya yathākammaṁ gato,",
  "atk-vin01a2:687_10": "tasmā taṁ sarīraṁ tattheva paripati,",
  "atk-vin01a2:687_11": "patitanti vuttaṁ hoti.",
  "atk-vin01a2:688_0": "Abhinne sarīreti abbhuṇhe allasarīre paṁsukūlaṁ na gahetabbaṁ,",
  "atk-vin01a2:688_1": "gaṇhantassa evarūpā upaddavā honti,",
  "atk-vin01a2:688_2": "dukkaṭañca āpajjati.",
  "atk-vin01a2:688_3": "Bhinne pana gahetuṁ vaṭṭati.",
  "atk-vin01a2:688_4": "Kittāvatā pana bhinnaṁ hoti?",
  "atk-vin01a2:688_5": "Kāka-kulala-soṇa-siṅgālādīhi mukhatuṇḍakena vā dāṭhāya vā īsakaṁ phālitamattenāpi.",
  "atk-vin01a2:688_6": "Yassa pana patato ghaṁsanena chavimattaṁ chinnaṁ hoti,",
  "atk-vin01a2:688_7": "cammaṁ acchinnaṁ,",
  "atk-vin01a2:688_8": "etaṁ abhinnameva;",
  "atk-vin01a2:688_9": "camme pana chinne bhinnaṁ.",
  "atk-vin01a2:688_10": "Yassāpi sajīvakāleyeva pabhinnā gaṇḍakuṭṭhapiḷakā vā vaṇo vā hoti,",
  "atk-vin01a2:688_11": "idampi bhinnaṁ.",
  "atk-vin01a2:688_12": "Tatiyadivasato pabhuti uddhumātakādibhāvena kuṇapabhāvaṁ upagatampi bhinnameva.",
  "atk-vin01a2:688_13": "Sabbena sabbaṁ pana abhinnepi susānagopakehi vā aññehi vā manussehi gāhāpetuṁ vaṭṭati.",
  "atk-vin01a2:688_14": "No ce aññaṁ labhati,",
  "atk-vin01a2:688_15": "satthakena vā kenaci vā vaṇaṁ katvā gahetabbaṁ.",
  "atk-vin01a2:688_16": "Visabhāgasarīre pana satiṁ upaṭṭhapetvā samaṇasaññaṁ uppādetvā sīse vā hatthapādapiṭṭhiyaṁ vā vaṇaṁ katvā gahetuṁ vaṭṭati.",
  "atk-vin01a2:689_0": "Kusasaṅkāmanavatthukathā",
  "atk-vin01a2:690_0": "138.",
  "atk-vin01a2:690_1": "Tadanantare vatthusmiṁ kusaṁ saṅkāmetvā cīvaraṁ aggahesīti pubbe “ādiyeyyā”ti imassa padassa atthavaṇṇanāyaṁ",
  "atk-vin01a2:690_2": "nāmamattena dassitesu theyyāvahāra-pasayhāvahāra-parikappāvahārapaacchannāvahāra-kusāvahāresu kusāvahārena",
  "atk-vin01a2:690_3": "avaharīti attho.",
  "atk-vin01a2:691_0": "Imesaṁ pana avahārānaṁ evaṁ nānattaṁ veditabbaṁ –",
  "atk-vin01a2:691_1": "yo hi koci sassāmikaṁ bhaṇḍaṁ rattibhāge vā divasabhāge vā sandhicchedādīni katvā adissamāno avaharati,",
  "atk-vin01a2:691_2": "kūṭamānakūṭakahāpaṇādīhi vā vañcetvā gaṇhāti,",
  "atk-vin01a2:691_3": "tassevaṁ gaṇhato avahāro “theyyāvahāro”ti veditabbo.",
  "atk-vin01a2:692_0": "Yo pana pare pasayha balasā abhibhuyya,",
  "atk-vin01a2:692_1": "atha vā pana santajjetvā bhayaṁ dassetvā tesaṁ santakaṁ gaṇhāti,",
  "atk-vin01a2:692_2": "panthaghāta-gāmaghātādīni karontā dāmarikacorā viya kodhavasena paragharavilopaṁ karontā attano pattabalito",
  "atk-vin01a2:692_3": "ca adhikaṁ balakkārena gaṇhantā rāja-rājamahāmattādayo viya;",
  "atk-vin01a2:692_4": "tassevaṁ gaṇhato avahāro “pasayhāvahāro”ti veditabbo.",
  "atk-vin01a2:693_0": "Parikappetvā gaṇhato pana avahāro “parikappāvahāro”ti vuccati,",
  "atk-vin01a2:693_1": "so bhaṇḍaparikappa-okāsaparikappavasena duvidho.",
  "atk-vin01a2:693_2": "Tatrāyaṁ bhaṇḍaparikappo –",
  "atk-vin01a2:693_3": "idhekacco sāṭakatthiko antogabbhaṁ pavisitvā “sace sāṭako bhavissati,",
  "atk-vin01a2:693_4": "gaṇhissāmi;",
  "atk-vin01a2:693_5": "sace suttaṁ,",
  "atk-vin01a2:693_6": "na gaṇhissāmī”ti parikappetvā andhakāre pasibbakaṁ gaṇhāti,",
  "atk-vin01a2:693_7": "sāṭako ce tatra hoti,",
  "atk-vin01a2:693_8": "uddhāreyeva pārājikaṁ.",
  "atk-vin01a2:693_9": "Suttaṁ ce hoti, rakkhati.",
  "atk-vin01a2:693_10": "Bahi nīharitvā muñcitvā “sutta”nti ñatvā puna āharitvā yathāṭhāne ṭhapeti,",
  "atk-vin01a2:693_11": "rakkhatiyeva.",
  "atk-vin01a2:693_12": "“Sutta”nti ñatvāpi “yaṁ laddhaṁ,",
  "atk-vin01a2:693_13": "taṁ gahetabba”nti gacchati,",
  "atk-vin01a2:693_14": "padavārena kāretabbo.",
  "atk-vin01a2:693_15": "Bhūmiyaṁ ṭhapetvā gaṇhāti,",
  "atk-vin01a2:693_16": "uddhāre pārājikaṁ. “Coro,",
  "atk-vin01a2:693_17": "coro”ti sāmikehi pariyuṭṭhito chaḍḍetvā palāyati, rakkhati.",
  "atk-vin01a2:693_18": "Sāmikā taṁ disvā gaṇhanti,",
  "atk-vin01a2:693_19": "iccetaṁ kusalaṁ.",
  "atk-vin01a2:693_20": "Añño ce koci gaṇhāti,",
  "atk-vin01a2:693_21": "bhaṇḍadeyyaṁ.",
  "atk-vin01a2:693_22": "Atha nivattesu sāmikesu sayameva taṁ disvā “pagevetaṁ mayā nīhaṭaṁ,",
  "atk-vin01a2:693_23": "mama dāni santaka”nti gaṇhāti, rakkhati;",
  "atk-vin01a2:693_24": "bhaṇḍadeyyaṁ pana hoti.",
  "atk-vin01a2:693_25": "“Sace suttaṁ bhavissati,",
  "atk-vin01a2:693_26": "gaṇhissāmi;",
  "atk-vin01a2:693_27": "sace sāṭako,",
  "atk-vin01a2:693_28": "na gaṇhissāmi.",
  "atk-vin01a2:693_29": "Sace sappi bhavissati,",
  "atk-vin01a2:693_30": "gaṇhissāmi;",
  "atk-vin01a2:693_31": "sace telaṁ,",
  "atk-vin01a2:693_32": "na gaṇhissāmī”tiādinā nayena parikappetvā gaṇhantassāpi eseva nayo.",
  "atk-vin01a2:694_0": "Mahāpaccariyādīsu pana “sāṭakatthikopi sāṭakapasibbakameva gahetvā nikkhanto bahi ṭhatvā muñcitvā ‘sāṭako",
  "atk-vin01a2:694_1": "aya’nti disvā gacchanto paduddhāreneva kāretabbo”ti vuttaṁ.",
  "atk-vin01a2:694_2": "Ettha pana “sace sāṭako bhavissati,",
  "atk-vin01a2:694_3": "gaṇhissāmī”ti parikappitattā parikappo dissati,",
  "atk-vin01a2:694_4": "disvā haṭattā parikappāvahāro na dissati.",
  "atk-vin01a2:694_5": "Mahāaṭṭhakathāyaṁ pana yaṁ parikappitaṁ taṁ adiṭṭhaṁ parikappitabhāve ṭhitaṁyeva uddharantassa avahāro vutto,",
  "atk-vin01a2:694_6": "tasmā tattha parikappāvahāro dissati.",
  "atk-vin01a2:694_7": "“Taṁ maññamāno taṁ avaharī”ti pāḷiyā ca sametīti.",
  "atk-vin01a2:694_8": "Tattha yvāyaṁ “sace sāṭako bhavissati,",
  "atk-vin01a2:694_9": "gaṇhissāmī”tiādinā nayena pavatto parikappo,",
  "atk-vin01a2:694_10": "ayaṁ “bhaṇḍaparikappo” nāma.",
  "atk-vin01a2:695_0": "Okāsaparikappo pana evaṁ veditabbo –",
  "atk-vin01a2:695_1": "idhekacco lolabhikkhu parapariveṇaṁ vā kulagharaṁ vā araññe kammantasālaṁ vā pavisitvā tattha kathāsallāpena",
  "atk-vin01a2:695_2": "nisinno kiñci lobhaneyyaṁ parikkhāraṁ oloketi,",
  "atk-vin01a2:695_3": "olokento ca pana disvā dvārapamukhaheṭṭhāpāsādapariveṇadvārakoṭṭhakarukkhamūlādivasena paricchedaṁ katvā “sace maṁ etthantare passissanti,",
  "atk-vin01a2:695_4": "daṭṭhukāmatāya gahetvā vicaranto viya etesaṁyeva dassāmi;",
  "atk-vin01a2:695_5": "no ce passissanti,",
  "atk-vin01a2:695_6": "harissāmī”ti parikappeti.",
  "atk-vin01a2:695_7": "Tassa taṁ ādāya parikappitaparicchedaṁ atikkantamatte pārājikaṁ.",
  "atk-vin01a2:695_8": "Sace upacārasīmaṁ parikappeti,",
  "atk-vin01a2:695_9": "tadabhimukhova gacchanto kammaṭṭhānādīni manasi karonto vā aññavihito vā asatiyā upacārasīmaṁ atikkamati,",
  "atk-vin01a2:695_10": "bhaṇḍadeyyaṁ.",
  "atk-vin01a2:695_11": "Athāpissa taṁ ṭhānaṁ pattassa coro vā hatthī vā vāḷamigo vā mahāmegho vā vuṭṭhahati,",
  "atk-vin01a2:695_12": "so ca tamhā upaddavā muccitukamyatāya sahasā taṁ ṭhānaṁ atikkamati,",
  "atk-vin01a2:695_13": "bhaṇḍadeyyameva.",
  "atk-vin01a2:695_14": "Keci panettha “yasmā mūleva theyyacittena gahitaṁ,",
  "atk-vin01a2:695_15": "tasmā na rakkhati,",
  "atk-vin01a2:695_16": "avahāroyevā”ti vadanti.",
  "atk-vin01a2:695_17": "Ayaṁ tāva mahāaṭṭhakathānayo.",
  "atk-vin01a2:695_18": "Mahāpaccariyaṁ pana “sacepi so antoparicchede hatthiṁ vā assaṁ vā abhiruhitvā taṁ neva pājeti,",
  "atk-vin01a2:695_19": "na pājāpeti;",
  "atk-vin01a2:695_20": "paricchede atikkantepi pārājikaṁ natthi,",
  "atk-vin01a2:695_21": "bhaṇḍadeyyamevā”ti vuttaṁ.",
  "atk-vin01a2:695_22": "Tatra yvāyaṁ “sace maṁ etthantare passissanti,",
  "atk-vin01a2:695_23": "daṭṭhukāmatāya gahetvā vicaranto viya etesaṁyeva dassāmī”ti pavatto parikappo,",
  "atk-vin01a2:695_24": "ayaṁ “okāsaparikappo” nāma.",
  "atk-vin01a2:696_0": "Evamimesaṁ dvinnampi parikappānaṁ vasena parikappetvā gaṇhato avahāro “parikappāvahāro”ti veditabbo.",
  "atk-vin01a2:697_0": "Paṭicchādetvā pana avaharaṇaṁ paṭicchannāvahāro.",
  "atk-vin01a2:697_1": "So evaṁ veditabbo –",
  "atk-vin01a2:697_2": "yo bhikkhu manussānaṁ uyyānādīsu kīḷantānaṁ vā pavisantānaṁ vā omuñcitvā ṭhapitaṁ alaṅkārabhaṇḍaṁ disvā “sace onamitvā gahessāmi,",
  "atk-vin01a2:697_3": "‘kiṁ samaṇo gaṇhātī’ti maṁ jānitvā viheṭheyyu”nti paṁsunā vā paṇṇena vā paṭicchādeti –",
  "atk-vin01a2:697_4": "“pacchā gaṇhissāmī”ti,",
  "atk-vin01a2:697_5": "tassa ettāvatā uddhāro natthīti na tāva avahāro hoti.",
  "atk-vin01a2:697_6": "Yadā pana te manussā antogāmaṁ pavisitukāmā taṁ bhaṇḍakaṁ vicinantāpi apassitvā “idāni andhakāro,",
  "atk-vin01a2:697_7": "sve jānissāmā”ti sālayā eva gatā honti.",
  "atk-vin01a2:697_8": "Athassa taṁ uddharato uddhāre pārājikaṁ.",
  "atk-vin01a2:697_9": "“Paṭicchannakāleyeva taṁ mama santaka”nti sakasaññāya vā “gatā dāni te,",
  "atk-vin01a2:697_10": "chaḍḍitabhaṇḍaṁ ida”nti paṁsukūlasaññāya vā gaṇhantassa pana bhaṇḍadeyyaṁ.",
  "atk-vin01a2:697_11": "Tesu dutiyadivase āgantvā vicinitvā adisvā dhuranikkhepaṁ katvā gatesupi gahitaṁ bhaṇḍadeyyameva. Kasmā?",
  "atk-vin01a2:697_12": "Yasmā tassa payogena tehi na diṭṭhaṁ,",
  "atk-vin01a2:697_13": "yo pana tathārūpaṁ bhaṇḍaṁ disvā yathāṭhāne ṭhitaṁyeva appaṭicchādetvā theyyacitto pādena akkamitvā kaddame vā vālikāya vā paveseti,",
  "atk-vin01a2:697_14": "tassa pavesitamatteyeva pārājikaṁ.",
  "atk-vin01a2:698_0": "Kusaṁ saṅkāmetvā pana avaharaṇaṁ “kusāvahāro”ti vuccati.",
  "atk-vin01a2:698_1": "Sopi evaṁ veditabbo –",
  "atk-vin01a2:698_2": "yo bhikkhu kusaṁ pātetvā cīvare bhājiyamāne attano koṭṭhāsassa samīpe ṭhitaṁ appagghataraṁ vā mahagghataraṁ",
  "atk-vin01a2:698_3": "vā samasamaṁ vā agghena parassa koṭṭhāsaṁ haritukāmo attano koṭṭhāse patitaṁ kusadaṇḍakaṁ parassa koṭṭhāse",
  "atk-vin01a2:698_4": "pātetukāmo uddharati,",
  "atk-vin01a2:698_5": "rakkhati tāva.",
  "atk-vin01a2:698_6": "Parassa koṭṭhāse pāteti,",
  "atk-vin01a2:698_7": "rakkhateva.",
  "atk-vin01a2:698_8": "Yadā pana tasmiṁ patite parassa koṭṭhāsato parassa kusadaṇḍakaṁ uddharati,",
  "atk-vin01a2:698_9": "uddhaṭamatte pārājiko hoti.",
  "atk-vin01a2:698_10": "Sace paṭhamataraṁ parakoṭṭhāsato kusadaṇḍakaṁ uddharati attano koṭṭhāse pātetukāmatāya uddhāre rakkhati,",
  "atk-vin01a2:698_11": "pātane rakkhati.",
  "atk-vin01a2:698_12": "Attano koṭṭhāsato pana attano kusadaṇḍakaṁ uddharati,",
  "atk-vin01a2:698_13": "uddhāreyeva rakkhati.",
  "atk-vin01a2:698_14": "Taṁ uddharitvā parakoṭṭhāse pātentassa hatthato muttamatte pārājikaṁ.",
  "atk-vin01a2:699_0": "Sace pana dvīsupi koṭṭhāsesu patitadaṇḍake adassanaṁ gameti,",
  "atk-vin01a2:699_1": "tato avasesabhikkhūsu gatesu itaro “‘mayhaṁ, bhante,",
  "atk-vin01a2:699_2": "daṇḍako na paññāyatī’ti.",
  "atk-vin01a2:699_3": "‘Mayhampi, āvuso,",
  "atk-vin01a2:699_4": "na paññāyatī’ti.",
  "atk-vin01a2:699_5": "‘Katamo pana, bhante,",
  "atk-vin01a2:699_6": "mayhaṁ bhāgo’ti?",
  "atk-vin01a2:699_7": "‘Ayaṁ tuyhaṁ bhāgo”’ti attano bhāgaṁ dasseti,",
  "atk-vin01a2:699_8": "tasmiṁ vivaditvā vā avivaditvā vā taṁ gaṇhitvā gate itaro tassa bhāgaṁ uddharati,",
  "atk-vin01a2:699_9": "uddhāre pārājikaṁ.",
  "atk-vin01a2:699_10": "Sacepi tena “ahaṁ mama bhāgaṁ tuyhaṁ na demi,",
  "atk-vin01a2:699_11": "tvaṁ pana attano bhāgaṁ ñatvā gaṇhā”ti vutte “nāyaṁ mamā”ti jānantopi tasseva bhāgaṁ gaṇhāti,",
  "atk-vin01a2:699_12": "uddhāre pārājikaṁ.",
  "atk-vin01a2:699_13": "Sace pana itaro “ayaṁ tuyhaṁ bhāgo,",
  "atk-vin01a2:699_14": "ayaṁ mayhaṁ bhāgoti kiṁ iminā vivādenā”ti cintetvā “mayhaṁ vā patto hotu,",
  "atk-vin01a2:699_15": "tumhākaṁ vā,",
  "atk-vin01a2:699_16": "yo varabhāgo taṁ tumhe gaṇhathā”ti vadati,",
  "atk-vin01a2:699_17": "dinnakaṁ nāma gahitaṁ hoti,",
  "atk-vin01a2:699_18": "natthettha avahāro.",
  "atk-vin01a2:699_19": "Sacepi so vivādabhīruko bhikkhu “yaṁ tuyhaṁ ruccati,",
  "atk-vin01a2:699_20": "taṁ gaṇhā”ti vutto attano pattaṁ varabhāgaṁ ṭhapetvā lāmakaṁyeva gahetvā gacchati,",
  "atk-vin01a2:699_21": "tato itarassa vicinitāvasesaṁ gaṇhantassāpi avahāro natthevāti.",
  "atk-vin01a2:700_0": "Aṭṭhakathāsupana vuttaṁ –",
  "atk-vin01a2:700_1": "“imasmiṁ ṭhāne kusasaṅkāmanavasena cīvarabhājanīyameva ekaṁ āgataṁ,",
  "atk-vin01a2:700_2": "catunnampi pana paccayānaṁ uppattiñca bhājanīyañca nīharitvā dassetabba”nti evañca vatvā cīvarakkhandhake“paṭiggaṇhātu me, bhante,",
  "atk-vin01a2:700_3": "bhagavā sīveyyakaṁ dussayugaṁ;",
  "atk-vin01a2:700_4": "bhikkhusaṅghassa ca gahapaticīvaraṁ anujānātū”ti idaṁ jīvakavatthuṁ ādiṁ katvā uppannacīvarakathā,",
  "atk-vin01a2:700_5": "senāsanakkhandhake “tena kho pana samayena rājagahaṁ dubbhikkhaṁ hoti,",
  "atk-vin01a2:700_6": "manussā na sakkonti saṅghabhattaṁ kātuṁ,",
  "atk-vin01a2:700_7": "icchanti uddesabhattaṁ nimantanaṁ salākabhattaṁ pakkhikaṁ uposathikaṁ pāṭipadikaṁ kātu”nti idaṁ suttamādiṁ katvā piṇḍapātakathā,",
  "atk-vin01a2:700_8": "senāsanakkhandhakeyeva “tena kho pana samayena sattarasavaggiyā bhikkhū aññataraṁ paccantimaṁ mahāvihāraṁ paṭisaṅkharonti –",
  "atk-vin01a2:700_9": "‘idha mayaṁ vassaṁ vasissāmā’ti.",
  "atk-vin01a2:700_10": "Addasaṁsu kho chabbaggiyā bhikkhū sattarasavaggiye bhikkhū vihāraṁ paṭisaṅkharonte”ti idaṁ chabbaggiyavatthuṁ ādiṁ katvā āgatasenāsanakathā,",
  "atk-vin01a2:700_11": "tadavasāne ca sappiādibhesajjakathā vitthārena kathitā.",
  "atk-vin01a2:700_12": "Mayaṁ pana taṁ sabbaṁ āgatāgataṭṭhāneyeva kathayissāma;",
  "atk-vin01a2:700_13": "evaṁ kathane kāraṇaṁ pubbe vuttameva.",
  "atk-vin01a2:701_0": "Kusasaṅkāmanavatthukathā niṭṭhitā.",
  "atk-vin01a2:702_0": "139. Ito paraṁ jantāgharavatthu uttānatthameva.",
  "atk-vin01a2:703_0": "140.",
  "atk-vin01a2:703_1": "Pañcasu vighāsavatthūsu te bhikkhū anupasampannena kappiyaṁ kārāpetvā paribhuñjiṁsu.",
  "atk-vin01a2:703_2": "Vighāsaṁ pana gaṇhantena khāditāvasesaṁ chaḍḍitaṁ gahetabbaṁ.",
  "atk-vin01a2:703_3": "Yadi sakkoti khādante chaḍḍāpetvā gaṇhituṁ,",
  "atk-vin01a2:703_4": "etampi vaṭṭati.",
  "atk-vin01a2:703_5": "Attaguttatthāya pana parānuddayatāya ca na gahetabbaṁ.",
  "atk-vin01a2:704_0": "141.",
  "atk-vin01a2:704_1": "Odanakhādanīyapūvaucchutimbarūsakabhājanīyavatthūsu aparassa bhāgaṁ dehīti asantaṁ puggalaṁ āha.",
  "atk-vin01a2:704_2": "Amūlakaṁ aggahesīti sāmikesu dentesu evaṁ aggahesi.",
  "atk-vin01a2:704_3": "Anāpatti bhikkhu pārājikassāti sāmikehi dinnaṁ aggahesi;",
  "atk-vin01a2:704_4": "tenassa anāpatti vuttā.",
  "atk-vin01a2:704_5": "Āpatti sampajānamusāvāde pācittiyassāti yo panānena sampajānamusāvādo vutto,",
  "atk-vin01a2:704_6": "tasmiṁ pācittiyaṁ āha;",
  "atk-vin01a2:704_7": "parato tekaṭulayāguvatthumhi viya.",
  "atk-vin01a2:704_8": "Gahaṇe pana ayaṁ vinicchayo –",
  "atk-vin01a2:704_9": "saṅghassa santakaṁ sammatena vā āṇattehi vā ārāmikādīhi diyyamānaṁ,",
  "atk-vin01a2:704_10": "gihīnañca santakaṁ sāmikena vā āṇattena vā diyyamānaṁ “aparassa bhāgaṁ dehī”ti vatvā gaṇhato bhaṇḍadeyyaṁ.",
  "atk-vin01a2:704_11": "Aññena diyyamānaṁ gaṇhanto bhaṇḍagghena kāretabbo.",
  "atk-vin01a2:704_12": "Asammatena vā anāṇattena vā diyyamāne “aparampi bhāgaṁ dehī”ti vatvā vā kūṭavassāni gaṇetvā vā gaṇhanto",
  "atk-vin01a2:704_13": "pattacatukke viya tassuddhāreyeva bhaṇḍagghena kāretabbo.",
  "atk-vin01a2:704_14": "Itarehi diyyamānaṁ evaṁ gaṇhato bhaṇḍadeyyaṁ.",
  "atk-vin01a2:704_15": "Sāmikena pana “imassa dehī”ti dāpitaṁ vā sayaṁ dinnaṁ vā sudinnanti ayamettha sabbaaṭṭhakathāvinicchayato sāro.",
  "atk-vin01a2:705_0": "142-3.",
  "atk-vin01a2:705_1": "Odaniyagharādivatthūsu –",
  "atk-vin01a2:705_2": "odaniyagharaṁ nāma vikkāyikabhattapacanagharaṁ.",
  "atk-vin01a2:705_3": "Sūnagharaṁ nāma vikkāyikamaṁsapacanagharaṁ.",
  "atk-vin01a2:705_4": "Pūvagharaṁ nāma vikkāyikakhajjakapacanagharaṁ.",
  "atk-vin01a2:705_5": "Sesamettha,",
  "atk-vin01a2:705_6": "parikkhāravatthūsu ca pākaṭameva.",
  "atk-vin01a2:706_0": "144.",
  "atk-vin01a2:706_1": "Pīṭhavatthusmiṁ –",
  "atk-vin01a2:706_2": "so bhikkhu parikappetvā “etaṁ ṭhānaṁ sampattaṁ gaṇhissāmī”ti saṅkāmesi.",
  "atk-vin01a2:706_3": "Tenassa saṅkāmane avahāro natthi.",
  "atk-vin01a2:706_4": "Saṅkāmetvā pana parikappitokāsato gahaṇe pārājikaṁ vuttaṁ.",
  "atk-vin01a2:706_5": "Evaṁ haranto ca yadi pīṭhake theyyacittaṁ natthi,",
  "atk-vin01a2:706_6": "thavikaṁ agghāpetvā kāretabbo.",
  "atk-vin01a2:706_7": "Atha pīṭhakepi atthi,",
  "atk-vin01a2:706_8": "ubho agghāpetvā kāretabboti.",
  "atk-vin01a2:706_9": "Bhisiādīni tīṇi vatthūni pākaṭāneva.",
  "atk-vin01a2:707_0": "146.",
  "atk-vin01a2:707_1": "Vissāsaggāhādīsu tīsu vatthūsu gahaṇe anāpatti,",
  "atk-vin01a2:707_2": "āharāpentesu bhaṇḍadeyyaṁ.",
  "atk-vin01a2:707_3": "Piṇḍāya paviṭṭhassa paṭiviso antoupacārasīmāyaṁ ṭhitasseva gahetuṁ vaṭṭati.",
  "atk-vin01a2:707_4": "Yadi pana dāyakā “bahiupacāraṭṭhānampi bhante,",
  "atk-vin01a2:707_5": "bhāgaṁ gaṇhatha,",
  "atk-vin01a2:707_6": "āgantvā paribhuñjissantī”ti vadanti,",
  "atk-vin01a2:707_7": "evaṁ antogāmaṭṭhānampi gahetuṁ vaṭṭati.",
  "atk-vin01a2:707_8": "Sesamettha uttānatthameva.",
  "atk-vin01a2:708_0": "148-9.",
  "atk-vin01a2:708_1": "Sattasu ambacorakādivatthūsu paṁsukūlasaññāya gahaṇe anāpatti,",
  "atk-vin01a2:708_2": "āharāpentesu bhaṇḍadeyyaṁ,",
  "atk-vin01a2:708_3": "theyyacittena paribhoge pārājikaṁ.",
  "atk-vin01a2:708_4": "Tatrāyaṁ vinicchayo –",
  "atk-vin01a2:708_5": "sāmikāpi sālayā,",
  "atk-vin01a2:708_6": "corāpi sālayā,",
  "atk-vin01a2:708_7": "paṁsukūlasaññāya khādantassa bhaṇḍadeyyaṁ,",
  "atk-vin01a2:708_8": "theyyacittena gaṇhato uddhāreyeva avahāro,",
  "atk-vin01a2:708_9": "bhaṇḍaṁ agghāpetvā kāretabbo.",
  "atk-vin01a2:708_10": "Sāmikā sālayā,",
  "atk-vin01a2:708_11": "corā nirālayā,",
  "atk-vin01a2:708_12": "eseva nayo.",
  "atk-vin01a2:708_13": "Sāmikā nirālayā,",
  "atk-vin01a2:708_14": "corā sālayā;",
  "atk-vin01a2:708_15": "“puna gaṇhissāmā”ti kismiñcideva gahanaṭṭhāne khipitvā gatā,",
  "atk-vin01a2:708_16": "eseva nayo.",
  "atk-vin01a2:708_17": "Ubhopi nirālayā,",
  "atk-vin01a2:708_18": "paṁsukūlasaññāya khādato anāpatti,",
  "atk-vin01a2:708_19": "theyyacittena dukkaṭaṁ.",
  "atk-vin01a2:709_0": "Saṅghassa ambādīsu pana saṅghārāme jātaṁ vā hotu,",
  "atk-vin01a2:709_1": "ānetvā dinnaṁ vā pañcamāsakaṁ vā atirekapañcamāsakaṁ vā agghanakaṁ avaharantassa pārājikaṁ.",
  "atk-vin01a2:709_2": "Paccante corupaddavena gāmesu vuṭṭhahantesu bhikkhūpi vihāre chaḍḍetvā “puna āvasante janapade āgamissāmā”ti saussāhāva gacchanti.",
  "atk-vin01a2:709_3": "Bhikkhū tādisaṁ vihāraṁ patvā ambapakkādīni “chaḍḍitakānī”ti paṁsukūlasaññāya paribhuñjanti, anāpatti;",
  "atk-vin01a2:709_4": "theyyacittena paribhuñjato avahāro hoti,",
  "atk-vin01a2:709_5": "bhaṇḍaṁ agghāpetvā kāretabbo.",
  "atk-vin01a2:710_0": "Mahāpaccariyaṁ pana saṅkhepaṭṭhakathāyañca avisesena vuttaṁ –",
  "atk-vin01a2:710_1": "“chaḍḍitavihāre pana phalāphalaṁ theyyacittena paribhuñjato pārājikaṁ. Kasmā?",
  "atk-vin01a2:710_2": "Āgatānāgatānaṁ santakattā”ti.",
  "atk-vin01a2:710_3": "Gaṇasantake pana puggalike ca saussāhamattameva pamāṇaṁ.",
  "atk-vin01a2:710_4": "Sace pana tato ambapakkādiṁ kulasaṅgahaṇatthāya deti,",
  "atk-vin01a2:710_5": "kuladūsakadukkaṭaṁ.",
  "atk-vin01a2:710_6": "Theyyacittena dento agghena kāretabbo.",
  "atk-vin01a2:710_7": "Saṅghikepi eseva nayo.",
  "atk-vin01a2:710_8": "Senāsanatthāya niyamitaṁ kulasaṅgahaṇatthāya dadato dukkaṭaṁ,",
  "atk-vin01a2:710_9": "issaravatāya thullaccayaṁ,",
  "atk-vin01a2:710_10": "theyyacittena pārājikaṁ.",
  "atk-vin01a2:710_11": "No ce vatthu pahoti,",
  "atk-vin01a2:710_12": "agghena kāretabbo.",
  "atk-vin01a2:710_13": "Bahi upacārasīmāya nisīditvā issaravatāya paribhuñjato gīvā.",
  "atk-vin01a2:710_14": "Ghaṇṭiṁ paharitvā kālaṁ ghosetvā “mayhaṁ pāpuṇātī”ti khāditaṁ sukhāditaṁ.",
  "atk-vin01a2:710_15": "Ghaṇṭiṁ apaharitvā kālameva ghosetvā,",
  "atk-vin01a2:710_16": "ghaṇṭimeva paharitvā kālaṁ aghosetvā,",
  "atk-vin01a2:710_17": "ghaṇṭimpi apaharitvā kālampi aghosetvā aññesaṁ natthibhāvaṁ ñatvā “mayhaṁ pāpuṇātī”ti khāditampi sukhāditameva.",
  "atk-vin01a2:710_18": "Pupphārāmavatthudvayaṁ pākaṭameva.",
  "atk-vin01a2:711_0": "150.",
  "atk-vin01a2:711_1": "Vuttavādakavatthuttaye vutto vajjemīti tayā vutto hutvā “tava vacanena vadāmī”ti attho.",
  "atk-vin01a2:711_2": "Anāpatti bhikkhu pārājikassāti sāmikehi dinnattā anāpatti. Na ca,",
  "atk-vin01a2:711_3": "bhikkhave,",
  "atk-vin01a2:711_4": "“vutto vajjemī”ti vattabboti “ahaṁ tayā vutto hutvā tava vacanena vadāmī”ti evaṁ añño bhikkhu aññena bhikkhunā na vattabboti attho.",
  "atk-vin01a2:711_5": "Paricchedaṁ pana katvā “itthannāmaṁ tava vacanena gaṇhissāmī”ti vattuṁ vaṭṭati.",
  "atk-vin01a2:711_6": "Vutto vajjehīti mayā vutto hutvā mama vacanena vadehīti attho.",
  "atk-vin01a2:711_7": "Sesaṁ vuttanayameva.",
  "atk-vin01a2:711_8": "Imesupi ca dvīsu vatthūsu paricchedaṁ katvā vattuṁ vaṭṭati.",
  "atk-vin01a2:711_9": "Ettāvatā hi upārambhā mutto hotīti.",
  "atk-vin01a2:712_0": "151-2.",
  "atk-vin01a2:712_1": "Maṇivatthuttayassa majjhime vatthusmiṁ –",
  "atk-vin01a2:712_2": "nāhaṁ akallakoti nāhaṁ gilānoti attho.",
  "atk-vin01a2:712_3": "Sesaṁ pākaṭameva.",
  "atk-vin01a2:713_0": "153.",
  "atk-vin01a2:713_1": "Sūkaravatthudvaye –",
  "atk-vin01a2:713_2": "kiñcāpi paṭhamassa bhikkhuno chātajjhattaṁ disvā kāruññena mocitattā anāpatti.",
  "atk-vin01a2:713_3": "Sāmikesu pana asampaṭicchantesu bhaṇḍadeyyaṁ,",
  "atk-vin01a2:713_4": "tāva mahanto vā matasūkaro āharitvā dātabbo,",
  "atk-vin01a2:713_5": "tadagghanakaṁ vā bhaṇḍaṁ.",
  "atk-vin01a2:713_6": "Sace pāsasāmike kuhiñcipi na passati,",
  "atk-vin01a2:713_7": "pāsasāmantā tadagghanakaṁ sāṭakaṁ vā kāsāvaṁ vā thālakaṁ vā yathā te āgatā passanti,",
  "atk-vin01a2:713_8": "īdise ṭhāne ṭhapetvāva gantabbaṁ,",
  "atk-vin01a2:713_9": "theyyacittena pana mocentassa pārājikameva.",
  "atk-vin01a2:713_10": "Ettha ca koci sūkaro pāsaṁ pādena kaḍḍhitvā chinnamatte pāse ṭhānācāvanadhammena ṭhānena ṭhito hoti caṇḍasote baddhanāvā viya.",
  "atk-vin01a2:713_11": "Koci attano dhammatāya ṭhito,",
  "atk-vin01a2:713_12": "koci nipanno,",
  "atk-vin01a2:713_13": "koci kūṭapāsena baddho hoti.",
  "atk-vin01a2:713_14": "Kūṭapāso nāma yassa ante dhanukaṁ vā aṅkusako vā añño vā koci daṇḍako baddho hoti,",
  "atk-vin01a2:713_15": "yo tattha tattha rukkhādīsu laggitvā sūkarassa gamanaṁ nivāreti.",
  "atk-vin01a2:713_16": "Tatra pāsaṁ kaḍḍhitvā ṭhitassa ekameva ṭhānaṁ pāsabandhanaṁ,",
  "atk-vin01a2:713_17": "so hi pāse muttamatte vā chinnamatte vā palāyati.",
  "atk-vin01a2:713_18": "Attano dhammatāya ṭhitassa bandhanañca cattāro ca pādāti pañca ṭhānāni.",
  "atk-vin01a2:713_19": "Nipannassa bandhanañca sayanañcāti dve ṭhānāni.",
  "atk-vin01a2:713_20": "Kūṭapāsabaddhassa yattha yattha gacchati,",
  "atk-vin01a2:713_21": "taṁ tadeva ṭhānaṁ.",
  "atk-vin01a2:713_22": "Tasmā taṁ tato tato mocentā dasapi vīsatipi satampi bhikkhū pārājikaṁ āpajjanti.",
  "atk-vin01a2:713_23": "Tattha tattha āgataṁ disvā ekameva dāsaṁ palāpento viya.",
  "atk-vin01a2:714_0": "Purimānaṁ pana tiṇṇaṁ catuppadakathāyaṁ vuttanayena phandāpanaṭhānācāvanāni veditabbāni.",
  "atk-vin01a2:714_1": "Sunakhadaṭṭhaṁ sūkaraṁ vissajjāpentassāpi kāruññādhippāyena bhaṇḍadeyyaṁ,",
  "atk-vin01a2:714_2": "theyyacittena pārājikaṁ.",
  "atk-vin01a2:714_3": "Pāsaṭṭhānaṁ pana sunakhasamīpaṁ vā asampattaṁ paṭipathaṁ gantvā paṭhamameva palāpentassa avahāro natthi.",
  "atk-vin01a2:714_4": "Yopi baddhasūkarassa ghāsañca pānīyañca datvā balaṁ gāhāpetvā ukkuṭṭhiṁ karoti –",
  "atk-vin01a2:714_5": "“utrasto palāyissatī”ti;",
  "atk-vin01a2:714_6": "so ce palāyati,",
  "atk-vin01a2:714_7": "pārājikaṁ.",
  "atk-vin01a2:714_8": "Pāsaṁ dubbalaṁ katvā ukkuṭṭhisaddena palāpentassāpi eseva nayo.",
  "atk-vin01a2:715_0": "Yo pana ghāsañca pānīyañca datvā gacchati,",
  "atk-vin01a2:715_1": "“balaṁ gahetvā palāyissatī”ti;",
  "atk-vin01a2:715_2": "so ce palāyati,",
  "atk-vin01a2:715_3": "bhaṇḍadeyyaṁ.",
  "atk-vin01a2:715_4": "Pāsaṁ dubbalaṁ katvā gacchantassāpi eseva nayo.",
  "atk-vin01a2:715_5": "Pāsasantike satthaṁ vā aggiṁ vā ṭhapeti “chinne vā daḍḍhe vā palāyissatī”ti.",
  "atk-vin01a2:715_6": "Sūkaro pāsaṁ cālento chinne vā daḍḍhe vā palāyati,",
  "atk-vin01a2:715_7": "bhaṇḍadeyyameva.",
  "atk-vin01a2:715_8": "Pāsaṁ yaṭṭhiyā saha pāteti,",
  "atk-vin01a2:715_9": "pacchā sūkaro taṁ maddanto gacchati,",
  "atk-vin01a2:715_10": "bhaṇḍadeyyaṁ.",
  "atk-vin01a2:715_11": "Sūkaro adūhalapāsāṇehi akkanto hoti,",
  "atk-vin01a2:715_12": "taṁ palāpetukāmassa adūhalaṁ kāruññena ukkhipato bhaṇḍadeyyaṁ,",
  "atk-vin01a2:715_13": "theyyacittena pārājikaṁ.",
  "atk-vin01a2:715_14": "Sace ukkhittamatte agantvā pacchā gacchati,",
  "atk-vin01a2:715_15": "bhaṇḍadeyyameva.",
  "atk-vin01a2:715_16": "Ukkhipitvā ṭhapitaṁ adūhalaṁ pāteti,",
  "atk-vin01a2:715_17": "pacchā sūkaro taṁ maddanto gacchati,",
  "atk-vin01a2:715_18": "bhaṇḍadeyyaṁ.",
  "atk-vin01a2:715_19": "Opāte patitasūkarampi kāruññena uddharato bhaṇḍadeyyaṁ,",
  "atk-vin01a2:715_20": "theyyacittena pārājikaṁ.",
  "atk-vin01a2:715_21": "Opātaṁ pūretvā nāseti,",
  "atk-vin01a2:715_22": "pacchā sūkaro taṁ maddanto gacchati,",
  "atk-vin01a2:715_23": "bhaṇḍadeyyaṁ.",
  "atk-vin01a2:715_24": "Sūle viddhaṁ kāruññena uddharati,",
  "atk-vin01a2:715_25": "bhaṇḍadeyyaṁ,",
  "atk-vin01a2:715_26": "theyyacittena pārājikaṁ.",
  "atk-vin01a2:715_27": "Sūlaṁ uddharitvā chaḍḍeti,",
  "atk-vin01a2:715_28": "bhaṇḍadeyyaṁ.",
  "atk-vin01a2:716_0": "Vihārabhūmiyaṁ pana pāse vā adūhalaṁ vā oḍḍentā vāretabbā –",
  "atk-vin01a2:716_1": "“migarūpānaṁ paṭisaraṇaṭṭhānametaṁ,",
  "atk-vin01a2:716_2": "mā idha evaṁ karothā”ti.",
  "atk-vin01a2:716_3": "Sace “harāpetha,",
  "atk-vin01a2:716_4": "bhante”ti vadanti,",
  "atk-vin01a2:716_5": "harāpetuṁ vaṭṭati.",
  "atk-vin01a2:716_6": "Atha sayaṁ haranti,",
  "atk-vin01a2:716_7": "sundarameva.",
  "atk-vin01a2:716_8": "Atha neva haranti,",
  "atk-vin01a2:716_9": "na harituṁ denti,",
  "atk-vin01a2:716_10": "rakkhaṁ yācitvā harāpetuṁ vaṭṭati.",
  "atk-vin01a2:716_11": "Manussā sassarakkhaṇakāle khettesu pāse ca adūhalapāsāṇādīni ca karonti –",
  "atk-vin01a2:716_12": "“maṁsaṁ khādantā sassāni rakkhissāmā”ti.",
  "atk-vin01a2:716_13": "Vītivatte sassakāle tesu anālayesu pakkantesu tattha baddhaṁ vā patitaṁ vā mocetuṁ vaṭṭatīti.",
  "atk-vin01a2:717_0": "Migavatthudvayepi sūkaravatthūsu vuttasadisoyeva vinicchayo.",
  "atk-vin01a2:718_0": "Macchavatthudvayepi eseva nayo.",
  "atk-vin01a2:718_1": "Ayaṁ pana viseso –",
  "atk-vin01a2:718_2": "kumīnamukhaṁ vivaritvā vā pacchāpuṭakaṁ muñcitvā vā passena chiddaṁ katvā vā kumīnato macche pothetvā palāpentassa pārājikaṁ.",
  "atk-vin01a2:718_3": "Bhattasitthāni dassetvā evaṁ palāpentassāpi pārājikaṁ.",
  "atk-vin01a2:718_4": "Saha kumīnena uddharatopi pārājikaṁ.",
  "atk-vin01a2:718_5": "Kevalaṁ kumīnamukhaṁ vivarati,",
  "atk-vin01a2:718_6": "pacchāpuṭakaṁ muñcati,",
  "atk-vin01a2:718_7": "chiddaṁ vā karoti,",
  "atk-vin01a2:718_8": "macchā pana attano dhammatāya palāyanti,",
  "atk-vin01a2:718_9": "bhaṇḍadeyyaṁ.",
  "atk-vin01a2:718_10": "Evaṁ katvā bhattasitthāni dasseti,",
  "atk-vin01a2:718_11": "macchā gocaratthāya nikkhamitvā palāyanti,",
  "atk-vin01a2:718_12": "bhaṇḍadeyyameva.",
  "atk-vin01a2:718_13": "Mukhaṁ avivaritvā pacchāpuṭakaṁ amuñcitvā passena chiddaṁ akatvā kevalaṁ bhattasitthāni dasseti,",
  "atk-vin01a2:718_14": "macchā pana chātajjhattā sīsena paharitvā okāsaṁ katvā gocaratthāya nikkhamitvā palāyanti,",
  "atk-vin01a2:718_15": "bhaṇḍadeyyameva.",
  "atk-vin01a2:718_16": "Tucchakumīnassa mukhaṁ vā vivarati,",
  "atk-vin01a2:718_17": "pacchāpuṭakaṁ vā muñcati,",
  "atk-vin01a2:718_18": "chiddaṁ vā karoti,",
  "atk-vin01a2:718_19": "āgatāgatā macchā dvāraṁ pattā puṭakachiddehi palāyanti,",
  "atk-vin01a2:718_20": "bhaṇḍadeyyameva.",
  "atk-vin01a2:718_21": "Tucchakumīnaṁ gahetvā gumbe khipati,",
  "atk-vin01a2:718_22": "bhaṇḍadeyyamevāti.",
  "atk-vin01a2:718_23": "Yāne bhaṇḍaṁ pīṭhe thavikāya sadisaṁ.",
  "atk-vin01a2:719_0": "Maṁsapesivatthumhi –",
  "atk-vin01a2:719_1": "sace ākāse gaṇhāti,",
  "atk-vin01a2:719_2": "gahitaṭṭhānameva ṭhānaṁ.",
  "atk-vin01a2:719_3": "Taṁ chahākārehi paricchinditvā ṭhānācāvanaṁ veditabbaṁ.",
  "atk-vin01a2:719_4": "Sesamettha dārugopālakarajakasāṭakavatthūsu ca ambacorakādivatthūsu vuttanayena vinicchinitabbaṁ.",
  "atk-vin01a2:720_0": "155.Kumbhivatthusmiṁ –",
  "atk-vin01a2:720_1": "yo sappitelādīni apādagghanakāni gahetvā “na puna evaṁ karissāmī”ti saṁvare ṭhatvā dutiyadivasādīsupi",
  "atk-vin01a2:720_2": "puna citte uppanne evameva dhuranikkhepaṁ katvā paribhuñjanto sabbampi taṁ paribhuñjati,",
  "atk-vin01a2:720_3": "nevatthi pārājikaṁ.",
  "atk-vin01a2:720_4": "Dukkaṭaṁ vā thullaccayaṁ vā āpajjati,",
  "atk-vin01a2:720_5": "bhaṇḍadeyyaṁ pana hoti.",
  "atk-vin01a2:720_6": "Ayampi bhikkhu evamevamakāsi.",
  "atk-vin01a2:720_7": "Tena vuttaṁ –",
  "atk-vin01a2:720_8": "“anāpatti bhikkhu pārājikassā”ti.",
  "atk-vin01a2:720_9": "Dhuranikkhepaṁ pana akatvā “divase divase paribhuñjissāmī”ti thokaṁ thokampi paribhuñjato yasmiṁ divase pādagghanakaṁ pūrati,",
  "atk-vin01a2:720_10": "tasmiṁ pārājikaṁ.",
  "atk-vin01a2:721_0": "Saṁvidāvahāravatthūni saṁvidāvahāre,",
  "atk-vin01a2:721_1": "muṭṭhivatthūni odaniyagharādivatthūsu dve vighāsavatthūni ambacorakādivatthūsu vuttavinicchayanayena veditabbāni.",
  "atk-vin01a2:721_2": "Dve tiṇavatthūni uttānatthāneva.",
  "atk-vin01a2:722_0": "156.Ambabhājāpanādivatthūsu te bhikkhū ekaṁ gāmakāvāsaṁ paricchinnabhikkhukaṁ agamaṁsu.",
  "atk-vin01a2:722_1": "Tattha bhikkhū phalāphalaṁ paribhuñjamānāpi tesu āgatesu “therānaṁ phalāni dethā”ti kappiyakārake na avocuṁ.",
  "atk-vin01a2:722_2": "Atha te bhikkhū “kiṁ saṅghikaṁ amhākaṁ na pāpuṇātī”ti ghaṇṭiṁ paharitvā bhājāpetvā tesampi vassaggena bhāgaṁ datvā attanāpi paribhuñjiṁsu.",
  "atk-vin01a2:722_3": "Tena nesaṁ bhagavā “anāpatti,",
  "atk-vin01a2:722_4": "bhikkhave,",
  "atk-vin01a2:722_5": "paribhogatthāyā”ti āha.",
  "atk-vin01a2:722_6": "Tasmā idānipi yattha āvāsikā āgantukānaṁ na denti,",
  "atk-vin01a2:722_7": "phalavāre ca sampatte aññesaṁ atthibhāvaṁ disvā corikāya attanāva khādanti,",
  "atk-vin01a2:722_8": "tattha āgantukehi ghaṇṭiṁ paharitvā bhājetvā paribhuñjituṁ vaṭṭati.",
  "atk-vin01a2:723_0": "Yattha pana āvāsikā rukkhe rakkhitvā phalavāre sampatte bhājetvā khādanti,",
  "atk-vin01a2:723_1": "catūsu paccayesu sammā upanenti,",
  "atk-vin01a2:723_2": "anissarā tattha āgantukā.",
  "atk-vin01a2:723_3": "Yepi rukkhā cīvaratthāya niyametvā dinnā,",
  "atk-vin01a2:723_4": "tesupi āgantukā anissarā.",
  "atk-vin01a2:723_5": "Eseva nayo sesapaccayatthāya niyametvā dinnesupi.",
  "atk-vin01a2:724_0": "Ye pana tathā aniyamitā,",
  "atk-vin01a2:724_1": "āvāsikā ca te rakkhitvā gopetvā corikāya paribhuñjanti,",
  "atk-vin01a2:724_2": "na tesu āvāsikānaṁ katikāya ṭhātabbaṁ.",
  "atk-vin01a2:724_3": "Ye phalaparibhogatthāya dinnā,",
  "atk-vin01a2:724_4": "āvāsikāpi ne rakkhitvā gopetvā sammā upanenti,",
  "atk-vin01a2:724_5": "tesuyeva tesaṁ katikāya ṭhātabbaṁ.",
  "atk-vin01a2:724_6": "Mahāpaccariyaṁ pana vuttaṁ –",
  "atk-vin01a2:724_7": "“catunnaṁ paccayānaṁ niyametvā dinnaṁ theyyacittena paribhuñjanto bhaṇḍaṁ agghāpetvā kāretabbo.",
  "atk-vin01a2:724_8": "Paribhogavaseneva taṁ bhājetvā paribhuñjantassa bhaṇḍadeyyaṁ.",
  "atk-vin01a2:724_9": "Yaṁ panettha senāsanatthāya niyamitaṁ,",
  "atk-vin01a2:724_10": "taṁ paribhogavaseneva bhājetvā paribhuñjantassa thullaccayañca bhaṇḍadeyyañcā”ti.",
  "atk-vin01a2:725_0": "Odissa cīvaratthāya dinnaṁ cīvareyeva upanetabbaṁ.",
  "atk-vin01a2:725_1": "Sace dubbhikkhaṁ hoti,",
  "atk-vin01a2:725_2": "bhikkhū piṇḍapātena kilamanti,",
  "atk-vin01a2:725_3": "cīvaraṁ pana sulabhaṁ,",
  "atk-vin01a2:725_4": "saṅghasuṭṭhutāya apalokanakammaṁ katvā piṇḍapātepi upanetuṁ vaṭṭati.",
  "atk-vin01a2:725_5": "Senāsanena gilānapaccayena vā kilamantesu saṅghasuṭṭhutāya apalokanakammaṁ katvā tadatthāyapi upanetuṁ vaṭṭati.",
  "atk-vin01a2:725_6": "Odissa piṇḍapātatthāya gilānapaccayatthāya ca dinnepi eseva nayo.",
  "atk-vin01a2:725_7": "Odissa senāsanatthāya dinnaṁ pana garubhaṇḍaṁ hoti,",
  "atk-vin01a2:725_8": "taṁ rakkhitvā gopetvā tadatthameva upanetabbaṁ.",
  "atk-vin01a2:725_9": "Sace pana dubbhikkhaṁ hoti,",
  "atk-vin01a2:725_10": "bhikkhū piṇḍapātena na yāpenti.",
  "atk-vin01a2:725_11": "Ettha rājarogacorabhayādīhi aññattha gacchantānaṁ vihārā palujjanti,",
  "atk-vin01a2:725_12": "tālanāḷikerādike vināsenti,",
  "atk-vin01a2:725_13": "senāsanapaccayaṁ pana nissāya yāpetuṁ sakkā hoti.",
  "atk-vin01a2:725_14": "Evarūpe kāle senāsanaṁ vissajjetvāpi senāsanajagganatthāya paribhogo bhagavatā anuññāto.",
  "atk-vin01a2:725_15": "Tasmā ekaṁ vā dve vā varasenāsanāni ṭhapetvā itarāni lāmakakoṭiyā piṇḍapātatthāya vissajjetuṁ vaṭṭati.",
  "atk-vin01a2:725_16": "Mūlavatthucchedaṁ pana katvā na upanetabbaṁ.",
  "atk-vin01a2:726_0": "Yo pana ārāmo catuppaccayatthāya niyametvā dinno,",
  "atk-vin01a2:726_1": "tattha apalokanakammaṁ na kātabbaṁ.",
  "atk-vin01a2:726_2": "Yena pana paccayena ūnaṁ,",
  "atk-vin01a2:726_3": "tadatthaṁ upanetuṁ vaṭṭati.",
  "atk-vin01a2:726_4": "Ārāmo jaggitabbo,",
  "atk-vin01a2:726_5": "vetanaṁ datvāpi jaggāpetuṁ vaṭṭati.",
  "atk-vin01a2:726_6": "Ye pana vetanaṁ labhitvā ārāmeyeva gehaṁ katvā vasantā rakkhanti,",
  "atk-vin01a2:726_7": "te ce āgatānaṁ bhikkhūnaṁ nāḷikeraṁ vā tālapakkaṁ vā denti,",
  "atk-vin01a2:726_8": "yaṁ tesaṁ saṅghena anuññātaṁ hoti –",
  "atk-vin01a2:726_9": "“divase divase ettakaṁ nāma khādathā”ti tadeva te dātuṁ labhanti;",
  "atk-vin01a2:726_10": "tato uttari tesaṁ dadantānampi gahetuṁ na vaṭṭati.",
  "atk-vin01a2:727_0": "Yo pana ārāmaṁ keṇiyā gahetvā saṅghassa catuppaccayatthāya kappiyabhaṇḍameva deti,",
  "atk-vin01a2:727_1": "ayaṁ bahukampi dātuṁ labhati.",
  "atk-vin01a2:727_2": "Cetiyassa padīpatthāya vā khaṇḍaphullapaṭisaṅkharaṇatthāya vā dinno ārāmopi paṭijaggitabbo;",
  "atk-vin01a2:727_3": "vetanaṁ datvāpi jaggāpetabbo.",
  "atk-vin01a2:727_4": "Vetanañca panettha cetiyasantakampi saṅghasantakampi dātuṁ vaṭṭati.",
  "atk-vin01a2:727_5": "Etampi ārāmaṁ vetanena tattheva vasitvā rakkhantānañca keṇiyā gahetvā kappiyabhaṇḍadāyakānañca tattha jātakaphaladānaṁ vuttanayeneva veditabbanti.",
  "atk-vin01a2:728_0": "Ambapālakādivatthūsu – anāpatti,",
  "atk-vin01a2:728_1": "bhikkhave,",
  "atk-vin01a2:728_2": "gopakassa dāneti ettha kataraṁ pana gopakadānaṁ vaṭṭati,",
  "atk-vin01a2:728_3": "kataraṁ na vaṭṭatīti?",
  "atk-vin01a2:728_4": "Mahāsumatthero tāva āha –",
  "atk-vin01a2:728_5": "“yaṁ gopakassa paricchinditvā dinnaṁ hoti –",
  "atk-vin01a2:728_6": "‘ettakaṁ divase divase gaṇhā’ti tadeva vaṭṭati;",
  "atk-vin01a2:728_7": "tato uttari na vaṭṭatī”ti.",
  "atk-vin01a2:728_8": "Mahāpadumatthero panāha –",
  "atk-vin01a2:728_9": "“kiṁ gopakānaṁ paṇṇaṁ āropetvā nimittasaññaṁ vā katvā dinnaṁ atthi,",
  "atk-vin01a2:728_10": "etesaṁ hatthe vissaṭṭhakassa ete issarā,",
  "atk-vin01a2:728_11": "tasmā yaṁ te denti taṁ bahukampi vaṭṭatī”ti.",
  "atk-vin01a2:728_12": "Kurundaṭṭhakathāyaṁ pana vuttaṁ –",
  "atk-vin01a2:728_13": "“manussānaṁ ārāmaṁ vā aññaṁ vā phalāphalaṁ dārakā rakkhanti,",
  "atk-vin01a2:728_14": "tehi dinnaṁ vaṭṭati.",
  "atk-vin01a2:728_15": "Āharāpetvā pana na gahetabbaṁ.",
  "atk-vin01a2:728_16": "Saṅghike pana cetiyasantake ca keṇiyā gahetvā rakkhantasseva dānaṁ vaṭṭati.",
  "atk-vin01a2:728_17": "Vetanena rakkhantassa attano bhāgamattaṁ vaṭṭatī”ti.",
  "atk-vin01a2:728_18": "Mahāpaccariyaṁ pana “yaṁ gihīnaṁ ārāmarakkhakā bhikkhūnaṁ denti,",
  "atk-vin01a2:728_19": "etaṁ vaṭṭati.",
  "atk-vin01a2:728_20": "Bhikkhusaṅghassa pana ārāmagopakā yaṁ attano bhatiyā khaṇḍetvā denti,",
  "atk-vin01a2:728_21": "etaṁ vaṭṭati.",
  "atk-vin01a2:728_22": "Yopi upaḍḍhārāmaṁ vā kecideva rukkhe vā bhatiṁ labhitvā rakkhati,",
  "atk-vin01a2:728_23": "tassāpi attano pattarukkhatoyeva dātuṁ vaṭṭati.",
  "atk-vin01a2:728_24": "Keṇiyā gahetvā rakkhantassa pana sabbampi vaṭṭatī”ti vuttaṁ.",
  "atk-vin01a2:728_25": "Etaṁ pana sabbaṁ byañjanato nānaṁ,",
  "atk-vin01a2:728_26": "atthato ekameva;",
  "atk-vin01a2:728_27": "tasmā adhippāyaṁ ñatvā gahetabbaṁ.",
  "atk-vin01a2:729_0": "Dāruvatthumhi –",
  "atk-vin01a2:729_1": "tāvakāliko ahaṁ bhagavāti tāvakālikacitto ahaṁ bhagavāti vattukāmena vuttaṁ,",
  "atk-vin01a2:729_2": "tāvakālikacittoti “puna āharitvā dassāmī”ti evaṁcitto ahanti vuttaṁ hoti.",
  "atk-vin01a2:729_3": "Bhagavā “tāvakālike anāpattī”ti āha.",
  "atk-vin01a2:730_0": "Ayaṁ panettha pāḷimuttakavinicchayo –",
  "atk-vin01a2:730_1": "sace saṅgho saṅghikaṁ kammaṁ kāreti uposathāgāraṁ vā bhojanasālaṁ vā,",
  "atk-vin01a2:730_2": "tato āpucchitvā tāvakālikaṁ haritabbaṁ.",
  "atk-vin01a2:730_3": "Yo pana saṅghiko dabbasambhāro agutto deve vassante temeti,",
  "atk-vin01a2:730_4": "ātapena sukkhati,",
  "atk-vin01a2:730_5": "taṁ sabbampi āharitvā attano āvāse kātuṁ vaṭṭati.",
  "atk-vin01a2:730_6": "Saṅgho āharāpento aññena vā dabbasambhārena mūlena vā saññāpetabbo.",
  "atk-vin01a2:730_7": "Na sakkā ce hoti saññāpetuṁ,",
  "atk-vin01a2:730_8": "“saṅghikena, bhante,",
  "atk-vin01a2:730_9": "kataṁ saṅghikaparibhogena vaḷañjathā”ti vattabbaṁ.",
  "atk-vin01a2:730_10": "Senāsanassa pana ayameva bhikkhu issaro.",
  "atk-vin01a2:730_11": "Sacepi pāsāṇatthambho vā rukkhatthambho vā kavāṭaṁ vā vātapānaṁ vā nappahoti,",
  "atk-vin01a2:730_12": "saṅghikaṁ tāvakālikaṁ āharitvā pākatikaṁ kātuṁ vaṭṭati.",
  "atk-vin01a2:730_13": "Esa nayo aññesupi dabbasambhāresūti.",
  "atk-vin01a2:731_0": "Udakavatthusmiṁ –",
  "atk-vin01a2:731_1": "yadā udakaṁ dullabhaṁ hoti,",
  "atk-vin01a2:731_2": "yojanatopi aḍḍhayojanatopi āharīyati,",
  "atk-vin01a2:731_3": "evarūpe pariggahitaudake avahāro.",
  "atk-vin01a2:731_4": "Yatopi āharimato vā pokkharaṇīādīsu ṭhitato vā kevalaṁ yāgubhattaṁ sampādenti,",
  "atk-vin01a2:731_5": "pānīyaparibhogañca karonti,",
  "atk-vin01a2:731_6": "na aññaṁ mahāparibhogaṁ,",
  "atk-vin01a2:731_7": "tampi theyyacittena gaṇhato avahāro.",
  "atk-vin01a2:731_8": "Yato pana ekaṁ vā dve vā ghaṭe gahetvā āsanaṁ dhovituṁ,",
  "atk-vin01a2:731_9": "bodhirukkhe siñcituṁ udakapūjaṁ kātuṁ,",
  "atk-vin01a2:731_10": "rajanaṁ pacituṁ labbhati,",
  "atk-vin01a2:731_11": "tattha saṅghassa katikavaseneva paṭipajjitabbaṁ.",
  "atk-vin01a2:731_12": "Atirekaṁ gaṇhanto,",
  "atk-vin01a2:731_13": "mattikādīni vā theyyacittena pakkhipanto bhaṇḍaṁ agghāpetvā kāretabbo.",
  "atk-vin01a2:732_0": "Sace āvāsikā katikavattaṁ daḷhaṁ karonti,",
  "atk-vin01a2:732_1": "aññesaṁ bhaṇḍakaṁ dhovituṁ vā rajituṁ vā na denti,",
  "atk-vin01a2:732_2": "attanā pana aññesaṁ apassantānaṁ gahetvā sabbaṁ karonti,",
  "atk-vin01a2:732_3": "tesaṁ katikāya na ṭhātabbaṁ.",
  "atk-vin01a2:732_4": "Yattakaṁ te dhovanti,",
  "atk-vin01a2:732_5": "tattakaṁ dhovitabbaṁ.",
  "atk-vin01a2:732_6": "Sace saṅghassa dve tisso pokkharaṇiyo vā udakasoṇḍiyo vā honti,",
  "atk-vin01a2:732_7": "katikā ca katā “ettha nhāyitabbaṁ,",
  "atk-vin01a2:732_8": "ito pānīyaṁ gahetabbaṁ,",
  "atk-vin01a2:732_9": "idha sabbaparibhogo kātabbo”ti.",
  "atk-vin01a2:732_10": "Katikavatteneva sabbaṁ kātabbaṁ.",
  "atk-vin01a2:732_11": "Yattha katikā natthi,",
  "atk-vin01a2:732_12": "tattha sabbaparibhogo vaṭṭatīti.",
  "atk-vin01a2:733_0": "Mattikāvatthusmiṁ –",
  "atk-vin01a2:733_1": "yattha mattikā dullabhā hoti,",
  "atk-vin01a2:733_2": "nānappakārā vā vaṇṇamattikā āharitvā ṭhapitā,",
  "atk-vin01a2:733_3": "tattha thokāpi pañcamāsakaṁ agghati,",
  "atk-vin01a2:733_4": "tasmā pārājikaṁ.",
  "atk-vin01a2:733_5": "Saṅghike pana kamme cetiyakamme ca niṭṭhite saṅghaṁ āpucchitvā vā tāvakālikaṁ vā gahetuṁ vaṭṭati.",
  "atk-vin01a2:733_6": "Sudhāyapi cittakammavaṇṇesupi eseva nayo.",
  "atk-vin01a2:734_0": "Tiṇavatthūsu –",
  "atk-vin01a2:734_1": "jhāpitatiṇe ṭhānācāvanassa abhāvā dukkaṭaṁ,",
  "atk-vin01a2:734_2": "bhaṇḍadeyyaṁ pana hoti.",
  "atk-vin01a2:734_3": "Saṅgho tiṇavatthuṁ jaggitvā saṅghikaṁ āvāsaṁ chādeti,",
  "atk-vin01a2:734_4": "puna kadāci jaggituṁ na sakkoti,",
  "atk-vin01a2:734_5": "athañño eko bhikkhu vattasīsena jaggati,",
  "atk-vin01a2:734_6": "saṅghassevetaṁ.",
  "atk-vin01a2:734_7": "No ce jaggati,",
  "atk-vin01a2:734_8": "saṅgheneko bhikkhu vattabbo “jaggitvā dehī”ti.",
  "atk-vin01a2:734_9": "So ce bhāgaṁ icchati,",
  "atk-vin01a2:734_10": "bhāgaṁ datvāpi jaggāpetabbaṁ.",
  "atk-vin01a2:734_11": "Sace bhāgaṁ vaḍḍheti,",
  "atk-vin01a2:734_12": "dātabbameva.",
  "atk-vin01a2:734_13": "Vaḍḍhetiyeva,",
  "atk-vin01a2:734_14": "“gaccha jaggitvā sabbaṁ gahetvā attano santakaṁ senāsanaṁ chādehī”ti vattabbo. Kasmā?",
  "atk-vin01a2:734_15": "Naṭṭhe attho natthi.",
  "atk-vin01a2:734_16": "Dadantehi pana savatthukaṁ na dātabbaṁ,",
  "atk-vin01a2:734_17": "garubhaṇḍaṁ hoti;",
  "atk-vin01a2:734_18": "tiṇamattaṁ pana dātabbaṁ.",
  "atk-vin01a2:734_19": "Tasmiṁ ce jaggitvā attano senāsanaṁ chādente puna saṅgho jaggituṁ pahoti,",
  "atk-vin01a2:734_20": "“tvaṁ mā jaggi,",
  "atk-vin01a2:734_21": "saṅgho jaggissatī”ti vattabboti.",
  "atk-vin01a2:735_0": "Mañcādīni satta vatthūni pākaṭāneva.",
  "atk-vin01a2:735_1": "Pāḷiyaṁ pana anāgatampi pāsāṇatthambhaṁ vā rukkhatthambhaṁ vā aññaṁ vā kiñci pādagghanakaṁ harantassa pārājikameva.",
  "atk-vin01a2:735_2": "Padhānagharādīsu chaḍḍitapatitānaṁ pariveṇādīnaṁ kuṭṭampi pākārampi bhinditvā iṭṭhakādīni avaharantassāpi eseva nayo. Kasmā?",
  "atk-vin01a2:735_3": "Saṅghikaṁ nāma kadāci ajjhāvasanti,",
  "atk-vin01a2:735_4": "kadāci na ajjhāvasanti.",
  "atk-vin01a2:735_5": "Paccante corabhayena janapade vuṭṭhahante chaḍḍitavihārādīsu kiñci parikkhāraṁ harantassāpi eseva nayo.",
  "atk-vin01a2:735_6": "Ye pana tato tāvakālikaṁ haranti,",
  "atk-vin01a2:735_7": "puna āvasitesu ca vihāresu bhikkhū āharāpenti, dātabbaṁ.",
  "atk-vin01a2:735_8": "Sacepi tato āharitvā senāsanaṁ kataṁ hoti,",
  "atk-vin01a2:735_9": "taṁ vā tadagghanakaṁ vā dātabbameva.",
  "atk-vin01a2:735_10": "“Puna āvasissāmā”ti ālayaṁ acchinditvā vuṭṭhitesu janapadesu gaṇasantakaṁ vā puggalikaṁ vā gahitaṁ hoti;",
  "atk-vin01a2:735_11": "te ce anujānanti,",
  "atk-vin01a2:735_12": "paṭikammena kiccaṁ natthi.",
  "atk-vin01a2:735_13": "Saṅghikaṁ pana garubhaṇḍaṁ,",
  "atk-vin01a2:735_14": "tasmā paṭikammaṁ kattabbameva.",
  "atk-vin01a2:736_0": "157. Vihāraparibhogavatthu uttānatthameva.",
  "atk-vin01a2:737_0": "Anujānāmi,",
  "atk-vin01a2:737_1": "bhikkhave,",
  "atk-vin01a2:737_2": "tāvakālikaṁ haritunti ettha yo bhikkhu saṅghikaṁ mañcaṁ vā pīṭhaṁ vā tāvakālikaṁ haritvā attano phāsukaṭṭhāne",
  "atk-vin01a2:737_3": "ekampi dvepi māse saṅghikaparibhogena paribhuñjati,",
  "atk-vin01a2:737_4": "āgatāgatānaṁ vuḍḍhatarānaṁ deti,",
  "atk-vin01a2:737_5": "nappaṭibāhati,",
  "atk-vin01a2:737_6": "tassa tasmiṁ naṭṭhepi jiṇṇepi corāvahaṭepi gīvā na hoti.",
  "atk-vin01a2:737_7": "Vasitvā pana gacchantena yathāṭhāne ṭhapetabbaṁ.",
  "atk-vin01a2:737_8": "Yo pana puggalikaparibhogena paribhuñjati,",
  "atk-vin01a2:737_9": "āgatāgatānaṁ vuḍḍhatarānaṁ na deti,",
  "atk-vin01a2:737_10": "tasmiṁ naṭṭhe tassa gīvā hoti.",
  "atk-vin01a2:737_11": "Aññaṁ pana āvāsaṁ haritvā paribhuñjantena sace tattha vuḍḍhataro āgantvā vuṭṭhāpeti,",
  "atk-vin01a2:737_12": "“mayā idaṁ asukāvāsato nāma āhaṭaṁ, gacchāmi,",
  "atk-vin01a2:737_13": "naṁ pākatikaṁ karomī”ti vattabbaṁ.",
  "atk-vin01a2:737_14": "Sace so bhikkhu “ahaṁ pākatikaṁ karissāmī”ti vadati,",
  "atk-vin01a2:737_15": "tassa bhāraṁ katvāpi gantuṁ vaṭṭatīti saṅkhepaṭṭhakathāyaṁ vuttaṁ.",
  "atk-vin01a2:738_0": "Campāvatthumhi –",
  "atk-vin01a2:738_1": "tekaṭulayāgūti tilataṇḍulamuggehi vā tilataṇḍulamāsehi vā tilataṇḍulakulatthehi vā tilataṇḍulehi saddhiṁ",
  "atk-vin01a2:738_2": "yaṁkiñci ekaṁ aparaṇṇaṁ pakkhipitvā tīhi katā,",
  "atk-vin01a2:738_3": "etaṁ kira imehi tīhi catubhāgaudakasambhinne khīre sappimadhusakkarādīhi yojetvā karonti.",
  "atk-vin01a2:739_0": "Rājagahavatthumhi –",
  "atk-vin01a2:739_1": "madhugoḷakoti atirasakapūvo vuccati;",
  "atk-vin01a2:739_2": "“madhusīsaka”ntipi vadanti.",
  "atk-vin01a2:739_3": "Sesamettha vatthudvayepi odanabhājanīyavatthusmiṁ vuttanayeneva veditabbaṁ.",
  "atk-vin01a2:740_0": "158.",
  "atk-vin01a2:740_1": "Ajjukavatthusmiṁ –",
  "atk-vin01a2:740_2": "etadavocāti gilāno hutvā avoca.",
  "atk-vin01a2:740_3": "Āyasmā upāli āyasmato ajjukassa pakkhoti na agatigamanavasena pakkho,",
  "atk-vin01a2:740_4": "api ca kho anāpattisaññitāya lajjīanuggahena vinayānuggahena ca thero pakkhoti veditabbo.",
  "atk-vin01a2:740_5": "Sesamettha uttānameva.",
  "atk-vin01a2:741_0": "159.",
  "atk-vin01a2:741_1": "Bārāṇasīvatthusmiṁ –",
  "atk-vin01a2:741_2": "corehi upaddutanti corehi viluttaṁ.",
  "atk-vin01a2:741_3": "Iddhiyā ānetvā pāsāde ṭhapesīti thero kira taṁ kulaṁ sokasallasamappitaṁ āvaṭṭantaṁ vivaṭṭantaṁ disvā",
  "atk-vin01a2:741_4": "tassa kulassa anukampāya pasādānurakkhaṇatthāya dhammānuggahena attano iddhiyā “tesaṁyeva pāsādaṁ dārakānaṁ",
  "atk-vin01a2:741_5": "samīpe hotū”ti adhiṭṭhāsi.",
  "atk-vin01a2:741_6": "Dārakā “amhākaṁ pāsādo”ti sañjānitvā abhiruhiṁsu.",
  "atk-vin01a2:741_7": "Tato thero iddhiṁ paṭisaṁhari,",
  "atk-vin01a2:741_8": "pāsādopi sakaṭṭhāneyeva aṭṭhāsi.",
  "atk-vin01a2:741_9": "Vohāravasena pana vuttaṁ “te dārake iddhiyā ānetvā pāsāde ṭhapesī”ti.",
  "atk-vin01a2:741_10": "Iddhivisayeti īdisāya adhiṭṭhāniddhiyā anāpatti.",
  "atk-vin01a2:741_11": "Vikubbaniddhi pana na vaṭṭati.",
  "atk-vin01a2:742_0": "160-1. Avasāne vatthudvayaṁ uttānatthamevāti.",
  "atk-vin01a2:743_0": "Samantapāsādikāya vinayasaṁvaṇṇanāya",
  "atk-vin01a2:744_0": "Dutiyapārājikavaṇṇanā niṭṭhitā.",
  "atk-vin01a2:745_0": "Tatrāyaṁ anusāsanī –",
  "atk-vin01a2:746_0": "Dutiyaṁ adutiyena, yaṁ jinena pakāsitaṁ;",
  "atk-vin01a2:747_0": "Parājitakilesena, pārājikamidaṁ idha.",
  "atk-vin01a2:748_0": "Sikkhāpadaṁ samaṁ tena, aññaṁ kiñci na vijjati;",
  "atk-vin01a2:749_0": "Anekanayavokiṇṇaṁ, gambhīratthavinicchayaṁ.",
  "atk-vin01a2:750_0": "Tasmā vatthumhi otiṇṇe, bhikkhunā vinayaññunā;",
  "atk-vin01a2:751_0": "Vinayānuggahenettha, karontena vinicchayaṁ.",
  "atk-vin01a2:752_0": "Pāḷiṁ aṭṭhakathañceva, sādhippāyamasesato;",
  "atk-vin01a2:753_0": "Ogayha appamattena, karaṇīyo vinicchayo.",
  "atk-vin01a2:754_0": "Āpattidassanussāho, na kattabbo kudācanaṁ;",
  "atk-vin01a2:755_0": "Passissāmi anāpatti-miti kayirātha mānasaṁ.",
  "atk-vin01a2:756_0": "Passitvāpi ca āpattiṁ, avatvāva punappunaṁ;",
  "atk-vin01a2:757_0": "Vīmaṁsitvātha viññūhi, saṁsanditvā ca taṁ vade.",
  "atk-vin01a2:758_0": "Kappiyepi ca vatthusmiṁ, cittassa lahuvattino;",
  "atk-vin01a2:759_0": "Vasena sāmaññaguṇā, cavantīdha puthujjanā.",
  "atk-vin01a2:760_0": "Tasmā paraparikkhāraṁ, āsīvisamivoragaṁ;",
  "atk-vin01a2:761_0": "Aggiṁ viya ca sampassaṁ, nāmaseyya vicakkhaṇoti.",
  "atk-vin01a2:762_0": "Pārājikakaṇḍa-aṭṭhakathāya",
  "atk-vin01a2:763_0": "Paṭhamo bhāgo niṭṭhito.",
  "atk-vin01a2:764_0": "Namo tassa bhagavato arahato sammāsambuddhassa",
  "atk-vin01a2:765_0": "Vinayapiṭake",
  "atk-vin01a2:766_0": "Pārājikakaṇḍa-aṭṭhakathā (dutiyo bhāgo)",
  "atk-vin01a2:767_0": "3. Tatiyapārājikaṁ",
  "atk-vin01a2:768_0": "Tatiyaṁ tīhi suddhena, yaṁ buddhena vibhāvitaṁ;",
  "atk-vin01a2:769_0": "Pārājikaṁ tassa dāni, patto saṁvaṇṇanākkamo.",
  "atk-vin01a2:770_0": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:771_0": "Taṁ vajjayitvā assāpi, hoti saṁvaṇṇanā ayaṁ.",
  "atk-vin01a2:772_0": "Paṭhamapaññattinidānavaṇṇanā",
  "atk-vin01a2:773_0": "162.Tenasamayena buddho bhagavā vesāliyaṁ viharati mahāvane kūṭāgārasālāyanti ettha vesāliyanti evaṁnāmake itthiliṅgavasena pavattavohāre nagare.",
  "atk-vin01a2:773_1": "Tañhi nagaraṁ tikkhattuṁ pākāraparikkhepavaḍḍhanena visālībhūtattā “vesālī”ti vuccati.",
  "atk-vin01a2:773_2": "Idampi ca nagaraṁ sabbaññutappatteyeva sammāsambuddhe sabbākārena vepullaṁ pattanti veditabbaṁ.",
  "atk-vin01a2:773_3": "Evaṁ gocaragāmaṁ dassetvā nivāsaṭṭhāna māha –",
  "atk-vin01a2:773_4": "“mahāvane kūṭāgārasālāya”nti.",
  "atk-vin01a2:773_5": "Tattha mahāvanaṁ nāma sayaṁjātaṁ aropimaṁ saparicchedaṁ mahantaṁ vanaṁ.",
  "atk-vin01a2:773_6": "Kapilavatthusāmantā pana mahāvanaṁ himavantena saha ekābaddhaṁ aparicchedaṁ hutvā mahāsamuddaṁ āhacca ṭhitaṁ.",
  "atk-vin01a2:773_7": "Idaṁ tādisaṁ na hoti,",
  "atk-vin01a2:773_8": "saparicchedaṁ mahantaṁ vananti mahāvanaṁ.",
  "atk-vin01a2:773_9": "Kūṭāgārasālā pana mahāvanaṁ nissāya kate ārāme kūṭāgāraṁ anto katvā haṁsavaṭṭakacchadanena katā sabbākārasampannā",
  "atk-vin01a2:773_10": "buddhassa bhagavato gandhakuṭi veditabbā.",
  "atk-vin01a2:774_0": "Anekapariyāyena asubhakathaṁ kathetīti anekehi kāraṇehi asubhākārasandassanappavattaṁ kāyavicchandaniyakathaṁ katheti.",
  "atk-vin01a2:774_1": "Seyyathidaṁ –",
  "atk-vin01a2:774_2": "“atthi imasmiṁ kāye kesā lomā…pe. …",
  "atk-vin01a2:774_3": "mutta”nti.",
  "atk-vin01a2:774_4": "Kiṁ vuttaṁ hoti?",
  "atk-vin01a2:774_5": "Bhikkhave,",
  "atk-vin01a2:774_6": "imasmiṁ byāmamatte kaḷevare sabbākārenapi vicinanto na koci kiñci muttaṁ vā maṇiṁ vā veḷuriyaṁ vā agaruṁ",
  "atk-vin01a2:774_7": "vā candanaṁ vā kuṅkumaṁ vā kappūraṁ vā vāsacuṇṇādīni vā aṇumattampi sucibhāvaṁ passati.",
  "atk-vin01a2:774_8": "Atha kho paramaduggandhaṁ jegucchaṁ assirīkadassanaṁ kesalomādinānappakāraṁ asuciṁyeva passati.",
  "atk-vin01a2:774_9": "Tasmā na ettha chando vā rāgo vā karaṇīyo.",
  "atk-vin01a2:774_10": "Yepi hi uttamaṅge sirasmiṁ jātā kesā nāma,",
  "atk-vin01a2:774_11": "tepi asubhā ceva asucino ca paṭikkūlā ca.",
  "atk-vin01a2:774_12": "So ca nesaṁ asubhāsucipaṭikkūlabhāvo vaṇṇatopi saṇṭhānatopi gandhatopi āsayatopi okāsatopīti pañcahi kāraṇehi veditabbo.",
  "atk-vin01a2:774_13": "Evaṁ lomādīnanti.",
  "atk-vin01a2:774_14": "Ayamettha saṅkhepo,",
  "atk-vin01a2:774_15": "vitthāro pana visuddhimagge vuttanayena veditabbo.",
  "atk-vin01a2:774_16": "Iti bhagavā ekamekasmiṁ koṭṭhāse pañcapañcappabhedena anekapariyāyena asubhakathaṁ katheti.",
  "atk-vin01a2:775_0": "Asubhāya vaṇṇaṁ bhāsatīti uddhumātakādivasena asubhamātikaṁ nikkhipitvā padabhājanīyena taṁ vibhajanto vaṇṇento saṁvaṇṇento asubhāya vaṇṇaṁ bhāsati.",
  "atk-vin01a2:775_1": "Asubhabhāvanāya vaṇṇaṁ bhāsatīti yā ayaṁ kesādīsu vā uddhumātakādīsu vā ajjhattabahiddhāvatthūsu asubhākāraṁ",
  "atk-vin01a2:775_2": "gahetvā pavattassa cittassa bhāvanā vaḍḍhanā phātikammaṁ,",
  "atk-vin01a2:775_3": "tassā asubhabhāvanāya ānisaṁsaṁ dassento vaṇṇaṁ bhāsati,",
  "atk-vin01a2:775_4": "guṇaṁ parikitteti.",
  "atk-vin01a2:775_5": "Seyyathidaṁ –",
  "atk-vin01a2:775_6": "“asubhabhāvanābhiyutto,",
  "atk-vin01a2:775_7": "bhikkhave,",
  "atk-vin01a2:775_8": "bhikkhu kesādīsu vā vatthūsu uddhumātakādīsu vā pañcaṅgavippahīnaṁ pañcaṅgasamannāgataṁ tividhakalyāṇaṁ",
  "atk-vin01a2:775_9": "dasalakkhaṇasampannaṁ paṭhamaṁ jhānaṁ paṭilabhati.",
  "atk-vin01a2:775_10": "So taṁ paṭhamajjhānasaṅkhātaṁ cittamañjūsaṁ nissāya vipassanaṁ vaḍḍhetvā uttamatthaṁ arahattaṁ pāpuṇātī”ti.",
  "atk-vin01a2:776_0": "Tatrimāni paṭhamassa jhānassa dasa lakkhaṇāni –",
  "atk-vin01a2:776_1": "pāripanthikato cittavisuddhi,",
  "atk-vin01a2:776_2": "majjhimassa samādhinimittassa paṭipatti,",
  "atk-vin01a2:776_3": "tattha cittapakkhandanaṁ,",
  "atk-vin01a2:776_4": "visuddhassa cittassa ajjhupekkhanaṁ,",
  "atk-vin01a2:776_5": "samathappaṭipannassa ajjhupekkhanaṁ,",
  "atk-vin01a2:776_6": "ekattupaṭṭhānassa ajjhupekkhanaṁ,",
  "atk-vin01a2:776_7": "tattha jātānaṁ dhammānaṁ anativattanaṭṭhena sampahaṁsanā,",
  "atk-vin01a2:776_8": "indriyānaṁ ekarasaṭṭhena tadupagavīriyavāhanaṭṭhena āsevanaṭṭhena sampahaṁsanāti.",
  "atk-vin01a2:777_0": "Tatrāyaṁ pāḷi –",
  "atk-vin01a2:777_1": "“paṭhamassa jhānassa ko ādi,",
  "atk-vin01a2:777_2": "kiṁ majjhe,",
  "atk-vin01a2:777_3": "kiṁ pariyosānaṁ?",
  "atk-vin01a2:777_4": "Paṭhamassa jhānassa paṭipadāvisuddhi ādi,",
  "atk-vin01a2:777_5": "upekkhānubrūhanā majjhe,",
  "atk-vin01a2:777_6": "sampahaṁsanā pariyosānaṁ.",
  "atk-vin01a2:777_7": "Paṭhamassa jhānassa paṭipadāvisuddhi ādi,",
  "atk-vin01a2:777_8": "ādissa kati lakkhaṇāni?",
  "atk-vin01a2:777_9": "Ādissa tīṇi lakkhaṇāni –",
  "atk-vin01a2:777_10": "yo tassa paripantho tato cittaṁ visujjhati,",
  "atk-vin01a2:777_11": "visuddhattā cittaṁ majjhimaṁ samathanimittaṁ paṭipajjati,",
  "atk-vin01a2:777_12": "paṭipannattā tattha cittaṁ pakkhandati.",
  "atk-vin01a2:777_13": "Yañca paripanthato cittaṁ visujjhati,",
  "atk-vin01a2:777_14": "yañca visuddhattā cittaṁ majjhimaṁ samathanimittaṁ paṭipajjati,",
  "atk-vin01a2:777_15": "yañca paṭipannattā tattha cittaṁ pakkhandati.",
  "atk-vin01a2:777_16": "Paṭhamassa jhānassa paṭipadāvisuddhi ādi,",
  "atk-vin01a2:777_17": "ādissa imāni tīṇi lakkhaṇāni.",
  "atk-vin01a2:777_18": "Tena vuccati –",
  "atk-vin01a2:777_19": "‘paṭhamaṁ jhānaṁ ādikalyāṇañceva hoti tilakkhaṇasampannañca’.",
  "atk-vin01a2:778_0": "“Paṭhamassa jhānassa upekkhānubrūhanā majjhe,",
  "atk-vin01a2:778_1": "majjhassa kati lakkhaṇāni?",
  "atk-vin01a2:778_2": "Majjhassa tīṇi lakkhaṇāni –",
  "atk-vin01a2:778_3": "visuddhaṁ cittaṁ ajjhupekkhati,",
  "atk-vin01a2:778_4": "samathappaṭipannaṁ ajjhupekkhati,",
  "atk-vin01a2:778_5": "ekattupaṭṭhānaṁ ajjhupekkhati.",
  "atk-vin01a2:778_6": "Yañca visuddhaṁ cittaṁ ajjhupekkhati,",
  "atk-vin01a2:778_7": "yañca samathappaṭipannaṁ ajjhupekkhati,",
  "atk-vin01a2:778_8": "yañca ekattupaṭṭhānaṁ ajjhupekkhati.",
  "atk-vin01a2:778_9": "Paṭhamassa jhānassa upekkhānubrūhanā majjhe,",
  "atk-vin01a2:778_10": "majjhassa imāni tīṇi lakkhaṇāni.",
  "atk-vin01a2:778_11": "Tena vuccati –",
  "atk-vin01a2:778_12": "‘paṭhamaṁ jhānaṁ majjhekalyāṇañceva hoti tilakkhaṇasampannañca’.",
  "atk-vin01a2:779_0": "“Paṭhamassa jhānassa sampahaṁsanā pariyosānaṁ,",
  "atk-vin01a2:779_1": "pariyosānassa kati lakkhaṇāni?",
  "atk-vin01a2:779_2": "Pariyosānassa cattāri lakkhaṇāni –",
  "atk-vin01a2:779_3": "tattha jātānaṁ dhammānaṁ anativattanaṭṭhena sampahaṁsanā,",
  "atk-vin01a2:779_4": "indriyānaṁ ekarasaṭṭhena sampahaṁsanā,",
  "atk-vin01a2:779_5": "tadupagavīriyavāhanaṭṭhena sampahaṁsanā,",
  "atk-vin01a2:779_6": "āsevanaṭṭhena sampahaṁsanā.",
  "atk-vin01a2:779_7": "Paṭhamassa jhānassa sampahaṁsanā pariyosānaṁ,",
  "atk-vin01a2:779_8": "pariyosānassa imāni cattāri lakkhaṇāni.",
  "atk-vin01a2:779_9": "Tena vuccati –",
  "atk-vin01a2:779_10": "‘paṭhamaṁ jhānaṁ pariyosānakalyāṇañceva hoti catulakkhaṇasampannañca.",
  "atk-vin01a2:779_11": "“Evaṁ tividhattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva hoti vicārasampannañca",
  "atk-vin01a2:779_12": "pītisampannañca sukhasampannañca cittassa adhiṭṭhānasampannañca saddhāsampannañca vīriyasampannañca satisampannañca",
  "atk-vin01a2:779_13": "samādhisampannañca paññāsampannañcā”ti.",
  "atk-vin01a2:780_0": "Ādissa ādissa asubhasamāpattiyā vaṇṇaṁ bhāsatīti “evampi itthampī”ti punappunaṁ vavatthānaṁ katvā ādisanto asubhasamāpattiyā vaṇṇaṁ bhāsati,",
  "atk-vin01a2:780_1": "ānisaṁsaṁ katheti,",
  "atk-vin01a2:780_2": "guṇaṁ parikitteti.",
  "atk-vin01a2:780_3": "Seyyathidaṁ –",
  "atk-vin01a2:780_4": "“asubhasaññāparicitena,",
  "atk-vin01a2:780_5": "bhikkhave,",
  "atk-vin01a2:780_6": "bhikkhuno cetasā bahulaṁ viharato methunadhammasamāpattiyā cittaṁ paṭilīyati paṭikuṭati paṭivaṭṭati,",
  "atk-vin01a2:780_7": "na sampasārīyati,",
  "atk-vin01a2:780_8": "upekkhā vā pāṭikulyatā vā saṇṭhāti.",
  "atk-vin01a2:780_9": "Seyyathāpi,",
  "atk-vin01a2:780_10": "bhikkhave,",
  "atk-vin01a2:780_11": "kukkuṭapattaṁ vā nhārudaddulaṁ vā aggimhi pakkhittaṁ paṭilīyati paṭikuṭati paṭivaṭṭati,",
  "atk-vin01a2:780_12": "na sampasārīyati;",
  "atk-vin01a2:780_13": "evameva kho,",
  "atk-vin01a2:780_14": "bhikkhave,",
  "atk-vin01a2:780_15": "asubhasaññāparicitena bhikkhuno cetasā bahulaṁ viharato methunadhammasamāpattiyā cittaṁ paṭilīyati paṭikuṭati paṭivaṭṭati,",
  "atk-vin01a2:780_16": "na sampasārīyatī”ti.",
  "atk-vin01a2:781_0": "Icchāmahaṁ,",
  "atk-vin01a2:781_1": "bhikkhave,",
  "atk-vin01a2:781_2": "addhamāsaṁ paṭisallīyitunti ahaṁ bhikkhave ekaṁ addhamāsaṁ paṭisallīyituṁ nilīyituṁ ekova hutvā viharituṁ icchāmīti attho.",
  "atk-vin01a2:781_3": "Namhi kenaci upasaṅkamitabbo aññatra ekena piṇḍapātanīhārakenāti yo attanā payuttavācaṁ akatvā mamatthāya",
  "atk-vin01a2:781_4": "saddhesu kulesu paṭiyattaṁ piṇḍapātaṁ nīharitvā mayhaṁ upanāmeti,",
  "atk-vin01a2:781_5": "taṁ piṇḍapātanīhārakaṁ ekaṁ bhikkhuṁ ṭhapetvā namhi aññena kenaci bhikkhunā vā gahaṭṭhena vā upasaṅkamitabboti.",
  "atk-vin01a2:782_0": "Kasmā pana evamāhāti?",
  "atk-vin01a2:782_1": "Atīte kira pañcasatā migaluddakā mahatīhi daṇḍavāgurāhi araññaṁ parikkhipitvā haṭṭhatuṭṭhā ekatoyeva",
  "atk-vin01a2:782_2": "yāvajīvaṁ migapakkhighātakammena jīvikaṁ kappetvā niraye upapannā;",
  "atk-vin01a2:782_3": "te tattha paccitvā pubbe katena kenacideva kusalakammena manussesu upapannā kalyāṇūpanissayavasena sabbepi",
  "atk-vin01a2:782_4": "bhagavato santike pabbajjañca upasampadañca labhiṁsu;",
  "atk-vin01a2:782_5": "tesaṁ tato mūlākusalakammato avipakkavipākā aparāparacetanā tasmiṁ addhamāsabbhantare attūpakkamena ca parūpakkamena ca jīvatupacchedāya okāsamakāsi,",
  "atk-vin01a2:782_6": "taṁ bhagavā addasa.",
  "atk-vin01a2:782_7": "Kammavipāko nāma na sakkā kenaci paṭibāhituṁ.",
  "atk-vin01a2:782_8": "Tesu ca bhikkhūsu puthujjanāpi atthi sotāpannasakadāgāmīanāgāmīkhīṇāsavāpi.",
  "atk-vin01a2:782_9": "Tattha khīṇāsavā appaṭisandhikā,",
  "atk-vin01a2:782_10": "itare ariyasāvakā niyatagatikā sugatiparāyaṇā,",
  "atk-vin01a2:782_11": "puthujjanānaṁ pana gati aniyatā.",
  "atk-vin01a2:782_12": "Atha bhagavā cintesi –",
  "atk-vin01a2:782_13": "“ime attabhāve chandarāgena maraṇabhayabhītā na sakkhissanti gatiṁ visodhetuṁ,",
  "atk-vin01a2:782_14": "handa nesaṁ chandarāgappahānāya asubhakathaṁ kathemi.",
  "atk-vin01a2:782_15": "Taṁ sutvā attabhāve vigatacchandarāgatāya gativisodhanaṁ katvā sagge paṭisandhiṁ gaṇhissanti.",
  "atk-vin01a2:782_16": "Evaṁ nesaṁ mama santike pabbajjā sātthikā bhavissatī”ti.",
  "atk-vin01a2:783_0": "Tato tesaṁ anuggahāya asubhakathaṁ kathesi kammaṭṭhānasīsena,",
  "atk-vin01a2:783_1": "no maraṇavaṇṇasaṁvaṇṇanādhippāyena.",
  "atk-vin01a2:783_2": "Kathetvā ca panassa etadahosi –",
  "atk-vin01a2:783_3": "“sace maṁ imaṁ addhamāsaṁ bhikkhū passissanti,",
  "atk-vin01a2:783_4": "‘ajja eko bhikkhu mato,",
  "atk-vin01a2:783_5": "ajja dve…pe…",
  "atk-vin01a2:783_6": "ajja dasā’ti āgantvā āgantvā ārocessanti.",
  "atk-vin01a2:783_7": "Ayañca kammavipāko na sakkā mayā vā aññena vā paṭibāhituṁ.",
  "atk-vin01a2:783_8": "Svāhaṁ taṁ sutvāpi kiṁ karissāmi?",
  "atk-vin01a2:783_9": "Kiṁ me anatthakena anayabyasanena sutena?",
  "atk-vin01a2:783_10": "Handāhaṁ bhikkhūnaṁ adassanaṁ upagacchāmī”ti.",
  "atk-vin01a2:783_11": "Tasmā evamāha –",
  "atk-vin01a2:783_12": "“icchāmahaṁ,",
  "atk-vin01a2:783_13": "bhikkhave,",
  "atk-vin01a2:783_14": "addhamāsaṁ patisallīyituṁ;",
  "atk-vin01a2:783_15": "namhi kenaci upasaṅkamitabbo aññatra ekena piṇḍapātanīhārakenā”ti.",
  "atk-vin01a2:784_0": "Apare panāhu –",
  "atk-vin01a2:784_1": "“parūpavādavivajjanatthaṁ evaṁ vatvā paṭisallīno”ti.",
  "atk-vin01a2:784_2": "Pare kira bhagavantaṁ upavadissanti –",
  "atk-vin01a2:784_3": "“ayaṁ ‘sabbaññū,",
  "atk-vin01a2:784_4": "ahaṁ saddhammavaracakkavattī’ti paṭijānamāno attanopi sāvake aññamaññaṁ ghātente nivāretuṁ na sakkoti.",
  "atk-vin01a2:784_5": "Kimaññaṁ sakkhissatī”ti?",
  "atk-vin01a2:784_6": "Tattha paṇḍitā vakkhanti –",
  "atk-vin01a2:784_7": "“bhagavā paṭisallānamanuyutto nayimaṁ pavattiṁ jānāti,",
  "atk-vin01a2:784_8": "kocissa ārocayitāpi natthi,",
  "atk-vin01a2:784_9": "sace jāneyya addhā nivāreyyā”ti.",
  "atk-vin01a2:784_10": "Idaṁ pana icchāmattaṁ,",
  "atk-vin01a2:784_11": "paṭhamamevettha kāraṇaṁ.",
  "atk-vin01a2:784_12": "Nāssudhāti ettha “assudhā”ti padapūraṇamatte avadhāraṇatthe vā nipāto;",
  "atk-vin01a2:784_13": "neva koci bhagavantaṁ upasaṅkamatīti attho.",
  "atk-vin01a2:785_0": "Anekehi vaṇṇasaṇṭhānādīhi kāraṇehi vokāro assāti anekākāravokāro;",
  "atk-vin01a2:785_1": "anekākāravokiṇṇo anekakāraṇasammissoti vuttaṁ hoti. Ko so?",
  "atk-vin01a2:785_2": "Asubhabhāvanānuyogo,",
  "atk-vin01a2:785_3": "taṁ anekākāravokāraṁ asubhabhāvanānuyogaṁ anuyuttā viharantīti yuttapayuttā viharanti.",
  "atk-vin01a2:785_4": "Aṭṭīyantīti sakena kāyena aṭṭā dukkhitā honti.",
  "atk-vin01a2:785_5": "Harāyantīti lajjanti.",
  "atk-vin01a2:785_6": "Jigucchantīti sañjātajigucchā honti.",
  "atk-vin01a2:785_7": "Daharoti taruṇo.",
  "atk-vin01a2:785_8": "Yuvāti yobbanena samannāgato.",
  "atk-vin01a2:785_9": "Maṇḍanakajātikoti maṇḍanakapakatiko.",
  "atk-vin01a2:785_10": "Sīsaṁnhātoti sīsena saddhiṁ nhāto.",
  "atk-vin01a2:785_11": "Daharo yuvāti cettha daharavacanena paṭhamayobbanabhāvaṁ dasseti.",
  "atk-vin01a2:785_12": "Paṭhamayobbane hi sattā visesena maṇḍanakajātikā honti.",
  "atk-vin01a2:785_13": "Sīsaṁnhātoti iminā maṇḍanānuyogakālaṁ.",
  "atk-vin01a2:785_14": "Yuvāpi hi kiñci kammaṁ katvā saṁkiliṭṭhasarīro na maṇḍanānuyutto hoti;",
  "atk-vin01a2:785_15": "sīsaṁnhāto pana so maṇḍanamevānuyuñjati.",
  "atk-vin01a2:785_16": "Ahikuṇapādīni daṭṭhumpi na icchati.",
  "atk-vin01a2:785_17": "So tasmiṁ khaṇe ahikuṇapena vā kukkurakuṇapena vā manussakuṇapena vā kaṇṭhe āsattena kenacideva paccatthikena",
  "atk-vin01a2:785_18": "ānetvā kaṇṭhe baddhena paṭimukkena yathā aṭṭīyeyya harāyeyya jiguccheyya;",
  "atk-vin01a2:785_19": "evameva te bhikkhū sakena kāyena aṭṭīyantā harāyantā jigucchantā so viya puriso taṁ kuṇapaṁ vigatacchandarāgatāya",
  "atk-vin01a2:785_20": "attano kāyaṁ pariccajitukāmā hutvā satthaṁ ādāya attanāpi attānaṁ jīvitā voropenti.",
  "atk-vin01a2:785_21": "“Tvaṁ maṁ jīvitā voropehi;",
  "atk-vin01a2:785_22": "ahaṁ ta”nti evaṁ aññamaññampi jīvitā voropenti.",
  "atk-vin01a2:786_0": "Migalaṇḍikampi samaṇakuttakanti migalaṇḍikoti tassa nāmaṁ;",
  "atk-vin01a2:786_1": "samaṇakuttakoti samaṇavesadhārako.",
  "atk-vin01a2:786_2": "So kira sikhāmattaṁ ṭhapetvā sīsaṁ muṇḍetvā ekaṁ kāsāvaṁ nivāsetvā ekaṁ aṁse katvā vihāraṁyeva upanissāya vighāsādabhāvena jīvati.",
  "atk-vin01a2:786_3": "Tampi migalaṇḍikaṁ samaṇakuttakaṁ upasaṅkamitvā evaṁ vadanti.",
  "atk-vin01a2:786_4": "Sādhūti āyācanatthe nipāto.",
  "atk-vin01a2:786_5": "Noti upayogabahuvacanaṁ,",
  "atk-vin01a2:786_6": "sādhu āvuso amhe jīvitā voropehīti vuttaṁ hoti.",
  "atk-vin01a2:786_7": "Ettha ca ariyā neva pāṇātipātaṁ kariṁsu na samādapesuṁ,",
  "atk-vin01a2:786_8": "na samanuññā ahesuṁ.",
  "atk-vin01a2:786_9": "Puthujjanā pana sabbamakaṁsu.",
  "atk-vin01a2:786_10": "Lohitakanti lohitamakkhitaṁ.",
  "atk-vin01a2:786_11": "Yena vaggumudānadīti vaggumatā lokassa puññasammatā nadī.",
  "atk-vin01a2:786_12": "Sopi kira “taṁ pāpaṁ tattha pavāhessāmī”ti saññāya gato,",
  "atk-vin01a2:786_13": "nadiyā ānubhāvena appamattakampi pāpaṁ pahīnaṁ nāma natthi.",
  "atk-vin01a2:787_0": "163.Ahudeva kukkuccanti tesu kira bhikkhūsu kenacipi kāyavikāro vā vacīvikāro vā na kato,",
  "atk-vin01a2:787_1": "sabbe satā sampajānā dakkhiṇena passena nipajjiṁsu.",
  "atk-vin01a2:787_2": "Taṁ anussarato tassa kukkuccaṁ ahosiyeva.",
  "atk-vin01a2:787_3": "Ahu vippaṭisāroti tasseva kukkuccassa sabhāvaniyamanatthametaṁ vuttaṁ.",
  "atk-vin01a2:787_4": "Vippaṭisārakukkuccaṁ ahosi,",
  "atk-vin01a2:787_5": "na vinayakukkuccanti.",
  "atk-vin01a2:787_6": "Alābhā vata metiādi kukkuccassa pavattiākāradassanatthaṁ vuttaṁ.",
  "atk-vin01a2:787_7": "Tattha alābhā vata meti āyatiṁ dāni mama hitasukhalābhā nāma natthīti anutthunāti.",
  "atk-vin01a2:787_8": "“Na vata me lābhā”tiiminā pana tamevatthaṁ daḷhaṁ karoti.",
  "atk-vin01a2:787_9": "Ayañhettha adhippāyo –",
  "atk-vin01a2:787_10": "sacepi koci “lābhā te”ti vadeyya,",
  "atk-vin01a2:787_11": "taṁ micchā,",
  "atk-vin01a2:787_12": "na vata me lābhāti.",
  "atk-vin01a2:787_13": "Dulladdhaṁ vata meti kusalānubhāvena laddhampi idaṁ manussattaṁ dulladdhaṁ vata me.",
  "atk-vin01a2:787_14": "Na vata me suladdhantiiminā pana tamevatthaṁ daḷhaṁ karoti.",
  "atk-vin01a2:787_15": "Ayañhettha adhippāyo –",
  "atk-vin01a2:787_16": "sacepi koci “suladdhaṁ te”ti vadeyya,",
  "atk-vin01a2:787_17": "taṁ micchā;",
  "atk-vin01a2:787_18": "na vata me suladdhanti.",
  "atk-vin01a2:787_19": "Apuññaṁ pasutanti apuññaṁ upacitaṁ janitaṁ vā.",
  "atk-vin01a2:787_20": "Kasmāti ce?",
  "atk-vin01a2:787_21": "Yohaṁ bhikkhū…pe…",
  "atk-vin01a2:787_22": "voropesinti.",
  "atk-vin01a2:787_23": "Tassattho –",
  "atk-vin01a2:787_24": "yo ahaṁ sīlavante tāya eva sīlavantatāya kalyāṇadhamme uttamadhamme seṭṭhadhamme bhikkhū jīvitā voropesinti.",
  "atk-vin01a2:788_0": "Aññatarā mārakāyikāti nāmavasena apākaṭā ekā bhummadevatā micchādiṭṭhikā mārapakkhikā mārassanuvattikā",
  "atk-vin01a2:788_1": "“evamayaṁ māradheyyaṁ māravisayaṁ nātikkamissatī”ti cintetvā sabbābharaṇavibhūsitā hutvā attano ānubhāvaṁ",
  "atk-vin01a2:788_2": "dassayamānā abhijjamāne udake pathavītale caṅkamamānā viya āgantvā migalaṇḍikaṁ samaṇakuttakaṁ etadavoca.",
  "atk-vin01a2:788_3": "Sādhu sādhūti sampahaṁsanatthe nipāto;",
  "atk-vin01a2:788_4": "tasmā eva dvivacanaṁ kataṁ.",
  "atk-vin01a2:788_5": "Atiṇṇe tāresīti saṁsārato atiṇṇe iminā jīvitāvoropanena tāresi parimocesīti.",
  "atk-vin01a2:788_6": "Ayaṁ kira etissā devatāya bālāya dummedhāya laddhi “ye na matā,",
  "atk-vin01a2:788_7": "te saṁsārato na muttā. Ye matā,",
  "atk-vin01a2:788_8": "te muttā”ti.",
  "atk-vin01a2:788_9": "Tasmā saṁsāramocakamilakkhā viya evaṁladdhikā hutvā tampi tattha niyojentī evamāha.",
  "atk-vin01a2:788_10": "Atha kho migalaṇḍiko samaṇakuttako tāva bhusaṁ uppannavippaṭisāropi taṁ devatāya ānubhāvaṁ disvā “ayaṁ devatā evamāha –",
  "atk-vin01a2:788_11": "addhā iminā atthena evameva bhavitabba”nti niṭṭhaṁ gantvā “lābhā kira me”tiādīni parikittayanto.",
  "atk-vin01a2:788_12": "Vihārena vihāraṁ pariveṇena pariveṇaṁ upasaṅkamitvā evaṁ vadetīti taṁ taṁ vihārañca pariveṇañca upasaṅkamitvā",
  "atk-vin01a2:788_13": "dvāraṁ vivaritvā anto pavisitvā bhikkhū evaṁ vadati –",
  "atk-vin01a2:788_14": "“ko atiṇṇo,",
  "atk-vin01a2:788_15": "kaṁ tāremī”ti?",
  "atk-vin01a2:789_0": "Hotiyevabhayanti maraṇaṁ paṭicca cittutrāso hoti.",
  "atk-vin01a2:789_1": "Hoti chambhitattanti hadayamaṁsaṁ ādiṁ katvā tasmā sarīracalanaṁ hoti;",
  "atk-vin01a2:789_2": "atibhayena thaddhasarīrattantipi eke,",
  "atk-vin01a2:789_3": "thambhitattañhi chambhitattanti vuccati.",
  "atk-vin01a2:789_4": "Lomahaṁsoti uddhaṁṭhitalomatā,",
  "atk-vin01a2:789_5": "khīṇāsavā pana sattasuññatāya sudiṭṭhattā maraṇakasattameva na passanti,",
  "atk-vin01a2:789_6": "tasmā tesaṁ sabbampetaṁ nāhosīti veditabbaṁ.",
  "atk-vin01a2:789_7": "Ekampi bhikkhuṁ dvepi…pe…",
  "atk-vin01a2:789_8": "saṭṭhimpi bhikkhū ekāhena jīvitā voropesīti evaṁ gaṇanavasena sabbānipi tāni pañca bhikkhusatāni jīvitā voropesi.",
  "atk-vin01a2:790_0": "164.Paṭisallānā vuṭṭhitoti tesaṁ pañcannaṁ bhikkhusatānaṁ jīvitakkhayapattabhāvaṁ ñatvā tato ekībhāvato",
  "atk-vin01a2:790_1": "vuṭṭhito jānantopi ajānanto viya kathāsamuṭṭhāpanatthaṁ āyasmantaṁ ānandaṁ āmantesi.",
  "atk-vin01a2:790_2": "Kiṁ nu kho ānanda tanubhūto viya bhikkhusaṅghoti ānanda ito pubbe bahū bhikkhū ekato upaṭṭhānaṁ āgacchanti,",
  "atk-vin01a2:790_3": "uddesaṁ paripucchaṁ gaṇhanti sajjhāyanti,",
  "atk-vin01a2:790_4": "ekapajjoto viya ārāmo dissati,",
  "atk-vin01a2:790_5": "idāni pana addhamāsamattassa accayena tanubhūto viya tanuko mando appako viraḷaviraḷo viya jāto bhikkhusaṅgho.",
  "atk-vin01a2:790_6": "Kinnu kho kāraṇaṁ,",
  "atk-vin01a2:790_7": "kiṁ disāsu pakkantā bhikkhūti?",
  "atk-vin01a2:791_0": "Athāyasmā ānando kammavipākena tesaṁ jīvitakkhayappattiṁ asallakkhento asubhakammaṭṭhānānuyogapaccayā",
  "atk-vin01a2:791_1": "pana sallakkhento “tathā hi pana bhante bhagavā”tiādiṁ vatvā bhikkhūnaṁ arahattappattiyā aññaṁ kammaṭṭhānaṁ",
  "atk-vin01a2:791_2": "yācanto “sādhu bhante bhagavā”tiādimāha.",
  "atk-vin01a2:791_3": "Tassattho –",
  "atk-vin01a2:791_4": "sādhu bhante bhagavā aññaṁ kāraṇaṁ ācikkhatu,",
  "atk-vin01a2:791_5": "yena bhikkhusaṅgho arahatte patiṭṭhaheyya;",
  "atk-vin01a2:791_6": "mahāsamuddaṁ orohaṇatitthāni viya hi aññānipi dasānussatidasakasiṇacatudhātuvavatthānabrahmavihārānāpānasatippabhedāni",
  "atk-vin01a2:791_7": "bahūni nibbānorohaṇakammaṭṭhānāni santi.",
  "atk-vin01a2:791_8": "Tesu bhagavā bhikkhū samassāsetvā aññataraṁ kammaṭṭhānaṁ ācikkhatūti adhippāyo.",
  "atk-vin01a2:792_0": "Atha bhagavā tathā kātukāmo theraṁ uyyojento “tenahānandā”tiādimāha.",
  "atk-vin01a2:792_1": "Tattha vesāliṁ upanissāyāti vesāliṁ upanissāya samantā gāvutepi addhayojanepi yāvatikā bhikkhū viharanti,",
  "atk-vin01a2:792_2": "te sabbe sannipātehīti attho.",
  "atk-vin01a2:792_3": "Te sabbe upaṭṭhānasālāyaṁ sannipātetvāti attanā gantuṁ yuttaṭṭhānaṁ sayaṁ gantvā aññattha daharabhikkhū",
  "atk-vin01a2:792_4": "pahiṇitvā muhutteneva anavasese bhikkhū upaṭṭhānasālāyaṁ samūhaṁ katvā.",
  "atk-vin01a2:792_5": "Yassa dāni bhante bhagavā kālaṁ maññatīti ettha ayamadhippāyo –",
  "atk-vin01a2:792_6": "bhagavā bhikkhusaṅgho sannipatito esa kālo bhikkhūnaṁ dhammakathaṁ kātuṁ,",
  "atk-vin01a2:792_7": "anusāsaniṁ dātuṁ,",
  "atk-vin01a2:792_8": "idāni yassa tumhe kālaṁ jānātha,",
  "atk-vin01a2:792_9": "taṁ kattabbanti.",
  "atk-vin01a2:793_0": "Ānāpānassatisamādhikathā",
  "atk-vin01a2:794_0": "165.",
  "atk-vin01a2:794_1": "Atha kho bhagavā…pe…",
  "atk-vin01a2:794_2": "bhikkhū āmantesi –",
  "atk-vin01a2:794_3": "ayampi kho bhikkhaveti āmantetvā ca pana bhikkhūnaṁ arahattappattiyā pubbe ācikkhitaasubhakammaṭṭhānato",
  "atk-vin01a2:794_4": "aññaṁ pariyāyaṁ ācikkhanto “ānāpānassatisamādhī”ti āha.",
  "atk-vin01a2:795_0": "Idāni yasmā bhagavatā bhikkhūnaṁ santapaṇītakammaṭṭhānadassanatthameva ayaṁ pāḷi vuttā,",
  "atk-vin01a2:795_1": "tasmā aparihāpetvā atthayojanākkamaṁ ettha vaṇṇanaṁ karissāmi.",
  "atk-vin01a2:795_2": "Tatra “ayampi kho bhikkhave”ti imassa tāva padassa ayaṁ yojanā –",
  "atk-vin01a2:795_3": "bhikkhave na kevalaṁ asubhabhāvanāyeva kilesappahānāya saṁvattati,",
  "atk-vin01a2:795_4": "apica ayampi kho ānāpānassatisamādhi…pe…",
  "atk-vin01a2:795_5": "vūpasametīti.",
  "atk-vin01a2:796_0": "Ayaṁ panettha atthavaṇṇanā –",
  "atk-vin01a2:796_1": "ānāpānassatīti assāsapassāsapariggāhikā sati.",
  "atk-vin01a2:796_2": "Vuttañhetaṁ paṭisambhidāyaṁ –",
  "atk-vin01a2:797_0": "“Ānanti assāso,",
  "atk-vin01a2:797_1": "no passāso.",
  "atk-vin01a2:797_2": "Apānanti passāso,",
  "atk-vin01a2:797_3": "no assāso.",
  "atk-vin01a2:797_4": "Assāsavasena upaṭṭhānaṁ sati,",
  "atk-vin01a2:797_5": "passāsavasena upaṭṭhānaṁ sati.",
  "atk-vin01a2:797_6": "Yo assasati tassupaṭṭhāti,",
  "atk-vin01a2:797_7": "yo passasati tassupaṭṭhātī”ti.",
  "atk-vin01a2:798_0": "Samādhīti tāya ānāpānapariggāhikāya satiyā saddhiṁ uppannā cittekaggatā;",
  "atk-vin01a2:798_1": "samādhisīsena cāyaṁ desanā,",
  "atk-vin01a2:798_2": "na satisīsena.",
  "atk-vin01a2:798_3": "Tasmā ānāpānassatiyā yutto samādhi ānāpānassatisamādhi,",
  "atk-vin01a2:798_4": "ānāpānassatiyaṁ vā samādhi ānāpānassatisamādhīti evamettha attho veditabbo.",
  "atk-vin01a2:798_5": "Bhāvitoti uppādito vaḍḍhito ca.",
  "atk-vin01a2:798_6": "Bahulīkatoti punappunaṁ kato.",
  "atk-vin01a2:798_7": "Santo ceva paṇīto cāti santo ceva paṇīto ceva,",
  "atk-vin01a2:798_8": "ubhayattha evasaddena niyamo veditabbo.",
  "atk-vin01a2:798_9": "Kiṁ vuttaṁ hoti?",
  "atk-vin01a2:798_10": "Ayañhi yathā asubhakammaṭṭhānaṁ kevalaṁ paṭivedhavasena santañca paṇītañca oḷārikārammaṇattā pana paṭikūlārammaṇattā",
  "atk-vin01a2:798_11": "ca ārammaṇavasena neva santaṁ na paṇītaṁ,",
  "atk-vin01a2:798_12": "na evaṁ kenaci pariyāyena asanto vā appaṇīto vā,",
  "atk-vin01a2:798_13": "apica kho ārammaṇasantatāyapi santo vūpasanto nibbuto paṭivedhasaṅkhātaaṅgasantatāyapi ārammaṇappaṇītatāyapi paṇīto atittikaro aṅgappaṇītatāyapīti.",
  "atk-vin01a2:798_14": "Tena vuttaṁ –",
  "atk-vin01a2:798_15": "“santo ceva paṇīto cā”ti.",
  "atk-vin01a2:799_0": "Asecanako ca sukho ca vihāroti ettha pana nāssa secananti asecanako anāsittako abbokiṇṇo pāṭekko āveṇiko,",
  "atk-vin01a2:799_1": "natthettha parikammena vā upacārena vā santatā ādimanasikārato pabhuti attano sabhāveneva santo ca paṇīto cāti attho.",
  "atk-vin01a2:799_2": "Keci pana asecanakoti anāsittako ojavanto sabhāveneva madhuroti vadanti.",
  "atk-vin01a2:799_3": "Evamayaṁ asecanako ca appitappitakkhaṇe kāyikacetasikasukhappaṭilābhāya saṁvattanato sukho ca vihāroti veditabbo.",
  "atk-vin01a2:800_0": "Uppannuppanneti avikkhambhite avikkhambhite.",
  "atk-vin01a2:800_1": "Pāpaketi lāmake.",
  "atk-vin01a2:800_2": "Akusale dhammeti akosallasambhūte dhamme.",
  "atk-vin01a2:800_3": "Ṭhānaso antaradhāpetīti khaṇeneva antaradhāpeti vikkhambheti.",
  "atk-vin01a2:800_4": "Vūpasametīti suṭṭhu upasameti,",
  "atk-vin01a2:800_5": "nibbedhabhāgiyattā vā anupubbena ariyamaggavuḍḍhippato samucchindati paṭippassambhetītipi attho.",
  "atk-vin01a2:801_0": "Seyyathāpīti opammanidassanametaṁ.",
  "atk-vin01a2:801_1": "Gimhānaṁ pacchime māseti āsāḷhamāse.",
  "atk-vin01a2:801_2": "Ūhataṁ rajojallanti addhamāse vātātapasukkhāya gomahiṁsādipādappahārasambhinnāya pathaviyā uddhaṁ hataṁ ūhataṁ ākāse samuṭṭhitaṁ rajañca reṇuñca.",
  "atk-vin01a2:801_3": "Mahā akālameghoti sabbaṁ nabhaṁ ajjhottharitvā uṭṭhito āsāḷhajuṇhapakkhe sakalaṁ addhamāsaṁ vassanakamegho.",
  "atk-vin01a2:801_4": "So hi asampatte vassakāle uppannattā akālameghoti idhādhippeto.",
  "atk-vin01a2:801_5": "Ṭhānaso antaradhāpeti vūpasametīti khaṇeneva adassanaṁ neti,",
  "atk-vin01a2:801_6": "pathaviyaṁ sannisīdāpeti.",
  "atk-vin01a2:801_7": "Evameva khoti opammasampaṭipādanametaṁ.",
  "atk-vin01a2:801_8": "Tato paraṁ vuttanayameva.",
  "atk-vin01a2:802_0": "Idāni kathaṁ bhāvito ca bhikkhave ānāpānassatisamādhīti ettha kathanti ānāpānassatisamādhibhāvanaṁ nānappakārato vitthāretukamyatāpucchā.",
  "atk-vin01a2:802_1": "Bhāvito ca bhikkhave ānāpānassatisamādhīti nānappakārato vitthāretukamyatāya puṭṭhadhammanidassanaṁ.",
  "atk-vin01a2:802_2": "Esa nayo dutiyapadepi.",
  "atk-vin01a2:802_3": "Ayaṁ panettha saṅkhepattho –",
  "atk-vin01a2:802_4": "bhikkhave kenapakārena kenākārena kena vidhinā bhāvito ānāpānassatisamādhi kenapakārena bahulīkato santo ceva…pe…",
  "atk-vin01a2:802_5": "vūpasametīti.",
  "atk-vin01a2:803_0": "Idāni tamatthaṁ vitthārento “idha bhikkhave”tiādimāha.",
  "atk-vin01a2:803_1": "Tattha idha bhikkhave bhikkhūti bhikkhave imasmiṁ sāsane bhikkhu.",
  "atk-vin01a2:803_2": "Ayañhettha idhasaddo sabbappakāraānāpānassatisamādhinibbattakassa puggalassa sannissayabhūtasāsanaparidīpano aññasāsanassa tathābhāvapaṭisedhano ca.",
  "atk-vin01a2:803_3": "Vuttañhetaṁ – “idheva,",
  "atk-vin01a2:803_4": "bhikkhave,",
  "atk-vin01a2:803_5": "samaṇo…pe…",
  "atk-vin01a2:803_6": "suññā parappavādā samaṇebhi aññehī”ti.",
  "atk-vin01a2:803_7": "Tena vuttaṁ –",
  "atk-vin01a2:803_8": "“imasmiṁ sāsane bhikkhū”ti.",
  "atk-vin01a2:804_0": "Araññagato vā…pe…",
  "atk-vin01a2:804_1": "suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṁ.",
  "atk-vin01a2:804_2": "Imassa hi bhikkhuno dīgharattaṁ rūpādīsu ārammaṇesu anuvisaṭaṁ cittaṁ ānāpānassatisamādhiārammaṇaṁ abhiruhituṁ na icchati.",
  "atk-vin01a2:804_3": "Kūṭagoṇayuttaratho viya uppathameva dhāvati.",
  "atk-vin01a2:804_4": "Tasmā seyyathāpi nāma gopo kūṭadhenuyā sabbaṁ khīraṁ pivitvā vaḍḍhitaṁ kūṭavacchaṁ dametukāmo dhenuto",
  "atk-vin01a2:804_5": "apanetvā ekamante mahantaṁ thambhaṁ nikhaṇitvā tattha yottena bandheyya.",
  "atk-vin01a2:804_6": "Athassa so vaccho ito cito ca vipphanditvā palāyituṁ asakkonto tameva thambhaṁ upanisīdeyya vā upanipajjeyya vā;",
  "atk-vin01a2:804_7": "evameva imināpi bhikkhunā dīgharattaṁ rūpārammaṇādirasapānavaḍḍhitaṁ duṭṭhacittaṁ dametukāmena rūpādiārammaṇato apanetvā araññaṁ vā…pe…",
  "atk-vin01a2:804_8": "suññāgāraṁ vā pavesetvā tattha assāsapassāsathambhe satiyottena bandhitabbaṁ.",
  "atk-vin01a2:804_9": "Evamassa taṁ cittaṁ ito cito ca vipphanditvāpi pubbe āciṇṇārammaṇaṁ alabhamānaṁ satiyottaṁ chinditvā",
  "atk-vin01a2:804_10": "palāyituṁ asakkontaṁ tamevārammaṇaṁ upacārappanāvasena upanisīdati ceva upanipajjati ca.",
  "atk-vin01a2:804_11": "Tenāhu porāṇā –",
  "atk-vin01a2:805_0": "“Yathā thambhe nibandheyya, vacchaṁ dammaṁ naro idha;",
  "atk-vin01a2:806_0": "Bandheyyevaṁ sakaṁ cittaṁ, satiyārammaṇe daḷha”nti. ;",
  "atk-vin01a2:807_0": "Evamassetaṁ senāsanaṁ bhāvanānurūpaṁ hoti.",
  "atk-vin01a2:807_1": "Tena vuttaṁ –",
  "atk-vin01a2:807_2": "“idamassa ānāpānassatisamaādhibhāvanānurūpasenāsanapariggahaparidīpana”nti.",
  "atk-vin01a2:808_0": "Atha vā yasmā idaṁ kammaṭṭhānappabhede muddhabhūtaṁ sabbaññubuddhapaccekabuddhabuddhasāvakānaṁ visesādhigamadiṭṭhadhammasukhavihārapadaṭṭhānaṁ",
  "atk-vin01a2:808_1": "ānāpānassatikammaṭṭhānaṁ itthipurisahatthiassādisaddasamākulaṁ gāmantaṁ apariccajitvā na sukaraṁ sampādetuṁ,",
  "atk-vin01a2:808_2": "saddakaṇṭakattā jhānassa.",
  "atk-vin01a2:808_3": "Agāmake pana araññe sukaraṁ yogāvacarena idaṁ kammaṭṭhānaṁ pariggahetvā ānāpānacatutthajjhānaṁ nibbattetvā",
  "atk-vin01a2:808_4": "tadeva ca pādakaṁ katvā saṅkhāre sammasitvā aggaphalaṁ arahattaṁ sampāpuṇituṁ,",
  "atk-vin01a2:808_5": "tasmāssa anurūpaṁsenāsanaṁ dassento bhagavā “araññagato vā”tiādimāha.",
  "atk-vin01a2:809_0": "Vatthuvijjācariyo viya hi bhagavā,",
  "atk-vin01a2:809_1": "so yathā vatthuvijjācariyo nagarabhūmiṁ passitvā suṭṭhu upaparikkhitvā “ettha nagaraṁ māpethā”ti upadisati,",
  "atk-vin01a2:809_2": "sotthinā ca nagare niṭṭhite rājakulato mahāsakkāraṁ labhati;",
  "atk-vin01a2:809_3": "evameva yogāvacarassa anurūpasenāsanaṁ upaparikkhitvā ettha kammaṭṭhānaṁ anuyuñjitabbanti upadisati.",
  "atk-vin01a2:809_4": "Tato tattha kammaṭṭhānaṁ anuyuttena yoginā kamena arahatte patte “sammāsambuddho vata so bhagavā”ti mahantaṁ sakkāraṁ labhati.",
  "atk-vin01a2:809_5": "Ayaṁ pana bhikkhu “dīpisadiso”ti vuccati.",
  "atk-vin01a2:809_6": "Yathā hi mahādīpirājā araññe tiṇagahanaṁ vā vanagahanaṁ vā pabbatagahanaṁ vā nissāya nilīyitvā vanamahiṁsagokaṇṇasūkarādayo mige gaṇhāti;",
  "atk-vin01a2:809_7": "evamevāyaṁ araññādīsu kammaṭṭhānaṁ anuyuñjanto bhikkhu yathākkamena sotāpattisakadāgāmianāgāmiarahattamagge ceva ariyaphalañca gaṇhātīti veditabbo.",
  "atk-vin01a2:809_8": "Tenāhu porāṇā –",
  "atk-vin01a2:810_0": "“Yathāpi dīpiko nāma, nilīyitvā gaṇhatī mige;",
  "atk-vin01a2:811_0": "Tathevāyaṁ buddhaputto, yuttayogo vipassako;",
  "atk-vin01a2:812_0": "Araññaṁ pavisitvāna, gaṇhāti phalamuttama”nti. ;",
  "atk-vin01a2:813_0": "Tenassa parakkamajavayoggabhūmiṁ araññasenāsanaṁ dassento bhagavā “araññagato vā”tiādimāha.",
  "atk-vin01a2:814_0": "Tattha araññagato vāti araññanti “nikkhamitvā bahi indakhīlā sabbametaṁ arañña”nti ca “āraññakaṁ nāma",
  "atk-vin01a2:814_1": "senāsanaṁ pañcadhanusatikaṁ pacchima”nti ca evaṁ vuttalakkhaṇesu araññesu anurūpaṁ yaṁkiñci pavivekasukhaṁ",
  "atk-vin01a2:814_2": "araññaṁ gato.",
  "atk-vin01a2:814_3": "Rukkhamūlagato vāti rukkhasamīpaṁ gato.",
  "atk-vin01a2:814_4": "Suññāgāragato vāti suññaṁ vivittokāsaṁ gato.",
  "atk-vin01a2:814_5": "Ettha ca ṭhapetvā araññañca rukkhamūlañca avasesasattavidhasenāsanagatopi suññāgāragatoti vattuṁ vaṭṭati.",
  "atk-vin01a2:814_6": "Evamassa ututtayānukūlaṁ dhātucariyānukūlañca ānāpānassatibhāvanānurūpaṁ senāsanaṁ upadisitvā alīnānuddhaccapakkhikaṁ",
  "atk-vin01a2:814_7": "santamiriyāpathaṁ upadisanto “nisīdatī”ti āha.",
  "atk-vin01a2:814_8": "Athassa nisajjāya daḷhabhāvaṁ assāsapassāsānaṁ pavattanasukhataṁ ārammaṇapariggahūpāyañca dassento “pallaṅkaṁ ābhujitvā”tiādimāha.",
  "atk-vin01a2:815_0": "Tattha pallaṅkanti samantato ūrubaddhāsanaṁ.",
  "atk-vin01a2:815_1": "Ābhujitvāti ābandhitvā.",
  "atk-vin01a2:815_2": "Ujuṁ kāyaṁ paṇidhāyāti uparimaṁ sarīraṁ ujukaṁ ṭhapetvā,",
  "atk-vin01a2:815_3": "aṭṭhārasa piṭṭhikaṇṭake koṭiyā koṭiṁ paṭipādetvā.",
  "atk-vin01a2:815_4": "Evañhi nisinnassa cammamaṁsanhārūni na paṇamanti.",
  "atk-vin01a2:815_5": "Athassa yā tesaṁ paṇamanappaccayā khaṇe khaṇe vedanā uppajjeyyuṁ,",
  "atk-vin01a2:815_6": "tā na uppajjanti.",
  "atk-vin01a2:815_7": "Tāsu anuppajjamānāsu cittaṁ ekaggaṁ hoti.",
  "atk-vin01a2:815_8": "Kammaṭṭhānaṁ na paripatati.",
  "atk-vin01a2:815_9": "Vuḍḍhiṁ phātiṁ upagacchati.",
  "atk-vin01a2:816_0": "Parimukhaṁ satiṁ upaṭṭhapetvāti kammaṭṭhānābhimukhaṁ satiṁ ṭhapayitvā.",
  "atk-vin01a2:816_1": "Atha vā “parī”ti pariggahaṭṭho;",
  "atk-vin01a2:816_2": "“mukha”nti niyyānaṭṭho;",
  "atk-vin01a2:816_3": "“satī”ti upaṭṭhānaṭṭho;",
  "atk-vin01a2:816_4": "tena vuccati –",
  "atk-vin01a2:816_5": "“parimukhaṁ satiṁ upaṭṭhapetvā”ti.",
  "atk-vin01a2:816_6": "Evaṁ paṭisambhidāyaṁ vuttanayenapettha attho daṭṭhabbo.",
  "atk-vin01a2:816_7": "Tatrāyaṁ saṅkhepo –",
  "atk-vin01a2:816_8": "“pariggahitaniyyānaṁ satiṁ katvā”ti.",
  "atk-vin01a2:816_9": "So satova assasatīti so bhikkhu evaṁ nisīditvā evañca satiṁ upaṭṭhapetvā taṁ satiṁ avijahanto satoeva assasati,",
  "atk-vin01a2:816_10": "sato passasati,",
  "atk-vin01a2:816_11": "satokārī hotīti vuttaṁ hoti.",
  "atk-vin01a2:817_0": "Idāni yehākārehi satokārī hoti,",
  "atk-vin01a2:817_1": "te dassento “dīghaṁ vā assasanto”tiādimāha.",
  "atk-vin01a2:817_2": "Vuttañhetaṁ paṭisambhidāyaṁ –",
  "atk-vin01a2:817_3": "“so satova assasati,",
  "atk-vin01a2:817_4": "sato passasatī”ti etasseva vibhaṅge –",
  "atk-vin01a2:818_0": "“Bāttiṁsāya ākārehi satokārī hoti.",
  "atk-vin01a2:818_1": "Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "atk-vin01a2:818_2": "Tāya satiyā tena ñāṇena satokārī hoti.",
  "atk-vin01a2:818_3": "Dīghaṁ passāsavasena…pe…",
  "atk-vin01a2:818_4": "paṭinissaggānupassī assāsavasena paṭinissaggānupassī passāsavasena cittassa ekaggataṁ avikkhepaṁ pajānato sati upaṭṭhitā hoti.",
  "atk-vin01a2:818_5": "Tāya satiyā tena ñāṇena satokārī hotī”ti.",
  "atk-vin01a2:819_0": "Tattha dīghaṁ vā assasantoti dīghaṁ vā assāsaṁ pavattento.",
  "atk-vin01a2:819_1": "“Assāso”ti bahi nikkhamanavāto.",
  "atk-vin01a2:819_2": "“Passāso”ti anto pavisanavāto.",
  "atk-vin01a2:819_3": "Suttantaṭṭhakathāsu pana uppaṭipāṭiyā āgataṁ.",
  "atk-vin01a2:820_0": "Tattha sabbesampi gabbhaseyyakānaṁ mātukucchito nikkhamanakāle paṭhamaṁ abbhantaravāto bahi nikkhamati.",
  "atk-vin01a2:820_1": "Pacchā bāhiravāto sukhumaṁ rajaṁ gahetvā abbhantaraṁ pavisanto tāluṁ āhacca nibbāyati.",
  "atk-vin01a2:820_2": "Evaṁ tāva assāsapassāsā veditabbā.",
  "atk-vin01a2:820_3": "Yā pana tesaṁ dīgharassatā,",
  "atk-vin01a2:820_4": "sā addhānavasena veditabbā.",
  "atk-vin01a2:820_5": "Yathā hi okāsaddhānaṁ pharitvā ṭhitaṁ udakaṁ vā vālikā vā “dīghamudakaṁ dīghā vālikā,",
  "atk-vin01a2:820_6": "rassamudakaṁ rassā vālikā”ti vuccati.",
  "atk-vin01a2:820_7": "Evaṁ cuṇṇavicuṇṇāpi assāsapassāsā hatthisarīre ahisarīre ca tesaṁ attabhāvasaṅkhātaṁ dīghaṁ addhānaṁ saṇikaṁ pūretvā saṇikameva nikkhamanti,",
  "atk-vin01a2:820_8": "tasmā “dīghā”ti vuccanti.",
  "atk-vin01a2:820_9": "Sunakhasasādīnaṁ attabhāvasaṅkhātaṁ rassaṁ addhānaṁ sīghaṁ pūretvā sīghameva nikkhamanti,",
  "atk-vin01a2:820_10": "tasmā “rassā”ti vuccanti.",
  "atk-vin01a2:820_11": "Manussesu pana keci hatthiahiādayo viya kāladdhānavasena dīghaṁ assasanti ca passasanti ca.",
  "atk-vin01a2:820_12": "Keci sunakhasasādayo viya rassaṁ.",
  "atk-vin01a2:820_13": "Tasmā tesaṁ kālavasena dīghamaddhānaṁ nikkhamantā ca pavisantā ca te dīghā.",
  "atk-vin01a2:820_14": "Ittaramaddhānaṁ nikkhamantā ca pavisantā ca “rassā”ti veditabbā.",
  "atk-vin01a2:820_15": "Tatrāyaṁ bhikkhu navahākārehi dīghaṁ assasanto ca passasanto ca “dīghaṁ assasāmi passasāmī”ti pajānāti.",
  "atk-vin01a2:820_16": "Evaṁ pajānato cassa ekenākārena kāyānupassanāsatipaṭṭhānabhāvanā sampajjatīti veditabbā.",
  "atk-vin01a2:820_17": "Yathāha paṭisambhidāyaṁ –",
  "atk-vin01a2:821_0": "“Kathaṁ dīghaṁ assasanto ‘dīghaṁ assasāmī’ti pajānāti,",
  "atk-vin01a2:821_1": "dīghaṁ passasanto ‘dīghaṁ passasāmī’ti pajānāti?",
  "atk-vin01a2:821_2": "Dīghaṁ assāsaṁ addhānasaṅkhāte assasati,",
  "atk-vin01a2:821_3": "dīghaṁ passāsaṁ addhānasaṅkhāte passasati,",
  "atk-vin01a2:821_4": "dīghaṁ assāsapassāsaṁ addhānasaṅkhāte assasatipi passasatipi.",
  "atk-vin01a2:821_5": "Dīghaṁ assāsapassāsaṁ addhānasaṅkhāte assasatopi passasatopi chando uppajjati;",
  "atk-vin01a2:821_6": "chandavasena tato sukhumataraṁ dīghaṁ assāsaṁ addhānasaṅkhāte assasati,",
  "atk-vin01a2:821_7": "chandavasena tato sukhumataraṁ dīghaṁ passāsaṁ addhānasaṅkhāte passasati,",
  "atk-vin01a2:821_8": "chandavasena tato sukhumataraṁ dīghaṁ assāsapassāsaṁ addhānasaṅkhāte assasatipi passasatipi.",
  "atk-vin01a2:821_9": "Chandavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi pāmojjaṁ uppajjati;",
  "atk-vin01a2:821_10": "pāmojjavasena tato sukhumataraṁ dīghaṁ assāsaṁ addhānasaṅkhāte assasati,",
  "atk-vin01a2:821_11": "pāmojjavasena tato sukhumataraṁ dīghaṁ passāsaṁ…pe…",
  "atk-vin01a2:821_12": "dīghaṁ assāsapassāsaṁ addhānasaṅkhāte assasatipi passasatipi.",
  "atk-vin01a2:821_13": "Pāmojjavasena tato sukhumataraṁ dīghaṁ assāsapassāsaṁ addhānasaṅkhāte assasatopi passasatopi dīghaṁ assāsapassāsā cittaṁ vivattati,",
  "atk-vin01a2:821_14": "upekkhā saṇṭhāti.",
  "atk-vin01a2:821_15": "Imehi navahi ākārehi dīghaṁ assāsapassāsā kāyo;",
  "atk-vin01a2:821_16": "upaṭṭhānaṁ sati;",
  "atk-vin01a2:821_17": "anupassanā ñāṇaṁ;",
  "atk-vin01a2:821_18": "kāyo upaṭṭhānaṁ, no sati;",
  "atk-vin01a2:821_19": "sati upaṭṭhānañceva sati ca.",
  "atk-vin01a2:821_20": "Tāya satiyā tena ñāṇena taṁ kāyaṁ anupassati.",
  "atk-vin01a2:821_21": "Tena vuccati –",
  "atk-vin01a2:821_22": "“kāye kāyānupassanāsatipaṭṭhānabhāvanā”ti.",
  "atk-vin01a2:822_0": "Eseva nayo rassapadepi.",
  "atk-vin01a2:822_1": "Ayaṁ pana viseso –",
  "atk-vin01a2:822_2": "“yathā ettha ‘dīghaṁ assāsaṁ addhānasaṅkhāte’ti vuttaṁ;",
  "atk-vin01a2:822_3": "evamidha ‘rassaṁ assāsaṁ ittarasaṅkhāte assasatī”ti āgataṁ.",
  "atk-vin01a2:822_4": "Tasmā tassa vasena yāva “tena vuccati kāye kāyānupassanāsatipaṭṭhānabhāvanā”ti tāva yojetabbaṁ.",
  "atk-vin01a2:822_5": "Evamayaṁ addhānavasena ittaravasena ca imehākārehi assāsapassāse pajānanto dīghaṁ vā assasanto “dīghaṁ assasāmī”ti pajānāti…pe…",
  "atk-vin01a2:822_6": "rassaṁ vā passasanto “rassaṁ passasāmī”ti pajānātīti veditabbo.",
  "atk-vin01a2:823_0": "Evaṁ pajānato cassa –",
  "atk-vin01a2:824_0": "“Dīgho rasso ca assāso;",
  "atk-vin01a2:825_0": "Passāsopi ca tādiso;",
  "atk-vin01a2:826_0": "Cattāro vaṇṇā vattanti;",
  "atk-vin01a2:827_0": "Nāsikaggeva bhikkhuno”ti. ;",
  "atk-vin01a2:828_0": "Sabbakāyappaṭisaṁvedīassasissāmi…pe…",
  "atk-vin01a2:828_1": "passasissāmīti sikkhatīti sakalassa assāsakāyassa ādimajjhapariyosānaṁ viditaṁ karonto pākaṭaṁ karonto “assasissāmī”ti sikkhati.",
  "atk-vin01a2:828_2": "Sakalassa passāsakāyassa ādimajjhapariyosānaṁ viditaṁ karonto pākaṭaṁ karonto “passasissāmī”ti sikkhati.",
  "atk-vin01a2:828_3": "Evaṁ viditaṁ karonto pākaṭaṁ karonto ñāṇasampayuttacittena assasati ceva passasati ca;",
  "atk-vin01a2:828_4": "tasmā “assasissāmi passasissāmī”ti sikkhatīti vuccati.",
  "atk-vin01a2:828_5": "Ekassa hi bhikkhuno cuṇṇavicuṇṇavisaṭe assāsakāye passāsakāye vā ādi pākaṭo hoti,",
  "atk-vin01a2:828_6": "na majjhapariyosānaṁ.",
  "atk-vin01a2:828_7": "So ādimeva pariggahetuṁ sakkoti,",
  "atk-vin01a2:828_8": "majjhapariyosāne kilamati.",
  "atk-vin01a2:828_9": "Ekassa majjhaṁ pākaṭaṁ hoti,",
  "atk-vin01a2:828_10": "na ādipariyosānaṁ.",
  "atk-vin01a2:828_11": "So majjhameva pariggahetuṁ sakkoti,",
  "atk-vin01a2:828_12": "ādipariyosāne kilamati.",
  "atk-vin01a2:828_13": "Ekassa pariyosānaṁ pākaṭaṁ hoti,",
  "atk-vin01a2:828_14": "na ādimajjhaṁ.",
  "atk-vin01a2:828_15": "So pariyosānaṁyeva pariggahetuṁ sakkoti,",
  "atk-vin01a2:828_16": "ādimajjhe kilamati.",
  "atk-vin01a2:828_17": "Ekassa sabbampi pākaṭaṁ hoti,",
  "atk-vin01a2:828_18": "so sabbampi pariggahetuṁ sakkoti,",
  "atk-vin01a2:828_19": "na katthaci kilamati.",
  "atk-vin01a2:828_20": "Tādisena bhavitabbanti dassento āha –",
  "atk-vin01a2:828_21": "“sabbakāyappaṭisaṁvedī assasissāmi…pe…",
  "atk-vin01a2:828_22": "passasissāmīti sikkhatī”ti.",
  "atk-vin01a2:829_0": "Tattha sikkhatīti evaṁ ghaṭati vāyamati.",
  "atk-vin01a2:829_1": "Yo vā tathābhūtassa saṁvaro;",
  "atk-vin01a2:829_2": "ayamettha adhisīlasikkhā.",
  "atk-vin01a2:829_3": "Yo tathābhūtassa samādhi;",
  "atk-vin01a2:829_4": "ayaṁ adhicittasikkhā.",
  "atk-vin01a2:829_5": "Yā tathābhūtassa paññā;",
  "atk-vin01a2:829_6": "ayaṁ adhipaññāsikkhāti.",
  "atk-vin01a2:829_7": "Imā tisso sikkhāyo tasmiṁ ārammaṇe tāya satiyā tena manasikārena sikkhati āsevati bhāveti bahulīkarotīti evamettha attho daṭṭhabbo.",
  "atk-vin01a2:829_8": "Tattha yasmā purimanaye kevalaṁ assasitabbaṁ passasitabbameva ca,",
  "atk-vin01a2:829_9": "na aññaṁ kiñci kātabbaṁ;",
  "atk-vin01a2:829_10": "ito paṭṭhāya pana ñāṇuppādanādīsu yogo karaṇīyo.",
  "atk-vin01a2:829_11": "Tasmā tattha “assasāmīti pajānāti passasāmīti pajānāti”cceva vattamānakālavasena pāḷiṁ vatvā ito paṭṭhāya",
  "atk-vin01a2:829_12": "kattabbassa ñāṇuppādanādino ākārassa dassanatthaṁ “sabbakāyappaṭisaṁvedī assasissāmī”tiādinā nayena anāgatavacanavasena",
  "atk-vin01a2:829_13": "pāḷi āropitāti veditabbā.",
  "atk-vin01a2:830_0": "Passambhayaṁ kāyasaṅkhāraṁ assasissāmi…pe…",
  "atk-vin01a2:830_1": "passasissāmīti sikkhatīti oḷārikaṁ kāyasaṅkhāraṁ passambhento paṭippassambhento nirodhento vūpasamento assasissāmi passasissāmīti sikkhati.",
  "atk-vin01a2:831_0": "Tatrevaṁ oḷārikasukhumatā ca passaddhi ca veditabbā.",
  "atk-vin01a2:831_1": "Imassa hi bhikkhuno pubbe apariggahitakāle kāyo ca cittañca sadarathā honti.",
  "atk-vin01a2:831_2": "Oḷārikānaṁ kāyacittānaṁ oḷārikatte avūpasante assāsapassāsāpi oḷārikā honti,",
  "atk-vin01a2:831_3": "balavatarā hutvā pavattanti,",
  "atk-vin01a2:831_4": "nāsikā nappahoti,",
  "atk-vin01a2:831_5": "mukhena assasantopi passasantopi tiṭṭhati.",
  "atk-vin01a2:831_6": "Yadā panassa kāyopi cittampi pariggahitā honti,",
  "atk-vin01a2:831_7": "tadā te santā honti vūpasantā.",
  "atk-vin01a2:831_8": "Tesu vūpasantesu assāsapassāsā sukhumā hutvā pavattanti,",
  "atk-vin01a2:831_9": "“atthi nu kho natthī”ti vicetabbākārappattā honti.",
  "atk-vin01a2:831_10": "Seyyathāpi purisassa dhāvitvā pabbatā vā orohitvā mahābhāraṁ vā sīsato oropetvā ṭhitassa oḷārikā assāsapassāsā honti,",
  "atk-vin01a2:831_11": "nāsikā nappahoti,",
  "atk-vin01a2:831_12": "mukhena assasantopi passasantopi tiṭṭhati.",
  "atk-vin01a2:831_13": "Yadā panesa taṁ parissamaṁ vinodetvā nhatvā ca pivitvā ca allasāṭakaṁ hadaye katvā sītāya chāyāya nipanno hoti,",
  "atk-vin01a2:831_14": "athassa te assāsapassāsā sukhumā honti,",
  "atk-vin01a2:831_15": "“atthi nu kho natthī”ti vicetabbākārappattā.",
  "atk-vin01a2:831_16": "Evameva imassa bhikkhuno pubbe apariggahitakāle kāyo ca…pe…",
  "atk-vin01a2:831_17": "vicetabbākārappattā honti.",
  "atk-vin01a2:831_18": "Taṁ kissa hetu?",
  "atk-vin01a2:831_19": "Tathā hissa pubbe apariggahitakāle “oḷārikoḷārike kāyasaṅkhāre passambhemī”ti ābhogasamannāhāramanasikārapaccavekkhaṇā natthi,",
  "atk-vin01a2:831_20": "pariggahitakāle pana atthi.",
  "atk-vin01a2:831_21": "Tenassa apariggahitakālato pariggahitakāle kāyasaṅkhāro sukhumo hoti.",
  "atk-vin01a2:831_22": "Tenāhu porāṇā –",
  "atk-vin01a2:832_0": "“Sāraddhe kāye citte ca, adhimattaṁ pavattati;",
  "atk-vin01a2:833_0": "Asāraddhamhi kāyamhi, sukhumaṁ sampavattatī”ti. ;",
  "atk-vin01a2:834_0": "Pariggahepi oḷāriko,",
  "atk-vin01a2:834_1": "paṭhamajjhānūpacāre sukhumo;",
  "atk-vin01a2:834_2": "tasmimpi oḷāriko paṭhamajjhāne sukhumo.",
  "atk-vin01a2:834_3": "Paṭhamajjhāne ca dutiyajjhānūpacāre ca oḷāriko,",
  "atk-vin01a2:834_4": "dutiyajjhāne sukhumo.",
  "atk-vin01a2:834_5": "Dutiyajjhāne ca tatiyajjhānūpacāre ca oḷāriko,",
  "atk-vin01a2:834_6": "tatiyajjhāne sukhumo.",
  "atk-vin01a2:834_7": "Tatiyajjhāne ca catutthajjhānūpacāre ca oḷāriko,",
  "atk-vin01a2:834_8": "catutthajjhāne atisukhumo appavattimeva pāpuṇāti.",
  "atk-vin01a2:834_9": "Idaṁ tāva dīghabhāṇakasaṁyuttabhāṇakānaṁ mataṁ.",
  "atk-vin01a2:835_0": "Majjhimabhāṇakā pana “paṭhamajjhāne oḷāriko,",
  "atk-vin01a2:835_1": "dutiyajjhānūpacāre sukhumo”ti evaṁ heṭṭhimaheṭṭhimajjhānato uparūparijjhānūpacārepi sukhumataraṁ icchanti.",
  "atk-vin01a2:835_2": "Sabbesaṁyeva pana matena apariggahitakāle pavattakāyasaṅkhāro pariggahitakāle paṭippassambhati,",
  "atk-vin01a2:835_3": "pariggahitakāle pavattakāyasaṅkhāro paṭhamajjhānūpacāre…pe…",
  "atk-vin01a2:835_4": "catutthajjhānūpacāre pavattakāyasaṅkhāro catutthajjhāne paṭippassambhati.",
  "atk-vin01a2:835_5": "Ayaṁ tāva samathe nayo.",
  "atk-vin01a2:836_0": "Vipassanāyaṁ pana apariggahe pavatto kāyasaṅkhāro oḷāriko,",
  "atk-vin01a2:836_1": "mahābhūtapariggahe sukhumo.",
  "atk-vin01a2:836_2": "Sopi oḷāriko,",
  "atk-vin01a2:836_3": "upādārūpapariggahe sukhumo.",
  "atk-vin01a2:836_4": "Sopi oḷāriko,",
  "atk-vin01a2:836_5": "sakalarūpapariggahe sukhumo.",
  "atk-vin01a2:836_6": "Sopi oḷāriko,",
  "atk-vin01a2:836_7": "arūpapariggahe sukhumo.",
  "atk-vin01a2:836_8": "Sopi oḷāriko,",
  "atk-vin01a2:836_9": "rūpārūpapariggahe sukhumo.",
  "atk-vin01a2:836_10": "Sopi oḷāriko,",
  "atk-vin01a2:836_11": "paccayapariggahe sukhumo.",
  "atk-vin01a2:836_12": "Sopi oḷāriko,",
  "atk-vin01a2:836_13": "sappaccayanāmarūpapariggahe sukhumo.",
  "atk-vin01a2:836_14": "Sopi oḷāriko,",
  "atk-vin01a2:836_15": "lakkhaṇārammaṇikavipassanāya sukhumo.",
  "atk-vin01a2:836_16": "Sopi dubbalavipassanāya oḷāriko,",
  "atk-vin01a2:836_17": "balavavipassanāya sukhumo.",
  "atk-vin01a2:836_18": "Tattha pubbe vuttanayeneva purimassa purimassa pacchimena pacchimena passaddhi veditabbā.",
  "atk-vin01a2:836_19": "Evamettha oḷārikasukhumatā ca passaddhi ca veditabbā.",
  "atk-vin01a2:837_0": "Paṭisambhidāyaṁ panassa saddhiṁ codanāsodhanāhi evamattho vutto –",
  "atk-vin01a2:837_1": "“kathaṁ passambhayaṁ kāyasaṅkhāraṁ assasissāmi…pe…",
  "atk-vin01a2:837_2": "passasissāmī”ti sikkhati?",
  "atk-vin01a2:837_3": "Katame kāyasaṅkhārā?",
  "atk-vin01a2:837_4": "Dīghaṁ assāsā kāyikā ete dhammā kāyappaṭibaddhā kāyasaṅkhārā,",
  "atk-vin01a2:837_5": "te kāyasaṅkhāre passambhento nirodhento vūpasamento sikkhati.",
  "atk-vin01a2:837_6": "Dīghaṁ passāsā kāyikā ete dhammā…pe…",
  "atk-vin01a2:837_7": "rassaṁ assāsā…pe…",
  "atk-vin01a2:837_8": "rassaṁ passāsā…",
  "atk-vin01a2:837_9": "sabbakāyappaṭisaṁvedī assāsā…",
  "atk-vin01a2:837_10": "sabbakāyappaṭisaṁvedī passāsā kāyikā ete dhammā kāyappaṭibaddhā kāyasaṅkhārā,",
  "atk-vin01a2:837_11": "te kāyasaṅkhāre passambhento nirodhento vūpasamento sikkhati.",
  "atk-vin01a2:838_0": "Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā kampanā",
  "atk-vin01a2:838_1": "passambhayaṁ kāyasaṅkhāraṁ assasissāmīti sikkhati,",
  "atk-vin01a2:838_2": "passambhayaṁ kāyasaṅkhāraṁ passasissāmīti sikkhati.",
  "atk-vin01a2:839_0": "Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā aniñjanā aphandanā acalanā akampanā,",
  "atk-vin01a2:839_1": "santaṁ sukhumaṁ passambhayaṁ kāyasaṅkhāraṁ assasissāmīti sikkhati,",
  "atk-vin01a2:839_2": "passambhayaṁ kāyasaṅkhāraṁ passasissāmīti sikkhati.",
  "atk-vin01a2:840_0": "Iti kira passambhayaṁ kāyasaṅkhāraṁ assasissāmīti sikkhati,",
  "atk-vin01a2:840_1": "passambhayaṁ kāyasaṅkhāraṁ passasissāmīti sikkhati.",
  "atk-vin01a2:840_2": "Evaṁ sante vātūpaladdhiyā ca pabhāvanā na hoti,",
  "atk-vin01a2:840_3": "assāsapassāsānañca pabhāvanā na hoti,",
  "atk-vin01a2:840_4": "ānāpānassatiyā ca pabhāvanā na hoti,",
  "atk-vin01a2:840_5": "ānāpānassatisamādhissa ca pabhāvanā na na hoti,",
  "atk-vin01a2:840_6": "na ca naṁ taṁ samāpattiṁ paṇḍitā samāpajjantipi vuṭṭhahantipi.",
  "atk-vin01a2:841_0": "Iti kira passambhayaṁ kāyasaṅkhāraṁ assasissāmi…pe…",
  "atk-vin01a2:841_1": "passasissāmīti sikkhati.",
  "atk-vin01a2:841_2": "Evaṁ sante vātūpaladdhiyā ca pabhāvanā hoti,",
  "atk-vin01a2:841_3": "assāsapassāsānañca pabhāvanā hoti,",
  "atk-vin01a2:841_4": "ānāpānassatiyā ca pabhāvanā hoti,",
  "atk-vin01a2:841_5": "ānāpānassatisamādhissa ca pabhāvanā hoti,",
  "atk-vin01a2:841_6": "tañca naṁ samāpattiṁ paṇḍitā samāpajjantipi vuṭṭhahantipi.",
  "atk-vin01a2:842_0": "Yathā kathaṁ viya?",
  "atk-vin01a2:842_1": "Seyyathāpi kaṁse ākoṭite paṭhamaṁ oḷārikā saddā pavattanti,",
  "atk-vin01a2:842_2": "oḷārikānaṁ saddānaṁ nimittaṁ suggahitattā sumanasikatattā sūpadhāritattā niruddhepi oḷārike sadde atha pacchā sukhumakā saddā pavattanti,",
  "atk-vin01a2:842_3": "sukhumakānaṁ saddānaṁ nimittaṁ suggahitattā sumanasikatattā sūpadhāritattā niruddhepi sukhumake sadde",
  "atk-vin01a2:842_4": "atha pacchā sukhumasaddanimittārammaṇatāpi cittaṁ pavattati;",
  "atk-vin01a2:842_5": "evameva paṭhamaṁ oḷārikā assāsapassāsā pavattanti,",
  "atk-vin01a2:842_6": "oḷārikānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi oḷārike assāsapassāse",
  "atk-vin01a2:842_7": "atha pacchā sukhumakā assāsapassāsā pavattanti,",
  "atk-vin01a2:842_8": "sukhumakānaṁ assāsapassāsānaṁ nimittaṁ suggahitattā sumanasikatattā sūpadhāritattā niruddhepi sukhumake",
  "atk-vin01a2:842_9": "assāsapassāse atha pacchā sukhumaassāsapassāsanimittārammaṇatāpi cittaṁ na vikkhepaṁ gacchati.",
  "atk-vin01a2:843_0": "Evaṁ sante vātūpaladdhiyā ca pabhāvanā hoti,",
  "atk-vin01a2:843_1": "assāsapassāsānañca pabhāvanā hoti,",
  "atk-vin01a2:843_2": "ānāpānassatiyā ca pabhāvanā hoti,",
  "atk-vin01a2:843_3": "ānāpānassatisamādhissa ca pabhāvanā hoti,",
  "atk-vin01a2:843_4": "tañca naṁ samāpattiṁ paṇḍitā samāpajjantipi vuṭṭhahantipi.",
  "atk-vin01a2:844_0": "Passambhayaṁ kāyasaṅkhāranti assāsapassāsā kāyo,",
  "atk-vin01a2:844_1": "upaṭṭhānaṁ sati,",
  "atk-vin01a2:844_2": "anupassanā ñāṇaṁ.",
  "atk-vin01a2:844_3": "Kāyo upaṭṭhānaṁ no sati,",
  "atk-vin01a2:844_4": "sati upaṭṭhānañceva sati ca,",
  "atk-vin01a2:844_5": "tāya satiyā tena ñāṇena taṁ kāyaṁ anupassati.",
  "atk-vin01a2:844_6": "Tena vuccati –",
  "atk-vin01a2:844_7": "“kāye kāyānupassanā satipaṭṭhānabhāvanāti.",
  "atk-vin01a2:845_0": "Ayaṁ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-vin01a2:846_0": "Yasmā panettha idameva catukkaṁ ādikammikassa kammaṭṭhānavasena vuttaṁ,",
  "atk-vin01a2:846_1": "itarāni pana tīṇi catukkāni ettha pattajjhānassa vedanācittadhammānupassanāvasena vuttāni,",
  "atk-vin01a2:846_2": "tasmā idaṁ kammaṭṭhānaṁ bhāvetvā ānāpānassaticatutthajjhānapadaṭṭhānāya vipassanāya saha paṭisambhidāhi",
  "atk-vin01a2:846_3": "arahattaṁ pāpuṇitukāmena buddhaputtena yaṁ kātabbaṁ taṁ sabbaṁ idheva tāva ādikammikassa kulaputtassa",
  "atk-vin01a2:846_4": "vasena ādito pabhuti evaṁ veditabbaṁ.",
  "atk-vin01a2:846_5": "Catubbidhaṁ tāva sīlaṁ visodhetabbaṁ.",
  "atk-vin01a2:846_6": "Tattha tividhā visodhanā –",
  "atk-vin01a2:846_7": "anāpajjanaṁ,",
  "atk-vin01a2:846_8": "āpannavuṭṭhānaṁ,",
  "atk-vin01a2:846_9": "kilesehi ca appatipīḷanaṁ.",
  "atk-vin01a2:846_10": "Evaṁ visuddhasīlassa hi bhāvanā sampajjati.",
  "atk-vin01a2:846_11": "Yampidaṁ cetiyaṅgaṇavattaṁ bodhiyaṅgaṇavattaṁ upajjhāyavattaṁ ācariyavattaṁ jantāgharavattaṁ uposathāgāravattaṁ",
  "atk-vin01a2:846_12": "dveasīti khandhakavattāni cuddasavidhaṁ mahāvattanti imesaṁ vasena ābhisamācārikasīlaṁ vuccati,",
  "atk-vin01a2:846_13": "tampi sādhukaṁ paripūretabbaṁ.",
  "atk-vin01a2:846_14": "Yo hi “ahaṁ sīlaṁ rakkhāmi,",
  "atk-vin01a2:846_15": "kiṁ ābhisamācārikena kamma”nti vadeyya,",
  "atk-vin01a2:846_16": "tassa sīlaṁ paripūressatīti netaṁ ṭhānaṁ vijjati.",
  "atk-vin01a2:846_17": "Ābhisamācārikavatte pana paripūre sīlaṁ paripūrati,",
  "atk-vin01a2:846_18": "sīle paripūre samādhi gabbhaṁ gaṇhāti.",
  "atk-vin01a2:846_19": "Vuttañhetaṁ bhagavatā – “so vata,",
  "atk-vin01a2:846_20": "bhikkhave,",
  "atk-vin01a2:846_21": "bhikkhu ābhisamācārikaṁ dhammaṁ aparipūretvā ‘sīlāni paripūressatī’ti netaṁ ṭhānaṁ vijjatī”ti vitthāretabbaṁ.",
  "atk-vin01a2:846_22": "Tasmā tena yampidaṁ cetiyaṅgaṇavattādi ābhisamācārikasīlaṁ vuccati,",
  "atk-vin01a2:846_23": "tampi sādhukaṁ paripūretabbaṁ. Tato –",
  "atk-vin01a2:847_0": "“Āvāso ca kulaṁ lābho, gaṇo kammañca pañcamaṁ;",
  "atk-vin01a2:848_0": "Addhānaṁ ñāti ābādho, gantho iddhīti te dasā”ti.",
  "atk-vin01a2:849_0": "Evaṁ vuttesu dasasu palibodhesu yo palibodho atthi, so upacchinditabbo.",
  "atk-vin01a2:850_0": "Evaṁ upacchinnapalibodhena kammaṭṭhānaṁ uggahetabbaṁ.",
  "atk-vin01a2:850_1": "Tampi duvidhaṁ hoti –",
  "atk-vin01a2:850_2": "sabbatthakakammaṭṭhānañca pārihāriyakammaṭṭhānañca.",
  "atk-vin01a2:850_3": "Tattha sabbatthakakammaṭṭhānaṁ nāma bhikkhusaṅghādīsu mettā maraṇassati ca asubhasaññātipi eke.",
  "atk-vin01a2:850_4": "Kammaṭṭhānikena hi bhikkhunā paṭhamaṁ tāva paricchinditvā sīmaṭṭhakabhikkhusaṅghe mettā bhāvetabbā;",
  "atk-vin01a2:850_5": "tato sīmaṭṭhakadevatāsu,",
  "atk-vin01a2:850_6": "tato gocaragāme issarajane,",
  "atk-vin01a2:850_7": "tato tattha manusse upādāya sabbasattesu.",
  "atk-vin01a2:850_8": "So hi bhikkhusaṅghe mettāya sahavāsīnaṁ muducittataṁ janeti,",
  "atk-vin01a2:850_9": "athassa sukhasaṁvāsatā hoti.",
  "atk-vin01a2:850_10": "Sīmaṭṭhakadevatāsu mettāya mudukatacittāhi devatāhi dhammikāya rakkhāya susaṁvihitārakkho hoti.",
  "atk-vin01a2:850_11": "Gocaragāme issarajane mettāya mudukatacittasantānehi issarehi dhammikāya rakkhāya surakkhitaparikkhāro hoti.",
  "atk-vin01a2:850_12": "Tattha manussesu mettāya pasāditacittehi tehi aparibhūto hutvā vicarati.",
  "atk-vin01a2:850_13": "Sabbasattesu mettāya sabbattha appaṭihatacāro hoti.",
  "atk-vin01a2:851_0": "Maraṇassatiyā pana “avassaṁ maritabba”nti cintento anesanaṁ pahāya uparūparivaḍḍhamānasaṁvego anolīnavuttiko hoti.",
  "atk-vin01a2:851_1": "Asubhasaññāya dibbesupi ārammaṇesu taṇhā nuppajjati.",
  "atk-vin01a2:851_2": "Tenassetaṁ tayaṁ evaṁ bahūpakārattā “sabbattha atthayitabbaṁ icchitabba”nti katvā adhippetassa ca yogānuyogakammassa",
  "atk-vin01a2:851_3": "padaṭṭhānattā “sabbatthakakammaṭṭhāna”nti vuccati.",
  "atk-vin01a2:852_0": "Aṭṭhatiṁsārammaṇesu pana yaṁ yassa caritānukūlaṁ,",
  "atk-vin01a2:852_1": "taṁ tassa niccaṁ pariharitabbattā yathāvutteneva nayena “pārihāriyakammaṭṭhāna”ntipi vuccati.",
  "atk-vin01a2:852_2": "Idha pana idameva ānāpānasssātikammaṭṭhānaṁ “pārihāriyakammaṭṭhāna”nti vuccati.",
  "atk-vin01a2:852_3": "Ayamettha saṅkhepo.",
  "atk-vin01a2:852_4": "Vitthāro pana sīlavisodhanakathaṁ palibodhupacchedakathañca icchantena visuddhimaggato gahetabbo.",
  "atk-vin01a2:853_0": "Evaṁ visuddhasīlena pana upacchinnapalibodhena ca idaṁ kammaṭṭhānaṁ uggaṇhantena imināva kammaṭṭhānena",
  "atk-vin01a2:853_1": "catutthajjhānaṁ nibbattetvā vipassanaṁ vaḍḍhetvā arahattaṁ pattassa buddhaputtassa santike uggahetabbaṁ.",
  "atk-vin01a2:853_2": "Taṁ alabhantena anāgāmissa,",
  "atk-vin01a2:853_3": "tampi alabhantena sakadāgāmissa,",
  "atk-vin01a2:853_4": "tampi alabhantena sotāpannassa,",
  "atk-vin01a2:853_5": "tampi alabhantena ānāpānacatutthajjhānalābhissa,",
  "atk-vin01a2:853_6": "tampi alabhantena pāḷiyā aṭṭhakathāya ca asammūḷhassa vinicchayācariyassa santike uggahetabbaṁ.",
  "atk-vin01a2:853_7": "Arahantādayo hi attanā adhigatamaggameva ācikkhanti.",
  "atk-vin01a2:853_8": "Ayaṁ pana gahanapadese mahāhatthipathaṁ nīharanto viya sabbattha asammūḷho sappāyāsappāyaṁ paricchinditvā katheti.",
  "atk-vin01a2:854_0": "Tatrāyaṁ anupubbikathā –",
  "atk-vin01a2:854_1": "tena bhikkhunā sallahukavuttinā vinayācārasampannena vuttappakāramācariyaṁ upasaṅkamitvā vattapaṭipattiyā",
  "atk-vin01a2:854_2": "ārādhitacittassa tassa santike pañcasandhikaṁ kammaṭṭhānaṁ uggahetabbaṁ.",
  "atk-vin01a2:854_3": "Tatrime pañca sandhayo – uggaho,",
  "atk-vin01a2:854_4": "paripucchā,",
  "atk-vin01a2:854_5": "upaṭṭhānaṁ, appanā,",
  "atk-vin01a2:854_6": "lakkhaṇanti.",
  "atk-vin01a2:854_7": "Tattha “uggaho” nāma kammaṭṭhānassa uggaṇhanaṁ,",
  "atk-vin01a2:854_8": "“paripucchā” nāma kammaṭṭhānassa paripucchanā,",
  "atk-vin01a2:854_9": "“upaṭṭhānaṁ” nāma kammaṭṭhānassa upaṭṭhānaṁ,",
  "atk-vin01a2:854_10": "“appanā” nāma kammaṭṭhānappanā,",
  "atk-vin01a2:854_11": "“lakkhaṇaṁ” nāma kammaṭṭhānassa lakkhaṇaṁ.",
  "atk-vin01a2:854_12": "“Evaṁlakkhaṇamidaṁ kammaṭṭhāna”nti kammaṭṭhānasabhāvūpadhāraṇanti vuttaṁ hoti.",
  "atk-vin01a2:855_0": "Evaṁ pañcasandhikaṁ kammaṭṭhānaṁ uggaṇhanto attanāpi na kilamati,",
  "atk-vin01a2:855_1": "ācariyampi na viheṭheti;",
  "atk-vin01a2:855_2": "tasmā thokaṁ uddisāpetvā bahukālaṁ sajjhāyitvā evaṁ pañcasandhikaṁ kammaṭṭhānaṁ uggahetvā sace tattha sappāyaṁ hoti,",
  "atk-vin01a2:855_3": "tattheva vasitabbaṁ.",
  "atk-vin01a2:855_4": "No ce tattha sappāyaṁ hoti,",
  "atk-vin01a2:855_5": "ācariyaṁ āpucchitvā sace mandapañño yojanaparamaṁ gantvā,",
  "atk-vin01a2:855_6": "sace tikkhapañño dūrampi gantvā aṭṭhārasasenāsanadosavivajjitaṁ,",
  "atk-vin01a2:855_7": "pañcasenāsanaṅgasamannāgataṁ senāsanaṁ upagamma tattha vasantena upacchinnakhuddakapalibodhena katabhattakiccena",
  "atk-vin01a2:855_8": "bhattasammadaṁ paṭivinodetvā ratanattayaguṇānussaraṇena cittaṁ sampahaṁsetvā ācariyuggahato ekapadampi",
  "atk-vin01a2:855_9": "asammussantena idaṁ ānāpānassatikammaṭṭhānaṁ manasikātabbaṁ.",
  "atk-vin01a2:855_10": "Ayamettha saṅkhepo.",
  "atk-vin01a2:855_11": "Vitthāro pana imaṁ kathāmaggaṁ icchantena visuddhimaggato gahetabbo.",
  "atk-vin01a2:856_0": "Yaṁ pana vuttaṁ “idaṁ ānāpānassatikammaṭṭhānaṁ manasikātabba”nti tatrāyaṁ manasikāravidhi –",
  "atk-vin01a2:857_0": "“Gaṇanā anubandhanā, phusanā ṭhapanā sallakkhaṇā;",
  "atk-vin01a2:858_0": "Vivaṭṭanā pārisuddhi, tesañca paṭipassanā”ti. ;",
  "atk-vin01a2:859_0": "“Gaṇanā”ti gaṇanāyeva.",
  "atk-vin01a2:859_1": "“Anubandhanā”ti anuvahanā.",
  "atk-vin01a2:859_2": "“Phusanā”ti phuṭṭhaṭṭhānaṁ.",
  "atk-vin01a2:859_3": "“Ṭhapanā”ti appanā.",
  "atk-vin01a2:859_4": "“Sallakkhaṇā”ti vipassanā.",
  "atk-vin01a2:859_5": "“Vivaṭṭanā”ti maggo.",
  "atk-vin01a2:859_6": "“Pārisuddhī”ti phalaṁ.",
  "atk-vin01a2:859_7": "“Tesañca paṭipassanā”ti paccavekkhaṇā.",
  "atk-vin01a2:859_8": "Tattha iminā ādikammikakulaputtena paṭhamaṁ gaṇanāya idaṁ kamaṭṭhānaṁ manasikātabbaṁ.",
  "atk-vin01a2:859_9": "Gaṇentena ca pañcannaṁ heṭṭhā na ṭhapetabbaṁ,",
  "atk-vin01a2:859_10": "dasannaṁ upari na netabbaṁ,",
  "atk-vin01a2:859_11": "antare khaṇḍaṁ na dassetabbaṁ.",
  "atk-vin01a2:859_12": "Pañcannaṁ heṭṭhā ṭhapentassa hi sambādhe okāse cittuppādo vipphandati,",
  "atk-vin01a2:859_13": "sambādhe vaje sanniruddhagogaṇo viya.",
  "atk-vin01a2:859_14": "Dasannaṁ upari nentassa gaṇanānissitova cittuppādo hoti.",
  "atk-vin01a2:859_15": "Antarā khaṇḍaṁ dassentassa “sikhāppattaṁ nu kho me kammaṭṭhānaṁ,",
  "atk-vin01a2:859_16": "no”ti cittaṁ vikampati.",
  "atk-vin01a2:859_17": "Tasmā ete dose vajjetvā gaṇetabbaṁ.",
  "atk-vin01a2:860_0": "Gaṇentena ca paṭhamaṁ dandhagaṇanāya dhaññamāpakagaṇanāya gaṇetabbaṁ.",
  "atk-vin01a2:860_1": "Dhaññamāpako hi nāḷiṁ pūretvā “eka”nti vatvā okirati.",
  "atk-vin01a2:860_2": "Puna pūrento kiñci kacavaraṁ disvā taṁ chaḍḍento “ekaṁ eka”nti vadati.",
  "atk-vin01a2:860_3": "Esa nayo “dve dve”tiādīsu.",
  "atk-vin01a2:860_4": "Evameva imināpi assāsapassāsesu yo upaṭṭhāti taṁ gahetvā “ekaṁ eka”nti ādiṁkatvā yāva “dasa dasā”ti pavattamānaṁ",
  "atk-vin01a2:860_5": "pavattamānaṁ upalakkhetvāva gaṇetabbaṁ.",
  "atk-vin01a2:860_6": "Tassevaṁ gaṇayato nikkhamantā ca pavisantā ca assāsapassāsā pākaṭā honti.",
  "atk-vin01a2:861_0": "Athānena taṁ dandhagaṇanaṁ dhaññamāpakagaṇanaṁ pahāya sīghagaṇanāya gopālakagaṇanāya gaṇetabbaṁ.",
  "atk-vin01a2:861_1": "Cheko hi gopālako sakkharāyo ucchaṅgena gahetvā rajjudaṇḍahattho pātova vajaṁ gantvā gāvo piṭṭhiyaṁ paharitvā",
  "atk-vin01a2:861_2": "palighatthambhamatthake nisinno dvāraṁ pattaṁ pattaṁyeva gāvaṁ “eko dve”ti sakkharaṁ khipitvā khipitvā gaṇeti.",
  "atk-vin01a2:861_3": "Tiyāmarattiṁ sambādhe okāse dukkhaṁ vutthagogaṇo nikkhamanto aññamaññaṁ upanighaṁsanto vegena vegena puñjo puñjo hutvā nikkhamati.",
  "atk-vin01a2:861_4": "So vegena vegena “tīṇi cattāri pañca dasā”ti gaṇetiyeva.",
  "atk-vin01a2:861_5": "Evamimassāpi purimanayena gaṇayato assāsapassāsā pākaṭā hutvā sīghaṁ sīghaṁ punappunaṁ sañcaranti.",
  "atk-vin01a2:861_6": "Tato tena “punappunaṁ sañcarantī”ti ñatvā anto ca bahi ca aggahetvā dvārappattaṁ dvārappattaṁyeva gahetvā “eko dve tīṇi cattāri pañca,",
  "atk-vin01a2:861_7": "eko dve tīṇi cattāri pañca cha,",
  "atk-vin01a2:861_8": "eko dve tīṇi cattāri pañca cha satta…pe… aṭṭha… nava…",
  "atk-vin01a2:861_9": "dasā”ti sīghaṁ sīghaṁ gaṇetabbameva.",
  "atk-vin01a2:861_10": "Gaṇanāpaṭibaddhe hi kammaṭṭhāne gaṇanābaleneva cittaṁ ekaggaṁ hoti arittūpatthambhanavasena caṇḍasote nāvāṭhapanamiva.",
  "atk-vin01a2:862_0": "Tassevaṁ sīghaṁ sīghaṁ gaṇayato kammaṭṭhānaṁ nirantarappavattaṁ viya hutvā upaṭṭhāti.",
  "atk-vin01a2:862_1": "Atha “nirantaraṁ pavattatī”ti ñatvā anto ca bahi ca vātaṁ apariggahetvā purimanayeneva vegena vegena gaṇetabbaṁ.",
  "atk-vin01a2:862_2": "Antopavisanavātena hi saddhiṁ cittaṁ pavesayato abbhantaraṁ vātabbhāhataṁ medapūritaṁ viya hoti,",
  "atk-vin01a2:862_3": "bahinikkhamanavātena saddhiṁ cittaṁ nīharato bahiddhā puthuttārammaṇe cittaṁ vikkhipati.",
  "atk-vin01a2:862_4": "Phuṭṭhokāse pana satiṁ ṭhapetvā bhāventasseva bhāvanā sampajjati.",
  "atk-vin01a2:862_5": "Tena vuttaṁ –",
  "atk-vin01a2:862_6": "“anto ca bahi ca vātaṁ apariggahetvā purimanayeneva vegena vegena gaṇetabba”nti.",
  "atk-vin01a2:863_0": "Kīva ciraṁ panetaṁ gaṇetabbanti?",
  "atk-vin01a2:863_1": "Yāva vinā gaṇanāya assāsapassāsārammaṇe sati santiṭṭhati.",
  "atk-vin01a2:863_2": "Bahi visaṭavitakkavicchedaṁ katvā assāsapassāsārammaṇe sati saṇṭhapanatthaṁyeva hi gaṇanāti.",
  "atk-vin01a2:864_0": "Evaṁ gaṇanāya manasikatvā anubandhanāya manasikātabbaṁ.",
  "atk-vin01a2:864_1": "Anubandhanā nāma gaṇanaṁ paṭisaṁharitvā satiyā nirantaraṁ assāsapassāsānaṁ anugamanaṁ;",
  "atk-vin01a2:864_2": "tañca kho na ādimajjhapariyosānānugamanavasena.",
  "atk-vin01a2:864_3": "Bahinikkhamanavātassa hi nābhi ādi,",
  "atk-vin01a2:864_4": "hadayaṁ majjhaṁ,",
  "atk-vin01a2:864_5": "nāsikaggaṁ pariyosānaṁ.",
  "atk-vin01a2:864_6": "Abbhantarapavisanavātassa nāsikaggaṁ ādi,",
  "atk-vin01a2:864_7": "hadayaṁ majjhaṁ,",
  "atk-vin01a2:864_8": "nābhi pariyosānaṁ.",
  "atk-vin01a2:864_9": "Tañcassa anugacchato vikkhepagataṁ cittaṁ sāraddhāya ceva hoti iñjanāya ca. Yathāha –",
  "atk-vin01a2:865_0": "“Assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā ca.",
  "atk-vin01a2:865_1": "Passāsādimajjhapariyosānaṁ satiyā anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti.",
  "atk-vin01a2:866_0": "Tasmā anubandhanāya manasikarontena na ādimajjhapariyosānavasena manasikātabbaṁ.",
  "atk-vin01a2:866_1": "Apica kho phusanāvasena ca ṭhapanāvasena ca manasikātabbaṁ.",
  "atk-vin01a2:866_2": "Gaṇanānubandhanāvasena viya hi phusanāṭhapanāvasena visuṁ manasikāro natthi.",
  "atk-vin01a2:866_3": "Phuṭṭhaphuṭṭhaṭṭhāneyeva pana gaṇento gaṇanāya ca phusanāya ca manasi karoti.",
  "atk-vin01a2:866_4": "Tattheva gaṇanaṁ paṭisaṁharitvā te satiyā anubandhanto appanāvasena ca cittaṁ ṭhapento “anubandhanāya",
  "atk-vin01a2:866_5": "ca phusanāya ca ṭhapanāya ca manasi karotī”ti vuccati.",
  "atk-vin01a2:866_6": "Svāyamattho aṭṭhakathāyaṁ vuttapaṅguḷadovārikopamāhi paṭisambhidāyaṁ vuttakakacopamāya ca veditabbo.",
  "atk-vin01a2:867_0": "Tatrāyaṁ paṅguḷopamā –",
  "atk-vin01a2:867_1": "“seyyathāpi paṅguḷo dolāya kīḷataṁ mātāputtānaṁ dolaṁ khipitvā tattheva dolatthambhamūle nisinno kamena",
  "atk-vin01a2:867_2": "āgacchantassa ca gacchantassa ca dolāphalakassa ubho koṭiyo majjhañca passati,",
  "atk-vin01a2:867_3": "na ca ubhokoṭimajjhānaṁ dassanatthaṁ byāvaṭo hoti.",
  "atk-vin01a2:867_4": "Evamevāyaṁ bhikkhu sativasena upanibandhanatthambhamūle ṭhatvā assāsapassāsadolaṁ khipitvā tattheva nimitte",
  "atk-vin01a2:867_5": "satiyā nisinno kamena āgacchantānañca gacchantānañca phuṭṭhaṭṭhāne assāsapassāsānaṁ ādimajjhapariyosānaṁ",
  "atk-vin01a2:867_6": "satiyā anugacchanto tattha ca cittaṁ ṭhapento passati,",
  "atk-vin01a2:867_7": "na ca tesaṁ dassanatthaṁ byāvaṭo hoti.",
  "atk-vin01a2:867_8": "Ayaṁ paṅguḷopamā.",
  "atk-vin01a2:868_0": "Ayaṁ pana dovārikopamā –",
  "atk-vin01a2:868_1": "“seyyathāpi dovāriko nagarassa anto ca bahi ca purise ‘ko tvaṁ,",
  "atk-vin01a2:868_2": "kuto vā āgato,",
  "atk-vin01a2:868_3": "kuhiṁ vā gacchasi,",
  "atk-vin01a2:868_4": "kiṁ vā te hatthe’ti na vīmaṁsati,",
  "atk-vin01a2:868_5": "na hi tassa te bhārā.",
  "atk-vin01a2:868_6": "Dvārappattaṁ dvārappattaṁyeva pana vīmaṁsati;",
  "atk-vin01a2:868_7": "evameva imassa bhikkhuno anto paviṭṭhavātā ca bahi nikkhantavātā ca na bhārā honti,",
  "atk-vin01a2:868_8": "dvārappattā dvārappattāyeva bhārāti.",
  "atk-vin01a2:868_9": "Ayaṁ dovārikopamā.",
  "atk-vin01a2:869_0": "Kakacopamā pana āditopabhuti evaṁ veditabbā. Vuttañhetaṁ –",
  "atk-vin01a2:870_0": "“Nimittaṁ assāsapassāsā, anārammaṇamekacittassa;",
  "atk-vin01a2:871_0": "Ajānato ca tayo dhamme, bhāvanānupalabbhati.",
  "atk-vin01a2:872_0": "“Nimittaṁ assāsapassāsā, anārammaṇamekacittassa;",
  "atk-vin01a2:873_0": "Jānato ca tayo dhamme, bhāvanā upalabbhatī”ti. ;",
  "atk-vin01a2:874_0": "Kathaṁ ime tayo dhammā ekacittassa ārammaṇaṁ na honti,",
  "atk-vin01a2:874_1": "na cime tayo dhammā aviditā honti,",
  "atk-vin01a2:874_2": "na ca cittaṁ vikkhepaṁ gacchati,",
  "atk-vin01a2:874_3": "padhānañca paññāyati,",
  "atk-vin01a2:874_4": "payogañca sādheti,",
  "atk-vin01a2:874_5": "visesamadhigacchati ?",
  "atk-vin01a2:874_6": "Seyyathāpi rukkho same bhūmibhāge nikkhitto,",
  "atk-vin01a2:874_7": "tamenaṁ puriso kakacena chindeyya,",
  "atk-vin01a2:874_8": "rukkhe phuṭṭhakakacadantānaṁ vasena purisassa sati upaṭṭhitā hoti,",
  "atk-vin01a2:874_9": "na āgate vā gate vā kakacadante manasi karoti,",
  "atk-vin01a2:874_10": "na āgatā vā gatā vā kakacadantā aviditā honti,",
  "atk-vin01a2:874_11": "padhānañca paññāyati,",
  "atk-vin01a2:874_12": "payogañca sādheti.",
  "atk-vin01a2:875_0": "Yathā rukkho same bhūmibhāge nikkhitto;",
  "atk-vin01a2:875_1": "evaṁ upanibandhananimittaṁ.",
  "atk-vin01a2:875_2": "Yathā kakacadantā;",
  "atk-vin01a2:875_3": "evaṁ assāsapassāsā.",
  "atk-vin01a2:875_4": "Yathā rukkhe phuṭṭhakakacadantānaṁ vasena purisassa sati upaṭṭhitā hoti,",
  "atk-vin01a2:875_5": "na āgate vā gate vā kakacadante manasi karoti,",
  "atk-vin01a2:875_6": "na āgatā vā gatā vā kakacadantā aviditā honti,",
  "atk-vin01a2:875_7": "padhānañca paññāyati,",
  "atk-vin01a2:875_8": "payogañca sādheti,",
  "atk-vin01a2:875_9": "evameva bhikkhu nāsikagge vā mukhanimitte vā satiṁ upaṭṭhapetvā nisinno hoti,",
  "atk-vin01a2:875_10": "na āgate vā gate vā assāsapassāse manasi karoti,",
  "atk-vin01a2:875_11": "na āgatā vā gatā vā assāsapassāsā aviditā honti,",
  "atk-vin01a2:875_12": "padhānañca paññāyati,",
  "atk-vin01a2:875_13": "payogañca sādheti,",
  "atk-vin01a2:875_14": "visesamadhigacchati.",
  "atk-vin01a2:876_0": "Padhānanti katamaṁ padhānaṁ?",
  "atk-vin01a2:876_1": "Āraddhavīriyassa kāyopi cittampi kammaniyaṁ hoti –",
  "atk-vin01a2:876_2": "idaṁ padhānaṁ.",
  "atk-vin01a2:876_3": "Katamo payogo?",
  "atk-vin01a2:876_4": "Āraddhavīriyassa upakkilesā pahīyanti,",
  "atk-vin01a2:876_5": "vitakkā vūpasammanti –",
  "atk-vin01a2:876_6": "ayaṁ payogo.",
  "atk-vin01a2:876_7": "Katamo viseso?",
  "atk-vin01a2:876_8": "Āraddhavīriyassa saṁyojanā pahīyanti,",
  "atk-vin01a2:876_9": "anusayā byantī honti –",
  "atk-vin01a2:876_10": "ayaṁ viseso.",
  "atk-vin01a2:876_11": "Evaṁ ime tayo dhammā ekacittassa ārammaṇā na honti,",
  "atk-vin01a2:876_12": "na cime tayo dhammā aviditā honti,",
  "atk-vin01a2:876_13": "na ca cittaṁ vikkhepaṁ gacchati,",
  "atk-vin01a2:876_14": "padhānañca paññāyati,",
  "atk-vin01a2:876_15": "payogañca sādheti,",
  "atk-vin01a2:876_16": "visesamadhigacchati.",
  "atk-vin01a2:877_0": "“Ānāpānassatī yassa, paripuṇṇā subhāvitā;",
  "atk-vin01a2:878_0": "Anupubbaṁ paricitā, yathā buddhena desitā;",
  "atk-vin01a2:879_0": "So imaṁ lokaṁ pabhāseti, abbhā muttova candimā”ti. ;",
  "atk-vin01a2:880_0": "Ayaṁ kakacopamā.",
  "atk-vin01a2:880_1": "Idha panassa āgatāgatavasena amanasikāramattameva payojananti veditabbaṁ.",
  "atk-vin01a2:880_2": "Idaṁ kammaṭṭhānaṁ manasikaroto kassaci nacireneva nimittañca uppajjati,",
  "atk-vin01a2:880_3": "avasesajjhānaṅgapaṭimaṇḍitā appanāsaṅkhātā ṭhapanā ca sampajjati.",
  "atk-vin01a2:880_4": "Kassaci pana gaṇanāvaseneva manasikārakālatopabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṁ hoti,",
  "atk-vin01a2:880_5": "sarīraṁ ākāse laṅghanākārappattaṁ viya hoti.",
  "atk-vin01a2:880_6": "Yathā sāraddhakāyassa mañce vā pīṭhe vā nisīdato mañcapīṭhaṁ onamati, vikūjati,",
  "atk-vin01a2:880_7": "paccattharaṇaṁ valiṁ gaṇhāti.",
  "atk-vin01a2:880_8": "Asāraddhakāyassa pana nisīdato neva mañcapīṭhaṁ onamati,",
  "atk-vin01a2:880_9": "na vikūjati,",
  "atk-vin01a2:880_10": "na paccattharaṇaṁ valiṁ gaṇhāti,",
  "atk-vin01a2:880_11": "tūlapicupūritaṁ viya mañcapīṭhaṁ hoti. Kasmā?",
  "atk-vin01a2:880_12": "Yasmā asāraddho kāyo lahuko hoti;",
  "atk-vin01a2:880_13": "evameva gaṇanāvasena manasikārakālatopabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṁ hoti,",
  "atk-vin01a2:880_14": "sarīraṁ ākāse laṅghanākārappattaṁ viya hoti.",
  "atk-vin01a2:881_0": "Tassa oḷārike assāsapassāse niruddhe sukhumaassāsapassāsanimittārammaṇaṁ cittaṁ pavattati,",
  "atk-vin01a2:881_1": "tasmimpi niruddhe aparāparaṁ tato sukhumatarasukhumatamanimittārammaṇaṁ pavattatiyeva. Kathaṁ?",
  "atk-vin01a2:881_2": "Yathā puriso mahatiyā lohasalākāya kaṁsatāḷaṁ ākoṭeyya,",
  "atk-vin01a2:881_3": "ekappahārena mahāsaddo uppajjeyya,",
  "atk-vin01a2:881_4": "tassa oḷārikasaddārammaṇaṁ cittaṁ pavatteyya,",
  "atk-vin01a2:881_5": "niruddhe oḷārike sadde atha pacchā sukhumasaddanimittārammaṇaṁ,",
  "atk-vin01a2:881_6": "tasmimpi niruddhe aparāparaṁ tato sukhumatarasukhumatamasaddanimittārammaṇaṁ cittaṁ pavattateva;",
  "atk-vin01a2:881_7": "evanti veditabbaṁ.",
  "atk-vin01a2:881_8": "Vuttampi cetaṁ –",
  "atk-vin01a2:881_9": "“seyyathāpi kaṁse ākoṭite”ti vitthāro.",
  "atk-vin01a2:882_0": "Yathā hi aññāni kammaṭṭhānāni uparūpari vibhūtāni honti,",
  "atk-vin01a2:882_1": "na tathā idaṁ.",
  "atk-vin01a2:882_2": "Idaṁ pana uparūpari bhāventassa bhāventassa sukhumattaṁ gacchati,",
  "atk-vin01a2:882_3": "upaṭṭhānampi na upagacchati.",
  "atk-vin01a2:882_4": "Evaṁ anupaṭṭhahante pana tasmiṁ na tena bhikkhunā uṭṭhāyāsanā cammakhaṇḍaṁ papphoṭetvā gantabbaṁ.",
  "atk-vin01a2:882_5": "Kiṁ kātabbaṁ?",
  "atk-vin01a2:882_6": "“Ācariyaṁ pucchissāmī”ti vā “naṭṭhaṁ dāni me kammaṭṭhāna”nti vā na vuṭṭhātabbaṁ,",
  "atk-vin01a2:882_7": "iriyāpathaṁ vikopetvā gacchato hi kammaṭṭhānaṁ navanavameva hoti.",
  "atk-vin01a2:882_8": "Tasmā yathānisinneneva desato āharitabbaṁ.",
  "atk-vin01a2:883_0": "Tatrāyaṁ āharaṇūpāyo.",
  "atk-vin01a2:883_1": "Tena hi bhikkhunā kammaṭṭhānassa anupaṭṭhahanabhāvaṁ ñatvā iti paṭisañcikkhitabbaṁ –",
  "atk-vin01a2:883_2": "“ime assāsapassāsā nāma kattha atthi,",
  "atk-vin01a2:883_3": "kattha natthi,",
  "atk-vin01a2:883_4": "kassa vā atthi,",
  "atk-vin01a2:883_5": "kassa vā natthī”ti.",
  "atk-vin01a2:883_6": "Athevaṁ paṭisañcikkhatā “ime antomātukucchiyaṁ natthi,",
  "atk-vin01a2:883_7": "udake nimuggānaṁ natthi,",
  "atk-vin01a2:883_8": "tathā asaññībhūtānaṁ matānaṁ catutthajjhānasamāpannānaṁ rūpārūpabhavasamaṅgīnaṁ nirodhasamāpannāna”nti ñatvā evaṁ attanāva attā paṭicodetabbo –",
  "atk-vin01a2:883_9": "“nanu tvaṁ, paṇḍita,",
  "atk-vin01a2:883_10": "neva mātukucchigato,",
  "atk-vin01a2:883_11": "na udake nimuggo,",
  "atk-vin01a2:883_12": "na asaññībhūto, na mato,",
  "atk-vin01a2:883_13": "na catutthajjhānasamaāpanno,",
  "atk-vin01a2:883_14": "na rūpārūpabhavasamaṅgī,",
  "atk-vin01a2:883_15": "na nirodhasamāpanno,",
  "atk-vin01a2:883_16": "atthiyeva te assāsapassāsā,",
  "atk-vin01a2:883_17": "mandapaññatāya pana pariggahetuṁ na sakkosī”ti.",
  "atk-vin01a2:883_18": "Athānena pakatiphuṭṭhavaseneva cittaṁ ṭhapetvā manasikāro pavattetabbo.",
  "atk-vin01a2:883_19": "Ime hi dīghanāsikassa nāsā puṭaṁ ghaṭṭentā pavattanti,",
  "atk-vin01a2:883_20": "rassanāsikassa uttaroṭṭhaṁ.",
  "atk-vin01a2:883_21": "Tasmānena imaṁ nāma ṭhānaṁ ghaṭṭentīti nimittaṁ paṭṭhapetabbaṁ.",
  "atk-vin01a2:883_22": "Imameva hi atthavasaṁ paṭicca vuttaṁ bhagavatā – “nāhaṁ,",
  "atk-vin01a2:883_23": "bhikkhave,",
  "atk-vin01a2:883_24": "muṭṭhassatissa asampajānassa ānāpānassatibhāvanaṁ vadāmī”ti.",
  "atk-vin01a2:883_25": "Kiñcāpi hi yaṁkiñci kammaṭṭhānaṁ satassa sampajānasseva sampajjati,",
  "atk-vin01a2:883_26": "ito aññaṁ pana manasikarontassa pākaṭaṁ hoti.",
  "atk-vin01a2:883_27": "Idaṁ pana ānāpānassatikammaṭṭhānaṁ garukaṁ garukabhāvanaṁ buddhapaccekabuddhabuddhaputtānaṁ mahāpurisānameva manasikārabhūmibhūtaṁ,",
  "atk-vin01a2:883_28": "na ceva ittaraṁ,",
  "atk-vin01a2:883_29": "na ca ittarasattasamāsevitaṁ.",
  "atk-vin01a2:883_30": "Yathā yathā manasi karīyati,",
  "atk-vin01a2:883_31": "tathā tathā santañceva hoti sukhumañca.",
  "atk-vin01a2:883_32": "Tasmā ettha balavatī sati ca paññā ca icchitabbā.",
  "atk-vin01a2:884_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā,",
  "atk-vin01a2:884_1": "sūcipāsavedhanampi tato sukhumataraṁ;",
  "atk-vin01a2:884_2": "evameva maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā satipi sūcipāsavedhanapaṭibhāgā",
  "atk-vin01a2:884_3": "taṁsampayuttā paññāpi balavatī icchitabbā.",
  "atk-vin01a2:884_4": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a2:885_0": "Yathā pana kassako kasiṁ kasitvā balibadde muñcitvā gocarābhimukhe katvā chāyāya nisinno vissameyya,",
  "atk-vin01a2:885_1": "athassa te balibaddā vegena aṭaviṁ paviseyyuṁ.",
  "atk-vin01a2:885_2": "Yo hoti cheko kassako so puna te gahetvā yojetukāmo na tesaṁ anupadaṁ gantvā aṭaviṁ āhiṇḍati.",
  "atk-vin01a2:885_3": "Atha kho rasmiñca patodañca gahetvā ujukameva tesaṁ nipātatitthaṁ gantvā nisīdati vā nipajjati vā.",
  "atk-vin01a2:885_4": "Atha te goṇe divasabhāgaṁ caritvā nipātatitthaṁ otaritvā nhatvā ca pivitvā ca paccuttaritvā ṭhite disvā",
  "atk-vin01a2:885_5": "rasmiyā bandhitvā patodena vijjhanto ānetvā yojetvā puna kammaṁ karoti;",
  "atk-vin01a2:885_6": "evameva tena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-vin01a2:885_7": "Satirasmiṁ pana paññāpatodañca gahetvā pakatiphuṭṭhokāse cittaṁ ṭhapetvā manasikāro pavattetabbo.",
  "atk-vin01a2:885_8": "Evañhissa manasikaroto nacirasseva te upaṭṭhahanti,",
  "atk-vin01a2:885_9": "nipātatitthe viya goṇā.",
  "atk-vin01a2:885_10": "Tato tena satirasmiyā bandhitvā tasmiṁyeva ṭhāne yojetvā paññāpatodena vijjhantena puna kammaṭṭhānaṁ anuyuñjitabbaṁ;",
  "atk-vin01a2:885_11": "tassevamanuyuñjato nacirasseva nimittaṁ upaṭṭhāti.",
  "atk-vin01a2:885_12": "Taṁ panetaṁ na sabbesaṁ ekasadisaṁ hoti ;",
  "atk-vin01a2:885_13": "apica kho kassaci sukhasamphassaṁ uppādayamāno tūlapicu viya,",
  "atk-vin01a2:885_14": "kappāsapicu viya,",
  "atk-vin01a2:885_15": "vātadhārā viya ca upaṭṭhātīti ekacce āhu.",
  "atk-vin01a2:886_0": "Ayaṁ pana aṭṭhakathāvinicchayo –",
  "atk-vin01a2:886_1": "idañhi kassaci tārakarūpaṁ viya,",
  "atk-vin01a2:886_2": "maṇiguḷikā viya,",
  "atk-vin01a2:886_3": "muttāguḷikā viya ca kassaci kharasamphassaṁ hutvā kappāsaṭṭhi viya,",
  "atk-vin01a2:886_4": "sāradārusūci viya ca kassaci dīghapāmaṅgasuttaṁ viya,",
  "atk-vin01a2:886_5": "kusumadāmaṁ viya,",
  "atk-vin01a2:886_6": "dhūmasikhā viya ca kassaci vitthata makkaṭakasuttaṁ viya,",
  "atk-vin01a2:886_7": "valāhakapaṭalaṁ viya,",
  "atk-vin01a2:886_8": "padumapupphaṁ viya,",
  "atk-vin01a2:886_9": "rathacakkaṁ viya,",
  "atk-vin01a2:886_10": "candamaṇḍalaṁ viya,",
  "atk-vin01a2:886_11": "sūriyamaṇḍalaṁ viya ca upaṭṭhāti.",
  "atk-vin01a2:886_12": "Tañca panetaṁ yathā sambahulesu bhikkhūsu suttantaṁ sajjhāyitvā nisinnesu ekena bhikkhunā “tumhākaṁ kīdisaṁ",
  "atk-vin01a2:886_13": "hutvā idaṁ suttaṁ upaṭṭhātī”ti vutte eko “mayhaṁ mahatī pabbateyyā nadī viya hutvā upaṭṭhātī”ti āha.",
  "atk-vin01a2:886_14": "Aparo “mayhaṁ ekā vanarāji viya”.",
  "atk-vin01a2:886_15": "Añño “mayhaṁ sītacchāyo sākhāsampanno phalabhārabharitarukkho viyā”ti.",
  "atk-vin01a2:886_16": "Tesañhi taṁ ekameva suttaṁ saññānānatāya nānato upaṭṭhāti.",
  "atk-vin01a2:886_17": "Evaṁ ekameva kammaṭṭhānaṁ saññānānatāya nānato upaṭṭhāti.",
  "atk-vin01a2:886_18": "Saññajañhi etaṁ saññānidānaṁ saññāppabhavaṁ tasmā saññānānatāya nānato upaṭṭhātīti veditabbaṁ.",
  "atk-vin01a2:887_0": "Ettha ca aññameva assāsārammaṇaṁ cittaṁ,",
  "atk-vin01a2:887_1": "aññaṁ passāsārammaṇaṁ,",
  "atk-vin01a2:887_2": "aññaṁ nimittārammaṇaṁ yassa hi ime tayo dhammā natthi,",
  "atk-vin01a2:887_3": "tassa kammaṭṭhānaṁ neva appanaṁ na upacāraṁ pāpuṇāti.",
  "atk-vin01a2:887_4": "Yassa panime tayo dhammā atthi,",
  "atk-vin01a2:887_5": "tasseva kammaṭṭhānaṁ appanañca upacārañca pāpuṇāti.",
  "atk-vin01a2:887_6": "Vuttañhetaṁ –",
  "atk-vin01a2:888_0": "“Nimittaṁ assāsapassāsā, anārammaṇamekacittassa;",
  "atk-vin01a2:889_0": "Ajānato ca tayo dhamme, bhāvanānupalabbhati.",
  "atk-vin01a2:890_0": "“Nimittaṁ assāsapassāsā, anārammaṇamekacittassa;",
  "atk-vin01a2:891_0": "Jānato ca tayo dhamme, bhāvanā upalabbhatī”ti. ;",
  "atk-vin01a2:892_0": "Evaṁ upaṭṭhite pana nimitte tena bhikkhunā ācariyasantikaṁ gantvā ārocetabbaṁ – “mayhaṁ, bhante,",
  "atk-vin01a2:892_1": "evarūpaṁ nāma upaṭṭhātī”ti.",
  "atk-vin01a2:892_2": "Ācariyena pana “etaṁ nimitta”nti vā “na nimitta”nti vā na vattabbaṁ.",
  "atk-vin01a2:892_3": "“Evaṁ hoti,",
  "atk-vin01a2:892_4": "āvuso”ti vatvā pana “punappunaṁ manasi karohī”ti vattabbo.",
  "atk-vin01a2:892_5": "“Nimitta”nti hi vutte vosānaṁ āpajjeyya;",
  "atk-vin01a2:892_6": "“na nimitta”nti vutte nirāso visīdeyya.",
  "atk-vin01a2:892_7": "Tasmā tadubhayampi avatvā manasikāreyeva niyojetabboti.",
  "atk-vin01a2:892_8": "Evaṁ tāva dīghabhāṇakā.",
  "atk-vin01a2:892_9": "Majjhimabhāṇakā panāhu –",
  "atk-vin01a2:892_10": "“nimittamidaṁ, āvuso,",
  "atk-vin01a2:892_11": "kammaṭṭhānaṁ punappunaṁ manasi karohi sappurisāti vattabbo”ti.",
  "atk-vin01a2:892_12": "Athānena nimitteyeva cittaṁ ṭhapetabbaṁ.",
  "atk-vin01a2:892_13": "Evamassāyaṁ ito pabhuti ṭhapanāvasena bhāvanā hoti.",
  "atk-vin01a2:892_14": "Vuttañhetaṁ porāṇehi –",
  "atk-vin01a2:893_0": "“Nimitte ṭhapayaṁ cittaṁ, nānākāraṁ vibhāvayaṁ;",
  "atk-vin01a2:894_0": "Dhīro assāsapassāse, sakaṁ cittaṁ nibandhatī”ti. ;",
  "atk-vin01a2:895_0": "Tassevaṁ nimittupaṭṭhānato pabhuti nīvaraṇāni vikkhambhitāneva honti kilesā sannisinnāva sati upaṭṭhitāyeva,",
  "atk-vin01a2:895_1": "cittaṁ samāhitameva.",
  "atk-vin01a2:895_2": "Idañhi dvīhākārehi cittaṁ samāhitaṁ nāma hohi –",
  "atk-vin01a2:895_3": "upacārabhūmiyaṁ vā nīvaraṇappahānena,",
  "atk-vin01a2:895_4": "paṭilābhabhūmiyaṁ vā aṅgapātubhāvena.",
  "atk-vin01a2:895_5": "Tattha “upacārabhūmī”ti upacārasamādhi;",
  "atk-vin01a2:895_6": "“paṭilābhabhūmī”ti appanāsamādhi.",
  "atk-vin01a2:895_7": "Tesaṁ kiṁ nānākaraṇaṁ?",
  "atk-vin01a2:895_8": "Upacārasamādhi kusalavīthiyaṁ javitvā bhavaṅgaṁ otarati,",
  "atk-vin01a2:895_9": "appanāsamādhi divasabhāge appetvā nisinnassa divasabhāgampi kusalavīthiyaṁ javati,",
  "atk-vin01a2:895_10": "na bhavaṅgaṁ otarati.",
  "atk-vin01a2:895_11": "Imesu dvīsu samādhīsu nimittapātubhāvena upacārasamādhinā samāhitaṁ cittaṁ hoti.",
  "atk-vin01a2:895_12": "Athānena taṁ nimittaṁ neva vaṇṇato manasikātabbaṁ,",
  "atk-vin01a2:895_13": "na lakkhaṇato paccavekkhitabbaṁ.",
  "atk-vin01a2:895_14": "Apica kho khattiyamahesiyā cakkavattigabbho viya kassakena sāliyavagabbho viya ca appamattena rakkhitabbaṁ;",
  "atk-vin01a2:895_15": "rakkhitaṁ hissa phaladaṁ hoti.",
  "atk-vin01a2:896_0": "“Nimittaṁ rakkhato laddha, parihāni na vijjati;",
  "atk-vin01a2:897_0": "Ārakkhamhi asantamhi, laddhaṁ laddhaṁ vinassatī”ti.",
  "atk-vin01a2:898_0": "Tatrāyaṁ rakkhaṇūpāyo –",
  "atk-vin01a2:898_1": "tena bhikkhunā āvāso, gocaro, bhassaṁ, puggalo, bhojanaṁ, utu,",
  "atk-vin01a2:898_2": "iriyāpathoti imāni satta asappāyāni vajjetvā tāneva satta sappāyāni sevantena punappunaṁ taṁ nimittaṁ manasikātabbaṁ.",
  "atk-vin01a2:899_0": "Evaṁ sappāyasevanena nimittaṁ thiraṁ katvā vuḍḍhiṁ virūḷhiṁ gamayitvā vatthuvisadakiriyā,",
  "atk-vin01a2:899_1": "indriyasamattapaṭipādanatā,",
  "atk-vin01a2:899_2": "nimittakusalatā,",
  "atk-vin01a2:899_3": "yasmiṁ samaye cittaṁ sapaggahetabba tasmiṁ samaye cittapaggaṇhanā,",
  "atk-vin01a2:899_4": "yasmiṁ samaye cittaṁ niggahetabbaṁ tasmiṁ samaye cittaniggaṇhanā,",
  "atk-vin01a2:899_5": "yasmiṁ samaye cittaṁ sampahaṁsetabbaṁ tasmiṁ samaye sampahaṁsetabbaṁ tasmiṁ samaye cittasampahaṁsanā,",
  "atk-vin01a2:899_6": "yasmiṁ samaye cittaṁ ajjhupekkhitabbaṁ tasmiṁ samaye cittaajjhupekkhanā,",
  "atk-vin01a2:899_7": "asamāhitapuggalaparivajjanā,",
  "atk-vin01a2:899_8": "samāhitapuggalasevanā,",
  "atk-vin01a2:899_9": "tadadhimuttatāti imāni dasa appanākosallāni avijahantena yogo karaṇīyo.",
  "atk-vin01a2:900_0": "Tassevaṁ anuyuttassa viharato idāni appanā uppajjissatīti bhavaṅgaṁ vicchinditvā nimittārammaṇaṁ manodvārāvajjanaṁ uppajjati.",
  "atk-vin01a2:900_1": "Tasmiñca niruddhe tadevārammaṇaṁ gahetvā cattāri pañca vā javanāni,",
  "atk-vin01a2:900_2": "yesaṁ paṭhamaṁ parikammaṁ,",
  "atk-vin01a2:900_3": "dutiyaṁ upacāraṁ,",
  "atk-vin01a2:900_4": "tatiyaṁ anulomaṁ,",
  "atk-vin01a2:900_5": "catutthaṁ gotrabhu,",
  "atk-vin01a2:900_6": "pañcamaṁ appanācittaṁ.",
  "atk-vin01a2:900_7": "Paṭhamaṁ vā parikammañceva upacārañca,",
  "atk-vin01a2:900_8": "dutiyaṁ anulomaṁ,",
  "atk-vin01a2:900_9": "tatiyaṁ gotrabhu,",
  "atk-vin01a2:900_10": "catutthaṁ appanācittanti vuccati.",
  "atk-vin01a2:900_11": "Catutthameva hi pañcamaṁ vā appeti,",
  "atk-vin01a2:900_12": "na chaṭṭhaṁ sattamaṁ vā āsannabhavaṅgapātattā.",
  "atk-vin01a2:901_0": "Ābhidhammikagodattatthero panāha –",
  "atk-vin01a2:901_1": "“āsevanapaccayena kusalā dhammā balavanto honti;",
  "atk-vin01a2:901_2": "tasmā chaṭṭhaṁ sattamaṁ vā appetī”ti.",
  "atk-vin01a2:901_3": "Taṁ aṭṭhakathāsu paṭikkhittaṁ.",
  "atk-vin01a2:901_4": "Tattha pubbabhāgacittāni kāmāvacarāni honti,",
  "atk-vin01a2:901_5": "appanācittaṁ pana rūpāvacaraṁ.",
  "atk-vin01a2:901_6": "Evamanena pañcaṅgavippahīnaṁ,",
  "atk-vin01a2:901_7": "pañcaṅgasamannāgataṁ,",
  "atk-vin01a2:901_8": "dasalakkhaṇasampannaṁ,",
  "atk-vin01a2:901_9": "tividhakalyāṇaṁ,",
  "atk-vin01a2:901_10": "paṭhamajjhānaṁ adhigataṁ hoti.",
  "atk-vin01a2:901_11": "So tasmiṁyevārammaṇe vitakkādayo vūpasametvā dutiyatatiyacatutthajjhānāni pāpuṇāti.",
  "atk-vin01a2:901_12": "Ettāvatā ca ṭhapanāvasena bhāvanāya pariyosānappatto hoti.",
  "atk-vin01a2:901_13": "Ayamettha saṅkhepakathā.",
  "atk-vin01a2:901_14": "Vitthāro pana icchantena visuddhimaggato gahetabbo.",
  "atk-vin01a2:902_0": "Evaṁ pattacatutthajjhāno panettha bhikkhu sallakkhaṇāvivaṭṭanāvasena kammaṭṭhānaṁ vaḍḍhetvā pārisuddhiṁ",
  "atk-vin01a2:902_1": "pattukāmo tadeva jhānaṁ āvajjanasamāpajjanaadhiṭṭhānavuṭṭhānapaccavekkhaṇasaṅkhātehi pañcahākārehi vasippattaṁ",
  "atk-vin01a2:902_2": "paguṇaṁ katvā arūpapubbaṅgamaṁ vā rūpaṁ,",
  "atk-vin01a2:902_3": "rūpapubbaṅgamaṁ vā arūpanti rūpārūpaṁ pariggahetvā vipassanaṁ paṭṭhapeti. Kathaṁ?",
  "atk-vin01a2:902_4": "So hi jhānā vuṭṭhahitvā jhānaṅgāni pariggahetvā tesaṁ nissayaṁ hadayavatthuṁ taṁ nissayāni ca bhūtāni tesañca nissayaṁ sakalampi karajakāyaṁ passati.",
  "atk-vin01a2:902_5": "Tato “jhānaṅgāni arūpaṁ,",
  "atk-vin01a2:902_6": "vatthādīni rūpa”nti rūpārūpaṁ vavatthapeti.",
  "atk-vin01a2:903_0": "Atha vā samāpattito vuṭṭhahitvā kesādīsu koṭṭhāsesu pathavīdhātuādivasena cattāri bhūtāni taṁnissitarūpāni",
  "atk-vin01a2:903_1": "ca pariggahetvā yathāpariggahitarūpārammaṇaṁ yathāpariggahitarūpavatthudvārārammaṇaṁ vā sasampayuttadhammaṁ",
  "atk-vin01a2:903_2": "viññāṇañca passati.",
  "atk-vin01a2:903_3": "Tato “bhūtādīni rūpaṁ sasampayuttadhammaṁ viññāṇaṁ arūpa”nti vavatthapeti.",
  "atk-vin01a2:904_0": "Atha vā samāpattito vuṭṭhahitvā assāsapassāsānaṁ samudayo karajakāyo ca cittañcāti passati.",
  "atk-vin01a2:904_1": "Yathā hi kammāragaggariyā dhamamānāya bhastañca purisassa ca tajjaṁ vāyāmaṁ paṭicca vāto sañcarati;",
  "atk-vin01a2:904_2": "evameva kāyañca cittañca paṭicca assāsapassāsāti.",
  "atk-vin01a2:904_3": "Tato assāsapassāse ca kāyañca rūpaṁ,",
  "atk-vin01a2:904_4": "cittañca taṁsampayuttadhamme ca arūpanti vavatthapeti.",
  "atk-vin01a2:905_0": "Evaṁ nāmarūpaṁ vavatthapetvā tassa paccayaṁ pariyesati,",
  "atk-vin01a2:905_1": "pariyesanto ca taṁ disvā tīsupi addhāsu nāmarūpassa pavattiṁ ārabbha kaṅkhaṁ vitarati.",
  "atk-vin01a2:905_2": "Vitiṇṇakaṅkho kalāpasammasanavasena tilakkhaṇaṁ āropetvā udayabbayānupassanāya pubbabhāge uppanne obhāsādayo",
  "atk-vin01a2:905_3": "dasa vipassanupakkilese pahāya upakkilesavimuttaṁ paṭipadāñāṇaṁ “maggo”ti vavatthapetvā udayaṁ pahāya",
  "atk-vin01a2:905_4": "bhaṅgānupassanaṁ patvā nirantaraṁ bhaṅgānupassanena bhayato upaṭṭhitesu sabbasaṅkhāresu nibbindanto virajjanto",
  "atk-vin01a2:905_5": "vimuccanto yathākkamaṁ cattāro ariyamagge pāpuṇitvā arahattaphale patiṭṭhāya ekūnavīsatibhedassa paccavekkhaṇañāṇassa",
  "atk-vin01a2:905_6": "pariyantappatto sadevakassa lokassa aggadakkhiṇeyyo hoti.",
  "atk-vin01a2:905_7": "Ettāvatā cassa gaṇanaṁ ādiṁ katvā vipassanāpariyosānā ānāpānassatisamādhibhāvanā ca samattā hotīti.",
  "atk-vin01a2:906_0": "Ayaṁ sabbākārato paṭhamacatukkavaṇṇanā.",
  "atk-vin01a2:907_0": "Itaresu pana tīsu catukkesu yasmā visuṁ kammaṭṭhānabhāvanānayo nāma natthi;",
  "atk-vin01a2:907_1": "tasmā anupadavaṇṇanānayeneva nesaṁ attho veditabbo.",
  "atk-vin01a2:907_2": "Pītippaṭisaṁvedīti pītiṁ paṭisaṁviditaṁ karonto pākaṭaṁ karonto assasissāmi passasissāmīti sikkhati.",
  "atk-vin01a2:907_3": "Tattha dvīhākārehi pīti paṭisaṁviditā hoti –",
  "atk-vin01a2:907_4": "ārammaṇato ca asammohato ca.",
  "atk-vin01a2:908_0": "Kathaṁ ārammaṇato pīti paṭisaṁviditā hoti?",
  "atk-vin01a2:908_1": "Sappītike dve jhāne samāpajjati,",
  "atk-vin01a2:908_2": "tassa samāpattikkhaṇe jhānapaṭilābhena ārammaṇato pīti paṭisaṁviditā hoti ārammaṇassa paṭisaṁviditattā.",
  "atk-vin01a2:909_0": "Kathaṁ asammohato?",
  "atk-vin01a2:909_1": "Sappītike dve jhāne samāpajjitvā vuṭṭhāya jhānasampayuttakapītiṁ khayato vayato sammasati,",
  "atk-vin01a2:909_2": "tassa vipassanākkhaṇe lakkhaṇapaṭivedhena asammohato pīti paṭisaṁviditā hoti.",
  "atk-vin01a2:909_3": "Vuttañhetaṁ paṭisambhidāyaṁ –",
  "atk-vin01a2:910_0": "“Dīghaṁ assāsavasena cittassa ekaggataṁ avikkhepaṁ pajānato sati upaṭṭhitā hoti.",
  "atk-vin01a2:910_1": "Tāya satiyā tena ñāṇena sā pīti paṭisaṁviditā hoti.",
  "atk-vin01a2:910_2": "Dīghaṁ passāsavasena…pe…",
  "atk-vin01a2:910_3": "rassaṁ assāsavasena…",
  "atk-vin01a2:910_4": "rassaṁ passāsavasena…",
  "atk-vin01a2:910_5": "sabbakāyappaṭisaṁvedī assāsavasena…",
  "atk-vin01a2:910_6": "sabbakāyappaṭisaṁvedī passāsavasena…",
  "atk-vin01a2:910_7": "passambhayaṁ kāyasaṅkhāraṁ assāsavasena…",
  "atk-vin01a2:910_8": "passambhayaṁ kāyasaṅkhāraṁ passāsavasena cittassa ekaggataṁ avikkhepaṁ pajānato sati upaṭṭhitā hoti,",
  "atk-vin01a2:910_9": "tāya satiyā tena ñāṇena sā pīti paṭisaṁviditā hoti.",
  "atk-vin01a2:910_10": "Āvajjato sā pīti paṭisaṁviditā hoti jānato… passato…",
  "atk-vin01a2:910_11": "paccavekkhato…",
  "atk-vin01a2:910_12": "cittaṁ adhiṭṭhahato…",
  "atk-vin01a2:910_13": "saddhāya adhimuccato…",
  "atk-vin01a2:910_14": "vīriyaṁ paggaṇhato…",
  "atk-vin01a2:910_15": "satiṁ upaṭṭhāpayato…",
  "atk-vin01a2:910_16": "cittaṁ samādahato…",
  "atk-vin01a2:910_17": "paññāya pajānato…",
  "atk-vin01a2:910_18": "abhiññeyyaṁ abhijānato…",
  "atk-vin01a2:910_19": "pariññeyyaṁ parijānato…",
  "atk-vin01a2:910_20": "pahātabbaṁ pajahato…",
  "atk-vin01a2:910_21": "bhāvetabbaṁ bhāvayato…",
  "atk-vin01a2:910_22": "sacchikātabbaṁ sacchikaroto sā pīti paṭisaṁviditā hoti.",
  "atk-vin01a2:910_23": "Evaṁ sā pīti paṭisaṁviditā hotī”ti.",
  "atk-vin01a2:911_0": "Eteneva nayena avasesapadānipi atthato veditabbāni.",
  "atk-vin01a2:911_1": "Idaṁ panettha visesamattaṁ.",
  "atk-vin01a2:911_2": "Tiṇṇaṁ jhānānaṁ vasena sukhapaṭisaṁveditā catunnampi vasena cittasaṅkhārapaṭisaṁveditā veditabbā.",
  "atk-vin01a2:911_3": "“Cittasaṅkhāro”ti vedanādayo dve khandhā.",
  "atk-vin01a2:911_4": "Sukhappaṭisaṁvedipade cettha vipassanābhūmidassanatthaṁ “sukhanti dve sukhāni –",
  "atk-vin01a2:911_5": "kāyikañca sukhaṁ cetasikañcā”ti paṭisambhidāyaṁ vuttaṁ.",
  "atk-vin01a2:911_6": "Passambhayaṁ cittasaṅkhāranti oḷārikaṁ oḷārikaṁ cittasaṅkhāraṁ passambhento,",
  "atk-vin01a2:911_7": "nirodhentoti attho.",
  "atk-vin01a2:911_8": "So vitthārato kāyasaṅkhāre vuttanayeneva veditabbo.",
  "atk-vin01a2:911_9": "Apicettha pītipade pītisīsena vedanā vuttā.",
  "atk-vin01a2:911_10": "Sukhapade sarūpeneva vedanā.",
  "atk-vin01a2:911_11": "Dvīsu cittasaṅkhārapadesu “saññā ca vedanā ca cetasikā ete dhammā cittapaṭibaddhā cittasaṅkhārā”ti vacanato saññāsampayuttā vedanāti.",
  "atk-vin01a2:911_12": "Evaṁ vedanānupassanānayena idaṁ catukkaṁ bhāsitanti veditabbaṁ.",
  "atk-vin01a2:912_0": "Tatiyacatukkepi catunnaṁ jhānānaṁ vasena cittapaṭisaṁveditā veditabbā.",
  "atk-vin01a2:912_1": "Abhippamodayaṁ cittanti cittaṁ modento pamodento hāsento pahāsento assasissāmi passasissāmīti sikkhati.",
  "atk-vin01a2:912_2": "Tattha dvīhākārehi abhippamodo hoti –",
  "atk-vin01a2:912_3": "samādhivasena ca vipassanāvasena ca.",
  "atk-vin01a2:913_0": "Kathaṁ samādhivasena?",
  "atk-vin01a2:913_1": "Sappītike dve jhāne samāpajjati,",
  "atk-vin01a2:913_2": "so samāpattikkhaṇe sampayuttāya pītiyā cittaṁ āmodeti pamodeti.",
  "atk-vin01a2:913_3": "Kathaṁ vipassanāvasena?",
  "atk-vin01a2:913_4": "Sappītike dve jhāne samāpajjitvā vuṭṭhāya jhānasampayuttakapītiṁ khayato vayato sammasati;",
  "atk-vin01a2:913_5": "evaṁ vipassanākkhaṇe jhānasampayuttakapītiṁ ārammaṇaṁ katvā cittaṁ āmodeti pamodeti.",
  "atk-vin01a2:913_6": "Evaṁ paṭipanno “abhippamodayaṁ cittaṁ assasissāmi passasissāmīti sikkhatī”ti vuccati.",
  "atk-vin01a2:914_0": "Samādahaṁ cittanti paṭhamajjhānādivasena ārammaṇe cittaṁ samaṁ ādahanto samaṁ ṭhapento tāni vā pana jhānāni",
  "atk-vin01a2:914_1": "samāpajjitvā vuṭṭhāya jhānasampayuttakacittaṁ khayato vayato sammasato vipassanākkhaṇe lakkhaṇapaṭivedhena",
  "atk-vin01a2:914_2": "uppajjati khaṇikacittekaggatā;",
  "atk-vin01a2:914_3": "evaṁ uppannāya khaṇikacittekaggatāya vasenapi ārammaṇe cittaṁ samaṁ ādahanto samaṁ ṭhapento “samādahaṁ",
  "atk-vin01a2:914_4": "cittaṁ assasissāmi passasissāmīti sikkhatī”ti vuccati.",
  "atk-vin01a2:915_0": "Vimocayaṁ cittanti paṭhamajjhānena nīvaraṇehi cittaṁ mocento vimocento,",
  "atk-vin01a2:915_1": "dutiyena vitakkavicārehi,",
  "atk-vin01a2:915_2": "tatiyena pītiyā,",
  "atk-vin01a2:915_3": "catutthena sukhadukkhehi cittaṁ mocento vimocento.",
  "atk-vin01a2:915_4": "Tāni vā pana jhānāni samāpajjitvā vuṭṭhāya jhānasampayuttakacittaṁ khayato vayato sammasati.",
  "atk-vin01a2:915_5": "So vipassanākkhaṇe aniccānupassanāya niccasaññāto cittaṁ mocento vimocento,",
  "atk-vin01a2:915_6": "dukkhānupassanāya sukhasaññāto,",
  "atk-vin01a2:915_7": "anattānupassanāya attasaññāto,",
  "atk-vin01a2:915_8": "nibbidānupassanāya nandito,",
  "atk-vin01a2:915_9": "virāgānupassanāya rāgato,",
  "atk-vin01a2:915_10": "nirodhānupassanāya samudayato,",
  "atk-vin01a2:915_11": "paṭinissaggānupassanāya ādānato cittaṁ mocento vimocento assasati ceva passasati ca.",
  "atk-vin01a2:915_12": "Tena vuttaṁ –",
  "atk-vin01a2:915_13": "“vimocayaṁ cittaṁ assasissāmi passasissāmīti sikkhatī”ti.",
  "atk-vin01a2:915_14": "Evaṁ cittānupassanāvasena idaṁ catukkaṁ bhāsitanti veditabbaṁ.",
  "atk-vin01a2:916_0": "Catutthacatukke pana aniccānupassīti ettha tāva aniccaṁ veditabbaṁ,",
  "atk-vin01a2:916_1": "aniccatā veditabbā,",
  "atk-vin01a2:916_2": "aniccānupassanā veditabbā,",
  "atk-vin01a2:916_3": "aniccānupassī veditabbo.",
  "atk-vin01a2:916_4": "Tattha “anicca”nti pañcakkhandhā. Kasmā?",
  "atk-vin01a2:916_5": "Uppādavayaññathattabhāvā.",
  "atk-vin01a2:916_6": "“Aniccatā”ti tesaññeva uppādavayaññathattaṁ hutvā abhāvo vā nibbattānaṁ tenevākārena aṭhatvā khaṇabhaṅgena bhedoti attho.",
  "atk-vin01a2:916_7": "“Aniccānupassanā”ti tassā aniccatāya vasena rūpādīsu “anicca”nti anupassanā;",
  "atk-vin01a2:916_8": "“aniccānupassī”ti tāya anupassanāya samannāgato;",
  "atk-vin01a2:916_9": "tasmā evaṁ bhūto assasanto ca passasanto ca idha “aniccānupassī assasissāmi,",
  "atk-vin01a2:916_10": "passasissāmīti sikkhatī”ti veditabbo.",
  "atk-vin01a2:917_0": "Virāgānupassīti ettha pana dve virāgā –",
  "atk-vin01a2:917_1": "khayavirāgo ca accantavirāgo ca.",
  "atk-vin01a2:917_2": "Tattha “khayavirāgo”ti saṅkhārānaṁ khaṇabhaṅgo;",
  "atk-vin01a2:917_3": "“accantavirāgo”ti nibbānaṁ;",
  "atk-vin01a2:917_4": "“virāgānupassanā”ti tadubhayadassanavasena pavattā vipassanā ca maggo ca.",
  "atk-vin01a2:917_5": "Tāya duvidhāyapi anupassanāya samannāgato hutvā assasanto ca passasanto ca “virāgānupassī assasissāmi passasissāmīti sikkhatī”ti veditabbo.",
  "atk-vin01a2:917_6": "Nirodhānupassīpadepi eseva nayo.",
  "atk-vin01a2:918_0": "Paṭinissaggānupassīti etthāpi dve paṭinissaggā –",
  "atk-vin01a2:918_1": "pariccāgapaṭinissaggo ca pakkhandanapaṭinissaggo ca.",
  "atk-vin01a2:918_2": "Paṭinissaggoyeva anupassanā paṭinissaggānupassanā;",
  "atk-vin01a2:918_3": "vipassanāmaggānametaṁ adhivacanaṁ.",
  "atk-vin01a2:918_4": "Vipassanā hi tadaṅgavasena saddhiṁ khandhābhisaṅkhārehi kilese pariccajati,",
  "atk-vin01a2:918_5": "saṅkhatadosadassanena ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo cāti vuccati.",
  "atk-vin01a2:918_6": "Maggo samucchedavasena saddhiṁ khandhābhisaṅkhārehi kilese pariccajati,",
  "atk-vin01a2:918_7": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissago cāti vuccati.",
  "atk-vin01a2:918_8": "Ubhayampi pana purimapurimañāṇānaṁ anuanu passanato anupassanāti vuccati.",
  "atk-vin01a2:918_9": "Tāya duvidhāya paṭinissaggānupassanāya samannāgato hutvā assasanto ca passasanto ca paṭinisaggānupassī",
  "atk-vin01a2:918_10": "assasissāmi passasissāmīti sikkhatīti veditabbo.",
  "atk-vin01a2:918_11": "Evaṁ bhāvitoti evaṁ soḷasahi ākārehi bhāvito.",
  "atk-vin01a2:918_12": "Sesaṁ vuttanayameva.",
  "atk-vin01a2:919_0": "Ānāpānassatisamādhikathā niṭṭhitā.",
  "atk-vin01a2:920_0": "167.Athakho bhagavātiādimhi pana ayaṁ saṅkhepattho.",
  "atk-vin01a2:920_1": "Evaṁ bhagavā ānāpānassatisamādhikathāya bhikkhū samassāsetvā atha yaṁ taṁ tatiyapārājikapaññattiyā nidānañceva",
  "atk-vin01a2:920_2": "pakaraṇañca uppannaṁ bhikkhūnaṁ aññamaññaṁ jīvitā voropanaṁ,",
  "atk-vin01a2:920_3": "etasmiṁ nidāne etasmiṁ pakaraṇe bhikkhusaṅghaṁ sannipātetvā paṭipucchitvā vigarahitvā ca yasmā tattha",
  "atk-vin01a2:920_4": "attanā attānaṁ jīvitā voropanaṁ migalaṇḍikena ca voropāpanaṁ pārājikavatthu na hoti;",
  "atk-vin01a2:920_5": "tasmā taṁ ṭhapetvā pārājikassa vatthubhūtaṁ aññamaññaṁ jīvitā voropanameva gahetvā pārājikaṁ paññapento",
  "atk-vin01a2:920_6": "“yo pana bhikkhu sañcicca manussaviggaha”ntiādimāha.",
  "atk-vin01a2:920_7": "Ariyapuggalamissakattā panettha “moghapurisā”ti avatvā “te bhikkhū”ti vuttaṁ.",
  "atk-vin01a2:921_0": "Evaṁ mūlacchejjavasena daḷhaṁ katvā tatiyapārājike paññatte aparampi anupaññattatthāya maraṇavaṇṇasaṁvaṇṇanavatthu udapādi,",
  "atk-vin01a2:921_1": "tassuppattidīpanatthaṁ “evañcidaṁ bhagavatā”tiādi vuttaṁ.",
  "atk-vin01a2:922_0": "168.",
  "atk-vin01a2:922_1": "Tattha paṭibaddhacittāti chandarāgena paṭibaddhacittā;",
  "atk-vin01a2:922_2": "sārattā apekkhavantoti attho.",
  "atk-vin01a2:922_3": "Maraṇavaṇṇaṁ saṁvaṇṇemāti jīvite ādīnavaṁ dassetvā maraṇassa guṇaṁ vaṇṇema;",
  "atk-vin01a2:922_4": "ānisaṁsaṁ dassemāti.",
  "atk-vin01a2:922_5": "Katakalyāṇotiādīsu ayaṁ padattho –",
  "atk-vin01a2:922_6": "kalyāṇaṁ sucikammaṁ kataṁ tayāti tvaṁ kho asi katakalyāṇo.",
  "atk-vin01a2:922_7": "Tathā kusalaṁ anavajjakammaṁ kataṁ tayāti katakusalo.",
  "atk-vin01a2:922_8": "Maraṇakāle sampatte yā sattānaṁ uppajjati bhayasaṅkhātā bhīrutā,",
  "atk-vin01a2:922_9": "tato tāyanaṁ rakkhaṇakammaṁ kataṁ tayāti katabhīruttāṇo pāpaṁ.",
  "atk-vin01a2:922_10": "Lāmakakammaṁ akataṁ tayāti akatapāpo.",
  "atk-vin01a2:922_11": "Luddaṁ dāruṇaṁ dussīlyakammaṁ akataṁ tayāti akataluddo.",
  "atk-vin01a2:922_12": "Kibbisaṁ sāhasikakammaṁ lobhādikilesussadaṁ akataṁ tayāti akatakibbiso.",
  "atk-vin01a2:922_13": "Kasmā idaṁ vuccati?",
  "atk-vin01a2:922_14": "Yasmā sabbappakārampi kataṁ tayā kalyāṇaṁ,",
  "atk-vin01a2:922_15": "akataṁ tayā pāpaṁ;",
  "atk-vin01a2:922_16": "tena taṁ vadāma –",
  "atk-vin01a2:922_17": "“kiṁ tuyhaṁ iminā rogābhibhūtattā lāmakena pāpakena dukkhabahulattā dujjīvitena”.",
  "atk-vin01a2:922_18": "Mataṁ te jīvitā seyyoti tava maraṇaṁ jīvitā sundarataraṁ. Kasmā?",
  "atk-vin01a2:922_19": "Yasmā ito tvaṁ kālaṅkato katakālo hutvā kālaṁ katvā maritvāti attho.",
  "atk-vin01a2:922_20": "Kāyassa bhedā…pe…",
  "atk-vin01a2:922_21": "upapajjissasi.",
  "atk-vin01a2:922_22": "Evaṁ upapanno ca tattha dibbehi devaloke uppannehi pañcahi kāmaguṇehi manāpiyarūpādikehi pañcahi vatthukāmakoṭṭhāsehi",
  "atk-vin01a2:922_23": "samappito samaṅgībhūto paricarissasi sampayutto samodhānagato hutvā ito cito ca carissasi,",
  "atk-vin01a2:922_24": "vicarissasi abhiramissasi vāti attho.",
  "atk-vin01a2:923_0": "169.Asappāyānīti ahitāni avuḍḍhikarāni yāni khippameva jīvitakkhayaṁ pāpenti.",
  "atk-vin01a2:924_0": "Padabhājanīyavaṇṇanā",
  "atk-vin01a2:925_0": "172.Sañciccāti ayaṁ “sañcicca manussaviggaha”nti mātikāya vuttassa sañciccapadassa uddhāro.",
  "atk-vin01a2:925_1": "Tattha santi upasaggo,",
  "atk-vin01a2:925_2": "tena saddhiṁ ussukkavacanametaṁ sañciccāti ;",
  "atk-vin01a2:925_3": "tassa sañcetetvā suṭṭhu cetetvāti attho.",
  "atk-vin01a2:925_4": "Yasmā pana yo sañcicca voropeti,",
  "atk-vin01a2:925_5": "so jānanto sañjānanto hoti,",
  "atk-vin01a2:925_6": "tañcassa voropanaṁ cecca abhivitaritvā vītikkamo hoti.",
  "atk-vin01a2:925_7": "Tasmā byañjane ādaraṁ akatvā atthameva dassetuṁ “jānanto sañjānanto cecca abhivitaritvā vītikkamo”ti evamassa padabhājanaṁ vuttaṁ.",
  "atk-vin01a2:925_8": "Tattha jānantoti “pāṇo”ti jānanto.",
  "atk-vin01a2:925_9": "Sañjānantoti “jīvitā voropemī”ti sañjānanto;",
  "atk-vin01a2:925_10": "teneva pāṇajānanākārena saddhiṁ jānantoti attho.",
  "atk-vin01a2:925_11": "Ceccāti vadhakacetanāvasena cetetvā pakappetvā.",
  "atk-vin01a2:925_12": "Abhivitaritvāti upakkamavasena maddanto nirāsaṅkacittaṁ pesetvā.",
  "atk-vin01a2:925_13": "Vītikkamoti evaṁ pavattassa yo vītikkamo ayaṁ sañciccasaddassa sikhāppatto atthoti vuttaṁ hoti.",
  "atk-vin01a2:926_0": "Idāni “manussaviggahaṁ jīvitā voropeyyā”ti ettha vuttaṁ manussattabhāvaṁ ādito paṭṭhāya dassetuṁ “manussaviggaho nāmā”tiādimāha.",
  "atk-vin01a2:926_1": "Tattha gabbhaseyyakānaṁ vasena sabbasukhumaattabhāvadassanatthaṁ “yaṁ mātukucchismi”nti vuttaṁ.",
  "atk-vin01a2:926_2": "Paṭhamaṁ cittanti paṭisandhicittaṁ.",
  "atk-vin01a2:926_3": "Uppannanti jātaṁ.",
  "atk-vin01a2:926_4": "Paṭhamaṁ viññāṇaṁ pātubhūtanti idaṁ tasseva vevacanaṁ.",
  "atk-vin01a2:926_5": "“Mātukucchismiṁ paṭhamaṁ citta”nti vacanena cettha sakalāpi pañcavokārapaṭisandhi dassitā hoti.",
  "atk-vin01a2:926_6": "Tasmā tañca paṭhamaṁ cittaṁ taṁsampayuttā ca tayo arūpakkhandhā tena saha nibbattañca kalalarūpanti ayaṁ sabbapaṭhamo manussaviggaho.",
  "atk-vin01a2:926_7": "Tattha “kalalarūpa”nti itthipurisānaṁ kāyavatthubhāvadasakavasena samatiṁsa rūpāni,",
  "atk-vin01a2:926_8": "napuṁsakānaṁ kāyavatthudasakavasena vīsati.",
  "atk-vin01a2:926_9": "Tattha itthipurisānaṁ kalalarūpaṁ jātiuṇṇāya ekena aṁsunā uddhaṭatelabindumattaṁ hoti acchaṁ vippasannaṁ.",
  "atk-vin01a2:926_10": "Vuttañcetaṁ aṭṭhakathāyaṁ –",
  "atk-vin01a2:927_0": "“Tilatelassa yathā bindu, sappimaṇḍo anāvilo;",
  "atk-vin01a2:928_0": "Evaṁvaṇṇappaṭibhāgaṁ kalalanti pavuccatī”ti. ;",
  "atk-vin01a2:929_0": "Evaṁ parittakaṁ vatthuṁ ādiṁ katvā pakatiyā vīsavassasatāyukassa sattassa yāva maraṇakālā etthantare",
  "atk-vin01a2:929_1": "anupubbena vuḍḍhippatto attabhāvo eso manussaviggaho nāma.",
  "atk-vin01a2:930_0": "Jīvitāvoropeyyāti kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena jīvitā viyojeyyāti attho.",
  "atk-vin01a2:930_1": "Yasmā pana jīvitā voropanaṁ nāma atthato jīvitindriyupacchedanameva hoti,",
  "atk-vin01a2:930_2": "tasmā etassa padabhājane “jīvitindriyaṁ upacchindati uparodheti santatiṁ vikopetī”ti vuttaṁ.",
  "atk-vin01a2:930_3": "Tattha jīvitindriyassa paveṇighaṭanaṁ upacchindanto uparodhento ca “jīvitindriyaṁ upacchindati uparodhetī”ti vuccati.",
  "atk-vin01a2:930_4": "Svāyamattho “santatiṁ vikopetī”tipadena dassito.",
  "atk-vin01a2:930_5": "Vikopetīti viyojeti.",
  "atk-vin01a2:931_0": "Tattha duvidhaṁ jīvitindriyaṁ –",
  "atk-vin01a2:931_1": "rūpajīvitindriyaṁ,",
  "atk-vin01a2:931_2": "arūpajīvitindriyañca.",
  "atk-vin01a2:931_3": "Tesu arūpajīvitindriye upakkamo natthi,",
  "atk-vin01a2:931_4": "taṁ voropetuṁ na sakkā.",
  "atk-vin01a2:931_5": "Rūpajīvitindriye pana atthi,",
  "atk-vin01a2:931_6": "taṁ voropetuṁ sakkā.",
  "atk-vin01a2:931_7": "Taṁ pana voropento arūpajīvitindriyampi voropeti.",
  "atk-vin01a2:931_8": "Teneva hi saddhiṁ taṁ nirujjhati tadāyattavuttito.",
  "atk-vin01a2:931_9": "Taṁ pana voropento kiṁ atītaṁ voropeti, anāgataṁ,",
  "atk-vin01a2:931_10": "paccuppannanti?",
  "atk-vin01a2:931_11": "Neva atītaṁ,",
  "atk-vin01a2:931_12": "na anāgataṁ,",
  "atk-vin01a2:931_13": "tesu hi ekaṁ niruddhaṁ ekaṁ anuppannanti ubhapampi asantaṁ,",
  "atk-vin01a2:931_14": "asantattā upakkamo natthi,",
  "atk-vin01a2:931_15": "upakkamassa natthitāya ekampi voropetuṁ na sakkā.",
  "atk-vin01a2:931_16": "Vuttampi cetaṁ –",
  "atk-vin01a2:932_0": "“Atīte cittakkhaṇe jīvittha,",
  "atk-vin01a2:932_1": "na jīvati;",
  "atk-vin01a2:932_2": "na jīvissati.",
  "atk-vin01a2:932_3": "Anāgate cittakkhaṇe jīvissati,",
  "atk-vin01a2:932_4": "na jīvittha;",
  "atk-vin01a2:932_5": "na jīvati.",
  "atk-vin01a2:932_6": "Paccuppanne cittakkhaṇe jīvati,",
  "atk-vin01a2:932_7": "na jīvittha;",
  "atk-vin01a2:932_8": "na jīvissatī”ti.",
  "atk-vin01a2:933_0": "Tasmā yattha jīvati tattha upakkamo yuttoti paccuppannaṁ voropeti.",
  "atk-vin01a2:934_0": "Paccuppannañca nāmetaṁ khaṇapaccuppannaṁ,",
  "atk-vin01a2:934_1": "santatipaccuppannaṁ,",
  "atk-vin01a2:934_2": "addhāpaccuppannanti tividhaṁ.",
  "atk-vin01a2:934_3": "Tattha “khaṇapaccuppannaṁ” nāma uppādajarābhaṅgasamaṅgi,",
  "atk-vin01a2:934_4": "taṁ voropetuṁ na sakkā. Kasmā?",
  "atk-vin01a2:934_5": "Sayameva nirujjhanato.",
  "atk-vin01a2:934_6": "“Santatipaccuppannaṁ” nāma sattaṭṭhajavanavāramattaṁ sabhāgasantativasena pavattitvā nirujjhanakaṁ,",
  "atk-vin01a2:934_7": "yāva vā uṇhato āgantvā ovarakaṁ pavisitvā nisinnassa andhakāraṁ hoti,",
  "atk-vin01a2:934_8": "sītato vā āgantvā ovarake nisinnassa yāva visabhāgautupātubhāvena purimako utu nappaṭippassambhati,",
  "atk-vin01a2:934_9": "etthantare “santatipaccuppanna”nti vuccati.",
  "atk-vin01a2:934_10": "Paṭisandhito pana yāva cuti,",
  "atk-vin01a2:934_11": "etaṁ “addhāpaccuppannaṁ” nāma.",
  "atk-vin01a2:934_12": "Tadubhayampi voropetuṁ sakkā. Kathaṁ?",
  "atk-vin01a2:934_13": "Tasmiñhi upakkame kate laddhupakkamaṁ jīvitanavakaṁ nirujjhamānaṁ dubbalassa parihīnavegassa santānassa paccayo hoti.",
  "atk-vin01a2:934_14": "Tato santatipaccuppannaṁ vā addhāpaccuppannaṁ vā yathāparicchinnaṁ kālaṁ apatvā antarāva nirujjhati.",
  "atk-vin01a2:934_15": "Evaṁ tadubhayampi voropetuṁ sakkā,",
  "atk-vin01a2:934_16": "tasmā tadeva sandhāya “santatiṁ vikopetī”ti idaṁ vuttanti veditabbaṁ.",
  "atk-vin01a2:935_0": "Imassa panatthassa āvibhāvatthaṁ pāṇo veditabbo,",
  "atk-vin01a2:935_1": "pāṇātipāto veditabbo,",
  "atk-vin01a2:935_2": "pāṇātipāti veditabbo,",
  "atk-vin01a2:935_3": "pāṇātipātassa payogo veditabbo.",
  "atk-vin01a2:935_4": "Tattha “pāṇo”ti vohārato satto,",
  "atk-vin01a2:935_5": "paramatthato jīvitindriyaṁ.",
  "atk-vin01a2:935_6": "Jīvitindriyañhi atipātento “pāṇaṁ atipātetī”ti vuccati taṁ vuttappakārameva.",
  "atk-vin01a2:935_7": "“Pāṇātipāto”ti yāya cetanāya jīvitindriyupacchedakaṁ payogaṁ samuṭṭhāpeti,",
  "atk-vin01a2:935_8": "sā vadhakacetanā “pāṇātipāto”ti vuccati.",
  "atk-vin01a2:935_9": "“Pāṇātipātī”ti vuttacetanāsamaṅgi puggalo daṭṭhabbo.",
  "atk-vin01a2:935_10": "“Pāṇātipātassa payogo”ti pāṇātipātassa chapayogā –",
  "atk-vin01a2:935_11": "sāhatthiko, āṇattiko,",
  "atk-vin01a2:935_12": "nissaggiyo, thāvaro,",
  "atk-vin01a2:935_13": "vijjāmayo,",
  "atk-vin01a2:935_14": "iddhimayoti.",
  "atk-vin01a2:936_0": "Tattha “sāhatthiko”ti sayaṁ mārentassa kāyena vā kāyappaṭibaddhena vā paharaṇaṁ.",
  "atk-vin01a2:936_1": "“Āṇattiko”ti aññaṁ āṇāpentassa “evaṁ vijjhitvā vā paharitvā vā mārehī”ti āṇāpanaṁ.",
  "atk-vin01a2:936_2": "“Nissaggiyo”ti dūre ṭhitaṁ māretukāmassa kāyena vā kāyappaṭibaddhena vā ususattiyantapāsāṇādīnaṁ nissajjanaṁ.",
  "atk-vin01a2:936_3": "“Thāvaro”ti asañcārimena upakaraṇena māretukāmassa opātaapassenaupanikkhipanaṁ bhesajjasaṁvidhānaṁ.",
  "atk-vin01a2:936_4": "Te cattāropi parato pāḷivaṇṇanāyameva vitthārato āvibhavissanti.",
  "atk-vin01a2:937_0": "Vijjāmayaiddhimayā pana pāḷiyaṁ anāgatā.",
  "atk-vin01a2:937_1": "Te evaṁ veditabbā.",
  "atk-vin01a2:937_2": "Saṅkhepato hi māraṇatthaṁ vijjāparijappanaṁ vijjāmayo payogo.",
  "atk-vin01a2:937_3": "Aṭṭhakathāsu pana “katamo vijjāmayo payogo?",
  "atk-vin01a2:937_4": "Āthabbaṇikā āthabbaṇaṁ payojenti;",
  "atk-vin01a2:937_5": "nagare vā ruddhe saṅgāme vā paccupaṭṭhite paṭisenāya paccatthikesu paccāmittesu ītiṁ uppādenti,",
  "atk-vin01a2:937_6": "upaddavaṁ uppādenti,",
  "atk-vin01a2:937_7": "rogaṁ uppādenti,",
  "atk-vin01a2:937_8": "pajjarakaṁ uppādenti,",
  "atk-vin01a2:937_9": "sūcikaṁ karonti,",
  "atk-vin01a2:937_10": "visūcikaṁ karonti,",
  "atk-vin01a2:937_11": "pakkhandiyaṁ karonti.",
  "atk-vin01a2:937_12": "Evaṁ āthabbaṇikā āthabbaṇaṁ payojenti.",
  "atk-vin01a2:937_13": "Vijjādhārā vijjaṁ parivattetvā nagare vā ruddhe…pe…",
  "atk-vin01a2:937_14": "pakkhandiyaṁ karontī”ti evaṁ vijjāmayaṁ payogaṁ dassetvā āthabbaṇikehi ca vijjādharehi ca māritānaṁ bahūni vatthūni vuttāni,",
  "atk-vin01a2:937_15": "kiṁ tehi! Idañhettha lakkhaṇaṁ māraṇāya vijjāparijappanaṁ vijjāmayo payogoti.",
  "atk-vin01a2:938_0": "Kammavipākajāya iddhiyā payojanaṁ iddhimayo payogo.",
  "atk-vin01a2:938_1": "Kammavipākajiddhi ca nāmesā nāgānaṁ nāgiddhi,",
  "atk-vin01a2:938_2": "supaṇṇānaṁ supaṇṇiddhi,",
  "atk-vin01a2:938_3": "yakkhānaṁ yakkhiddhi,",
  "atk-vin01a2:938_4": "devānaṁ deviddhi,",
  "atk-vin01a2:938_5": "rājūnaṁ rājiddhīti bahuvidhā.",
  "atk-vin01a2:938_6": "Tattha diṭṭhadaṭṭhaphuṭṭhavisānaṁ nāgānaṁ disvā ḍaṁsitvā phusitvā ca parūpaghātakaraṇe “nāgiddhi” veditabbā.",
  "atk-vin01a2:938_7": "Supaṇṇānaṁ mahāsamuddato dvattibyāmasatappamāṇanāguddharaṇe “supaṇṇiddhi” veditabbā.",
  "atk-vin01a2:938_8": "Yakkhā pana neva āgacchantā na paharantā dissanti,",
  "atk-vin01a2:938_9": "tehi pahaṭasattā pana tasmiṁyeva ṭhāne maranti,",
  "atk-vin01a2:938_10": "tatra tesaṁ “yakkhiddhi” daṭṭhabbā.",
  "atk-vin01a2:938_11": "Vessavaṇassa sotāpannakālato pubbe nayanāvudhena olokitakumbhaṇḍānaṁ maraṇe aññesañca devānaṁ yathāsakaṁ iddhānubhāve “deviddhi” veditabbā.",
  "atk-vin01a2:938_12": "Rañño cakkavattissa saparisassa ākāsagamanādīsu,",
  "atk-vin01a2:938_13": "asokassa heṭṭhā upari ca yojane āṇāpavattanādīsu,",
  "atk-vin01a2:938_14": "piturañño ca sīhaḷanarindassa dāṭhākoṭanena cūḷasumanakuṭumbiyassamaraṇe “rājiddhi” daṭṭhabbāti.",
  "atk-vin01a2:939_0": "Keci pana “puna caparaṁ,",
  "atk-vin01a2:939_1": "bhikkhave,",
  "atk-vin01a2:939_2": "samaṇo vā brāhmaṇo vā iddhimā cetovasippatto aññissā kucchigataṁ gabbhaṁ pāpakena manasāanupekkhitā hoti",
  "atk-vin01a2:939_3": "‘aho vatāyaṁ kucchigato gabbho na sotthinā abhinikkhameyyā’ti.",
  "atk-vin01a2:939_4": "Evampi bhikkhave kulumbassa upaghāto hotī”ti ādikāni suttāni dassetvā bhāvanāmayiddhiyāpi parūpaghātakammaṁ vadanti;",
  "atk-vin01a2:939_5": "saha parūpaghātakaraṇena ca ādittagharūparikhittassa udakaghaṭassa bhedanamiva iddhivināsañca icchanti;",
  "atk-vin01a2:939_6": "taṁ tesaṁ icchāmattameva. Kasmā?",
  "atk-vin01a2:939_7": "Yasmā kusalavedanāvitakkaparittattikehi na sameti. Kathaṁ?",
  "atk-vin01a2:939_8": "Ayañhi bhāvanāmayiddhi nāma kusalattike kusalā ceva abyākatā ca,",
  "atk-vin01a2:939_9": "pāṇātipāto akusalo.",
  "atk-vin01a2:939_10": "Vedanāttike adukkhamasukhasampayuttā pāṇātipāto dukkhasampayutto.",
  "atk-vin01a2:939_11": "Vitakkattike avitakkāvicārā,",
  "atk-vin01a2:939_12": "pāṇātipāto savitakkasavicāro.",
  "atk-vin01a2:939_13": "Parittattike mahaggatā,",
  "atk-vin01a2:939_14": "pāṇātipāto parittoti.",
  "atk-vin01a2:940_0": "Satthahārakaṁ vāssa pariyeseyyāti ettha haratīti hārakaṁ.",
  "atk-vin01a2:940_1": "Kiṁ harati? Jīvitaṁ.",
  "atk-vin01a2:940_2": "Atha vā haritabbanti hārakaṁ;",
  "atk-vin01a2:940_3": "upanikkhipitabbanti attho.",
  "atk-vin01a2:940_4": "Satthañca taṁ hārakañcāti satthahārakaṁ.",
  "atk-vin01a2:940_5": "Assāti manussaviggahassa.",
  "atk-vin01a2:940_6": "Pariyeseyyāti yathā labhati tathā kareyya;",
  "atk-vin01a2:940_7": "upanikkhipeyyāti attho.",
  "atk-vin01a2:940_8": "Etena thāvarappayogaṁ dasseti.",
  "atk-vin01a2:940_9": "Itarathā hi pariyiṭṭhamatteneva pārājiko bhaveyya;",
  "atk-vin01a2:940_10": "na cetaṁ yuttaṁ.",
  "atk-vin01a2:940_11": "Pāḷiyaṁ pana sabbaṁ byañjanaṁ anādiyitvā yaṁ ettha thāvarappayogasaṅgahitaṁ satthaṁ,",
  "atk-vin01a2:940_12": "tadeva dassetuṁ “asiṁ vā…pe…",
  "atk-vin01a2:940_13": "rajjuṁ vā”ti padabhājanaṁ vuttaṁ.",
  "atk-vin01a2:941_0": "Tattha satthanti vuttāvasesaṁ yaṁkiñci samukhaṁ veditabbaṁ.",
  "atk-vin01a2:941_1": "Laguḷapāsāṇavisarajjūnañca jīvitavināsanabhāvato satthasaṅgaho veditabbo.",
  "atk-vin01a2:941_2": "Maraṇavaṇṇaṁvāti ettha yasmā “kiṁ tuyhiminā pāpakena dujjīvitena,",
  "atk-vin01a2:941_3": "yo tvaṁ na labhasi paṇītāni bhojanāni bhuñjitu”ntiādinā nayena jīvite ādīnavaṁ dassentopi “tvaṁ khosi upāsaka katakalyāṇo…pe…",
  "atk-vin01a2:941_4": "akataṁ tayā pāpaṁ,",
  "atk-vin01a2:941_5": "mataṁ te jīvitā seyyo,",
  "atk-vin01a2:941_6": "ito tvaṁ kālaṅkato paricarissasi accharāparivuto nandanavane sukhappatto viharissasī”tiādinā nayena maraṇe",
  "atk-vin01a2:941_7": "vaṇṇaṁ bhaṇantopi maraṇavaṇṇameva saṁvaṇṇeti.",
  "atk-vin01a2:941_8": "Tasmā dvidhā bhinditvā padabhājanaṁ vuttaṁ –",
  "atk-vin01a2:941_9": "“jīvite ādīnavaṁ dasseti,",
  "atk-vin01a2:941_10": "maraṇe vaṇṇaṁ bhaṇatī”ti.",
  "atk-vin01a2:942_0": "Maraṇāya vā samādapeyyāti maraṇatthāya upāyaṁ gāhāpeyya.",
  "atk-vin01a2:942_1": "Satthaṁ vā āharāti ādīsu ca yampi na vuttaṁ “sobbhe vā narake vā papāte vā papatā”tiādi,",
  "atk-vin01a2:942_2": "taṁ sabbaṁ parato vuttanayattā atthato vuttamevāti veditabbaṁ.",
  "atk-vin01a2:942_3": "Na hi sakkā sabbaṁ sarūpeneva vattuṁ.",
  "atk-vin01a2:943_0": "Iticittamanoti iticitto itimano;",
  "atk-vin01a2:943_1": "“mataṁ te jīvitā seyyo”ti ettha vuttamaraṇacitto maraṇamanoti attho.",
  "atk-vin01a2:943_2": "Yasmā panettha mano cittasaddassa atthadīpanatthaṁ vutto,",
  "atk-vin01a2:943_3": "atthato panetaṁ ubhayampi ekameva,",
  "atk-vin01a2:943_4": "tasmā tassa atthato abhedaṁ dassetuṁ “yaṁ cittaṁ taṁ mano,",
  "atk-vin01a2:943_5": "yaṁ mano taṁ citta”nti vuttaṁ.",
  "atk-vin01a2:943_6": "Itisaddaṁ pana uddharitvāpi na tāva attho vutto.",
  "atk-vin01a2:943_7": "Cittasaṅkappoti imasmiṁ pade adhikāravasena itisaddo āharitabbo.",
  "atk-vin01a2:943_8": "Idañhi “iticittasaṅkappo”ti evaṁ avuttampi adhikārato vuttameva hotīti veditabbaṁ.",
  "atk-vin01a2:943_9": "Tathā hissa tamevaatthaṁ dassento “maraṇasaññī”tiādimāha.",
  "atk-vin01a2:943_10": "Yasmā cettha “saṅkappo”ti nayidaṁ vitakkassa nāmaṁ.",
  "atk-vin01a2:943_11": "Atha kho saṁvidahanamattassetaṁ adhivacanaṁ.",
  "atk-vin01a2:943_12": "Tañca saṁvidahanaṁ imasmiṁ atthe saññācetanādhippāyehi saṅgahaṁ gacchati.",
  "atk-vin01a2:943_13": "Tasmā citto nānappakārako saṅkappo assāti cittasaṅkappoti evamattho daṭṭhabbo.",
  "atk-vin01a2:943_14": "Tathā hissa padabhājanampi saññācetanādhippāyavasena vuttaṁ.",
  "atk-vin01a2:943_15": "Ettha ca “adhippāyo”ti vitakko veditabbo.",
  "atk-vin01a2:944_0": "Uccāvacehi ākārehīti mahantāmahantehi upāyehi.",
  "atk-vin01a2:944_1": "Tattha maraṇavaṇṇasaṁvaṇṇane tāva jīvite ādīnavadassanavasena avacākāratā maraṇe vaṇṇabhaṇanavasena uccākāratā veditabbā.",
  "atk-vin01a2:944_2": "Samādapane pana muṭṭhijāṇunipphoṭanādīhi maraṇasamādapanavasena uccākāratā,",
  "atk-vin01a2:944_3": "ekato bhuñjantassa nakhe visaṁ pakkhipitvā maraṇādisamādapanavasena avacākāratā veditabbā.",
  "atk-vin01a2:945_0": "Sobbhe vā narake vā papāte vāti ettha sobbho nāma samantato chinnataṭo gambhīro āvāṭo.",
  "atk-vin01a2:945_1": "Narako nāma tattha tattha phalantiyā bhūmiyā sayameva nibbattā mahādarī,",
  "atk-vin01a2:945_2": "yattha hatthīpi patanti,",
  "atk-vin01a2:945_3": "corāpi nilīnā tiṭṭhanti.",
  "atk-vin01a2:945_4": "Papātoti pabbatantare vā thalantare vā ekato chinno hoti.",
  "atk-vin01a2:945_5": "Purime upādāyāti methunaṁ dhammaṁ paṭisevitvā adinnañca ādiyitvā pārājikaṁ āpattiṁ āpanne puggale upādāya.",
  "atk-vin01a2:945_6": "Sesaṁ pubbe vuttanayattā uttānatthattā ca pākaṭamevāti.",
  "atk-vin01a2:946_0": "174.",
  "atk-vin01a2:946_1": "Evaṁ uddiṭṭhasikkhāpadaṁ padānukkamena vibhajitvā idāni yasmā heṭṭhā padabhājanīyamhi saṅkhepeneva manussaviggahapārājikaṁ dassitaṁ,",
  "atk-vin01a2:946_2": "na vitthārena āpattiṁ āropetvā tanti ṭhapitā.",
  "atk-vin01a2:946_3": "Saṅkhepadassite ca atthe na sabbākāreneva bhikkhū nayaṁ gahetuṁ sakkonti,",
  "atk-vin01a2:946_4": "anāgate ca pāpapuggalānampi okāso hoti,",
  "atk-vin01a2:946_5": "tasmā bhikkhūnañca sabbākārena nayaggahaṇatthaṁ anāgate ca pāpapuggalānaṁ okāsapaṭibāhanatthaṁ puna “sāmaṁ",
  "atk-vin01a2:946_6": "adhiṭṭhāyā”tiādinā nayena mātikaṁ ṭhapetvā vitthārato manussaviggahapārājikaṁ dassento “sāmanti sayaṁ",
  "atk-vin01a2:946_7": "hanatī”tiādimāha.",
  "atk-vin01a2:947_0": "Tatrāyaṁ anuttānapadavaṇṇanāya saddhiṁ vinicchayakathā –",
  "atk-vin01a2:947_1": "kāyenāti hatthena vā pādena vā muṭṭhinā vā jāṇunā vā yena kenaci aṅgapaccaṅgena.",
  "atk-vin01a2:947_2": "Kāyapaṭibaddhenāti kāyato amocitena asiādinā paharaṇena.",
  "atk-vin01a2:947_3": "Nissaggiyenāti kāyato ca kāyapaṭibaddhato ca mocitena ususattiādinā.",
  "atk-vin01a2:947_4": "Ettāvatā sāhatthiko ca nissaggiyo cāti dve payogā vuttā honti.",
  "atk-vin01a2:948_0": "Tattha ekameko uddissānuddissabhedato duvidho.",
  "atk-vin01a2:948_1": "Tattha uddesike yaṁ uddissa paharati,",
  "atk-vin01a2:948_2": "tasseva maraṇena kammunā bajjhati.",
  "atk-vin01a2:948_3": "“Yo koci maratū”ti evaṁ anuddesike pahārappaccayā yassa kassaci maraṇena kammunā bajjhati.",
  "atk-vin01a2:948_4": "Ubhayathāpi ca paharitamatte vā maratu pacchā vā teneva rogena,",
  "atk-vin01a2:948_5": "paharitamatteyeva kammunā bajjhati.",
  "atk-vin01a2:948_6": "Maraṇādhippāyena ca pahāraṁ datvā tena amatassa puna aññacittena pahāre dinne pacchāpi yadi paṭhamappahāreneva marati,",
  "atk-vin01a2:948_7": "tadā eva kammunā baddho.",
  "atk-vin01a2:948_8": "Atha dutiyappahārena marati,",
  "atk-vin01a2:948_9": "natthi pāṇātipāto.",
  "atk-vin01a2:948_10": "Ubhayehi matepi paṭhamappahāreneva kammunā baddho.",
  "atk-vin01a2:948_11": "Ubhayehi amate nevatthi pāṇātipāto.",
  "atk-vin01a2:948_12": "Esa nayo bahūhipi ekassa pahāre dinne.",
  "atk-vin01a2:948_13": "Tatrāpi hi yassa pahārena marati,",
  "atk-vin01a2:948_14": "tasseva kammunā baddho hotīti.",
  "atk-vin01a2:949_0": "Kammāpattibyattibhāvatthañcettha eḷakacatukkampi veditabbaṁ.",
  "atk-vin01a2:949_1": "Yo hi eḷakaṁ ekasmiṁ ṭhāne nipannaṁ upadhāreti “rattiṁ āgantvā vadhissāmī”ti.",
  "atk-vin01a2:949_2": "Eḷakassa ca nipannokāse tassa mātā vā pitā vā arahā vā paṇḍukāsāvaṁ pārupitvā nipanno hoti.",
  "atk-vin01a2:949_3": "So rattibhāge āgantvā “eḷakaṁ māremī”ti mātaraṁ vā pitaraṁ vā arahantaṁ vā māreti.",
  "atk-vin01a2:949_4": "“Imaṁ vatthuṁ māremī”ti cetanāya atthibhāvato ghātako ca hoti,",
  "atk-vin01a2:949_5": "anantariyakammañca phusati,",
  "atk-vin01a2:949_6": "pārājikañca āpajjati.",
  "atk-vin01a2:949_7": "Añño koci āgantuko nipanno hoti,",
  "atk-vin01a2:949_8": "“eḷakaṁ māremī”ti taṁ māreti,",
  "atk-vin01a2:949_9": "ghātako ca hoti pārājikañca āpajjati,",
  "atk-vin01a2:949_10": "ānantariyaṁ na phusati.",
  "atk-vin01a2:949_11": "Yakkho vā peto vā nipanno hoti,",
  "atk-vin01a2:949_12": "“eḷakaṁ māremī”ti taṁ māreti ghātakova hoti,",
  "atk-vin01a2:949_13": "na cānantariyaṁ phusati,",
  "atk-vin01a2:949_14": "na ca pārājikaṁ āpajjati,",
  "atk-vin01a2:949_15": "thullaccayaṁ pana hoti.",
  "atk-vin01a2:949_16": "Añño koci nipanno natthi,",
  "atk-vin01a2:949_17": "eḷakova hoti taṁ māreti,",
  "atk-vin01a2:949_18": "ghātako ca hoti,",
  "atk-vin01a2:949_19": "pācittiyañca āpajjati.",
  "atk-vin01a2:949_20": "“Mātāpituarahantānaṁ aññataraṁ māremī”ti tesaṁyeva aññataraṁ māreti,",
  "atk-vin01a2:949_21": "ghātako ca hoti,",
  "atk-vin01a2:949_22": "ānantariyañca phusati,",
  "atk-vin01a2:949_23": "pārājikañca āpajjati.",
  "atk-vin01a2:949_24": "“Tesaṁ aññataraṁ māressāmī”ti aññaṁ āgantukaṁ māreti,",
  "atk-vin01a2:949_25": "yakkhaṁ vā petaṁ vā māreti,",
  "atk-vin01a2:949_26": "eḷakaṁ vā māreti,",
  "atk-vin01a2:949_27": "pubbe vuttanayena veditabbaṁ.",
  "atk-vin01a2:949_28": "Idha pana cetanā dāruṇā hotīti.",
  "atk-vin01a2:950_0": "Aññānipi ettha palālapuñjādivatthūni veditabbāni.",
  "atk-vin01a2:950_1": "Yo hi “lohitakaṁ asiṁ vā sattiṁ vā pucchissāmī”ti palālapuñje pavesento tattha nipannaṁ mātaraṁ vā pitaraṁ",
  "atk-vin01a2:950_2": "vā arahantaṁ vā āgantukapurisaṁ vā yakkhaṁ vā petaṁ vā tiracchānagataṁ vā māreti,",
  "atk-vin01a2:950_3": "vohāravasena “ghātako”ti vuccati,",
  "atk-vin01a2:950_4": "vadhakacetanāya pana abhāvato neva kammaṁ phusati,",
  "atk-vin01a2:950_5": "na āpattiṁ āpajjati.",
  "atk-vin01a2:950_6": "Yo pana evaṁ pavesento sarīrasamphassaṁ sallakkhetvā “satto maññe abbhantaragato maratū”ti pavesetvā māreti,",
  "atk-vin01a2:950_7": "tassa tesaṁ vatthūnaṁ anurūpena kammabaddho ca āpatti ca veditabbā.",
  "atk-vin01a2:950_8": "Esa nayo tattha nidahanatthaṁ pavesentassāpi vanappagumbādīsu khipantassāpi.",
  "atk-vin01a2:951_0": "Yopi “coraṁ māremī”ti coravesena gacchantaṁ pitaraṁ māreti,",
  "atk-vin01a2:951_1": "ānantariyañca phusati,",
  "atk-vin01a2:951_2": "pārājiko ca hoti.",
  "atk-vin01a2:951_3": "Yo pana parasenāya aññañca yodhaṁ pitarañca kammaṁ karonte disvā yodhassa usuṁ khipati,",
  "atk-vin01a2:951_4": "“etaṁ vijjhitvā mama pitaraṁ vijjhissatī”ti yathādhippāyaṁ gate pitughātako hoti.",
  "atk-vin01a2:951_5": "“Yodhe viddhe mama pitā palāyissatī”ti khipati,",
  "atk-vin01a2:951_6": "usu ayathādhippāyaṁ gantvā pitaraṁ māreti,",
  "atk-vin01a2:951_7": "vohāravasena “pitughātako”ti vuccati;",
  "atk-vin01a2:951_8": "ānantariyaṁ pana natthīti.",
  "atk-vin01a2:952_0": "Adhiṭṭhahitvāti samīpe ṭhatvā.",
  "atk-vin01a2:952_1": "Āṇāpetīti uddissa vā anuddissa vā āṇāpeti.",
  "atk-vin01a2:952_2": "Tattha parasenāya paccupaṭṭhitāya anuddisseva “evaṁ vijjha,",
  "atk-vin01a2:952_3": "evaṁ pahara,",
  "atk-vin01a2:952_4": "evaṁ ghātehī”ti āṇatte yattake āṇatto ghāteti,",
  "atk-vin01a2:952_5": "tattakā ubhinnaṁ pāṇātipātā.",
  "atk-vin01a2:952_6": "Sace tattha āṇāpakassa mātāpitaro honti,",
  "atk-vin01a2:952_7": "ānantariyampi phusati.",
  "atk-vin01a2:952_8": "Sace āṇattasseva mātāpitaro,",
  "atk-vin01a2:952_9": "sova ānantariyaṁ phusati.",
  "atk-vin01a2:952_10": "Sace arahā hoti,",
  "atk-vin01a2:952_11": "ubhopi ānantariyaṁ phusanti.",
  "atk-vin01a2:952_12": "Uddisitvā pana “etaṁ dīghaṁ rassaṁ rattakañcukaṁ nīlakañcukaṁ hatthikkhandhe nisinnaṁ majjhe nisinnaṁ",
  "atk-vin01a2:952_13": "vijjha pahara ghātehī”ti āṇatte sace so tameva ghāteti,",
  "atk-vin01a2:952_14": "ubhinnampi pāṇātipāto;",
  "atk-vin01a2:952_15": "ānantariyavatthumhi ca ānantariyaṁ.",
  "atk-vin01a2:952_16": "Sace aññaṁ māreti,",
  "atk-vin01a2:952_17": "āṇāpakassa natthi pāṇātipāto.",
  "atk-vin01a2:952_18": "Etena āṇattiko payogo vutto hoti. Tattha –",
  "atk-vin01a2:953_0": "Vatthuṁ kālañca okāsaṁ, āvudhaṁ iriyāpathaṁ;",
  "atk-vin01a2:954_0": "Tulayitvā pañca ṭhānāni, dhāreyyatthaṁ vicakkhaṇo.",
  "atk-vin01a2:955_0": "Aparo nayo –",
  "atk-vin01a2:956_0": "Vatthu kālo ca okāso, āvudhaṁ iriyāpatho;",
  "atk-vin01a2:957_0": "Kiriyāvisesoti ime, cha āṇattiniyāmakā.",
  "atk-vin01a2:958_0": "Tattha “vatthū”ti māretabbo satto.",
  "atk-vin01a2:958_1": "“Kālo”ti pubbaṇhasāyanhādikālo ca yobbanathāvariyādikālo ca.",
  "atk-vin01a2:958_2": "“Okāso”ti gāmo vā vanaṁ vā gehadvāraṁ vā gehamajjhaṁ vā rathikā vā siṅghāṭakaṁ vāti evamādi.",
  "atk-vin01a2:958_3": "“Āvudha”nti asi vā usu vā satti vāti evamādi.",
  "atk-vin01a2:958_4": "“Iriyāpatho”ti māretabbassa gamanaṁ vā nisajjā vāti evamādi.",
  "atk-vin01a2:958_5": "“Kiriyāviseso”ti vijjhanaṁ vā chedanaṁ vā bhedanaṁ vā saṅkhamuṇḍakaṁ vāti evamādi.",
  "atk-vin01a2:959_0": "Yadi hi vatthuṁ visaṁvādetvā “yaṁ mārehī”ti āṇatto tato aññaṁ māreti,",
  "atk-vin01a2:959_1": "“purato paharitvā mārehī”ti vā āṇatto pacchato vā passato vā aññasmiṁ vā padese paharitvā māreti.",
  "atk-vin01a2:959_2": "Āṇāpakassa natthi kammabandho;",
  "atk-vin01a2:959_3": "āṇattasseva kammabandho.",
  "atk-vin01a2:959_4": "Atha vatthuṁ avisaṁvādetvā yathāṇattiyā māreti,",
  "atk-vin01a2:959_5": "āṇāpakassa āṇattikkhaṇe āṇattassa ca māraṇakkhaṇeti ubhayesampi kammabandho.",
  "atk-vin01a2:959_6": "Vatthuvisesena panettha kammaviseso ca āpattiviseso ca hotīti.",
  "atk-vin01a2:959_7": "Evaṁ tāva vatthumhi saṅketavisaṅketatā veditabbā.",
  "atk-vin01a2:960_0": "Kāle pana yo “ajja sve”ti aniyametvā “pubbaṇhe mārehī”ti āṇatto yadā kadāci pubbaṇhe māreti,",
  "atk-vin01a2:960_1": "natthi visaṅketo.",
  "atk-vin01a2:960_2": "Yo pana “ajja pubbaṇhe”ti vutto majjhanhe vā sāyanhe vā sve vā pubbaṇhe māreti.",
  "atk-vin01a2:960_3": "Visaṅketo hoti,",
  "atk-vin01a2:960_4": "āṇāpakassa natthi kammabandho.",
  "atk-vin01a2:960_5": "Pubbaṇhe māretuṁ vāyamantassa majjhanhe jātepi eseva nayo.",
  "atk-vin01a2:960_6": "Etena nayena sabbakālappabhedesu saṅketavisaṅketatā veditabbā.",
  "atk-vin01a2:961_0": "Okāsepi yo “etaṁ gāme ṭhitaṁ mārehī”ti aniyametvā āṇatto taṁ yattha katthaci māreti,",
  "atk-vin01a2:961_1": "natthi visaṅketo.",
  "atk-vin01a2:961_2": "Yo pana “gāmeyevā”ti niyametvā āṇatto vane māreti,",
  "atk-vin01a2:961_3": "tathā “vane”ti āṇatto gāme māreti.",
  "atk-vin01a2:961_4": "“Antogehadvāre”ti āṇatto gehamajjhe māreti,",
  "atk-vin01a2:961_5": "visaṅketo.",
  "atk-vin01a2:961_6": "Etena nayena sabbokāsabhedesu saṅketavisaṅketatā veditabbā.",
  "atk-vin01a2:962_0": "Āvudhepi yo “asinā vā usunā vā”ti aniyametvā “āvudhena mārehī”ti āṇatto yena kenaci āvudhena māreti,",
  "atk-vin01a2:962_1": "natthi visaṅketo.",
  "atk-vin01a2:962_2": "Yo pana “asinā”ti vutto usunā,",
  "atk-vin01a2:962_3": "“iminā vā asinā”ti vutto aññena asinā māreti.",
  "atk-vin01a2:962_4": "Etasseva vā asissa “imāya dhārāya mārehī”ti vutto itarāya vā dhārāya talena vā tuṇḍena vā tharunā vā māreti,",
  "atk-vin01a2:962_5": "visaṅketo.",
  "atk-vin01a2:962_6": "Etena nayena sabbaāvudhabhedesu saṅketavisaṅketatā veditabbā.",
  "atk-vin01a2:963_0": "Iriyāpathe pana yo “etaṁ gacchantaṁ mārehī”ti vadati,",
  "atk-vin01a2:963_1": "āṇatto ca naṁ sace gacchantaṁ māreti,",
  "atk-vin01a2:963_2": "natthi visaṅketo.",
  "atk-vin01a2:963_3": "“Gacchantameva mārehī”ti vutto pana sace nisinnaṁ māreti.",
  "atk-vin01a2:963_4": "“Nisinnameva vā mārehī”ti vutto gacchantaṁ māreti,",
  "atk-vin01a2:963_5": "visaṅketo hoti.",
  "atk-vin01a2:963_6": "Etena nayena sabbairiyāpathabhedesu saṅketavisaṅketatā veditabbā.",
  "atk-vin01a2:964_0": "Kiriyāvisesepi yo “vijjhitvā mārehī”ti vutto vijjhitvāva māreti,",
  "atk-vin01a2:964_1": "natthi visaṅketo.",
  "atk-vin01a2:964_2": "Yo pana “vijjhitvā mārehī”ti vutto chinditvā māreti,",
  "atk-vin01a2:964_3": "visaṅketo.",
  "atk-vin01a2:964_4": "Etena nayena sabbakiriyāvisesabhedesu saṅketavisaṅketatā veditabbā.",
  "atk-vin01a2:965_0": "Yo pana liṅgavasena “dīghaṁ rassaṁ kāḷaṁ odātaṁ kisaṁ thūlaṁ mārehī”ti aniyametvā āṇāpeti,",
  "atk-vin01a2:965_1": "āṇatto ca yaṁkiñci tādisaṁ māreti,",
  "atk-vin01a2:965_2": "natthi visaṅketo ubhinnaṁ pārājikaṁ.",
  "atk-vin01a2:965_3": "Atha pana so attānaṁ sandhāya āṇāpeti,",
  "atk-vin01a2:965_4": "āṇatto ca “ayameva īdiso”ti āṇāpakameva māreti,",
  "atk-vin01a2:965_5": "āṇāpakassa dukkaṭaṁ,",
  "atk-vin01a2:965_6": "vadhakassa pārājikaṁ.",
  "atk-vin01a2:965_7": "Āṇāpako attānaṁ sandhāya āṇāpeti,",
  "atk-vin01a2:965_8": "itaro aññaṁ tādisaṁ māreti,",
  "atk-vin01a2:965_9": "āṇāpako muccati,",
  "atk-vin01a2:965_10": "vadhakasseva pārājikaṁ. Kasmā?",
  "atk-vin01a2:965_11": "Okāsassa aniyamitattā.",
  "atk-vin01a2:965_12": "Sace pana attānaṁ sandhāya āṇāpentopi okāsaṁ niyameti,",
  "atk-vin01a2:965_13": "“asukasmiṁ nāma rattiṭṭhāne vā divāṭṭhāne vā therāsane vā navāsane vā majjhimāsane vā nisinnaṁ evarūpaṁ nāma mārehī”ti.",
  "atk-vin01a2:965_14": "Tattha ca añño nisinno hoti,",
  "atk-vin01a2:965_15": "sace āṇatto taṁ māreti,",
  "atk-vin01a2:965_16": "neva vadhako muccati na āṇāpako. Kasmā?",
  "atk-vin01a2:965_17": "Okāsassa niyamitattā.",
  "atk-vin01a2:965_18": "Sace pana niyamitokāsato aññatra māreti,",
  "atk-vin01a2:965_19": "āṇāpako muccatīti ayaṁ nayo mahāaṭṭhakathāyaṁ suṭṭhu daḷhaṁ katvā vutto.",
  "atk-vin01a2:965_20": "Tasmā ettha na anādariyaṁ kātabbanti.",
  "atk-vin01a2:966_0": "Adhiṭṭhāyāti mātikāvasena āṇattikapayogakathā niṭṭhitā.",
  "atk-vin01a2:967_0": "Idāni ye dūtenāti imassa mātikāpadassa niddesadassanatthaṁ “bhikkhu bhikkhuṁ āṇāpetī”tiādayo cattāro vārā vuttā.",
  "atk-vin01a2:967_1": "Tesu so taṁ maññamānoti so āṇatto yo āṇāpakena “itthannāmo”ti akkhāto,",
  "atk-vin01a2:967_2": "taṁ maññamāno tameva jīvitā voropeti,",
  "atk-vin01a2:967_3": "ubhinnaṁ pārājikaṁ.",
  "atk-vin01a2:967_4": "Taṁ maññamāno aññanti “yaṁ jīvitā voropehī”ti vutto taṁ maññamāno aññaṁ tādisaṁ jīvitā voropeti,",
  "atk-vin01a2:967_5": "mūlaṭṭhassa anāpatti.",
  "atk-vin01a2:967_6": "Aññaṁ maññamāno tanti yo āṇāpakena vutto,",
  "atk-vin01a2:967_7": "tassa balavasahāyaṁ samīpe ṭhitaṁ disvā “imassa balenāyaṁ gajjati,",
  "atk-vin01a2:967_8": "imaṁ tāva jīvitā voropemī”ti paharanto itarameva parivattitvā tasmiṁ ṭhāne ṭhitaṁ “sahāyo”ti maññamāno jīvitā voropeti,",
  "atk-vin01a2:967_9": "ubhinnaṁ pārājikaṁ.",
  "atk-vin01a2:967_10": "Aññaṁ maññamāno aññanti purimanayeneva “imaṁ tāvassa sahāyaṁ jīvitā voropemī”ti sahāyameva voropeti,",
  "atk-vin01a2:967_11": "tasseva pārājikaṁ.",
  "atk-vin01a2:968_0": "Dūtaparamparāpadassa niddesavāre itthannāmassa pāvadātiādīsu eko ācariyo tayo buddharakkhitadhammarakkhitasaṅgharakkhitanāmakā antevāsikā daṭṭhabbā.",
  "atk-vin01a2:968_1": "Tattha bhikkhu bhikkhuṁ āṇāpetīti ācariyo kañci puggalaṁ mārāpetukāmo tamatthaṁ ācikkhitvā buddharakkhitaṁ āṇāpeti.",
  "atk-vin01a2:968_2": "Itthannāmassa pāvadāti gaccha tvaṁ,",
  "atk-vin01a2:968_3": "buddharakkhita,",
  "atk-vin01a2:968_4": "etamatthaṁ dhammarakkhitassa pāvada.",
  "atk-vin01a2:968_5": "Itthannāmo itthannāmassa pāvadatūti dhammarakkhitopi saṅgharakkhitassa pāvadatu.",
  "atk-vin01a2:968_6": "Itthannāmo itthannāmaṁ jīvitā voropetūti evaṁ tayā āṇattena dhammarakkhitena āṇatto saṅgharakkhito itthannāmaṁ puggalaṁ jīvitā voropetu;",
  "atk-vin01a2:968_7": "so hi amhesu vīrajātiko paṭibalo imasmiṁ kammeti.",
  "atk-vin01a2:968_8": "Āpatti dukkaṭassāti evaṁ āṇāpentassa ācariyassa tāva dukkaṭaṁ.",
  "atk-vin01a2:968_9": "So itarassa ārocetīti buddharakkhito dhammarakkhitassa,",
  "atk-vin01a2:968_10": "dhammarakkhito ca saṅgharakkhitassa “amhākaṁ ācariyo evaṁ vadati –",
  "atk-vin01a2:968_11": "‘itthannāmaṁ kira jīvitā voropehī’ti.",
  "atk-vin01a2:968_12": "Tvaṁ kira amhesu vīrapuriso”ti āroceti;",
  "atk-vin01a2:968_13": "evaṁ tesampi dukkaṭaṁ.",
  "atk-vin01a2:968_14": "Vadhako paṭiggaṇhātīti “sādhu voropessāmī”ti saṅgharakkhito sampaṭicchati.",
  "atk-vin01a2:968_15": "Mūlaṭṭhassa āpatti thullaccayassāti saṅgharakkhitena paṭiggahitamatte ācariyassa thullaccayaṁ.",
  "atk-vin01a2:968_16": "Mahājano hi tena pāpe niyojitoti.",
  "atk-vin01a2:968_17": "So tanti so ce saṅgharakkhito taṁ puggalaṁ jīvitā voropeti,",
  "atk-vin01a2:968_18": "sabbesaṁ catunnampi janānaṁ pārājikaṁ.",
  "atk-vin01a2:968_19": "Na kevalañca catunnaṁ,",
  "atk-vin01a2:968_20": "etenūpāyena visaṅketaṁ akatvā paramparāya āṇāpentaṁ samaṇasataṁ samaṇasahassaṁ vā hotu sabbesaṁ pārājikameva.",
  "atk-vin01a2:969_0": "Visakkiyadūtapadaniddese so aññaṁ āṇāpetīti so ācariyena āṇatto buddharakkhito dhammarakkhitaṁ adisvā",
  "atk-vin01a2:969_1": "vā avattukāmo vā hutvā saṅgharakkhitameva upasaṅkamitvā “amhākaṁ ācariyo evamāha –",
  "atk-vin01a2:969_2": "‘itthannāmaṁ kira jīvitā voropehī”ti visaṅketaṁ karonto āṇāpeti.",
  "atk-vin01a2:969_3": "Visaṅketakaraṇeneva hi esa “visakkiyadūto”ti vuccati.",
  "atk-vin01a2:969_4": "Āpatti dukkaṭassāti āṇattiyā tāva buddharakkhitassa dukkaṭaṁ.",
  "atk-vin01a2:969_5": "Paṭiggaṇhāti āpatti dukkaṭassāti saṅgharakkhitena sampaṭicchite mūlaṭṭhasseva dukkaṭanti veditabbaṁ.",
  "atk-vin01a2:969_6": "Evaṁ sante paṭiggahaṇe āpattiyeva na siyā,",
  "atk-vin01a2:969_7": "sañcaritta paṭiggahaṇamaraṇābhinandanesupi ca āpatti hoti,",
  "atk-vin01a2:969_8": "maraṇapaṭiggahaṇe kathaṁ na siyā tasmā paṭiggaṇhantassevetaṁ dukkaṭaṁ.",
  "atk-vin01a2:969_9": "Tenevettha “mūlaṭṭhassā”ti na vuttaṁ.",
  "atk-vin01a2:969_10": "Purimanayepi cetaṁ paṭiggaṇhantassa veditabbameva;",
  "atk-vin01a2:969_11": "okāsābhāvena pana na vuttaṁ.",
  "atk-vin01a2:969_12": "Tasmā yo yo paṭiggaṇhāti,",
  "atk-vin01a2:969_13": "tassa tassa tappaccayā āpattiyevāti ayamettha amhākaṁ khanti.",
  "atk-vin01a2:969_14": "Yathā cettha evaṁ adinnādānepīti.",
  "atk-vin01a2:970_0": "Sace pana so taṁ jīvitā voropeti,",
  "atk-vin01a2:970_1": "āṇāpakassa ca buddharakkhitassa voropakassa ca saṅgharakkhitassāti ubhinnampi pārājikaṁ.",
  "atk-vin01a2:970_2": "Mūlaṭṭhassa pana ācariyassa visaṅketattā pārājikena anāpatti.",
  "atk-vin01a2:970_3": "Dhammarakkhitassa ajānanatāya sabbena sabbaṁ anāpatti.",
  "atk-vin01a2:970_4": "Buddharakkhito pana dvinnaṁ sotthibhāvaṁ katvā attanā naṭṭhoti.",
  "atk-vin01a2:971_0": "Gatapaccāgatadūtaniddese –",
  "atk-vin01a2:971_1": "so gantvā puna paccāgacchatīti tassa jīvitā voropetabbassa samīpaṁ gantvā susaṁvihitārakkhattā taṁ jīvitā voropetuṁ asakkonto āgacchati.",
  "atk-vin01a2:971_2": "Yadā sakkosi tadāti kiṁ ajjeva mārito mārito hoti,",
  "atk-vin01a2:971_3": "gaccha yadā sakkosi,",
  "atk-vin01a2:971_4": "tadā naṁ jīvitā voropehīti.",
  "atk-vin01a2:971_5": "Āpatti dukkaṭassāti evaṁ puna āṇattiyāpi dukkaṭameva hoti.",
  "atk-vin01a2:971_6": "Sace pana so avassaṁ jīvitā voropetabbo hoti,",
  "atk-vin01a2:971_7": "atthasādhakacetanā maggānantaraphalasadisā,",
  "atk-vin01a2:971_8": "tasmā ayaṁ āṇattikkhaṇeyeva pārājiko.",
  "atk-vin01a2:971_9": "Sacepi vadhako saṭṭhivassātikkamena taṁ vadhati,",
  "atk-vin01a2:971_10": "āṇāpako ca antarāva kālaṅkaroti,",
  "atk-vin01a2:971_11": "hīnāya vā āvattati,",
  "atk-vin01a2:971_12": "assamaṇova hutvā kālañca karissati,",
  "atk-vin01a2:971_13": "hīnāya vā āvattissati.",
  "atk-vin01a2:971_14": "Sace āṇāpako gihikāle mātaraṁ vā pitaraṁ vā arahantaṁ vā sandhāya evaṁ āṇāpetvā pabbajati,",
  "atk-vin01a2:971_15": "tasmiṁ pabbajite āṇatto taṁ māreti,",
  "atk-vin01a2:971_16": "āṇāpako gihikāleyeva mātughātako pitughātako arahantaghātako vā hoti,",
  "atk-vin01a2:971_17": "tasmā nevassa pabbajjā,",
  "atk-vin01a2:971_18": "na upasampadā ruhati.",
  "atk-vin01a2:971_19": "Sacepi māretabbapuggalo āṇattikkhaṇe puthujjano,",
  "atk-vin01a2:971_20": "yadā pana naṁ āṇatto māreti tadā arahā hoti,",
  "atk-vin01a2:971_21": "āṇattato vā pahāraṁ labhitvā dukkhamūlikaṁ saddhaṁ nissāya vipassanto arahattaṁ patvā tenevābādhena kālaṁkaroti,",
  "atk-vin01a2:971_22": "āṇāpako āṇattikkhaṇeyeva arahantaghātako.",
  "atk-vin01a2:971_23": "Vadhako pana sabbattha upakkamakaraṇakkhaṇeyeva pārājikoti.",
  "atk-vin01a2:972_0": "Idāni ye sabbesuyeva imesu dūtavasena vuttamātikāpadesu saṅketavisaṅketadassanatthaṁ",
  "atk-vin01a2:973_0": "Vuttā tayo vārā,",
  "atk-vin01a2:973_1": "tesu paṭhamavāre tāva –",
  "atk-vin01a2:973_2": "yasmā taṁ saṇikaṁ vā bhaṇanto tassa vā badhiratāya “mā ghātehī”ti etaṁ vacanaṁ na sāveti,",
  "atk-vin01a2:973_3": "tasmā mūlaṭṭho na mutto.",
  "atk-vin01a2:973_4": "Dutiyavāre –",
  "atk-vin01a2:973_5": "sāvitattā mutto.",
  "atk-vin01a2:973_6": "Tatiyavāre pana tena ca sāvitattā itarena ca “sādhū”ti sampaṭicchitvā oratattā ubhopi muttāti.",
  "atk-vin01a2:974_0": "Dūtakathā niṭṭhitā.",
  "atk-vin01a2:975_0": "175.",
  "atk-vin01a2:975_1": "Araho rahosaññīniddesādīsu arahoti sammukhe.",
  "atk-vin01a2:975_2": "Rahoti parammukhe.",
  "atk-vin01a2:975_3": "Tattha yo upaṭṭhānakāle veribhikkhumhi bhikkhūhi saddhiṁ āgantvā purato nisinneyeva andhakāradosena tassa",
  "atk-vin01a2:975_4": "āgatabhāvaṁ ajānanto “aho vata itthannāmo hato assa,",
  "atk-vin01a2:975_5": "corāpi nāma taṁ na hananti,",
  "atk-vin01a2:975_6": "sappo vā na ḍaṁsati,",
  "atk-vin01a2:975_7": "na satthaṁ vā visaṁ vā āharatī”ti tassa maraṇaṁ abhinandanto īdisāni vacanāni ullapati,",
  "atk-vin01a2:975_8": "ayaṁ araho rahosaññī ullapati nāma.",
  "atk-vin01a2:975_9": "Sammukheva tasmiṁ parammukhasaññīti attho.",
  "atk-vin01a2:975_10": "Yo pana taṁ purato nisinnaṁ disvā puna upaṭṭhānaṁ katvā gatehi bhikkhūhi saddhiṁ gatepi tasmiṁ “idheva",
  "atk-vin01a2:975_11": "so nisinno”ti saññī hutvā purimanayeneva ullapati,",
  "atk-vin01a2:975_12": "ayaṁ raho arahosaññī ullapati nāma.",
  "atk-vin01a2:975_13": "Etenevupāyena araho arahosaññī ca raho rahosaññī ca veditabbo.",
  "atk-vin01a2:975_14": "Catunnampi ca etesaṁ vācāya vācāya dukkaṭanti veditabbaṁ.",
  "atk-vin01a2:976_0": "Idāni maraṇavaṇṇasaṁvaṇṇanāya vibhāgadassanatthaṁ vuttesu pañcasu kāyena saṁvaṇṇanādimātikāniddesesu –",
  "atk-vin01a2:976_1": "kāyena vikāraṁ karotīti yathā so jānāti “satthaṁ vā āharitvā visaṁ vā khāditvā rajjuyā vā ubbandhitvā",
  "atk-vin01a2:976_2": "sobbhādīsu vā papatitvā yo marati so kira dhanaṁ vā labhati,",
  "atk-vin01a2:976_3": "yasaṁ vā labhati,",
  "atk-vin01a2:976_4": "saggaṁ vā gacchatīti ayamattho etena vutto”ti tathā hatthamuddādīhi dasseti.",
  "atk-vin01a2:976_5": "Vācāya bhaṇatīti tamevatthaṁ vākyabhedaṁ katvā bhaṇati.",
  "atk-vin01a2:976_6": "Tatiyavāro ubhayavasena vutto.",
  "atk-vin01a2:976_7": "Sabbattha saṁvaṇṇanāya payoge payoge dukkaṭaṁ.",
  "atk-vin01a2:976_8": "Tassa dukkhuppattiyaṁ saṁvaṇṇakassa thullaccayaṁ.",
  "atk-vin01a2:976_9": "Yaṁ uddissa saṁvaṇṇanā katā,",
  "atk-vin01a2:976_10": "tasmiṁ mate saṁvaṇṇanakkhaṇeyeva saṁvaṇṇakassa pārājikaṁ.",
  "atk-vin01a2:976_11": "So taṁ na jānāti añño ñatvā “laddho vata me sukhuppattiupāyo”ti tāya saṁvaṇṇanāya marati, anāpatti.",
  "atk-vin01a2:976_12": "Dvinnaṁ uddissa saṁvaṇṇanāya katāya eko ñatvā marati,",
  "atk-vin01a2:976_13": "pārājikaṁ.",
  "atk-vin01a2:976_14": "Dvepi maranti,",
  "atk-vin01a2:976_15": "pārājikañca akusalarāsi ca.",
  "atk-vin01a2:976_16": "Esa nayo sambahulesu.",
  "atk-vin01a2:976_17": "Anuddissa maraṇaṁ saṁvaṇṇento āhiṇḍati,",
  "atk-vin01a2:976_18": "yo yo taṁ saṁvaṇṇanaṁ ñatvā marati,",
  "atk-vin01a2:976_19": "sabbo tena mārito hoti.",
  "atk-vin01a2:977_0": "Dūtena saṁvaṇṇanāyaṁ “asukaṁ nāma gehaṁ vā gāmaṁ vā gantvā itthannāmassa evaṁ maraṇavaṇṇaṁ saṁvaṇṇehī”ti sāsane ārocitamatte dukkaṭaṁ.",
  "atk-vin01a2:977_1": "Yassatthāya pahito tassa dukkhuppattiyā mūlaṭṭhassa thullaccayaṁ,",
  "atk-vin01a2:977_2": "maraṇena pārājikaṁ.",
  "atk-vin01a2:977_3": "Dūto “ñāto dāni ayaṁ saggamaggo”ti tassa anārocetvā attano ñātissa vā sālohitassa vā āroceti,",
  "atk-vin01a2:977_4": "tasmiṁ mate visaṅketo hoti,",
  "atk-vin01a2:977_5": "mūlaṭṭho muccati.",
  "atk-vin01a2:977_6": "Dūto tatheva cintetvā sayaṁ saṁvaṇṇanāya vuttaṁ katvā marati,",
  "atk-vin01a2:977_7": "visaṅketova.",
  "atk-vin01a2:977_8": "Anuddissa pana sāsane ārocite yattakā dūtassa saṁvaṇṇanāya maranti,",
  "atk-vin01a2:977_9": "tattakā pāṇātipātā.",
  "atk-vin01a2:977_10": "Sace mātāpitaro maranti,",
  "atk-vin01a2:977_11": "ānantariyampi hoti.",
  "atk-vin01a2:978_0": "176.",
  "atk-vin01a2:978_1": "Lekhāsaṁvaṇṇanāya –",
  "atk-vin01a2:978_2": "lekhaṁ chindatīti paṇṇe vā potthake vā akkharāni likhati –",
  "atk-vin01a2:978_3": "“yo satthaṁ vā āharitvā papāte vā papatitvā aññehi vā aggippavesanaudakappavesanādīhi upāyehi marati,",
  "atk-vin01a2:978_4": "so idañcidañca labhatī”ti vā “tassa dhammo hotī”ti vāti.",
  "atk-vin01a2:978_5": "Etthāpi dukkaṭathullaccayā vuttanayeneva veditabbā.",
  "atk-vin01a2:978_6": "Uddissa likhite pana yaṁ uddissa likhitaṁ tasseva maraṇena pārājikaṁ.",
  "atk-vin01a2:978_7": "Bahū uddissa likhite yattakā maranti,",
  "atk-vin01a2:978_8": "tattakā pāṇātipātā.",
  "atk-vin01a2:978_9": "Mātāpitūnaṁ maraṇena ānantariyaṁ.",
  "atk-vin01a2:978_10": "Anuddissa likhitepi eseva nayo.",
  "atk-vin01a2:978_11": "“Bahū marantī”ti vippaṭisāre uppanne taṁ potthakaṁ jhāpetvā vā yathā vā akkharāni na paññāyanti tathā katvā muccati.",
  "atk-vin01a2:978_12": "Sace so parassa potthako hoti,",
  "atk-vin01a2:978_13": "uddissa likhito vā hoti anuddissa likhito vā,",
  "atk-vin01a2:978_14": "gahitaṭṭhāne ṭhapetvā muccati.",
  "atk-vin01a2:978_15": "Sace mūlena kīto hoti,",
  "atk-vin01a2:978_16": "potthakassāmikānaṁ potthakaṁ,",
  "atk-vin01a2:978_17": "yesaṁ hatthato mūlaṁ gahitaṁ,",
  "atk-vin01a2:978_18": "tesaṁ mūlaṁ datvā muccati.",
  "atk-vin01a2:978_19": "Sace sambahulā “maraṇavaṇṇaṁ likhissāmā”ti ekajjhāsayā hutvā eko tālarukkhaṁ ārohitvā paṇṇaṁ chindati,",
  "atk-vin01a2:978_20": "eko āharati,",
  "atk-vin01a2:978_21": "eko potthakaṁ karoti,",
  "atk-vin01a2:978_22": "eko likhati,",
  "atk-vin01a2:978_23": "eko sace kaṇṭakalekhā hoti,",
  "atk-vin01a2:978_24": "masiṁ makkheti,",
  "atk-vin01a2:978_25": "masiṁ makkhetvā taṁ potthakaṁ sajjetvā sabbeva sabhāyaṁ vā āpaṇe vā yattha vā pana lekhādassanakotūhalakā bahū sannipatanti,",
  "atk-vin01a2:978_26": "tattha ṭhapenti.",
  "atk-vin01a2:978_27": "Taṁ vācetvā sacepi eko marati,",
  "atk-vin01a2:978_28": "sabbesaṁ pārājikaṁ.",
  "atk-vin01a2:978_29": "Sace bahukā maranti,",
  "atk-vin01a2:978_30": "vuttasadisova nayo.",
  "atk-vin01a2:978_31": "Vippaṭisāre pana uppanne taṁ potthakaṁ sacepi mañjūsāyaṁ gopenti,",
  "atk-vin01a2:978_32": "añño ca taṁ disvā nīharitvā puna bahūnaṁ dasseti,",
  "atk-vin01a2:978_33": "neva muccanti.",
  "atk-vin01a2:978_34": "Tiṭṭhatu mañjūsā,",
  "atk-vin01a2:978_35": "sacepi taṁ potthakaṁ nadiyaṁ vā samudde vā khipanti vā dhovanti vā khaṇḍākhaṇḍaṁ vā chindanti,",
  "atk-vin01a2:978_36": "aggimhi vā jhāpenti,",
  "atk-vin01a2:978_37": "yāva saṅghaṭṭitepi duddhote vā dujjhāpite vā patte akkharāni paññāyanti,",
  "atk-vin01a2:978_38": "tāva na muccanti.",
  "atk-vin01a2:978_39": "Yathā pana akkharāni na paññāyanti tatheva kate muccantīti.",
  "atk-vin01a2:979_0": "Idāni thāvarapayogassa vibhāgadassanatthaṁ vuttesu opātādimātikāniddesesu manussaṁ uddissa opātaṁ khanatīti",
  "atk-vin01a2:979_1": "“itthannāmo patitvā marissatī”ti kañci manussaṁ uddisitvā yattha so ekato vicarati,",
  "atk-vin01a2:979_2": "tattha āvāṭaṁ khanati,",
  "atk-vin01a2:979_3": "khanantassa tāva sacepi jātapathaviyā khanati,",
  "atk-vin01a2:979_4": "pāṇātipātassa payogattā payoge payoge dukkaṭaṁ.",
  "atk-vin01a2:979_5": "Yaṁ uddissa khanati,",
  "atk-vin01a2:979_6": "tassa dukkhuppattiyā thullaccayaṁ,",
  "atk-vin01a2:979_7": "maraṇena pārājikaṁ.",
  "atk-vin01a2:979_8": "Aññasmiṁ patitvā mate anāpatti.",
  "atk-vin01a2:979_9": "Sace anuddissa “yo koci marissatī”ti khato hoti,",
  "atk-vin01a2:979_10": "yattakā patitvā maranti,",
  "atk-vin01a2:979_11": "tattakā pāṇātipātā.",
  "atk-vin01a2:979_12": "Ānantariyavatthūsu ca ānantariyaṁ thullaccayapācittiyavatthūsu thullaccayapācittiyāni.",
  "atk-vin01a2:980_0": "Bahū tattha cetanā;",
  "atk-vin01a2:980_1": "katamāya pārājikaṁ hotīti?",
  "atk-vin01a2:980_2": "Mahāaṭṭhakathāyaṁ tāva vuttaṁ –",
  "atk-vin01a2:980_3": "“āvāṭaṁ gambhīrato ca āyāmavitthārato ca khanitvā pamāṇe ṭhapetvā tacchetvā puñchitvā paṁsupacchiṁ uddharantassa",
  "atk-vin01a2:980_4": "sanniṭṭhāpikā atthasādhakacetanā maggānantaraphalasadisā.",
  "atk-vin01a2:980_5": "Sacepi vassasatassa accayena patitvā avassaṁ maraṇakasatto hoti,",
  "atk-vin01a2:980_6": "sanniṭṭhāpakacetanāyameva pārājika”nti.",
  "atk-vin01a2:980_7": "Mahāpaccariyaṁ pana saṅkhepaṭṭhakathāyañca –",
  "atk-vin01a2:980_8": "“imasmiṁ āvāṭe patitvā marissatīti ekasmimpi kuddālappahāre dinne sace koci tattha pakkhalito patitvā marati,",
  "atk-vin01a2:980_9": "pārājikameva.",
  "atk-vin01a2:980_10": "Suttantikattherā pana sanniṭṭhāpakacetanaṁ gaṇhantī”ti vuttaṁ.",
  "atk-vin01a2:981_0": "Eko “opātaṁ khanitvā asukaṁ nāma ānetvā idha pātetvā mārehī”ti aññaṁ āṇāpeti,",
  "atk-vin01a2:981_1": "so taṁ pātetvā māreti,",
  "atk-vin01a2:981_2": "ubhinnaṁ pārājikaṁ.",
  "atk-vin01a2:981_3": "Aññaṁ pātetvā māreti,",
  "atk-vin01a2:981_4": "sayaṁ patitvā marati,",
  "atk-vin01a2:981_5": "añño attano dhammatāya patitvā marati,",
  "atk-vin01a2:981_6": "sabbattha visaṅketo hoti,",
  "atk-vin01a2:981_7": "mūlaṭṭho muccati.",
  "atk-vin01a2:981_8": "“Asuko asukaṁ ānetvā idha māressatī”ti khatepi eseva nayo.",
  "atk-vin01a2:981_9": "Maritukāmā idha marissantīti khanati,",
  "atk-vin01a2:981_10": "ekassa maraṇe pārājikaṁ.",
  "atk-vin01a2:981_11": "Bahunnaṁ maraṇe akusalarāsi,",
  "atk-vin01a2:981_12": "mātāpitūnaṁ maraṇe ānantariyaṁ,",
  "atk-vin01a2:981_13": "thullaccayapācittiyavatthūsu thullaccayapācittiyāni.",
  "atk-vin01a2:982_0": "“Ye keci māretukāmā,",
  "atk-vin01a2:982_1": "te idha pātetvā māressantī”ti khanati,",
  "atk-vin01a2:982_2": "tattha pātetvā mārenti,",
  "atk-vin01a2:982_3": "ekasmiṁ mate pārājikaṁ,",
  "atk-vin01a2:982_4": "bahūsu akusalarāsi,",
  "atk-vin01a2:982_5": "ānantariyādivatthūsu ānantariyādīni.",
  "atk-vin01a2:982_6": "Idheva arahantāpi saṅgahaṁ gacchanti.",
  "atk-vin01a2:982_7": "Purimanaye pana “tesaṁ maritukāmatāya patanaṁ natthī”ti te na saṅgayhanti.",
  "atk-vin01a2:982_8": "Dvīsupi nayesu attano dhammatāya patitvā mate visaṅketo.",
  "atk-vin01a2:982_9": "“Ye keci attano verike ettha pātetvā māressantī”ti khanati,",
  "atk-vin01a2:982_10": "tattha ca verikā verike pātetvā mārenti,",
  "atk-vin01a2:982_11": "ekasmiṁ mārite pārājikaṁ,",
  "atk-vin01a2:982_12": "bahūsu akusalarāsi,",
  "atk-vin01a2:982_13": "mātari vā pitari vā arahante vā verikehi ānetvā tattha mārite ānantariyaṁ.",
  "atk-vin01a2:982_14": "Attano dhammatāya patitvā matesu visaṅketo.",
  "atk-vin01a2:983_0": "Yo pana “maritukāmā vā amaritukāmā vā māretukāmā vā amāretukāmā vā ye keci ettha patitā vā pātitā vā marissantī”ti sabbathāpi anuddisseva khanati.",
  "atk-vin01a2:983_1": "Yo yo marati tassa tassa maraṇena yathānurūpaṁ kammañca phusati,",
  "atk-vin01a2:983_2": "āpattiñca āpajjati.",
  "atk-vin01a2:983_3": "Sace gabbhinī patitvā sagabbhā marati,",
  "atk-vin01a2:983_4": "dve pāṇātipātā.",
  "atk-vin01a2:983_5": "Gabbhoyeva vinassati, eko.",
  "atk-vin01a2:983_6": "Gabbho na vinassati,",
  "atk-vin01a2:983_7": "mātā marati, ekoyeva.",
  "atk-vin01a2:983_8": "Corehi anubaddho patitvā marati,",
  "atk-vin01a2:983_9": "opātakhanakasseva pārājikaṁ.",
  "atk-vin01a2:983_10": "Corā tattha pātetvā mārenti,",
  "atk-vin01a2:983_11": "pārājikameva.",
  "atk-vin01a2:983_12": "Tattha patitaṁ bahi nīharitvā mārenti,",
  "atk-vin01a2:983_13": "pārājikameva. Kasmā?",
  "atk-vin01a2:983_14": "Opāte patitappayogena gahitattā.",
  "atk-vin01a2:983_15": "Opātato nikkhamitvā teneva ābādhena marati,",
  "atk-vin01a2:983_16": "pārājikameva.",
  "atk-vin01a2:983_17": "Bahūni vassāni atikkamitvā puna kupitena tenevābādhena marati,",
  "atk-vin01a2:983_18": "pārājikameva.",
  "atk-vin01a2:983_19": "Opāte patanappaccayā uppannarogena gilānasseva añño rogo uppajjati,",
  "atk-vin01a2:983_20": "opātarogo balavataro hoti,",
  "atk-vin01a2:983_21": "tena matepi opātakhaṇako na muccati.",
  "atk-vin01a2:983_22": "Sace pacchā uppannarogo balavā hoti,",
  "atk-vin01a2:983_23": "tena mate muccati.",
  "atk-vin01a2:983_24": "Ubhohi mate na muccati.",
  "atk-vin01a2:983_25": "Opāte opapātikamanusso nibbattitvā uttarituṁ asakkonto marati,",
  "atk-vin01a2:983_26": "pārājikameva.",
  "atk-vin01a2:983_27": "Manussaṁ uddissa khate yakkhādīsu patitvā matesu anāpatti.",
  "atk-vin01a2:983_28": "Yakkhādayo uddissa khate manussādīsu marantesupi eseva nayo.",
  "atk-vin01a2:983_29": "Yakkhādayo uddissa khanantassa pana khananepi tesaṁ dukkhuppattiyampi dukkaṭameva.",
  "atk-vin01a2:983_30": "Maraṇe vatthuvasena thullaccayaṁ vā pācittiyaṁ vā.",
  "atk-vin01a2:983_31": "Anuddissa khate opāte yakkharūpena vā petarūpena vā patati,",
  "atk-vin01a2:983_32": "tiracchānarūpena marati,",
  "atk-vin01a2:983_33": "patanarūpaṁ pamāṇaṁ,",
  "atk-vin01a2:983_34": "tasmā thullaccayanti upatissatthero.",
  "atk-vin01a2:983_35": "Maraṇarūpaṁ pamāṇaṁ,",
  "atk-vin01a2:983_36": "tasmā pācittiyanti phussadevatthero.",
  "atk-vin01a2:983_37": "Tiracchānarūpena patitvā yakkhapetarūpena matepi eseva nayo.",
  "atk-vin01a2:984_0": "Opātakhanako opātaṁ aññassa vikkiṇāti vā mudhā vā deti,",
  "atk-vin01a2:984_1": "yo yo patitvā marati,",
  "atk-vin01a2:984_2": "tappaccayā tasseva āpatti ca kammabandho ca.",
  "atk-vin01a2:984_3": "Yena laddho so niddoso.",
  "atk-vin01a2:984_4": "Atha sopi “evaṁ patitā uttarituṁ asakkontā nassissanti,",
  "atk-vin01a2:984_5": "suuddharā vā na bhavissantī”ti taṁ opātaṁ gambhīrataraṁ vā uttānataraṁ vā dīghataraṁ vā rassataraṁ vā vitthatataraṁ vā sambādhataraṁ vā karoti,",
  "atk-vin01a2:984_6": "ubhinnampi āpatti ca kammabandho ca.",
  "atk-vin01a2:984_7": "Bahū marantīti vippaṭisāre uppanne opātaṁ paṁsunā pūreti,",
  "atk-vin01a2:984_8": "sace koci paṁsumhi patitvā marati,",
  "atk-vin01a2:984_9": "pūretvāpi mūlaṭṭho na muccati.",
  "atk-vin01a2:984_10": "Deve vassante kaddamo hoti,",
  "atk-vin01a2:984_11": "tattha laggitvā matepi.",
  "atk-vin01a2:984_12": "Rukkho vā patanto vāto vā vassodakaṁ vā paṁsuṁ harati,",
  "atk-vin01a2:984_13": "kandamūlatthaṁ vā pathaviṁ khanantā tattha āvāṭaṁ karonti.",
  "atk-vin01a2:984_14": "Tattha sace koci laggitvā vā patitvā vā marati,",
  "atk-vin01a2:984_15": "mūlaṭṭho na muccati.",
  "atk-vin01a2:984_16": "Tasmiṁ pana okāse mahantaṁ taḷākaṁ vā pokkharaṇiṁ vā kāretvā cetiyaṁ vā patiṭṭhāpetvā bodhiṁ vā ropetvā āvāsaṁ vā sakaṭamaggaṁ vā kāretvā muccati.",
  "atk-vin01a2:984_17": "Yadāpi thiraṁ katvā pūrite opāte rukkhādīnaṁ mūlāni mūlehi saṁsibbitāni honti,",
  "atk-vin01a2:984_18": "jātapathavī jātā,",
  "atk-vin01a2:984_19": "tadāpi muccati.",
  "atk-vin01a2:984_20": "Sacepi nadī āgantvā opātaṁ harati,",
  "atk-vin01a2:984_21": "evampi muccatīti.",
  "atk-vin01a2:984_22": "Ayaṁ tāva opātakathā.",
  "atk-vin01a2:985_0": "Opātasseva pana anulomesu pāsādīsupi yo tāva pāsaṁ oḍḍeti “ettha bajjhitvā sattā marissantī”ti avassaṁ",
  "atk-vin01a2:985_1": "bajjhanakasattānaṁ vasena hatthā muttamatte pārājikānantariyathullaccayapācittiyāni veditabbāni.",
  "atk-vin01a2:985_2": "Uddissa kate yaṁ uddissa oḍḍito,",
  "atk-vin01a2:985_3": "tato aññesaṁ bandhane anāpatti.",
  "atk-vin01a2:985_4": "Pāse mūlena vā mudhā vā dinnepi mūlaṭṭhasseva kammabandho.",
  "atk-vin01a2:985_5": "Sace yena laddho so uggalitaṁ vā pāsaṁ saṇṭhapeti,",
  "atk-vin01a2:985_6": "passena vā gacchante disvā vatiṁ katvā sammukhe paveseti,",
  "atk-vin01a2:985_7": "thaddhataraṁ vā pāsayaṭṭhiṁ ṭhapeti,",
  "atk-vin01a2:985_8": "daḷhataraṁ vā pāsarajjuṁ bandhati,",
  "atk-vin01a2:985_9": "thirataraṁ vā khāṇukaṁ vā ākoṭeti,",
  "atk-vin01a2:985_10": "ubhopi na muccanti.",
  "atk-vin01a2:985_11": "Sace vippaṭisāre uppanne pāsaṁ uggalāpetvā gacchati,",
  "atk-vin01a2:985_12": "taṁ disvā puna aññe saṇṭhapenti,",
  "atk-vin01a2:985_13": "baddhā baddhā maranti,",
  "atk-vin01a2:985_14": "mūlaṭṭho na muccati.",
  "atk-vin01a2:986_0": "Sace pana tena pāsayaṭṭhi sayaṁ akatā hoti,",
  "atk-vin01a2:986_1": "gahitaṭṭhāne ṭhapetvā muccati.",
  "atk-vin01a2:986_2": "Tatthajātakayaṭṭhiṁ chinditvā muccati.",
  "atk-vin01a2:986_3": "Sayaṁ katayaṭṭhiṁ pana gopentopi na muccati.",
  "atk-vin01a2:986_4": "Yadi hi taṁ añño gaṇhitvā pāsaṁ saṇṭhapeti,",
  "atk-vin01a2:986_5": "tappaccayā marantesu mūlaṭṭho na muccati.",
  "atk-vin01a2:986_6": "Sace taṁ jhāpetvā alātaṁ katvā chaḍḍeti,",
  "atk-vin01a2:986_7": "tena alātena pahāraṁ laddhā marantesupi na muccati.",
  "atk-vin01a2:986_8": "Sabbaso pana jhāpetvā vā nāsetvā vā muccati,",
  "atk-vin01a2:986_9": "pāsarajjumpi aññehi ca vaṭṭitaṁ gahitaṭṭhāne ṭhapetvā muccati.",
  "atk-vin01a2:986_10": "Rajjuke labhitvā sayaṁ vaṭṭitaṁ ubbaṭṭetvā vāke labhitvā vaṭṭitaṁ hīraṁ hīraṁ katvā muccati.",
  "atk-vin01a2:986_11": "Araññato pana sayaṁ vāke āharitvā vaṭṭitaṁ gopentopi na muccati.",
  "atk-vin01a2:986_12": "Sabbaso pana jhāpetvā vā nāsetvā vā muccati.",
  "atk-vin01a2:987_0": "Adūhalaṁ sajjento catūsu pādesu adūhalamañcaṁ ṭhapetvā pāsāṇe āropeti,",
  "atk-vin01a2:987_1": "payoge payoge dukkaṭaṁ.",
  "atk-vin01a2:987_2": "Sabbasajjaṁ katvā hatthato muttamatte avassaṁ ajjhottharitabbakasattānaṁ vasena uddissakānuddissakānurūpena pārājikādīni veditabbāni.",
  "atk-vin01a2:987_3": "Adūhale mūlena vā mudhā vā dinnepi mūlaṭṭhasseva kammabaddho.",
  "atk-vin01a2:987_4": "Sace yena laddhaṁ so patitaṁ vā ukkhipati,",
  "atk-vin01a2:987_5": "aññepi pāsāṇe āropetvā garukataraṁ vā karoti,",
  "atk-vin01a2:987_6": "passena vā gacchante disvā vatiṁ katvā adūhale paveseti,",
  "atk-vin01a2:987_7": "ubhopi na muccanti.",
  "atk-vin01a2:987_8": "Sacepi vippaṭisāre uppanne adūhalaṁ pātetvā gacchati,",
  "atk-vin01a2:987_9": "taṁ disvā añño saṇṭhapeti,",
  "atk-vin01a2:987_10": "mūlaṭṭho na muccati.",
  "atk-vin01a2:987_11": "Pāsāṇe pana gahitaṭṭhāne ṭhapetvā adūhalapāde ca pāsayaṭṭhiyaṁ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a2:988_0": "Sūlaṁ ropentassāpi sabbasajjaṁ katvā hatthato muttamatte sūlamukhe patitvā avassaṁ maraṇakasattānaṁ vasena",
  "atk-vin01a2:988_1": "uddissānuddissānurūpato pārājikādīni veditabbāni.",
  "atk-vin01a2:988_2": "Sūle mūlena vā mudhā vā dinnepi mūlaṭṭhasseva kammabaddho.",
  "atk-vin01a2:988_3": "Sace yena laddhaṁ so “ekappahāreneva marissantī”ti tikhiṇataraṁ vā karoti,",
  "atk-vin01a2:988_4": "“dukkhaṁ marissantī”ti kuṇṭhataraṁ vā karoti,",
  "atk-vin01a2:988_5": "“ucca”nti sallakkhetvā nīcataraṁ vā “nīca”nti sallakkhetvā uccataraṁ vā puna ropeti,",
  "atk-vin01a2:988_6": "vaṅkaṁ vā ujukaṁ atiujukaṁ vā īsakaṁ poṇaṁ karoti,",
  "atk-vin01a2:988_7": "ubhopi na muccanti.",
  "atk-vin01a2:988_8": "Sace pana “aṭṭhāne ṭhita”nti aññasmiṁ ṭhāne ṭhapeti,",
  "atk-vin01a2:988_9": "taṁ ce māraṇatthāya ādito pabhuti pariyesitvā kataṁ hoti,",
  "atk-vin01a2:988_10": "mūlaṭṭho na muccati.",
  "atk-vin01a2:988_11": "Apariyesitvā pana katameva labhitvā ropite mūlaṭṭho muccati.",
  "atk-vin01a2:988_12": "Vippaṭisāre uppanne pāsayaṭṭhiyaṁ vuttanayena gahitaṭṭhāne vā ṭhapetvā jhāpetvā vā muccati.",
  "atk-vin01a2:989_0": "177.",
  "atk-vin01a2:989_1": "Apassene satthaṁ vāti ettha apassenaṁ nāma niccaparibhogo mañco vā pīṭhaṁ vā apassenaphalakaṁ vā divāṭṭhāne",
  "atk-vin01a2:989_2": "nisīdantassa apassenakatthambho vā tatthajātakarukkho vā caṅkame apassāya tiṭṭhantassa ālambanarukkho",
  "atk-vin01a2:989_3": "vā ālambanaphalakaṁ vā sabbampetaṁ apassayanīyaṭṭhena apassenaṁ nāma;",
  "atk-vin01a2:989_4": "tasmiṁ apassene yathā apassayantaṁ vijjhati vā chindati vā tathā katvā vāsipharasusattiārakaṇṭakādīnaṁ aññataraṁ satthaṁ ṭhapeti, dukkaṭaṁ.",
  "atk-vin01a2:989_5": "Dhuvaparibhogaṭṭhāne nirāsaṅkassa nisīdato vā nipajjato vā apassayantassa vā satthasamphassapaccayā dukkhuppattiyā thullaccayaṁ,",
  "atk-vin01a2:989_6": "maraṇena pārājikaṁ.",
  "atk-vin01a2:989_7": "Taṁ ce aññopi tassa veribhikkhu vihāracārikaṁ caranto disvā “imassa maññe maraṇatthāya idaṁ nikhittaṁ,",
  "atk-vin01a2:989_8": "sādhu suṭṭhu maratū”ti abhinandanto gacchati, dukkaṭaṁ.",
  "atk-vin01a2:989_9": "Sace pana sopi tattha “evaṁ kate sukataṁ bhavissatī”ti tikhiṇatarādikaraṇena kiñci kammaṁ karoti,",
  "atk-vin01a2:989_10": "tassāpi pārājikaṁ.",
  "atk-vin01a2:989_11": "Sace pana “aṭṭhāne ṭhita”nti uddharitvā aññasmiṁ ṭhāne ṭhapeti tadatthameva katvā ṭhapite mūlaṭṭho na muccati.",
  "atk-vin01a2:989_12": "Pākatikaṁ labhitvā ṭhapitaṁ hoti, muccati.",
  "atk-vin01a2:989_13": "Taṁ apanetvā aññaṁ tikhiṇataraṁ ṭhapeti mūlaṭṭho muccateva.",
  "atk-vin01a2:990_0": "Visamakkhanepi yāva maraṇābhinandane dukkaṭaṁ tāva eseva nayo.",
  "atk-vin01a2:990_1": "Sace pana sopi khuddakaṁ visamaṇḍalanti sallakkhetvā mahantataraṁ vā karoti,",
  "atk-vin01a2:990_2": "mahantaṁ vā “atirekaṁ hotī”ti khuddakaṁ karoti,",
  "atk-vin01a2:990_3": "tanukaṁ vā bahalaṁ;",
  "atk-vin01a2:990_4": "bahalaṁ vā tanukaṁ karoti,",
  "atk-vin01a2:990_5": "agginā tāpetvā heṭṭhā vā upari vā sañcāreti,",
  "atk-vin01a2:990_6": "tassāpi pārājikaṁ.",
  "atk-vin01a2:990_7": "“Idaṁ aṭhāne ṭhita”nti sabbameva tacchetvā puñchitvā aññasmiṁ ṭhāne ṭhapeti,",
  "atk-vin01a2:990_8": "attanā bhesajjāni yojetvā kate mūlaṭṭho na muccati,",
  "atk-vin01a2:990_9": "attanā akate muccati.",
  "atk-vin01a2:990_10": "Sace pana so “idaṁ visaṁ atiparitta”nti aññampi ānetvā pakkhipati,",
  "atk-vin01a2:990_11": "yassa visena marati,",
  "atk-vin01a2:990_12": "tassa pārājikaṁ.",
  "atk-vin01a2:990_13": "Sace ubhinnampi santakena marati,",
  "atk-vin01a2:990_14": "ubhinnampi pārājikaṁ.",
  "atk-vin01a2:990_15": "“Idaṁ visaṁ nibbisa”nti taṁ apanetvā attano visameva ṭhapeti,",
  "atk-vin01a2:990_16": "tasseva pārājikaṁ mūlaṭṭho muccati.",
  "atk-vin01a2:991_0": "Dubbalaṁ vā karotīti mañcapīṭhaṁ aṭaniyā heṭṭhābhāge chinditvā vidalehi vā rajjukehi vā yehi vītaṁ hoti,",
  "atk-vin01a2:991_1": "te vā chinditvā appāvasesameva katvā heṭṭhā āvudhaṁ nikkhipati “ettha patitvā marissatī”ti.",
  "atk-vin01a2:991_2": "Apassenaphalakādīnampi caṅkame ālambanarukkhaphalakapariyosānānaṁ parabhāgaṁ chinditvā heṭṭhā āvudhaṁ nikkhipati,",
  "atk-vin01a2:991_3": "sobbhādīsu mañcaṁ vā pīṭhaṁ vā apassenaphalakaṁ vā ānetvā ṭhapeti,",
  "atk-vin01a2:991_4": "yathā tattha nisinnamatto vā apassitamatto vā patati,",
  "atk-vin01a2:991_5": "sobbhādīsu vā sañcaraṇasetu hoti,",
  "atk-vin01a2:991_6": "taṁ dubbalaṁ karoti;",
  "atk-vin01a2:991_7": "evaṁ karontassa karaṇe dukkaṭaṁ.",
  "atk-vin01a2:991_8": "Itarassa dukkhuppattiyā thullaccayaṁ,",
  "atk-vin01a2:991_9": "maraṇe pārājikaṁ.",
  "atk-vin01a2:991_10": "Bhikkhuṁ ānetvā sobbhādīnaṁ taṭe ṭhapeti “disvā bhayena kampento patitvā marissatī”ti dukkaṭaṁ.",
  "atk-vin01a2:991_11": "So tattheva patati,",
  "atk-vin01a2:991_12": "dukkhuppattiyā thullaccayaṁ,",
  "atk-vin01a2:991_13": "maraṇe pārājikaṁ.",
  "atk-vin01a2:991_14": "Sayaṁ vā pāteti,",
  "atk-vin01a2:991_15": "aññena vā pātāpeti,",
  "atk-vin01a2:991_16": "añño avutto vā attano dhammatāya pāteti,",
  "atk-vin01a2:991_17": "amanusso pāteti,",
  "atk-vin01a2:991_18": "vātappahārena patati,",
  "atk-vin01a2:991_19": "attano dhammatāya patatti,",
  "atk-vin01a2:991_20": "sabbattha maraṇe pārājikaṁ. Kasmā?",
  "atk-vin01a2:991_21": "Tassa payogena sobbhāditaṭe ṭhitattā.",
  "atk-vin01a2:992_0": "Upanikkhipanaṁ nāma samīpe nikkhipanaṁ.",
  "atk-vin01a2:992_1": "Tattha “yo iminā asinā mato so dhanaṁ vā labhatī”tiādinā nayena maraṇavaṇṇaṁ vā saṁvaṇṇetvā “iminā maraṇatthikā marantu,",
  "atk-vin01a2:992_2": "māraṇatthikā mārentū”ti vā vatvā asiṁ upanikkhipati,",
  "atk-vin01a2:992_3": "tassa upanikkhipane dukkaṭaṁ.",
  "atk-vin01a2:992_4": "Maritukāmo vā tena attānaṁ paharatu,",
  "atk-vin01a2:992_5": "māretukāmo vā aññaṁ paharatu,",
  "atk-vin01a2:992_6": "ubhayathāpi parassa dukkhuppattiyā upanikkhepakassa thullaccayaṁ,",
  "atk-vin01a2:992_7": "maraṇe pārājikaṁ.",
  "atk-vin01a2:992_8": "Anuddissa nikkhitte bahūnaṁ maraṇe akusalarāsi.",
  "atk-vin01a2:992_9": "Pārājikādivatthūsu pārājikādīni.",
  "atk-vin01a2:992_10": "Vippaṭisāre uppanne asiṁ gahitaṭṭhāne ṭhapetvā muccati.",
  "atk-vin01a2:992_11": "Kiṇitvā gahito hoti,",
  "atk-vin01a2:992_12": "asissāmikānaṁ asiṁ,",
  "atk-vin01a2:992_13": "yesaṁ hatthato mūlaṁ gahitaṁ,",
  "atk-vin01a2:992_14": "tesaṁ mūlaṁ datvā muccati.",
  "atk-vin01a2:992_15": "Sace lohapiṇḍiṁ vā phālaṁ vā kudālaṁ vā gahetvā asi kārāpito hoti,",
  "atk-vin01a2:992_16": "yaṁ bhaṇḍaṁ gahetvā kārito,",
  "atk-vin01a2:992_17": "tadeva katvā muccati.",
  "atk-vin01a2:992_18": "Sace kudālaṁ gahetvā kāritaṁ vināsetvā phālaṁ karoti,",
  "atk-vin01a2:992_19": "phālena pahāraṁ labhitvā marantesupi pāṇātipātato na muccati.",
  "atk-vin01a2:992_20": "Sace pana lohaṁ samuṭṭhāpetvā upanikkhipanatthameva kārito hoti,",
  "atk-vin01a2:992_21": "arena ghaṁsitvā cuṇṇavicuṇṇaṁ katvā vippakiṇṇe muccati.",
  "atk-vin01a2:992_22": "Sacepi saṁvaṇṇanāpotthako viya bahūhi ekajjhāsayehi kato hoti,",
  "atk-vin01a2:992_23": "potthake vuttanayeneva kammabandhavinicchayo veditabbo.",
  "atk-vin01a2:992_24": "Esa nayo sattibheṇḍīsu.",
  "atk-vin01a2:992_25": "Laguḷe pāsayaṭṭhisadiso vinicchayo.",
  "atk-vin01a2:992_26": "Tathā pāsāṇe.",
  "atk-vin01a2:992_27": "Satthe asisadisova.",
  "atk-vin01a2:992_28": "Visaṁ vāti visaṁ upanikkhipantassa vatthuvasena uddissānuddissānurūpato pārājikādivatthūsu pārājikādīni veditabbāni.",
  "atk-vin01a2:992_29": "Kiṇitvā ṭhapite purimanayena paṭipākatikaṁ katvā muccati.",
  "atk-vin01a2:992_30": "Sayaṁ bhesajjehi yojite avisaṁ katvā muccati.",
  "atk-vin01a2:992_31": "Rajjuyā pāsarajjusadisova vinicchayo.",
  "atk-vin01a2:993_0": "Bhesajje –",
  "atk-vin01a2:993_1": "yo bhikkhu veribhikkhussa pajjarake vā visabhāgaroge vā uppanne asappāyānipi sappiādīni sappāyānīti maraṇādhippāyo deti,",
  "atk-vin01a2:993_2": "aññaṁ vā kiñci kandamūlaphalaṁ tassa evaṁ bhesajjadāne dukkaṭaṁ.",
  "atk-vin01a2:993_3": "Parassa dukkhuppattiyaṁ maraṇe ca thullaccayapārājikāni,",
  "atk-vin01a2:993_4": "ānantariyavatthumhi ānantariyanti veditabbaṁ.",
  "atk-vin01a2:994_0": "178.",
  "atk-vin01a2:994_1": "Rūpūpahāre –",
  "atk-vin01a2:994_2": "upasaṁharatīti paraṁ vā amanāparūpaṁ tassa samīpe ṭhapeti,",
  "atk-vin01a2:994_3": "attanā vā yakkhapetādivesaṁ gahetvā tiṭṭhati,",
  "atk-vin01a2:994_4": "tassa upasaṁhāramatte dukkaṭaṁ.",
  "atk-vin01a2:994_5": "Parassa taṁ rūpaṁ disvā bhayuppattiyaṁ thullaccayaṁ,",
  "atk-vin01a2:994_6": "maraṇe pārājikaṁ.",
  "atk-vin01a2:994_7": "Sace pana tadeva rūpaṁ ekaccassa manāpaṁ hoti,",
  "atk-vin01a2:994_8": "alābhakena ca sussitvā marati,",
  "atk-vin01a2:994_9": "visaṅketo.",
  "atk-vin01a2:994_10": "Manāpiyepi eseva nayo.",
  "atk-vin01a2:994_11": "Tattha pana visesena itthīnaṁ purisarūpaṁ purisānañca itthirūpaṁ manāpaṁ taṁ alaṅkaritvā upasaṁharati,",
  "atk-vin01a2:994_12": "diṭṭhamattakameva karoti,",
  "atk-vin01a2:994_13": "aticiraṁ passitumpi na deti,",
  "atk-vin01a2:994_14": "itaro alābhakena sussitvā marati,",
  "atk-vin01a2:994_15": "pārājikaṁ.",
  "atk-vin01a2:994_16": "Sace uttasitvā marati,",
  "atk-vin01a2:994_17": "visaṅketo.",
  "atk-vin01a2:994_18": "Atha pana uttasitvā vā alābhakena vāti avicāretvā “kevalaṁ passitvā marissatī”ti upasaṁharati,",
  "atk-vin01a2:994_19": "uttasitvā vā sussitvā vā mate pārājikameva.",
  "atk-vin01a2:994_20": "Etenevūpāyena saddūpahārādayopi veditabbā.",
  "atk-vin01a2:994_21": "Kevalañhettha amanussasaddādayo utrāsajanakā amanāpasaddā,",
  "atk-vin01a2:994_22": "purisānaṁ itthisaddamadhuragandhabbasaddādayo cittassādakarā manāpasaddā.",
  "atk-vin01a2:994_23": "Himavante visarukkhānaṁ mūlādigandhā kuṇapagandhā ca amanāpagandhā,",
  "atk-vin01a2:994_24": "kāḷānusārīmūlagandhādayo manāpagandhā.",
  "atk-vin01a2:994_25": "Paṭikūlamūlarasādayo amanāparasā,",
  "atk-vin01a2:994_26": "appaṭikūlamūlarasādayo manāparasā.",
  "atk-vin01a2:994_27": "Visaphassamahākacchuphassādayo amanāpaphoṭṭhabbā,",
  "atk-vin01a2:994_28": "cīnapaṭahaṁsapupphatūlikaphassādayo manāpaphoṭṭhabbāti veditabbā.",
  "atk-vin01a2:995_0": "Dhammūpahāre –",
  "atk-vin01a2:995_1": "dhammoti desanādhammo veditabbo.",
  "atk-vin01a2:995_2": "Desanāvasena vā niraye ca sagge ca vipattisampattibhedaṁ dhammārammaṇameva.",
  "atk-vin01a2:995_3": "Nerayikassāti bhinnasaṁvarassa katapāpassa niraye nibbattanārahassa sattassa pañcavidhabandhanakammakaraṇādinirayakathaṁ katheti.",
  "atk-vin01a2:995_4": "Taṁ ce sutvā so uttasitvā marati,",
  "atk-vin01a2:995_5": "kathikassa pārājikaṁ.",
  "atk-vin01a2:995_6": "Sace pana so sutvāpi attano dhammatāya marati, anāpatti.",
  "atk-vin01a2:995_7": "“Idaṁ sutvā evarūpaṁ pāpaṁ na karissati oramissati viramissatī”ti nirayakathaṁ katheti,",
  "atk-vin01a2:995_8": "taṁ sutvā itaro uttasitvā marati, anāpatti.",
  "atk-vin01a2:995_9": "Saggakathanti devanāṭakādīnaṁ nandanavanādīnañca sampattikathaṁ;",
  "atk-vin01a2:995_10": "taṁ sutvā itaro saggādhimutto sīghaṁ taṁ sampattiṁ pāpuṇitukāmo satthāharaṇavisakhādanaāhārupaccheda-assāsapassāsasannirundhanādīhi dukkhaṁ uppādeti,",
  "atk-vin01a2:995_11": "kathikassa thullaccayaṁ,",
  "atk-vin01a2:995_12": "marati pārājikaṁ.",
  "atk-vin01a2:995_13": "Sace pana so sutvāpi yāvatāyukaṁ ṭhatvā attano dhammatāya marati, anāpatti.",
  "atk-vin01a2:995_14": "“Imaṁ sutvā puññāni karissatī”ti katheti,",
  "atk-vin01a2:995_15": "taṁ sutvā itaro adhimutto kālaṁkaroti, anāpatti.",
  "atk-vin01a2:996_0": "179.",
  "atk-vin01a2:996_1": "Ācikkhanāyaṁ –",
  "atk-vin01a2:996_2": "puṭṭho bhaṇatīti “bhante kathaṁ mato dhanaṁ vā labhati sagge vā upapajjatī”ti evaṁ pucchito bhaṇati.",
  "atk-vin01a2:997_0": "Anusāsaniyaṁ – apuṭṭhoti evaṁ apucchito sāmaññeva bhaṇati.",
  "atk-vin01a2:998_0": "Saṅketakammanimittakammāni adinnādānakathāyaṁ vuttanayeneva veditabbāni.",
  "atk-vin01a2:999_0": "Evaṁ nānappakārato āpattibhedaṁ dassetvā idāni anāpattibhedaṁ dassento “anāpatti asañciccā”tiādimāha.",
  "atk-vin01a2:999_1": "Tattha asañciccāti “iminā upakkamena imaṁ māremī”ti acetetvā.",
  "atk-vin01a2:999_2": "Evañhi acetetvā katena upakkamena pare matepi anāpatti,",
  "atk-vin01a2:999_3": "vakkhati ca “anāpatti bhikkhu asañciccā”ti.",
  "atk-vin01a2:999_4": "Ajānantassāti “iminā ayaṁ marissatī”ti ajānantassa upakkamena pare matepi anāpatti,",
  "atk-vin01a2:999_5": "vakkhati ca visagatapiṇḍapātavatthusmiṁ “anāpatti bhikkhu ajānantassā”ti.",
  "atk-vin01a2:999_6": "Namaraṇādhippāyassāti maraṇaṁ anicchantassa.",
  "atk-vin01a2:999_7": "Yena hi upakkamena paro marati,",
  "atk-vin01a2:999_8": "tena upakkamena tasmiṁ māritepi namaraṇādhippāyassa anāpatti.",
  "atk-vin01a2:999_9": "Vakkhati ca “anāpatti bhikkhu namaraṇādhippāyassā”ti.",
  "atk-vin01a2:999_10": "Ummattakādayo pubbe vuttanayā eva.",
  "atk-vin01a2:999_11": "Idha pana ādikammikā aññamaññaṁ jīvitā voropitabhikkhū,",
  "atk-vin01a2:999_12": "tesaṁ anāpatti.",
  "atk-vin01a2:999_13": "Avasesānaṁ maraṇavaṇṇasaṁvaṇṇanakādīnaṁ āpattiyevāti.",
  "atk-vin01a2:1000_0": "Padabhājanīyavaṇṇanā niṭṭhitā.",
  "atk-vin01a2:1001_0": "Samuṭṭhānādīsu –",
  "atk-vin01a2:1001_1": "idaṁ sikkhāpadaṁ tisamuṭṭhānaṁ;",
  "atk-vin01a2:1001_2": "kāyacittato ca vācācittato ca kāyavācācittato ca samuṭṭhāti. Kiriyaṁ,",
  "atk-vin01a2:1001_3": "saññāvimokkhaṁ,",
  "atk-vin01a2:1001_4": "sacittakaṁ,",
  "atk-vin01a2:1001_5": "lokavajjaṁ,",
  "atk-vin01a2:1001_6": "kāyakammaṁ,",
  "atk-vin01a2:1001_7": "vacīkammaṁ,",
  "atk-vin01a2:1001_8": "akusalacittaṁ,",
  "atk-vin01a2:1001_9": "dukkhavedanaṁ.",
  "atk-vin01a2:1001_10": "Sacepi hi sirisayanaṁ ārūḷho rajjasampattisukhaṁ anubhavanto rājā “coro deva ānīto”ti vutte “gacchatha naṁ mārethā”ti hasamānova bhaṇati,",
  "atk-vin01a2:1001_11": "domanassacitteneva bhaṇatīti veditabbo.",
  "atk-vin01a2:1001_12": "Sukhavokiṇṇattā pana anuppabandhābhāvā ca dujjānametaṁ puthujjanehīti.",
  "atk-vin01a2:1002_0": "Vinītavatthuvaṇṇanā",
  "atk-vin01a2:1003_0": "180.",
  "atk-vin01a2:1003_1": "Vinītavatthukathāsu paṭhamavatthusmiṁ –",
  "atk-vin01a2:1003_2": "kāruññenāti te bhikkhū tassa mahantaṁ gelaññadukkhaṁ disvā kāruññaṁ uppādetvā “sīlavā tvaṁ katakusalo,",
  "atk-vin01a2:1003_3": "kasmā mīyamāno bhāyasi,",
  "atk-vin01a2:1003_4": "nanu sīlavato saggo nāma maraṇamattapaṭibaddhoyevā”ti evaṁ maraṇatthikāva hutvā maraṇatthikabhāvaṁ ajānantā maraṇavaṇṇaṁ saṁvaṇṇesuṁ.",
  "atk-vin01a2:1003_5": "Sopi bhikkhu tesaṁ saṁvaṇṇanāya āhārupacchedaṁ katvā antarāva kālamakāsi.",
  "atk-vin01a2:1003_6": "Tasmā āpattiṁ āpannā.",
  "atk-vin01a2:1003_7": "Vohāravasena pana vuttaṁ “kāruññena maraṇavaṇṇaṁ saṁvaṇṇesu”nti.",
  "atk-vin01a2:1003_8": "Tasmā idānipi paṇḍitena bhikkhunā gilānassa bhikkhuno evaṁ maraṇavaṇṇo na saṁvaṇṇetabbo.",
  "atk-vin01a2:1003_9": "Sace hi tassa saṁvaṇṇanaṁ sutvā āhārūpacchedādinā upakkamena ekajavanavārāvasesepi āyusmiṁ antarā kālaṁkaroti,",
  "atk-vin01a2:1003_10": "imināva mārito hoti.",
  "atk-vin01a2:1003_11": "Iminā pana nayena anusiṭṭhi dātabbā –",
  "atk-vin01a2:1003_12": "“sīlavato nāma anacchariyā maggaphaluppatti,",
  "atk-vin01a2:1003_13": "tasmā vihārādīsu āsattiṁ akatvā buddhagataṁ dhammagataṁ saṅghagataṁ kāyagatañca satiṁ upaṭṭhapetvā manasikāre appamādo kātabbo”ti.",
  "atk-vin01a2:1003_14": "Maraṇavaṇṇe ca saṁvaṇṇitepi yo tāya saṁvaṇṇanāya kañci upakkamaṁ akatvā attano dhammatāya yathāyunā yathānusandhināva marati,",
  "atk-vin01a2:1003_15": "tappaccayā saṁvaṇṇako āpattiyā na kāretabboti.",
  "atk-vin01a2:1004_0": "Dutiyavatthusmiṁ –",
  "atk-vin01a2:1004_1": "na ca bhikkhave appaṭivekkhitvāti ettha kīdisaṁ āsanaṁ paṭivekkhitabbaṁ,",
  "atk-vin01a2:1004_2": "kīdisaṁ na paṭivekkhitabbaṁ?",
  "atk-vin01a2:1004_3": "Yaṁ suddhaṁ āsanameva hoti apaccattharaṇakaṁ,",
  "atk-vin01a2:1004_4": "yañca āgantvā ṭhitānaṁ passataṁyeva attharīyati,",
  "atk-vin01a2:1004_5": "taṁ napaccavekkhitabbaṁ,",
  "atk-vin01a2:1004_6": "nisīdituṁ vaṭṭati.",
  "atk-vin01a2:1004_7": "Yampi manussā sayaṁ hatthena akkamitvā “idha bhante nisīdathā”ti denti,",
  "atk-vin01a2:1004_8": "tasmimpi vaṭṭati.",
  "atk-vin01a2:1004_9": "Sacepi paṭhamamevāgantvā nisinnā pacchā uddhaṁ vā adho vā saṅkamanti,",
  "atk-vin01a2:1004_10": "paccavekkhaṇakiccaṁ natthi.",
  "atk-vin01a2:1004_11": "Yampi tanukena vatthena yathā talaṁ dissati,",
  "atk-vin01a2:1004_12": "evaṁ paṭicchannaṁ hoti,",
  "atk-vin01a2:1004_13": "tasmimpi paccavekkhaṇakiccaṁ natthi.",
  "atk-vin01a2:1004_14": "Yaṁ pana paṭikacceva pāvārakojavādīhi atthataṁ hoti,",
  "atk-vin01a2:1004_15": "taṁ hatthena parāmasitvā sallakkhetvā nisīditabbaṁ.",
  "atk-vin01a2:1004_16": "Mahāpaccariyaṁ pana “ghanasāṭakenāpi atthate yasmiṁ vali na paññāyati,",
  "atk-vin01a2:1004_17": "taṁ nappaṭivekkhitabbanti vuttaṁ.",
  "atk-vin01a2:1005_0": "Musalavatthusmiṁ –",
  "atk-vin01a2:1005_1": "asañciccoti avadhakacetano viraddhapayogo hi so.",
  "atk-vin01a2:1005_2": "Tenāha “asañcicco aha”nti.",
  "atk-vin01a2:1005_3": "Udukkhalavatthu uttānameva.",
  "atk-vin01a2:1005_4": "Vuḍḍhapabbajitavatthūsupaṭhamavatthusmiṁ “bhikkhusaṅghassa paṭibandhaṁ mā akāsī”ti paṇāmesi.",
  "atk-vin01a2:1005_5": "Dutiyavatthusmiṁ –",
  "atk-vin01a2:1005_6": "saṅghamajjhepi gaṇamajjhepi “mahallakattherassa putto”ti vuccamāno tena vacanena aṭṭīyamāno “maratu aya”nti paṇāmesi.",
  "atk-vin01a2:1005_7": "Tatiyavatthusmiṁ –",
  "atk-vin01a2:1005_8": "tassa dukkhuppādanena thullaccayaṁ.",
  "atk-vin01a2:1006_0": "181.",
  "atk-vin01a2:1006_1": "Tato parāni tīṇi vatthūni uttānatthāneva.",
  "atk-vin01a2:1006_2": "Visagatapiṇḍapātavatthusmiṁ –",
  "atk-vin01a2:1006_3": "sārāṇīyadhammapūrako so bhikkhu aggapiṇḍaṁ sabrahmacārīnaṁ datvāva bhuñjati.",
  "atk-vin01a2:1006_4": "Tena vuttaṁ “aggakārikaṁ adāsī”ti.",
  "atk-vin01a2:1006_5": "Aggakārikanti aggakiriyaṁ;",
  "atk-vin01a2:1006_6": "paṭhamaṁ laddhapiṇḍapātaṁ aggaggaṁ vā paṇītapaṇītaṁ piṇḍapātanti attho.",
  "atk-vin01a2:1006_7": "Yā pana tassa dānasaṅkhātā aggakiriyā,",
  "atk-vin01a2:1006_8": "sā na sakkā dātuṁ,",
  "atk-vin01a2:1006_9": "piṇḍapātañhi so therāsanato paṭṭhāya adāsi.",
  "atk-vin01a2:1006_10": "Te bhikkhūti te therāsanato paṭṭhāya paribhuttapiṇḍapātā bhikkhū;",
  "atk-vin01a2:1006_11": "te kira sabbepi kālamakaṁsu.",
  "atk-vin01a2:1006_12": "Sesamettha uttānameva.",
  "atk-vin01a2:1006_13": "Assaddhesu pana micchādiṭṭhikesu kulesu sakkaccaṁ paṇītabhojanaṁ labhitvā anupaparikkhitvā neva attanā paribhuñjitabbaṁ,",
  "atk-vin01a2:1006_14": "na paresaṁ dātabbaṁ.",
  "atk-vin01a2:1006_15": "Yampi ābhidosikaṁ bhattaṁ vā khajjakaṁ vā tato labhati,",
  "atk-vin01a2:1006_16": "tampi na paribhuñjitabbaṁ.",
  "atk-vin01a2:1006_17": "Apihitavatthumpi hi sappavicchikādīhi adhisayitaṁ chaḍḍanīyadhammaṁ tāni kulāni denti.",
  "atk-vin01a2:1006_18": "Gandhahaliddādimakkhitopi tato piṇḍapāto na gahetabbo.",
  "atk-vin01a2:1006_19": "Sarīre rogaṭṭhānāni puñchitvā ṭhapitabhattampi hi tāni dātabbaṁ maññantīti.",
  "atk-vin01a2:1007_0": "Vīmaṁsanavatthusmiṁ –",
  "atk-vin01a2:1007_1": "vīmaṁsamāno dve vīmaṁsati –",
  "atk-vin01a2:1007_2": "“sakkoti nu kho imaṁ māretuṁ no”ti visaṁ vā vīmaṁsati,",
  "atk-vin01a2:1007_3": "“mareyya nu kho ayaṁ imaṁ visaṁ khāditvā no”ti puggalaṁ vā.",
  "atk-vin01a2:1007_4": "Ubhayathāpi vīmaṁsādhippāyena dinne maratu vā mā vā thullaccayaṁ.",
  "atk-vin01a2:1007_5": "“Idaṁ visaṁ etaṁ māretū”ti vā “idaṁ visaṁ khāditvā ayaṁ maratū”ti vā evaṁ dinne pana sace marati,",
  "atk-vin01a2:1007_6": "pārājikaṁ; no ce,",
  "atk-vin01a2:1007_7": "thullaccayaṁ.",
  "atk-vin01a2:1008_0": "182-3.",
  "atk-vin01a2:1008_1": "Ito parāni tīṇi silāvatthūni tīṇi iṭṭhakavāsigopānasīvatthūni ca uttānatthāneva.",
  "atk-vin01a2:1008_2": "Na kevalañca silādīnaṁyeva vasena ayaṁ āpattānāpattibhedo hoti,",
  "atk-vin01a2:1008_3": "daṇḍamuggaranikhādanavemādīnampi vasena hotiyeva,",
  "atk-vin01a2:1008_4": "tasmā pāḷiyaṁ anāgatampi āgatanayeneva veditabbaṁ.",
  "atk-vin01a2:1009_0": "Aṭṭakavatthūsu –",
  "atk-vin01a2:1009_1": "aṭṭakoti vehāsamañco vuccati;",
  "atk-vin01a2:1009_2": "yaṁ setakammamālākammalatākammādīnaṁ atthāya bandhanti.",
  "atk-vin01a2:1009_3": "Tattha āvuso atraṭṭhito bandhāhīti maraṇādhippāyo yatra ṭhito patitvā khāṇunā vā bhijjeyya,",
  "atk-vin01a2:1009_4": "sobbhapapātādīsu vā mareyya,",
  "atk-vin01a2:1009_5": "tādisaṁ ṭhānaṁ sandhāyāha.",
  "atk-vin01a2:1009_6": "Ettha ca koci upariṭhānaṁ niyāmeti “ito patitvā marissatī”ti,",
  "atk-vin01a2:1009_7": "koci heṭṭhā ṭhānaṁ “idha patitvā marissatī”ti,",
  "atk-vin01a2:1009_8": "koci ubhayampi “ito idha patitvā marissatī”ti.",
  "atk-vin01a2:1009_9": "Tatra yo upari niyamitaṭṭhānā apatitvā aññato patati,",
  "atk-vin01a2:1009_10": "heṭṭhā niyamitaṭṭhāne vā apatitvā aññattha patati,",
  "atk-vin01a2:1009_11": "ubhayaniyāme vā yaṁkiñci ekaṁ virādhetvā patati,",
  "atk-vin01a2:1009_12": "tasmiṁ mate visaṅketattā anāpatti.",
  "atk-vin01a2:1009_13": "Vihāracchādanavatthusmimpi eseva nayo.",
  "atk-vin01a2:1010_0": "Anabhirativatthusmiṁ –",
  "atk-vin01a2:1010_1": "so kira bhikkhu kāmavitakkādīnaṁ samudācāraṁ disvā nivāretuṁ asakkonto sāsane anabhirato gihibhāvābhimukho jāto.",
  "atk-vin01a2:1010_2": "Tato cintesi –",
  "atk-vin01a2:1010_3": "“yāva sīlabhedaṁ na pāpuṇāmi tāva marissāmī”ti.",
  "atk-vin01a2:1010_4": "Atha taṁ pabbataṁ abhiruhitvā papāte papatanto aññataraṁ vilīvakāraṁ ottharitvā māresi.",
  "atk-vin01a2:1010_5": "Vilīvakāranti veṇukāraṁ.",
  "atk-vin01a2:1010_6": "Na ca bhikkhave attānaṁ pātetabbanti na attā pātetabbo.",
  "atk-vin01a2:1010_7": "Vibhattibyattayena panetaṁ vuttaṁ.",
  "atk-vin01a2:1010_8": "Ettha ca na kevalaṁ na pātetabbaṁ,",
  "atk-vin01a2:1010_9": "aññenapi yena kenaci upakkamena antamaso āhārupacchedenapi na māretabbo.",
  "atk-vin01a2:1010_10": "Yopi hi gilāno vijjamāne bhesajje ca upaṭṭhākesu ca maritukāmo āhāraṁ upacchindati,",
  "atk-vin01a2:1010_11": "dukkaṭameva.",
  "atk-vin01a2:1010_12": "Yassa pana mahāābādho cirānubaddho,",
  "atk-vin01a2:1010_13": "bhikkhū upaṭṭhahantā kilamanti jigucchanti “kadā nu kho gilānato muccissāmā”ti aṭṭīyanti.",
  "atk-vin01a2:1010_14": "Sace so “ayaṁ attabhāvo paṭijaggiyamānopi na tiṭṭhati,",
  "atk-vin01a2:1010_15": "bhikkhū ca kilamantī”ti āhāraṁ upacchindati,",
  "atk-vin01a2:1010_16": "bhesajjaṁ na sevati vaṭṭati.",
  "atk-vin01a2:1010_17": "Yo pana “ayaṁ rogo kharo,",
  "atk-vin01a2:1010_18": "āyusaṅkhārā na tiṭṭhanti,",
  "atk-vin01a2:1010_19": "ayañca me visesādhigamo hatthappatto viya dissatī”ti upacchindati vaṭṭatiyeva.",
  "atk-vin01a2:1010_20": "Agilānassāpi uppannasaṁvegassa “āhārapariyesanaṁ nāma papañco,",
  "atk-vin01a2:1010_21": "kammaṭṭhānameva anuyuñjissāmī”ti kammaṭṭhānasīsena upacchindantassa vaṭṭati.",
  "atk-vin01a2:1010_22": "Visesādhigamaṁ byākaritvā āhāraṁ upacchindati,",
  "atk-vin01a2:1010_23": "na vaṭṭati.",
  "atk-vin01a2:1010_24": "Sabhāgānañhi lajjībhikkhūnaṁ kathetuṁ vaṭṭati.",
  "atk-vin01a2:1011_0": "Silāvatthusmiṁ –",
  "atk-vin01a2:1011_1": "davāyāti davena hassena;",
  "atk-vin01a2:1011_2": "khiḍḍāyāti attho.",
  "atk-vin01a2:1011_3": "Silāti pāsāṇo;",
  "atk-vin01a2:1011_4": "na kevalañca pāsāṇo,",
  "atk-vin01a2:1011_5": "aññampi yaṁkiñci dārukhaṇḍaṁ vā iṭṭhakākhaṇḍaṁ vā hatthena vā yantena vā pavijjhituṁ na vaṭṭati.",
  "atk-vin01a2:1011_6": "Cetiyādīnaṁ atthāya pāsāṇādayo hasantā hasantā pavaṭṭentipi khipantipi ukkhipantipi kammasamayoti vaṭṭati.",
  "atk-vin01a2:1011_7": "Aññampi īdisaṁ navakammaṁ vā karontā bhaṇḍakaṁ vā dhovantā rukkhaṁ vā dhovanadaṇḍakaṁ vā ukkhipitvā pavijjhanti, vaṭṭati.",
  "atk-vin01a2:1011_8": "Bhattavissaggakālādīsu kāke vā soṇe vā kaṭṭhaṁ vā kathalaṁ vā khipitvā palāpeti, vaṭṭati.",
  "atk-vin01a2:1012_0": "184.Sedanādivatthūni sabbāneva uttānatthāni.",
  "atk-vin01a2:1012_1": "Ettha ca ahaṁ kukkuccakoti na gilānupaṭṭhānaṁ na kātabbaṁ,",
  "atk-vin01a2:1012_2": "hitakāmatāya sabbaṁ gilānassa balābalañca ruciñca sappāyāsappāyañca upalakkhetvā kātabbaṁ.",
  "atk-vin01a2:1013_0": "185.",
  "atk-vin01a2:1013_1": "Jāragabbhinivatthusmiṁ –",
  "atk-vin01a2:1013_2": "pavutthapatikāti pavāsaṁ gatapatikā.",
  "atk-vin01a2:1013_3": "Gabbhapātananti yena paribhuttena gabbho patati,",
  "atk-vin01a2:1013_4": "tādisaṁ bhesajjaṁ.",
  "atk-vin01a2:1013_5": "Dve pajāpatikavatthūni uttānatthāneva.",
  "atk-vin01a2:1013_6": "Gabbhamaddanavatthusmiṁ –",
  "atk-vin01a2:1013_7": "“madditvā pātehī”ti vutte aññena maddāpetvā pāteti,",
  "atk-vin01a2:1013_8": "visaṅketaṁ.",
  "atk-vin01a2:1013_9": "“Maddāpetvā pātāpehī”ti vuttepi sayaṁ madditvā pāteti,",
  "atk-vin01a2:1013_10": "visaṅketameva.",
  "atk-vin01a2:1013_11": "Manussaviggahe pariyāyo nāma natthi.",
  "atk-vin01a2:1013_12": "Tasmā “gabbho nāma maddite patatī”ti vutte sā sayaṁ vā maddatu,",
  "atk-vin01a2:1013_13": "aññena vā maddāpetvā pātetu,",
  "atk-vin01a2:1013_14": "visaṅketo natthi;",
  "atk-vin01a2:1013_15": "pārājikameva tāpanavatthusmimpi eseva nayo.",
  "atk-vin01a2:1014_0": "Vañjhitthivatthusmiṁ –",
  "atk-vin01a2:1014_1": "vañjhitthī nāma yā gabbhaṁ na gaṇhāti.",
  "atk-vin01a2:1014_2": "Gabbhaṁ agaṇhanakaitthī nāma natthi,",
  "atk-vin01a2:1014_3": "yassā pana gahitopi gabbho na saṇṭhāti,",
  "atk-vin01a2:1014_4": "taṁyeva sandhāyetaṁ vuttaṁ.",
  "atk-vin01a2:1014_5": "Utusamaye kira sabbitthiyo gabbhaṁ gaṇhanti.",
  "atk-vin01a2:1014_6": "Yā panāyaṁ “vañjhā”ti vuccati,",
  "atk-vin01a2:1014_7": "tassā kucchiyaṁ nibbattasattānaṁ akusalavipāko sampāpuṇāti.",
  "atk-vin01a2:1014_8": "Te parittakusalavipākena gahitapaṭisandhikā akusalavipākena adhibhūtā vinassanti.",
  "atk-vin01a2:1014_9": "Abhinavapaṭisandhiyaṁyeva hi kammānubhāvena dvīhākārehi gabbho na saṇṭhāti –",
  "atk-vin01a2:1014_10": "vātena vā pāṇakehi vā.",
  "atk-vin01a2:1014_11": "Vāto sosetvā antaradhāpeti,",
  "atk-vin01a2:1014_12": "pāṇakā khāditvā.",
  "atk-vin01a2:1014_13": "Tassa pana vātassa pāṇakānaṁ vā paṭighātāya bhesajje kate gabbho saṇṭhaheyya;",
  "atk-vin01a2:1014_14": "so bhikkhu taṁ akatvā aññaṁ kharabhesajjaṁ adāsi.",
  "atk-vin01a2:1014_15": "Tena sā kālamakāsi.",
  "atk-vin01a2:1014_16": "Bhagavā bhesajjassa kaṭattā dukkaṭaṁ paññāpesi.",
  "atk-vin01a2:1015_0": "Dutiyavatthusmimpi eseva nayo.",
  "atk-vin01a2:1015_1": "Tasmā āgatāgatassa parajanassa bhesajjaṁ na kātabbaṁ,",
  "atk-vin01a2:1015_2": "karonto dukkaṭaṁ āpajjati.",
  "atk-vin01a2:1015_3": "Pañcannaṁ pana sahadhammikānaṁ kātabbaṁ bhikkhussa bhikkhuniyā sikkhamānāya sāmaṇerassa sāmaṇeriyāti.",
  "atk-vin01a2:1015_4": "Samasīlasaddhāpaññānañhi etesaṁ tīsu sikkhāsu yuttānaṁ bhesajjaṁ akātuṁ na labbhati,",
  "atk-vin01a2:1015_5": "karontena ca sace tesaṁ atthi,",
  "atk-vin01a2:1015_6": "tesaṁ santakaṁ gahetvā yojetvā dātabbaṁ.",
  "atk-vin01a2:1015_7": "Sace natthi,",
  "atk-vin01a2:1015_8": "attano santakaṁ kātabbaṁ.",
  "atk-vin01a2:1015_9": "Sace attanopi natthi,",
  "atk-vin01a2:1015_10": "bhikkhācāravattena vā ñātakapavāritaṭṭhānato vā pariyesitabbaṁ.",
  "atk-vin01a2:1015_11": "Alabhantena gilānassa atthāya akataviññattiyāpi āharitvā kātabbaṁ.",
  "atk-vin01a2:1016_0": "Aparesampi pañcannaṁ kātuṁ vaṭṭati – mātu, pitu,",
  "atk-vin01a2:1016_1": "tadupaṭṭhākānaṁ,",
  "atk-vin01a2:1016_2": "attano veyyāvaccakarassa,",
  "atk-vin01a2:1016_3": "paṇḍupalāsassāti.",
  "atk-vin01a2:1016_4": "Paṇḍupalāso nāma yo pabbajjāpekkho yāva pattacīvaraṁ paṭiyādiyati tāva vihāre vasati.",
  "atk-vin01a2:1016_5": "Tesu sace mātāpitaro issarā honti,",
  "atk-vin01a2:1016_6": "na paccāsīsanti,",
  "atk-vin01a2:1016_7": "akātuṁ vaṭṭati.",
  "atk-vin01a2:1016_8": "Sace pana rajjepi ṭhitā paccāsīsanti,",
  "atk-vin01a2:1016_9": "akātuṁ na vaṭṭati.",
  "atk-vin01a2:1016_10": "Bhesajjaṁ paccāsīsantānaṁ bhesajjaṁ dātabbaṁ,",
  "atk-vin01a2:1016_11": "yojetuṁ ajānantānaṁ yojetvā dātabbaṁ.",
  "atk-vin01a2:1016_12": "Sabbesaṁ atthāya sahadhammikesu vuttanayeneva pariyesitabbaṁ.",
  "atk-vin01a2:1016_13": "Sace pana mātaraṁ vihāre ānetvā jaggati,",
  "atk-vin01a2:1016_14": "sabbaṁ parikammaṁ anāmasantena kātabbaṁ.",
  "atk-vin01a2:1016_15": "Khādanīyaṁ bhojanīyaṁ sahatthā dātabbaṁ.",
  "atk-vin01a2:1016_16": "Pitā pana yathā sāmaṇero evaṁ sahatthena nhāpanasambāhanādīni katvā upaṭṭhātabbo.",
  "atk-vin01a2:1016_17": "Ye ca mātāpitaro upaṭṭhahanti paṭijagganti,",
  "atk-vin01a2:1016_18": "tesampi evameva kātabbaṁ.",
  "atk-vin01a2:1016_19": "Veyyāvaccakaro nāma yo vetanaṁ gahetvā araññe dārūni vā chindati,",
  "atk-vin01a2:1016_20": "aññaṁ vā kiñci kammaṁ karoti,",
  "atk-vin01a2:1016_21": "tassa roge uppanne yāva ñātakā na passanti tāva bhesajjaṁ kātabbaṁ.",
  "atk-vin01a2:1016_22": "Yo pana bhikkhunissitakova hutvā sabbakammāni karoti,",
  "atk-vin01a2:1016_23": "tassa bhesajjaṁ kātabbameva.",
  "atk-vin01a2:1016_24": "Paṇḍupalāsepi sāmaṇere viya paṭipajjitabbaṁ.",
  "atk-vin01a2:1017_0": "Aparesampi dasannaṁ kātuṁ vaṭṭati –",
  "atk-vin01a2:1017_1": "jeṭṭhabhātu,",
  "atk-vin01a2:1017_2": "kaniṭṭhabhātu,",
  "atk-vin01a2:1017_3": "jeṭṭhabhaginiyā,",
  "atk-vin01a2:1017_4": "kaniṭṭhabhaginiyā,",
  "atk-vin01a2:1017_5": "cūḷamātuyā,",
  "atk-vin01a2:1017_6": "mahāmātuyā,",
  "atk-vin01a2:1017_7": "cūḷapituno,",
  "atk-vin01a2:1017_8": "mahāpituno,",
  "atk-vin01a2:1017_9": "pitucchāya,",
  "atk-vin01a2:1017_10": "mātulassāti.",
  "atk-vin01a2:1017_11": "Tesaṁ pana sabbesampi karontena tesaṁyeva santakaṁ bhesajjaṁ gahetvā kevalaṁ yojetvā dātabbaṁ.",
  "atk-vin01a2:1017_12": "Sace pana nappahonti,",
  "atk-vin01a2:1017_13": "yācanti ca “detha no, bhante,",
  "atk-vin01a2:1017_14": "tumhākaṁ paṭidassāmā”ti tāvakālikaṁ dātabbaṁ.",
  "atk-vin01a2:1017_15": "Sacepi na yācanti,",
  "atk-vin01a2:1017_16": "“amhākaṁ bhesajjaṁ atthi,",
  "atk-vin01a2:1017_17": "tāvakālikaṁ gaṇhathā”ti vatvā vā “yadā nesaṁ bhavissati tadā dassantī”ti ābhogaṁ vā katvā dātabbaṁ.",
  "atk-vin01a2:1017_18": "Sace paṭidenti,",
  "atk-vin01a2:1017_19": "gahetabbaṁ,",
  "atk-vin01a2:1017_20": "no ce denti,",
  "atk-vin01a2:1017_21": "na codetabbā.",
  "atk-vin01a2:1017_22": "Ete dasa ñātake ṭhapetvā aññesaṁ na kātabbaṁ.",
  "atk-vin01a2:1018_0": "Etesaṁ puttaparamparāya pana yāva sattamo kulaparivaṭṭo tāva cattāro paccaye āharāpentassa akataviññatti",
  "atk-vin01a2:1018_1": "vā bhesajjaṁ karontassa vejjakammaṁ vā kuladūsakāpatti vā na hoti.",
  "atk-vin01a2:1018_2": "Sace bhātujāyā bhaginisāmiko vā gilānā honti,",
  "atk-vin01a2:1018_3": "ñātakā ce,",
  "atk-vin01a2:1018_4": "tesampi vaṭṭati.",
  "atk-vin01a2:1018_5": "Aññātakā ce,",
  "atk-vin01a2:1018_6": "bhātu ca bhaginiyā ca katvā dātabbaṁ,",
  "atk-vin01a2:1018_7": "“tumhākaṁ jagganaṭṭhāne dethā”ti.",
  "atk-vin01a2:1018_8": "Atha vā tesaṁ puttānaṁ katvā dātabbaṁ,",
  "atk-vin01a2:1018_9": "“tumhākaṁ mātāpitūnaṁ dethā”ti.",
  "atk-vin01a2:1018_10": "Etenupāyena sabbapadesupi vinicchayo veditabbo.",
  "atk-vin01a2:1019_0": "Tesaṁ atthāya ca sāmaṇerehi araññato bhesajjaṁ āharāpentena ñātisāmaṇerehi vā āharāpetabbaṁ.",
  "atk-vin01a2:1019_1": "Attano atthāya vā āharāpetvā dātabbaṁ.",
  "atk-vin01a2:1019_2": "Tehipi “upajjhāyassa āharāmā”ti vattasīsena āharitabbaṁ.",
  "atk-vin01a2:1019_3": "Upajjhāyassa mātāpitaro gilānā vihāraṁ āgacchanti,",
  "atk-vin01a2:1019_4": "upajjhāyo ca disāpakkanto hoti,",
  "atk-vin01a2:1019_5": "saddhivihārikena upajjhāyassa santakaṁ bhesajjaṁ dātabbaṁ.",
  "atk-vin01a2:1019_6": "No ce atthi,",
  "atk-vin01a2:1019_7": "attano bhesajjaṁ upajjhāyassa pariccajitvā dātabbaṁ.",
  "atk-vin01a2:1019_8": "Attanopi asante vuttanayena pariyesitvā upajjhāyassa santakaṁ katvā dātabbaṁ.",
  "atk-vin01a2:1019_9": "Upajjhāyenapi saddhivihārikassa mātāpitūsu evameva paṭipajjitabbaṁ.",
  "atk-vin01a2:1019_10": "Esa nayo ācariyantevāsikesupi.",
  "atk-vin01a2:1019_11": "Aññopi yo āgantuko vā coro vā yuddhaparājito issaro vā ñātakehi pariccatto kapaṇo vā gamiyamanusso vā gilāno hutvā vihāraṁ pavisati,",
  "atk-vin01a2:1019_12": "sabbesaṁ apaccāsīsantena bhesajjaṁ kātabbaṁ.",
  "atk-vin01a2:1020_0": "Saddhaṁ kulaṁ hoti catūhi paccayehi upaṭṭhāyakaṁ bhikkhusaṅghassa mātāpituṭṭhāniyaṁ,",
  "atk-vin01a2:1020_1": "tatra ce koci gilāno hoti,",
  "atk-vin01a2:1020_2": "tassatthāya vissāsena “bhesajjaṁ katvā bhante dethā”ti vadanti,",
  "atk-vin01a2:1020_3": "neva dātabbaṁ na kātabbaṁ.",
  "atk-vin01a2:1020_4": "Atha pana kappiyaṁ ñatvā evaṁ pucchanti – “bhante,",
  "atk-vin01a2:1020_5": "asukassa nāma rogassa kiṁ bhesajjaṁ karontī”ti?",
  "atk-vin01a2:1020_6": "“Idañcidañca gahetvā karontī”ti vattuṁ vaṭṭati. “Bhante,",
  "atk-vin01a2:1020_7": "mayhaṁ mātā gilānā,",
  "atk-vin01a2:1020_8": "bhesajjaṁ tāva ācikkhathā”ti evaṁ pucchite pana na ācikkhitabbaṁ.",
  "atk-vin01a2:1020_9": "Aññamaññaṁ pana kathā kātabbā – “āvuso,",
  "atk-vin01a2:1020_10": "asukassa nāma bhikkhuno imasmiṁ roge kiṁ bhesajjaṁ kariṁsū”ti?",
  "atk-vin01a2:1020_11": "“Idañcidañca bhante”ti.",
  "atk-vin01a2:1020_12": "Taṁ sutvā itaro mātu bhesajjaṁ karoti,",
  "atk-vin01a2:1020_13": "vaṭṭateva.",
  "atk-vin01a2:1021_0": "Mahāpadumattheropi kira vasabharañño deviyā roge uppanne ekāya itthiyā āgantvā pucchito “na jānāmī”ti avatvā evameva bhikkhūhi saddhiṁ samullapesi.",
  "atk-vin01a2:1021_1": "Taṁ sutvā tassā bhesajjamakaṁsu.",
  "atk-vin01a2:1021_2": "Vūpasante ca roge ticīvarena tīhi ca kahāpaṇasatehi saddhiṁ bhesajjacaṅkoṭakaṁ pūretvā āharitvā therassa pādamūle ṭhapetvā “bhante,",
  "atk-vin01a2:1021_3": "pupphapūjaṁ karothā”ti āhaṁsu.",
  "atk-vin01a2:1021_4": "Thero “ācariyabhāgo nāmāya”nti kappiyavasena gāhāpetvā pupphapūjaṁ akāsi.",
  "atk-vin01a2:1021_5": "Evaṁ tāva bhesajje paṭipajjitabbaṁ.",
  "atk-vin01a2:1022_0": "Paritte pana “gilānassa parittaṁ karotha,",
  "atk-vin01a2:1022_1": "bhante”ti vutte na kātabbaṁ,",
  "atk-vin01a2:1022_2": "“bhaṇathā”ti vutte pana kātabbaṁ.",
  "atk-vin01a2:1022_3": "Sace pissa evaṁ hoti “manussā nāma na jānanti,",
  "atk-vin01a2:1022_4": "akayiramāne vippaṭisārino bhavissantī”ti kātabbaṁ;",
  "atk-vin01a2:1022_5": "“parittodakaṁ parittasuttaṁ katvā dethā”ti vuttena pana tesaṁyeva udakaṁ hatthena cāletvā suttaṁ parimajjetvā dātabbaṁ.",
  "atk-vin01a2:1022_6": "Sace vihārato udakaṁ attano santakaṁ vā suttaṁ deti, dukkaṭaṁ.",
  "atk-vin01a2:1022_7": "Manussā udakañca suttañca gahetvā nisīditvā “parittaṁ bhaṇathā”ti vadanti, kātabbaṁ.",
  "atk-vin01a2:1022_8": "No ce jānanti,",
  "atk-vin01a2:1022_9": "ācikkhitabbaṁ.",
  "atk-vin01a2:1022_10": "Bhikkhūnaṁ nisinnānaṁ pādesu udakaṁ ākiritvā suttañca ṭhapetvā gacchanti “parittaṁ karotha,",
  "atk-vin01a2:1022_11": "parittaṁ bhaṇathā”ti na pādā apanetabbā.",
  "atk-vin01a2:1022_12": "Manussā hi vippaṭisārino honti.",
  "atk-vin01a2:1022_13": "Antogāme gilānassatthāya vihāraṁ pesenti,",
  "atk-vin01a2:1022_14": "“parittaṁ bhaṇantū”ti bhaṇitabbaṁ.",
  "atk-vin01a2:1022_15": "Antogāme rājagehādīsu roge vā upaddave vā uppanne pakkosāpetvā bhaṇāpenti,",
  "atk-vin01a2:1022_16": "āṭānāṭiyasuttādīni bhaṇitabbāni.",
  "atk-vin01a2:1022_17": "“Āgantvā gilānassa sikkhāpadāni dentu,",
  "atk-vin01a2:1022_18": "dhammaṁ kathentu.",
  "atk-vin01a2:1022_19": "Rājantepure vā amaccagehe vā āgantvā sikkhāpadāni dentu,",
  "atk-vin01a2:1022_20": "dhammaṁ kathentū”ti pesitepi gantvā sikkhāpadāni dātabbāni,",
  "atk-vin01a2:1022_21": "dhammo kathetabbo.",
  "atk-vin01a2:1022_22": "“Matānaṁ parivāratthaṁ āgacchantū”ti pakkosanti,",
  "atk-vin01a2:1022_23": "na gantabbaṁ.",
  "atk-vin01a2:1022_24": "Sīvathikadassane asubhadassane ca maraṇassatiṁ paṭilabhissāmīti kammaṭṭhānasīsena gantuṁ vaṭṭati.",
  "atk-vin01a2:1022_25": "Evaṁ paritte paṭipajjitabbaṁ.",
  "atk-vin01a2:1023_0": "Piṇḍapāte pana –",
  "atk-vin01a2:1023_1": "anāmaṭṭhapiṇḍapāto kassa dātabbo,",
  "atk-vin01a2:1023_2": "kassa na dātabbo?",
  "atk-vin01a2:1023_3": "Mātāpitunaṁ tāva dātabbo.",
  "atk-vin01a2:1023_4": "Sacepi kahāpaṇagghanako hoti,",
  "atk-vin01a2:1023_5": "saddhādeyyavinipātanaṁ natthi.",
  "atk-vin01a2:1023_6": "Mātāpituupaṭṭhākānaṁ veyyāvaccakarassa paṇḍupalāsassāti etesampi dātabbo.",
  "atk-vin01a2:1023_7": "Tattha paṇḍupalāsassa thālake pakkhipitvāpi dātuṁ vaṭṭati.",
  "atk-vin01a2:1023_8": "Taṁ ṭhapetvā aññesaṁ āgārikānaṁ mātāpitunampi na vaṭṭati.",
  "atk-vin01a2:1023_9": "Pabbajitaparibhogo hi āgārikānaṁ cetiyaṭṭhāniyo.",
  "atk-vin01a2:1023_10": "Apica anāmaṭṭhapiṇḍapāto nāmesa sampattassa dāmarikacorassāpi issarassāpi dātabbo. Kasmā?",
  "atk-vin01a2:1023_11": "Te hi adīyamānepi “na dentī”ti āmasitvā dīyamānepi “ucchiṭṭhakaṁ dentī”ti kujjhanti.",
  "atk-vin01a2:1023_12": "Kuddhā jīvitāpi voropenti,",
  "atk-vin01a2:1023_13": "sāsanassāpi antarāyaṁ karonti.",
  "atk-vin01a2:1023_14": "Rajjaṁ patthayamānassa vicarato coranāgassa vatthu cettha kathetabbaṁ.",
  "atk-vin01a2:1023_15": "Evaṁ piṇḍapāte paṭipajjitabbaṁ.",
  "atk-vin01a2:1024_0": "Paṭisanthāro pana kassa kātabbo,",
  "atk-vin01a2:1024_1": "kassa na kātabbo?",
  "atk-vin01a2:1024_2": "Paṭisanthāro nāma vihāraṁ sampattassa yassa kassaci āgantukassa vā daliddassa vā corassa vā issarassa vā kātabboyeva. Kathaṁ?",
  "atk-vin01a2:1024_3": "Āgantukaṁ tāva khīṇaparibbayaṁ vihāraṁ sampattaṁ disvā pānīyaṁ dātabbaṁ,",
  "atk-vin01a2:1024_4": "pādamakkhanatelaṁ dātabbaṁ.",
  "atk-vin01a2:1024_5": "Kāle āgatassa yāgubhattaṁ,",
  "atk-vin01a2:1024_6": "vikāle āgatassa sace taṇḍulā atthi;",
  "atk-vin01a2:1024_7": "taṇḍulā dātabbā.",
  "atk-vin01a2:1024_8": "Avelāyaṁ sampatto “gacchāhī”ti na vattabbo.",
  "atk-vin01a2:1024_9": "Sayanaṭṭhānaṁ dātabbaṁ.",
  "atk-vin01a2:1024_10": "Sabbaṁ apaccāsīsanteneva kātabbaṁ.",
  "atk-vin01a2:1024_11": "“Manussā nāma catupaccayadāyakā evaṁ saṅgahe kayiramāne punappunaṁ pasīditvā upakāraṁ karissantī”ti cittaṁ na uppādetabbaṁ.",
  "atk-vin01a2:1024_12": "Corānaṁ pana saṅghikampi dātabbaṁ.",
  "atk-vin01a2:1025_0": "Paṭisanthārānisaṁsadīpanatthañca coranāgavatthu,",
  "atk-vin01a2:1025_1": "bhātarā saddhiṁ jambudīpagatassa mahānāgarañño vatthu,",
  "atk-vin01a2:1025_2": "piturājassa rajje catunnaṁ amaccānaṁ vatthu,",
  "atk-vin01a2:1025_3": "abhayacoravatthūti evamādīni bahūni vatthūni mahāaṭṭhakathāyaṁ vitthārato vuttāni.",
  "atk-vin01a2:1026_0": "Tatrāyaṁ ekavatthudīpanā –",
  "atk-vin01a2:1026_1": "sīhaḷadīpe kira abhayo nāma coro pañcasataparivāro ekasmiṁ ṭhāne khandhāvāraṁ bandhitvā samantā tiyojanaṁ ubbāsetvā vasati.",
  "atk-vin01a2:1026_2": "Anurādhapuravāsino kadambanadiṁ na uttaranti,",
  "atk-vin01a2:1026_3": "cetiyagirimagge janasañcāro upacchinno.",
  "atk-vin01a2:1026_4": "Athekadivasaṁ coro “cetiyagiriṁ vilumpissāmī”ti agamāsi.",
  "atk-vin01a2:1026_5": "Ārāmikā disvā dīghabhāṇakaabhayattherassa ārocesuṁ.",
  "atk-vin01a2:1026_6": "Thero “sappiphāṇitādīni atthī”ti pucchi. “Atthi,",
  "atk-vin01a2:1026_7": "bhante”ti.",
  "atk-vin01a2:1026_8": "“Corānaṁ detha,",
  "atk-vin01a2:1026_9": "taṇḍulā atthī”ti? “Atthi, bhante,",
  "atk-vin01a2:1026_10": "saṅghassatthāya āhaṭā taṇḍulā ca pattasākañca goraso cā”ti.",
  "atk-vin01a2:1026_11": "“Bhattaṁ sampādetvā corānaṁ dethā”ti.",
  "atk-vin01a2:1026_12": "Ārāmikā tathā kariṁsu.",
  "atk-vin01a2:1026_13": "Corā bhattaṁ bhuñjitvā “kenāyaṁ paṭisanthāro kato”ti pucchiṁsu.",
  "atk-vin01a2:1026_14": "“Amhākaṁ ayyena abhayattherenā”ti.",
  "atk-vin01a2:1026_15": "Corā therassa santikaṁ gantvā vanditvā āhaṁsu –",
  "atk-vin01a2:1026_16": "“mayaṁ saṅghassa ca cetiyassa ca santakaṁ acchinditvā gahessāmāti āgatā,",
  "atk-vin01a2:1026_17": "tumhākaṁ pana iminā paṭisanthārenamha pasannā,",
  "atk-vin01a2:1026_18": "ajja paṭṭhāya vihāre dhammikā rakkhā amhākaṁ āyattā hotu,",
  "atk-vin01a2:1026_19": "nāgarā āgantvā dānaṁ dentu,",
  "atk-vin01a2:1026_20": "cetiyaṁ vandantū”ti.",
  "atk-vin01a2:1026_21": "Tato paṭṭhāya ca nāgare dānaṁ dātuṁ āgacchante nadītīreyeva paccuggantvā rakkhantā vihāraṁ nenti,",
  "atk-vin01a2:1026_22": "vihārepi dānaṁ dentānaṁ rakkhaṁ katvā tiṭṭhanti.",
  "atk-vin01a2:1026_23": "Tepi bhikkhūnaṁ bhuttāvasesaṁ corānaṁ denti.",
  "atk-vin01a2:1026_24": "Gamanakālepi te corā nadītīraṁ pāpetvā nivattanti.",
  "atk-vin01a2:1027_0": "Athekadivasaṁ bhikkhusaṅghe khīyanakakathā uppannā “thero issaravatāya saṅghassa santakaṁ corānaṁ adāsī”ti.",
  "atk-vin01a2:1027_1": "Thero sannipātaṁ kārāpetvā āha –",
  "atk-vin01a2:1027_2": "“corā saṅghassa pakativaṭṭañca cetiyasantakañca acchinditvā gaṇhissāmā”ti āgamiṁsu.",
  "atk-vin01a2:1027_3": "Atha nesaṁ mayā evaṁ na harissantīti ettako nāma paṭisanthāro kato,",
  "atk-vin01a2:1027_4": "taṁ sabbampi ekato sampiṇḍetvā agghāpetha.",
  "atk-vin01a2:1027_5": "Tena kāraṇena aviluttaṁ bhaṇḍaṁ ekato sampiṇḍetvā agghāpethāti.",
  "atk-vin01a2:1027_6": "Tato sabbampi therena dinnakaṁ cetiyaghare ekaṁ varapotthakacittattharaṇaṁ na agghati.",
  "atk-vin01a2:1027_7": "Tato āhaṁsu –",
  "atk-vin01a2:1027_8": "“therena katapaṭisanthāro sukato codetuṁ vā sāretuṁ vā na labbhā,",
  "atk-vin01a2:1027_9": "gīvā vā avahāro vā natthī”ti.",
  "atk-vin01a2:1027_10": "Evaṁ mahānisaṁso paṭisanthāroti sallakkhetvā kattabbo paṇḍitena bhikkhunāti.",
  "atk-vin01a2:1028_0": "187.",
  "atk-vin01a2:1028_1": "Aṅgulipatodakavatthusmiṁ –",
  "atk-vin01a2:1028_2": "uttantoti kilamanto.",
  "atk-vin01a2:1028_3": "Anassāsakoti nirassāso.",
  "atk-vin01a2:1028_4": "Imasmiṁ pana vatthusmiṁ yāya āpattiyā bhavitabbaṁ sā “khuddakesu nidiṭṭhā”ti idha na vuttā.",
  "atk-vin01a2:1029_0": "Tadanantare vatthusmiṁ –",
  "atk-vin01a2:1029_1": "ottharitvāti akkamitvā.",
  "atk-vin01a2:1029_2": "So kira tehi ākaḍḍhiyamāno patito.",
  "atk-vin01a2:1029_3": "Eko tassa udaraṁ abhiruhitvā nisīdi.",
  "atk-vin01a2:1029_4": "Sesāpi pannarasa janā pathaviyaṁ ajjhottharitvā adūhalapāsāṇā viya migaṁ māresuṁ.",
  "atk-vin01a2:1029_5": "Yasmā pana te kammādhippāyā,",
  "atk-vin01a2:1029_6": "na maraṇādhippāyā;",
  "atk-vin01a2:1029_7": "tasmā pārājikaṁ na vuttaṁ.",
  "atk-vin01a2:1030_0": "Bhūtavejjakavatthusmiṁ –",
  "atk-vin01a2:1030_1": "yakkhaṁ māresīti bhūtavijjākapāṭhakā yakkhagahitaṁ mocetukāmā yakkhaṁ āvāhetvā muñcāti vadanti.",
  "atk-vin01a2:1030_2": "No ce muñcati,",
  "atk-vin01a2:1030_3": "piṭṭhena vā mattikāya vā rūpaṁ katvā hatthapādādīni chindanti,",
  "atk-vin01a2:1030_4": "yaṁ yaṁ tassa chijjati taṁ taṁ yakkhassa chinnameva hoti.",
  "atk-vin01a2:1030_5": "Sīse chinne yakkhopi marati.",
  "atk-vin01a2:1030_6": "Evaṁ sopi māresi;",
  "atk-vin01a2:1030_7": "tasmā thullaccayaṁ vuttaṁ.",
  "atk-vin01a2:1030_8": "Na kevalañca yakkhameva,",
  "atk-vin01a2:1030_9": "yopi hi sakkaṁ devarājaṁ māreyya,",
  "atk-vin01a2:1030_10": "sopi thullaccayameva āpajjati.",
  "atk-vin01a2:1031_0": "Vāḷayakkhavatthusmiṁ –",
  "atk-vin01a2:1031_1": "vāḷayakkhavihāranti yasmiṁ vihāre vāḷo caṇḍo yakkho vasati,",
  "atk-vin01a2:1031_2": "taṁ vihāraṁ.",
  "atk-vin01a2:1031_3": "Yo hi evarūpaṁ vihāraṁ ajānanto kevalaṁ vasanatthāya peseti, anāpatti.",
  "atk-vin01a2:1031_4": "Yo maraṇādhippāyo peseti,",
  "atk-vin01a2:1031_5": "so itarassa maraṇena pārājikaṁ,",
  "atk-vin01a2:1031_6": "amaraṇena thullaccayaṁ āpajjati.",
  "atk-vin01a2:1031_7": "Yathā ca vāḷayakkhavihāraṁ;",
  "atk-vin01a2:1031_8": "evaṁ yattha vāḷasīhabyagghādimigā vā ajagarakaṇhasappādayo dīghajātikā vā vasanti,",
  "atk-vin01a2:1031_9": "taṁ vāḷavihāraṁ pesentassāpi āpattānāpattibhedo veditabbo.",
  "atk-vin01a2:1031_10": "Ayaṁ pāḷimuttakanayo.",
  "atk-vin01a2:1031_11": "Yathā ca bhikkhuṁ vāḷayakkhavihāraṁ pesentassa;",
  "atk-vin01a2:1031_12": "evaṁ vāḷayakkhampi bhikkhusantikaṁ pesentassa āpattānāpattibhedo veditabbo.",
  "atk-vin01a2:1031_13": "Eseva nayo vāḷakantārādivatthūsupi.",
  "atk-vin01a2:1031_14": "Kevalañhettha yasmiṁ kantāre vāḷamigā vā dīghajātikā vā atthi,",
  "atk-vin01a2:1031_15": "so vāḷakantāro.",
  "atk-vin01a2:1031_16": "Yasmiṁ corā atthi,",
  "atk-vin01a2:1031_17": "so corakantāroti evaṁ padatthamattameva nānaṁ.",
  "atk-vin01a2:1031_18": "Manussaviggahapārājikañca nāmetaṁ saṇhaṁ,",
  "atk-vin01a2:1031_19": "pariyāyakathāya na muccati;",
  "atk-vin01a2:1031_20": "tasmā yo vadeyya “asukasmiṁ nāma okāse coro nisinno,",
  "atk-vin01a2:1031_21": "yo tassa sīsaṁ chinditvā āharati,",
  "atk-vin01a2:1031_22": "so rājato sakkāravisesaṁ labhatī”ti.",
  "atk-vin01a2:1031_23": "Tassa cetaṁ vacanaṁ sutvā koci naṁ gantvā māreti,",
  "atk-vin01a2:1031_24": "ayaṁ pārājiko hotīti.",
  "atk-vin01a2:1032_0": "188.Taṁ maññamānoti ādīsu so kira bhikkhu attano veribhikkhuṁ māretukāmo cintesi –",
  "atk-vin01a2:1032_1": "“imaṁ me divā mārentassa na sukaraṁ bhaveyya sotthinā gantuṁ,",
  "atk-vin01a2:1032_2": "rattiṁ naṁ māressāmī”ti sallakkhetvā rattiṁ āgamma bahūnaṁ sayitaṭṭhāne taṁ maññamāno tameva jīvitā voropesi.",
  "atk-vin01a2:1032_3": "Aparo taṁ maññamāno aññaṁ,",
  "atk-vin01a2:1032_4": "aparo aññaṁ tasseva sahāyaṁ maññamāno taṁ,",
  "atk-vin01a2:1032_5": "aparo aññaṁ tasseva sahāyaṁ maññamāno aññaṁ tassa sahāyameva jīvitā voropesi.",
  "atk-vin01a2:1032_6": "Sabbesampi pārājikameva.",
  "atk-vin01a2:1033_0": "Amanussagahitavatthūsu paṭhame vatthusmiṁ “yakkhaṁ palāpessāmī”ti pahāraṁ adāsi,",
  "atk-vin01a2:1033_1": "itaro “na dānāyaṁ virajjhituṁ samattho,",
  "atk-vin01a2:1033_2": "māressāmi na”nti.",
  "atk-vin01a2:1033_3": "Ettha ca namaraṇādhippāyassa anāpatti vuttāti.",
  "atk-vin01a2:1033_4": "Na ettakeneva amanussagahitassa pahāro dātabbo,",
  "atk-vin01a2:1033_5": "tālapaṇṇaṁ pana parittasuttaṁ vā hatthe vā pāde vā bandhitabbaṁ,",
  "atk-vin01a2:1033_6": "ratanasuttādīni parittāni bhaṇitabbāni,",
  "atk-vin01a2:1033_7": "“mā sīlavantaṁ bhikkhuṁ viheṭhehī”ti dhammakathā kātabbāti.",
  "atk-vin01a2:1033_8": "Saggakathādīni uttānatthāni.",
  "atk-vin01a2:1033_9": "Yañhettha vattabbaṁ taṁ vuttameva.",
  "atk-vin01a2:1034_0": "189.Rukkhacchedanavatthu aṭṭabandhanavatthusadisaṁ.",
  "atk-vin01a2:1034_1": "Ayaṁ pana viseso –",
  "atk-vin01a2:1034_2": "yo rukkhena otthatopi na marati,",
  "atk-vin01a2:1034_3": "sakkā ca hoti ekena passena rukkhaṁ chetvā pathaviṁ vā khanitvā nikkhamituṁ,",
  "atk-vin01a2:1034_4": "hatthe cassa vāsi vā kuṭhārī vā atthi,",
  "atk-vin01a2:1034_5": "tena api jīvitaṁ pariccajitabbaṁ,",
  "atk-vin01a2:1034_6": "na ca rukkho vā chinditabbo,",
  "atk-vin01a2:1034_7": "na pathavī vā khaṇitabbā. Kasmā?",
  "atk-vin01a2:1034_8": "Evaṁ karonto hi pācittiyaṁ āpajjati,",
  "atk-vin01a2:1034_9": "buddhassa āṇaṁ bhañjati,",
  "atk-vin01a2:1034_10": "na jīvitapariyantaṁ sīlaṁ karoti.",
  "atk-vin01a2:1034_11": "Tasmā api jīvitaṁ pariccajitabbaṁ,",
  "atk-vin01a2:1034_12": "na ca sīlanti pariggahetvā na evaṁ kātabbaṁ.",
  "atk-vin01a2:1034_13": "Aññassa pana bhikkhuno rukkhaṁ vā chinditvā pathaviṁ vā khanitvā taṁ nīharituṁ vaṭṭati.",
  "atk-vin01a2:1034_14": "Sace udukkhalayantakena rukkhaṁ pavaṭṭetvā nīharitabbo hoti,",
  "atk-vin01a2:1034_15": "taṁyeva rukkhaṁ chinditvā udukkhalaṁ gahetabbanti mahāsumatthero āha.",
  "atk-vin01a2:1034_16": "Aññampi chinditvā gahetuṁ vaṭṭatīti mahāpadumatthero.",
  "atk-vin01a2:1034_17": "Sobbhādīsu patitassāpi nisseṇiṁ bandhitvā uttāraṇe eseva nayo.",
  "atk-vin01a2:1034_18": "Attanā bhūtagāmaṁ chinditvā nisseṇī na kātabbā,",
  "atk-vin01a2:1034_19": "aññesaṁ katvā uddharituṁ vaṭṭatīti.",
  "atk-vin01a2:1035_0": "190.",
  "atk-vin01a2:1035_1": "Dāyālimpanavatthūsu –",
  "atk-vin01a2:1035_2": "dāyaṁ ālimpesunti vane aggiṁ adaṁsu.",
  "atk-vin01a2:1035_3": "Ettha pana uddissānuddissavasena pārājikānantariyathullaccayapācittivatthūnaṁ anurūpato pārājikādīni",
  "atk-vin01a2:1035_4": "akusalarāsibhāvo ca pubbe vuttanayeneva veditabbo.",
  "atk-vin01a2:1035_5": "“Allatiṇavanappagumbādayo ḍayhantū”ti ālimpentassa ca pācittiyaṁ.",
  "atk-vin01a2:1035_6": "“Dabbūpakaraṇāni vinassantū”ti ālimpentassa dukkaṭaṁ.",
  "atk-vin01a2:1035_7": "Khiḍḍādhippāyenāpi dukkaṭanti saṅkhepaṭṭhakathāyaṁ vuttaṁ.",
  "atk-vin01a2:1035_8": "“Yaṁkiñci allasukkhaṁ saindriyānindriyaṁ ḍayhatū”ti ālimpentassa vatthuvasena pārājikathullaccayapācittiyadukkaṭāni veditabbāni.",
  "atk-vin01a2:1036_0": "Paṭaggidānaṁ pana parittakaraṇañca bhagavatā anuññātaṁ,",
  "atk-vin01a2:1036_1": "tasmā araññe vanakammikehi vā dinnaṁ sayaṁ vā uṭṭhitaṁ aggiṁ āgacchantaṁ disvā “tiṇakuṭiyo mā vinassantū”ti tassa aggino paṭiaggiṁ dātuṁ vaṭṭati,",
  "atk-vin01a2:1036_2": "yena saddhiṁ āgacchanto aggi ekato hutvā nirupādāno nibbāti.",
  "atk-vin01a2:1036_3": "Parittampi kātuṁ vaṭṭati tiṇakuṭikānaṁ samantā bhūmitacchanaṁ parikhākhaṇanaṁ vā,",
  "atk-vin01a2:1036_4": "yathā āgato aggi upādānaṁ alabhitvā nibbāti.",
  "atk-vin01a2:1036_5": "Etañca sabbaṁ uṭṭhiteyeva aggismiṁ kātuṁ vaṭṭati.",
  "atk-vin01a2:1036_6": "Anuṭṭhite anupasampannehi kappiyavohārena kāretabbaṁ.",
  "atk-vin01a2:1036_7": "Udakena pana nibbāpentehi appāṇakameva udakaṁ āsiñcitabbaṁ.",
  "atk-vin01a2:1037_0": "191.Āghātanavatthusmiṁ –",
  "atk-vin01a2:1037_1": "yathā ekappahāravacane;",
  "atk-vin01a2:1037_2": "evaṁ “dvīhi pahārehī”ti ādivacanesupi pārājikaṁ veditabbaṁ.",
  "atk-vin01a2:1037_3": "“Dvīhī”ti vutte ca ekena pahārena māritepi khettameva otiṇṇattā pārājikaṁ,",
  "atk-vin01a2:1037_4": "tīhi mārite pana visaṅketaṁ.",
  "atk-vin01a2:1037_5": "Iti yathāparicchede vā paricchedabbhantare vā avisaṅketaṁ,",
  "atk-vin01a2:1037_6": "paricchedātikkame pana sabbattha visaṅketaṁ hoti,",
  "atk-vin01a2:1037_7": "āṇāpako muccati,",
  "atk-vin01a2:1037_8": "vadhakasseva doso.",
  "atk-vin01a2:1037_9": "Yathā ca pahāresu;",
  "atk-vin01a2:1037_10": "evaṁ purisesupi “eko māretū”ti vutte ekeneva mārite pārājikaṁ,",
  "atk-vin01a2:1037_11": "dvīhi mārite visaṅketaṁ.",
  "atk-vin01a2:1037_12": "“Dve mārentū”ti vutte ekena vā dvīhi vā mārite pārājikaṁ,",
  "atk-vin01a2:1037_13": "tīhi mārite visaṅketanti veditabbaṁ.",
  "atk-vin01a2:1037_14": "Eko saṅgāme vegena dhāvato purisassa sīsaṁ asinā chindati,",
  "atk-vin01a2:1037_15": "asīsakaṁ kabandhaṁ dhāvati,",
  "atk-vin01a2:1037_16": "tamañño paharitvā pātesi,",
  "atk-vin01a2:1037_17": "kassa pārājikanti vutte upaḍḍhā therā “gamanūpacchedakassā”ti āhaṁsu.",
  "atk-vin01a2:1037_18": "Ābhidhammikagodattatthero “sīsacchedakassā”ti.",
  "atk-vin01a2:1037_19": "Evarūpānipi vatthūni imassa vatthussa atthadīpane vattabbānīti.",
  "atk-vin01a2:1038_0": "192.Takkavatthusmiṁ –",
  "atk-vin01a2:1038_1": "aniyametvā “takkaṁ pāyethā”ti vutte yaṁ vā taṁ vā takkaṁ pāyetvā mārite pārājikaṁ.",
  "atk-vin01a2:1038_2": "Niyametvā pana “gotakkaṁ mahiṁsatakkaṁ ajikātakka”nti vā,",
  "atk-vin01a2:1038_3": "“sītaṁ uṇhaṁ dhūpitaṁ adhūpita”nti vā vutte yaṁ vuttaṁ,",
  "atk-vin01a2:1038_4": "tato aññaṁ pāyetvā mārite visaṅketaṁ.",
  "atk-vin01a2:1039_0": "Loṇasovīrakavatthusmiṁ–",
  "atk-vin01a2:1039_1": "loṇasovīrakaṁ nāma sabbarasābhisaṅkhataṁ ekaṁ bhesajjaṁ.",
  "atk-vin01a2:1039_2": "Taṁ kira karontā harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṁ odanaṁ",
  "atk-vin01a2:1039_3": "kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṁsakhaṇḍāni anekāni ca",
  "atk-vin01a2:1039_4": "madhuphāṇitasindhavaloṇanikaṭukādīni bhesajjāni pakkhipitvā kumbhimukhaṁ limpitvā ekaṁ vā dve vā tīṇi",
  "atk-vin01a2:1039_5": "vā saṁvaccharāni ṭhapenti,",
  "atk-vin01a2:1039_6": "taṁ paripaccitvā jamburasavaṇṇaṁ hoti.",
  "atk-vin01a2:1039_7": "Vātakāsakuṭṭhapaṇḍubhagandarādīnaṁ siniddhabhojanaṁ bhuttānañca uttarapānaṁ bhattajīraṇakabhesajjaṁ tādisaṁ natthi.",
  "atk-vin01a2:1039_8": "Taṁ panetaṁ bhikkhūnaṁ pacchābhattampi vaṭṭati,",
  "atk-vin01a2:1039_9": "gilānānaṁ pākatikameva,",
  "atk-vin01a2:1039_10": "agilānānaṁ pana udakasambhinnaṁ pānaparibhogenāti.",
  "atk-vin01a2:1040_0": "Samantapāsādikāya vinayasaṁvaṇṇanāya",
  "atk-vin01a2:1041_0": "Tatiyapārājikavaṇṇanā niṭṭhitā.",
  "atk-vin01a2:1042_0": "4. Catutthapārājikaṁ",
  "atk-vin01a2:1043_0": "Catusaccavidū satthā, catutthaṁ yaṁ pakāsayi;",
  "atk-vin01a2:1044_0": "Pārājikaṁ tassa dāni, patto saṁvaṇṇanākkamo.",
  "atk-vin01a2:1045_0": "Yasmā tasmā suviññeyyaṁ, yaṁ pubbe ca pakāsitaṁ;",
  "atk-vin01a2:1046_0": "Taṁ vajjayitvā assāpi, hoti saṁvaṇṇanā ayaṁ.",
  "atk-vin01a2:1047_0": "Vaggumudātīriyabhikkhuvatthuvaṇṇanā",
  "atk-vin01a2:1048_0": "193.Tena samayena buddho bhagavā vesāliyaṁ viharati…pe…",
  "atk-vin01a2:1048_1": "gihīnaṁ kammantaṁ adhiṭṭhemāti gihīnaṁ khettesu ceva ārāmādīsu ca kattabbakiccaṁ adhiṭṭhāma;",
  "atk-vin01a2:1048_2": "“evaṁ kātabbaṁ,",
  "atk-vin01a2:1048_3": "evaṁ na kātabba”nti ācikkhāma ceva anusāsāma cāti vuttaṁ hoti.",
  "atk-vin01a2:1048_4": "Dūteyyanti dūtakammaṁ.",
  "atk-vin01a2:1048_5": "Uttarimanussadhammassāti manusse uttiṇṇadhammassa;",
  "atk-vin01a2:1048_6": "manusse atikkamitvā brahmattaṁ vā nibbānaṁ vā pāpanakadhammassāti attho.",
  "atk-vin01a2:1048_7": "Uttarimanussānaṁ vā seṭṭhapurisānaṁ jhāyīnañca ariyānañca dhammassa.",
  "atk-vin01a2:1048_8": "Asuko bhikkhūtiādīsu attanā evaṁ mantayitvā pacchā gihīnaṁ bhāsantā “buddharakkhito nāma bhikkhu paṭhamassa jhānassa lābhī,",
  "atk-vin01a2:1048_9": "dhammarakkhito dutiyassā”ti evaṁ nāmavaseneva vaṇṇaṁ bhāsiṁsūti veditabbo.",
  "atk-vin01a2:1048_10": "Tattha esoyeva kho āvuso seyyoti kammantādhiṭṭhānaṁ dūteyyaharaṇañca bahusapattaṁ mahāsamārambhaṁ na ca samaṇasāruppaṁ.",
  "atk-vin01a2:1048_11": "Tato pana ubhayatopi eso eva seyyo pāsaṁsataro sundarataro yo amhākaṁ gihīnaṁ aññamaññassa uttarimanussadhammassa vaṇṇo bhāsito.",
  "atk-vin01a2:1048_12": "Kiṁ vuttaṁ hoti?",
  "atk-vin01a2:1048_13": "Iriyāpathaṁ saṇṭhapetvā nisinnaṁ vā caṅkamantaṁ vā pucchantānaṁ vā apucchantānaṁ vā gihīnaṁ “ayaṁ asuko",
  "atk-vin01a2:1048_14": "nāma bhikkhu paṭhamassa jhānassa lābhī”ti evamādinā nayena yo amhākaṁ aññena aññassa uttarimanussadhammassa",
  "atk-vin01a2:1048_15": "vaṇṇo bhāsito bhavissati,",
  "atk-vin01a2:1048_16": "eso eva seyyoti.",
  "atk-vin01a2:1048_17": "Anāgatasambandhe pana asati na etehi so tasmiṁ khaṇe bhāsitova yasmā na yujjati,",
  "atk-vin01a2:1048_18": "tasmā anāgatasambandhaṁ katvā “yo evaṁ bhāsito bhavissati,",
  "atk-vin01a2:1048_19": "so eva seyyo”ti evamettha attho veditabbo.",
  "atk-vin01a2:1048_20": "Lakkhaṇaṁ pana saddasatthato pariyesitabbaṁ.",
  "atk-vin01a2:1049_0": "194.Vaṇṇavā ahesunti aññoyeva nesaṁ abhinavo sarīravaṇṇo uppajji,",
  "atk-vin01a2:1049_1": "tena vaṇṇena vaṇṇavanto ahesuṁ.",
  "atk-vin01a2:1049_2": "Pīṇindriyāti pañcahi pasādehi abhiniviṭṭhokāsassa paripuṇṇattā manacchaṭṭhānaṁ indriyānaṁ amilātabhāvena pīṇindriyā.",
  "atk-vin01a2:1049_3": "Pasannamukhavaṇṇāti kiñcāpi avisesena vaṇṇavanto sarīravaṇṇato pana nesaṁ mukhavaṇṇo adhikataraṁ pasanno;",
  "atk-vin01a2:1049_4": "accho anāvilo parisuddhoti attho.",
  "atk-vin01a2:1049_5": "Vippasannachavivaṇṇāti yena ca te mahākaṇikārapupphādisadisena vaṇṇena vaṇṇavanto,",
  "atk-vin01a2:1049_6": "tādiso aññesampi manussānaṁ vaṇṇo atthi.",
  "atk-vin01a2:1049_7": "Yathā pana imesaṁ;",
  "atk-vin01a2:1049_8": "evaṁ na tesaṁ chavivaṇṇo vippasanno.",
  "atk-vin01a2:1049_9": "Tena vuttaṁ –",
  "atk-vin01a2:1049_10": "“vippasannachavivaṇṇā”ti.",
  "atk-vin01a2:1049_11": "Itiha te bhikkhū neva uddesaṁ na paripucchaṁ na kammaṭṭhānaṁ anuyuñjantā.",
  "atk-vin01a2:1049_12": "Atha kho kuhakatāya abhūtaguṇasaṁvaṇṇanāya laddhāni paṇītabhojanāni bhuñjitvā yathāsukhaṁ niddārāmataṁ",
  "atk-vin01a2:1049_13": "saṅgaṇikārāmatañca anuyuñjantā imaṁ sarīrasobhaṁ pāpuṇiṁsu,",
  "atk-vin01a2:1049_14": "yathā taṁ bālā bhantamigappaṭibhāgāti.",
  "atk-vin01a2:1050_0": "Vaggumudātīriyāti vaggumudātīravāsino.",
  "atk-vin01a2:1050_1": "Kacci bhikkhave khamanīyanti bhikkhave kacci tumhākaṁ idaṁ catucakkaṁ navadvāraṁ sarīrayantaṁ khamanīyaṁ",
  "atk-vin01a2:1050_2": "sakkā khamituṁ sahituṁ pariharituṁ na kiñci dukkhaṁ uppādetīti.",
  "atk-vin01a2:1050_3": "Kacci yāpanīyanti kacci sabbakiccesu yāpetuṁ gametuṁ sakkā,",
  "atk-vin01a2:1050_4": "na kiñci antarāyaṁ dassetīti.",
  "atk-vin01a2:1050_5": "Kucchi parikantoti kucchi parikantito varaṁ bhaveyya;",
  "atk-vin01a2:1050_6": "“parikatto”tipi pāṭho yujjati.",
  "atk-vin01a2:1050_7": "Evaṁ vaggumudātīriye anekapariyāyena vigarahitvā idāni yasmā tehi katakammaṁ corakammaṁ hoti,",
  "atk-vin01a2:1050_8": "tasmā āyatiṁ aññesampi evarūpassa kammassa akaraṇatthaṁ atha kho bhagavā bhikkhū āmantesi.",
  "atk-vin01a2:1051_0": "195.",
  "atk-vin01a2:1051_1": "Āmantetvā ca pana “pañcime bhikkhave mahācorā”tiādimāha.",
  "atk-vin01a2:1051_2": "Tattha santo saṁvijjamānāti atthi ceva upalabbhanti cāti vuttaṁ hoti.",
  "atk-vin01a2:1051_3": "Idhāti imasmiṁ sattaloke.",
  "atk-vin01a2:1051_4": "Evaṁ hotīti evaṁ pubbabhāge icchā uppajjati.",
  "atk-vin01a2:1051_5": "Kudāssu nāmāhanti ettha suiti nipāto;",
  "atk-vin01a2:1051_6": "kudā nāmāti attho.",
  "atk-vin01a2:1051_7": "So aparena samayenāti so pubbabhāge evaṁ cintetvā anukkamena parisaṁ vaḍḍhento panthadūhanakammaṁ paccantimagāmavilopanti",
  "atk-vin01a2:1051_8": "evamādīni katvā vepullappattapariso hutvā gāmepi agāme,",
  "atk-vin01a2:1051_9": "janapadepi ajanapade karonto hananto ghātento chindanto chedāpento pacanto pācento.",
  "atk-vin01a2:1052_0": "Iti bāhirakamahācoraṁ dassetvā tena sadise sāsane pañca mahācore dassetuṁ “evameva kho”tiādimāha.",
  "atk-vin01a2:1052_1": "Tattha pāpabhikkhunoti aññesu ṭhānesu mūlacchinno pārājikappatto “pāpabhikkhū”ti vuccati.",
  "atk-vin01a2:1052_2": "Idha pana pārājikaṁ anāpanno icchācāre ṭhito khuddānukhuddakāni sikkhāpadāni madditvā vicaranto “pāpabhikkhū”ti adhippeto.",
  "atk-vin01a2:1052_3": "Tassāpi bāhirakacorassa viya pubbabhāge evaṁ hoti –",
  "atk-vin01a2:1052_4": "“kudāssu nāmāhaṁ…pe…",
  "atk-vin01a2:1052_5": "parikkhārāna”nti.",
  "atk-vin01a2:1052_6": "Tattha sakkatoti sakkārappatto.",
  "atk-vin01a2:1052_7": "Garukatoti garukārappatto.",
  "atk-vin01a2:1052_8": "Mānitoti manasā piyāyito.",
  "atk-vin01a2:1052_9": "Pūjitoti catupaccayābhihārapūjāya pūjito.",
  "atk-vin01a2:1052_10": "Apacitoti apacitippatto.",
  "atk-vin01a2:1052_11": "Tattha yassa cattāro paccaye sakkaritvā suṭṭhu abhisaṅkhate paṇītapaṇīte katvā denti,",
  "atk-vin01a2:1052_12": "so sakkato.",
  "atk-vin01a2:1052_13": "Yasmiṁ garubhāvaṁ paccupetvā denti,",
  "atk-vin01a2:1052_14": "so garukato.",
  "atk-vin01a2:1052_15": "Yaṁ manasā piyāyanti,",
  "atk-vin01a2:1052_16": "so mānito.",
  "atk-vin01a2:1052_17": "Yassa sabbampetaṁ karonti,",
  "atk-vin01a2:1052_18": "so pūjito.",
  "atk-vin01a2:1052_19": "Yassa abhivādanapaccuṭṭhānaañjalikammādivasena paramanipaccakāraṁ karonti,",
  "atk-vin01a2:1052_20": "so apacito.",
  "atk-vin01a2:1052_21": "Imassa ca pana sabbampi imaṁ lokāmisaṁ patthayamānassa evaṁ hoti.",
  "atk-vin01a2:1053_0": "So aparena samayenāti so pubbabhāge evaṁ cintetvā anukkamena sikkhāya atibbagārave uddhate unnaḷe capale",
  "atk-vin01a2:1053_1": "mukhare vikiṇṇavāce muṭṭhassatī asampajāne pākatindriye ācariyupajjhāyehi pariccattake lābhagaruke pāpabhikkhū",
  "atk-vin01a2:1053_2": "saṅgaṇhitvā iriyāpathasaṇṭhapanādīni kuhakavattāni sikkhāpetvā “ayaṁ thero asukasmiṁ nāma senāsane vassaṁ",
  "atk-vin01a2:1053_3": "upagamma vattapaṭipattiṁ pūrayamāno vassaṁ vasitvā niggato”ti lokasammatasenāsanasaṁvaṇṇanādīhi upāyehi",
  "atk-vin01a2:1053_4": "lokaṁ paripācetuṁ paṭibalehi jātakādīsu kataparicayehi sarasampannehi pāpabhikkhūhi saṁvaṇṇiyamānaguṇo",
  "atk-vin01a2:1053_5": "hutvā satena vā sahassena vā parivuto…pe…",
  "atk-vin01a2:1053_6": "bhesajjaparikkhārānaṁ.",
  "atk-vin01a2:1053_7": "Ayaṁ bhikkhave paṭhamo mahācoroti ayaṁ sandhicchedādicorako viya na ekaṁ kulaṁ na dve,",
  "atk-vin01a2:1053_8": "atha kho mahājanaṁ vañcetvā catupaccayagahaṇato “paṭhamo mahācoro”ti veditabbo.",
  "atk-vin01a2:1053_9": "Ye pana suttantikā vā ābhidhammikā vā vinayadharā vā bhikkhū bhikkhācāre asampajjamāne pāḷiṁ vācentā",
  "atk-vin01a2:1053_10": "aṭṭhakathaṁ kathentā anumodanāya dhammakathāya iriyāpathasampattiyā ca lokaṁ pasādentā janapadacārikaṁ",
  "atk-vin01a2:1053_11": "caranti sakkatā garukatā mānitā pūjitā apacitā,",
  "atk-vin01a2:1053_12": "te “tantipaveṇighaṭanakā sāsanajotakā”ti veditabbā.",
  "atk-vin01a2:1054_0": "Tathāgatappaveditanti tathāgatena paṭividdhaṁ paccakkhakataṁ jānāpitaṁ vā.",
  "atk-vin01a2:1054_1": "Attano dahatīti parisamajjhe pāḷiñca aṭṭhakathañca saṁsanditvā madhurena sarena pasādanīyaṁ suttantaṁ",
  "atk-vin01a2:1054_2": "kathetvā dhammakathāvasena acchariyabbhutajātena viññūjanena “aho, bhante,",
  "atk-vin01a2:1054_3": "pāḷi ca aṭṭhakathā ca suparisuddhā,",
  "atk-vin01a2:1054_4": "kassa santike uggaṇhitthā”ti pucchito “ko amhādise uggahāpetuṁ samattho”ti ācariyaṁ anuddisitvā attanā",
  "atk-vin01a2:1054_5": "paṭividdhaṁ sayambhuñāṇādhigataṁ dhammavinayaṁ pavedeti.",
  "atk-vin01a2:1054_6": "Ayaṁ tathāgatena satasahassakappādhikāni cattāri asaṅkheyyāni pāramiyo pūretvā kicchena kasirena paṭividdhadhammatthenako dutiyo mahācoro.",
  "atk-vin01a2:1055_0": "Suddhaṁ brahmacārinti khīṇāsavabhikkhuṁ.",
  "atk-vin01a2:1055_1": "Parisuddhaṁ brahmacariyaṁ carantanti nirupakkilesaṁ seṭṭhacariyaṁ carantaṁ;",
  "atk-vin01a2:1055_2": "aññampi vā anāgāmiṁ ādiṁ katvā yāva sīlavantaṁ puthujjanaṁ avippaṭisārādivatthukaṁ parisuddhaṁ brahmacariyaṁ carantaṁ.",
  "atk-vin01a2:1055_3": "Amūlakena abrahmacariyena anuddhaṁsetīti tasmiṁ puggale avijjamānena antimavatthunā anuvadati codeti;",
  "atk-vin01a2:1055_4": "ayaṁ vijjamānaguṇamakkhī ariyaguṇatthenako tatiyo mahācoro.",
  "atk-vin01a2:1056_0": "Garubhaṇḍāni garuparikkhārānīti yathā adinnādāne “caturo janā saṁvidhāya garubhaṇḍaṁ avāharu”nti ettha pañcamāsakagghanakaṁ “garubhaṇḍa”nti vuccati,",
  "atk-vin01a2:1056_1": "idha pana na evaṁ.",
  "atk-vin01a2:1056_2": "Atha kho “pañcimāni,",
  "atk-vin01a2:1056_3": "bhikkhave,",
  "atk-vin01a2:1056_4": "avissajjiyāni na vissajjetabbāni saṅghena vā gaṇena vā puggalena vā.",
  "atk-vin01a2:1056_5": "Vissajjitānipi avissajjitāni honti.",
  "atk-vin01a2:1056_6": "Yo vissajjeyya,",
  "atk-vin01a2:1056_7": "āpatti thullaccayassa.",
  "atk-vin01a2:1056_8": "Katamāni pañca? Ārāmo,",
  "atk-vin01a2:1056_9": "ārāmavatthu…pe…",
  "atk-vin01a2:1056_10": "dārubhaṇḍaṁ,",
  "atk-vin01a2:1056_11": "mattikābhaṇḍa”nti vacanato avissajjitabbattā garubhaṇḍāni.",
  "atk-vin01a2:1056_12": "“Pañcimāni,",
  "atk-vin01a2:1056_13": "bhikkhave,",
  "atk-vin01a2:1056_14": "avebhaṅgiyāni na vibhajitabbāni saṅghena vā gaṇena vā puggalena vā.",
  "atk-vin01a2:1056_15": "Vibhattānipi avibhattāni honti.",
  "atk-vin01a2:1056_16": "Yo vibhajeyya,",
  "atk-vin01a2:1056_17": "āpatti thullaccayassa.",
  "atk-vin01a2:1056_18": "Katamāni pañca? Ārāmo,",
  "atk-vin01a2:1056_19": "ārāmavatthu…pe…",
  "atk-vin01a2:1056_20": "dārubhaṇḍaṁ,",
  "atk-vin01a2:1056_21": "mattikābhaṇḍa”nti vacanato avebhaṅgiyattā sādhāraṇaparikkhārabhāvena garuparikkhārāni.",
  "atk-vin01a2:1056_22": "Ārāmo ārāmavatthūtiādīsu yaṁ vattabbaṁ taṁ sabbaṁ “pañcimāni,",
  "atk-vin01a2:1056_23": "bhikkhave,",
  "atk-vin01a2:1056_24": "avissajjiyānī”ti khandhake āgatasuttavaṇṇanāyameva bhaṇissāma.",
  "atk-vin01a2:1056_25": "Tehi gihī saṅgaṇhātīti tāni datvā datvā gihīṁ saṅgaṇhāti anuggaṇhāti.",
  "atk-vin01a2:1056_26": "Upalāpetīti “aho amhākaṁ ayyo”ti evaṁ lapanake anubandhanake sasnehe karoti.",
  "atk-vin01a2:1056_27": "Ayaṁ avissajjiyaṁ avebhaṅgiyañca garuparikkhāraṁ tathābhāvato thenetvā gihi saṅgaṇhanako catuttho mahācoro.",
  "atk-vin01a2:1056_28": "So ca panāyaṁ imaṁ garubhaṇḍaṁ kulasaṅgaṇhanatthaṁ vissajjento kuladūsakadukkaṭaṁ āpajjati.",
  "atk-vin01a2:1056_29": "Pabbājanīyakammāraho ca hoti.",
  "atk-vin01a2:1056_30": "Bhikkhusaṅghaṁ abhibhavitvā issaravatāya vissajjento thullaccayaṁ āpajjati.",
  "atk-vin01a2:1056_31": "Theyyacittena vissajjento bhaṇḍaṁ agghāpetvā kāretabboti.",
  "atk-vin01a2:1057_0": "Ayaṁ aggo mahācoroti ayaṁ imesaṁ corānaṁ jeṭṭhacoro;",
  "atk-vin01a2:1057_1": "iminā sadiso coro nāma natthi,",
  "atk-vin01a2:1057_2": "yo pañcindriyaggahaṇātītaṁ atisaṇhasukhumaṁ lokuttaradhammaṁ theneti.",
  "atk-vin01a2:1057_3": "Kiṁ pana sakkā lokuttaradhammo hiraññasuvaṇṇādīni viya vañcetvā thenetvā gahetunti? Na sakkā,",
  "atk-vin01a2:1057_4": "tenevāha –",
  "atk-vin01a2:1057_5": "“yo asantaṁ abhūtaṁ uttarimanussadhammaṁ ullapatī”ti.",
  "atk-vin01a2:1057_6": "Ayañhi attani asantaṁ taṁ dhammaṁ kevalaṁ “atthi mayhaṁ eso”ti ullapati,",
  "atk-vin01a2:1057_7": "na pana sakkoti ṭhānā cāvetuṁ,",
  "atk-vin01a2:1057_8": "attani vā saṁvijjamānaṁ kātuṁ.",
  "atk-vin01a2:1057_9": "Atha kasmā coroti vuttoti?",
  "atk-vin01a2:1057_10": "Yasmā taṁ ullapitvā asantasambhāvanāya uppanne paccaye gaṇhāti.",
  "atk-vin01a2:1057_11": "Evañhi gaṇhatā te paccayā sukhumena upāyena vañcetvā thenetvā gahitā honti.",
  "atk-vin01a2:1057_12": "Tenevāha –",
  "atk-vin01a2:1057_13": "“taṁ kissa hetu?",
  "atk-vin01a2:1057_14": "Theyyāya vo bhikkhave raṭṭhapiṇḍo bhutto”ti.",
  "atk-vin01a2:1057_15": "Ayañhi ettha attho –",
  "atk-vin01a2:1057_16": "yaṁ avocumha –",
  "atk-vin01a2:1057_17": "“ayaṁ aggo mahācoro,",
  "atk-vin01a2:1057_18": "yo asantaṁ abhūtaṁ uttarimanussadhammaṁ ullapatī”ti.",
  "atk-vin01a2:1057_19": "Taṁ kissa hetūti kena kāraṇena etaṁ avocumhāti ce.",
  "atk-vin01a2:1057_20": "“Theyyāya vo bhikkhave raṭṭhapiṇḍo bhutto”ti bhikkhave yasmā so tena raṭṭhapiṇḍo theyyāya theyyacittena bhutto hoti.",
  "atk-vin01a2:1057_21": "Ettha hi vokāro “ye hi vo ariyā araññavanapatthānī”tiādīsu viya padapūraṇamatte nipāto.",
  "atk-vin01a2:1057_22": "Tasmā “tumhehi bhutto”ti evamassa attho na daṭṭhabbo.",
  "atk-vin01a2:1058_0": "Idāni tamevatthaṁ gāthāhi vibhūtataraṁ karonto “aññathā santa”ntiādimāha.",
  "atk-vin01a2:1058_1": "Tattha aññathā santanti aparisuddhakāyasamācārādikena aññenākārena santaṁ.",
  "atk-vin01a2:1058_2": "Aññathā yo pavedayeti parisuddhakāyasamācārādikena aññena ākārena yo pavedeyya.",
  "atk-vin01a2:1058_3": "“Paramaparisuddho ahaṁ,",
  "atk-vin01a2:1058_4": "atthi me abbhantare lokuttaradhammo”ti evaṁ jānāpeyya.",
  "atk-vin01a2:1058_5": "Pavedetvā ca pana tāya pavedanāya uppannaṁ bhojanaṁ arahā viya bhuñjati.",
  "atk-vin01a2:1058_6": "Nikacca kitavasseva bhuttaṁ theyyena tassa tanti nikaccāti vañcetvā aññathā santaṁ aññathā dassetvā.",
  "atk-vin01a2:1058_7": "Agumbaagacchabhūtameva sākhāpalāsapallavādicchādanena gumbamiva gacchamiva ca attānaṁ dassetvā.",
  "atk-vin01a2:1058_8": "Kitavassevāti vañcakassa kerāṭikassa gumbagacchasaññāya araññe āgatāgate sakuṇe gahetvā jīvitakappakassa sākuṇikasseva.",
  "atk-vin01a2:1058_9": "Bhuttaṁ theyyena tassa tanti tassāpi anarahantasseva sato arahantabhāvaṁ dassetvā laddhabhojanaṁ bhuñjato;",
  "atk-vin01a2:1058_10": "yaṁ taṁ bhuttaṁ taṁ yathā sākuṇikakitavassa nikacca vañcetvā sakuṇaggahaṇaṁ,",
  "atk-vin01a2:1058_11": "evaṁ manusse vañcetvā laddhassa bhojanassa bhuttattā theyyena bhuttaṁ nāma hoti.",
  "atk-vin01a2:1059_0": "Imaṁ pana atthavasaṁ ajānantā ye evaṁ bhuñjanti,",
  "atk-vin01a2:1059_1": "kāsāvakaṇṭhā…pe…",
  "atk-vin01a2:1059_2": "nirayaṁ te upapajjare kāsāvakaṇṭhāti kāsāvena veṭhitakaṇṭhā.",
  "atk-vin01a2:1059_3": "Ettakameva ariyaddhajadhāraṇamattaṁ,",
  "atk-vin01a2:1059_4": "sesaṁ sāmaññaṁ natthīti vuttaṁ hoti.",
  "atk-vin01a2:1059_5": "“Bhavissanti kho panānanda anāgatamaddhānaṁ gotrabhuno kāsāvakaṇṭhā”ti evaṁ vuttadussīlānaṁ etaṁ adhivacanaṁ.",
  "atk-vin01a2:1059_6": "Pāpadhammāti lāmakadhammā.",
  "atk-vin01a2:1059_7": "Asaññatāti kāyādīhi asaññatā.",
  "atk-vin01a2:1059_8": "Pāpāti lāmakapuggalā.",
  "atk-vin01a2:1059_9": "Pāpehi kammehīti tehi karaṇakāle ādīnavaṁ adisvā katehi paravañcanādīhi pāpakammehi.",
  "atk-vin01a2:1059_10": "Nirayaṁ te upapajjareti nirassādaṁ duggatiṁ te upapajjanti;",
  "atk-vin01a2:1059_11": "tasmā seyyo ayoguḷoti gāthā.",
  "atk-vin01a2:1059_12": "Tassattho –",
  "atk-vin01a2:1059_13": "sacāyaṁ dussīlo asaññato icchācāre ṭhito kuhanāya lokaṁ vañcako puggalo tattaṁ aggisikhūpamaṁ ayoguḷaṁ bhuñjeyya ajjhohareyya,",
  "atk-vin01a2:1059_14": "tassa yañcetaṁ raṭṭhapiṇḍaṁ bhuñjeyya,",
  "atk-vin01a2:1059_15": "yañcetaṁ ayoguḷaṁ,",
  "atk-vin01a2:1059_16": "tesu dvīsu ayoguḷova bhutto seyyo sundarataro paṇītataro ca bhaveyya,",
  "atk-vin01a2:1059_17": "na hi ayoguḷassa bhuttattā samparāye sabbaññutañāṇenāpi dujjānaparicchedaṁ dukkhaṁ anubhavati.",
  "atk-vin01a2:1059_18": "Evaṁ paṭiladdhassa pana tassa raṭṭhapiṇḍassa bhuttattā samparāye vuttappakāraṁ dukkhaṁ anubhoti,",
  "atk-vin01a2:1059_19": "ayañhi koṭippatto micchājīvoti.",
  "atk-vin01a2:1060_0": "Evaṁ pāpakiriyāya anādīnavadassāvīnaṁ ādīnavaṁ dassetvā “atha kho bhagavā vaggumudātīriye bhikkhū anekapariyāyena",
  "atk-vin01a2:1060_1": "vigarahitvā dubbharatāya dupposatāya…pe…",
  "atk-vin01a2:1060_2": "imaṁ sikkhāpadaṁ uddiseyyāthā”ti ca vatvā catutthapārājikaṁ paññapento “yo pana bhikkhu anabhijāna”nti ādimāha.",
  "atk-vin01a2:1061_0": "Evaṁ mūlacchejjavasena daḷhaṁ katvā catutthapārājike paññatte aparampi anuppaññattatthāya adhimānavatthu udapādi.",
  "atk-vin01a2:1061_1": "Tassuppattidīpanatthaṁ etaṁ vuttaṁ –",
  "atk-vin01a2:1061_2": "“evañcidaṁ bhagavatā bhikkhūnaṁ sikkhāpadaṁ paññattaṁ hotī”ti.",
  "atk-vin01a2:1062_0": "Adhimānavatthuvaṇṇanā",
  "atk-vin01a2:1063_0": "196.",
  "atk-vin01a2:1063_1": "Tattha adiṭṭhe diṭṭhasaññinoti arahatte ñāṇacakkhunā adiṭṭheyeva “diṭṭhaṁ amhehi arahatta”nti diṭṭhasaññino hutvā.",
  "atk-vin01a2:1063_2": "Esa nayo appattādīsu.",
  "atk-vin01a2:1063_3": "Ayaṁ pana viseso –",
  "atk-vin01a2:1063_4": "appatteti attano santāne uppattivasena appatte.",
  "atk-vin01a2:1063_5": "Anadhigateti maggabhāvanāya anadhigate;",
  "atk-vin01a2:1063_6": "appaṭiladdhetipi attho.",
  "atk-vin01a2:1063_7": "Asacchikateti appaṭividdhe paccavekkhaṇavasena vā appaccakkhakate.",
  "atk-vin01a2:1063_8": "Adhimānenāti adhigatamānena;",
  "atk-vin01a2:1063_9": "“adhigatā maya”nti evaṁ uppannamānenāti attho,",
  "atk-vin01a2:1063_10": "adhikamānena vā thaddhamānenāti attho.",
  "atk-vin01a2:1063_11": "Aññaṁ byākariṁsūti arahattaṁ byākariṁsu;",
  "atk-vin01a2:1063_12": "“pattaṁ āvuso amhehi arahattaṁ,",
  "atk-vin01a2:1063_13": "kataṁ karaṇīya”nti bhikkhūnaṁ ārocesuṁ.",
  "atk-vin01a2:1063_14": "Tesaṁ maggena appahīnakilesattā kevalaṁ samathavipassanābalena vikkhambhitakilesānaṁ aparena samayena tathārūpapaccayasamāyoge rāgāya cittaṁ namati;",
  "atk-vin01a2:1063_15": "rāgatthāya namatīti attho.",
  "atk-vin01a2:1063_16": "Esa nayo itaresu.",
  "atk-vin01a2:1064_0": "Tañcakho etaṁ abbohārikanti tañca kho etaṁ tesaṁ aññabyākaraṇaṁ abbohārikaṁ āpattipaññāpane vohāraṁ na gacchati;",
  "atk-vin01a2:1064_1": "āpattiyā aṅgaṁ na hotīti attho.",
  "atk-vin01a2:1065_0": "Kassa panāyaṁ adhimāno uppajjati,",
  "atk-vin01a2:1065_1": "kassa nuppajjatīti?",
  "atk-vin01a2:1065_2": "Ariyasāvakassa tāva nuppajjati so hi maggaphalanibbānapahīnakilesaavasiṭṭhakilesapaccavekkhaṇena sañjātasomanasso ariyaguṇapaṭivedhe nikkaṅkho.",
  "atk-vin01a2:1065_3": "Tasmā sotāpannādīnaṁ “ahaṁ sakadāgāmī”tiādivasena adhimāno nuppajjati.",
  "atk-vin01a2:1065_4": "Dussīlassa nuppajjati,",
  "atk-vin01a2:1065_5": "so hi ariyaguṇādhigame nirāsova.",
  "atk-vin01a2:1065_6": "Sīlavatopi pariccattakammaṭṭhānassa niddārāmatādimanuyuttassa nuppajjati.",
  "atk-vin01a2:1065_7": "Suparisuddhasīlassa pana kammaṭṭhāne appamattassa nāmarūpaṁ vavatthapetvā paccayapariggahena vitiṇṇakaṅkhassa",
  "atk-vin01a2:1065_8": "tilakkhaṇaṁ āropetvā saṅkhāre sammasantassa āraddhavipassakassa uppajjati,",
  "atk-vin01a2:1065_9": "uppanno ca suddhasamathalābhiṁ vā suddhavipassanālābhiṁ vā antarā ṭhapeti,",
  "atk-vin01a2:1065_10": "so hi dasapi vīsatipi tiṁsampi vassāni kilesasamudācāraṁ apassitvā “ahaṁ sotāpanno”ti vā “sakadāgāmī”ti vā “anāgāmī”ti vā maññati.",
  "atk-vin01a2:1065_11": "Samathavipassanālābhiṁ pana arahatteyeva ṭhapeti.",
  "atk-vin01a2:1065_12": "Tassa hi samādhibalena kilesā vikkhambhitā,",
  "atk-vin01a2:1065_13": "vipassanābalena saṅkhārā supariggahitā,",
  "atk-vin01a2:1065_14": "tasmā saṭṭhimpi vassāni asītimpi vassāni vassasatampi kilesā na samudācaranti,",
  "atk-vin01a2:1065_15": "khīṇāsavasseva cittacāro hoti.",
  "atk-vin01a2:1065_16": "So evaṁ dīgharattaṁ kilesasamudācāraṁ apassanto antarā aṭhatvāva “arahā aha”nti maññatīti.",
  "atk-vin01a2:1066_0": "Savibhaṅgasikkhāpadavaṇṇanā",
  "atk-vin01a2:1067_0": "197.Anabhijānanti na abhijānaṁ.",
  "atk-vin01a2:1067_1": "Yasmā panāyaṁ anabhijānaṁ samudācarati,",
  "atk-vin01a2:1067_2": "svassa santāne anuppanno ñāṇena ca asacchikatoti abhūto hoti.",
  "atk-vin01a2:1067_3": "Tenassa padabhājane “asantaṁ abhūtaṁ asaṁvijjamāna”nti vatvā “ajānanto apassanto”ti vuttaṁ.",
  "atk-vin01a2:1068_0": "Uttarimanussadhammanti uttarimanussānaṁ jhāyīnañceva ariyānañca dhammaṁ.",
  "atk-vin01a2:1068_1": "Attupanāyikanti attani taṁ upaneti,",
  "atk-vin01a2:1068_2": "attānaṁ vā tattha upanetīti attupanāyiko,",
  "atk-vin01a2:1068_3": "taṁ attupanāyikaṁ;",
  "atk-vin01a2:1068_4": "evaṁ katvā samudācareyyāti sambandho.",
  "atk-vin01a2:1068_5": "Padabhājane pana yasmā uttarimanussadhammo nāma jhānaṁ vimokkhaṁ samādhi samāpatti ñāṇadassanaṁ…pe…",
  "atk-vin01a2:1068_6": "suññāgāre abhiratīti evaṁ jhānādayo anekadhammā vuttā.",
  "atk-vin01a2:1068_7": "Tasmā tesaṁ sabbesaṁ vasena attupanāyikabhāvaṁ dassento “te vā kusale dhamme attani upanetī”ti bahuvacananiddesaṁ akāsi.",
  "atk-vin01a2:1068_8": "Tattha “ete dhammā mayi sandissantī”ti samudācaranto attani upaneti.",
  "atk-vin01a2:1068_9": "“Ahaṁ etesu sandissāmī”ti samudācaranto attānaṁ tesu upanetīti veditabbo.",
  "atk-vin01a2:1069_0": "Alamariyañāṇadassananti ettha lokiyalokuttarā paññā jānanaṭṭhena ñāṇaṁ,",
  "atk-vin01a2:1069_1": "cakkhunā diṭṭhamiva dhammaṁ paccakkhakaraṇato dassanaṭṭhena dassananti ñāṇadassanaṁ.",
  "atk-vin01a2:1069_2": "Ariyaṁ visuddhaṁ uttamaṁ ñāṇadassananti ariyañāṇadassanaṁ.",
  "atk-vin01a2:1069_3": "Alaṁ pariyattaṁ kilesaviddhaṁsanasamatthaṁ ariyañāṇadassanamettha,",
  "atk-vin01a2:1069_4": "jhānādibhede uttarimanussadhamme alaṁ vā ariyañāṇadassanamassāti alamariyañāṇadassano,",
  "atk-vin01a2:1069_5": "taṁ alamariyañāṇadassanaṁ uttarimanussadhammanti evaṁ padatthasambandho veditabbo.",
  "atk-vin01a2:1069_6": "Tattha yena ñāṇadassanena so alamariyañāṇadassanoti vuccati.",
  "atk-vin01a2:1069_7": "Tadeva dassetuṁ “ñāṇanti tisso vijjā,",
  "atk-vin01a2:1069_8": "dassananti yaṁ ñāṇaṁ taṁ dassanaṁ;",
  "atk-vin01a2:1069_9": "yaṁ dassanaṁ taṁ ñāṇa”nti vijjāsīsena padabhājanaṁ vuttaṁ.",
  "atk-vin01a2:1069_10": "Mahaggatalokuttarā panettha sabbāpi paññā “ñāṇa”nti veditabbā.",
  "atk-vin01a2:1070_0": "Samudācareyyāti vuttappakārametaṁ uttarimanussadhammaṁ attupanāyikaṁ katvā āroceyya.",
  "atk-vin01a2:1070_1": "Itthiyā vātiādi pana ārocetabbapuggalanidassanaṁ.",
  "atk-vin01a2:1070_2": "Etesañhi ārocite ārocitaṁ hoti na devamārabrahmānaṁ,",
  "atk-vin01a2:1070_3": "nāpi petayakkhatiracchānagatānanti.",
  "atk-vin01a2:1070_4": "Iti jānāmi iti passāmīti samudācaraṇākāranidassanametaṁ.",
  "atk-vin01a2:1070_5": "Padabhājane panassa “jānāmahaṁ ete dhamme,",
  "atk-vin01a2:1070_6": "passāmahaṁ ete dhamme”ti idaṁ tesu jhānādīsu dhammesu jānanapassanānaṁ pavattidīpanaṁ,",
  "atk-vin01a2:1070_7": "“atthi ca me ete dhammā”tiādi attupanāyikabhāvadīpanaṁ.",
  "atk-vin01a2:1071_0": "198.Tato aparena samayenāti āpattipaṭijānanasamayadassanametaṁ.",
  "atk-vin01a2:1071_1": "Ayaṁ pana ārocitakkhaṇeyeva pārājikaṁ āpajjati.",
  "atk-vin01a2:1071_2": "Āpattiṁ pana āpanno yasmā parena codito vā acodito vā paṭijānāti;",
  "atk-vin01a2:1071_3": "tasmā “samanuggāhiyamāno vā asamanuggāhiyamāno vā”ti vuttaṁ.",
  "atk-vin01a2:1072_0": "Tattha samanuggāhiyamāne tāva –",
  "atk-vin01a2:1072_1": "kiṁ te adhigatanti adhigamapucchā;",
  "atk-vin01a2:1072_2": "jhānavimokkhādīsu,",
  "atk-vin01a2:1072_3": "sotāpattimaggādīsu vā kiṁ tayā adhigatanti.",
  "atk-vin01a2:1072_4": "Kinti te adhigatanti upāyapucchā.",
  "atk-vin01a2:1072_5": "Ayañhi etthādhippāyo –",
  "atk-vin01a2:1072_6": "kiṁ tayā aniccalakkhaṇaṁ dhuraṁ katvā adhigataṁ,",
  "atk-vin01a2:1072_7": "dukkhānattalakkhaṇesu aññataraṁ vā?",
  "atk-vin01a2:1072_8": "Kiṁ vā samādhivasena abhinivisitvā,",
  "atk-vin01a2:1072_9": "udāhu vipassanāvasena?",
  "atk-vin01a2:1072_10": "Tathā kiṁ rūpe abhinivisitvā,",
  "atk-vin01a2:1072_11": "udāhu arūpe?",
  "atk-vin01a2:1072_12": "Kiṁ vā ajjhattaṁ abhinivisitvā,",
  "atk-vin01a2:1072_13": "udāhu bahiddhāti?",
  "atk-vin01a2:1072_14": "Kadā te adhigatanti kālapucchā.",
  "atk-vin01a2:1072_15": "Pubbaṇhamajjhanhikādīsu katarasmiṁ kāleti vuttaṁ hoti?",
  "atk-vin01a2:1072_16": "Kattha te adhigatanti okāsapucchā.",
  "atk-vin01a2:1072_17": "Katarasmiṁ okāse,",
  "atk-vin01a2:1072_18": "kiṁ rattiṭṭhāne,",
  "atk-vin01a2:1072_19": "divāṭṭhāne,",
  "atk-vin01a2:1072_20": "rukkhamūle, maṇḍape,",
  "atk-vin01a2:1072_21": "katarasmiṁ vā vihāreti vuttaṁ hoti.",
  "atk-vin01a2:1072_22": "Katame te kilesā pahīnāti pahīnakilesapucchā.",
  "atk-vin01a2:1072_23": "Kataramaggavajjhā tava kilesā pahīnāti vuttaṁ hoti.",
  "atk-vin01a2:1072_24": "Katamesaṁ tvaṁ dhammānaṁ lābhīti paṭiladdhadhammapucchā.",
  "atk-vin01a2:1072_25": "Paṭhamamaggādīsu katamesaṁ dhammānaṁ tvaṁ lābhīti vuttaṁ hoti.",
  "atk-vin01a2:1073_0": "Tasmā idāni cepi koci bhikkhu uttarimanussadhammādhigamaṁ byākareyya,",
  "atk-vin01a2:1073_1": "na so ettāvatāva sakkātabbo.",
  "atk-vin01a2:1073_2": "Imesu pana chasu ṭhānesu sodhanatthaṁ vattabbo –",
  "atk-vin01a2:1073_3": "“kiṁ te adhigataṁ,",
  "atk-vin01a2:1073_4": "kiṁ jhānaṁ,",
  "atk-vin01a2:1073_5": "udāhu vimokkhādīsu aññatara”nti?",
  "atk-vin01a2:1073_6": "Yo hi yena adhigato dhammo,",
  "atk-vin01a2:1073_7": "so tassa pākaṭo hoti.",
  "atk-vin01a2:1073_8": "Sace “idaṁ nāma me adhigata”nti vadati,",
  "atk-vin01a2:1073_9": "tato “kinti te adhigata”nti pucchitabbo,",
  "atk-vin01a2:1073_10": "“aniccalakkhaṇādīsu kiṁ dhuraṁ katvā aṭṭhatiṁsāya vā ārammaṇesu rūpārūpaajjhattabahiddhādibhedesu vā",
  "atk-vin01a2:1073_11": "dhammesu kena mukhena abhinivisitvā”ti yo hi yassābhiniveso,",
  "atk-vin01a2:1073_12": "so tassa pākaṭo hoti.",
  "atk-vin01a2:1073_13": "Sace “ayaṁ nāma me abhiniveso evaṁ mayā adhigata”nti vadati,",
  "atk-vin01a2:1073_14": "tato “kadā te adhigata”nti pucchitabbo,",
  "atk-vin01a2:1073_15": "“kiṁ pubbaṇhe,",
  "atk-vin01a2:1073_16": "udāhu majjhanhikādīsu aññatarasmiṁ kāle”ti sabbesañhi attanā adhigatakālo pākaṭo hoti.",
  "atk-vin01a2:1073_17": "Sace “asukasmiṁ nāma kāle adhigatanti vadati,",
  "atk-vin01a2:1073_18": "tato “kattha te adhigata”nti pucchitabbo,",
  "atk-vin01a2:1073_19": "“kiṁ divāṭṭhāne,",
  "atk-vin01a2:1073_20": "udāhu rattiṭṭhānādīsu aññatarasmiṁ okāse”ti sabbesañhi attanā adhigatokāso pākaṭo hoti.",
  "atk-vin01a2:1073_21": "Sace “asukasmiṁ nāma me okāse adhigata”nti vadati,",
  "atk-vin01a2:1073_22": "tato “katame te kilesā pahīnā”ti pucchitabbo,",
  "atk-vin01a2:1073_23": "“kiṁ paṭhamamaggavajjhā,",
  "atk-vin01a2:1073_24": "udāhu dutiyādimaggavajjhā”ti sabbesañhi attanā adhigatamaggena pahīnakilesā pākaṭā honti.",
  "atk-vin01a2:1073_25": "Sace “ime nāma me kilesā pahīnā”ti vadati,",
  "atk-vin01a2:1073_26": "tato “katamesaṁ tvaṁ dhammānaṁ lābhī”ti pucchitabbo,",
  "atk-vin01a2:1073_27": "“kiṁ sotāpattimaggassa,",
  "atk-vin01a2:1073_28": "udāhu sakadāgāmimaggādīsu aññatarassā”ti sabbesaṁ hi attanā adhigatadhammā pākaṭā honti.",
  "atk-vin01a2:1073_29": "Sace “imesaṁ nāmāhaṁ dhammānaṁ lābhī”ti vadati,",
  "atk-vin01a2:1073_30": "ettāvatāpissa vacanaṁ na saddhātabbaṁ,",
  "atk-vin01a2:1073_31": "bahussutā hi uggahaparipucchākusalā bhikkhū imāni cha ṭhānāni sodhetuṁ sakkonti.",
  "atk-vin01a2:1074_0": "Imassa pana bhikkhuno āgamanapaṭipadā sodhetabbā.",
  "atk-vin01a2:1074_1": "Yadi āgamanapaṭipadā na sujjhati,",
  "atk-vin01a2:1074_2": "“imāya paṭipadāya lokuttaradhammo nāma na labbhatī”ti apanetabbo.",
  "atk-vin01a2:1074_3": "Yadi panassa āgamanapaṭipadā sujjhati,",
  "atk-vin01a2:1074_4": "“dīgharattaṁ tīsu sikkhāsu appamatto jāgariyamanuyutto catūsu paccayesu alaggo ākāse pāṇisamena cetasā viharatī”ti paññāyati,",
  "atk-vin01a2:1074_5": "tassa bhikkhuno byākaraṇaṁ paṭipadāya saddhiṁ saṁsandati.",
  "atk-vin01a2:1074_6": "“Seyyathāpi nāma gaṅgodakaṁ yamunodakena saddhiṁ saṁsandati sameti;",
  "atk-vin01a2:1074_7": "evameva supaññattā tena bhagavatā sāvakānaṁ nibbānagāminī paṭipadā saṁsandati nibbānañca paṭipadā cā”ti vuttasadisaṁ hoti.",
  "atk-vin01a2:1075_0": "Apica kho na ettakenāpi sakkāro kātabbo. Kasmā?",
  "atk-vin01a2:1075_1": "Ekaccassa hi puthujjanassāpi sato khīṇāsavapaṭipattisadisā paṭipadā hoti,",
  "atk-vin01a2:1075_2": "tasmā so bhikkhu tehi tehi upāyehi uttāsetabbo.",
  "atk-vin01a2:1075_3": "Khīṇāsavassa nāma asaniyāpi matthake patamānāya bhayaṁ vā chambhitattaṁ vā lomahaṁso vā na hoti.",
  "atk-vin01a2:1075_4": "Sacassa bhayaṁ vā chambhitattaṁ vā lomahaṁso vā uppajjati,",
  "atk-vin01a2:1075_5": "“na tvaṁ arahā”ti apanetabbo.",
  "atk-vin01a2:1075_6": "Sace pana abhīrū acchambhī anutrāsī hutvā sīho viya nisīdati,",
  "atk-vin01a2:1075_7": "ayaṁ bhikkhu sampannaveyyākaraṇo samantā rājarājamahāmattādīhi pesitaṁ sakkāraṁ arahatīti.",
  "atk-vin01a2:1076_0": "Pāpicchoti yā sā “idhekacco dussīlova samāno sīlavāti maṁ jano jānātūti icchatī”tiādinā nayena vuttā pāpicchā tāya samannāgato.",
  "atk-vin01a2:1076_1": "Icchāpakatoti tāya pāpikāya icchāya apakato abhibhūto pārājiko hutvā.",
  "atk-vin01a2:1077_0": "Visuddhāpekkhoti attano visuddhiṁ apekkhamāno icchamāno patthayamāno.",
  "atk-vin01a2:1077_1": "Ayañhi yasmā pārājikaṁ āpanno,",
  "atk-vin01a2:1077_2": "tasmā bhikkhubhāve ṭhatvā abhabbo jhānādīni adhigantuṁ,",
  "atk-vin01a2:1077_3": "bhikkhubhāvo hissa saggantarāyo ceva hoti maggantarāyo ca.",
  "atk-vin01a2:1077_4": "Vuttañhetaṁ –",
  "atk-vin01a2:1077_5": "“sāmaññaṁ dupparāmaṭṭhaṁ nirayāyupakaḍḍhatī”ti.",
  "atk-vin01a2:1077_6": "Aparampi vuttaṁ –",
  "atk-vin01a2:1077_7": "“sithilo hi paribbājo,",
  "atk-vin01a2:1077_8": "bhiyyo ākirate raja”nti.",
  "atk-vin01a2:1077_9": "Iccassa bhikkhubhāvo visuddhi nāma na hoti.",
  "atk-vin01a2:1077_10": "Yasmā pana gihī vā upāsako vā ārāmiko vā sāmaṇero vā hutvā dānasaraṇasīlasaṁvarādīhi saggamaggaṁ vā jhānavimokkhādīhi",
  "atk-vin01a2:1077_11": "mokkhamaggaṁ vā ārādhetuṁ bhabbo hoti,",
  "atk-vin01a2:1077_12": "tasmāssa gihiādibhāvo visuddhi nāma hoti,",
  "atk-vin01a2:1077_13": "tasmā taṁ visuddhiṁ apekkhanato “visuddhāpekkho”ti vuccati.",
  "atk-vin01a2:1077_14": "Teneva cassa padabhājane “gihī vā hotukāmo”tiādi vuttaṁ.",
  "atk-vin01a2:1078_0": "Evaṁ vadeyyāti evaṁ bhaṇeyya. Kathaṁ?",
  "atk-vin01a2:1078_1": "“Ajānamevaṁ āvuso avacaṁ jānāmi,",
  "atk-vin01a2:1078_2": "apassaṁ passāmī”ti.",
  "atk-vin01a2:1078_3": "Padabhājane pana “evaṁ vadeyyā”ti idaṁ padaṁ anuddharitvāva yathā vadanto “ajānamevaṁ āvuso avacaṁ jānāmi,",
  "atk-vin01a2:1078_4": "apassaṁ passāmī”ti vadati nāmāti vuccati,",
  "atk-vin01a2:1078_5": "taṁ ākāraṁ dassetuṁ “nāhaṁ ete dhamme jānāmī”tiādi vuttaṁ.",
  "atk-vin01a2:1078_6": "Tucchaṁ musā vilapinti ahaṁ vacanatthavirahato tucchaṁ vañcanādhippāyato musā vilapiṁ,",
  "atk-vin01a2:1078_7": "abhaṇinti vuttaṁ hoti.",
  "atk-vin01a2:1078_8": "Padabhājane panassa aññena padabyañjanena atthamattaṁ dassetuṁ “tucchakaṁ mayā bhaṇita”ntiādi vuttaṁ.",
  "atk-vin01a2:1079_0": "Purime upādāyāti purimāni tīṇi pārājikāni āpanne puggale upādāya.",
  "atk-vin01a2:1079_1": "Sesaṁ pubbe vuttanayattā uttānatthattā ca pākaṭamevāti.",
  "atk-vin01a2:1080_0": "Padabhājanīyavaṇṇanā",
  "atk-vin01a2:1081_0": "199.",
  "atk-vin01a2:1081_1": "Evaṁ uddiṭṭhasikkhāpadaṁ padānukkamena vibhajitvā idāni yasmā heṭṭhā padabhājanīyamhi “jhānaṁ vimokkhaṁ samādhi samāpatti ñāṇadassanaṁ…pe…",
  "atk-vin01a2:1081_2": "suññāgāre abhiratī”ti evaṁ saṁkhitteneva uttarimanussadhammo dassito,",
  "atk-vin01a2:1081_3": "na vitthārena āpattiṁ āropetvā tanti ṭhapitā.",
  "atk-vin01a2:1081_4": "Saṅkhepadassite ca atthe na sabbe sabbākārena nayaṁ gahetuṁ sakkonti,",
  "atk-vin01a2:1081_5": "tasmā sabbākārena nayaggahaṇatthaṁ puna tadeva padabhājanaṁ mātikāṭhāne ṭhapetvā vitthārato uttarimanussadhammaṁ",
  "atk-vin01a2:1081_6": "dassetvā āpattibhedaṁ dassetukāmo “jhānanti paṭhamaṁ jhānaṁ,",
  "atk-vin01a2:1081_7": "dutiyaṁ jhāna”ntiādimāha.",
  "atk-vin01a2:1081_8": "Tattha paṭhamajjhānādīhi mettājhānādīnipi asubhajjhānādīnipi ānāpānassatisamādhijjhānampi lokiyajjhānampi lokuttarajjhānampi saṅgahitameva.",
  "atk-vin01a2:1081_9": "Tasmā “paṭhamaṁ jhānaṁ samāpajjintipi…pe…",
  "atk-vin01a2:1081_10": "catutthaṁ jjhānaṁ,",
  "atk-vin01a2:1081_11": "mettājhānaṁ,",
  "atk-vin01a2:1081_12": "upekkhājhānaṁ asubhajjhānaṁ ānāpānassatisamādhijjhānaṁ,",
  "atk-vin01a2:1081_13": "lokiyajjhānaṁ,",
  "atk-vin01a2:1081_14": "lokuttarajjhānaṁ samāpajji”ntipi bhaṇanto pārājikova hotīti veditabbo.",
  "atk-vin01a2:1082_0": "Suṭṭhu mutto vividhehi vā kilesehi muttoti vimokkho.",
  "atk-vin01a2:1082_1": "So panāyaṁ rāgadosamohehi suññattā suññato.",
  "atk-vin01a2:1082_2": "Rāgadosamohanimittehi animittattā animitto.",
  "atk-vin01a2:1082_3": "Rāgadosamohapaṇidhīnaṁ abhāvato appaṇihitoti vuccati.",
  "atk-vin01a2:1082_4": "Cittaṁ samaṁ ādahati ārammaṇe ṭhapetīti samādhi.",
  "atk-vin01a2:1082_5": "Ariyehi samāpajjitabbato samāpatti.",
  "atk-vin01a2:1082_6": "Sesamettha vuttanayameva.",
  "atk-vin01a2:1082_7": "Ettha ca vimokkhattikena ca samādhittikena ca ariyamaggova vutto.",
  "atk-vin01a2:1082_8": "Samāpattittikena pana phalasamāpatti.",
  "atk-vin01a2:1082_9": "Tesu yaṁkiñci ekampi padaṁ gahetvā “ahaṁ imassa lābhīmhī”ti bhaṇanto pārājikova hoti.",
  "atk-vin01a2:1083_0": "Tisso vijjāti pubbenivāsānussati,",
  "atk-vin01a2:1083_1": "dibbacakkhu,",
  "atk-vin01a2:1083_2": "āsavānaṁ khaye ñāṇanti.",
  "atk-vin01a2:1083_3": "Tattha ekissāpi nāmaṁ gahetvā “ahaṁ imissā vijjāya lābhīmhī”ti bhaṇanto pārājiko hoti.",
  "atk-vin01a2:1083_4": "Saṅkhepaṭṭhakathāyaṁ pana “vijjānaṁ lābhīmhī’ti bhaṇantopi ‘tissannaṁ vijjānaṁ lābhīmhī’ti bhaṇantopi pārājiko vā”ti vuttaṁ.",
  "atk-vin01a2:1083_5": "Maggabhāvanāpadabhājane vuttā sattatiṁsabodhipakkhiyadhammā maggasampayuttā lokuttarāva idhādhippetā.",
  "atk-vin01a2:1083_6": "Tasmā lokuttarānaṁ satipaṭṭhānānaṁ sammappadhānānaṁ iddhipādānaṁ indriyānaṁ balānaṁ bojjhaṅgānaṁ ariyassa",
  "atk-vin01a2:1083_7": "aṭṭhaṅgikassa maggassa lābhīmhīti vadato pārājikanti mahāaṭṭhakathāyaṁ vuttaṁ.",
  "atk-vin01a2:1083_8": "Mahāpaccariyādīsu pana “satipaṭṭhānānaṁ lābhīmhī’ti evaṁ ekekakoṭṭhāsavasenāpi ‘kāyānupassanāsatipaṭṭhānassa",
  "atk-vin01a2:1083_9": "lābhīmhī’ti evaṁ tattha ekekadhammavasenāpi vadato pārājikamevā”ti vuttaṁ tampi sameti. Kasmā?",
  "atk-vin01a2:1083_10": "Maggakkhaṇuppanneyeva sandhāya vuttattā.",
  "atk-vin01a2:1083_11": "Phalasacchikiriyāyapi ekekaphalavasena pārājikaṁ veditabbaṁ.",
  "atk-vin01a2:1084_0": "Rāgassa pahānantiādittike kilesappahānameva vuttaṁ.",
  "atk-vin01a2:1084_1": "Taṁ pana yasmā maggena vinā natthi,",
  "atk-vin01a2:1084_2": "tatiyamaggena hi kāmarāgadosānaṁ pahānaṁ,",
  "atk-vin01a2:1084_3": "catutthena mohassa,",
  "atk-vin01a2:1084_4": "tasmā “rāgo me pahīno”tiādīni vadatopi pārājikaṁ vuttaṁ.",
  "atk-vin01a2:1085_0": "Rāgā cittaṁ vinīvaraṇatātiādittike lokuttaracittameva vuttaṁ.",
  "atk-vin01a2:1085_1": "Tasmā “rāgā me cittaṁ vinīvaraṇa”ntiādīni vadatopi pārājikameva.",
  "atk-vin01a2:1086_0": "Suññāgārapadabhājane pana yasmā jhānena aghaṭetvā “suññāgāre abhiramāmī”ti vacanamattena pārājikaṁ nādhippetaṁ,",
  "atk-vin01a2:1086_1": "tasmā “paṭhamena jhānena suññāgāre abhiratī”tiādi vuttaṁ.",
  "atk-vin01a2:1086_2": "Tasmā yo jhānena ghaṭetvā “iminā nāma jhānena suññāgāre abhiramāmī”ti vadati,",
  "atk-vin01a2:1086_3": "ayameva pārājiko hotīti veditabbo.",
  "atk-vin01a2:1087_0": "Yāca “ñāṇa”nti imassa padabhājane ambaṭṭhasuttādīsu vuttāsu aṭṭhasu vijjāsu vipassanāñāṇamanomayiddhiiddhividhadibbasotacetopariyañāṇabhedā",
  "atk-vin01a2:1087_1": "pañca vijjā na āgatā,",
  "atk-vin01a2:1087_2": "tāsu ekā vipassanāva pārājikavatthu na hoti,",
  "atk-vin01a2:1087_3": "sesā hontīti veditabbā.",
  "atk-vin01a2:1087_4": "Tasmā “vipassanāya lābhīmhī”tipi “vipassanāñāṇassa lābhīmhī”tipi vadato pārājikaṁ natthi.",
  "atk-vin01a2:1087_5": "Phussadevatthero pana bhaṇati –",
  "atk-vin01a2:1087_6": "“itarāpi catasso vijjā ñāṇena aghaṭitā pārājikavatthū na honti.",
  "atk-vin01a2:1087_7": "Tasmā ‘manomayassa lābhīmhi,",
  "atk-vin01a2:1087_8": "iddhividhassa,",
  "atk-vin01a2:1087_9": "dibbāya sotadhātuyā,",
  "atk-vin01a2:1087_10": "cetopariyassa lābhīmhī’ti vadatopi pārājikaṁ natthī”ti.",
  "atk-vin01a2:1087_11": "Taṁ tassa antevāsikeheva paṭikkhittaṁ –",
  "atk-vin01a2:1087_12": "“ācariyo na ābhidhammiko bhummantaraṁ na jānāti,",
  "atk-vin01a2:1087_13": "abhiññā nāma catutthajjhānapādakova mahaggatadhammo,",
  "atk-vin01a2:1087_14": "jhāneneva ijjhati.",
  "atk-vin01a2:1087_15": "Tasmā manomayassa lābhīmhī’ti vā ‘manomayañāṇassa lābhīmhī’ti vā yathā vā tathā vā vadatu pārājikamevā”ti.",
  "atk-vin01a2:1087_16": "Ettha ca kiñcāpi nibbānaṁ pāḷiyā anāgataṁ,",
  "atk-vin01a2:1087_17": "atha kho “nibbānaṁ me patta”nti vā “sacchikata”nti vā vadato pārājikameva. Kasmā?",
  "atk-vin01a2:1087_18": "Nibbānassa nibbattitalokuttarattā.",
  "atk-vin01a2:1087_19": "Tathā “cattāri saccāni paṭivijjhiṁ paṭividdhāni mayā”ti vadatopi pārājikameva. Kasmā?",
  "atk-vin01a2:1087_20": "Saccappaṭivedhoti hi maggassa pariyāyavacanaṁ.",
  "atk-vin01a2:1087_21": "Yasmā pana “tisso paṭisambhidā kāmāvacarakusalato catūsu ñāṇasampayuttesu cittuppādesu uppajjanti,",
  "atk-vin01a2:1087_22": "kriyato catūsu ñāṇasampayuttesu cittuppādesu uppajjanti,",
  "atk-vin01a2:1087_23": "atthapaṭisambhidā etesu ceva uppajjati,",
  "atk-vin01a2:1087_24": "catūsu maggesu catūsu phalesu ca uppajjatī”ti vibhaṅge vuttaṁ.",
  "atk-vin01a2:1087_25": "Tasmā “dhammapaṭisambhidāya lābhīmhī”ti vā,",
  "atk-vin01a2:1087_26": "“nirutti…pe…",
  "atk-vin01a2:1087_27": "paṭibhānapaṭisambhidāya lābhīmhī”ti vā “lokiyaatthapaṭisambhidāya lābhīmhī”ti vā vuttepi pārājikaṁ natthi.",
  "atk-vin01a2:1087_28": "“Paṭisambhidānaṁ lābhīmhī”ti vutte na tāva sīsaṁ otarati.",
  "atk-vin01a2:1087_29": "“Lokuttaraatthapaṭisambhidāya lābhīmhī”ti vutte pana pārājikaṁ hoti.",
  "atk-vin01a2:1087_30": "Saṅkhepaṭṭhakathāyaṁ pana atthapaṭisambhidāppattomhīti avisesenāpi vadato pārājikaṁ vuttaṁ.",
  "atk-vin01a2:1087_31": "Kurundiyampi “na muccatī”ti vuttaṁ.",
  "atk-vin01a2:1087_32": "Mahāaṭṭhakathāyaṁ pana “ettāvatā pārājikaṁ natthi,",
  "atk-vin01a2:1087_33": "ettāvatā sīsaṁ na otarati,",
  "atk-vin01a2:1087_34": "ettāvatā na pārājika”nti vicāritattā na sakkā aññaṁ pamāṇaṁ kātunti.",
  "atk-vin01a2:1088_0": "“Nirodhasamāpattiṁ samāpajjāmī”ti vā “lābhīmhāhaṁ tassā”ti vā vadatopi pārājikaṁ natthi. Kasmā?",
  "atk-vin01a2:1088_1": "Nirodhasamāpattiyā neva lokiyattā na lokuttarattāti.",
  "atk-vin01a2:1088_2": "Sace panassa evaṁ hoti –",
  "atk-vin01a2:1088_3": "“nirodhaṁ nāma anāgāmī vā khīṇāsavo vā samāpajjati,",
  "atk-vin01a2:1088_4": "tesaṁ maṁ aññataroti jānissatī”ti byākaroti,",
  "atk-vin01a2:1088_5": "so ca naṁ tathā jānāti,",
  "atk-vin01a2:1088_6": "pārājikanti mahāpaccarisaṅkhepaṭṭhakathāsu vuttaṁ.",
  "atk-vin01a2:1088_7": "Taṁ vīmaṁsitvā gahetabbaṁ.",
  "atk-vin01a2:1089_0": "“Atītabhave kassapasammāsambuddhakāle sotāpannomhī”ti vadatopi pārājikaṁ natthi.",
  "atk-vin01a2:1089_1": "Atītakkhandhānañhi parāmaṭṭhattā sīsaṁ na otaratīti.",
  "atk-vin01a2:1089_2": "Saṅkhepaṭṭhakathāyaṁ pana “atīte aṭṭhasamāpattilābhīmhī”ti vadato pārājikaṁ natthi,",
  "atk-vin01a2:1089_3": "kuppadhammattā idha pana “atthi akuppadhammattāti keci vadantī”ti vuttaṁ.",
  "atk-vin01a2:1089_4": "Tampi tattheva “atītattabhāvaṁ sandhāya kathentassa pārājikaṁ na hoti,",
  "atk-vin01a2:1089_5": "paccuppannattabhāvaṁ sandhāya kathentasseva hotī”ti paṭikkhittaṁ.",
  "atk-vin01a2:1090_0": "Suddhikavārakathāvaṇṇanā",
  "atk-vin01a2:1091_0": "200.",
  "atk-vin01a2:1091_1": "Evaṁ jhānādīni dasa mātikāpadāni vitthāretvā idāni uttarimanussadhammaṁ ullapanto yaṁ sampajānamusāvādaṁ bhaṇati,",
  "atk-vin01a2:1091_2": "tassa aṅgaṁ dassetvā tasseva vitthārassa vasena cakkapeyyālaṁ bandhanto ullapanākārañca āpattibhedañca dassetuṁ “tīhākārehī”tiādimāha.",
  "atk-vin01a2:1091_3": "Tattha suddhikavāro vattukāmavāro paccayapaṭisaṁyuttavāroti tayo mahāvārā.",
  "atk-vin01a2:1091_4": "Tesu suddhikavāre paṭhamajjhānaṁ ādiṁ katvā yāva mohā cittaṁ vinīvaraṇapadaṁ,",
  "atk-vin01a2:1091_5": "tāva ekamekasmiṁ pade samāpajjiṁ,",
  "atk-vin01a2:1091_6": "samāpajjāmi,",
  "atk-vin01a2:1091_7": "samāpanno, lābhīmhi, vasīmhi,",
  "atk-vin01a2:1091_8": "sacchikataṁ mayāti imesu chasu padesu ekamekaṁ padaṁ tīhākārehi, catūhi, pañcahi, chahi,",
  "atk-vin01a2:1091_9": "sattahākārehīti evaṁ pañcakkhattuṁ yojetvā suddhikanayo nāma vutto.",
  "atk-vin01a2:1091_10": "Tato paṭhamañca jhānaṁ,",
  "atk-vin01a2:1091_11": "dutiyañca jhānanti evaṁ paṭhamajjhānena saddhiṁ ekamekaṁ padaṁ ghaṭentena sabbapadāni ghaṭetvā teneva vitthārena khaṇḍacakkaṁ nāma vuttaṁ.",
  "atk-vin01a2:1091_12": "Tañhi puna ānetvā paṭhamajjhānādīhi na yojitaṁ,",
  "atk-vin01a2:1091_13": "tasmā “khaṇḍacakka”nti vuccati.",
  "atk-vin01a2:1091_14": "Tato dutiyañca jhānaṁ,",
  "atk-vin01a2:1091_15": "tatiyañca jhānanti evaṁ dutiyajjhānena saddhiṁ ekamekaṁ padaṁ ghaṭetvā puna ānetvā paṭhamajjhānena saddhiṁ",
  "atk-vin01a2:1091_16": "sambandhitvā teneva vitthārena baddhacakkaṁ nāma vuttaṁ.",
  "atk-vin01a2:1091_17": "Tato yathā dutiyajjhānena saddhiṁ,",
  "atk-vin01a2:1091_18": "evaṁ tatiyajjhānādīhipi saddhiṁ,",
  "atk-vin01a2:1091_19": "ekamekaṁ padaṁ ghaṭetvā puna ānetvā dutiyajjhānādīhi saddhiṁ sambandhitvā teneva vitthārena aññānipi",
  "atk-vin01a2:1091_20": "ekūnatiṁsa baddhacakkāni vatvā ekamūlakanayo niṭṭhāpito.",
  "atk-vin01a2:1091_21": "Pāṭho pana saṅkhepena dassito,",
  "atk-vin01a2:1091_22": "so asammuyhantena vitthārato veditabbo.",
  "atk-vin01a2:1092_0": "Yathā ca ekamūlako,",
  "atk-vin01a2:1092_1": "evaṁ dumūlakādayopi sabbamūlakapariyosānā catunnaṁ satānaṁ upari pañcatiṁsa nayā vuttā.",
  "atk-vin01a2:1092_2": "Seyyathidaṁ –",
  "atk-vin01a2:1092_3": "dvimūlakā ekūnatiṁsa,",
  "atk-vin01a2:1092_4": "timūlakā aṭṭhavīsa,",
  "atk-vin01a2:1092_5": "catumūlakā sattavīsa;",
  "atk-vin01a2:1092_6": "evaṁ pañcamūlakādayopi ekekaṁ ūnaṁ katvā yāva tiṁsamūlakā,",
  "atk-vin01a2:1092_7": "tāva veditabbā.",
  "atk-vin01a2:1092_8": "Pāṭhe pana tesaṁ nāmampi saṅkhipitvā “idaṁ sabbamūlaka”nti tiṁsamūlakanayo eko dassito.",
  "atk-vin01a2:1092_9": "Yasmā ca suññāgārapadaṁ jhānena aghaṭitaṁ sīsaṁ na otarati,",
  "atk-vin01a2:1092_10": "tasmā taṁ anāmasitvā mohā cittaṁ vinīvaraṇapadapariyosānāyeva sabbattha yojanā dassitāti veditabbā.",
  "atk-vin01a2:1092_11": "Evaṁ paṭhamajjhānādīni paṭipāṭiyā vā uppaṭipāṭiyā vā dutiyajjhānādīhi ghaṭetvā vā aghaṭetvā vā samāpajjintiādinā nayena ullapato mokkho natthi,",
  "atk-vin01a2:1092_12": "pārājikaṁ āpajjatiyevāti.",
  "atk-vin01a2:1093_0": "Imassa atthassa dassanavasena vutte ca panetasmiṁ suddhikamahāvāre ayaṁ saṅkhepato atthavaṇṇanā –",
  "atk-vin01a2:1093_1": "tīhākārehīti sampajānamusāvādassa aṅgabhūtehi tīhi kāraṇehi.",
  "atk-vin01a2:1093_2": "Pubbevassa hotīti pubbabhāgeyeva assa puggalassa evaṁ hoti “musā bhaṇissa”nti.",
  "atk-vin01a2:1093_3": "Bhaṇantassa hotīti bhaṇamānassa hoti.",
  "atk-vin01a2:1093_4": "Bhaṇitassa hotīti bhaṇite assa hoti,",
  "atk-vin01a2:1093_5": "yaṁ vattabbaṁ tasmiṁ vutte hotīti attho.",
  "atk-vin01a2:1093_6": "Atha vā bhaṇitassāti vuttavato niṭṭhitavacanassa hotīti.",
  "atk-vin01a2:1093_7": "Yo evaṁ pubbabhāgepi jānāti,",
  "atk-vin01a2:1093_8": "bhaṇantopi jānāti,",
  "atk-vin01a2:1093_9": "pacchāpi jānāti,",
  "atk-vin01a2:1093_10": "“musā mayā bhaṇita”nti so “paṭhamajjhānaṁ samāpajji”nti bhaṇanto pārājikaṁ āpajjatīti ayamettha attho dassito.",
  "atk-vin01a2:1093_11": "Kiñcāpi dassito,",
  "atk-vin01a2:1093_12": "atha kho ayamettha viseso –",
  "atk-vin01a2:1093_13": "pucchā tāva hoti “‘musā bhaṇissa’nti pubbabhāgo atthi,",
  "atk-vin01a2:1093_14": "‘musā mayā bhaṇita’nti pacchābhāgo natthi,",
  "atk-vin01a2:1093_15": "vuttamattameva hi koci pamussati,",
  "atk-vin01a2:1093_16": "kiṁ tassa pārājikaṁ hoti,",
  "atk-vin01a2:1093_17": "na hotī”ti?",
  "atk-vin01a2:1093_18": "Sā evaṁ aṭṭhakathāsu vissajjitā –",
  "atk-vin01a2:1093_19": "pubbabhāge “musā bhaṇissa”nti ca bhaṇantassa “musā bhaṇāmī”ti ca jānato pacchābhāge “musā mayā bhaṇita”nti na sakkā na bhavituṁ.",
  "atk-vin01a2:1093_20": "Sacepi na hoti pārājikameva.",
  "atk-vin01a2:1093_21": "Purimameva hi aṅgadvayaṁ pamāṇaṁ.",
  "atk-vin01a2:1093_22": "Yassāpi pubbabhāge “musā bhaṇissa”nti ābhogo natthi,",
  "atk-vin01a2:1093_23": "bhaṇanto pana “musā bhaṇāmī”ti jānāti,",
  "atk-vin01a2:1093_24": "bhaṇitepi “musā mayā bhaṇita”nti jānāti,",
  "atk-vin01a2:1093_25": "so āpattiyā na kāretabbo.",
  "atk-vin01a2:1093_26": "Pubbabhāgo hi pamāṇataro.",
  "atk-vin01a2:1093_27": "Tasmiṁ asati davā bhaṇitaṁ vā ravā bhaṇitaṁ vā hotī”ti.",
  "atk-vin01a2:1094_0": "Ettha ca taṁñāṇatā ca ñāṇasamodhānañca pariccajitabbaṁ.",
  "atk-vin01a2:1094_1": "Taṁñāṇatā pariccajitabbāti yena cittena “musā bhaṇissa”nti jānāti,",
  "atk-vin01a2:1094_2": "teneva “musā bhaṇāmī”ti ca “musā mayā bhaṇita”nti ca jānātīti evaṁ ekacitteneva tīsu khaṇesu jānātīti ayaṁ taṁññaṇatā pariccajitabbā,",
  "atk-vin01a2:1094_3": "na hi sakkā teneva cittena taṁ cittaṁ jānituṁ yathā na sakkā teneva asinā so asi chinditunti.",
  "atk-vin01a2:1094_4": "Purimaṁ purimaṁ pana cittaṁ pacchimassa pacchimassa cittassa tathā uppattiyā paccayo hutvā nirujjhati.",
  "atk-vin01a2:1094_5": "Tenetaṁ vuccati –",
  "atk-vin01a2:1095_0": "“Pamāṇaṁ pubbabhāgova, tasmiṁ sati na hessati;",
  "atk-vin01a2:1096_0": "Sesadvayanti nattheta, miti vācā tivaṅgikā”ti.",
  "atk-vin01a2:1097_0": "“Ñāṇasamodhānaṁ pariccajitabba”nti etāni tīṇi cittāni ekakkhaṇe uppajjantīti na gahetabbāni.",
  "atk-vin01a2:1097_1": "Idañhi cittaṁ nāma –",
  "atk-vin01a2:1098_0": "Aniruddhamhi paṭhame, na uppajjati pacchimaṁ;",
  "atk-vin01a2:1099_0": "Nirantaruppajjanato, ekaṁ viya pakāsati.",
  "atk-vin01a2:1100_0": "Ito paraṁ pana yvāyaṁ “paṭhamaṁ jhānaṁ samāpajji”nti sampajānamusā bhaṇati,",
  "atk-vin01a2:1100_1": "yasmā so “natthi me paṭhamaṁ jhāna”nti evaṁdiṭṭhiko hoti,",
  "atk-vin01a2:1100_2": "tassa hi atthevāyaṁ laddhi.",
  "atk-vin01a2:1100_3": "Tathā “natthi me paṭhamaṁ jhāna”nti evamassa khamati ceva ruccati ca.",
  "atk-vin01a2:1100_4": "Evaṁsabhāvameva cassa cittaṁ “natthi me paṭhamaṁ jhāna”nti.",
  "atk-vin01a2:1100_5": "Yadā pana musā vattukāmo hoti,",
  "atk-vin01a2:1100_6": "tadā taṁ diṭṭhiṁ vā diṭṭhiyā saha khantiṁ vā diṭṭhikhantīhi saddhiṁ ruciṁ vā,",
  "atk-vin01a2:1100_7": "diṭṭhikhantirucīhi saddhiṁ bhāvaṁ vā vinidhāya nikkhipitvā paṭicchādetvā abhūtaṁ katvā bhaṇati,",
  "atk-vin01a2:1100_8": "tasmā tesampi vasena aṅgabhedaṁ dassetuṁ “catūhākārehī”tiādi vuttaṁ.",
  "atk-vin01a2:1100_9": "Parivāre ca “aṭṭhaṅgiko musāvādo”ti vuttattā tattha adhippetāya saññāya saddhiṁ aññopi idha “aṭṭhahākārehī”ti eko nayo yojetabbo.",
  "atk-vin01a2:1101_0": "Ettha ca vinidhāya diṭṭhinti balavadhammavinidhānavasenetaṁ vuttaṁ.",
  "atk-vin01a2:1101_1": "Vinidhāya khantintiādīni tato dubbaladubbalānaṁ vinidhānavasena.",
  "atk-vin01a2:1101_2": "Vinidhāya saññanti idaṁ panettha sabbadubbaladhammavinidhānaṁ.",
  "atk-vin01a2:1101_3": "Saññāmattampi nāma avinidhāya sampajānamusā bhāsissatīti netaṁ ṭhānaṁ vijjati.",
  "atk-vin01a2:1101_4": "Yasmā pana “samāpajjissāmī”tiādinā anāgatavacanena pārājikaṁ na hoti,",
  "atk-vin01a2:1101_5": "tasmā “samāpajji”ntiādīni atītavattamānapadāneva pāṭhe vuttānīti veditabbāni.",
  "atk-vin01a2:1102_0": "207.",
  "atk-vin01a2:1102_1": "Ito paraṁ sabbampi imasmiṁ suddhikamahāvāre uttānatthameva.",
  "atk-vin01a2:1102_2": "Na hettha taṁ atthi –",
  "atk-vin01a2:1102_3": "yaṁ iminā vinicchayena na sakkā bhaveyya viññātuṁ,",
  "atk-vin01a2:1102_4": "ṭhapetvā kilesappahānapadassa padabhājane “rāgo me catto vanto”tiādīnaṁ padānaṁ atthaṁ.",
  "atk-vin01a2:1102_5": "Svāyaṁ vuccati –",
  "atk-vin01a2:1102_6": "ettha hi cattoti idaṁ sakabhāvapariccajanavasena vuttaṁ.",
  "atk-vin01a2:1102_7": "Vantoti idaṁ puna anādiyanabhāvadassanavasena.",
  "atk-vin01a2:1102_8": "Muttoti idaṁ santatito vimocanavasena.",
  "atk-vin01a2:1102_9": "Pahīnoti idaṁ muttassāpi kvaci anavaṭṭhānadassanavasena.",
  "atk-vin01a2:1102_10": "Paṭinissaṭṭhoti idaṁ pubbe ādinnapubbassa paṭinissaggadassanavasena.",
  "atk-vin01a2:1102_11": "Ukkheṭitoti idaṁ ariyamaggena uttāsitattā puna anallīyanabhāvadassanavasena.",
  "atk-vin01a2:1102_12": "Svāyamattho saddasatthato pariyesitabbo.",
  "atk-vin01a2:1102_13": "Samukkheṭitoti idaṁ suṭṭhu uttāsetvā aṇusahagatassāpi puna anallīyanabhāvadassanavasena vuttanti.",
  "atk-vin01a2:1103_0": "Suddhikavārakathā niṭṭhitā.",
  "atk-vin01a2:1104_0": "Vattukāmavārakathā",
  "atk-vin01a2:1105_0": "215.",
  "atk-vin01a2:1105_1": "Vattukāmavārepi “tīhākārehī”tiādīnaṁ attho,",
  "atk-vin01a2:1105_2": "vārapeyyālappabhedo ca sabbo idha vuttanayeneva veditabbo.",
  "atk-vin01a2:1105_3": "Kevalañhi yaṁ “mayā virajjhitvā aññaṁ vattukāmena aññaṁ vuttaṁ,",
  "atk-vin01a2:1105_4": "tasmā natthi mayhaṁ āpattī”ti evaṁ okāsagavesakānaṁ pāpapuggalānaṁ okāsanisedhanatthaṁ vutto.",
  "atk-vin01a2:1105_5": "Yatheva hi “buddhaṁ paccakkhāmī”ti vattukāmo “dhammaṁ paccakkhāmī”tiādīsu sikkhāpaccakkhānapadesu yaṁ",
  "atk-vin01a2:1105_6": "vā taṁ vā vadantopi khette otiṇṇattā sikkhāpaccakkhātakova hoti;",
  "atk-vin01a2:1105_7": "evaṁ paṭhamajjhānādīsu uttarimanussadhammapadesu yaṁkiñci ekaṁ vattukāmo tato aññaṁ yaṁ vā taṁ vā vadantopi khette otiṇṇattā pārājikova hoti.",
  "atk-vin01a2:1105_8": "Sace yassa vadati,",
  "atk-vin01a2:1105_9": "so tamatthaṁ taṅkhaṇaññeva jānāti.",
  "atk-vin01a2:1105_10": "Jānanalakkhaṇañcettha sikkhāpaccakkhāne vuttanayeneva veditabbaṁ.",
  "atk-vin01a2:1106_0": "Ayaṁ pana viseso –",
  "atk-vin01a2:1106_1": "sikkhāpaccakkhānaṁ hatthamuddāya sīsaṁ na otarati.",
  "atk-vin01a2:1106_2": "Idaṁ abhūtārocanaṁ hatthamuddāyapi otarati.",
  "atk-vin01a2:1106_3": "Yo hi hatthavikārādīhipi aṅgapaccaṅgacopanehi abhūtaṁ uttarimanussadhammaṁ viññattipathe ṭhitassa puggalassa āroceti,",
  "atk-vin01a2:1106_4": "so ca tamatthaṁ jānāti,",
  "atk-vin01a2:1106_5": "pārājikova hoti.",
  "atk-vin01a2:1106_6": "Atha pana yassa āroceti,",
  "atk-vin01a2:1106_7": "so na jānāti “ki ayaṁ bhaṇatī”ti,",
  "atk-vin01a2:1106_8": "saṁsayaṁ vā āpajjati,",
  "atk-vin01a2:1106_9": "ciraṁ vīmaṁsitvā vā pacchā jānāti,",
  "atk-vin01a2:1106_10": "appaṭivijānanto icceva saṅkhyaṁ gacchati.",
  "atk-vin01a2:1106_11": "Evaṁ appaṭivijānantassa vutte thullaccayaṁ hoti.",
  "atk-vin01a2:1106_12": "Yo pana jhānādīni attano adhigamavasena vā uggahaparipucchādivasena vā na jānāti,",
  "atk-vin01a2:1106_13": "kevalaṁ jhānanti vā vimokkhoti vā vacanamattameva sutaṁ hoti,",
  "atk-vin01a2:1106_14": "sopi tena vutte “jhānaṁ kira samāpajjinti esa vadatī”ti yadi ettakamattampi jānāti,",
  "atk-vin01a2:1106_15": "jānāticceva saṅkhyaṁ gacchati.",
  "atk-vin01a2:1106_16": "Tassa vutte pārājikameva.",
  "atk-vin01a2:1106_17": "Seso ekassa vā dvinnaṁ vā bahūnaṁ vā niyamitāniyamitavasena viseso sabbo sikkhāpaccakkhānakathāyaṁ vuttanayeneva veditabboti.",
  "atk-vin01a2:1107_0": "Vattukāmavārakathā niṭṭhitā.",
  "atk-vin01a2:1108_0": "Paccayapaṭisaṁyuttavārakathā",
  "atk-vin01a2:1109_0": "220.",
  "atk-vin01a2:1109_1": "Paccayapaṭisaṁyuttavārepi –",
  "atk-vin01a2:1109_2": "sabbaṁ vārapeyyālabhedaṁ pubbe āgatapadānañca atthaṁ vuttanayeneva ñatvā pāḷikkamo tāva evaṁ jānitabbo.",
  "atk-vin01a2:1109_3": "Ettha hi “yo te vihāre vasi,",
  "atk-vin01a2:1109_4": "yo te cīvaraṁ paribhuñji,",
  "atk-vin01a2:1109_5": "yo te piṇḍapātaṁ paribhuñji,",
  "atk-vin01a2:1109_6": "yo te senāsanaṁ paribhuñji,",
  "atk-vin01a2:1109_7": "yo te gilānapaccayabhesajjaparikkhāraṁ paribhuñjī”ti ime pañca paccattavacanavārā,",
  "atk-vin01a2:1109_8": "“yena te vihāro paribhutto”tiādayo pañca karaṇavacanavārā,",
  "atk-vin01a2:1109_9": "“yaṁ tvaṁ āgamma vihāraṁ adāsī”tiādayo pañca upayogavacanavārā vuttā,",
  "atk-vin01a2:1109_10": "tesaṁ vasena idha vuttena suññāgārapadena saddhiṁ pubbe vuttesu paṭhamajjhānādīsu sabbapadesu vārapeyyālabhedo veditabbo.",
  "atk-vin01a2:1109_11": "“Yo te vihāre,",
  "atk-vin01a2:1109_12": "yena te vihāro,",
  "atk-vin01a2:1109_13": "yaṁ tvaṁ āgamma vihāra”nti evaṁ pariyāyena vuttattā pana “aha”nti ca avuttattā paṭivijānantassa vuttepi idha thullaccayaṁ,",
  "atk-vin01a2:1109_14": "apaṭivijānantassa dukkaṭanti ayamettha vinicchayo.",
  "atk-vin01a2:1110_0": "Anāpattibhedakathā",
  "atk-vin01a2:1111_0": "Evaṁ vitthāravasena āpattibhedaṁ dassetvā idāni anāpattiṁ dassento “anāpatti adhimānenā”tiādimāha.",
  "atk-vin01a2:1111_1": "Tattha adhimānenāti adhigatamānena samudācarantassa anāpatti.",
  "atk-vin01a2:1111_2": "Anullapanādhippāyassāti kohaññe icchācāre aṭhatvā anullapanādhippāyassa sabrahmacārīnaṁ santike aññaṁ byākarontassa anāpatti.",
  "atk-vin01a2:1111_3": "Ummattakādayo pubbe vuttanayāeva.",
  "atk-vin01a2:1111_4": "Idha pana ādikammikā vaggumudātīriyā bhikkhū.",
  "atk-vin01a2:1111_5": "Tesaṁ anāpattīti.",
  "atk-vin01a2:1112_0": "Padabhājanīyavaṇṇanā niṭṭhitā.",
  "atk-vin01a2:1113_0": "Samuṭṭhānādīsu idaṁ sikkhāpadaṁ tisamuṭṭhānaṁ –",
  "atk-vin01a2:1113_1": "hatthamuddāya ārocentassa kāyacittato,",
  "atk-vin01a2:1113_2": "vacībhedena ārocentassa vācācittato,",
  "atk-vin01a2:1113_3": "ubhayaṁ karontassa kāyavācācittato samuṭṭhāti. Kiriyaṁ,",
  "atk-vin01a2:1113_4": "saññāvimokkhaṁ,",
  "atk-vin01a2:1113_5": "sacittakaṁ,",
  "atk-vin01a2:1113_6": "lokavajjaṁ,",
  "atk-vin01a2:1113_7": "kāyakammaṁ,",
  "atk-vin01a2:1113_8": "vacīkammaṁ,",
  "atk-vin01a2:1113_9": "akusalacittaṁ,",
  "atk-vin01a2:1113_10": "tivedanaṁ hasantopi hi somanassiko ullapati bhāyantopi majjhattopīti.",
  "atk-vin01a2:1114_0": "Vinītavatthuvaṇṇanā",
  "atk-vin01a2:1115_0": "223. Vinītavatthūsu – adhimānavatthu anupaññattiyaṁ vuttanayameva.",
  "atk-vin01a2:1116_0": "Dutiyavatthusmiṁ –",
  "atk-vin01a2:1116_1": "paṇidhāyāti patthanaṁ katvā.",
  "atk-vin01a2:1116_2": "Evaṁ maṁ jano sambhāvessatīti evaṁ araññe vasantaṁ maṁ jano arahatte vā sekkhabhūmiyaṁ vā sambhāvessati,",
  "atk-vin01a2:1116_3": "tato lokassa sakkato bhavissāmi garukato mānito pūjitoti.",
  "atk-vin01a2:1116_4": "Āpatti dukkaṭassāti evaṁ paṇidhāya “araññe vasissāmī”ti gacchantassa padavāre padavāre dukkaṭaṁ.",
  "atk-vin01a2:1116_5": "Tathā araññe kuṭikaraṇacaṅkamananisīdananivāsanapāvuraṇādīsu sabbakiccesu payoge payoge dukkaṭaṁ.",
  "atk-vin01a2:1116_6": "Tasmā evaṁ araññe na vasitabbaṁ.",
  "atk-vin01a2:1116_7": "Evaṁ vasanto hi sambhāvanaṁ labhatu vā mā vā dukkaṭaṁ āpajjati.",
  "atk-vin01a2:1116_8": "Yo pana samādinnadhutaṅgo “dhutaṅgaṁ rakkhissāmī”ti vā “gāmante me vasato cittaṁ vikkhipati,",
  "atk-vin01a2:1116_9": "araññaṁ sappāya”nti cintetvā vā “addhā araññe tiṇṇaṁ vivekānaṁ aññataraṁ pāpuṇissāmī”ti vā “araññaṁ pavisitvā",
  "atk-vin01a2:1116_10": "arahattaṁ apāpuṇitvā na nikkhamissāmī”ti vā “araññavāso nāma bhagavatā pasattho,",
  "atk-vin01a2:1116_11": "mayi ca araññe vasante bahū sabrahmacārino gāmantaṁ hitvā āraññakā bhavissantī”ti vā evaṁ anavajjavāsaṁ vasitukāmo hoti,",
  "atk-vin01a2:1116_12": "tena vasitabbaṁ.",
  "atk-vin01a2:1117_0": "Tatiyavatthusmimpi –",
  "atk-vin01a2:1117_1": "“abhikkantādīni saṇṭhapetvā piṇḍāya carissāmī”ti nivāsanapārupanakiccato pabhuti yāva bhojanapariyosānaṁ tāva payoge payoge dukkaṭaṁ.",
  "atk-vin01a2:1117_2": "Sambhāvanaṁ labhatu vā mā vā dukkaṭameva.",
  "atk-vin01a2:1117_3": "Khandhakavattasekhiyavattaparipūraṇatthaṁ pana sabrahmacārīnaṁ diṭṭhānugatiāpajjanatthaṁ vā pāsādikehi",
  "atk-vin01a2:1117_4": "abhikkamapaṭikkamādīhi piṇḍāya pavisanto anupavajjo viññūnanti.",
  "atk-vin01a2:1118_0": "Catutthapañcamavatthūsu –",
  "atk-vin01a2:1118_1": "“yo te vihāre vasī”ti ettha vuttanayeneva “aha”nti avuttattā pārājikaṁ natthi.",
  "atk-vin01a2:1118_2": "Attupanāyikameva hi samudācarantassa pārājikaṁ vuttaṁ.",
  "atk-vin01a2:1119_0": "Paṇidhāya caṅkamītiādīni heṭṭhā vuttanayāneva.",
  "atk-vin01a2:1120_0": "Saṁyojanavatthusmiṁ –",
  "atk-vin01a2:1120_1": "saṁyojanā pahīnātipi “dasa saṁyojanā pahīnā”tipi “ekaṁ saṁyojanaṁ pahīna”ntipi vadato kilesappahānameva ārocitaṁ hoti,",
  "atk-vin01a2:1120_2": "tasmā pārājikaṁ.",
  "atk-vin01a2:1121_0": "224.",
  "atk-vin01a2:1121_1": "Rahovatthūsu –",
  "atk-vin01a2:1121_2": "raho ullapatīti “rahogato arahā aha”nti vadati,",
  "atk-vin01a2:1121_3": "na manasā cintitameva karoti.",
  "atk-vin01a2:1121_4": "Tenettha dukkaṭaṁ vuttaṁ.",
  "atk-vin01a2:1122_0": "Vihāravatthuupaṭṭhānavatthu ca vuttanayameva.",
  "atk-vin01a2:1123_0": "225.",
  "atk-vin01a2:1123_1": "Na dukkaravatthusmiṁ –",
  "atk-vin01a2:1123_2": "tassa bhikkhuno ayaṁ laddhi –",
  "atk-vin01a2:1123_3": "“ariyapuggalāva bhagavato sāvakā”ti. Tenāha –",
  "atk-vin01a2:1123_4": "“ye kho te bhagavato sāvakā te evaṁ vadeyyu”nti.",
  "atk-vin01a2:1123_5": "Yasmā cassa ayamadhippāyo –",
  "atk-vin01a2:1123_6": "“sīlavatā āraddhavipassakena na dukkaraṁ aññaṁ byākātuṁ,",
  "atk-vin01a2:1123_7": "paṭibalo so arahattaṁ pāpuṇitu”nti.",
  "atk-vin01a2:1123_8": "Tasmā “anullapanādhippāyo aha”nti āha.",
  "atk-vin01a2:1124_0": "Vīriyavatthusmiṁ ārādhanīyoti sakkā ārādhetuṁ sampādetuṁ nibbattetunti attho. Sesaṁ vuttanayameva.",
  "atk-vin01a2:1125_0": "Maccuvatthusmiṁ so bhikkhu “yassa vippaṭisāro uppajjati,",
  "atk-vin01a2:1125_1": "so bhāyeyya.",
  "atk-vin01a2:1125_2": "Mayhaṁ pana avippaṭisāravatthukāni parisuddhāni sīlāni,",
  "atk-vin01a2:1125_3": "svāhaṁ kiṁ maraṇassa bhāyissāmī”ti etamatthavasaṁ paṭicca “nāhaṁ āvuso maccuno bhāyāmī”ti āha.",
  "atk-vin01a2:1125_4": "Tenassa anāpatti.",
  "atk-vin01a2:1126_0": "Vippaṭisāravatthusmimpi eseva nayo. Tato parāni tīṇi vatthūni vīriyavatthusadisāneva.",
  "atk-vin01a2:1127_0": "Vedanāvatthūsupaṭhamasmiṁ tāva so bhikkhu paṭisaṅkhānabalena adhivāsanakhantiyaṁ ṭhatvā “nāvuso sakkā yena vā tena vā adhivāsetu”nti āha.",
  "atk-vin01a2:1127_1": "Tenassa anāpatti.",
  "atk-vin01a2:1128_0": "Dutiye pana attupanāyikaṁ akatvā “nāvuso sakkā puthujjanenā”ti pariyāyena vuttattā thullaccayaṁ.",
  "atk-vin01a2:1129_0": "226.Brāhmaṇavatthūsuso kira brāhmaṇo na kevalaṁ “āyantu bhonto arahanto”ti āha.",
  "atk-vin01a2:1129_1": "Yaṁ yaṁ panassa vacanaṁ mukhato niggacchati,",
  "atk-vin01a2:1129_2": "sabbaṁ “arahantānaṁ āsanāni paññapetha,",
  "atk-vin01a2:1129_3": "pādodakaṁ detha,",
  "atk-vin01a2:1129_4": "arahanto pāde dhovantū”ti arahantavādapaṭisaṁyuttaṁyeva.",
  "atk-vin01a2:1129_5": "Taṁ panassa pasādabhaññaṁ saddhācaritattā attano saddhābalena samussāhitassa vacanaṁ.",
  "atk-vin01a2:1129_6": "Tasmā bhagavā “anāpatti,",
  "atk-vin01a2:1129_7": "bhikkhave,",
  "atk-vin01a2:1129_8": "pasādabhaññe”ti āha.",
  "atk-vin01a2:1129_9": "Evaṁ vuccamānena pana bhikkhunā na haṭṭhatuṭṭheneva paccayā paribhuñjitabbā,",
  "atk-vin01a2:1129_10": "“arahattasampāpikaṁ paṭipadaṁ paripūressāmī”ti evaṁ yogo karaṇīyoti.",
  "atk-vin01a2:1130_0": "Aññabyākaraṇavatthūnisaṁyojanavatthusadisāneva.",
  "atk-vin01a2:1130_1": "Agāravatthusmiṁ so bhikkhu gihibhāve anatthikatāya anapekkhatāya “abhabbo kho āvuso mādiso”ti āha,",
  "atk-vin01a2:1130_2": "na ullapanādhippāyena.",
  "atk-vin01a2:1130_3": "Tenassa anāpatti.",
  "atk-vin01a2:1131_0": "227.Āvaṭakāmavatthusmiṁ so bhikkhu vatthukāmesu ca kilesakāmesu ca lokiyeneva ādīnavadassanena nirapekkho.",
  "atk-vin01a2:1131_1": "Tasmā “āvaṭā me āvuso kāmā”ti āha.",
  "atk-vin01a2:1131_2": "Tenassa anāpatti.",
  "atk-vin01a2:1131_3": "Ettha ca āvaṭāti āvāritā nivāritā,",
  "atk-vin01a2:1131_4": "paṭikkhittāti attho.",
  "atk-vin01a2:1132_0": "Abhirativatthusmiṁ so bhikkhu sāsane anukkaṇṭhitabhāvena uddesaparipucchādīsu ca abhiratabhāvena “abhirato ahaṁ āvuso paramāya abhiratiyā”ti āha,",
  "atk-vin01a2:1132_1": "na ullapanādhippāyena.",
  "atk-vin01a2:1132_2": "Tenassa anāpatti.",
  "atk-vin01a2:1133_0": "Pakkamanavatthusmiṁ yo imamhā āvāsā paṭhamaṁ pakkamissatīti evaṁ āvāsaṁ vā maṇḍapaṁ vā sīmaṁ vā yaṁkiñci",
  "atk-vin01a2:1133_1": "ṭhānaṁ paricchinditvā katāya katikāya yo “maṁ arahāti jānantū”ti tamhā ṭhānā paṭhamaṁ pakkamati,",
  "atk-vin01a2:1133_2": "pārājiko hoti.",
  "atk-vin01a2:1133_3": "Yo pana ācariyupajjhāyānaṁ vā kiccena mātāpitūnaṁ vā kenacideva karaṇīyena bhikkhācāratthaṁ vā uddesaparipucchānaṁ",
  "atk-vin01a2:1133_4": "vā atthāya aññena vā tādisena karaṇīyena taṁ ṭhānaṁ atikkamitvā gacchati, anāpatti.",
  "atk-vin01a2:1133_5": "Sacepissa evaṁ gatassa pacchā icchācāro uppajjati “na dānāhaṁ tattha gamissāmi evaṁ maṁ arahāti sambhāvessantī”ti anāpattiyeva.",
  "atk-vin01a2:1134_0": "Yopi kenacideva karaṇīyena taṁ ṭhānaṁ patvā sajjhāyamanasikārādivasena aññavihito vā hutvā corādīhi vā",
  "atk-vin01a2:1134_1": "anubaddho meghaṁ vā uṭṭhitaṁ disvā anovassakaṁ pavisitukāmo taṁ ṭhānaṁ atikkamati, anāpatti.",
  "atk-vin01a2:1134_2": "Yānena vā iddhiyā vā gacchantopi pārājikaṁ nāpajjati,",
  "atk-vin01a2:1134_3": "padagamaneneva āpajjati.",
  "atk-vin01a2:1134_4": "Tampi yehi saha katikā katā,",
  "atk-vin01a2:1134_5": "tehi saddhiṁ apubbaṁacarimaṁ gacchanto nāpajjati.",
  "atk-vin01a2:1134_6": "Evaṁ gacchantā hi sabbepi aññamaññaṁ rakkhanti.",
  "atk-vin01a2:1134_7": "Sacepi maṇḍaparukkhamūlādīsu kiñci ṭhānaṁ paricchinditvā “yo ettha nisīdati vā caṅkamati vā,",
  "atk-vin01a2:1134_8": "taṁ arahāti jānissāma” pupphāni vā ṭhapetvā “yo imāni gahetvā pūjaṁ karissati,",
  "atk-vin01a2:1134_9": "taṁ arahāti jānissāmā”tiādinā nayena katikā katā hoti,",
  "atk-vin01a2:1134_10": "tatrāpi icchācāravasena tathā karontassa pārājikameva.",
  "atk-vin01a2:1134_11": "Sacepi upāsakena antarāmagge vihāro vā kato hoti,",
  "atk-vin01a2:1134_12": "cīvarādīni vā ṭhapitāni honti,",
  "atk-vin01a2:1134_13": "“ye arahanto te imasmiṁ vihāre vasantu,",
  "atk-vin01a2:1134_14": "cīvarādīni ca gaṇhantū”ti.",
  "atk-vin01a2:1134_15": "Tatrāpi icchācāravasena vasantassa vā cīvarādīni vā gaṇhantassa pārājikameva.",
  "atk-vin01a2:1134_16": "Etaṁ pana adhammikakatikavattaṁ,",
  "atk-vin01a2:1134_17": "tasmā na kātabbaṁ,",
  "atk-vin01a2:1134_18": "aññaṁ vā evarūpaṁ “imasmiṁ temāsabbhantare sabbeva āraññakā hontu,",
  "atk-vin01a2:1134_19": "piṇḍapātikaṅgādiavasesadhutaṅgadharā vā atha vā sabbeva khīṇāsavā hontū”ti evamādi.",
  "atk-vin01a2:1134_20": "Nānāverajjakā hi bhikkhū sannipatanti.",
  "atk-vin01a2:1134_21": "Tattha keci dubbalā appathāmā evarūpaṁ vattaṁ anupāletuṁ na sakkonti.",
  "atk-vin01a2:1134_22": "Tasmā evarūpampi vattaṁ na kātabbaṁ.",
  "atk-vin01a2:1134_23": "“Imaṁ temāsaṁ sabbeheva na uddisitabbaṁ,",
  "atk-vin01a2:1134_24": "na paripucchitabbaṁ,",
  "atk-vin01a2:1134_25": "na pabbājetabbaṁ,",
  "atk-vin01a2:1134_26": "mūgabbataṁ gaṇhitabbaṁ,",
  "atk-vin01a2:1134_27": "bahi sīmaṭṭhassāpi saṅghalābho dātabbo”ti evamādikaṁ pana na kātabbameva.",
  "atk-vin01a2:1135_0": "228.Lakkhaṇasaṁyutte yvāyaṁ āyasmā ca lakkhaṇoti lakkhaṇatthero vutto,",
  "atk-vin01a2:1135_1": "esa jaṭilasahassassa abbhantare ehibhikkhūpasampadāya upasampanno ādittapariyāyāvasāne arahattappatto eko mahāsāvakoti veditabbo.",
  "atk-vin01a2:1135_2": "Yasmā panesa lakkhaṇasampannena sabbākāraparipūrena brahmasamena attabhāvena samannāgato,",
  "atk-vin01a2:1135_3": "tasmā lakkhaṇoti saṅkhaṁ gato.",
  "atk-vin01a2:1135_4": "Mahāmoggallānatthero pana pabbajitadivasato sattame divase arahattappatto dutiyo aggasāvako.",
  "atk-vin01a2:1136_0": "Sitaṁ pātvākāsīti mandahasitaṁ pātuakāsi,",
  "atk-vin01a2:1136_1": "pakāsayi dassesīti vuttaṁ hoti.",
  "atk-vin01a2:1136_2": "Kiṁ pana disvā thero sitaṁ pātvākāsīti?",
  "atk-vin01a2:1136_3": "Upari pāḷiyaṁ āgataṁ aṭṭhikasaṅkhalikaṁ ekaṁ petaloke nibbattaṁ sattaṁ disvā,",
  "atk-vin01a2:1136_4": "tañca kho dibbena cakkhunā,",
  "atk-vin01a2:1136_5": "na pasādacakkhunā.",
  "atk-vin01a2:1136_6": "Pasādacakkhussa hi ete attabhāvā na āpāthaṁ āgacchanti.",
  "atk-vin01a2:1136_7": "Evarūpaṁ pana attabhāvaṁ disvā kāruññe kātabbe kasmā sitaṁ pātvākāsīti?",
  "atk-vin01a2:1136_8": "Attano ca buddhañāṇassa ca sampattisamanussaraṇato.",
  "atk-vin01a2:1136_9": "Tañhi disvā thero “adiṭṭhasaccena nāma puggalena paṭilabhitabbā evarūpā attabhāvā mutto ahaṁ,",
  "atk-vin01a2:1136_10": "lābhā vata me,",
  "atk-vin01a2:1136_11": "suladdhaṁ vata me”ti attano ca sampattiṁ anussaritvā “aho buddhassa bhagavato ñāṇasampatti,",
  "atk-vin01a2:1136_12": "yo ‘kammavipāko,",
  "atk-vin01a2:1136_13": "bhikkhave,",
  "atk-vin01a2:1136_14": "acinteyyo;",
  "atk-vin01a2:1136_15": "na cintetabbo’ti desesi,",
  "atk-vin01a2:1136_16": "paccakkhaṁ vata katvā buddhā desenti,",
  "atk-vin01a2:1136_17": "suppaṭividdhā buddhānaṁ dhammadhātū”ti evaṁ buddhañāṇasampattiñca saritvā sitaṁ pātvākāsīti.",
  "atk-vin01a2:1136_18": "Yasmā pana khīṇāsavā nāma na akāraṇā sitaṁ pātukaronti,",
  "atk-vin01a2:1136_19": "tasmā taṁ lakkhaṇatthero pucchi –",
  "atk-vin01a2:1136_20": "“ko nu kho āvuso moggallāna hetu,",
  "atk-vin01a2:1136_21": "ko paccayo sitassa pātukammāyā”ti.",
  "atk-vin01a2:1136_22": "Thero pana yasmā yehi ayaṁ upapatti sāmaṁ adiṭṭhā,",
  "atk-vin01a2:1136_23": "te dussaddhāpayā honti,",
  "atk-vin01a2:1136_24": "tasmā bhagavantaṁ sakkhiṁ katvā byākātukāmatāya “akālo kho,",
  "atk-vin01a2:1136_25": "āvuso”tiādimāha.",
  "atk-vin01a2:1136_26": "Tato bhagavato santike puṭṭho “idhāhaṁ āvuso”tiādinā nayena byākāsi.",
  "atk-vin01a2:1137_0": "Tattha aṭṭhikasaṅkhalikanti setaṁ nimmaṁsalohitaṁ aṭṭhisaṅghātaṁ.",
  "atk-vin01a2:1137_1": "Gijjhāpi kākāpi kulalāpīti etepi yakkhagijjhā ceva yakkhakākā ca yakkhakulalā ca paccetabbā.",
  "atk-vin01a2:1137_2": "Pākatikānaṁ pana gijjhādīnaṁ āpāthampi etaṁ rūpaṁ nāgacchati.",
  "atk-vin01a2:1137_3": "Anupatitvā anupatitvāti anubandhitvā anubandhitvā.",
  "atk-vin01a2:1137_4": "Vituḍentīti vinivijjhitvā gacchanti.",
  "atk-vin01a2:1137_5": "Vitudentīti vā pāṭho,",
  "atk-vin01a2:1137_6": "asidhārūpamehi tikhiṇehi lohatuṇḍehi vijjhantīti attho.",
  "atk-vin01a2:1137_7": "Sā sudaṁ aṭṭassaraṁ karotīti ettha sudanti nipāto,",
  "atk-vin01a2:1137_8": "sā aṭṭhikasaṅkhalikā aṭṭassaraṁ āturassaraṁ karotīti attho.",
  "atk-vin01a2:1137_9": "Akusalavipākānubhavanatthaṁ kira yojanappamāṇāpi tādisā attabhāvā nibbattanti,",
  "atk-vin01a2:1137_10": "pasādussadā ca honti pakkagaṇḍasadisā;",
  "atk-vin01a2:1137_11": "tasmā sā aṭṭhikasaṅkhalikā balavavedanāturā tādisaṁ saramakāsīti.",
  "atk-vin01a2:1137_12": "Evañca pana vatvā puna āyasmā mahāmoggallāno “vaṭṭagāmikasattā nāma evarūpā attabhāvā na muccantī”ti",
  "atk-vin01a2:1137_13": "sattesu kāruññaṁ paṭicca uppannaṁ dhammasaṁvegaṁ dassento “tassa mayhaṁ āvuso etadahosi;",
  "atk-vin01a2:1137_14": "acchariyaṁ vata bho”tiādimāha.",
  "atk-vin01a2:1138_0": "Bhikkhū ujjhāyantīti yesaṁ sā petūpapatti appaccakkhā,",
  "atk-vin01a2:1138_1": "te ujjhāyanti.",
  "atk-vin01a2:1138_2": "Bhagavā pana therassānubhāvaṁ pakāsento “cakkhubhūtā vata bhikkhave sāvakā viharantī”tiādimāha.",
  "atk-vin01a2:1138_3": "Tattha cakkhu bhūtaṁ jātaṁ uppannaṁ tesanti cakkhubhūtā;",
  "atk-vin01a2:1138_4": "bhūtacakkhukā uppannacakkhukā,",
  "atk-vin01a2:1138_5": "cakkhuṁ uppādetvā,",
  "atk-vin01a2:1138_6": "viharantīti attho.",
  "atk-vin01a2:1138_7": "Dutiyapadepi eseva nayo.",
  "atk-vin01a2:1138_8": "Yatra hi nāmāti ettha yatrāti kāraṇavacanaṁ.",
  "atk-vin01a2:1138_9": "Tatrāyamatthayojanā;",
  "atk-vin01a2:1138_10": "yasmā nāma sāvakopi evarūpaṁ ñassati vā dakkhati vā sakkhiṁ vā karissati,",
  "atk-vin01a2:1138_11": "tasmā avocumha –",
  "atk-vin01a2:1138_12": "“cakkhubhūtā vata bhikkhave sāvakā viharanti,",
  "atk-vin01a2:1138_13": "ñāṇabhūtā vata bhikkhave sāvakā viharantī”ti.",
  "atk-vin01a2:1139_0": "Pubbeva me so bhikkhave satto diṭṭhoti bodhimaṇḍe sabbaññutañāṇappaṭivedhena appamāṇesu cakkavāḷesu appamāṇe",
  "atk-vin01a2:1139_1": "sattanikāye bhavagatiyoniṭhitinivāse ca paccakkhaṁ karontena mayā pubbeva so satto diṭṭhoti vadati.",
  "atk-vin01a2:1140_0": "Goghātakoti gāvo vadhitvā vadhitvā aṭṭhito maṁsaṁ mocetvā vikkiṇitvā jīvikakappanakasatto.",
  "atk-vin01a2:1140_1": "Tasseva kammassa vipākāvasesenāti tassa nānācetanāhi āyūhitassa aparāpariyakammassa.",
  "atk-vin01a2:1140_2": "Tatra hi yāya cetanāya narake paṭisandhi janitā,",
  "atk-vin01a2:1140_3": "tassā vipāke parikkhīṇe avasesakammaṁ vā kammanimittaṁ vā ārammaṇaṁ katvā puna petādīsu paṭisandhi nibbattati,",
  "atk-vin01a2:1140_4": "tasmā sā paṭisandhi kammasabhāgatāya vā ārammaṇasabhāgatāya vā “tasseva kammassa vipākāvaseso”ti vuccati.",
  "atk-vin01a2:1140_5": "Ayañca satto evaṁ upapanno. Tenāha –",
  "atk-vin01a2:1140_6": "“tasseva kammassa vipākāvasesenā”ti.",
  "atk-vin01a2:1140_7": "Tassa kira narakā cavanakāle nimmaṁsakatānaṁ gunnaṁ aṭṭhirāsi eva nimittaṁ ahosi.",
  "atk-vin01a2:1140_8": "So paṭicchannampi taṁ kammaṁ viññūnaṁ pākaṭaṁ viya karonto aṭṭhisaṅkhalikapeto jāto.",
  "atk-vin01a2:1141_0": "229.",
  "atk-vin01a2:1141_1": "Maṁsapesivatthusmiṁ goghātakoti gomaṁsapesiyo katvā sukkhāpetvā vallūravikkayena anekāni vassāni jīvikaṁ kappesi.",
  "atk-vin01a2:1141_2": "Tenassa narakā cavanakāle maṁsapesiyeva nimittaṁ ahosi.",
  "atk-vin01a2:1141_3": "So maṁsapesipeto jāto.",
  "atk-vin01a2:1142_0": "Maṁsapiṇḍavatthusmiṁ so sākuṇiko sakuṇe gahetvā vikkiṇanakāle nippakkhacamme maṁsapiṇḍamatte katvā vikkiṇanto jīvikaṁ kappesi.",
  "atk-vin01a2:1142_1": "Tenassa narakā cavanakāle maṁsapiṇḍova nimittaṁ ahosi.",
  "atk-vin01a2:1142_2": "So maṁsapiṇḍapeto jāto.",
  "atk-vin01a2:1143_0": "Nicchavivatthusmiṁ tassa orabbhikassa eḷake vadhitvā niccamme katvā kappitajīvikassa purimanayeneva niccammaṁ eḷakasarīraṁ nimittamahosi.",
  "atk-vin01a2:1143_1": "So nicchavipeto jāto.",
  "atk-vin01a2:1144_0": "Asilomavatthusmiṁ so sūkariko dīgharattaṁ nivāpapuṭṭhe sūkare asinā vadhitvā vadhitvā dīgharattaṁ jīvikaṁ kappesi.",
  "atk-vin01a2:1144_1": "Tenassa ukkhittāsikabhāvova nimittaṁ ahosi.",
  "atk-vin01a2:1144_2": "Tasmā asilomapeto jāto.",
  "atk-vin01a2:1145_0": "Sattilomavatthusmiṁ so māgaviko ekaṁ migañca sattiñca gahetvā vanaṁ gantvā tassa migassa samīpaṁ āgatāgate mige sattiyā vijjhitvā māresi,",
  "atk-vin01a2:1145_1": "tassa sattiyā vijjhanakabhāvoyeva nimittaṁ ahosi.",
  "atk-vin01a2:1145_2": "Tasmā sattilomapeto jāto.",
  "atk-vin01a2:1146_0": "Usulomavatthusmiṁ kāraṇikoti rājāparādhike anekāhi kāraṇāhi pīḷetvā avasāne kaṇḍena vijjhitvā māraṇakapuriso.",
  "atk-vin01a2:1146_1": "So kira asukasmiṁ padese viddho maratīti ñatvāva vijjhati.",
  "atk-vin01a2:1146_2": "Tassevaṁ jīvikaṁ kappetvā narake uppannassa tato pakkāvasesena idhūpapattikāle usunā vijjhanabhāvoyeva nimittaṁ ahosi.",
  "atk-vin01a2:1146_3": "Tasmā usulomapeto jāto.",
  "atk-vin01a2:1147_0": "Sūcilomavatthusmiṁ sārathīti assadamako.",
  "atk-vin01a2:1147_1": "Godamakotipi kurundaṭṭhakathāyaṁvuttaṁ.",
  "atk-vin01a2:1147_2": "Tassa patodasūciyā vijjhanabhāvoyeva nimittaṁ ahosi.",
  "atk-vin01a2:1147_3": "Tasmā sūcilomapeto jāto.",
  "atk-vin01a2:1148_0": "Dutiyasūcilomavatthusmiṁ sūcakoti pesuññakārako.",
  "atk-vin01a2:1148_1": "So kira manusse aññamaññañca bhindi.",
  "atk-vin01a2:1148_2": "Rājakule ca “imassa imaṁ nāma atthi,",
  "atk-vin01a2:1148_3": "iminā idaṁ nāma kata”nti sūcetvā sūcetvā anayabyasanaṁ pāpesi.",
  "atk-vin01a2:1148_4": "Tasmā yathānena sūcetvā manussā bhinnā,",
  "atk-vin01a2:1148_5": "tathā sūcīhi bhedanadukkhaṁ paccanubhotuṁ kammameva nimittaṁ katvā sūcilomapeto jāto.",
  "atk-vin01a2:1149_0": "Aṇḍabhāritavatthusmiṁ gāmakūṭoti vinicchayāmacco.",
  "atk-vin01a2:1149_1": "Tassa kammasabhāgatāya kumbhamattā mahāghaṭappamāṇā aṇḍā ahesuṁ.",
  "atk-vin01a2:1149_2": "So hi yasmā raho paṭicchanna ṭhāne lañjaṁ gahetvā kūṭavinicchayena pākaṭaṁ dosaṁ karonto sāmike assāmike akāsi.",
  "atk-vin01a2:1149_3": "Tasmāssa rahassaṁ aṅgaṁ pākaṭaṁ nibbattaṁ.",
  "atk-vin01a2:1149_4": "Yasmā daṇḍaṁ paṭṭhapento paresaṁ asayhaṁ bhāraṁ āropesi,",
  "atk-vin01a2:1149_5": "tasmāssa rahassaṅgaṁ asayhabhāro hutvā nibbattaṁ.",
  "atk-vin01a2:1149_6": "Yasmā yasmiṁ ṭhāne ṭhitena samena bhavitabbaṁ,",
  "atk-vin01a2:1149_7": "tasmiṁ ṭhatvā visamo ahosi,",
  "atk-vin01a2:1149_8": "tasmāssa rahassaṅge visamā nisajjā ahosīti.",
  "atk-vin01a2:1150_0": "Pāradārikavatthusmiṁ so satto parassa rakkhitaṁ gopitaṁ sassāmikaṁ phassaṁ phusanto mīḷhasukhena kāmasukhena",
  "atk-vin01a2:1150_1": "cittaṁ ramayitvā kammasabhāgatāya gūthaphassaṁ phusanto dukkhamanubhavituṁ tattha nibbatto.",
  "atk-vin01a2:1150_2": "Duṭṭhabrāhmaṇavatthu pākaṭameva.",
  "atk-vin01a2:1151_0": "230.Nicchavitthivatthusmiṁ yasmā mātugāmo nāma attano phasse anissaro,",
  "atk-vin01a2:1151_1": "sā ca taṁ sāmikassa santakaṁ phassaṁ thenetvā paresaṁ abhiratiṁ uppādesi,",
  "atk-vin01a2:1151_2": "tasmā kammasabhāgatāya sukhasamphassā dhaṁsitvā dukkhasamphassaṁ anubhavituṁ nicchavitthī hutvā upapannā.",
  "atk-vin01a2:1152_0": "Maṅgulitthivatthusmiṁ maṅgulinti virūpaṁ duddasikaṁ bībhacchaṁ,",
  "atk-vin01a2:1152_1": "sā kira ikkhaṇikākammaṁ yakkhadāsikammaṁ karontī “iminā ca iminā ca evaṁ balikamme kate ayaṁ nāma tumhākaṁ",
  "atk-vin01a2:1152_2": "vaḍḍhi bhavissatī”ti mahājanassa gandhapupphādīni vañcanāya gahetvā mahājanaṁ duddiṭṭhiṁ micchādiṭṭhiṁ",
  "atk-vin01a2:1152_3": "gaṇhāpesi,",
  "atk-vin01a2:1152_4": "tasmā tāya kammasabhāgatāya gandhapupphādīnaṁ thenitattā duggandhā duddassanassa gāhitattā duddasikā virūpā bībhacchā hutvā nibbattā.",
  "atk-vin01a2:1153_0": "Okilinivatthusmiṁ uppakkaṁ okiliniṁ okirininti sā kira aṅgāracitake nipannā vipphandamānā viparivattamānā paccati,",
  "atk-vin01a2:1153_1": "tasmā uppakkā ceva hoti kharena agginā pakkasarīrā;",
  "atk-vin01a2:1153_2": "okilinī ca kilinnasarīrā bindubindūni hissā sarīrato paggharanti.",
  "atk-vin01a2:1153_3": "Okirinī ca aṅgārasamparikiṇṇā,",
  "atk-vin01a2:1153_4": "tassā hi heṭṭhatopi kiṁsukapupphavaṇṇā aṅgārā,",
  "atk-vin01a2:1153_5": "ubhayapassesupi,",
  "atk-vin01a2:1153_6": "ākāsatopissā upari aṅgārā patanti,",
  "atk-vin01a2:1153_7": "tena vuttaṁ –",
  "atk-vin01a2:1153_8": "“uppakkaṁ okiliniṁ okirini”nti.",
  "atk-vin01a2:1153_9": "Sā issāpakatā sapattiṁ aṅgārakaṭāhena okirīti tassā kira kaliṅgarañño ekā nāṭakinī aṅgārakaṭāhaṁ samīpe ṭhapetvā gattato udakañca puñchati,",
  "atk-vin01a2:1153_10": "pāṇinā ca sedaṁ karoti.",
  "atk-vin01a2:1153_11": "Rājāpi tāya saddhiṁ kathañca karoti,",
  "atk-vin01a2:1153_12": "parituṭṭhākārañca dasseti.",
  "atk-vin01a2:1153_13": "Aggamahesī taṁ asahamānā issāpakatā hutvā acirapakkantassa rañño taṁ aṅgārakaṭāhaṁ gahetvā tassā upari aṅgāre okiri.",
  "atk-vin01a2:1153_14": "Sā taṁ kammaṁ katvā tādisaṁyeva vipākaṁ paccanubhavituṁ petaloke nibbattā.",
  "atk-vin01a2:1154_0": "Coraghātakavatthusmiṁ so rañño āṇāya dīgharattaṁ corānaṁ sīsāni chinditvā petaloke nibbattanto asīsakaṁ kabandhaṁ hutvā nibbatti.",
  "atk-vin01a2:1155_0": "Bhikkhuvatthusmiṁ pāpabhikkhūti lāmakabhikkhu.",
  "atk-vin01a2:1155_1": "So kira lokassa saddhādeyye cattāro paccaye paribhuñjitvā kāyavacīdvārehi asaṁ yato bhinnājīvo cittakeḷiṁ kīḷanto vicari.",
  "atk-vin01a2:1155_2": "Tato ekaṁ buddhantaraṁ niraye paccitvā petaloke nibbattanto bhikkhusadiseneva attabhāvena nibbatti.",
  "atk-vin01a2:1155_3": "Bhikkhunī-sikkhamānā-sāmaṇera-sāmaṇerīvatthūsupi ayameva vinicchayo.",
  "atk-vin01a2:1156_0": "231.",
  "atk-vin01a2:1156_1": "Tapodāvatthusmiṁ acchodakoti pasannodako.",
  "atk-vin01a2:1156_2": "Sītodakoti sītalaudako.",
  "atk-vin01a2:1156_3": "Sātodakoti madhurodako.",
  "atk-vin01a2:1156_4": "Setakoti parisuddho nissevālapaṇakakaddamo.",
  "atk-vin01a2:1156_5": "Suppatitthoti sundarehi titthehi upapanno.",
  "atk-vin01a2:1156_6": "Ramaṇīyoti ratijanako.",
  "atk-vin01a2:1156_7": "Cakkamattānīti rathacakkappamāṇāni.",
  "atk-vin01a2:1156_8": "Kuthitā sandatīti tatrā santattā hutvā sandati.",
  "atk-vin01a2:1156_9": "Yatāyaṁ bhikkhaveti yato ayaṁ bhikkhave.",
  "atk-vin01a2:1156_10": "So dahoti so rahado.",
  "atk-vin01a2:1156_11": "Kuto panāyaṁ sandatīti?",
  "atk-vin01a2:1156_12": "Vebhārapabbatassa kira heṭṭhā bhummaṭṭhakanāgānaṁ pañcayojanasatikaṁ nāgabhavanaṁ devalokasadisaṁ maṇimayena talena ārāmuyyānehi ca samannāgataṁ;",
  "atk-vin01a2:1156_13": "tattha nāgānaṁ kīḷanaṭṭhāne so udakadaho,",
  "atk-vin01a2:1156_14": "tato ayaṁ tapodā sandati.",
  "atk-vin01a2:1156_15": "Dvinnaṁ mahānirayānaṁ antarikāya āgacchatīti rājagahanagaraṁ kira āviñjetvā mahāpetaloko,",
  "atk-vin01a2:1156_16": "tattha dvinnaṁ mahālohakumbhinirayānaṁ antarena ayaṁ tapodā āgacchati,",
  "atk-vin01a2:1156_17": "tasmā kuthitā sandatīti.",
  "atk-vin01a2:1157_0": "Yuddhavatthusmiṁ nandī caratīti vijayabherī āhiṇḍati.",
  "atk-vin01a2:1157_1": "Rājā āvuso licchavīhīti thero kira attano divāṭṭhāne ca rattiṭṭhāne ca nisīditvā “licchavayo katahatthā katūpāsanā,",
  "atk-vin01a2:1157_2": "rājā ca tehi saddhiṁ sampahāraṁ detī”ti āvajjento dibbena cakkhunā rājānaṁ parājitaṁ palāyamānaṁ addasa.",
  "atk-vin01a2:1157_3": "Tato bhikkhū āmantetvā “rājā āvuso tumhākaṁ upaṭṭhāko licchavīhi pabhaggo”ti āha. Saccaṁ,",
  "atk-vin01a2:1157_4": "bhikkhave,",
  "atk-vin01a2:1157_5": "moggallāno āhāti parājikakāle āvajjitvā yaṁ diṭṭhaṁ taṁ bhaṇanto saccaṁ āha.",
  "atk-vin01a2:1158_0": "232.",
  "atk-vin01a2:1158_1": "Nāgogāhavatthusmiṁ sappinikāyāti evaṁnāmikāya.",
  "atk-vin01a2:1158_2": "Āneñjaṁ samādhinti anejaṁ acalaṁ kāyavācāvipphandavirahitaṁ catutthajjhānasamādhiṁ.",
  "atk-vin01a2:1158_3": "Nāgānanti hatthīnaṁ.",
  "atk-vin01a2:1158_4": "Ogayha uttarantānanti ogayha ogāhetvā puna uttarantānaṁ.",
  "atk-vin01a2:1158_5": "Te kira gambhīraṁ udakaṁ otaritvā tattha nhatvā ca pivitvā ca soṇḍāya udakaṁ gahetvā aññamaññaṁ ālolentā uttaranti,",
  "atk-vin01a2:1158_6": "tesaṁ evaṁ ogayha uttarantānanti vuttaṁ hoti.",
  "atk-vin01a2:1158_7": "Koñcaṁ karontānanti nadītīre ṭhatvā soṇḍaṁ mukhe pakkhipitvā koñcanādaṁ karontānaṁ.",
  "atk-vin01a2:1158_8": "Saddaṁ assosinti taṁ koñcanādasaddaṁ assosiṁ. Attheso,",
  "atk-vin01a2:1158_9": "bhikkhave,",
  "atk-vin01a2:1158_10": "samādhi so ca kho aparisuddhoti atthi eso samādhi moggallānassa,",
  "atk-vin01a2:1158_11": "so ca kho parisuddho na hoti.",
  "atk-vin01a2:1158_12": "Thero kira pabbajitato sattame divase tadahuarahattappatto aṭṭhasu samāpattīsu pañcahākārehi anāciṇṇavasībhāvo",
  "atk-vin01a2:1158_13": "samādhiparipanthake dhamme na suṭṭhu parisodhetvā āvajjanasamāpajjanādhiṭṭhānavuṭṭhānapaccavekkhaṇānaṁ",
  "atk-vin01a2:1158_14": "saññāmattakameva katvā catutthajjhānaṁ appetvā nisinno,",
  "atk-vin01a2:1158_15": "jhānaṅgehi vuṭṭhāya nāgānaṁ saddaṁ sutvā “antosamāpattiyaṁ assosi”nti evaṁsaññī ahosi.",
  "atk-vin01a2:1158_16": "Tena vuttaṁ – “attheso,",
  "atk-vin01a2:1158_17": "bhikkhave, samādhi;",
  "atk-vin01a2:1158_18": "so ca kho aparisuddho”ti.",
  "atk-vin01a2:1159_0": "Sobhitavatthusmiṁ ahaṁ, āvuso,",
  "atk-vin01a2:1159_1": "pañca kappasatāni anussarāmīti ekāvajjanena anussarāmīti āha.",
  "atk-vin01a2:1159_2": "Itarathā hi anacchariyaṁ ariyasāvakānaṁ paṭipāṭiyā nānāvajjanena tassa tassa atīte nivāsassa anussaraṇanti na bhikkhū ujjhāyeyyuṁ.",
  "atk-vin01a2:1159_3": "Yasmā panesa “ekāvajjanena anussarāmī”ti āha,",
  "atk-vin01a2:1159_4": "tasmā bhikkhū ujjhāyiṁsu. Atthesā,",
  "atk-vin01a2:1159_5": "bhikkhave,",
  "atk-vin01a2:1159_6": "sobhitassa,",
  "atk-vin01a2:1159_7": "sā ca kho ekāyeva jātīti yaṁ sobhito jātiṁ anussarāmīti āha,",
  "atk-vin01a2:1159_8": "atthesā jāti sobhitassa,",
  "atk-vin01a2:1159_9": "sā ca kho ekāyeva anantarā na uppaṭipāṭiyā anussaritāti adhippāyo.",
  "atk-vin01a2:1160_0": "Kathaṁ panāyaṁ etaṁ anussarīti? Ayaṁ kira pañcannaṁ kappasatānaṁ upari titthāyatane",
  "atk-vin01a2:1161_0": "Pabbajitvā asaññasamāpattiṁ nibbattetvā aparihīnajjhāno kālaṁ katvā asaññabhave nibbatti.",
  "atk-vin01a2:1161_1": "Tattha yāvatāyukaṁ ṭhatvā avasāne manussaloke uppanno sāsane pabbajitvā tisso vijjā sacchākāsi.",
  "atk-vin01a2:1161_2": "So pubbenivāsaṁ anussaramāno imasmiṁ attabhāve paṭisandhiṁ disvā tato paraṁ tatiye attabhāve cutimeva addasa.",
  "atk-vin01a2:1161_3": "Atha ubhinnamantarā acittakaṁ attabhāvaṁ anussarituṁ asakkonto nayato sallakkhesi –",
  "atk-vin01a2:1161_4": "“addhāahaṁ asaññabhave nibbatto”ti.",
  "atk-vin01a2:1161_5": "Evaṁ sallakkhentena panānena dukkaraṁ kataṁ,",
  "atk-vin01a2:1161_6": "satadhā bhinnassa vālassa koṭiyā koṭi paṭividdhā,",
  "atk-vin01a2:1161_7": "ākāse padaṁ dassitaṁ.",
  "atk-vin01a2:1161_8": "Tasmā naṁ bhagavā imasmiṁyeva vatthusmiṁ etadagge ṭhapesi –",
  "atk-vin01a2:1161_9": "“etadaggaṁ bhikkhave,",
  "atk-vin01a2:1161_10": "mama sāvakānaṁ bhikkhūnaṁ pubbenivāsaṁ anussarantānaṁ yadidaṁ sobhito”ti.",
  "atk-vin01a2:1162_0": "Vinītavatthuvaṇṇanā niṭṭhitā.",
  "atk-vin01a2:1163_0": "Nigamanavaṇṇanā",
  "atk-vin01a2:1164_0": "233.Uddiṭṭhākho āyasmanto cattāro pārājikā dhammāti idaṁ idha uddiṭṭhapārājikaparidīpanameva.",
  "atk-vin01a2:1164_1": "Samodhānetvā pana sabbāneva catuvīsati pārājikāni veditabbāni.",
  "atk-vin01a2:1164_2": "Katamāni catuvīsati?",
  "atk-vin01a2:1164_3": "Pāḷiyaṁ āgatāni tāva bhikkhūnaṁ cattāri,",
  "atk-vin01a2:1164_4": "bhikkhunīnaṁ asādhāraṇāni cattārīti aṭṭha.",
  "atk-vin01a2:1164_5": "Ekādasa abhabbapuggalā,",
  "atk-vin01a2:1164_6": "tesu paṇḍakatiracchānagataubhatobyañjanakā,",
  "atk-vin01a2:1164_7": "tayo vatthuvipannā ahetukapaṭisandhikā,",
  "atk-vin01a2:1164_8": "tesaṁ saggo avārito maggo pana vārito,",
  "atk-vin01a2:1164_9": "abhabbā hi te maggappaṭilābhāya vatthuvipannattāti.",
  "atk-vin01a2:1164_10": "Pabbajjāpi nesaṁ paṭikkhittā,",
  "atk-vin01a2:1164_11": "tasmā tepi pārājikā.",
  "atk-vin01a2:1164_12": "Theyyasaṁvāsako,",
  "atk-vin01a2:1164_13": "titthiyapakkantako,",
  "atk-vin01a2:1164_14": "mātughātako,",
  "atk-vin01a2:1164_15": "pitughātako,",
  "atk-vin01a2:1164_16": "arahantaghātako,",
  "atk-vin01a2:1164_17": "bhikkhunīdūsako,",
  "atk-vin01a2:1164_18": "lohituppādako,",
  "atk-vin01a2:1164_19": "saṅghabhedakoti ime aṭṭha attano kiriyāya vipannattā abhabbaṭṭhānaṁ pattāti pārājikāva.",
  "atk-vin01a2:1164_20": "Tesu theyyasaṁvāsako,",
  "atk-vin01a2:1164_21": "titthiyapakkantako,",
  "atk-vin01a2:1164_22": "bhikkhunīdūsakoti imesaṁ tiṇṇaṁ saggo avārito maggo pana vāritova.",
  "atk-vin01a2:1164_23": "Itaresaṁ pañcannaṁ ubhayampi vāritaṁ.",
  "atk-vin01a2:1164_24": "Te hi anantarabhave narake nibbattanakasattā.",
  "atk-vin01a2:1164_25": "Iti ime ca ekādasa,",
  "atk-vin01a2:1164_26": "purimā ca aṭṭhāti ekūnavīsati.",
  "atk-vin01a2:1164_27": "Te gihiliṅge ruciṁ uppādetvā gihinivāsananivatthāya bhikkhuniyā saddhiṁ vīsati.",
  "atk-vin01a2:1164_28": "Sā hi ajjhācāravītikkamaṁ akatvāpi ettāvatāva assamaṇīti imāni tāva vīsati pārājikāni.",
  "atk-vin01a2:1165_0": "Aparānipi – lambī,",
  "atk-vin01a2:1165_1": "mudupiṭṭhiko,",
  "atk-vin01a2:1165_2": "parassa aṅgajātaṁ mukhena gaṇhāti,",
  "atk-vin01a2:1165_3": "parassa aṅgajāte abhinisīdatīti imesaṁ catunnaṁ vasena cattāri anulomapārājikānīti vadanti.",
  "atk-vin01a2:1165_4": "Etāni hi yasmā ubhinnaṁ rāgavasena sadisabhāvūpagatānaṁ dhammo “methunadhammo”ti vuccati.",
  "atk-vin01a2:1165_5": "Tasmā etena pariyāyena methunadhammaṁ appaṭisevitvāyeva kevalaṁ maggena maggappavesanavasena āpajjitabbattā",
  "atk-vin01a2:1165_6": "methunadhammapārājikassa anulomentīti anulomapārājikānīti vuccanti.",
  "atk-vin01a2:1165_7": "Iti imāni ca cattāri purimāni ca vīsatīti samodhānetvā sabbāneva catuvīsati pārājikāni veditabbāni.",
  "atk-vin01a2:1166_0": "Na labhati bhikkhūhi saddhiṁ saṁvāsanti uposatha-pavāraṇa-pātimokkhuddesa-saṅghakammappabhedaṁ bhikkhūhi saddhiṁ saṁvāsaṁ na labhati.",
  "atk-vin01a2:1166_1": "Yathā pure tathā pacchāti yathā pubbe gihikāle anupasampannakāle ca pacchā pārājikaṁ āpannopi tatheva asaṁvāso hoti.",
  "atk-vin01a2:1166_2": "Natthi tassa bhikkhūhi saddhiṁ uposathapavāraṇapātimokkhuddesasaṅghakammappabhedo saṁvāsoti bhikkhūhi saddhiṁ saṁvāsaṁ na labhati.",
  "atk-vin01a2:1166_3": "Tatthāyasmante pucchāmīti tesu catūsu pārājikesu āyasmante “kaccittha parisuddhā”ti pucchāmi.",
  "atk-vin01a2:1166_4": "Kaccitthāti kacci ettha;",
  "atk-vin01a2:1166_5": "etesu catūsu pārājikesu kacci parisuddhāti attho.",
  "atk-vin01a2:1166_6": "Atha vā kaccittha parisuddhāti kacci parisuddhā attha,",
  "atk-vin01a2:1166_7": "bhavathāti attho.",
  "atk-vin01a2:1166_8": "Sesaṁ sabbattha uttānatthamevāti.",
  "atk-vin01a2:1167_0": "Samantapāsādikāya vinayasaṁvaṇṇanāya",
  "atk-vin01a2:1168_0": "Catutthapārājikavaṇṇanā niṭṭhitā."
}