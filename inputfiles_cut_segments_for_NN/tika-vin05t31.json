{
  "tika-vin05t31:0_0": "31. Codanādivinicchayakathā",
  "tika-vin05t31:1_0": "230.Codanādivinicchayoti ettha pana codetuṁ ko labhati,",
  "tika-vin05t31:1_1": "ko na labhati?",
  "tika-vin05t31:1_2": "Dubbalacodakavacanaṁ tāva gahetvā koci na labhati.",
  "tika-vin05t31:1_3": "Dubbalacodako nāma sambahulesu kathāsallāpena nisinnesu eko ekaṁ ārabbha anodissakaṁ katvā pārājikavatthuṁ katheti,",
  "tika-vin05t31:1_4": "añño taṁ sutvā itarassa gantvā āroceti,",
  "tika-vin05t31:1_5": "so taṁ upasaṅkamitvā “tvaṁ kira maṁ idañcidañca vadasī”ti bhaṇati,",
  "tika-vin05t31:1_6": "so “nāhaṁ evarūpaṁ jānāmi,",
  "tika-vin05t31:1_7": "kathāpavattiyaṁ pana mayā anodissakaṁ katvā vuttamatthi.",
  "tika-vin05t31:1_8": "Sace ahaṁ tava imaṁ dukkhuppattiṁ jāneyyaṁ,",
  "tika-vin05t31:1_9": "ettakampi na katheyya”nti.",
  "tika-vin05t31:1_10": "Ayaṁ dubbalacodako.",
  "tika-vin05t31:1_11": "Tassetaṁ kathāsallāpaṁ gahetvā taṁ bhikkhuṁ koci codetuṁ na labhati,",
  "tika-vin05t31:1_12": "etaṁ pana aggahetvā sīlasampanno bhikkhu bhikkhuṁ vā bhikkhuniṁ vā,",
  "tika-vin05t31:1_13": "sīlasampannā ca bhikkhunī bhikkhunīmeva codetuṁ labhatīti mahāpadumatthero āha.",
  "tika-vin05t31:1_14": "Mahāsumatthero pana “pañcapi sahadhammikā labhantī”ti āha.",
  "tika-vin05t31:1_15": "Godattatthero “na koci na labhatī”ti vatvā “bhikkhussa sutvā codeti,",
  "tika-vin05t31:1_16": "bhikkhuniyā sutvā…pe…",
  "tika-vin05t31:1_17": "titthiyasāvakānaṁ sutvā codetī”ti idaṁ suttaṁ āhari.",
  "tika-vin05t31:1_18": "Tiṇṇampi therānaṁ vāde cuditakasseva paṭiññāya kāretabbo.",
  "tika-vin05t31:2_0": "Ayaṁ pana codanā nāma diṭṭhacodanā sutacodanā parisaṅkitacodanāti tividhā hoti.",
  "tika-vin05t31:2_1": "Aparāpi catubbidhā hoti sīlavipatticodanā ācāravipatticodanā diṭṭhivipatticodanā ājīvavipatticodanāti.",
  "tika-vin05t31:2_2": "Tattha garukānaṁ dvinnaṁ āpattikkhandhānaṁ vasena sīlavipatticodanā veditabbā,",
  "tika-vin05t31:2_3": "avasesānaṁ vasena ācāravipatticodanā,",
  "tika-vin05t31:2_4": "micchādiṭṭhiantaggāhikadiṭṭhivasena diṭṭhivipatticodanā,",
  "tika-vin05t31:2_5": "ājīvahetu paññattānaṁ channaṁ sikkhāpadānaṁ vasena ājīvavipatticodanā veditabbā.",
  "tika-vin05t31:3_0": "Aparāpi catubbidhā hoti vatthusandassanā āpattisandassanā saṁvāsapaṭikkhepo sāmīcipaṭikkhepoti.",
  "tika-vin05t31:3_1": "Tattha vatthusandassanā nāma “tvaṁ methunaṁ dhammaṁ paṭisevi,",
  "tika-vin05t31:3_2": "adinnaṁ ādiyi,",
  "tika-vin05t31:3_3": "manussaṁ ghātayittha,",
  "tika-vin05t31:3_4": "abhūtaṁ ārocayitthā”ti evaṁ pavattā.",
  "tika-vin05t31:3_5": "Āpattisandassanā nāma “tvaṁ methunadhammapārājikāpattiṁ āpanno”tievamādinayappavattā.",
  "tika-vin05t31:3_6": "Saṁvāsapaṭikkhepo nāma “natthi tayā saddhiṁ uposatho vā pavāraṇā vā saṅghakammaṁ vā”ti evaṁ pavatto.",
  "tika-vin05t31:3_7": "Sāmīcipaṭikkhepo nāma abhivādanapaccuṭṭhānaañjalīkammabījanādikammānaṁ akaraṇaṁ.",
  "tika-vin05t31:3_8": "Taṁ paṭipāṭiyā vandanādīni karonto ekassa akatvā sesānaṁ karaṇakāle veditabbaṁ.",
  "tika-vin05t31:3_9": "Ettāvatāpi codanā nāma hoti.",
  "tika-vin05t31:3_10": "Yāgubhattādinā pana yaṁ icchati,",
  "tika-vin05t31:3_11": "taṁ āpucchati,",
  "tika-vin05t31:3_12": "na tāvatā codanā hoti.",
  "tika-vin05t31:4_0": "Aparā pātimokkhaṭṭhapanakkhandhake “ekaṁ,",
  "tika-vin05t31:4_1": "bhikkhave,",
  "tika-vin05t31:4_2": "adhammikaṁ pātimokkhaṭṭhapanaṁ,",
  "tika-vin05t31:4_3": "ekaṁ dhammika”ntiādiṁ katvā yāva dasa adhammikāni pātimokkhaṭṭhapanāni,",
  "tika-vin05t31:4_4": "dasa dhammikānīti evaṁ adhammikā pañcapaññāsa,",
  "tika-vin05t31:4_5": "dhammikā pañcapaññāsāti dasuttarasataṁ codanā vuttā.",
  "tika-vin05t31:4_6": "Tā diṭṭhena codentassa dasuttarasataṁ,",
  "tika-vin05t31:4_7": "sutena codentassa dasuttarasataṁ,",
  "tika-vin05t31:4_8": "parisaṅkāya codentassa dasuttarasatanti tiṁsādhikāni tīṇi satāni honti.",
  "tika-vin05t31:4_9": "Tāni kāyena codentassa,",
  "tika-vin05t31:4_10": "vācāya codentassa,",
  "tika-vin05t31:4_11": "kāyavācāya codentassāti tiguṇāni katāni navutādhikāni nava satāni honti.",
  "tika-vin05t31:4_12": "Tāni attanā codentassapi parena codāpentassapi tattakānevāti vīsatiūnāni dve sahassāni honti.",
  "tika-vin05t31:4_13": "Puna diṭṭhādibhede samūlikāmūlikavasena anekasahassā codanā hontīti veditabbā.",
  "tika-vin05t31:5_0": "231.",
  "tika-vin05t31:5_1": "Vuttappabhedāsu pana imāsu codanāsu yāya kāyaci codanāya vasena saṅghamajjhe osaṭe vatthusmiṁ cuditakacodakā",
  "tika-vin05t31:5_2": "vattabbā “tumhe amhākaṁ vinicchayena tuṭṭhā bhavissathā”ti.",
  "tika-vin05t31:5_3": "Sace “bhavissāmā”ti vadanti,",
  "tika-vin05t31:5_4": "saṅghena taṁ adhikaraṇaṁ sampaṭicchitabbaṁ.",
  "tika-vin05t31:5_5": "Atha pana “vinicchinatha tāva, bhante,",
  "tika-vin05t31:5_6": "sace amhākaṁ khamissati,",
  "tika-vin05t31:5_7": "gaṇhissāmā”ti vadanti,",
  "tika-vin05t31:5_8": "“cetiyaṁ tāva vandathā”tiādīni vatvā dīghasuttaṁ katvā vissajjitabbaṁ.",
  "tika-vin05t31:5_9": "Te ce cirarattaṁ kilantā pakkantaparisā upacchinnapakkhā hutvā puna yācanti,",
  "tika-vin05t31:5_10": "yāvatatiyaṁ paṭikkhipitvā yadā nimmadā honti,",
  "tika-vin05t31:5_11": "tadā nesaṁ adhikaraṇaṁ vinicchinitabbaṁ.",
  "tika-vin05t31:5_12": "Vinicchinantehi ca sace alajjussannā hoti parisā,",
  "tika-vin05t31:5_13": "ubbāhikāya taṁ adhikaraṇaṁ vinicchinitabbaṁ.",
  "tika-vin05t31:5_14": "Sace bālussannā hoti parisā,",
  "tika-vin05t31:5_15": "“tumhākaṁ sabhāge vinayadhare pariyesathā”ti vinayadhare pariyesāpetvā yena dhammena yena vinayena yena satthusāsanena taṁ adhikaraṇaṁ vūpasammati,",
  "tika-vin05t31:5_16": "tathā taṁ adhikaraṇaṁ vūpasametabbaṁ.",
  "tika-vin05t31:6_0": "Tattha ca dhammoti bhūtaṁ vatthu.",
  "tika-vin05t31:6_1": "Vinayoti codanā ceva sāraṇā ca.",
  "tika-vin05t31:6_2": "Satthusāsananti ñattisampadā ca anussāvanasampadā ca.",
  "tika-vin05t31:6_3": "Tasmā codakena vatthusmiṁ ārocite cuditako pucchitabbo “santametaṁ, no”ti.",
  "tika-vin05t31:6_4": "Evaṁ vatthuṁ upaparikkhitvā bhūtena vatthunā codetvā sāretvā ñattisampadāya ca anussāvanasampadāya ca taṁ adhikaraṇaṁ vūpasametabbaṁ.",
  "tika-vin05t31:6_5": "Tatra ce alajjī lajjiṁ codeti,",
  "tika-vin05t31:6_6": "so ca alajjī bālo hoti abyatto,",
  "tika-vin05t31:6_7": "nāssa nayo dātabbo,",
  "tika-vin05t31:6_8": "evaṁ pana vattabbo “kimhi naṁ codesī”ti.",
  "tika-vin05t31:6_9": "Addhā so vakkhati “kimidaṁ, bhante,",
  "tika-vin05t31:6_10": "kimhi naṁ nāmā”ti.",
  "tika-vin05t31:6_11": "“Tvaṁ kimhi nampi na jānāsi,",
  "tika-vin05t31:6_12": "na yuttaṁ tayā evarūpena bālena paraṁ codetu”nti uyyojetabbo,",
  "tika-vin05t31:6_13": "nāssa anuyogo dātabbo.",
  "tika-vin05t31:6_14": "Sace pana so alajjī paṇḍito hoti byatto,",
  "tika-vin05t31:6_15": "diṭṭhena vā sutena vā ajjhottharitvā sampādetuṁ sakkoti,",
  "tika-vin05t31:6_16": "etassa anuyogaṁ datvā lajjisseva paṭiññāya kammaṁ kātabbaṁ.",
  "tika-vin05t31:7_0": "Sace lajjī alajjiṁ codeti,",
  "tika-vin05t31:7_1": "so ca lajjī bālo hoti abyatto,",
  "tika-vin05t31:7_2": "na sakkoti anuyogaṁ dātuṁ,",
  "tika-vin05t31:7_3": "tassa nayo dātabbo “kimhi naṁ codesi sīlavipattiyā vā ācāravipattiādīsu vā ekissā”ti.",
  "tika-vin05t31:7_4": "Kasmā pana imasseva evaṁ nayo dātabbo,",
  "tika-vin05t31:7_5": "na itarassāti,",
  "tika-vin05t31:7_6": "nanu na yuttaṁ vinayadharānaṁ agatigamananti?",
  "tika-vin05t31:7_7": "Na yuttameva.",
  "tika-vin05t31:7_8": "Idaṁ pana agatigamanaṁ na hoti,",
  "tika-vin05t31:7_9": "dhammānuggaho nāma eso.",
  "tika-vin05t31:7_10": "Alajjiniggahatthāya hi lajjipaggahatthāya ca sikkhāpadaṁ paññattaṁ.",
  "tika-vin05t31:7_11": "Tatra alajjī nayaṁ labhitvā ajjhottharanto ehiti,",
  "tika-vin05t31:7_12": "lajjī pana nayaṁ labhitvā diṭṭhe diṭṭhasantānena sute sutasantānena patiṭṭhāya kathessati,",
  "tika-vin05t31:7_13": "tasmā tassa dhammānuggaho vaṭṭati.",
  "tika-vin05t31:7_14": "Sace pana so lajjī paṇḍito hoti byatto,",
  "tika-vin05t31:7_15": "patiṭṭhāya katheti,",
  "tika-vin05t31:7_16": "alajjī ca “etampi natthi,",
  "tika-vin05t31:7_17": "etampi natthī”ti paṭiññaṁ na deti,",
  "tika-vin05t31:7_18": "alajjissa paṭiññāya eva kātabbaṁ.",
  "tika-vin05t31:8_0": "Tadatthadīpanatthañca idaṁ vatthu veditabbaṁ –",
  "tika-vin05t31:8_1": "tipiṭakacūḷābhayatthero kira lohapāsādassa heṭṭhā bhikkhūnaṁ vinayaṁ kathetvā sāyanhasamaye vuṭṭhāti,",
  "tika-vin05t31:8_2": "tassa vuṭṭhānasamaye dve attapaccatthikā kathaṁ pavattesuṁ.",
  "tika-vin05t31:8_3": "Eko “etampi natthi,",
  "tika-vin05t31:8_4": "etampi natthī”ti paṭiññaṁ na deti,",
  "tika-vin05t31:8_5": "atha appāvasese paṭhamayāme therassa tasmiṁ puggale “ayaṁ patiṭṭhāya katheti,",
  "tika-vin05t31:8_6": "ayaṁ pana paṭiññaṁ na deti,",
  "tika-vin05t31:8_7": "bahūni ca vatthūni osaṭāni,",
  "tika-vin05t31:8_8": "addhā etaṁ kataṁ bhavissatī”ti asuddhaladdhi uppannā.",
  "tika-vin05t31:8_9": "Tato bījanīdaṇḍakena pādakathalikāya saññaṁ datvā “ahaṁ, āvuso,",
  "tika-vin05t31:8_10": "vinicchinituṁ ananucchaviko,",
  "tika-vin05t31:8_11": "aññena vinicchināpehī”ti āha. “Kasmā,",
  "tika-vin05t31:8_12": "bhante”ti?",
  "tika-vin05t31:8_13": "Thero tamatthaṁ ārocesi.",
  "tika-vin05t31:8_14": "Cuditakapuggalassa kāye ḍāho uṭṭhito,",
  "tika-vin05t31:8_15": "tato so theraṁ vanditvā “bhante,",
  "tika-vin05t31:8_16": "vinicchinituṁ anurūpena vinayadharena nāma tumhādiseneva bhavituṁ vaṭṭati,",
  "tika-vin05t31:8_17": "codakena ca īdiseneva bhavituṁ vaṭṭatī”ti vatvā setakāni nivāsetvā “ciraṁ kilamitāttha mayā”ti khamāpetvā pakkāmi.",
  "tika-vin05t31:9_0": "Evaṁ lajjinā codiyamāno alajjī bahūsupi vatthūsu uppannesu paṭiññaṁ na deti,",
  "tika-vin05t31:9_1": "so neva “suddho”ti vattabbo,",
  "tika-vin05t31:9_2": "na “asuddho”ti,",
  "tika-vin05t31:9_3": "jīvamatako nāma āmakapūtiko nāma cesa.",
  "tika-vin05t31:9_4": "Sace panassa aññampi tādisaṁ vatthu uppajjati,",
  "tika-vin05t31:9_5": "na vinicchinitabbaṁ,",
  "tika-vin05t31:9_6": "tathā nāsitako bhavissati.",
  "tika-vin05t31:9_7": "Sace pana alajjīyeva alajjiṁ codeti,",
  "tika-vin05t31:9_8": "so vattabbo “āvuso,",
  "tika-vin05t31:9_9": "tava vacanenāyaṁ kiṁ sakkā vattu”nti.",
  "tika-vin05t31:9_10": "Itarampi tatheva vatvā “ubhopi ekasambhogaparibhogā hutvā jīvathā”ti uyyojetabbā.",
  "tika-vin05t31:9_11": "Sīlatthāya nesaṁ vinicchayo na kātabbo,",
  "tika-vin05t31:9_12": "pattacīvarapariveṇādiatthāya pana patirūpaṁ sakkhiṁ labhitvā kātabboti.",
  "tika-vin05t31:10_0": "Atha lajjī lajjiṁ codeti,",
  "tika-vin05t31:10_1": "vivādo ca nesaṁ kismiñcideva appamattako hoti,",
  "tika-vin05t31:10_2": "saññāpetvā “mā evaṁ karothā”ti accayaṁ desāpetvā uyyojetabbā.",
  "tika-vin05t31:10_3": "Atha panettha cuditakena sahasā viraddhaṁ hoti,",
  "tika-vin05t31:10_4": "ādito paṭṭhāya alajjī nāma natthi.",
  "tika-vin05t31:10_5": "So ca pakkhānurakkhaṇatthāya paṭiññaṁ na deti,",
  "tika-vin05t31:10_6": "“mayaṁ saddahāma,",
  "tika-vin05t31:10_7": "mayaṁ saddahāmā”ti bahū uṭṭhahanti,",
  "tika-vin05t31:10_8": "so tesaṁ paṭiññāya ekavāraṁ dvevāraṁ suddho hotu,",
  "tika-vin05t31:10_9": "atha pana viraddhakālato paṭṭhāya ṭhāne na tiṭṭhati,",
  "tika-vin05t31:10_10": "vinicchayo na dātabbo.",
  "tika-vin05t31:11_0": "232.",
  "tika-vin05t31:11_1": "Adinnādānavatthuṁ vinicchinantena pana pañcavīsati avahārā sādhukaṁ sallakkhetabbā.",
  "tika-vin05t31:11_2": "Tesu ca kusalena vinayadharena otiṇṇaṁ vatthuṁ sahasā avinicchinitvāva pañca ṭhānāni oloketabbāni,",
  "tika-vin05t31:11_3": "yāni sandhāya porāṇā āhu –",
  "tika-vin05t31:12_0": "“Vatthuṁ kālañca desañca, agghaṁ paribhogapañcamaṁ;",
  "tika-vin05t31:13_0": "Tulayitvā pañca ṭhānāni, dhāreyyatthaṁ vicakkhaṇo”ti. ;",
  "tika-vin05t31:14_0": "Tattha vatthunti bhaṇḍaṁ.",
  "tika-vin05t31:14_1": "Avahārakena hi “mayā idaṁ nāma avahaṭa”nti vuttepi āpattiṁ anāropetvāva taṁ bhaṇḍaṁ “sasāmikaṁ vā asāmikaṁ vā”ti upaparikkhitabbaṁ.",
  "tika-vin05t31:14_2": "Sasāmikepi sāmikānaṁ sālayabhāvo vā nirālayabhāvo vā upaparikkhitabbo.",
  "tika-vin05t31:14_3": "Sace tesaṁ sālayakāle avahaṭaṁ,",
  "tika-vin05t31:14_4": "bhaṇḍaṁ agghāpetvā āpatti kātabbā.",
  "tika-vin05t31:14_5": "Sace nirālayakāle,",
  "tika-vin05t31:14_6": "pārājikena na kātabbā.",
  "tika-vin05t31:14_7": "Bhaṇḍasāmikesu pana bhaṇḍaṁ āharāpentesu bhaṇḍaṁ dātabbaṁ.",
  "tika-vin05t31:14_8": "Ayamettha sāmīci.",
  "tika-vin05t31:15_0": "Imassa panatthassa dīpanatthamidaṁ vatthu –",
  "tika-vin05t31:15_1": "bhātiyarājakāle kira mahācetiyapūjāya dakkhiṇadisato eko bhikkhu sattahatthaṁ paṇḍukāsāvaṁ aṁse karitvā cetiyaṅgaṇaṁ pāvisi.",
  "tika-vin05t31:15_2": "Taṅkhaṇameva ca rājāpi cetiyavandanatthaṁ āgato.",
  "tika-vin05t31:15_3": "Tato ussāraṇāya vattamānāya mahājanasammaddo ahosi.",
  "tika-vin05t31:15_4": "Atha so bhikkhu janasammaddapīḷito aṁsato patantaṁ kāsāvaṁ adisvāva nikkhanto,",
  "tika-vin05t31:15_5": "nikkhamitvā kāsāvaṁ apassanto “ko īdise janasammadde kāsāvaṁ lacchati,",
  "tika-vin05t31:15_6": "na dāni taṁ mayha”nti dhuranikkhepaṁ katvā gato.",
  "tika-vin05t31:15_7": "Athañño bhikkhu pacchā āgacchanto taṁ kāsāvaṁ disvā theyyacittena gahetvā puna vippaṭisārī hutvā “assamaṇo dānimhi,",
  "tika-vin05t31:15_8": "vibbhamissāmī”ti citte uppanne “vinayadhare pucchitvā ñassāmī”ti cintesi.",
  "tika-vin05t31:16_0": "Tena samayena cūḷasumanatthero nāma sabbapariyattidharo vinayācariyapāmokkho mahāvihāre paṭivasati.",
  "tika-vin05t31:16_1": "So bhikkhu theraṁ upasaṅkamitvā vanditvā okāsaṁ kāretvā attano kukkuccaṁ pucchi.",
  "tika-vin05t31:16_2": "Thero tena bhaṭṭhe janakāye pacchā āgantvā gahitabhāvaṁ ñatvā “atthi dāni ettha okāso”ti cintetvā āha “sace kāsāvasāmikaṁ bhikkhuṁ āneyyāsi,",
  "tika-vin05t31:16_3": "sakkā bhaveyya tava patiṭṭhā kātu”nti. Kathāhaṁ, bhante,",
  "tika-vin05t31:16_4": "taṁ dakkhissāmīti.",
  "tika-vin05t31:16_5": "Tahiṁ tahiṁ gantvā olokehīti.",
  "tika-vin05t31:16_6": "So pañcapi mahāvihāre oloketvā neva addakkhi.",
  "tika-vin05t31:16_7": "Tato naṁ thero pucchi “katarāya disāya bahū bhikkhū āgacchantī”ti?",
  "tika-vin05t31:16_8": "“Dakkhiṇadisāya,",
  "tika-vin05t31:16_9": "bhante”ti.",
  "tika-vin05t31:16_10": "Tena hi kāsāvaṁ dīghato ca tiriyañca minitvā ṭhapehi,",
  "tika-vin05t31:16_11": "ṭhapetvā dakkhiṇadisāya vihārapaṭipāṭiyā vicinitvā taṁ bhikkhuṁ ānehīti.",
  "tika-vin05t31:16_12": "So tathā katvā taṁ bhikkhuṁ disvā therassa santikaṁ ānesi.",
  "tika-vin05t31:16_13": "Thero pucchi “tavedaṁ kāsāva”nti? “Āma,",
  "tika-vin05t31:16_14": "bhante”ti.",
  "tika-vin05t31:16_15": "Kuhiṁ te pātitanti?",
  "tika-vin05t31:16_16": "So sabbaṁ ācikkhi.",
  "tika-vin05t31:16_17": "Thero tena kataṁ dhuranikkhepaṁ sutvā itaraṁ pucchi “tayā idaṁ kuhiṁ disvā gahita”nti?",
  "tika-vin05t31:16_18": "Sopi sabbaṁ ārocesi.",
  "tika-vin05t31:16_19": "Tato taṁ thero āha “sace te suddhacittena gahitaṁ abhavissa,",
  "tika-vin05t31:16_20": "anāpattiyeva te assa,",
  "tika-vin05t31:16_21": "theyyacittena pana gahitattā dukkaṭaṁ āpannosi,",
  "tika-vin05t31:16_22": "taṁ desetvā anāpattiko hoti,",
  "tika-vin05t31:16_23": "idañca kāsāvaṁ attano santakaṁ katvā etasseva bhikkhuno dehī”ti.",
  "tika-vin05t31:16_24": "So bhikkhu amateneva abhisitto varamassāsappatto ahosi.",
  "tika-vin05t31:16_25": "Evaṁ vatthu oloketabbaṁ.",
  "tika-vin05t31:17_0": "Kāloti avahārakālo.",
  "tika-vin05t31:17_1": "Tadeva hi bhaṇḍaṁ kadāci appagghaṁ hoti,",
  "tika-vin05t31:17_2": "kadāci mahagghaṁ.",
  "tika-vin05t31:17_3": "Tasmā taṁ bhaṇḍaṁ yasmiṁ kāle avahaṭaṁ,",
  "tika-vin05t31:17_4": "tasmiṁyeva kāle yo tassa aggho hoti,",
  "tika-vin05t31:17_5": "tena agghena āpatti kāretabbā.",
  "tika-vin05t31:17_6": "Evaṁ kālo oloketabbo.",
  "tika-vin05t31:18_0": "Desoti avahāradeso.",
  "tika-vin05t31:18_1": "Tañhi bhaṇḍaṁ yasmiṁ dese avahaṭaṁ,",
  "tika-vin05t31:18_2": "tasmiṁyeva dese yo tassa aggho hoti,",
  "tika-vin05t31:18_3": "tena agghena āpatti kāretabbā.",
  "tika-vin05t31:18_4": "Bhaṇḍuṭṭhānadese hi bhaṇḍaṁ appagghaṁ hoti,",
  "tika-vin05t31:18_5": "aññattha mahagghaṁ.",
  "tika-vin05t31:19_0": "Imassapi ca atthassa dīpanatthamidaṁ vatthu –",
  "tika-vin05t31:19_1": "antarasamudde kira eko bhikkhu susaṇṭhānaṁ nāḷikeraṁ labhitvā bhamaṁ āropetvā saṅkhathālakasadisaṁ manoramaṁ",
  "tika-vin05t31:19_2": "pānīyathālakaṁ katvā tattheva ṭhapetvā cetiyagiriṁ agamāsi.",
  "tika-vin05t31:19_3": "Añño bhikkhu antarasamuddaṁ gantvā tasmiṁ vihāre paṭivasanto taṁ thālakaṁ disvā theyyacittena gahetvā cetiyagirimeva āgato.",
  "tika-vin05t31:19_4": "Tassa tattha yāguṁ pivantassa taṁ thālakaṁ disvā thālakasāmiko bhikkhu āha “kuto te idaṁ laddha”nti.",
  "tika-vin05t31:19_5": "Antarasamuddato me ānītanti.",
  "tika-vin05t31:19_6": "So taṁ “netaṁ tava santakaṁ,",
  "tika-vin05t31:19_7": "theyyāya te gahita”nti saṅghamajjhaṁ ākaḍḍhi.",
  "tika-vin05t31:19_8": "Tattha ca vinicchayaṁ alabhitvā mahāvihāraṁ agamiṁsu,",
  "tika-vin05t31:19_9": "tattha ca bheriṁ paharāpetvā mahācetiyasamīpe sannipātaṁ katvā vinicchayaṁ ārabhiṁsu.",
  "tika-vin05t31:19_10": "Vinayadharattherā avahāraṁ saññāpesuṁ.",
  "tika-vin05t31:20_0": "Tasmiñca sannipāte ābhidhammikagodattatthero nāma vinayakusalo hoti,",
  "tika-vin05t31:20_1": "so evamāha “iminā idaṁ thālakaṁ kuhiṁ avahaṭa”nti?",
  "tika-vin05t31:20_2": "“Antarasamudde avahaṭa”nti.",
  "tika-vin05t31:20_3": "Tattha taṁ kiṁ agghatīti.",
  "tika-vin05t31:20_4": "Na kiñci agghati.",
  "tika-vin05t31:20_5": "Tatra hi nāḷikeraṁ bhinditvā miñjaṁ khāditvā kapālaṁ chaḍḍeti,",
  "tika-vin05t31:20_6": "dāruatthaṁ pana pharatīti.",
  "tika-vin05t31:20_7": "Imassa bhikkhuno ettha hatthakammaṁ kiṁ agghatīti?",
  "tika-vin05t31:20_8": "Māsakaṁ vā ūnamāsakaṁ vāti.",
  "tika-vin05t31:20_9": "Atthi pana katthaci sammāsambuddhena māsake vā ūnamāsake vā pārājikaṁ paññattanti.",
  "tika-vin05t31:20_10": "Evaṁ vutte “sādhu sādhu,",
  "tika-vin05t31:20_11": "sukathitaṁ suvinicchita”nti ekasādhukāro ahosi.",
  "tika-vin05t31:20_12": "Tena ca samayena bhātiyarājāpi cetiyavandanatthaṁ nagarato nikkhanto taṁ saddaṁ sutvā “kiṁ ida”nti pucchitvā",
  "tika-vin05t31:20_13": "sabbaṁ paṭipāṭiyā sutvā nagare bheriṁ carāpesi “mayi sante bhikkhūnampi bhikkhunīnampi gihīnampi adhikaraṇaṁ",
  "tika-vin05t31:20_14": "ābhidhammikagodattattherena vinicchitaṁ suvinicchitaṁ,",
  "tika-vin05t31:20_15": "tassa vinicchaye atiṭṭhamānaṁ rājāṇāya ṭhapemī”ti.",
  "tika-vin05t31:20_16": "Evaṁ deso oloketabbo.",
  "tika-vin05t31:21_0": "Agghoti bhaṇḍaggho.",
  "tika-vin05t31:21_1": "Navabhaṇḍassa hi yo aggho hoti,",
  "tika-vin05t31:21_2": "so pacchā parihāyati.",
  "tika-vin05t31:21_3": "Yathā navadhoto patto aṭṭha vā dasa vā agghati,",
  "tika-vin05t31:21_4": "so pacchā bhinno vā chiddo vā āṇigaṇṭhikāhato vā appaggho hoti,",
  "tika-vin05t31:21_5": "tasmā na sabbadā bhaṇḍaṁ pakatiaggheneva kātabbanti.",
  "tika-vin05t31:21_6": "Evaṁ aggho oloketabbo.",
  "tika-vin05t31:22_0": "Paribhogoti bhaṇḍaparibhogo.",
  "tika-vin05t31:22_1": "Paribhogenapi hi vāsiādibhaṇḍassa aggho parihāyati.",
  "tika-vin05t31:22_2": "Tasmā evaṁ upaparikkhitabbaṁ –",
  "tika-vin05t31:22_3": "sace koci kassaci pādagghanakaṁ vāsiṁ harati,",
  "tika-vin05t31:22_4": "tatra vāsisāmiko pucchitabbo “tayā ayaṁ vāsi kittakena kītā”ti? “Pādena,",
  "tika-vin05t31:22_5": "bhante”ti.",
  "tika-vin05t31:22_6": "Kiṁ pana te kiṇitvāva ṭhapitā,",
  "tika-vin05t31:22_7": "udāhu naṁ vaḷañjesīti?",
  "tika-vin05t31:22_8": "Sace vadati “ekadivasaṁ me dantakaṭṭhaṁ vā rajanachalli vā pattapacanakadāru vā chinnaṁ,",
  "tika-vin05t31:22_9": "ghaṁsitvā vā nisitā”ti,",
  "tika-vin05t31:22_10": "athassa porāṇako aggho bhaṭṭhoti veditabbo.",
  "tika-vin05t31:22_11": "Yathā ca vāsiyā,",
  "tika-vin05t31:22_12": "evaṁ añjaniyā vā añjanisalākāya vā kuñcikāya vā palālena vā thusehi vā iṭṭhakacuṇṇena vā ekavāraṁ ghaṁsitvā dhovitamattenapi aggho bhassati.",
  "tika-vin05t31:22_13": "Tipumaṇḍalassa makaradantacchedanenapi parimajjanamattenapi,",
  "tika-vin05t31:22_14": "udakasāṭakassa sakiṁ nivāsanapārupanenapi paribhogasīsena aṁse vā sīse vā ṭhapanamattenapi,",
  "tika-vin05t31:22_15": "taṇḍulādīnaṁ papphoṭanenapi tato ekaṁ vā dve vā apanayanenapi antamaso ekaṁ pāsāṇasakkharaṁ uddharitvā chaḍḍitamattenapi,",
  "tika-vin05t31:22_16": "sappitelādīnaṁ bhājanantarapaavattanenapi antamaso tato makkhikaṁ vā kipillikaṁ vā uddharitvā chaḍḍitamattenapi,",
  "tika-vin05t31:22_17": "guḷapiṇḍakassa madhurabhāvajānanatthaṁ nakhena vijjhitvā aṇumattaṁ gahitamattenapi aggho bhassati.",
  "tika-vin05t31:22_18": "Tasmā yaṁ kiñci pādagghanakaṁ vuttanayeneva sāmikehi paribhogena ūnaṁ kataṁ hoti,",
  "tika-vin05t31:22_19": "na taṁ avahaṭo bhikkhu pārājikena kātabboti.",
  "tika-vin05t31:22_20": "Evaṁ aggho oloketabbo.",
  "tika-vin05t31:23_0": "Evaṁ imāni tulayitvā pañca ṭhānāni dhāreyya atthaṁ vicakkhaṇo,",
  "tika-vin05t31:23_1": "āpattiṁ vā anāpattiṁ vā garukaṁ vā lahukaṁ vā āpattiṁ yathāṭhāne ṭhapeyyāti.",
  "tika-vin05t31:23_2": "Tenāhu aṭṭhakathācariyā –",
  "tika-vin05t31:24_0": "“Sikkhāpadaṁ samaṁ tena, aññaṁ kiñci na vijjati;",
  "tika-vin05t31:25_0": "Anekanayavokiṇṇaṁ, gambhīratthavinicchayaṁ.",
  "tika-vin05t31:26_0": "“Tasmā vatthumhi otiṇṇe, bhikkhunā vinayaññunā;",
  "tika-vin05t31:27_0": "Vinayānuggahenettha, karontena vinicchayaṁ.",
  "tika-vin05t31:28_0": "“Pāḷiṁ aṭṭhakathañceva, sādhippāyamasesato;",
  "tika-vin05t31:29_0": "Ogayha appamattena, karaṇīyo vinicchayo.",
  "tika-vin05t31:30_0": "“Āpattidassanussāho, na kattabbo kudācanaṁ;",
  "tika-vin05t31:31_0": "Passissāmi anāpatti-miti kayirātha mānasaṁ.",
  "tika-vin05t31:32_0": "“Passitvāpi ca āpattiṁ, avatvāva punappunaṁ;",
  "tika-vin05t31:33_0": "Vīmaṁsitvātha viññūhi, saṁsanditvā ca taṁ vade.",
  "tika-vin05t31:34_0": "“Kappiyepi ca vatthusmiṁ, cittassa lahuvattino;",
  "tika-vin05t31:35_0": "Vasena sāmaññaguṇā, cavantīdha puthujjanā.",
  "tika-vin05t31:36_0": "“Tasmā paraparikkhāraṁ, āsīvisamivoragaṁ;",
  "tika-vin05t31:37_0": "Aggiṁ viya ca sampassaṁ, nāmaseyya vicakkhaṇo”ti. ;",
  "tika-vin05t31:38_0": "233.",
  "tika-vin05t31:38_1": "Uttarimanussadhammārocanaṁ vinicchinantena pana “kiṁ te adhigataṁ.",
  "tika-vin05t31:38_2": "Kinti te adhigataṁ,",
  "tika-vin05t31:38_3": "kadā te adhigataṁ,",
  "tika-vin05t31:38_4": "kattha te adhigataṁ,",
  "tika-vin05t31:38_5": "katame te kilesā pahīnā,",
  "tika-vin05t31:38_6": "katamesaṁ tvaṁ dhammānaṁ lābhī”ti imāni cha ṭhānāni visodhetabbāni.",
  "tika-vin05t31:38_7": "Sace hi koci bhikkhu uttarimanussadhammādhigamaṁ byākareyya,",
  "tika-vin05t31:38_8": "na so ettāvatā sakkāro kātabbo,",
  "tika-vin05t31:38_9": "imesaṁ pana channaṁ ṭhānānaṁ sodhanatthaṁ evaṁ vattabbo “kiṁ te adhigataṁ,",
  "tika-vin05t31:38_10": "kiṁ jhānaṁ udāhu vimokkhādīsu aññatara”nti.",
  "tika-vin05t31:38_11": "Yo hi yena adhigato dhammo,",
  "tika-vin05t31:38_12": "so tassa pākaṭo hoti.",
  "tika-vin05t31:38_13": "Sace “idaṁ nāma me adhigata”nti vadati,",
  "tika-vin05t31:38_14": "tato “kinti te adhigata”nti pucchitabbo,",
  "tika-vin05t31:38_15": "“aniccalakkhaṇādīsu kiṁ dhuraṁ katvā aṭṭhatiṁsāya vā ārammaṇesu rūpārūpaajjhattabahiddhādibhedesu vā dhammesu kena mukhena abhinivisitvā”ti.",
  "tika-vin05t31:38_16": "Yo hi yassābhiniveso,",
  "tika-vin05t31:38_17": "so tassa pākaṭo hoti.",
  "tika-vin05t31:38_18": "Sace “ayaṁ nāma me abhiniveso,",
  "tika-vin05t31:38_19": "evaṁ mayā adhigata”nti vadati,",
  "tika-vin05t31:38_20": "tato “kadā te adhigata”nti pucchitabbo,",
  "tika-vin05t31:38_21": "“kiṁ pubbaṇhe,",
  "tika-vin05t31:38_22": "udāhu majjhanhikādīsu aññatarasmiṁ kāle”ti.",
  "tika-vin05t31:38_23": "Sabbesañhi attanā adhigatakālo pākaṭo hoti.",
  "tika-vin05t31:38_24": "Sace “amukasmiṁ nāma kāle adhigaka”nti vadati,",
  "tika-vin05t31:38_25": "tato “kattha te adhigata”nti pucchitabbo,",
  "tika-vin05t31:38_26": "“kiṁ divāṭṭhāne,",
  "tika-vin05t31:38_27": "udāhu rattiṭṭhānādīsu aññatarasmiṁ okāse”ti.",
  "tika-vin05t31:38_28": "Sabbesañhi attanā adhigatokāso pākaṭo hoti.",
  "tika-vin05t31:38_29": "Sace “amukasmiṁ nāma me okāse adhigata”nti vadati,",
  "tika-vin05t31:38_30": "tato “katame te kilesā pahīnā”ti pucchitabbo,",
  "tika-vin05t31:38_31": "“kiṁ paṭhamamaggavajjhā,",
  "tika-vin05t31:38_32": "udāhu dutiyādimaggavajjhā”ti.",
  "tika-vin05t31:38_33": "Sabbesañhi attanā adhigatamaggena pahīnā kilesā pākaṭā honti.",
  "tika-vin05t31:39_0": "Sace “ime nāma me kilesā pahīnā”ti vadati,",
  "tika-vin05t31:39_1": "tato “katamesaṁ tvaṁ dhammānaṁ lābhī”ti pucchitabbo,",
  "tika-vin05t31:39_2": "“kiṁ sotāpattimaggassa,",
  "tika-vin05t31:39_3": "udāhu sakadāgāmimaggādīsu aññatarassā”ti.",
  "tika-vin05t31:39_4": "Sabbesañhi attanā adhigatadhammo pākaṭo hoti.",
  "tika-vin05t31:39_5": "Sace “imesaṁ nāmāhaṁ dhammānaṁ lābhī”ti vadati,",
  "tika-vin05t31:39_6": "ettāvatāpissa vacanaṁ na saddhātabbaṁ.",
  "tika-vin05t31:39_7": "Bahussutā hi uggahaparipucchākusalā bhikkhū imāni cha ṭhānāni sodhetuṁ sakkonti,",
  "tika-vin05t31:39_8": "imassa pana bhikkhuno āgamanapaṭipadā sodhetabbā.",
  "tika-vin05t31:39_9": "Yadi āgamanapaṭipadā na sujjhati,",
  "tika-vin05t31:39_10": "“imāya paṭipadāya lokuttaradhammo nāma na labbhatī”ti apanetabbo.",
  "tika-vin05t31:39_11": "Yadi panassa āgamanapaṭipadā sujjhati,",
  "tika-vin05t31:39_12": "dīgharattaṁ tīsu sikkhāsu appamatto jāgariyamanuyutto catūsu paccayesu alaggo ākāse pāṇisamena cetasā viharatīti paññāyati,",
  "tika-vin05t31:39_13": "tassa bhikkhuno byākaraṇaṁ paṭipadāya saddhiṁ saṁsandati.",
  "tika-vin05t31:39_14": "“Seyyathāpi nāma gaṅgodakaṁ yamunodakena saṁsandati sameti,",
  "tika-vin05t31:39_15": "evameva supaññattā tena bhagavatā sāvakānaṁ nibbānagāminī paṭipadā,",
  "tika-vin05t31:39_16": "saṁsandati nibbānañca paṭipadā cā”ti vuttasadisaṁ hoti.",
  "tika-vin05t31:39_17": "Apica kho na ettakenapi sakkāro kātabbo. Kasmā?",
  "tika-vin05t31:39_18": "Ekaccassa hi puthujjanassapi sato khīṇāsavassa paṭipattisadisā paṭipatti hoti,",
  "tika-vin05t31:39_19": "tasmā so bhikkhu tehi tehi upāyehi uttāsetabbo.",
  "tika-vin05t31:39_20": "Khīṇāsavassa nāma asaniyāpi matthake patamānāya bhayaṁ vā chambhitattaṁ vā lomahaṁso vā na hoti,",
  "tika-vin05t31:39_21": "puthujjanassa appamattakenapi hoti.",
  "tika-vin05t31:40_0": "Tatrimāni vatthūni –",
  "tika-vin05t31:40_1": "dīghabhāṇakaabhayatthero kira ekaṁ piṇḍapātikaṁ pariggahetuṁ asakkonto daharassa saññaṁ adāsi.",
  "tika-vin05t31:40_2": "So taṁ nahāyamānaṁ kalyāṇīnadīmukhadvāre nimujjitvā pāde aggahesi.",
  "tika-vin05t31:40_3": "Piṇḍapātiko “kumbhīlo”ti saññāya mahāsaddamakāsi,",
  "tika-vin05t31:40_4": "tadā naṁ “puthujjano”ti jāniṁsu.",
  "tika-vin05t31:41_0": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva acchati.",
  "tika-vin05t31:41_1": "Rājā “theraṁ pariggaṇhissāmī”ti bhikkhūsu bhikkhācāraṁ gatesu appasaddo upasaṅkamitvā sappo viya pāde aggahesi.",
  "tika-vin05t31:41_2": "Thero silāthambho viya niccalo hutvā “ko etthā”ti āha. “Ahaṁ, bhante, tisso”ti?",
  "tika-vin05t31:41_3": "“Sugandhaṁ vāyasi no tissā”ti.",
  "tika-vin05t31:41_4": "Evaṁ khīṇāsavassa bhayaṁ nāma natthi.",
  "tika-vin05t31:42_0": "Ekacco pana puthujjanopi atisūro hoti nibbhayo.",
  "tika-vin05t31:42_1": "So rajanīyena ārammaṇena pariggaṇhitabbo.",
  "tika-vin05t31:42_2": "Vasabharājāpi ekaṁ theraṁ pariggaṇhamāno ghare nisīdāpetvā tassa santike badarasāḷavaṁ maddamāno nisīdi.",
  "tika-vin05t31:42_3": "Mahātherassa kheḷo calito,",
  "tika-vin05t31:42_4": "therassa puthujjanabhāvo āvibhūto.",
  "tika-vin05t31:42_5": "Khīṇāsavassa hi rasataṇhā nāma suppahīnā,",
  "tika-vin05t31:42_6": "dibbesupi rasesu nikanti nāma na hoti,",
  "tika-vin05t31:42_7": "tasmā imehi upāyehi pariggahetvā sacassa bhayaṁ vā chambhitattaṁ vā rasataṇhā vā uppajjati,",
  "tika-vin05t31:42_8": "“na ca tvaṁ arahā”ti apanetabbo.",
  "tika-vin05t31:42_9": "Sace pana abhīru acchambhī anutrāsī hutvā sīho viya nisīdati,",
  "tika-vin05t31:42_10": "dibbārammaṇepi nikantiṁ na janeti,",
  "tika-vin05t31:42_11": "ayaṁ bhikkhu sampannaveyyākaraṇo samantā rājarājamahāmattādīhi pesitaṁ sakkāraṁ arahatīti veditabbo.",
  "tika-vin05t31:42_12": "Evaṁ tāva uttarimanussadhammārocanaṁ vinicchinitabbaṁ.",
  "tika-vin05t31:43_0": "234. Sakale pana vinayavinicchaye kosallaṁ patthayantena catubbidho vinayo jānitabbo.",
  "tika-vin05t31:44_0": "Catubbidhañhi vinayaṁ, mahātherā mahiddhikā;",
  "tika-vin05t31:45_0": "Nīharitvā pakāsesuṁ, dhammasaṅgāhakā purā.",
  "tika-vin05t31:46_0": "Katamaṁ catubbidhaṁ?",
  "tika-vin05t31:46_1": "Suttaṁ suttānulomaṁ ācariyavādaṁ attanomatinti.",
  "tika-vin05t31:46_2": "Yaṁ sandhāya vuttaṁ “āhaccapadena kho, mahārāja,",
  "tika-vin05t31:46_3": "rasena ācariyavaṁsena adhippāyā”ti.",
  "tika-vin05t31:46_4": "Ettha hi āhaccapadanti suttaṁ adhippetaṁ.",
  "tika-vin05t31:46_5": "Rasoti suttānulomaṁ.",
  "tika-vin05t31:46_6": "Ācariyavaṁsoti ācariyavādo.",
  "tika-vin05t31:46_7": "Adhippāyoti attanomati.",
  "tika-vin05t31:47_0": "Tattha suttaṁ nāma sakalavinayapiṭake pāḷi.",
  "tika-vin05t31:48_0": "Suttānulomaṁ nāma cattāro mahāpadesā. Ye bhagavatā evaṁ vuttā –",
  "tika-vin05t31:49_0": "“Yaṁ,",
  "tika-vin05t31:49_1": "bhikkhave,",
  "tika-vin05t31:49_2": "mayā ‘idaṁ na kappatī’ti appaṭikkhittaṁ,",
  "tika-vin05t31:49_3": "tañce akappiyaṁ anulometi,",
  "tika-vin05t31:49_4": "kappiyaṁ paṭibāhati,",
  "tika-vin05t31:49_5": "taṁ vo na kappati. Yaṁ,",
  "tika-vin05t31:49_6": "bhikkhave,",
  "tika-vin05t31:49_7": "mayā ‘idaṁ na kappatī’ti appaṭikkhittaṁ,",
  "tika-vin05t31:49_8": "tañce kappiyaṁ anulometi,",
  "tika-vin05t31:49_9": "akappiyaṁ paṭibāhati,",
  "tika-vin05t31:49_10": "taṁ vo kappati. Yaṁ,",
  "tika-vin05t31:49_11": "bhikkhave,",
  "tika-vin05t31:49_12": "mayā ‘idaṁ kappatī’ti ananuññātaṁ,",
  "tika-vin05t31:49_13": "taṁ ce akappiyaṁ anulometi,",
  "tika-vin05t31:49_14": "kappiyaṁ paṭibāhati,",
  "tika-vin05t31:49_15": "taṁ vo na kappati. Yaṁ,",
  "tika-vin05t31:49_16": "bhikkhave,",
  "tika-vin05t31:49_17": "mayā ‘idaṁ kappatī’ti ananuññātaṁ,",
  "tika-vin05t31:49_18": "tañce kappiyaṁ anulometi,",
  "tika-vin05t31:49_19": "akappiyaṁ paṭibāhati,",
  "tika-vin05t31:49_20": "taṁ vo kappatī”ti.",
  "tika-vin05t31:50_0": "Ācariyavādo nāma dhammasaṅgāhakehi pañcahi arahantasatehi ṭhapitā pāḷivinimuttā okkantavinicchayappavattā aṭṭhakathātanti.",
  "tika-vin05t31:51_0": "Attanomati nāma suttasuttānulomaācariyavāde muñcitvā anumānena attano anubuddhiyā nayaggāhena upaṭṭhitākārakathanaṁ.",
  "tika-vin05t31:52_0": "Apica suttantābhidhammavinayaṭṭhakathāsu āgato sabbopi theravādo attanomati nāma.",
  "tika-vin05t31:52_1": "Taṁ pana attanomatiṁ gahetvā kathentena na daḷhaggāhaṁ gahetvā voharitabbaṁ,",
  "tika-vin05t31:52_2": "kāraṇaṁ sallakkhetvā atthena pāḷiṁ,",
  "tika-vin05t31:52_3": "pāḷiyā ca atthaṁ saṁsanditvā kathetabbaṁ,",
  "tika-vin05t31:52_4": "attanomati ācariyavāde otāretabbā.",
  "tika-vin05t31:52_5": "Sace tattha otarati ceva sameti ca,",
  "tika-vin05t31:52_6": "gahetabbā.",
  "tika-vin05t31:52_7": "Sace neva otarati na sameti,",
  "tika-vin05t31:52_8": "na gahetabbā.",
  "tika-vin05t31:52_9": "Ayañhi attanomati nāma sabbadubbalā,",
  "tika-vin05t31:52_10": "attanomatito ācariyavādo balavataro.",
  "tika-vin05t31:53_0": "Ācariyavādopi suttānulome otāretabbo.",
  "tika-vin05t31:53_1": "Tattha otaranto samento eva gahetabbo,",
  "tika-vin05t31:53_2": "itaro na gahetabbo.",
  "tika-vin05t31:53_3": "Ācariyavādato hi suttānulomaṁ balavataraṁ.",
  "tika-vin05t31:54_0": "Suttānulomampi sutte otāretabbaṁ.",
  "tika-vin05t31:54_1": "Tattha otarantaṁ samentameva gahetabbaṁ,",
  "tika-vin05t31:54_2": "itaraṁ na gahetabbaṁ.",
  "tika-vin05t31:54_3": "Suttānulomato hi suttameva balavataraṁ.",
  "tika-vin05t31:54_4": "Suttañhi appaṭivattiyaṁ kārakasaṅghasadisaṁ buddhānaṁ ṭhitakālasadisaṁ.",
  "tika-vin05t31:54_5": "Tasmā yadā dve bhikkhū sākacchanti,",
  "tika-vin05t31:54_6": "sakavādī suttaṁ gahetvā katheti,",
  "tika-vin05t31:54_7": "paravādī suttānulomaṁ.",
  "tika-vin05t31:54_8": "Tehi aññamaññaṁ khepaṁ vā garahaṁ vā akatvā suttānulomaṁ sutte otāretabbaṁ.",
  "tika-vin05t31:54_9": "Sace otarati sameti,",
  "tika-vin05t31:54_10": "gahetabbaṁ, no ce,",
  "tika-vin05t31:54_11": "na gahetabbaṁ,",
  "tika-vin05t31:54_12": "suttasmiṁyeva ṭhātabbaṁ.",
  "tika-vin05t31:54_13": "Athāyaṁ suttaṁ gahetvā katheti,",
  "tika-vin05t31:54_14": "paro ācariyavādaṁ.",
  "tika-vin05t31:54_15": "Tehipi aññamaññaṁ khepaṁ vā garahaṁ vā akatvā ācariyavādo sutte otāretabbo.",
  "tika-vin05t31:54_16": "Sace otarati sameti,",
  "tika-vin05t31:54_17": "gahetabbo.",
  "tika-vin05t31:54_18": "Anotaranto asamento ca gārayhācariyavādo na gahetabbo,",
  "tika-vin05t31:54_19": "suttasmiṁyeva ṭhātabbaṁ.",
  "tika-vin05t31:54_20": "Athāyaṁ suttaṁ gahetvā katheti,",
  "tika-vin05t31:54_21": "paro attanomatiṁ.",
  "tika-vin05t31:54_22": "Tehipi aññamaññaṁ khepaṁ vā garahaṁ vā akatvā attanomati sutte otāretabbā.",
  "tika-vin05t31:54_23": "Sace otarati sameti,",
  "tika-vin05t31:54_24": "gahetabbā, no ce,",
  "tika-vin05t31:54_25": "na gahetabbā,",
  "tika-vin05t31:54_26": "suttasmiṁyeva ṭhātabbaṁ.",
  "tika-vin05t31:55_0": "Athāyaṁ suttānulomaṁ gahetvā katheti,",
  "tika-vin05t31:55_1": "paro suttaṁ,",
  "tika-vin05t31:55_2": "suttānulome otāretabbaṁ.",
  "tika-vin05t31:55_3": "Sace otarati sameti,",
  "tika-vin05t31:55_4": "tisso saṅgītiyo āruḷhaṁ pāḷiāgataṁ paññāyati,",
  "tika-vin05t31:55_5": "gahetabbaṁ,",
  "tika-vin05t31:55_6": "no ce tathā paññāyati,",
  "tika-vin05t31:55_7": "na otarati na sameti,",
  "tika-vin05t31:55_8": "bāhirakasuttaṁ vā hoti siloko vā aññaṁ vā gārayhasuttaṁ guḷhavessantaraguḷhavinayavedallādīnaṁ aññatarato ābhataṁ,",
  "tika-vin05t31:55_9": "na gahetabbaṁ,",
  "tika-vin05t31:55_10": "suttānulomasmiṁyeva ṭhātabbaṁ.",
  "tika-vin05t31:55_11": "Athāyaṁ suttānulomaṁ gahetvā katheti,",
  "tika-vin05t31:55_12": "paro ācariyavādaṁ.",
  "tika-vin05t31:55_13": "Ācariyavādo suttānulome otāretabbo.",
  "tika-vin05t31:55_14": "Sace otarati sameti,",
  "tika-vin05t31:55_15": "gahetabbo. No ce,",
  "tika-vin05t31:55_16": "na gahetabbo,",
  "tika-vin05t31:55_17": "suttānulomeyeva ṭhātabbaṁ.",
  "tika-vin05t31:55_18": "Athāyaṁ suttānulomaṁ gahetvā katheti,",
  "tika-vin05t31:55_19": "paro attanomatiṁ.",
  "tika-vin05t31:55_20": "Attanomati suttānulome otāretabbā.",
  "tika-vin05t31:55_21": "Sace otarati sameti,",
  "tika-vin05t31:55_22": "gahetabbā. No ce,",
  "tika-vin05t31:55_23": "na gahetabbā,",
  "tika-vin05t31:55_24": "suttānulomeyeva ṭhātabbaṁ.",
  "tika-vin05t31:56_0": "Athāyaṁ ācariyavādaṁ gahetvā katheti,",
  "tika-vin05t31:56_1": "paro suttaṁ.",
  "tika-vin05t31:56_2": "Suttaṁ ācariyavāde otāretabbaṁ.",
  "tika-vin05t31:56_3": "Sace otarati sameti,",
  "tika-vin05t31:56_4": "gahetabbaṁ.",
  "tika-vin05t31:56_5": "Itaraṁ gārayhasuttaṁ na gahetabbaṁ,",
  "tika-vin05t31:56_6": "ācariyavādeyeva ṭhātabbaṁ.",
  "tika-vin05t31:56_7": "Athāyaṁ ācariyavādaṁ gahetvā katheti,",
  "tika-vin05t31:56_8": "paro suttānulomaṁ.",
  "tika-vin05t31:56_9": "Suttānulomaṁ ācariyavāde otāretabbaṁ.",
  "tika-vin05t31:56_10": "Otarantaṁ samentameva gahetabbaṁ,",
  "tika-vin05t31:56_11": "itaraṁ na gahetabbaṁ,",
  "tika-vin05t31:56_12": "ācariyavādeyeva ṭhātabbaṁ.",
  "tika-vin05t31:56_13": "Athāyaṁ ācariyavādaṁ gahetvā katheti,",
  "tika-vin05t31:56_14": "paro attanomatiṁ.",
  "tika-vin05t31:56_15": "Attanomati ācariyavāde otāretabbā.",
  "tika-vin05t31:56_16": "Sace otarati sameti,",
  "tika-vin05t31:56_17": "gahetabbā. No ce,",
  "tika-vin05t31:56_18": "na gahetabbā,",
  "tika-vin05t31:56_19": "ācariyavādeyeva ṭhātabbaṁ.",
  "tika-vin05t31:57_0": "Atha panāyaṁ attanomatiṁ gahetvā katheti,",
  "tika-vin05t31:57_1": "paro suttaṁ.",
  "tika-vin05t31:57_2": "Suttaṁ attanomatiyaṁ otāretabbaṁ.",
  "tika-vin05t31:57_3": "Sace otarati sameti,",
  "tika-vin05t31:57_4": "gahetabbaṁ.",
  "tika-vin05t31:57_5": "Itaraṁ gārayhasuttaṁ na gahetabbaṁ,",
  "tika-vin05t31:57_6": "attanomatiyameva ṭhātabbaṁ.",
  "tika-vin05t31:57_7": "Athāyaṁ attanomatiṁ gahetvā katheti,",
  "tika-vin05t31:57_8": "paro suttānulomaṁ.",
  "tika-vin05t31:57_9": "Suttānulomaṁ attanomatiyaṁ otāretabbaṁ.",
  "tika-vin05t31:57_10": "Otarantaṁ samentameva gahetabbaṁ,",
  "tika-vin05t31:57_11": "itaraṁ na gahetabbaṁ,",
  "tika-vin05t31:57_12": "attanomatiyameva ṭhātabbaṁ.",
  "tika-vin05t31:57_13": "Athāyaṁ attanomatiṁ gahetvā katheti,",
  "tika-vin05t31:57_14": "paro ācariyavādaṁ.",
  "tika-vin05t31:57_15": "Ācariyavādo attanomatiyaṁ otāretabbo.",
  "tika-vin05t31:57_16": "Sace otarati sameti,",
  "tika-vin05t31:57_17": "gahetabbo.",
  "tika-vin05t31:57_18": "Itaro gārayhācariyavādo na gahetabbo,",
  "tika-vin05t31:57_19": "attanomatiyameva ṭhātabbaṁ,",
  "tika-vin05t31:57_20": "attano gahaṇameva baliyaṁ kātabbaṁ.",
  "tika-vin05t31:57_21": "Sabbaṭṭhānesu ca khepo vā garahā vā na kātabbāti.",
  "tika-vin05t31:58_0": "Atha panāyaṁ kappiyanti gahetvā katheti,",
  "tika-vin05t31:58_1": "paro akappiyanti,",
  "tika-vin05t31:58_2": "sutte ca suttānulome ca otāretabbaṁ.",
  "tika-vin05t31:58_3": "Sace kappiyaṁ hoti,",
  "tika-vin05t31:58_4": "kappiye ṭhātabbaṁ.",
  "tika-vin05t31:58_5": "Sace akappiyaṁ,",
  "tika-vin05t31:58_6": "akappiye ṭhātabbaṁ.",
  "tika-vin05t31:58_7": "Athāyaṁ tassa kappiyabhāvasādhakaṁ suttato bahuṁ kāraṇañca vinicchayañca dasseti,",
  "tika-vin05t31:58_8": "paro kāraṇaṁ na vindati,",
  "tika-vin05t31:58_9": "kappiyeva ṭhātabbaṁ.",
  "tika-vin05t31:58_10": "Atha paro tassa akappiyabhāvasādhakaṁ suttato bahuṁ kāraṇañca vinicchayañca dasseti,",
  "tika-vin05t31:58_11": "anena attano gahaṇanti katvā daḷhaṁ ādāya na ṭhātabbaṁ,",
  "tika-vin05t31:58_12": "“sādhū”ti sampaṭicchitvā akappiye eva ṭhātabbaṁ.",
  "tika-vin05t31:58_13": "Atha dvinnampi kāraṇacchāyā dissati,",
  "tika-vin05t31:58_14": "paṭikkhittabhāvoyeva sādhu,",
  "tika-vin05t31:58_15": "akappiye ṭhātabbaṁ.",
  "tika-vin05t31:58_16": "Vinayañhi patvā kappiyākappiyavicāraṇaṁ āgamma rundhitabbaṁ,",
  "tika-vin05t31:58_17": "gāḷhaṁ kattabbaṁ,",
  "tika-vin05t31:58_18": "sotaṁ pacchinditabbaṁ,",
  "tika-vin05t31:58_19": "garukabhāveyeva ṭhātabbaṁ.",
  "tika-vin05t31:59_0": "Atha panāyaṁ akappiyanti gahetvā katheti,",
  "tika-vin05t31:59_1": "paro kappiyanti,",
  "tika-vin05t31:59_2": "sutte ca suttānulome ca otāretabbaṁ.",
  "tika-vin05t31:59_3": "Sace kappiyaṁ hoti,",
  "tika-vin05t31:59_4": "kappiye ṭhātabbaṁ.",
  "tika-vin05t31:59_5": "Sace akappiyaṁ,",
  "tika-vin05t31:59_6": "akappiye ṭhātabbaṁ.",
  "tika-vin05t31:59_7": "Athāyaṁ bahūhi suttavinicchayakāraṇehi akappiyabhāvaṁ dasseti,",
  "tika-vin05t31:59_8": "paro kāraṇaṁ na vindati,",
  "tika-vin05t31:59_9": "akappiye ṭhātabbaṁ.",
  "tika-vin05t31:59_10": "Atha paro bahūhi suttavinicchayakāraṇehi kappiyabhāvaṁ dasseti,",
  "tika-vin05t31:59_11": "ayaṁ kāraṇaṁ na vindati,",
  "tika-vin05t31:59_12": "kappiye ṭhātabbaṁ.",
  "tika-vin05t31:59_13": "Atha dvinnampi kāraṇacchāyā dissati,",
  "tika-vin05t31:59_14": "attano gahaṇaṁ na vissajjetabbaṁ.",
  "tika-vin05t31:59_15": "Yathā cāyaṁ kappiyākappiye akappiyakappiye ca vinicchayo vutto,",
  "tika-vin05t31:59_16": "evaṁ anāpattiāpattivāde āpattānāpattivāde ca,",
  "tika-vin05t31:59_17": "lahukagarukāpattivāde garukalahukāpattivāde cāpi vinicchayo veditabbo.",
  "tika-vin05t31:59_18": "Nāmamatteyeva hi ettha nānaṁ,",
  "tika-vin05t31:59_19": "yojanānaye nānaṁ natthi,",
  "tika-vin05t31:59_20": "tasmā na vitthāritaṁ.",
  "tika-vin05t31:60_0": "Evaṁ kappiyākappiyādivinicchaye uppanne yo suttasuttānulomaācariyavādaattanomatīsu atirekakāraṇaṁ labhati,",
  "tika-vin05t31:60_1": "tassa vāde ṭhātabbaṁ,",
  "tika-vin05t31:60_2": "sabbaso pana kāraṇavinicchayaṁ alabhantena suttaṁ na jahitabbaṁ,",
  "tika-vin05t31:60_3": "suttasmiṁyeva ṭhātabbanti.",
  "tika-vin05t31:60_4": "Evaṁ sakalavinayavinicchaye kosallaṁ patthayantena ayaṁ catubbidho vinayo jānitabbo.",
  "tika-vin05t31:61_0": "Imañca pana catubbidhaṁ vinayaṁ ñatvāpi vinayadharena puggalena tilakkhaṇasamannāgatena bhavitabbaṁ.",
  "tika-vin05t31:61_1": "Tīṇi hi vinayadharassa lakkhaṇāni icchitabbāni.",
  "tika-vin05t31:61_2": "Katamāni tīṇi?",
  "tika-vin05t31:61_3": "Suttañcassa svāgataṁ hoti suppavatti suvinicchitaṁ suttato anubyañjanasoti idamekaṁ lakkhaṇaṁ.",
  "tika-vin05t31:61_4": "Vinaye kho pana ṭhito hoti asaṁhīroti idaṁ dutiyaṁ.",
  "tika-vin05t31:61_5": "Ācariyaparamparā kho panassa suggahitā hoti sumanasikatā sūpadhāritāti idaṁ tatiyaṁ.",
  "tika-vin05t31:62_0": "Tattha suttaṁ nāma sakalaṁ vinayapiṭakaṁ.",
  "tika-vin05t31:62_1": "Tadassa svāgataṁ hotīti suṭṭhu āgataṁ.",
  "tika-vin05t31:62_2": "Suppavattīti suṭṭhu pavattaṁ paguṇaṁ vācuggataṁ.",
  "tika-vin05t31:62_3": "Suvinicchitaṁ suttaso anubyañjanasoti pāḷito ca paripucchato ca aṭṭhakathāto ca suvinicchitaṁ hoti kaṅkhāchedanaṁ katvā uggahitaṁ.",
  "tika-vin05t31:62_4": "Vinaye kho pana ṭhito hotīti vinaye lajjibhāvena patiṭṭhito hoti.",
  "tika-vin05t31:62_5": "Alajjī hi bahussutopi samāno lābhagarukatāya tantiṁ visaṁvādetvā uddhammaṁ ubbinayaṁ satthusāsanaṁ dīpetvā sāsane mahantaṁ upaddavaṁ karoti,",
  "tika-vin05t31:62_6": "saṅghabhedampi saṅgharājimpi uppādeti.",
  "tika-vin05t31:62_7": "Lajjī pana kukkuccako sikkhākāmo jīvitahetupi tantiṁ avisaṁvādetvā dhammameva vinayameva dīpeti,",
  "tika-vin05t31:62_8": "satthusāsanaṁ garukaṁ katvā ṭhapeti.",
  "tika-vin05t31:62_9": "Tathā hi pubbe mahātherā tikkhattuṁ vācaṁ nicchāresuṁ “anāgate lajjī rakkhissati,",
  "tika-vin05t31:62_10": "lajjīrakkhissati,",
  "tika-vin05t31:62_11": "lajjī rakkhissatī”ti.",
  "tika-vin05t31:62_12": "Evaṁ yo lajjī,",
  "tika-vin05t31:62_13": "so vinayaṁ avijahanto avokkamanto lajjibhāveneva vinaye ṭhito hoti suppatiṭṭhitoti.",
  "tika-vin05t31:63_0": "Asaṁhīroti saṁhīro nāma yo pāḷiyaṁ vā aṭṭhakathāyaṁ vā heṭṭhato vā uparito vā padapaṭipāṭiyā vā pucchiyamāno",
  "tika-vin05t31:63_1": "vitthunati vipphandati santiṭṭhituṁ na sakkoti,",
  "tika-vin05t31:63_2": "yaṁ yaṁ parena vuccati,",
  "tika-vin05t31:63_3": "taṁ taṁ anujānāti,",
  "tika-vin05t31:63_4": "sakavādaṁ chaḍḍetvā paravādaṁ gaṇhāti.",
  "tika-vin05t31:63_5": "Yo pana pāḷiyaṁ vā aṭṭhakathāyaṁ vā heṭṭhupariyena vā padapaṭipāṭiyā vā pucchiyamāno na vitthunati na vipphandati,",
  "tika-vin05t31:63_6": "ekekalomaṁ saṇḍāsena gaṇhanto viya “evaṁ mayaṁ vadāma,",
  "tika-vin05t31:63_7": "evaṁ no ācariyā vadantī”ti vissajjeti,",
  "tika-vin05t31:63_8": "yamhi pāḷi ca pāḷivinicchayo ca suvaṇṇabhājane pakkhittasīhavasā viya parikkhayaṁ pariyādānaṁ agacchanto tiṭṭhati,",
  "tika-vin05t31:63_9": "ayaṁ vuccati “asaṁhīro”ti.",
  "tika-vin05t31:64_0": "Ācariyaparamparā kho panassa suggahitā hotīti theraparamparā vaṁsaparamparā assa suṭṭhu gahitā hoti.",
  "tika-vin05t31:64_1": "Sumanasikatāti suṭṭhu manasikatā,",
  "tika-vin05t31:64_2": "āvajjitamatte ujjalitapadīpo viya hoti.",
  "tika-vin05t31:64_3": "Sūpadhāritāti suṭṭhu upadhāritā pubbāparānusandhito atthato kāraṇato ca upadhāritā.",
  "tika-vin05t31:64_4": "Attanomatiṁ pahāya ācariyasuddhiyā vattā hoti,",
  "tika-vin05t31:64_5": "“mayhaṁ ācariyo asukācariyassa santike uggaṇhi,",
  "tika-vin05t31:64_6": "so asukassā”ti evaṁ sabbaṁ ācariyaparamparaṁ theravādaṅgaṁ haritvā yāva upālitthero sammāsambuddhassa santike uggaṇhīti pāpetvā ṭhapeti,",
  "tika-vin05t31:64_7": "tatopi āharitvā upālitthero sammāsambuddhassa santike uggaṇhi,",
  "tika-vin05t31:64_8": "dāsakatthero attano upajjhāyassa upālittherassa,",
  "tika-vin05t31:64_9": "soṇatthero attano upajjhāyassa dāsakattherassa,",
  "tika-vin05t31:64_10": "siggavatthero attano upajjhāyassa soṇattherassa,",
  "tika-vin05t31:64_11": "moggaliputtatissatthero attano upajjhāyassa siggavattherassa caṇḍavajjittherassa cāti evaṁ sabbaṁ ācariyaparamparaṁ",
  "tika-vin05t31:64_12": "theravādaṅgaṁ āharitvā attano ācariyaṁ pāpetvā ṭhapeti.",
  "tika-vin05t31:64_13": "Evaṁ uggahitā hi ācariyaparamparā suggahitā hoti.",
  "tika-vin05t31:64_14": "Evaṁ asakkontena pana avassaṁ dve tayo parivaṭṭā uggahetabbā.",
  "tika-vin05t31:64_15": "Sabbapacchimena hi nayena yathā ācariyo ācariyācariyo ca pāḷiñca paripucchañca vadanti,",
  "tika-vin05t31:64_16": "tathā ñātuṁ vaṭṭati.",
  "tika-vin05t31:65_0": "Imehi ca pana tīhi lakkhaṇehi samannāgatena vinayadharena vatthuvinicchayatthaṁ sannipatite saṅghe otiṇṇe",
  "tika-vin05t31:65_1": "vatthusmiṁ codakena ca cuditakena ca vutte vattabbe sahasā avinicchinitvāva cha ṭhānāni oloketabbāni.",
  "tika-vin05t31:65_2": "Katamāni cha?",
  "tika-vin05t31:65_3": "Vatthu oloketabbaṁ,",
  "tika-vin05t31:65_4": "mātikā oloketabbā,",
  "tika-vin05t31:65_5": "padabhājanīyaṁ oloketabbaṁ,",
  "tika-vin05t31:65_6": "tikaparicchedo oloketabbo,",
  "tika-vin05t31:65_7": "antarāpatti oloketabbā,",
  "tika-vin05t31:65_8": "anāpatti oloketabbāti.",
  "tika-vin05t31:66_0": "Vatthuṁ olokentopi hi “tiṇena vā paṇṇena vā paṭicchādetvā āgantabbaṁ,",
  "tika-vin05t31:66_1": "na tveva naggena āgantabbaṁ,",
  "tika-vin05t31:66_2": "yo āgaccheyya,",
  "tika-vin05t31:66_3": "āpatti dukkaṭassā”ti evaṁ ekaccaṁ āpattiṁ passati,",
  "tika-vin05t31:66_4": "so taṁ suttaṁ ānetvā taṁ adhikaraṇaṁ vūpasamessati.",
  "tika-vin05t31:67_0": "Mātikaṁ olokentopi “sampajānamusāvāde pācittiya”ntiādinā nayena pañcannaṁ āpattīnaṁ aññataraṁ āpattiṁ passati,",
  "tika-vin05t31:67_1": "so taṁ suttaṁ ānetvā taṁ adhikaraṇaṁ vūpasamessati.",
  "tika-vin05t31:68_0": "Padabhājanīyaṁ olokentopi “akkhayite sarīre methunaṁ dhammaṁ paṭisevati,",
  "tika-vin05t31:68_1": "āpatti pārājikassa.",
  "tika-vin05t31:68_2": "Yebhuyyena khayite sarīre methunaṁ dhammaṁ paṭisevati,",
  "tika-vin05t31:68_3": "āpatti thullaccayassā”tiādinā nayena sattannaṁ āpattīnaṁ aññataraṁ āpattiṁ passati,",
  "tika-vin05t31:68_4": "so padabhājanīyato suttaṁ ānetvā taṁ adhikaraṇaṁ vūpasamessati.",
  "tika-vin05t31:69_0": "Tikaparicchedaṁ olokentopi tikasaṅghādisesaṁ vā tikapācittiyaṁ vā tikadukkaṭaṁ vā aññataraṁ vā āpattiṁ tikaparicchede passati,",
  "tika-vin05t31:69_1": "so tato suttaṁ ānetvā taṁ adhikaraṇaṁ vūpasamessati.",
  "tika-vin05t31:70_0": "Antarāpattiṁ olokentopi “paṭilātaṁ ukkhipati,",
  "tika-vin05t31:70_1": "āpatti dukkaṭassā”ti evaṁ yā sikkhāpadantaresu antarāpatti hoti,",
  "tika-vin05t31:70_2": "taṁ passati,",
  "tika-vin05t31:70_3": "so taṁ suttaṁ ānetvā taṁ adhikaraṇaṁ vūpasamessati.",
  "tika-vin05t31:71_0": "Anāpattiṁ olokentopi “anāpatti bhikkhu asādiyantassa,",
  "tika-vin05t31:71_1": "atheyyacittassa,",
  "tika-vin05t31:71_2": "na maraṇādhippāyassa,",
  "tika-vin05t31:71_3": "anullapanādhippāyassa,",
  "tika-vin05t31:71_4": "na mocanādhippāyassa asañcicca asatiyā ajānantassā”ti evaṁ tasmiṁ tasmiṁ sikkhāpade niddiṭṭhaṁ anāpattiṁ passati,",
  "tika-vin05t31:71_5": "so taṁ suttaṁ ānetvā taṁ adhikaraṇaṁ vūpasamessati.",
  "tika-vin05t31:72_0": "Yo hi bhikkhu catubbidhavinayakovido tilakkhaṇasampanno imāni cha ṭhānāni oloketvā adhikaraṇaṁ vūpasamessati,",
  "tika-vin05t31:72_1": "tassa vinicchayo appaṭivattiyo buddhena sayaṁ nisīditvā vinicchitasadiso hoti.",
  "tika-vin05t31:72_2": "Taṁ ce evaṁ vinicchayakusalaṁ bhikkhuṁ koci katasikkhāpadavītikkamo bhikkhu upasaṅkamitvā attano kukkuccaṁ puccheyya,",
  "tika-vin05t31:72_3": "tena sādhukaṁ sallakkhetvā sace anāpatti hoti,",
  "tika-vin05t31:72_4": "“anāpattī”ti vattabbaṁ.",
  "tika-vin05t31:72_5": "Sace pana āpatti hoti,",
  "tika-vin05t31:72_6": "sā desanāgāminī ce,",
  "tika-vin05t31:72_7": "“desanāgāminī”ti vattabbaṁ.",
  "tika-vin05t31:72_8": "Vuṭṭhānagāminī ce,",
  "tika-vin05t31:72_9": "“vuṭṭhānagāminī”ti vattabbaṁ.",
  "tika-vin05t31:72_10": "Athassa pārājikacchāyā dissati,",
  "tika-vin05t31:72_11": "“pārājikāpattī”ti na vattabbaṁ. Kasmā?",
  "tika-vin05t31:72_12": "Methunadhammavītikkamo hi uttarimanussadhammavītikkamo ca oḷāriko,",
  "tika-vin05t31:72_13": "adinnādānamanaussaviggahavītikkamā pana sukhumā cittalahukā.",
  "tika-vin05t31:72_14": "Te sukhumeneva āpajjati,",
  "tika-vin05t31:72_15": "sukhumena rakkhati,",
  "tika-vin05t31:72_16": "tasmā visesena taṁvatthukaṁ kukkuccaṁ pucchiyamāno “āpattī”ti avatvā sacassa ācariyo dharati,",
  "tika-vin05t31:72_17": "tato tena so bhikkhu “amhākaṁ ācariyaṁ pucchā”ti pesetabbo.",
  "tika-vin05t31:72_18": "Sace so puna āgantvā “tumhākaṁ ācariyo suttato nayato oloketvā ‘satekiccho’ti maṁ āhā”ti vadati,",
  "tika-vin05t31:72_19": "tato tena so “sādhu suṭṭhu yaṁ ācariyo bhaṇati,",
  "tika-vin05t31:72_20": "taṁ karohī”ti vattabbo.",
  "tika-vin05t31:72_21": "Atha panassa ācariyo natthi,",
  "tika-vin05t31:72_22": "saddhiṁ uggahitatthero pana atthi,",
  "tika-vin05t31:72_23": "tassa santikaṁ pesetabbo “amhehi saha uggahitatthero gaṇapāmokkho,",
  "tika-vin05t31:72_24": "taṁ gantvā pucchā”ti.",
  "tika-vin05t31:72_25": "Tenapi “satekiccho”ti vinicchite “sādhu suṭṭhu tassa vacanaṁ karohī”ti vattabbo.",
  "tika-vin05t31:72_26": "Atha tassa saddhiṁ uggahitattheropi natthi,",
  "tika-vin05t31:72_27": "antevāsiko paṇḍito atthi,",
  "tika-vin05t31:72_28": "tassa santikaṁ pesetabbo “asukadaharaṁ gantvā pucchā”ti.",
  "tika-vin05t31:72_29": "Tenapi “satekiccho”ti vinicchite “sādhu suṭṭhu tassa vacanaṁ karohī”ti vattabbo.",
  "tika-vin05t31:72_30": "Atha daharassapi pārājikacchāyāva upaṭṭhāti,",
  "tika-vin05t31:72_31": "tenapi “pārājikosī”ti na vattabbo.",
  "tika-vin05t31:72_32": "Dullabho hi buddhuppādo,",
  "tika-vin05t31:72_33": "tato dullabhatarā pabbajjā ca upasampadā ca.",
  "tika-vin05t31:72_34": "Evaṁ pana vattabbo “vivittaṁ okāsaṁ sammajjitvā divāvihāraṁ nisīditvā sīlāni visodhetvā dvattiṁsākāraṁ tāva manasikarohī”ti.",
  "tika-vin05t31:72_35": "Sace tassa arogaṁ sīlaṁ,",
  "tika-vin05t31:72_36": "kammaṭṭhānaṁ ghaṭayati,",
  "tika-vin05t31:72_37": "saṅkhārā pākaṭā hutvā upaṭṭhahanti,",
  "tika-vin05t31:72_38": "upacārappanāppattaṁ viya cittaṁ ekaggaṁ hoti,",
  "tika-vin05t31:72_39": "divasaṁ atikkantampi na jānāti,",
  "tika-vin05t31:72_40": "so divasātikkame upaṭṭhānaṁ āgato evaṁ vattabbo “kīdisā te cittappavattī”ti.",
  "tika-vin05t31:72_41": "Ārocitāya ca cittapavattiyā vattabbo “pabbajjā nāma cittavisuddhatthāya,",
  "tika-vin05t31:72_42": "appamatto samaṇadhammaṁ karohī”ti.",
  "tika-vin05t31:73_0": "Yassa pana sīlaṁ bhinnaṁ hoti,",
  "tika-vin05t31:73_1": "tassa kammaṭṭhānaṁ na ghaṭayati,",
  "tika-vin05t31:73_2": "patodābhitunnaṁ viya cittaṁ vikampati,",
  "tika-vin05t31:73_3": "vippaṭisāragginā ḍayhati,",
  "tika-vin05t31:73_4": "tattapāsāṇe nisinno viya taṅkhaṇeyeva vuṭṭhāti.",
  "tika-vin05t31:73_5": "So āgato “kā te cittapavattī”ti pucchitabbo.",
  "tika-vin05t31:73_6": "Ārocitāya cittapavattiyā “natthi loke raho nāma pāpakammaṁ pakubbato.",
  "tika-vin05t31:73_7": "Sabbapaṭhamañhi pāpaṁ karonto attanā jānāti.",
  "tika-vin05t31:73_8": "Athassa ārakkhadevatā paracittavidū samaṇabrāhmaṇā aññā ca devatā jānanti,",
  "tika-vin05t31:73_9": "tvaṁyeva dāni tava sotthiṁ pariyesāhī”ti vattabbo.",
  "tika-vin05t31:73_10": "Evaṁ katavītikkameneva bhikkhunā sayameva āgantvā ārocite paṭipajjitabbaṁ.",
  "tika-vin05t31:74_0": "235.",
  "tika-vin05t31:74_1": "Idāni yā sā pubbe vuttappabhedā codanā,",
  "tika-vin05t31:74_2": "tassāyeva sampattivipattijānanatthaṁ ādimajjhapariyosānādīnaṁ vasena vinicchayo veditabbo.",
  "tika-vin05t31:74_3": "Seyyathidaṁ,",
  "tika-vin05t31:74_4": "codanāya ko ādi,",
  "tika-vin05t31:74_5": "kiṁ majjhe,",
  "tika-vin05t31:74_6": "kiṁ pariyosānaṁ?",
  "tika-vin05t31:74_7": "Codanāya “ahaṁ taṁ vattukāmo,",
  "tika-vin05t31:74_8": "karotu me āyasmā okāsa”nti evaṁ okāsakammaṁ ādi.",
  "tika-vin05t31:74_9": "Otiṇṇena vatthunā codetvā sāretvā vinicchayo majjhe.",
  "tika-vin05t31:74_10": "Āpattiyaṁ vā anāpattiyaṁ vā patiṭṭhāpanena samatho pariyosānaṁ.",
  "tika-vin05t31:75_0": "Codanāya kati mūlāni,",
  "tika-vin05t31:75_1": "kati vatthūni,",
  "tika-vin05t31:75_2": "kati bhūmiyo?",
  "tika-vin05t31:75_3": "Codanāya dve mūlāni samūlikā vā amūlikā vā.",
  "tika-vin05t31:75_4": "Tīṇi vatthūni diṭṭhaṁ sutaṁ parisaṅkitaṁ.",
  "tika-vin05t31:75_5": "Pañca bhūmiyo kālena vakkhāmi,",
  "tika-vin05t31:75_6": "no akālena,",
  "tika-vin05t31:75_7": "bhūtena vakkhāmi,",
  "tika-vin05t31:75_8": "no abhūtena,",
  "tika-vin05t31:75_9": "saṇhena vakkhāmi,",
  "tika-vin05t31:75_10": "no pharusena,",
  "tika-vin05t31:75_11": "atthasaṁhitena vakkhāmi,",
  "tika-vin05t31:75_12": "no anatthasaṁhitena,",
  "tika-vin05t31:75_13": "mettacitto vakkhāmi,",
  "tika-vin05t31:75_14": "no dosantaroti.",
  "tika-vin05t31:75_15": "Imāya ca pana codanāya codakena puggalena “parisuddhakāyasamācāro nu khomhī”tiādinā nayena upālipañcakesu vuttesu pannarasasu dhammesu patiṭṭhātabbaṁ.",
  "tika-vin05t31:75_16": "Cuditakena dvīsu dhammesu patiṭṭhātabbaṁ sacce ca akuppe cāti.",
  "tika-vin05t31:76_0": "Anuvijjakena ca codako pucchitabbo “yaṁ kho tvaṁ, āvuso,",
  "tika-vin05t31:76_1": "imaṁ bhikkhuṁ codesi,",
  "tika-vin05t31:76_2": "kimhi naṁ codesi,",
  "tika-vin05t31:76_3": "sīlavipattiyā codesi,",
  "tika-vin05t31:76_4": "ācāravipattiyā codesi,",
  "tika-vin05t31:76_5": "diṭṭhivipattiyā codesī”ti.",
  "tika-vin05t31:76_6": "So ce evaṁ vadeyya “sīlavipattiyā vā codemi,",
  "tika-vin05t31:76_7": "ācāravipattiyā vā codemi,",
  "tika-vin05t31:76_8": "diṭṭhivipattiyā vā codemī”ti.",
  "tika-vin05t31:76_9": "So evamassa vacanīyo “jānāsi panāyasmā sīlavipattiṁ,",
  "tika-vin05t31:76_10": "jānāsi ācāravipattiṁ,",
  "tika-vin05t31:76_11": "jānāsi diṭṭhivipatti”nti.",
  "tika-vin05t31:76_12": "So ce evaṁ vadeyya “jānāmi kho ahaṁ, āvuso,",
  "tika-vin05t31:76_13": "sīlavipattiṁ,",
  "tika-vin05t31:76_14": "jānāmi ācāravipattiṁ,",
  "tika-vin05t31:76_15": "jānāmi diṭṭhivipatti”nti.",
  "tika-vin05t31:76_16": "So evamassa vacanīyo “katamā panāvuso,",
  "tika-vin05t31:76_17": "sīlavipatti,",
  "tika-vin05t31:76_18": "katamā ācāravipatti,",
  "tika-vin05t31:76_19": "katamā diṭṭhivipattī”ti?",
  "tika-vin05t31:76_20": "So ce evaṁ vadeyya “cattāri pārājikāni terasa saṅghādisesā,",
  "tika-vin05t31:76_21": "ayaṁ sīlavipatti.",
  "tika-vin05t31:76_22": "Thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ,",
  "tika-vin05t31:76_23": "ayaṁ ācāravipatti.",
  "tika-vin05t31:76_24": "Micchādiṭṭhi antaggāhikā diṭṭhi,",
  "tika-vin05t31:76_25": "ayaṁ diṭṭhivipattī”ti.",
  "tika-vin05t31:77_0": "So evamassa vacanīyo “yaṁ kho tvaṁ, āvuso,",
  "tika-vin05t31:77_1": "imaṁ bhikkhuṁ codesi,",
  "tika-vin05t31:77_2": "diṭṭhena vā codesi,",
  "tika-vin05t31:77_3": "sutena vā codesi,",
  "tika-vin05t31:77_4": "parisaṅkāya vā codesī”ti.",
  "tika-vin05t31:77_5": "So ce evaṁ vadeyya “diṭṭhena vā codemi,",
  "tika-vin05t31:77_6": "sutena vā codemi,",
  "tika-vin05t31:77_7": "parisaṅkāya vā codemī”ti.",
  "tika-vin05t31:77_8": "So evamassa vacanīyo “yaṁ kho tvaṁ, āvuso,",
  "tika-vin05t31:77_9": "imaṁ bhikkhuṁ diṭṭhena codesi,",
  "tika-vin05t31:77_10": "kiṁ te diṭṭhaṁ,",
  "tika-vin05t31:77_11": "kinti te diṭṭhaṁ,",
  "tika-vin05t31:77_12": "kadā te diṭṭhaṁ,",
  "tika-vin05t31:77_13": "kattha te diṭṭhaṁ,",
  "tika-vin05t31:77_14": "pārājikaṁ ajjhāpajjanto diṭṭho,",
  "tika-vin05t31:77_15": "saṅghādisesaṁ ajjhāpajjanto diṭṭho,",
  "tika-vin05t31:77_16": "thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ ajjhāpajjanto diṭṭho,",
  "tika-vin05t31:77_17": "kattha cāyaṁ bhikkhu ahosi,",
  "tika-vin05t31:77_18": "kattha ca tvaṁ karosi,",
  "tika-vin05t31:77_19": "kiñca tvaṁ karosi,",
  "tika-vin05t31:77_20": "kiṁ ayaṁ bhikkhu karotī”ti?",
  "tika-vin05t31:78_0": "So ce evaṁ vadeyya “na kho ahaṁ, āvuso,",
  "tika-vin05t31:78_1": "imaṁ bhikkhuṁ diṭṭhena codemi,",
  "tika-vin05t31:78_2": "apica sutena codemī”ti.",
  "tika-vin05t31:78_3": "So evamassa vacanīyo “yaṁ kho tvaṁ, āvuso,",
  "tika-vin05t31:78_4": "imaṁ bhikkhuṁ sutena codesi,",
  "tika-vin05t31:78_5": "kiṁ te sutaṁ,",
  "tika-vin05t31:78_6": "kinti te sutaṁ,",
  "tika-vin05t31:78_7": "kadā te sutaṁ,",
  "tika-vin05t31:78_8": "kattha te sutaṁ,",
  "tika-vin05t31:78_9": "pārājikaṁ ajjhāpannoti sutaṁ,",
  "tika-vin05t31:78_10": "saṅghādisesaṁ ajjhāpannoti sutaṁ,",
  "tika-vin05t31:78_11": "thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ ajjhāpannoti sutaṁ,",
  "tika-vin05t31:78_12": "bhikkhussa sutaṁ,",
  "tika-vin05t31:78_13": "bhikkhuniyā sutaṁ,",
  "tika-vin05t31:78_14": "sikkhamānāya sutaṁ,",
  "tika-vin05t31:78_15": "sāmaṇerassa sutaṁ,",
  "tika-vin05t31:78_16": "sāmaṇeriyā sutaṁ,",
  "tika-vin05t31:78_17": "upāsakassa sutaṁ,",
  "tika-vin05t31:78_18": "upāsikāya sutaṁ,",
  "tika-vin05t31:78_19": "rājūnaṁ sutaṁ,",
  "tika-vin05t31:78_20": "rājamahāmattānaṁ sutaṁ,",
  "tika-vin05t31:78_21": "titthiyānaṁ sutaṁ,",
  "tika-vin05t31:78_22": "titthiyasāvakānaṁ suta”nti.",
  "tika-vin05t31:79_0": "So ce evaṁ vadeyya “na kho ahaṁ, āvuso,",
  "tika-vin05t31:79_1": "imaṁ bhikkhuṁ sutena codemi,",
  "tika-vin05t31:79_2": "apica parisaṅkāya codemī”ti.",
  "tika-vin05t31:79_3": "So evamassa vacanīyo “yaṁ kho tvaṁ, āvuso,",
  "tika-vin05t31:79_4": "imaṁ bhikkhuṁ parisaṅkāya codesi,",
  "tika-vin05t31:79_5": "kiṁ parisaṅkasi,",
  "tika-vin05t31:79_6": "kinti parisaṅkasi,",
  "tika-vin05t31:79_7": "kadā parisaṅkasi,",
  "tika-vin05t31:79_8": "kattha parisaṅkasi?",
  "tika-vin05t31:79_9": "Pārājikaṁ dhammaṁ ajjhāpannoti parisaṅkasi,",
  "tika-vin05t31:79_10": "saṅghādisesaṁ thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ ajjhāpannoti parisaṅkasi,",
  "tika-vin05t31:79_11": "bhikkhussa sutvā parisaṅkasi,",
  "tika-vin05t31:79_12": "bhikkhuniyā sutvā…pe…",
  "tika-vin05t31:79_13": "titthiyasāvakānaṁ sutvā parisaṅkasī”ti.",
  "tika-vin05t31:80_0": "Diṭṭhaṁ diṭṭhena sameti, diṭṭhena saṁsandate diṭṭhaṁ;",
  "tika-vin05t31:81_0": "Diṭṭhaṁ paṭicca na upeti, asuddhaparisaṅkito;",
  "tika-vin05t31:82_0": "So puggalo paṭiññāya, kātabbo tenuposatho.",
  "tika-vin05t31:83_0": "Sutaṁ sutena sameti, sutena saṁsandate sutaṁ;",
  "tika-vin05t31:84_0": "Sutaṁ paṭicca na upeti, asuddhaparisaṅkito;",
  "tika-vin05t31:85_0": "So puggalo paṭiññāya, kātabbo tenuposatho.",
  "tika-vin05t31:86_0": "Mutaṁ mutena sameti, mutena saṁsandate mutaṁ;",
  "tika-vin05t31:87_0": "Mutaṁ paṭicca na upeti, asuddhaparisaṅkito;",
  "tika-vin05t31:88_0": "So puggalo paṭiññāya, kātabbo tenuposatho.",
  "tika-vin05t31:89_0": "Paṭiññā lajjīsu katā, alajjīsu evaṁ na vijjati;",
  "tika-vin05t31:90_0": "Bahumpi alajjī bhāseyya, vattānusandhitena kārayeti. ;",
  "tika-vin05t31:91_0": "Apicettha saṅgāmāvacarena bhikkhunā saṅghaṁ upasaṅkamantena nīcacittena saṅgho upasaṅkamitabbo rajoharaṇasamena cittena,",
  "tika-vin05t31:91_1": "āsanakusalena bhavitabbaṁ nisajjakusalena,",
  "tika-vin05t31:91_2": "there bhikkhū anupakhajjantena nave bhikkhū āsanena appaṭibāhantena yathāpatirūpe āsane nisīditabbaṁ,",
  "tika-vin05t31:91_3": "anānākathikena bhavitabbaṁ atiracchānakathikena,",
  "tika-vin05t31:91_4": "sāmaṁ vā dhammo bhāsitabbo,",
  "tika-vin05t31:91_5": "paro vā ajjhesitabbo,",
  "tika-vin05t31:91_6": "ariyo vā tuṇhībhāvo nātimaññitabbo.",
  "tika-vin05t31:92_0": "Saṅghena anumatena puggalena anuvijjakena anuvijjitukāmena na upajjhāyo pucchitabbo,",
  "tika-vin05t31:92_1": "na ācariyo pucchitabbo,",
  "tika-vin05t31:92_2": "na saddhivihāriko pucchitabbo,",
  "tika-vin05t31:92_3": "na antevāsiko pucchitabbo,",
  "tika-vin05t31:92_4": "na samānupajjhāyako pucchitabbo,",
  "tika-vin05t31:92_5": "na samānācariyako pucchitabbo,",
  "tika-vin05t31:92_6": "na jāti pucchitabbā,",
  "tika-vin05t31:92_7": "na nāmaṁ pucchitabbaṁ,",
  "tika-vin05t31:92_8": "na gottaṁ pucchitabbaṁ,",
  "tika-vin05t31:92_9": "na āgamo pucchitabbo,",
  "tika-vin05t31:92_10": "na kulapadeso pucchitabbo,",
  "tika-vin05t31:92_11": "na jātibhūmi pucchitabbā.",
  "tika-vin05t31:92_12": "Taṁ kiṁkāraṇā?",
  "tika-vin05t31:92_13": "Atrassa pemaṁ vā doso vā,",
  "tika-vin05t31:92_14": "peme vā sati dose vā chandāpi gaccheyya dosāpi gaccheyya mohāpi gaccheyya bhayāpi gaccheyyāti.",
  "tika-vin05t31:93_0": "Saṅghena anumatena puggalena anuvijjakena anuvijjitukāmena saṅghagarukena bhavitabbaṁ,",
  "tika-vin05t31:93_1": "no puggalagarukena,",
  "tika-vin05t31:93_2": "saddhammagarukena bhavitabbaṁ,",
  "tika-vin05t31:93_3": "no āmisagarukena,",
  "tika-vin05t31:93_4": "atthavasikena bhavitabbaṁ,",
  "tika-vin05t31:93_5": "no parisakappikena,",
  "tika-vin05t31:93_6": "kālena anuvijjitabbaṁ,",
  "tika-vin05t31:93_7": "no akālena,",
  "tika-vin05t31:93_8": "bhūtena anuvijjitabbaṁ,",
  "tika-vin05t31:93_9": "no abhūtena,",
  "tika-vin05t31:93_10": "saṇhena anuvijjitabbaṁ,",
  "tika-vin05t31:93_11": "no pharusena,",
  "tika-vin05t31:93_12": "atthasaṁhitena anuvijjitabbaṁ,",
  "tika-vin05t31:93_13": "no anatthasaṁhitena,",
  "tika-vin05t31:93_14": "mettacittena anuvijjitabbaṁ,",
  "tika-vin05t31:93_15": "no dosantarena,",
  "tika-vin05t31:93_16": "na upakaṇṇakajappinā bhavitabbaṁ,",
  "tika-vin05t31:93_17": "na jimhaṁ pekkhitabbaṁ,",
  "tika-vin05t31:93_18": "na akkhi nikhaṇitabbaṁ,",
  "tika-vin05t31:93_19": "na bhamukaṁ ukkhipitabbaṁ,",
  "tika-vin05t31:93_20": "na sīsaṁ ukkhipitabbaṁ,",
  "tika-vin05t31:93_21": "na hatthavikāro kātabbo,",
  "tika-vin05t31:93_22": "na hatthamuddā dassetabbā.",
  "tika-vin05t31:94_0": "Āsanakusalena bhavitabbaṁ nisajjakusalena,",
  "tika-vin05t31:94_1": "yugamattaṁ pekkhantena atthaṁ anuvidhiyantena sake āsane nisīditabbaṁ,",
  "tika-vin05t31:94_2": "na ca āsanā vuṭṭhātabbaṁ,",
  "tika-vin05t31:94_3": "na vītihātabbaṁ,",
  "tika-vin05t31:94_4": "na kummaggo sevitabbo,",
  "tika-vin05t31:94_5": "na bāhāvikkhepakaṁ bhaṇitabbaṁ,",
  "tika-vin05t31:94_6": "aturitena bhavitabbaṁ asāhasikena,",
  "tika-vin05t31:94_7": "acaṇḍikatena bhavitabbaṁ vacanakkhamena,",
  "tika-vin05t31:94_8": "mettacittena bhavitabbaṁ hitānukampinā,",
  "tika-vin05t31:94_9": "kāruṇikena bhavitabbaṁ hitaparisakkinā,",
  "tika-vin05t31:94_10": "asamphappalāpinā bhavitabbaṁ pariyantabhāṇinā,",
  "tika-vin05t31:94_11": "averavasikena bhavitabbaṁ anasuruttena,",
  "tika-vin05t31:94_12": "attā pariggahetabbo,",
  "tika-vin05t31:94_13": "paro pariggahetabbo,",
  "tika-vin05t31:94_14": "codako pariggahetabbo,",
  "tika-vin05t31:94_15": "cuditako pariggahetabbo,",
  "tika-vin05t31:94_16": "adhammacodako pariggahetabbo,",
  "tika-vin05t31:94_17": "adhammacuditako pariggahetabbo,",
  "tika-vin05t31:94_18": "dhammacodako pariggahetabbo,",
  "tika-vin05t31:94_19": "dhammacuditako pariggahetabbo,",
  "tika-vin05t31:94_20": "vuttaṁ ahāpentena avuttaṁ appakāsentena otiṇṇāni padabyañjanāni sādhukaṁ uggahetvā paro paripucchitvā yathāpaṭiññāya kāretabbo,",
  "tika-vin05t31:94_21": "mando hāsetabbo,",
  "tika-vin05t31:94_22": "bhīru assāsetabbo,",
  "tika-vin05t31:94_23": "caṇḍo nisedhetabbo,",
  "tika-vin05t31:94_24": "asuci vibhāvetabbo,",
  "tika-vin05t31:94_25": "ujumaddavena na chandāgati gantabbā,",
  "tika-vin05t31:94_26": "na dosāgati gantabbā,",
  "tika-vin05t31:94_27": "na mohāgati gantabbā,",
  "tika-vin05t31:94_28": "na bhayāgati gantabbā,",
  "tika-vin05t31:94_29": "majjhattena bhavitabbaṁ dhammesu ca puggalesu ca,",
  "tika-vin05t31:94_30": "evañca pana anuvijjako anuvijjamāno satthu ceva sāsanakaro hoti,",
  "tika-vin05t31:94_31": "viññūnañca sabrahmacārīnaṁ piyo ca hoti manāpo ca garu ca bhāvanīyo cāti.",
  "tika-vin05t31:95_0": "Iti pāḷimuttakavinayavinicchayasaṅgahe",
  "tika-vin05t31:96_0": "Codanādivinicchayakathā samattā."
}