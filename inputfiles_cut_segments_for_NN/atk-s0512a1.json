{
  "atk-s0512a1:0_0": "1. Akittivaggo",
  "atk-s0512a1:1_0": "1. Akitticariyāvaṇṇanā",
  "atk-s0512a1:2_0": "3.",
  "atk-s0512a1:2_1": "Evaṁ bhagavā āyasmato sāriputtattherassa sadevamanussāya ca parisāya attano pubbacariyāya savane ussāhaṁ",
  "atk-s0512a1:2_2": "janetvā idāni taṁ pubbacaritaṁ bhavantarapaṭicchannaṁ hatthatale āmalakaṁ viya paccakkhaṁ karonto ‘‘yadā",
  "atk-s0512a1:2_3": "ahaṁ brahāraññe’’tiādimāha.",
  "atk-s0512a1:3_0": "Tattha yadāti yasmiṁ kāle.",
  "atk-s0512a1:3_1": "Brahāraññeti mahāaraññe,",
  "atk-s0512a1:3_2": "araññāniyaṁ,",
  "atk-s0512a1:3_3": "mahante vaneti attho.",
  "atk-s0512a1:3_4": "Suññeti janavivitte.",
  "atk-s0512a1:3_5": "Vipinakānaneti vipinabhūte kānane,",
  "atk-s0512a1:3_6": "padadvayenāpi tassa araññassa gahanabhāvameva dīpeti,",
  "atk-s0512a1:3_7": "sabbametaṁ kāradīpaṁ sandhāya vuttaṁ.",
  "atk-s0512a1:3_8": "Ajjhogāhetvāti anupavisitvā.",
  "atk-s0512a1:3_9": "Viharāmīti dibbabrahmaariyaāneñjavihārehi samuppāditasukhavisesena iriyāpathavihārena sarīradukkhaṁ vicchinditvā harāmi attabhāvaṁ pavattemi.",
  "atk-s0512a1:3_10": "Akitti nāma tāpasoti evaṁnāmako tāpaso hutvā yadā ahaṁ tasmiṁ araññe viharāmīti attho.",
  "atk-s0512a1:3_11": "Satthā tadā attano akittitāpasabhāvaṁ dhammasenāpatissa vadati.",
  "atk-s0512a1:3_12": "Tatrāyaṁ anupubbikathā –",
  "atk-s0512a1:4_0": "Atīte kira imasmiṁyeva bhaddakappe bārāṇasiyaṁ brahmadatte nāma rājini rajjaṁ kārente bodhisatto asītikoṭivibhavassa",
  "atk-s0512a1:4_1": "brāhmaṇamahāsālassa kule nibbatti,",
  "atk-s0512a1:4_2": "‘‘akittī’’tissa nāmaṁ kariṁsu.",
  "atk-s0512a1:4_3": "Tassa padasā gamanakāle bhaginīpi jāyi.",
  "atk-s0512a1:4_4": "‘‘Yasavatī’’tissā nāmaṁ kariṁsu.",
  "atk-s0512a1:4_5": "So soḷasavassakāle takkasilaṁ gantvā sabbasippāni uggahetvā paccāgamāsi.",
  "atk-s0512a1:4_6": "Athassa mātāpitaro kālamakaṁsu.",
  "atk-s0512a1:4_7": "So tesaṁ petakiccāni kāretvā katipayadivasātikkamena ratanāvalokanaṁ āyuttakapurisehi kārayamāno ‘‘ettakaṁ mattikaṁ,",
  "atk-s0512a1:4_8": "ettakaṁ pettikaṁ,",
  "atk-s0512a1:4_9": "ettakaṁ pitāmaha’’nti sutvā saṁviggamānaso hutvā ‘‘idaṁ dhanameva paññāyati,",
  "atk-s0512a1:4_10": "na dhanassa saṁhārakā,",
  "atk-s0512a1:4_11": "sabbe imaṁ dhanaṁ pahāyeva gatā,",
  "atk-s0512a1:4_12": "ahaṁ pana naṁ ādāya gamissāmī’’ti rājānaṁ āpucchitvā bheriṁ carāpesi –",
  "atk-s0512a1:4_13": "‘‘dhanena atthikā akittipaṇḍitassa gehaṁ āgacchantū’’ti.",
  "atk-s0512a1:5_0": "So sattāhaṁ mahādānaṁ pavattetvā dhane akhīyamāne ‘‘kiṁ me imāya dhanakīḷāya,",
  "atk-s0512a1:5_1": "atthikā gaṇhissantī’’ti nivesanadvāraṁ vivaritvā hiraññasuvaṇṇādibharite sāragabbhe vivarāpetvā ‘‘dinnaṁyeva",
  "atk-s0512a1:5_2": "harantū’’ti gehaṁ pahāya ñātiparivaṭṭassa paridevantassa bhaginiṁ gahetvā bārāṇasito nikkhamitvā nadiṁ",
  "atk-s0512a1:5_3": "uttaritvā dve tīṇi yojanāni gantvā pabbajitvā ramaṇīye bhūmibhāge paṇṇasālaṁ karitvā vasati.",
  "atk-s0512a1:5_4": "Yena pana dvārena tadā nikkhami,",
  "atk-s0512a1:5_5": "taṁ akittidvāraṁ nāma jātaṁ.",
  "atk-s0512a1:5_6": "Yena titthena nadiṁ otiṇṇo,",
  "atk-s0512a1:5_7": "taṁ akittititthaṁ nāma jātaṁ.",
  "atk-s0512a1:5_8": "Tassa pabbajitabhāvaṁ sutvā bahū manussā gāmanigamarājadhānivāsino tassa guṇehi ākaḍḍhiyamānahadayā anupabbajiṁsu.",
  "atk-s0512a1:5_9": "Mahāparivāro ahosi,",
  "atk-s0512a1:5_10": "mahālābhasakkāro nibbatti,",
  "atk-s0512a1:5_11": "buddhuppādo viya ahosi.",
  "atk-s0512a1:5_12": "Atha mahāsatto ‘‘ayaṁ lābhasakkāro mahā,",
  "atk-s0512a1:5_13": "parivāropi mahanto,",
  "atk-s0512a1:5_14": "kāyavivekamattampi idha na labhati,",
  "atk-s0512a1:5_15": "mayā ekākinā viharituṁ vaṭṭatī’’ti cintetvā paramappicchabhāvato vivekaninnatāya ca kassaci ajānāpetvā",
  "atk-s0512a1:5_16": "ekakova nikkhamitvā anupubbena damiḷaraṭṭhaṁ patvā kāvīrapaṭṭanasamīpe uyyāne viharanto jhānābhiññāyo",
  "atk-s0512a1:5_17": "nibbattesi.",
  "atk-s0512a1:5_18": "Tatrāpissa mahālābhasakkāro uppajji.",
  "atk-s0512a1:5_19": "So taṁ jigucchanto chaḍḍetvā ākāsena gantvā kāradīpe otari.",
  "atk-s0512a1:5_20": "Tadā kāradīpo ahidīpo nāma.",
  "atk-s0512a1:5_21": "So tattha mahantaṁ kārarukkhaṁ upanissāya paṇṇasālaṁ māpetvā vāsaṁ kappesi.",
  "atk-s0512a1:5_22": "Appicchatāya pana katthaci agantvā tassa rukkhassa phalakāle phalāni khādanto phale asati pattāni udakasittāni khādanto jhānasamāpattīhi vītināmesi.",
  "atk-s0512a1:6_0": "Tassa sīlatejena sakkassa paṇḍukambalasilāsanaṁ uṇhākāraṁ dassesi.",
  "atk-s0512a1:6_1": "Sakko ‘‘ko nu kho maṁ imamhā ṭhānā cāvetukāmo’’ti āvajjento paṇḍitaṁ disvā ‘‘kimatthaṁ nu kho ayaṁ tāpaso evaṁ dukkaraṁ tapaṁ carati,",
  "atk-s0512a1:6_2": "sakkattaṁ nu kho pattheti,",
  "atk-s0512a1:6_3": "udāhu aññaṁ,",
  "atk-s0512a1:6_4": "vīmaṁsissāmi naṁ.",
  "atk-s0512a1:6_5": "Ayañhi suvisuddhakāyavacīmanosamācāro jīvite nirapekkho udakasittāni kārapattāni khādati,",
  "atk-s0512a1:6_6": "sace sakkattaṁ pattheti attano sittāni kārapattāni mayhaṁ dassati, no ce,",
  "atk-s0512a1:6_7": "na dassatī’’ti brāhmaṇavaṇṇena tassa santikaṁ agamāsi .",
  "atk-s0512a1:6_8": "Bodhisattopi kārapattāni sedetvā ‘‘sītalībhūtāni khādissāmī’’ti paṇṇasāladvāre nisīdi.",
  "atk-s0512a1:6_9": "Athassa purato sakko brāhmaṇarūpena bhikkhāya atthiko hutvā aṭṭhāsi.",
  "atk-s0512a1:6_10": "Mahāsatto taṁ disvā ‘‘lābhā vata me,",
  "atk-s0512a1:6_11": "suladdhaṁ vata me,",
  "atk-s0512a1:6_12": "cirassaṁ vata me yācako diṭṭho’’ti somanassappatto hutvā ‘‘ajja mama manorathaṁ matthakaṁ pāpetvā dānaṁ",
  "atk-s0512a1:6_13": "dassāmī’’ti pakkabhājaneneva ādāya gantvā dānapāramiṁ āvajjetvā attano asesetvāva tassa bhikkhābhājane pakkhipi.",
  "atk-s0512a1:6_14": "Sakko taṁ gahetvā thokaṁ gantvā antaradhāyi.",
  "atk-s0512a1:6_15": "Mahāsattopi tassa datvā puna pariyeṭṭhiṁ anāpajjitvā teneva pītisukhena vītināmesi.",
  "atk-s0512a1:7_0": "Dutiyadivase pana kārapattāni pacitvā ‘‘hiyyo dakkhiṇeyyaṁ alabhiṁ,",
  "atk-s0512a1:7_1": "ajja nu kho katha’’nti paṇṇasāladvāre nisīdi.",
  "atk-s0512a1:7_2": "Sakkopi tatheva āgami.",
  "atk-s0512a1:7_3": "Mahāsatto punapi tatheva datvā vītināmesi.",
  "atk-s0512a1:7_4": "Tatiyadivase ca tatheva datvā ‘‘aho vata me lābhā,",
  "atk-s0512a1:7_5": "bahuṁ vata puññaṁ pasavāmi,",
  "atk-s0512a1:7_6": "sacāhaṁ dakkhiṇeyyaṁ labheyyaṁ,",
  "atk-s0512a1:7_7": "evameva māsampi dvemāsampi dānaṁ dadeyya’’nti cintesi.",
  "atk-s0512a1:7_8": "Tīsupi divasesu ‘‘tena dānena na lābhasakkārasilokaṁ na cakkavattisampattiṁ na sakkasampattiṁ na brahmasampattiṁ",
  "atk-s0512a1:7_9": "na sāvakabodhiṁ na paccekabodhiṁ patthemi,",
  "atk-s0512a1:7_10": "api ca idaṁ me dānaṁ sabbaññutaññāṇassa paccayo hotū’’ti yathādhikāraṁ cittaṁ ṭhapesi.",
  "atk-s0512a1:7_11": "Tena vuttaṁ –",
  "atk-s0512a1:8_0": "4.",
  "atk-s0512a1:9_0": " ‘‘Tadā maṁ tapatejena, santatto tidivābhibhū;",
  "atk-s0512a1:10_0": "Dhārento brāhmaṇavaṇṇaṁ, bhikkhāya maṁ upāgami.",
  "atk-s0512a1:11_0": "5.",
  "atk-s0512a1:12_0": " ‘‘Pavanā ābhataṁ paṇṇaṁ, atelañca aloṇikaṁ;",
  "atk-s0512a1:13_0": "Mama dvāre ṭhitaṁ disvā, sakaṭāhena ākiriṁ.",
  "atk-s0512a1:14_0": "6.",
  "atk-s0512a1:15_0": " ‘‘Tassa datvānahaṁ paṇṇaṁ, nikujjitvāna bhājanaṁ;",
  "atk-s0512a1:16_0": "Punesanaṁ jahitvāna, pāvisiṁ paṇṇasālakaṁ.",
  "atk-s0512a1:17_0": "7.",
  "atk-s0512a1:18_0": " ‘‘Dutiyampi tatiyampi, upagañchi mamantikaṁ;",
  "atk-s0512a1:19_0": "Akampito anolaggo, evamevamadāsahaṁ.",
  "atk-s0512a1:20_0": "8.",
  "atk-s0512a1:21_0": " ‘‘Na me tappaccayā atthi, sarīrasmiṁ vivaṇṇiyaṁ;",
  "atk-s0512a1:22_0": "Pītisukhena ratiyā, vītināmemi taṁ divaṁ.",
  "atk-s0512a1:23_0": "9.",
  "atk-s0512a1:24_0": " ‘‘Yadi māsampi dvemāsaṁ, dakkhiṇeyyaṁ varaṁ labhe;",
  "atk-s0512a1:25_0": "Akampito anolīno, dadeyyaṁ dānamuttamaṁ.",
  "atk-s0512a1:26_0": "10.",
  "atk-s0512a1:27_0": " ‘‘Na tassa dānaṁ dadamāno, yasaṁ lābhañca patthayiṁ;",
  "atk-s0512a1:28_0": "Sabbaññutaṁ patthayāno, tāni kammāni ācari’’nti.",
  "atk-s0512a1:29_0": "Tattha tadāti yadā ahaṁ akittināmako tāpaso hutvā tasmiṁ dīpe kārāraññe viharāmi, tadā .",
  "atk-s0512a1:29_1": "Manti mama.",
  "atk-s0512a1:29_2": "Tapatejenāti sīlapāramitānubhāvena.",
  "atk-s0512a1:29_3": "Sīlañhi duccaritasaṁkilesassa tapanato ‘‘tapo’’ti vuccati,",
  "atk-s0512a1:29_4": "nekkhammavīriyapāramitānubhāvena vā.",
  "atk-s0512a1:29_5": "Tāpi hi taṇhāsaṁkilesassa kosajjassa ca tapanato ‘‘tapo’’ti vuccati,",
  "atk-s0512a1:29_6": "ukkaṁsagatā ca tā bodhisattassa imasmiṁ attabhāveti.",
  "atk-s0512a1:29_7": "Khantisaṁvarassa cāpi paramukkaṁsagamanato ‘‘khantipāramitānubhāvenā’’tipi vattuṁ vaṭṭateva.",
  "atk-s0512a1:29_8": "‘‘Khantī paramaṁ tapo’’ti (dī. ni. 2.90; dha. pa.",
  "atk-s0512a1:29_9": "184) hi vuttaṁ.",
  "atk-s0512a1:29_10": "Santattoti yathāvuttaguṇānubhāvajanitena dhammatāsiddhena paṇḍukambalasilāsanassa uṇhākārena santāpito.",
  "atk-s0512a1:29_11": "Tidivābhibhūti devalokādhipati,",
  "atk-s0512a1:29_12": "sakkoti attho.",
  "atk-s0512a1:29_13": "Paṇṇasālāya samīpe gahitampi kārapaṇṇaṁ paṇṇasālāya araññamajjhagatattā ‘‘pavanā ābhata’’nti vuttaṁ.",
  "atk-s0512a1:30_0": "Atelañca aloṇikanti deyyadhammassa anuḷārabhāvepi ajjhāsayasampattiyā dānadhammassa mahājutikabhāvaṁ dassetuṁ vuttaṁ.",
  "atk-s0512a1:30_1": "Mama dvāreti mayhaṁ paṇṇasālāya dvāre.",
  "atk-s0512a1:30_2": "Sakaṭāhena ākirinti iminā attano kiñcipi asesetvā dinnabhāvaṁ dasseti.",
  "atk-s0512a1:31_0": "Punesanaṁ jahitvānāti ‘‘ekadivasaṁ dvikkhattuṁ ghāsesanaṁ na sallekha’’nti cintetvā dānapītiyā titto",
  "atk-s0512a1:31_1": "viya hutvā tasmiṁ divase puna āhārapariyeṭṭhiṁ akatvā.",
  "atk-s0512a1:32_0": "Akampitoti sudūravikkhambhitattā macchariyena acalito dānajjhāsayato calanamattampi akārito.",
  "atk-s0512a1:32_1": "Anolaggoti lobhavasena īsakampi alaggo.",
  "atk-s0512a1:32_2": "Tatiyampīti pi-saddena dutiyampīti imaṁ sampiṇḍeti.",
  "atk-s0512a1:32_3": "Evamevamadāsahanti yathā paṭhamaṁ,",
  "atk-s0512a1:32_4": "evamevaṁ dutiyampi,",
  "atk-s0512a1:32_5": "tatiyampi adāsiṁ ahaṁ.",
  "atk-s0512a1:33_0": "Na me tappaccayāti gāthāya vuttamevatthaṁ pākaṭaṁ karoti.",
  "atk-s0512a1:33_1": "Tattha tappaccayāti dānapaccayā tīsu divasesu chinnāhāratāya sarīrasmiṁ yena vevaṇṇiyena bhavitabbaṁ,",
  "atk-s0512a1:33_2": "tampi me sarīrasmiṁ vivaṇṇiyaṁ dānapaccayāyeva natthi . Kasmā?",
  "atk-s0512a1:33_3": "Dānavisayena pītisukhena dānavisayāya eva ca ratiyā.",
  "atk-s0512a1:33_4": "Vītināmemi taṁ divanti taṁ sakalaṁ timattadivasaṁ vītināmemi,",
  "atk-s0512a1:33_5": "na kevalañca tīṇi eva divasāni,",
  "atk-s0512a1:33_6": "atha kho māsadvimāsamattampi kālaṁ,",
  "atk-s0512a1:33_7": "evameva dātuṁ pahomīti dassetuṁ ‘‘yadi māsampī’’tiādi vuttaṁ.",
  "atk-s0512a1:33_8": "Anolīnoti alīnacitto,",
  "atk-s0512a1:33_9": "dāne asaṅkucitacittoti attho.",
  "atk-s0512a1:34_0": "Tassāti brāhmaṇarūpena āgatassa sakkassa.",
  "atk-s0512a1:34_1": "Yasanti kittiṁ,",
  "atk-s0512a1:34_2": "parivārasampattiṁ vā.",
  "atk-s0512a1:34_3": "Lābhañcāti devamanussesu cakkavattiādibhāvena laddhabbaṁ lābhaṁ vā na patthayiṁ.",
  "atk-s0512a1:34_4": "Atha kho sabbaññutaṁ sammāsambodhiṁ patthayāno ākaṅkhamāno tāni tīsu divasesu anekavāraṁ uppannāni dānamayāni",
  "atk-s0512a1:34_5": "puññakammāni dānassa vā parivārabhūtāni kāyasucaritādīni puññakammāni ācariṁ akāsinti.",
  "atk-s0512a1:35_0": "Iti bhagavā tasmiṁ attabhāve attano sudukkaraṁ puññacaritamattameva idha mahātherassa pakāsesi.",
  "atk-s0512a1:35_1": "Jātakadesanāyaṁ pana catutthadivase sakkassa upasaṅkamitvā bodhisattassa ajjhāsayajānanaṁ varena upanimantanā",
  "atk-s0512a1:35_2": "bodhisattassa varasampaṭicchanasīsena dhammadesanā deyyadhammadakkhiṇeyyānaṁ puna sakkassa anāgamanassa",
  "atk-s0512a1:35_3": "ca ākaṅkhamānatā ca pakāsitā.",
  "atk-s0512a1:35_4": "Vuttañhetaṁ –",
  "atk-s0512a1:36_0": "‘‘Akittiṁ disvāna sammantaṁ, sakko bhūtapatī bravi;",
  "atk-s0512a1:37_0": "Kiṁ patthayaṁ mahābrahme, eko sammasi ghammani.",
  "atk-s0512a1:38_0": "‘‘Dukkho punabbhavo sakka, sarīrassa ca bhedanaṁ;",
  "atk-s0512a1:39_0": "Sammohamaraṇaṁ dukkhaṁ, tasmā sammāmi, vāsava.",
  "atk-s0512a1:40_0": "‘‘Etasmiṁ te sulapite, patirūpe subhāsite;",
  "atk-s0512a1:41_0": "Varaṁ kassapa te dammi, yaṁ kiñci manasicchasi.",
  "atk-s0512a1:42_0": "‘‘Varañce me ado sakka, sabbabhūtānamissara;",
  "atk-s0512a1:43_0": "Yena putte ca dāre ca, dhanadhaññaṁ piyāni ca;",
  "atk-s0512a1:44_0": "Laddhā narā na tappanti, so lobho na mayī vase.",
  "atk-s0512a1:45_0": "Etasmiṁ te sulapite…pe… manasicchasi.",
  "atk-s0512a1:46_0": "‘‘Varañce me ado sakka, sabbabhūtānamissara;",
  "atk-s0512a1:47_0": "Khettaṁ vatthuṁ hiraññañca, gavāssaṁ dāsaporisaṁ;",
  "atk-s0512a1:48_0": "Yena jātena jīyanti, so doso na mayī vase.",
  "atk-s0512a1:49_0": "‘‘Etasmiṁ te sulapite…pe… manasicchasi.",
  "atk-s0512a1:50_0": "‘‘Varañce me ado sakka, sabbabhūtānamissara;",
  "atk-s0512a1:51_0": "Bālaṁ na passe na suṇe, na ca bālena saṁvase;",
  "atk-s0512a1:52_0": "Bālenallāpasallāpaṁ, na kare na ca rocaye.",
  "atk-s0512a1:53_0": "‘‘Kiṁ nu te akaraṁ bālo, vada kassapa kāraṇaṁ;",
  "atk-s0512a1:54_0": "Kena kassapa bālassa, dassanaṁ nābhikaṅkhasi.",
  "atk-s0512a1:55_0": "‘‘Anayaṁ nayati dummedho, adhurāyaṁ niyuñjati;",
  "atk-s0512a1:56_0": "Dunnayo seyyaso hoti, sammā vutto pakuppati;",
  "atk-s0512a1:57_0": "Vinayaṁ so na jānāti, sādhu tassa adassanaṁ.",
  "atk-s0512a1:58_0": "‘‘Etasmiṁ te sulapite…pe… manasicchasi.",
  "atk-s0512a1:59_0": "‘‘Varañce me ado sakka, sabbabhūtānamissara;",
  "atk-s0512a1:60_0": "Dhīraṁ passe suṇe dhīraṁ, dhīrena saha saṁvase;",
  "atk-s0512a1:61_0": "Dhīrenallāpasallāpaṁ, taṁ kare tañca rocaye.",
  "atk-s0512a1:62_0": "‘‘Kiṁ nu te akaraṁ dhīro, vada kassapa kāraṇaṁ;",
  "atk-s0512a1:63_0": "Kena kassapa dhīrassa, dassanaṁ abhikaṅkhasi.",
  "atk-s0512a1:64_0": "‘‘Nayaṁ nayati medhāvī, adhurāyaṁ na yuñjati;",
  "atk-s0512a1:65_0": "Sunayo seyyaso hoti, sammā vutto na kuppati;",
  "atk-s0512a1:66_0": "Vinayaṁ so pajānāti, sādhu tena samāgamo.",
  "atk-s0512a1:67_0": "‘‘Etasmiṁ te sulapite…pe… manasicchasi.",
  "atk-s0512a1:68_0": "‘‘Varañce me ado sakka, sabbabhūtānamissara;",
  "atk-s0512a1:69_0": "Tato ratyā vivasāne, sūriyuggamanaṁ pati;",
  "atk-s0512a1:70_0": "Dibbā bhakkhā pātubhaveyyuṁ, sīlavanto ca yācakā.",
  "atk-s0512a1:71_0": "‘‘Dadato me na khīyetha, datvā nānutapeyyahaṁ;",
  "atk-s0512a1:72_0": "Dadaṁ cittaṁ pasādeyyaṁ, etaṁ sakka varaṁ vare.",
  "atk-s0512a1:73_0": "‘‘Etasmiṁ te sulapite…pe… manasicchasi.",
  "atk-s0512a1:74_0": "‘‘Varañce me ado sakka, sabbabhūtānamissara;",
  "atk-s0512a1:75_0": "Na maṁ puna upeyyāsi, etaṁ sakka varaṁ vare.",
  "atk-s0512a1:76_0": "‘‘Bahūhi vatacariyāhi, narā ca atha nāriyo;",
  "atk-s0512a1:77_0": "Dassanaṁ abhikaṅkhanti, kiṁ nu me dassane bhayaṁ.",
  "atk-s0512a1:78_0": "‘‘Taṁ tādisaṁ devavaṇṇaṁ, sabbakāmasamiddhinaṁ;",
  "atk-s0512a1:79_0": "Disvā tapo pamajjeyyaṁ, etaṁ te dassane bhaya’’nti. (jā. 1.13.83-103);",
  "atk-s0512a1:80_0": "Atha sakko ‘‘sādhu, bhante,",
  "atk-s0512a1:80_1": "na te ito paṭṭhāya santikaṁ āgamissāmī’’ti taṁ abhivādetvā pakkāmi.",
  "atk-s0512a1:80_2": "Mahāsatto yāvajīvaṁ tattheva vasanto āyupariyosāne brahmaloke nibbatti.",
  "atk-s0512a1:81_0": "Anuruddhatthero tadā sakko ahosi, lokanātho akittipaṇḍito.",
  "atk-s0512a1:82_0": "Tassa mahābhinikkhamanasadisaṁ nikkhantattā nekkhammapāramī.",
  "atk-s0512a1:82_1": "Suvisuddhasīlācāratāya sīlapāramī.",
  "atk-s0512a1:82_2": "Kāmavitakkādīnaṁ suṭṭhu vikkhambhitattā vīriyapāramī.",
  "atk-s0512a1:82_3": "Khantisaṁvarassa paramukkaṁsagamanato khantipāramī.",
  "atk-s0512a1:82_4": "Paṭiññānurūpaṁ paṭipattiyā saccapāramī.",
  "atk-s0512a1:82_5": "Sabbattha acalasamādānādhiṭṭhānena adhiṭṭhānapāramī.",
  "atk-s0512a1:82_6": "Sabbasattesu hitajjhāsayena mettāpāramī.",
  "atk-s0512a1:82_7": "Sattasaṅkhārakatavippakāresu majjhattabhāvappattiyā upekkhāpāramī.",
  "atk-s0512a1:82_8": "Tāsaṁ upakārānupakāre dhamme jānitvā anupakāre dhamme pahāya upakāradhammesu pavattāpanapurecarā sahajātā",
  "atk-s0512a1:82_9": "ca upāyakosallabhūtā atisallekhavuttisādhanī ca paññā paññāpāramīti imāpi dasa pāramiyo labbhanti.",
  "atk-s0512a1:83_0": "Dānajjhāsayassa pana atiuḷārabhāvena dānamukhena desanā pavattā.",
  "atk-s0512a1:83_1": "Tasmā sabbattha samakā mahākaruṇā,",
  "atk-s0512a1:83_2": "dvepi puññañāṇasambhārā,",
  "atk-s0512a1:83_3": "kāyasucaritādīni tīṇi bodhisattasucaritāni,",
  "atk-s0512a1:83_4": "saccādhiṭṭhānādīni cattāri adhiṭṭhānāni,",
  "atk-s0512a1:83_5": "ussāhādayo catasso buddhabhūmiyo,",
  "atk-s0512a1:83_6": "saddhādayo pañca mahābodhiparipācanīyā dhammā,",
  "atk-s0512a1:83_7": "alobhajjhāsayādayo cha bodhisattānaṁ ajjhāsayā,",
  "atk-s0512a1:83_8": "tiṇṇo tāressāmītiādayo satta paṭiññā dhammā,",
  "atk-s0512a1:83_9": "appicchassāyaṁ dhammo,",
  "atk-s0512a1:83_10": "nāyaṁ dhammo mahicchassātiādayo (dī. ni. 3.358; a. ni.",
  "atk-s0512a1:83_11": "8.30) aṭṭha mahāpurisavitakkā (dī. ni. 3.358),",
  "atk-s0512a1:83_12": "nava yonisomanasikāramūlakā dhammā,",
  "atk-s0512a1:83_13": "dānajjhāsayādayo dasa mahāpurisajjhāsayā,",
  "atk-s0512a1:83_14": "dānasīlādayo dasa puññakiriyavatthūnīti evamādayo ye anekasataanekasahassappabhedā bodhisambhārabhūtā mahābodhisattaguṇā.",
  "atk-s0512a1:83_15": "Te sabbepi yathārahaṁ idha niddhāretvā vattabbā.",
  "atk-s0512a1:84_0": "Api cettha mahantaṁ bhogakkhandhaṁ mahantañca ñātiparivaṭṭaṁ pahāya mahābhinikkhamanasadisaṁ gehato nikkhamanaṁ,",
  "atk-s0512a1:84_1": "nikkhamitvā pabbajitassa bahujanasammatassa sato paramappicchabhāvena kulesu gaṇesu ca alaggatā,",
  "atk-s0512a1:84_2": "accantameva lābhasakkārasilokajigucchā,",
  "atk-s0512a1:84_3": "pavivekābhirati,",
  "atk-s0512a1:84_4": "kāyajīvitanirapekkho pariccāgo,",
  "atk-s0512a1:84_5": "anāhārasseva sato divasattayampi dānapītiyā parituṭṭhassa nibbikārasarīrayāpanaṁ,",
  "atk-s0512a1:84_6": "māsadvimāsamattampi kālaṁ yācake sati āhāraṁ tatheva datvā ‘‘dānagateneva pītisukhena sarīraṁ yāpessāmī’’ti",
  "atk-s0512a1:84_7": "pariccāge anolīnavuttisādhako uḷāro dānajjhāsayo,",
  "atk-s0512a1:84_8": "dānaṁ datvā puna āhārapariyeṭṭhiyā akaraṇahetubhūtā paramasallekhavuttīti evamādayo mahāsattassa guṇānubhāvā veditabbā.",
  "atk-s0512a1:84_9": "Tenetaṁ vuccati –",
  "atk-s0512a1:85_0": "‘‘Evaṁ acchariyā hete, abbhutā ca mahesino;",
  "atk-s0512a1:86_0": "Mahākāruṇikā dhīrā, sabbalokekabandhavā.",
  "atk-s0512a1:87_0": "‘‘Acinteyyānubhāvā ca, sadā saddhammagocarā;",
  "atk-s0512a1:88_0": "Bodhisattā mahāsattā, sucisallekhavuttino.",
  "atk-s0512a1:89_0": "‘‘Mahāvātasamuddhata-vīcimālo mahodadhi;",
  "atk-s0512a1:90_0": "Api laṅgheyya velantaṁ, bodhisattā na dhammataṁ.",
  "atk-s0512a1:91_0": "‘‘Loke sañjātavaddhāpi, na te bhāvitabhāvino;",
  "atk-s0512a1:92_0": "Limpanti lokadhammehi, toyena padumaṁ yathā.",
  "atk-s0512a1:93_0": "‘‘Yesaṁ ve attani sneho, nihīyati yathā yathā;",
  "atk-s0512a1:94_0": "Sattesu karuṇāsneho, vaḍḍhateva tathā tathā.",
  "atk-s0512a1:95_0": "‘‘Yathā cittaṁ vase hoti, na ca cittavasānugā;",
  "atk-s0512a1:96_0": "Tathā kammaṁ vase hoti, na ca kammavasānugā.",
  "atk-s0512a1:97_0": "‘‘Dosehi nābhibhūyanti, samugghātenti vā na te;",
  "atk-s0512a1:98_0": "Carantā bodhipariyeṭṭhiṁ, purisājāniyā budhā.",
  "atk-s0512a1:99_0": "‘‘Tesu cittappasādopi, dukkhato parimocaye;",
  "atk-s0512a1:100_0": "Pagevānukiriyā tesaṁ, dhammassa anudhammato’’ti.",
  "atk-s0512a1:101_0": "Paramatthadīpaniyā cariyāpiṭakasaṁvaṇṇanāya",
  "atk-s0512a1:102_0": "Akitticariyāvaṇṇanā niṭṭhitā.",
  "atk-s0512a1:103_0": "2. Saṅkhabrāhmaṇacariyāvaṇṇanā",
  "atk-s0512a1:104_0": "11-12.",
  "atk-s0512a1:104_1": "Dutiyasmiṁ punāparanti puna aparaṁ,",
  "atk-s0512a1:104_2": "na kevalamidaṁ akitticariyameva,",
  "atk-s0512a1:104_3": "atha kho puna aparaṁ aññaṁ saṅkhacariyampi pavakkhissaṁ,",
  "atk-s0512a1:104_4": "suṇohīti adhippāyo.",
  "atk-s0512a1:104_5": "Ito paresupi eseva nayo.",
  "atk-s0512a1:104_6": "Saṅkhasavhayoti saṅkhanāmo.",
  "atk-s0512a1:104_7": "Mahāsamuddaṁ taritukāmoti suvaṇṇabhūmiṁ gantuṁ nāvāya mahāsamuddaṁ taritukāmo.",
  "atk-s0512a1:104_8": "Upagacchāmi paṭṭananti tāmalittipaṭṭanaṁ uddissa gacchāmi.",
  "atk-s0512a1:104_9": "Sayambhuñāṇena paccekabodhiyā adhigatattā sayameva bhūtanti sayambhuṁ.",
  "atk-s0512a1:104_10": "Kilesamārādīsu kenacipi na parājitanti aparājitaṁ,",
  "atk-s0512a1:104_11": "tiṇṇaṁ mārānaṁ matthakaṁ madditvā ṭhitanti attho.",
  "atk-s0512a1:104_12": "Tattāya kaṭhinabhūmiyāti ghammasantāpena santattāya sakkharavālukānicitattā kharāya kakkhaḷāya bhūmiyā .",
  "atk-s0512a1:105_0": "13.Tanti taṁ paccekabuddhaṁ.",
  "atk-s0512a1:105_1": "Imamatthanti imaṁ idāni vakkhamānaṁ ‘‘idaṁ khetta’’ntiādikaṁ atthaṁ.",
  "atk-s0512a1:105_2": "Vicintayinti tadā saṅkhabrāhmaṇabhūto cintesinti satthā vadati.",
  "atk-s0512a1:105_3": "Tatrāyaṁ anupubbikathā –",
  "atk-s0512a1:106_0": "Atīte ayaṁ bārāṇasī moḷinī nāma ahosi.",
  "atk-s0512a1:106_1": "Moḷinīnagare brahmadatte rajjaṁ kārente bodhisatto saṅkho nāma brāhmaṇo hutvā aḍḍho mahaddhano catūsu",
  "atk-s0512a1:106_2": "nagaradvāresu nagaramajjhe attano nivesanadvāreti chasu ṭhānesu cha dānasālāyo kāretvā devasikaṁ chasatasahassāni",
  "atk-s0512a1:106_3": "vissajjento kapaṇaddhikādīnaṁ mahādānaṁ pavattesi.",
  "atk-s0512a1:106_4": "So ekadivasaṁ cintesi –",
  "atk-s0512a1:106_5": "‘‘ahaṁ gehe dhane khīṇe dānaṁ dātuṁ na sakkhissāmi,",
  "atk-s0512a1:106_6": "aparikkhīṇeyeva dhane nāvāya suvaṇṇabhūmiṁ gantvā dhanaṁ āharissāmī’’ti.",
  "atk-s0512a1:106_7": "So nāvaṁ bhaṇḍassa pūrāpetvā puttadāraṁ āmantetvā ‘‘yāvāhaṁ āgacchissāmi,",
  "atk-s0512a1:106_8": "tāva me dānaṁ anupacchindantā pavatteyyāthā’’ti vatvā dāsakammakaraparivuto upāhanaṁ āruyha chattena dhāriyamānena paṭṭanagāmābhimukho pāyāsi.",
  "atk-s0512a1:107_0": "Tasmiṁ khaṇe gandhamādane eko paccekabuddho sattāhaṁ nirodhasamāpattiṁ samāpajjitvā nirodhasamāpattito",
  "atk-s0512a1:107_1": "vuṭṭhāya lokaṁ volokento taṁ dhanāharaṇatthaṁ gacchantaṁ disvā ‘‘mahāpuriso dhanaṁ āharituṁ gacchati,",
  "atk-s0512a1:107_2": "bhavissati nu kho assa mahāsamudde antarāyo,",
  "atk-s0512a1:107_3": "no’’ti āvajjetvā ‘‘bhavissatī’’ti ñatvā ‘‘esa maṁ disvā chattañca upāhanañca mayhaṁ datvā upāhanadānanissandena",
  "atk-s0512a1:107_4": "samudde bhinnāya nāvāya patiṭṭhaṁ labhissati,",
  "atk-s0512a1:107_5": "karissāmissa anuggaha’’nti ākāsena gantvā tassa avidūre otaritvā majjhanhikasamaye caṇḍavātātapena aṅgārasanthatasadisaṁ",
  "atk-s0512a1:107_6": "uṇhavālukaṁ maddanto tassa abhimukhaṁ āgañchi.",
  "atk-s0512a1:107_7": "So taṁ disvāva haṭṭhatuṭṭho ‘‘puññakkhettaṁ me āgataṁ,",
  "atk-s0512a1:107_8": "ajja mayā ettha bījaṁ ropetuṁ vaṭṭatī’’ti cintesi.",
  "atk-s0512a1:107_9": "Tena vuttaṁ ‘‘tamahaṁ paṭipathe disvā,",
  "atk-s0512a1:107_10": "imamatthaṁ vicintayi’’ntiādi.",
  "atk-s0512a1:108_0": "Tattha idaṁ khettantiādi cintitākāradassanaṁ.",
  "atk-s0512a1:108_1": "Khettanti khittaṁ bījaṁ mahapphalabhāvakaraṇena tāyatīti khettaṁ,",
  "atk-s0512a1:108_2": "pubbaṇṇāparaṇṇaviruhanabhūmi.",
  "atk-s0512a1:108_3": "Idha pana khettaṁ viyāti khettaṁ,",
  "atk-s0512a1:108_4": "aggadakkhiṇeyyo paccekabuddho.",
  "atk-s0512a1:108_5": "Tenevāha ‘‘puññakāmassa jantuno’’ti.",
  "atk-s0512a1:109_0": "14.Mahāgamanti vipulaphalāgamaṁ, sassasampattidāyakanti attho. Bījaṁ na ropetīti bījaṁ na vapati.",
  "atk-s0512a1:110_0": "15.",
  "atk-s0512a1:111_0": "Khettavaruttamanti khettavaresupi uttamaṁ.",
  "atk-s0512a1:111_1": "Sīlādiguṇasampannā hi visesato ariyasāvakā khettavarā,",
  "atk-s0512a1:111_2": "tatopi aggabhūto paccekabuddho khettavaruttamo.",
  "atk-s0512a1:111_3": "Kāranti sakkāraṁ.",
  "atk-s0512a1:111_4": "Yadi na karomīti sambandho.",
  "atk-s0512a1:111_5": "Idaṁ vuttaṁ hoti –",
  "atk-s0512a1:111_6": "idamīdisaṁ anuttaraṁ puññakkhettaṁ labhitvā tattha pūjāsakkāraṁ yadi na karomi,",
  "atk-s0512a1:111_7": "puññena atthiko nāmāhaṁ na bhaveyyanti.",
  "atk-s0512a1:112_0": "16-17.Yathā amaccotiādīnaṁ dvinnaṁ gāthānaṁ ayaṁ saṅkhepattho –",
  "atk-s0512a1:112_1": "yathā nāma yo koci raññā muddādhikāre ṭhapito lañchanadharo amaccapuriso senāpati vā so antepure jane",
  "atk-s0512a1:112_2": "bahiddhā ca balakāyādīsu rañño yathānusiṭṭhaṁ na paṭipajjati na tesaṁ dhanadhaññaṁ deti,",
  "atk-s0512a1:112_3": "taṁ taṁ kattabbaṁ vattaṁ parihāpeti.",
  "atk-s0512a1:112_4": "So muddito parihāyati muddādhikāraladdhavibhavato paridhaṁsati,",
  "atk-s0512a1:112_5": "evameva ahampi puññakammassa rato laddhabbapuññaphalasaṅkhātaṁ puññakāmo dakkhiṇāya vipulaphalabhāvakaraṇena",
  "atk-s0512a1:112_6": "vipulaṁ disvāna taṁ dakkhiṇaṁ uḷāraṁ dakkhiṇeyyaṁ labhitvā tassa dānaṁ yadi na dadāmi puññato āyatiṁ",
  "atk-s0512a1:112_7": "puññaphalato ca paridhaṁsāmi.",
  "atk-s0512a1:112_8": "Tasmā idha mayā puññaṁ kātabbamevāti.",
  "atk-s0512a1:113_0": "Evaṁ pana cintetvā mahāpuriso dūratova upāhanā orohitvā vegena upasaṅkamitvā vanditvā ‘‘bhante,",
  "atk-s0512a1:113_1": "mayhaṁ anuggahatthāya imaṁ rukkhamūlaṁ upagacchathā’’ti vatvā tasmiṁ rukkhamūlaṁ upasaṅkamante tattha",
  "atk-s0512a1:113_2": "vālukaṁ ussāpetvā uttarāsaṅgaṁ paññāpetvā paccekabuddhe tattha nisinne vanditvā vāsitaparissāvitena udakena",
  "atk-s0512a1:113_3": "tassa pāde dhovitvā,",
  "atk-s0512a1:113_4": "gandhatelena makkhetvā,",
  "atk-s0512a1:113_5": "attano upāhanaṁ puñchitvā,",
  "atk-s0512a1:113_6": "gandhatelena makkhetvā,",
  "atk-s0512a1:113_7": "tassa pāde paṭimuñcitvā ‘‘bhante,",
  "atk-s0512a1:113_8": "imaṁ upāhanaṁ āruyha,",
  "atk-s0512a1:113_9": "imaṁ chattaṁ matthake katvā gacchathā’’ti chattupāhanaṁ adāsi.",
  "atk-s0512a1:113_10": "Sopissa anuggahatthāya taṁ gahetvā pasādasaṁvaḍḍhanatthaṁ passantasseva vehāsaṁ uppatitvā gandhamādanaṁ agamāsi.",
  "atk-s0512a1:113_11": "Tena vuttaṁ –",
  "atk-s0512a1:114_0": "18.",
  "atk-s0512a1:115_0": " ‘‘Evāhaṁ cintayitvāna, orohitvā upāhanā;",
  "atk-s0512a1:116_0": "Tassa pādāni vanditvā, adāsiṁ chattupāhana’’nti.",
  "atk-s0512a1:117_0": "Bodhisatto taṁ disvā ativiya pasannacitto paṭṭanaṁ gantvā nāvaṁ abhiruhi.",
  "atk-s0512a1:117_1": "Athassa mahāsamuddaṁ tarantassa sattame divase nāvā vivaramadāsi.",
  "atk-s0512a1:117_2": "Udakaṁ ussiñcituṁ nāsakkhiṁsu.",
  "atk-s0512a1:117_3": "Mahājano maraṇabhayabhīto attano attano devatā namassitvā mahāviravaṁ viravi.",
  "atk-s0512a1:117_4": "Bodhisatto ekaṁ upaṭṭhākaṁ gahetvā sakalasarīraṁ telena makkhetvā sappinā saddhiṁ sakkharacuṇṇāni yāvadatthaṁ",
  "atk-s0512a1:117_5": "khāditvā tampi khādāpetvā tena saddhiṁ kūpakayaṭṭhimatthakaṁ āruyha ‘‘imāya disāya amhākaṁ nagara’’nti",
  "atk-s0512a1:117_6": "disaṁ vavatthapetvā macchakacchapaparipanthato attānaṁ saccādhiṭṭhānena pamocento tena saddhiṁ usabhamattaṭṭhānaṁ",
  "atk-s0512a1:117_7": "atikkamitvā patitvā samuddaṁ tarituṁ ārabhi.",
  "atk-s0512a1:117_8": "Mahājano pana tattheva vināsaṁ pāpuṇi.",
  "atk-s0512a1:117_9": "Tassa tarantasseva satta divasā gatā.",
  "atk-s0512a1:117_10": "So tasmimpi kāle loṇodakena mukhaṁ vikkhāletvā uposathiko ahosiyeva.",
  "atk-s0512a1:118_0": "Tadā pana īdisānaṁ purisavisesānaṁ rakkhaṇatthāya catūhi lokapālehi ṭhapitā maṇimekhalā nāma devadhītā",
  "atk-s0512a1:118_1": "attano issariyena sattāhaṁ pamajjitvā sattame divase taṁ disvā ‘‘sacāyaṁ idha marissa,",
  "atk-s0512a1:118_2": "ativiya gārayhā abhavissa’’nti saṁviggahadayā suvaṇṇapātiyā dibbabhojanassa pūretvā vegenāgantvā ‘‘brāhmaṇa,",
  "atk-s0512a1:118_3": "idaṁ dibbabhojanaṁ bhuñjā’’ti āha.",
  "atk-s0512a1:118_4": "So taṁ ulloketvā ‘‘nāhaṁ bhuñjāmi,",
  "atk-s0512a1:118_5": "uposathikomhī’’ti paṭikkhipitvā taṁ pucchanto –",
  "atk-s0512a1:119_0": "‘‘Yaṁ tvaṁ sukhenābhisamekkhase maṁ, bhuñjassu bhattaṁ iti maṁ vadesi;",
  "atk-s0512a1:120_0": "Pucchāmi taṁ nāri mahānubhāve, devī nusi tvaṁ uda mānusī nū’’ti. (jā. 1.10.42) –",
  "atk-s0512a1:121_0": "Āha. Sā tassa paṭivacanaṁ dentī –",
  "atk-s0512a1:122_0": "‘‘Devī ahaṁ saṅkha mahānubhāvā, idhāgatā sāgaravārimajjhe;",
  "atk-s0512a1:123_0": "Anukampikā no ca paduṭṭhacittā, taveva atthāya idhāgatāsmi.",
  "atk-s0512a1:124_0": "‘‘Idhannapānaṁ sayanāsanañca, yānāni nānāvividhāni saṅkha;",
  "atk-s0512a1:125_0": "Sabbassa tyāhaṁ paṭipādayāmi, yaṁ kiñci tuyhaṁ manasābhipatthita’’nti. (jā. 1.10.43-44) –",
  "atk-s0512a1:126_0": "Imā gāthā abhāsi.",
  "atk-s0512a1:126_1": "Taṁ sutvā mahāsatto ‘‘ayaṁ devadhītā samuddapiṭṭhe mayhaṁ ‘idañcidañca dammī’ti vadati,",
  "atk-s0512a1:126_2": "yañcesā mayhaṁ deti,",
  "atk-s0512a1:126_3": "tampi mama puññeneva,",
  "atk-s0512a1:126_4": "taṁ pana puññaṁ ayaṁ devadhītā jānāti nu kho,",
  "atk-s0512a1:126_5": "udāhu na jānāti,",
  "atk-s0512a1:126_6": "pucchissāmi tāva na’’nti cintetvā pucchanto imaṁ gāthamāha –",
  "atk-s0512a1:127_0": "‘‘Yaṁ kiñci yiṭṭhañca hutañca mayhaṁ, sabbassa no issarā tvaṁ sugatte;",
  "atk-s0512a1:128_0": "Sussoṇi subbhūru vilaggamajjhe, kissa me kammassa ayaṁ vipāko’’ti. (jā. 1.10.45);",
  "atk-s0512a1:129_0": "Tattha yiṭṭhanti dānavasena yajitaṁ.",
  "atk-s0512a1:129_1": "Hutanti āhunapāhunavasena dinnaṁ.",
  "atk-s0512a1:129_2": "Sabbassa no issarā tvanti amhākaṁ puññakammassa sabbassa tvaṁ issarā,",
  "atk-s0512a1:129_3": "‘‘ayaṁ imassa vipāko,",
  "atk-s0512a1:129_4": "ayaṁ imassā’’ti byākarituṁ samatthā.",
  "atk-s0512a1:129_5": "Sussoṇīti sundarajaghane.",
  "atk-s0512a1:129_6": "Subbhūrūti sundarehi bhamukehi ūrūhi ca samannāgate.",
  "atk-s0512a1:129_7": "Vilaggamajjheti vilaggatanumajjhe.",
  "atk-s0512a1:129_8": "Kissa meti mayā katakammesu katarakammassa ayaṁ vipāko,",
  "atk-s0512a1:129_9": "yenāhaṁ appatiṭṭhe mahāsamudde ajja patiṭṭhaṁ labhāmīti.",
  "atk-s0512a1:130_0": "Taṁ sutvā devadhītā ‘‘ayaṁ brāhmaṇo ‘yaṁ attanā kusalakammaṁ kataṁ,",
  "atk-s0512a1:130_1": "taṁ kammaṁ na jānātī’ti saññāya pucchati maññe,",
  "atk-s0512a1:130_2": "kathessāmi na’’nti nāvābhiruhanadivase paccekabuddhassa chattupāhanadānapuññameva tassa kāraṇanti kathentī –",
  "atk-s0512a1:131_0": "‘‘Ghamme pathe brāhmaṇa ekabhikkhuṁ, ugghaṭṭapādaṁ tasitaṁ kilantaṁ;",
  "atk-s0512a1:132_0": "Paṭipādayī saṅkha upāhanāni, sā dakkhiṇā kāmaduhā tavajjā’’ti. (jā. 1.10.46) –",
  "atk-s0512a1:133_0": "Gāthamāha.",
  "atk-s0512a1:134_0": "Tattha ekabhikkhunti ekaṁ paccekabuddhaṁ sandhāyāha.",
  "atk-s0512a1:134_1": "Ugghaṭṭapādanti uṇhavālukāya ghaṭṭapādaṁ,",
  "atk-s0512a1:134_2": "vibādhitapādanti attho.",
  "atk-s0512a1:134_3": "Tasitanti pipāsitaṁ.",
  "atk-s0512a1:134_4": "Paṭipādayīti paṭipādesi yojesi.",
  "atk-s0512a1:134_5": "Kāmaduhāti sabbakāmadāyikā.",
  "atk-s0512a1:135_0": "Taṁ sutvā mahāsatto ‘‘evarūpepi nāma appatiṭṭhe mahāsamudde mayā dinnaṁ chattupāhanadānaṁ mama sabbakāmadadaṁ jātaṁ aho sudinna’’nti tuṭṭhacitto –",
  "atk-s0512a1:136_0": "‘‘Sā hotu nāvā phalakūpapannā, anavassutā erakavātayuttā;",
  "atk-s0512a1:137_0": "Aññassa yānassa na hettha bhūmi, ajjeva maṁ moḷiniṁ pāpayassū’’ti. (jā. 1.10.47) –",
  "atk-s0512a1:138_0": "Gāthamāha.",
  "atk-s0512a1:139_0": "Tattha phalakūpapannāti mahānāvatāya bahūhi phalakehi upetā.",
  "atk-s0512a1:139_1": "Udakappavesanābhāvena anavassutā.",
  "atk-s0512a1:139_2": "Sammā gahetvā gamanakavātena erakavātayuttā.",
  "atk-s0512a1:140_0": "Devadhītā tassa vacanaṁ sutvā tuṭṭhahaṭṭhā dīghato aṭṭhausabhaṁ vitthārato catuusabhaṁ gambhīrato vīsatiyaṭṭhikaṁ",
  "atk-s0512a1:140_1": "sattaratanamayaṁ nāvaṁ māpetvā kūpaphiyārittayuttāni indanīlarajatasuvaṇṇamayādīni nimminitvā sattannaṁ",
  "atk-s0512a1:140_2": "ratanānaṁ pūretvā brāhmaṇaṁ āliṅgetvā nāvaṁ āropesi,",
  "atk-s0512a1:140_3": "upaṭṭhākaṁ panassa na olokesi.",
  "atk-s0512a1:140_4": "Brāhmaṇo attanā katakalyāṇato tassa pattiṁ adāsi,",
  "atk-s0512a1:140_5": "so anumodi.",
  "atk-s0512a1:140_6": "Atha devadhītā tampi āliṅgetvā nāvāya patiṭṭhāpetvā taṁ nāvaṁ moḷinīnagaraṁ netvā brāhmaṇassa ghare dhanaṁ",
  "atk-s0512a1:140_7": "patiṭṭhāpetvā attano vasanaṭṭhānameva agamāsi.",
  "atk-s0512a1:140_8": "Tenāha bhagavā –",
  "atk-s0512a1:141_0": "‘‘Sā tattha vittā sumanā patītā, nāvaṁ sucittaṁ abhinimminitvā;",
  "atk-s0512a1:142_0": "Ādāya saṅkhaṁ purisena saddhiṁ, upānayī nagaraṁ sādhuramma’’nti. (jā. 1.10.48);",
  "atk-s0512a1:143_0": "Mahāpurisassa hi cittasampattiyā paccekabuddhassa ca nirodhato vuṭṭhitabhāvena sattasu cetanāsu ādicetanā diṭṭhadhammavedanīyā atiuḷāraphalā ca jātā.",
  "atk-s0512a1:143_1": "Idampi tassa dānassa appamattaphalanti daṭṭhabbaṁ.",
  "atk-s0512a1:143_2": "Aparimāṇaphalañhi taṁ dānaṁ bodhisambhārabhūtaṁ.",
  "atk-s0512a1:143_3": "Tena vuttaṁ –",
  "atk-s0512a1:144_0": "19.",
  "atk-s0512a1:145_0": " ‘‘Tenevāhaṁ sataguṇato, sukhumālo sukhedhito;",
  "atk-s0512a1:146_0": "Api ca dānaṁ paripūrento, evaṁ tassa adāsaha’’nti.",
  "atk-s0512a1:147_0": "Tattha tenāti tato paccekabuddhato,",
  "atk-s0512a1:147_1": "sataguṇatoti sataguṇena ahaṁ tadā saṅkhabhūto sukhumālo,",
  "atk-s0512a1:147_2": "tasmā sukhedhito sukhasaṁvaḍḍho,",
  "atk-s0512a1:147_3": "api ca evaṁ santepi dānaṁ paripūrento,",
  "atk-s0512a1:147_4": "evaṁ mayhaṁ dānapāramī paripūretūti tassa paccekabuddhassa attano sarīradukkhaṁ anapekkhitvā chattupāhanaṁ",
  "atk-s0512a1:147_5": "adāsinti attano dānajjhāsayassa uḷārabhāvaṁ satthā pavedesi.",
  "atk-s0512a1:148_0": "Bodhisattopi yāvajīvaṁ amitadhanagehaṁ ajjhāvasanto bhiyyosomattāya dānāni datvā sīlāni rakkhitvā āyupariyosāne sapariso devanagaraṁ pūresi.",
  "atk-s0512a1:149_0": "Tadā devadhītā uppalavaṇṇā ahosi, puriso ānandatthero, lokanātho saṅkhabrāhmaṇo.",
  "atk-s0512a1:150_0": "Tassa suvisuddhaniccasīlauposathasīlādivasena sīlapāramī dānasīlādīnaṁ paṭipakkhato nikkhantattā kusaladhammavasena nekkhammapāramī,",
  "atk-s0512a1:150_1": "dānādinipphādanatthaṁ abbhussahanavasena tathā mahāsamuddataraṇavāyāmavasena ca vīriyapāramī,",
  "atk-s0512a1:150_2": "tadatthaṁ adhivāsanakhantivasena khantipāramī,",
  "atk-s0512a1:150_3": "paṭiññānurūpappaṭipattiyā saccapāramī,",
  "atk-s0512a1:150_4": "sabbattha acalasamādānādhiṭṭhānavasena adhiṭṭhānapāramī,",
  "atk-s0512a1:150_5": "sabbasattesu hitajjhāsayavasena mettāpāramī,",
  "atk-s0512a1:150_6": "sattasaṅkhārakatavippakāresu majjhattabhāvappattiyā upekkhāpāramī,",
  "atk-s0512a1:150_7": "sabbapāramīnaṁ upakārānupakāre dhamme jānitvā anupakāre dhamme pahāya upakāradhammesu pavattāpanapurecarā",
  "atk-s0512a1:150_8": "sahajātā ca upāyakosallabhūtā paññā paññāpāramīti imāpi pāramiyo labbhanti.",
  "atk-s0512a1:151_0": "Dānajjhāsayassa pana atiuḷārabhāvena dānapāramīvasena desanā pavattā.",
  "atk-s0512a1:151_1": "Yasmā cettha dasa pāramiyo labbhanti,",
  "atk-s0512a1:151_2": "tasmā heṭṭhā vuttā mahākaruṇādayo bodhisattaguṇā idhāpi yathārahaṁ niddhāretabbā.",
  "atk-s0512a1:151_3": "Tathā attano bhogasukhaṁ anapekkhitvā mahākaruṇāya ‘‘dānapāramiṁ pūressāmī’’ti dānasambhārasaṁharaṇatthaṁ samuddataraṇaṁ,",
  "atk-s0512a1:151_4": "tattha ca samuddapatitassapi uposathādhiṭṭhānaṁ,",
  "atk-s0512a1:151_5": "sīlakhaṇḍabhayena devadhītāyapi upagatāya āhārānāharaṇanti evamādayo mahāsattassa guṇā veditabbā.",
  "atk-s0512a1:151_6": "Idāni vakkhamānesu sesacaritesu imināva nayena guṇaniddhāraṇaṁ veditabbaṁ .",
  "atk-s0512a1:151_7": "Tattha tattha visesamattameva vakkhāma.",
  "atk-s0512a1:151_8": "Tenetaṁ vuccati –",
  "atk-s0512a1:152_0": "‘‘Evaṁ acchariyā hete, abbhutā ca mahesino…pe…;",
  "atk-s0512a1:153_0": "Pagevānukiriyā tesaṁ, dhammassa anudhammato’’ti.",
  "atk-s0512a1:154_0": "Saṅkhabrāhmaṇacariyāvaṇṇanā niṭṭhitā.",
  "atk-s0512a1:155_0": "3. Kururājacariyāvaṇṇanā",
  "atk-s0512a1:156_0": "20.",
  "atk-s0512a1:157_0": "Tatiye indapatthe puruttameti indapatthanāmake kururaṭṭhassa puravare uttamanagare.",
  "atk-s0512a1:157_1": "Rājāti dhammena samena catūhi saṅgahavatthūhi parisaṁ rañjetīti rājā.",
  "atk-s0512a1:157_2": "Kusale dasahupāgatoti kusalehi dasahi samannāgato,",
  "atk-s0512a1:157_3": "dānādīhi dasahi puññakiriyavatthūhi,",
  "atk-s0512a1:157_4": "dasahi kusalakammapathehi vā yuttoti attho.",
  "atk-s0512a1:158_0": "21.Kaliṅgaraṭṭhavisayāti kaliṅgaraṭṭhasaṅkhātavisayā.",
  "atk-s0512a1:158_1": "Brāhmaṇā upagañchu manti kaliṅgarājena uyyojitā aṭṭha brāhmaṇā maṁ upasaṅkamiṁsu.",
  "atk-s0512a1:158_2": "Upasaṅkamitvā ca pana āyācuṁ maṁ hatthināganti hatthibhūtaṁ mahānāgaṁ maṁ āyāciṁsu.",
  "atk-s0512a1:158_3": "Dhaññanti dhanāyitabbasirisobhaggappattaṁ lakkhaṇasampannaṁ.",
  "atk-s0512a1:158_4": "Maṅgalasammatanti tāyayeva lakkhaṇasampattiyā maṅgalaṁ abhivuḍḍhikāraṇanti abhisammataṁ janehi.",
  "atk-s0512a1:159_0": "22.Avuṭṭhikoti vassarahito.",
  "atk-s0512a1:159_1": "Dubbhikkhoti dullabhabhojano.",
  "atk-s0512a1:159_2": "Chātako mahāti mahatī jighacchābādhā vattatīti attho.",
  "atk-s0512a1:159_3": "Dadāhīti dehi.",
  "atk-s0512a1:159_4": "Nīlanti nīlavaṇṇaṁ.",
  "atk-s0512a1:159_5": "Añjanasavhayanti añjanasaddena avhātabbaṁ,",
  "atk-s0512a1:159_6": "añjananāmakanti attho.",
  "atk-s0512a1:159_7": "Idaṁ vuttaṁ hoti –",
  "atk-s0512a1:159_8": "amhākaṁ kaliṅgaraṭṭhaṁ avuṭṭhikaṁ,",
  "atk-s0512a1:159_9": "tena idāni mahādubbhikkhaṁ tattha mahantaṁ chātakabhayaṁ uppannaṁ,",
  "atk-s0512a1:159_10": "tassa vūpasamatthāya imaṁ añjanagirisaṅkāsaṁ tuyhaṁ añjananāmakaṁ maṅgalahatthiṁ dehi,",
  "atk-s0512a1:159_11": "imasmiñhi tattha nīte devo vassissati,",
  "atk-s0512a1:159_12": "tena taṁ sabbabhayaṁ vūpasammissatīti.",
  "atk-s0512a1:159_13": "Tatrāyaṁ anupubbikathā –",
  "atk-s0512a1:160_0": "Atīte kururaṭṭhe indapatthanagare bodhisatto kururājassa aggamahesiyā kucchimhi paṭisandhiṁ gahetvā anupubbena viññutaṁ patto,",
  "atk-s0512a1:160_1": "takkasilaṁ gantvā yogavihitāni sippāyatanāni vijjāṭṭhānāni ca uggahetvā paccāgato pitarā uparajje ṭhapito,",
  "atk-s0512a1:160_2": "aparabhāge pitu accayena rajjaṁ patvā dasa rājadhamme akopento dhammena rajjaṁ kāresi dhanañjayo nāma nāmena.",
  "atk-s0512a1:160_3": "So catūsu nagaradvāresu nagaramajjhe nivesanadvāreti cha dānasālāyo kāretvā devasikaṁ chasatasahassaṁ",
  "atk-s0512a1:160_4": "dhanaṁ vissajjento sakalajambudīpaṁ unnaṅgalaṁ katvā dānaṁ adāsi.",
  "atk-s0512a1:160_5": "Tassa dānajjhāsayatā dānābhirati sakalajambudīpaṁ patthari.",
  "atk-s0512a1:161_0": "Tasmiṁ kāle kaliṅgaraṭṭhe dubbhikkhabhayaṁ chātakabhayaṁ rogabhayanti tīṇi bhayāni uppajjiṁsu.",
  "atk-s0512a1:161_1": "Sakalaraṭṭhavāsino dantapuraṁ gantvā rājabhavanadvāre ukkuṭṭhimakaṁsu ‘‘devaṁ vassāpehi devā’’ti.",
  "atk-s0512a1:161_2": "Rājā taṁ sutvā ‘‘kiṁkāraṇā ete viravantī’’ti amacce pucchi.",
  "atk-s0512a1:161_3": "Amaccā rañño tamatthaṁ ārocesuṁ.",
  "atk-s0512a1:161_4": "Rājā porāṇakarājāno deve avassante kiṁ karontīti.",
  "atk-s0512a1:161_5": "‘‘Devo vassatū’’ti dānaṁ datvā uposathaṁ adhiṭṭhāya samādinnasīlā sirigabbhaṁ pavisitvā dabbasanthare sattāhaṁ nipajjantīti.",
  "atk-s0512a1:161_6": "Taṁ sutvā tathā akāsi.",
  "atk-s0512a1:161_7": "Devo na vassi,",
  "atk-s0512a1:161_8": "evaṁ rājā ahaṁ mayā kattabbakiccaṁ akāsiṁ,",
  "atk-s0512a1:161_9": "devo na vassati,",
  "atk-s0512a1:161_10": "kinti karomāti. Deva,",
  "atk-s0512a1:161_11": "indapatthanagare dhanañjayassa nāma kururājassa maṅgalahatthimhi ānīte devo vassissatīti .",
  "atk-s0512a1:161_12": "So rājā balavāhanasampanno duppasaho,",
  "atk-s0512a1:161_13": "kathamassa hatthiṁ ānessāmāti. Mahārāja,",
  "atk-s0512a1:161_14": "tena saddhiṁ yuddhakiccaṁ natthi,",
  "atk-s0512a1:161_15": "dānajjhāsayo so rājā dānābhirato yācito samāno alaṅkatasīsampi chinditvā pasādasampannāni akkhīnipi uppāṭetvā sakalarajjampi niyyātetvā dadeyya,",
  "atk-s0512a1:161_16": "hatthimhi vattabbameva natthi,",
  "atk-s0512a1:161_17": "avassaṁ yācito samāno dassatīti.",
  "atk-s0512a1:161_18": "Ke pana yācituṁ samatthāti? Brāhmaṇā,",
  "atk-s0512a1:161_19": "mahārājāti.",
  "atk-s0512a1:161_20": "Rājā aṭṭha brāhmaṇe pakkosāpetvā sakkārasammānaṁ katvā paribbayaṁ datvā hatthiyācanatthaṁ pesesi.",
  "atk-s0512a1:161_21": "Te sabbattha ekarattivāsena turitagamanaṁ gantvā katipāhaṁ nagaradvāre dānasālāsu bhuñjantā sarīraṁ santappetvā",
  "atk-s0512a1:161_22": "rañño dānaggaṁ āgamanapathe kālaṁ āgamayamānā pācīnadvāre aṭṭhaṁsu.",
  "atk-s0512a1:162_0": "Bodhisattopi pātova nhātānulitto sabbālaṅkārappaṭimaṇḍito alaṅkatavaravāraṇakhandhagato mahantena rājānubhāvena",
  "atk-s0512a1:162_1": "dānasālaṁ gantvā otaritvā sattaṭṭhajanānaṁ sahatthena dānaṁ datvā ‘‘imināva nīhārena dethā’’ti vatvā",
  "atk-s0512a1:162_2": "hatthiṁ abhiruhitvā dakkhiṇadvāraṁ agamāsi.",
  "atk-s0512a1:162_3": "Brāhmaṇā pācīnadvāre ārakkhassa balavatāya okāsaṁ alabhitvā dakkhiṇadvāraṁ gantvā rājānaṁ āgacchantaṁ",
  "atk-s0512a1:162_4": "ullokayamānā dvārato nātidūre unnataṭṭhāne ṭhitā sampattaṁ rājānaṁ hatthe ukkhipitvā jayāpesuṁ.",
  "atk-s0512a1:162_5": "Rājā vajiraṅkusena vāraṇaṁ nivattetvā tesaṁ santikaṁ gantvā te brāhmaṇe ‘‘kiṁ icchathā’’ti pucchi.",
  "atk-s0512a1:162_6": "Brāhmaṇā ‘‘kaliṅgaraṭṭhaṁ dubbhikkhabhayena chātakabhayena rogabhayena ca upaddutaṁ.",
  "atk-s0512a1:162_7": "So upaddavo imasmiṁ tava maṅgalahatthimhi nīte vūpasammissati.",
  "atk-s0512a1:162_8": "Tasmā imaṁ añjanavaṇṇaṁ nāgaṁ amhākaṁ dehī’’ti āhaṁsu.",
  "atk-s0512a1:162_9": "Tamatthaṁ pakāsento satthā āha ‘‘kaliṅgaraṭṭhavisayā…pe…",
  "atk-s0512a1:162_10": "añjanasavhaya’’nti.",
  "atk-s0512a1:162_11": "Tassattho vutto eva.",
  "atk-s0512a1:163_0": "Atha bodhisatto ‘‘na metaṁ patirūpaṁ,",
  "atk-s0512a1:163_1": "yaṁ me yācakānaṁ manorathavighāto siyā,",
  "atk-s0512a1:163_2": "mayhañca samādānabhedo siyā’’ti hatthikkhandhato otaritvā ‘‘sace analaṅkataṭṭhānaṁ atthi,",
  "atk-s0512a1:163_3": "alaṅkaritvā dassāmī’’ti samantato oloketvā analaṅkataṭṭhānaṁ adisvā soṇḍāya naṁ gahetvā brāhmaṇānaṁ hatthesu",
  "atk-s0512a1:163_4": "ṭhapetvā ratanabhiṅgārena pupphagandhavāsitaṁ udakaṁ pātetvā adāsi.",
  "atk-s0512a1:163_5": "Tena vuttaṁ –",
  "atk-s0512a1:164_0": "23.",
  "atk-s0512a1:165_0": " ‘‘Na me yācakamanuppatte, paṭikkhepo anucchavo;",
  "atk-s0512a1:166_0": "Mā me bhijji samādānaṁ, dassāmi vipulaṁ gajaṁ.",
  "atk-s0512a1:167_0": "24.",
  "atk-s0512a1:168_0": " ‘‘Nāgaṁ gahetvā soṇḍāya, bhiṅgāre ratanāmaye;",
  "atk-s0512a1:169_0": "Jalaṁ hatthe ākiritvā, brāhmaṇānaṁ adaṁ gaja’’nti.",
  "atk-s0512a1:170_0": "Tattha yācakamanuppatteti yācake anuppatte.",
  "atk-s0512a1:170_1": "Anucchavoti anucchaviko patirūpo.",
  "atk-s0512a1:170_2": "Mā me bhijji samādānanti sabbaññutaññāṇatthāya sabbassa yācakassa sabbaṁ anavajjaṁ icchitaṁ dadanto dānapāramiṁ pūressāmīti yaṁ mayhaṁ samādānaṁ,",
  "atk-s0512a1:170_3": "taṁ mā bhijji.",
  "atk-s0512a1:170_4": "Tasmā dassāmi vipulaṁ gajanti mahantaṁ imaṁ maṅgalahatthiṁ dassāmīti.",
  "atk-s0512a1:170_5": "Adanti adāsiṁ.",
  "atk-s0512a1:171_0": "25.",
  "atk-s0512a1:172_0": "Tasmiṁ pana hatthimhi dinne amaccā bodhisattaṁ etadavocuṁ – ‘‘kasmā, mahārāja,",
  "atk-s0512a1:172_1": "maṅgalahatthiṁ dadattha,",
  "atk-s0512a1:172_2": "nanu añño hatthī dātabbo,",
  "atk-s0512a1:172_3": "raññā nāma evarūpo opavayho maṅgalahatthī issariyaṁ abhivijayañca ākaṅkhantena na dātabbo’’ti .",
  "atk-s0512a1:172_4": "Mahāsatto yaṁ maṁ yācakā yācanti,",
  "atk-s0512a1:172_5": "tadeva mayā dātabbaṁ,",
  "atk-s0512a1:172_6": "sace pana maṁ rajjaṁ yāceyyuṁ,",
  "atk-s0512a1:172_7": "rajjampi tesaṁ dadeyyaṁ,",
  "atk-s0512a1:172_8": "mayhaṁ rajjatopi jīvitatopi sabbaññutaññāṇameva piyataraṁ,",
  "atk-s0512a1:172_9": "tasmā taṁ hatthiṁ adāsinti āha.",
  "atk-s0512a1:172_10": "Tena vuttaṁ ‘‘tassa nāge padinnamhī’’tiādi.",
  "atk-s0512a1:172_11": "Tattha tassāti tassa tena,",
  "atk-s0512a1:172_12": "tasmiṁ nāge hatthimhi dinne.",
  "atk-s0512a1:173_0": "26.Maṅgalasampannanti maṅgalaguṇehi samannāgataṁ.",
  "atk-s0512a1:173_1": "Saṅgāmavijayuttamanti saṅgāmavijayā uttamaṁ,",
  "atk-s0512a1:173_2": "saṅgāmavijaye vā uttamaṁ padhānaṁ pavaraṁ nāgaṁ.",
  "atk-s0512a1:173_3": "Kiṁ te rajjaṁkarissatīti tasmiṁ nāge apagate tava rajjaṁ kiṁ karissati,",
  "atk-s0512a1:173_4": "rajjakiccaṁ na karissati,",
  "atk-s0512a1:173_5": "rajjampi apagatamevāti dasseti.",
  "atk-s0512a1:174_0": "27.Rajjampi me dade sabbanti tiṭṭhatu nāgo tiracchānagato,",
  "atk-s0512a1:174_1": "idaṁ me sabbaṁ kururaṭṭhampi yācakānaṁ dadeyyaṁ.",
  "atk-s0512a1:174_2": "Sarīraṁ dajjamattanoti rajjepi vā kiṁ vattabbaṁ,",
  "atk-s0512a1:174_3": "attano sarīrampi yācakānaṁ dadeyyaṁ,",
  "atk-s0512a1:174_4": "sabbopi hi me ajjhattikabāhiro pariggaho lokahitatthameva mayā pariccatto.",
  "atk-s0512a1:174_5": "Yasmā sabbaññutaṁ piyaṁ mayhaṁ sabbaññutā ca dānapāramiṁ ādiṁ katvā sabbapāramiyo apūrentena na sakkā laddhuṁ,",
  "atk-s0512a1:174_6": "tasmā nāgaṁ adāsiṁ ahanti dasseti.",
  "atk-s0512a1:175_0": "Evampi tasmiṁ nāge ānīte kaliṅgaraṭṭhe devo na vassateva.",
  "atk-s0512a1:175_1": "Kaliṅgarājā ‘‘idānipi na vassati,",
  "atk-s0512a1:175_2": "kiṁ nu kho kāraṇa’’nti pucchitvā ‘‘kururājā garudhamme rakkhati,",
  "atk-s0512a1:175_3": "tenassa raṭṭhe anvaddhamāsaṁ anudasāhaṁ devo vassati,",
  "atk-s0512a1:175_4": "rañño guṇānubhāvo esa,",
  "atk-s0512a1:175_5": "na imassa tiracchānagatassā’’ti jānitvā ‘‘mayampi garudhamme rakkhissāma,",
  "atk-s0512a1:175_6": "gacchatha dhanañcayakorabyassa santike te suvaṇṇapaṭṭe likhāpetvā ānethā’’ti amacce pesesi.",
  "atk-s0512a1:175_7": "Garudhammā vuccanti pañca sīlāni,",
  "atk-s0512a1:175_8": "tāni bodhisatto suparisuddhāni katvā rakkhati,",
  "atk-s0512a1:175_9": "yathā ca bodhisatto.",
  "atk-s0512a1:175_10": "Evamassa mātā aggamahesī,",
  "atk-s0512a1:175_11": "kaniṭṭhabhātā uparājā,",
  "atk-s0512a1:175_12": "purohito brāhmaṇo,",
  "atk-s0512a1:175_13": "rajjuggāhako amacco,",
  "atk-s0512a1:175_14": "sārathi seṭṭhi,",
  "atk-s0512a1:175_15": "doṇamāpako dovāriko,",
  "atk-s0512a1:175_16": "nagarasobhinī vaṇṇadāsīti.",
  "atk-s0512a1:175_17": "Tena vuttaṁ –",
  "atk-s0512a1:176_0": "‘‘Rājā mātā mahesī ca, uparājā purohito;",
  "atk-s0512a1:177_0": "Rajjuggāho sārathī seṭṭhi, doṇo dovāriko tathā;",
  "atk-s0512a1:178_0": "Gaṇikā te ekādasa, garudhamme patiṭṭhitā’’ti.",
  "atk-s0512a1:179_0": "Te amaccā bodhisattaṁ upasaṅkamitvā vanditvā tamatthaṁ ārocesuṁ.",
  "atk-s0512a1:179_1": "Mahāsatto ‘‘mayhaṁ garudhamme kukkuccaṁ atthi,",
  "atk-s0512a1:179_2": "mātā pana me surakkhitaṁ rakkhati,",
  "atk-s0512a1:179_3": "tassā santike gaṇhathā’’ti vatvā tehi ‘‘mahārāja,",
  "atk-s0512a1:179_4": "kukkuccaṁ nāma sikkhākāmassa sallekhavuttino hoti,",
  "atk-s0512a1:179_5": "detha no’’ti yācito ‘‘pāṇo na hantabbo,",
  "atk-s0512a1:179_6": "adinnaṁ na ādātabbaṁ,",
  "atk-s0512a1:179_7": "kāmesumicchācāro na caritabbo,",
  "atk-s0512a1:179_8": "musā na bhaṇitabbaṁ,",
  "atk-s0512a1:179_9": "majjaṁ na pātabba’’nti suvaṇṇapaṭṭe likhāpetvā ‘‘evaṁ santepi mātu santike gaṇhathā’’ti āha.",
  "atk-s0512a1:180_0": "Dūtā rājānaṁ vanditvā tassā santikaṁ gantvā ‘‘devi,",
  "atk-s0512a1:180_1": "tumhe kira garudhammaṁ rakkhatha,",
  "atk-s0512a1:180_2": "taṁ no dethā’’ti vadiṁsu.",
  "atk-s0512a1:180_3": "Bodhisattassa mātāpi tatheva attano kukkuccassa atthibhāvaṁ vatvāva tehi yācitā adāsi.",
  "atk-s0512a1:180_4": "Tathā mahesiādayopi.",
  "atk-s0512a1:180_5": "Te sabbesampi santike suvaṇṇapaṭṭe garudhamme likhāpetvā dantapuraṁ gantvā kaliṅgarañño datvā taṁ pavattiṁ ārocesuṁ.",
  "atk-s0512a1:180_6": "Sopi rājā tasmiṁ dhamme vattamāno pañca sīlāni pūresi.",
  "atk-s0512a1:180_7": "Tato sakalakaliṅgaraṭṭhe devo vassi.",
  "atk-s0512a1:180_8": "Tīṇi bhayāni vūpasantāni.",
  "atk-s0512a1:180_9": "Raṭṭhaṁ khemaṁ subhikkhaṁ ahosi.",
  "atk-s0512a1:180_10": "Bodhisatto yāvajīvaṁ dānādīni puññāni katvā sapariso saggapuraṁ pūresi.",
  "atk-s0512a1:181_0": "Tadā gaṇikādayo uppalavaṇṇādayo ahesuṁ. Vuttañhetaṁ –",
  "atk-s0512a1:182_0": "‘‘Gaṇikā uppalavaṇṇā, puṇṇo dovāriko tadā;",
  "atk-s0512a1:183_0": "Rajjuggāho ca kaccāno, doṇamāpako ca kolito.",
  "atk-s0512a1:184_0": "‘‘Sāriputto tadā seṭṭhi, anuruddho ca sārathi;",
  "atk-s0512a1:185_0": "Brāhmaṇo kassapo thero, uparājānandapaṇḍito.",
  "atk-s0512a1:186_0": "‘‘Mahesī rāhulamātā, māyādevī janettikā;",
  "atk-s0512a1:187_0": "Kururājā bodhisatto, evaṁ dhāretha jātaka’’nti. (dha. pa. aṭṭha. 2.361 haṁsaghātakabhikkhuvatthu);",
  "atk-s0512a1:188_0": "Idhāpi nekkhammapāramiādayo sesadhammā ca vuttanayeneva niddhāretabbāti.",
  "atk-s0512a1:189_0": "Kururājacariyāvaṇṇanā niṭṭhitā.",
  "atk-s0512a1:190_0": "4. Mahāsudassanacariyāvaṇṇanā",
  "atk-s0512a1:191_0": "28.",
  "atk-s0512a1:191_1": "Catutthe kusāvatimhi nagareti kusāvatīnāmake nagare,",
  "atk-s0512a1:191_2": "yasmiṁ ṭhāne etarahi kusinārā niviṭṭhā.",
  "atk-s0512a1:191_3": "Mahīpatīti khattiyo,",
  "atk-s0512a1:191_4": "nāmena mahāsudassano nāma.",
  "atk-s0512a1:191_5": "Cakkavattīti cakkaratanaṁ vatteti catūhi vā sampatticakkehi vattati,",
  "atk-s0512a1:191_6": "tehi ca paraṁ pavatteti,",
  "atk-s0512a1:191_7": "parahitāya ca iriyāpathacakkānaṁ vatto etasmiṁ atthītipi cakkavattī.",
  "atk-s0512a1:191_8": "Atha vā catūhi acchariyadhammehi saṅgahavatthūhi ca samannāgatena,",
  "atk-s0512a1:191_9": "parehi anabhibhavanīyassa anatikkamanīyassa āṇāsaṅkhātassa cakkassa vatto etasmiṁ atthītipi cakkavattī.",
  "atk-s0512a1:191_10": "Pariṇāyakaratanapubbaṅgamena hatthiratanādipamukhena mahābalakāyena puññānubhāvanibbattena kāyabalena ca samannāgatattā mahabbalo.",
  "atk-s0512a1:191_11": "Yadā āsinti sambandho.",
  "atk-s0512a1:191_12": "Tatrāyaṁ anupubbikathā –",
  "atk-s0512a1:192_0": "Atīte kira mahāpuriso sudassanattabhāvato tatiye attabhāve gahapatikule nibbatto dharamānakassa buddhassa",
  "atk-s0512a1:192_1": "sāsane ekaṁ theraṁ araññavāsaṁ vasantaṁ attano kammena araññaṁ paviṭṭho rukkhamūle nisinnaṁ disvā ‘‘idha",
  "atk-s0512a1:192_2": "mayā ayyassa paṇṇasālaṁ kātuṁ vaṭṭatī’’ti cintetvā attano kammaṁ pahāya dabbasambhāraṁ chinditvā nivāsayoggaṁ",
  "atk-s0512a1:192_3": "paṇṇasālaṁ katvā dvāraṁ yojetvā kaṭṭhattharaṇaṁ katvā ‘‘karissati nu kho paribhogaṁ,",
  "atk-s0512a1:192_4": "na nu kho karissatī’’ti ekamante nisīdi.",
  "atk-s0512a1:192_5": "Thero antogāmato āgantvā paṇṇasālaṁ pavisitvā kaṭṭhattharaṇe nisīdi.",
  "atk-s0512a1:192_6": "Mahāsattopi naṁ upasaṅkamitvā ‘‘phāsukā, bhante,",
  "atk-s0512a1:192_7": "paṇṇasālā’’ti pucchi. Phāsukā,",
  "atk-s0512a1:192_8": "bhaddamukha,",
  "atk-s0512a1:192_9": "pabbajitasāruppāti.",
  "atk-s0512a1:192_10": "Vasissatha, bhante, idhāti? Āma,",
  "atk-s0512a1:192_11": "upāsakāti.",
  "atk-s0512a1:192_12": "So adhivāsanākāreneva ‘‘vasissatī’’ti ñatvā ‘‘nibaddhaṁ mayhaṁ gharadvāraṁ āgantabba’’nti paṭijānāpetvā",
  "atk-s0512a1:192_13": "niccaṁ attano ghareyeva bhattavissaggaṁ kārāpesi.",
  "atk-s0512a1:192_14": "So paṇṇasālāyaṁ kaṭasārakaṁ pattharitvā mañcapīṭhaṁ paññapesi,",
  "atk-s0512a1:192_15": "apassenaṁ nikkhipi,",
  "atk-s0512a1:192_16": "pādakaṭhalikaṁ ṭhapesi,",
  "atk-s0512a1:192_17": "pokkharaṇiṁ khaṇi,",
  "atk-s0512a1:192_18": "caṅkamaṁ katvā vālukaṁ okiri,",
  "atk-s0512a1:192_19": "parissayavinodanatthaṁ paṇṇasālaṁ kaṇṭakavatiyā parikkhipi,",
  "atk-s0512a1:192_20": "tathā pokkharaṇiṁ caṅkamañca.",
  "atk-s0512a1:192_21": "Tesaṁ antovatipariyante tālapantiyo ropesi.",
  "atk-s0512a1:192_22": "Evamādinā āvāsaṁ niṭṭhāpetvā therassa ticīvaraṁ ādiṁ katvā sabbaṁ samaṇaparikkhāraṁ adāsi.",
  "atk-s0512a1:192_23": "Therassa hi tadā bodhisattena ticīvarapiṇḍapātapattathālakaparissāvanadhamakaraṇaparibhogabhājanachattupāhanaudakatumbasūcikattara-",
  "atk-s0512a1:192_24": "yaṭṭhiārakaṇṭakapipphalinakhacchedanapadīpeyyādi pabbajitānaṁ paribhogajātaṁ adinnaṁ nāma nāhosi.",
  "atk-s0512a1:192_25": "So pañca sīlāni rakkhanto uposathaṁ karonto yāvajīvaṁ theraṁ upaṭṭhahi.",
  "atk-s0512a1:192_26": "Thero tattheva vasanto arahattaṁ patvā parinibbāyi.",
  "atk-s0512a1:193_0": "29.",
  "atk-s0512a1:193_1": "Bodhisattopi yāvatāyukaṁ puññaṁ katvā devaloke nibbattitvā tato cuto manussalokaṁ āgacchanto kusāvatiyā",
  "atk-s0512a1:193_2": "rājadhāniyā nibbattitvā mahāsudassano nāma rājā ahosi cakkavattī.",
  "atk-s0512a1:193_3": "Tassissariyānubhāvo ‘‘bhūtapubbaṁ, ānanda,",
  "atk-s0512a1:193_4": "rājā mahāsudassano nāma ahosi khattiyo muddhāvasitto’’tiādinā (dī. ni.",
  "atk-s0512a1:193_5": "2.242) nayena sutte āgato eva.",
  "atk-s0512a1:193_6": "Tassa kira caturāsīti nagarasahassāni kusāvatīrājadhānippamukhāni,",
  "atk-s0512a1:193_7": "caturāsīti pāsādasahassāni dhammapāsādappamukhāni,",
  "atk-s0512a1:193_8": "caturāsīti kūṭāgārasahassāni mahābyūhakūṭāgārappamukhāni,",
  "atk-s0512a1:193_9": "tāni sabbāni tassa therassa katāya ekissā paṇṇasālāya nissandena nibbattāni,",
  "atk-s0512a1:193_10": "caturāsīti pallaṅkasahassāni nāgasahassāni assasahassāni rathasahassāni tassa dinnassa mañcapīṭhassa,",
  "atk-s0512a1:193_11": "caturāsīti maṇisahassāni tassa dinnassa padīpassa,",
  "atk-s0512a1:193_12": "caturāsīti pokkharaṇisahassāni ekapokkharaṇiyā,",
  "atk-s0512a1:193_13": "caturāsīti itthisahassāni puttasahassāni gahapatisahassāni ca pattathālakādiparibhogārahassa pabbajitaparikkhāradānassa,",
  "atk-s0512a1:193_14": "caturāsīti dhenusahassāni pañcagorasadānassa,",
  "atk-s0512a1:193_15": "caturāsīti vatthakoṭṭhasahassāni nivāsanapārupanadānassa,",
  "atk-s0512a1:193_16": "caturāsīti thālipākasahassāni bhojanadānassa nissandena nibbattāni.",
  "atk-s0512a1:193_17": "So sattahi ratanehi catūhi iddhīhi ca samannāgato rājādhirājā hutvā sakalaṁ sāgarapariyantaṁ pathavimaṇḍalaṁ",
  "atk-s0512a1:193_18": "dhammena abhivijiya ajjhāvasanto anekasatesu ṭhānesu dānasālāyo kāretvā mahādānaṁ paṭṭhapesi.",
  "atk-s0512a1:193_19": "Divasassa tikkhattuṁ nagare bheriṁ carāpesi ‘‘yo yaṁ icchati,",
  "atk-s0512a1:193_20": "so dānasālāsu āgantvā taṁ gaṇhātū’’ti.",
  "atk-s0512a1:193_21": "Tena vuttaṁ ‘‘tatthāhaṁ divase tikkhattuṁ,",
  "atk-s0512a1:193_22": "ghosāpemi tahiṁ tahi’’ntiādi.",
  "atk-s0512a1:194_0": "Tattha tatthāti tasmiṁ nagare.",
  "atk-s0512a1:194_1": "‘‘Tadāha’’ntipi pāṭho,",
  "atk-s0512a1:194_2": "tassa tadā ahaṁ,",
  "atk-s0512a1:194_3": "mahāsudassanakāleti attho.",
  "atk-s0512a1:194_4": "Tahiṁ tahinti tasmiṁ tasmiṁ ṭhāne,",
  "atk-s0512a1:194_5": "tassa tassa pākārassa anto ca bahi cāti attho.",
  "atk-s0512a1:194_6": "Ko kiṁ icchatīti brāhmaṇādīsu yo koci satto annādīsu deyyadhammesu yaṁ kiñci icchati.",
  "atk-s0512a1:194_7": "Patthetīti tasseva vevacanaṁ.",
  "atk-s0512a1:194_8": "Kassa kiṁ dīyatu dhananti anekavāraṁ pariyāyantarehi ca dānaghosanāya pavattitabhāvadassanatthaṁ vuttaṁ,",
  "atk-s0512a1:194_9": "etena dānapāramiyā sarūpaṁ dasseti.",
  "atk-s0512a1:194_10": "Deyyadhammapaṭiggāhakavikapparahitā hi bodhisattānaṁ dānapāramīti.",
  "atk-s0512a1:195_0": "30.",
  "atk-s0512a1:195_1": "Idāni dānaghosanāya tassa tassa deyyadhammassa anucchavikapuggalaparikittanaṁ dassetuṁ ‘‘ko chātako’’tiādi vuttaṁ.",
  "atk-s0512a1:196_0": "Tattha chātakoti jighacchito.",
  "atk-s0512a1:196_1": "Tasitoti pipāsito.",
  "atk-s0512a1:196_2": "Ko mālaṁ ko vilepanantipi ‘‘icchatī’’ti padaṁ ānetvā yojetabbaṁ.",
  "atk-s0512a1:196_3": "Naggoti vatthavikalo,",
  "atk-s0512a1:196_4": "vatthena atthikoti adhippāyo.",
  "atk-s0512a1:196_5": "Paridahissatīti nivāsissati.",
  "atk-s0512a1:197_0": "31.Ko pathe chattamādetīti ko pathiko pathe magge attano vassavātātaparakkhaṇatthaṁ chattaṁ gaṇhāti,",
  "atk-s0512a1:197_1": "chattena atthikoti attho.",
  "atk-s0512a1:197_2": "Kopāhanā mudū subhāti dassanīyatāya subhā sukhasamphassatāya mudū upāhanā attano pādānaṁ cakkhūnañca rakkhaṇatthaṁ.",
  "atk-s0512a1:197_3": "Ko ādetīti ko tāhi atthikoti adhippāyo.",
  "atk-s0512a1:197_4": "Sāyañca pāto cāti ettha ca-saddena majjhanhike cāti āharitvā vattabbaṁ.",
  "atk-s0512a1:197_5": "‘‘Divase tikkhattuṁ ghosāpemī’’ti hi vuttaṁ.",
  "atk-s0512a1:198_0": "32.Na taṁ dasasu ṭhānesūti taṁ dānaṁ na dasasu ṭhānesu paṭiyattanti yojanā.",
  "atk-s0512a1:198_1": "Napi ṭhānasatesu vā paṭiyattaṁ,",
  "atk-s0512a1:198_2": "api ca kho anekasatesu ṭhānesu paṭiyattaṁ.",
  "atk-s0512a1:198_3": "Yācake dhananti yācake uddissa dhanaṁ paṭiyattaṁ upakkhaṭaṁ.",
  "atk-s0512a1:198_4": "Dvādasayojanāyāme hi nagare sattayojanavitthate sattasu pākārantaresu satta tālapantiparikkhepā,",
  "atk-s0512a1:198_5": "tāsu tālapantīsu caturāsīti pokkharaṇisahassāni pāṭiyekkaṁ pokkharaṇitīre mahādānaṁ paṭṭhapitaṁ.",
  "atk-s0512a1:198_6": "Vuttañhetaṁ bhagavatā –",
  "atk-s0512a1:199_0": "‘‘Paṭṭhapesi kho, ānanda,",
  "atk-s0512a1:199_1": "rājā mahāsudassano tāsaṁ pokkharaṇīnaṁ tīre evarūpaṁ dānaṁ annaṁ annatthikassa,",
  "atk-s0512a1:199_2": "pānaṁ pānatthikassa,",
  "atk-s0512a1:199_3": "vatthaṁ vatthatthikassa,",
  "atk-s0512a1:199_4": "yānaṁ yānatthikassa,",
  "atk-s0512a1:199_5": "sayanaṁ sayanatthikassa,",
  "atk-s0512a1:199_6": "itthiṁ itthitthikassa,",
  "atk-s0512a1:199_7": "hiraññaṁ hiraññatthikassa,",
  "atk-s0512a1:199_8": "suvaṇṇaṁ suvaṇṇatthikassā’’ti (dī. ni. 2.254).",
  "atk-s0512a1:200_0": "33.",
  "atk-s0512a1:200_1": "Tatthāyaṁ dānassa pavattitākāro –",
  "atk-s0512a1:200_2": "mahāpuriso hi itthīnañca purisānañca anucchavike alaṅkāre kāretvā itthimattameva tattha paricāravasena",
  "atk-s0512a1:200_3": "sesañca sabbaṁ pariccāgavasena ṭhapetvā ‘‘rājā mahāsudassano dānaṁ deti,",
  "atk-s0512a1:200_4": "taṁ yathāsukhaṁ paribhuñjathā’’ti bheriṁ carāpesi.",
  "atk-s0512a1:200_5": "Mahājanā pokkharaṇitīraṁ gantvā nhatvā vatthādīni nivāsetvā mahāsampattiṁ anubhavitvā yesaṁ tādisāni atthi,",
  "atk-s0512a1:200_6": "te pahāya gacchanti .",
  "atk-s0512a1:200_7": "Yesaṁ natthi,",
  "atk-s0512a1:200_8": "te gahetvā gacchanti.",
  "atk-s0512a1:200_9": "Ye hatthiyānādīsupi nisīditvā yathāsukhaṁ vicaritvā varasayanesupi sayitvā sampattiṁ anubhavitvā itthīhipi",
  "atk-s0512a1:200_10": "saddhiṁ sampattiṁ anubhavitvā sattavidharatanapasādhanāni pasādhetvā sampattiṁ anubhavitvā yaṁ yaṁ atthikā,",
  "atk-s0512a1:200_11": "taṁ taṁ gahetvā gacchanti,",
  "atk-s0512a1:200_12": "anatthikā ohāya gacchanti.",
  "atk-s0512a1:200_13": "Tampi dānaṁ uṭṭhāya samuṭṭhāya devasikaṁ dīyateva.",
  "atk-s0512a1:200_14": "Tadā jambudīpavāsīnaṁ aññaṁ kammaṁ natthi,",
  "atk-s0512a1:200_15": "dānaṁ paribhuñjantā sampattiṁ anubhavantā vicaranti.",
  "atk-s0512a1:200_16": "Na tassa dānassa kālaparicchedo ahosi.",
  "atk-s0512a1:200_17": "Rattiñcāpi divāpi yadā yadā atthikā āgacchanti,",
  "atk-s0512a1:200_18": "tadā tadā dīyateva.",
  "atk-s0512a1:200_19": "Evaṁ mahāpuriso yāvajīvaṁ sakalajambudīpaṁ unnaṅgalaṁ katvā mahādānaṁ pavattesi.",
  "atk-s0512a1:200_20": "Tena vuttaṁ ‘‘divā vā yadi vā rattiṁ,",
  "atk-s0512a1:200_21": "yadi eti vanibbako’’tiādi.",
  "atk-s0512a1:201_0": "Tattha divā vā yadi vā rattiṁ,",
  "atk-s0512a1:201_1": "yadi etīti etenassa yathākālaṁ dānaṁ dasseti.",
  "atk-s0512a1:201_2": "Yācakānañhi lābhāsāya upasaṅkamanakālo eva bodhisattānaṁ dānassa kālo nāma.",
  "atk-s0512a1:201_3": "Vanibbakoti yācako.",
  "atk-s0512a1:201_4": "Laddhā yadicchakaṁ bhoganti etena yathābhirucitaṁ dānaṁ.",
  "atk-s0512a1:201_5": "Yo yo hi yācako yaṁ yaṁ deyyadhammaṁ icchati,",
  "atk-s0512a1:201_6": "tassa tassa taṁtadeva bodhisatto deti.",
  "atk-s0512a1:201_7": "Na tassa mahagghadullabhādibhāvaṁ attano uparodhaṁ cintesi.",
  "atk-s0512a1:201_8": "Pūrahatthova gacchatīti etena yāvadicchakaṁ dānaṁ dasseti,",
  "atk-s0512a1:201_9": "yattakañhi yācakā icchanti,",
  "atk-s0512a1:201_10": "tattakaṁ aparihāpetvāva mahāsatto deti uḷārajjhāsayatāya ca mahiddhikatāya ca.",
  "atk-s0512a1:202_0": "34.‘‘Yāvajīvika’’nti etena dānassa kālapariyantābhāvaṁ dasseti.",
  "atk-s0512a1:202_1": "Samādānato paṭṭhāya hi mahāsattā yāvapāripūri vemajjhe na kālaparicchedaṁ karonti,",
  "atk-s0512a1:202_2": "bodhisambhārasambharaṇe saṅkocābhāvena antarantarā avosānāpattito maraṇenapi anupacchedo eva,",
  "atk-s0512a1:202_3": "tato parampi tatheva paṭipajjanato,",
  "atk-s0512a1:202_4": "‘‘yāvajīvika’’nti pana mahāsudassanacaritassa vasena vuttaṁ.",
  "atk-s0512a1:202_5": "Napāhaṁ dessaṁ dhanaṁ dammīti idaṁ dhanaṁ nāma mayhaṁ na dessaṁ amanāpanti evarūpaṁ mahādānaṁ dento gehato ca dhanaṁ nīharāpemi.",
  "atk-s0512a1:202_6": "Napi natthi nicayo mayīti mama samīpe dhananicayo dhanasaṅgaho nāpi natthi,",
  "atk-s0512a1:202_7": "sallekhavuttisamaṇo viya asaṅgahopi na homīti attho.",
  "atk-s0512a1:202_8": "Idaṁ yena ajjhāsayena tassidaṁ mahādānaṁ pavattitaṁ,",
  "atk-s0512a1:202_9": "taṁ dassetuṁ vuttaṁ.",
  "atk-s0512a1:203_0": "35.",
  "atk-s0512a1:203_1": "Idāni taṁ upamāya vibhāvetuṁ ‘‘yathāpi āturo nāmā’’tiādimāha.",
  "atk-s0512a1:203_2": "Tatthidaṁ upamāsaṁsandanena saddhiṁ atthadassanaṁ –",
  "atk-s0512a1:203_3": "yathā nāma āturo rogābhibhūto puriso rogato attānaṁ parimocetukāmo dhanena hiraññasuvaṇṇādinā vejjaṁ",
  "atk-s0512a1:203_4": "tikicchakaṁ tappetvā ārādhetvā yathāvidhi paṭipajjanto tato rogato vimuccati.",
  "atk-s0512a1:204_0": "36.Tatheva evameva ahampi aṭṭabhūtaṁ sakalalokaṁ kilesarogato sakalasaṁsāradukkharogato ca parimocetukāmo",
  "atk-s0512a1:204_1": "tassa tato parimocanassa ayaṁ sabbasāpateyyapariccāgo dānapāramiupāyoti jānamāno bujjhamāno asesato deyyadhammassa",
  "atk-s0512a1:204_2": "paṭiggāhakānañca vasena anavasesato mahādānassa vasena sattānaṁ ajjhāsayaṁ paripūretuṁ attano ca na mayhaṁ",
  "atk-s0512a1:204_3": "dānapāramī paripuṇṇā,",
  "atk-s0512a1:204_4": "tasmā ūnamananti pavattaṁ ūnaṁ manaṁ pūrayituṁ pavattayituṁ vanibbake yācake adāsiṁ taṁ dānaṁ evarūpaṁ mahādānaṁ dadāmi,",
  "atk-s0512a1:204_5": "tañca kho tasmiṁ dānadhamme tassa ca phale nirālayo anapekkho apaccāso kiñcipi apaccāsīsamāno kevalaṁ",
  "atk-s0512a1:204_6": "sambodhimanupattiyā sabbaññutaññāṇameva adhigantuṁ demīti.",
  "atk-s0512a1:205_0": "Evaṁ mahāsatto mahādānaṁ pavattento attano puññānubhāvanibbattaṁ dhammapāsādaṁ abhiruyha mahābyūhakūṭāgāradvāre",
  "atk-s0512a1:205_1": "eva kāmavitakkādayo nivattetvā tattha sovaṇṇamaye rājapallaṅke nisinno jhānābhiññāyo nibbattetvā tato",
  "atk-s0512a1:205_2": "nikkhamitvā sovaṇṇamayaṁ kūṭāgāraṁ pavisitvā tattha rajatamaye pallaṅke nisinno cattāro brahmavihāre",
  "atk-s0512a1:205_3": "bhāvetvā caturāsīti vassasahassāni jhānasamāpattīhi vītināmetvā maraṇasamaye dassanāya upagatānaṁ subhaddādevīpamukhānaṁ",
  "atk-s0512a1:205_4": "caturāsītiyā itthāgārasahassānaṁ amaccapārisajjādīnañca –",
  "atk-s0512a1:206_0": "‘‘Aniccā vata saṅkhārā, uppādavayadhammino;",
  "atk-s0512a1:207_0": "Uppajjitvā nirujjhanti, tesaṁ vūpasamo sukho’’ti. (dī. ni. 2.221, 272; saṁ. ni. 1.186; 2.143) –",
  "atk-s0512a1:208_0": "Imāya gāthāya ovaditvā āyupariyosāne brahmalokaparāyano ahosi.",
  "atk-s0512a1:209_0": "Tadā subhaddādevī rāhulamātā ahosi,",
  "atk-s0512a1:209_1": "pariṇāyakaratanaṁ rāhulo,",
  "atk-s0512a1:209_2": "sesaparisā buddhaparisā,",
  "atk-s0512a1:209_3": "mahāsudassano pana lokanātho.",
  "atk-s0512a1:210_0": "Idhāpi dasa pāramiyo sarūpato labbhanti eva,",
  "atk-s0512a1:210_1": "dānajjhāsayassa pana uḷāratāya dānapāramī eva pāḷiyaṁ āgatā.",
  "atk-s0512a1:210_2": "Sesadhammā heṭṭhā vuttanayā eva.",
  "atk-s0512a1:210_3": "Tathā uḷāre sattaratanasamujjale catudīpissariyepi ṭhitassa tādisaṁ bhogasukhaṁ analaṅkaritvā kāmavitakkādayo",
  "atk-s0512a1:210_4": "dūrato vikkhambhetvā tathārūpe mahādāne pavattentasseva caturāsīti vassasahassāni samāpattīhi vītināmetvā",
  "atk-s0512a1:210_5": "aniccatādipaṭisaṁyuttaṁ dhammakathaṁ katvāpi vipassanāya anussukkanaṁ sabbattha anissaṅgatāti evamādayo",
  "atk-s0512a1:210_6": "guṇānubhāvā niddhāretabbāti.",
  "atk-s0512a1:211_0": "Mahāsudassanacariyāvaṇṇanā niṭṭhitā.",
  "atk-s0512a1:212_0": "5. Mahāgovindacariyāvaṇṇanā",
  "atk-s0512a1:213_0": "Pañcame sattarājapurohitoti sattabhūādīnaṁ sattannaṁ rājūnaṁ sabbakiccānusāsakapurohito.",
  "atk-s0512a1:213_1": "Pūjito naradevehīti tehi eva aññehi ca jambudīpe sabbeheva khattiyehi catupaccayapūjāya sakkārasammānena ca pūjito.",
  "atk-s0512a1:213_2": "Mahāgovindabrāhmaṇoti mahānubhāvatāya govindassābhisekena abhisittatāya ca ‘‘mahāgovindo’’ti saṅkhaṁ gato brāhmaṇo,",
  "atk-s0512a1:213_3": "abhisittakālato paṭṭhāya hi bodhisattassa ayaṁ samaññā jātā,",
  "atk-s0512a1:213_4": "nāmena pana jotipālo nāma.",
  "atk-s0512a1:213_5": "Tassa kira jātadivase sabbāvudhāni jotiṁsu.",
  "atk-s0512a1:213_6": "Rājāpi paccūsasamaye attano maṅgalāvudhaṁ pajjalitaṁ disvā bhīto attano purohitaṁ bodhisattassa pitaraṁ upaṭṭhānaṁ āgataṁ pucchitvā ‘‘mā bhāyi, mahārāja,",
  "atk-s0512a1:213_7": "mayhaṁ putto jāto,",
  "atk-s0512a1:213_8": "tassānubhāvena na kevalaṁ rājageheyeva,",
  "atk-s0512a1:213_9": "sakalanagarepi āvudhāni pajjaliṁsu,",
  "atk-s0512a1:213_10": "na taṁ nissāya tuyhaṁ antarāyo atthi,",
  "atk-s0512a1:213_11": "sakalajambudīpe pana paññāya tena samo na bhavissati,",
  "atk-s0512a1:213_12": "tassetaṁ pubbanimitta’’nti purohitena samassāsito tuṭṭhacitto ‘‘kumārassa khīramūlaṁ hotū’’ti sahassaṁ datvā ‘‘vayappattakāle mayhaṁ dassethā’’ti āha.",
  "atk-s0512a1:213_13": "So vuddhippatto aparabhāge alamatthadasso sattannaṁ rājūnaṁ sabbakiccānusāsako hutvā pabbajitvā ca satte",
  "atk-s0512a1:213_14": "diṭṭhadhammikasamparāyikehi anatthehi pāletvā atthehi niyojesi.",
  "atk-s0512a1:213_15": "Iti jotitattā pālanasamatthatāya ca ‘‘jotipālo’’tissa nāmaṁ akaṁsu.",
  "atk-s0512a1:213_16": "Tena vuttaṁ ‘‘nāmena jotipālo nāmā’’ti (dī. ni. 2.304).",
  "atk-s0512a1:214_0": "Tattha bodhisatto disampatissa nāma rañño purohitassa govindabrāhmaṇassa putto hutvā attano pitu tassa ca rañño accayena tassa putto reṇu,",
  "atk-s0512a1:214_1": "sahāyā cassa sattabhū,",
  "atk-s0512a1:214_2": "brahmadatto,",
  "atk-s0512a1:214_3": "vessabhū , bharato,",
  "atk-s0512a1:214_4": "dve ca dhataraṭṭhāti ime satta rājāno yathā aññamaññaṁ na vivadanti.",
  "atk-s0512a1:214_5": "Evaṁ rajje patiṭṭhāpetvā tesaṁ atthadhamme anusāsanto jambudīpatale sabbesaṁ rājūnaṁ aññesañca brāhmaṇānaṁ",
  "atk-s0512a1:214_6": "devanāgagahapatikānaṁ sakkato garukato mānito pūjito apacito uttamaṁ gāravaṭṭhānaṁ patto ahosi.",
  "atk-s0512a1:214_7": "Tassa atthadhammesu kusalatāya ‘‘mahāgovindo’’tveva samaññā udapādi.",
  "atk-s0512a1:214_8": "Yathāha ‘‘govindo vata,",
  "atk-s0512a1:214_9": "bho brāhmaṇo,",
  "atk-s0512a1:214_10": "mahāgovindo vata,",
  "atk-s0512a1:214_11": "bho brāhmaṇo’’ti (dī. ni. 2.305).",
  "atk-s0512a1:214_12": "Tena vuttaṁ –",
  "atk-s0512a1:215_0": "37.",
  "atk-s0512a1:216_0": " ‘‘Punāparaṁ yadā homi, sattarājapurohito;",
  "atk-s0512a1:217_0": "Pūjito naradevehi, mahāgovindabrāhmaṇo’’ti.",
  "atk-s0512a1:218_0": "Atha bodhisattassa puññānubhāvasamussāhitehi rājūhi tesaṁ anuyuttehi khattiyehi brāhmaṇagahapatikehi",
  "atk-s0512a1:218_1": "negamajānapadehi ca uparūpari upanīto samantato mahogho viya ajjhottharamāno aparimeyyo uḷāro lābhasakkāro uppajji,",
  "atk-s0512a1:218_2": "yathā taṁ aparimāṇāsu jātīsu upacitavipulapuññasañcayassa uḷārābhijātassa parisuddhasīlācārassa pesalassa",
  "atk-s0512a1:218_3": "pariyodātasabbasippassa sabbasattesu puttasadisamahākaruṇāvipphārasiniddhamuduhadayassa.",
  "atk-s0512a1:218_4": "So cintesi –",
  "atk-s0512a1:218_5": "‘‘etarahi kho mayhaṁ mahālābhasakkāro,",
  "atk-s0512a1:218_6": "yaṁnūnāhaṁ iminā sabbasatte santappetvā dānapāramiṁ paripūreyya’’nti.",
  "atk-s0512a1:218_7": "So nagarassa majjhe catūsu dvāresu attano nivesanadvāreti cha dānasālāyo kāretvā devasikaṁ aparimitadhanapariccāgena mahādānaṁ pavattesi.",
  "atk-s0512a1:218_8": "Yaṁ yaṁ upāyanaṁ ānīyati,",
  "atk-s0512a1:218_9": "yañca attano atthāya abhisaṅkharīyati,",
  "atk-s0512a1:218_10": "sabbaṁ taṁ dānasālāsu eva pesesi.",
  "atk-s0512a1:218_11": "Evaṁ divase divase mahāpariccāgaṁ karontassa cassa cittassa titti vā santoso vā nāhosi,",
  "atk-s0512a1:218_12": "kuto pana saṅkoco.",
  "atk-s0512a1:218_13": "Dānaggañcassa lābhāsāya āgacchantehi deyyadhammaṁ gahetvā gacchantehi ca mahāsattassa ca guṇavisese kittayantehi",
  "atk-s0512a1:218_14": "mahājanakāyehi antonagaraṁ bahinagarañca samantato ekoghabhūtaṁ kappavuṭṭhānamahāvāyusaṅghaṭṭaparibbhamitaṁ",
  "atk-s0512a1:218_15": "viya mahāsamuddaṁ ekakolāhalaṁ ekaninnādaṁ ahosi.",
  "atk-s0512a1:218_16": "Tena vuttaṁ –",
  "atk-s0512a1:219_0": "38.",
  "atk-s0512a1:220_0": " ‘‘Tadāhaṁ sattarajjesu, yaṁ me āsi upāyanaṁ;",
  "atk-s0512a1:221_0": "Tena demi mahādānaṁ, akkhobhaṁ sāgarūpama’’nti.",
  "atk-s0512a1:222_0": "Tattha tadāhanti yadā sattarājapurohito mahāgovindabrāhmaṇo homi,",
  "atk-s0512a1:222_1": "tadā ahaṁ.",
  "atk-s0512a1:222_2": "Sattarajjesūti reṇuādīnaṁ sattannaṁ rājūnaṁ rajjesu.",
  "atk-s0512a1:222_3": "Akkhobhanti abbhantarehi ca bāhirehi ca paccatthikehi appaṭisedhanīyatāya kenaci akkhobhanīyaṁ.",
  "atk-s0512a1:222_4": "‘‘Accubbha’’ntipi pāṭho.",
  "atk-s0512a1:222_5": "Atipuṇṇadānajjhāsayassa deyyadhammassa ca uḷārabhāvena vipulabhāvena ca ativiya paripuṇṇanti attho.",
  "atk-s0512a1:222_6": "Sāgarūpamanti sāgarasadisaṁ,",
  "atk-s0512a1:222_7": "yathā sāgare udakaṁ sakalenapi lokena harantena khepetuṁ na sakkā,",
  "atk-s0512a1:222_8": "evaṁ tassa dānagge deyyadhammanti.",
  "atk-s0512a1:223_0": "39. Osānagāthāya varaṁ dhananti uttamaṁ icchitaṁ vā dhanaṁ. Sesaṁ vuttanayameva.",
  "atk-s0512a1:224_0": "Evaṁ mahāsatto paṭhamakappikamahāmegho viya mahāvassaṁ avibhāgena mahantaṁ dānavassaṁ vassāpento dānabyāvaṭo",
  "atk-s0512a1:224_1": "hutvāpi sesaṁ sattannaṁ rājūnaṁ atthadhamme appamatto anusāsati.",
  "atk-s0512a1:224_2": "Satta ca brāhmaṇamahāsāle vijjāsippaṁ sikkhāpeti,",
  "atk-s0512a1:224_3": "satta ca nhātakasatāni mante vāceti.",
  "atk-s0512a1:224_4": "Tassa aparena samayena evaṁ kalyāṇo kittisaddo abbhuggato ‘‘sakkhi mahāgovindo brāhmaṇo brahmānaṁ passati,",
  "atk-s0512a1:224_5": "sakkhi mahāgovindo brāhmaṇo brahmunā sākaccheti sallapati mantetī’’ti (dī. ni. 2.312).",
  "atk-s0512a1:224_6": "So cintesi –",
  "atk-s0512a1:224_7": "‘‘etarahi kho mayhaṁ ayaṁ abhūto kittisaddo abbhuggato ‘brahmānaṁ passati,",
  "atk-s0512a1:224_8": "sakkhi mahāgovindo brāhmaṇo brahmunā sākaccheti sallapati mantetī’ti,",
  "atk-s0512a1:224_9": "yaṁnūnāhaṁ imaṁ bhūtaṁ eva kareyya’’nti.",
  "atk-s0512a1:224_10": "So ‘‘te satta rājāno satta ca brāhmaṇamahāsāle satta ca nhātakasatāni attano puttadārañca āpucchitvā",
  "atk-s0512a1:224_11": "brahmānaṁ passeyya’’nti cittaṁ paṇidhāya vassike cattāro māse brahmavihārabhāvanamanuyuñji.",
  "atk-s0512a1:224_12": "Tassa cetasā cetoparivitakkamaññāya brahmā sanaṅkumāro purato pāturahosi.",
  "atk-s0512a1:224_13": "Taṁ disvā mahāpuriso pucchi –",
  "atk-s0512a1:225_0": "‘‘Vaṇṇavā yasavā sirimā, ko nu tvamasi mārisa;",
  "atk-s0512a1:226_0": "Ajānantā taṁ pucchāma, kathaṁ jānemu taṁ maya’’nti. (dī. ni. 2.318);",
  "atk-s0512a1:227_0": "Tassa brahmā attānaṁ jānāpento –",
  "atk-s0512a1:228_0": "‘‘Maṁ ve kumāraṁ jānanti, brahmaloke sanantanaṁ;",
  "atk-s0512a1:229_0": "Sabbe jānanti maṁ devā, evaṁ govinda jānāhī’’ti. (dī. ni. 2.318) –",
  "atk-s0512a1:230_0": "Vatvā tena –",
  "atk-s0512a1:231_0": "‘‘Āsanaṁ udakaṁ pajjaṁ, madhusākañca brahmuno;",
  "atk-s0512a1:232_0": "Agghe bhavantaṁ pucchāma, agghaṁ kurutu no bhava’’nti. (dī. ni. 2.318) –",
  "atk-s0512a1:233_0": "Upanītaṁ atithisakkāraṁ anatthikopi brahmā tassa cittasampahaṁsanatthaṁ vissāsakaraṇatthañca sampaṭicchanto ‘‘paṭiggaṇhāma te agghaṁ, yaṁ,",
  "atk-s0512a1:233_1": "tvaṁ govinda,",
  "atk-s0512a1:233_2": "bhāsasī’’ti.",
  "atk-s0512a1:233_3": "Vatvā okāsadānatthaṁ –",
  "atk-s0512a1:234_0": "‘‘Diṭṭhadhammahitatthāya, samparāyasukhāya ca;",
  "atk-s0512a1:235_0": "Katāvakāso pucchassu, yaṁkiñci abhipatthita’’nti. (dī. ni. 2.318) –",
  "atk-s0512a1:236_0": "Okāsamakāsi.",
  "atk-s0512a1:237_0": "Atha naṁ mahāpuriso samparāyikaṁ eva atthaṁ –",
  "atk-s0512a1:238_0": "‘‘Pucchāmi brahmānaṁ sanaṅkumāraṁ, kaṅkhī akaṅkhiṁ paravediyesu;",
  "atk-s0512a1:239_0": "Katthaṭṭhito kimhi ca sikkhamāno, pappoti macco amataṁ brahmaloka’’nti. (dī. ni. 2.319) –",
  "atk-s0512a1:240_0": "Pucchi.",
  "atk-s0512a1:241_0": "Tassa brahmā byākaronto –",
  "atk-s0512a1:242_0": "‘‘Hitvā mamattaṁ manujesu brahme, ekodibhūto karuṇedhimutto;",
  "atk-s0512a1:243_0": "Nirāmagandho virato methunasmā, etthaṭṭhito ettha ca sikkhamāno;",
  "atk-s0512a1:244_0": "Pappoti macco amataṁ brahmaloka’’nti. (dī. ni. 2.319) –",
  "atk-s0512a1:245_0": "Brahmalokagāmimaggaṁ kathesi.",
  "atk-s0512a1:246_0": "Tattha maṁ ve kumāraṁ jānantīti ve ekaṁsena maṁ ‘‘kumāro’’ti jānanti.",
  "atk-s0512a1:246_1": "Brahmaloketi seṭṭhaloke.",
  "atk-s0512a1:246_2": "Sanantananti ciratanaṁ porāṇaṁ. Evaṁ, govinda, jānāhīti, govinda,",
  "atk-s0512a1:246_3": "evaṁ maṁ dhārehi.",
  "atk-s0512a1:247_0": "Āsananti idaṁ bhoto brahmuno nisīdanatthāya āsanaṁ paññattaṁ.",
  "atk-s0512a1:247_1": "Idaṁ udakaṁ paribhojanīyaṁ pādānaṁ dhovanatthaṁ pānīyaṁ pipāsaharaṇatthāya.",
  "atk-s0512a1:247_2": "Idaṁ pajjaṁ parissamavinodanatthaṁ pādabbhañjanatelaṁ.",
  "atk-s0512a1:247_3": "Idaṁ madhusākaṁ atakkaṁ aloṇikaṁ adhūpanaṁ udakena seditaṁ sākaṁ sandhāya vadati.",
  "atk-s0512a1:247_4": "Tadā hi bodhisattassa taṁ catumāsaṁ brahmacariyaṁ abhisallekhavuttiparamukkaṭṭhaṁ ahosi.",
  "atk-s0512a1:247_5": "Tassime sabbe agghe katvā pucchāma,",
  "atk-s0512a1:247_6": "tayidaṁ agghaṁ kurutu paṭiggaṇhātu no bhavaṁ idaṁ agghanti vuttaṁ hoti.",
  "atk-s0512a1:247_7": "Iti mahāpuriso brahmuno nesaṁ aparibhuñjanaṁ jānantopi vattasīse ṭhatvā attano āciṇṇaṁ atithipūjanaṁ dassento evamāha.",
  "atk-s0512a1:247_8": "Brahmāpissa adhippāyaṁ jānanto ‘‘paṭiggaṇhāma te agghaṁ, yaṁ tvaṁ, govinda,",
  "atk-s0512a1:247_9": "bhāsasī’’ti āha.",
  "atk-s0512a1:248_0": "Tattha tassa te āsane mayaṁ nisinnā nāma homa,",
  "atk-s0512a1:248_1": "pādodakena pādā dhotā nāma hontu,",
  "atk-s0512a1:248_2": "pānīyaṁ pītā nāma homa,",
  "atk-s0512a1:248_3": "pādabbhañjanena pādā makkhitā nāma hontu,",
  "atk-s0512a1:248_4": "udakasākampi paribhuttaṁ nāma hotūti attho.",
  "atk-s0512a1:249_0": "Kaṅkhī akaṅkhiṁ paravediyesūti ahaṁ savicikiccho parena sayaṁ abhisaṅkhatattā parassa pākaṭesu paravediyesu pañhesu nibbicikicchaṁ.",
  "atk-s0512a1:250_0": "Hitvā mamattanti ‘‘idaṁ mama,",
  "atk-s0512a1:250_1": "idaṁ mamā’’ti pavattanakaṁ upakaraṇataṇhaṁ cajitvā.",
  "atk-s0512a1:250_2": "Manujesūti sattesu.",
  "atk-s0512a1:250_3": "Brahmeti bodhisattaṁ ālapati.",
  "atk-s0512a1:250_4": "Ekodibhūtoti eko udeti pavattatīti ekodibhūto ekībhūto,",
  "atk-s0512a1:250_5": "ekena kāyavivekaṁ dasseti.",
  "atk-s0512a1:250_6": "Atha vā eko udetīti ekodi, samādhi.",
  "atk-s0512a1:250_7": "Taṁ bhūto pattoti ekodibhūto,",
  "atk-s0512a1:250_8": "upacārappanāsamādhīhi samāhitoti attho.",
  "atk-s0512a1:250_9": "Etaṁ ekodibhāvaṁ karuṇābrahmavihāravasena dassento ‘‘karuṇedhimutto’’ti āha.",
  "atk-s0512a1:250_10": "Karuṇajjhāne adhimutto,",
  "atk-s0512a1:250_11": "taṁ jhānaṁ nibbattetvāti attho.",
  "atk-s0512a1:250_12": "Nirāmagandhoti kilesasaṅkhātavissagandharahito.",
  "atk-s0512a1:250_13": "Etthaṭṭhitoti etesu dhammesu ṭhito,",
  "atk-s0512a1:250_14": "ete dhamme sampādetvā.",
  "atk-s0512a1:250_15": "Ettha ca sikkhamānoti etesu dhammesu sikkhamāno ,",
  "atk-s0512a1:250_16": "etaṁ brahmavihārabhāvanaṁ bhāventoti attho.",
  "atk-s0512a1:250_17": "Ayamettha saṅkhepo,",
  "atk-s0512a1:250_18": "vitthāro pana pāḷiyaṁ (dī. ni.",
  "atk-s0512a1:250_19": "2.293 ādayo) āgatoyevāti.",
  "atk-s0512a1:251_0": "Atha mahāpuriso tassa brahmuno vacanaṁ sutvā āmagandhe jigucchanto ‘‘idānevāhaṁ pabbajissāmī’’ti āha.",
  "atk-s0512a1:251_1": "Brahmāpi ‘‘sādhu,",
  "atk-s0512a1:251_2": "mahāpurisa,",
  "atk-s0512a1:251_3": "pabbajassu.",
  "atk-s0512a1:251_4": "Evaṁ sati mayhampi tava santike āgamanaṁ svāgamanameva bhavissati, tvaṁ, tāta,",
  "atk-s0512a1:251_5": "sakalajambudīpe aggapuriso paṭhamavaye ṭhito,",
  "atk-s0512a1:251_6": "evaṁ mahantaṁ nāma sampattiṁ issariyañca pahāya pabbajanaṁ nāma gandhahatthino ayobandhanaṁ chinditvā vanagamanaṁ viya atiuḷāraṁ,",
  "atk-s0512a1:251_7": "buddhatanti nāmesā’’ti mahābodhisattassa daḷhīkammaṁ katvā brahmalokameva gato.",
  "atk-s0512a1:251_8": "Mahāsattopi ‘‘mama ito nikkhamitvā pabbajanaṁ nāma na yuttaṁ,",
  "atk-s0512a1:251_9": "ahaṁ rājakulānaṁ atthaṁ anusāsāmi,",
  "atk-s0512a1:251_10": "tasmā tesaṁ ārocetvā sace tepi pabbajanti sundarameva,",
  "atk-s0512a1:251_11": "no ce purohitaṭṭhānaṁ niyyātetvā pabbajissāmī’’ti cintetvā reṇussa tāva rañño ārocetvā tena bhiyyosomattāya",
  "atk-s0512a1:251_12": "kāmehi nimantiyamāno attano saṁvegahetuṁ ekantena pabbajitukāmatañcassa nivedetvā tena ‘‘yadi evaṁ ahampi",
  "atk-s0512a1:251_13": "pabbajissāmī’’ti vutte ‘‘sādhū’’ti sampaṭicchitvā eteneva nayena sattabhūādayo cha khattiye,",
  "atk-s0512a1:251_14": "satta ca brāhmaṇamahāsāle,",
  "atk-s0512a1:251_15": "satta ca nhātakasatāni,",
  "atk-s0512a1:251_16": "attano bhariyāyo ca āpucchitvā sattāhamattameva tesaṁ cittānurakkhaṇatthaṁ ṭhatvā mahābhinikkhamanasadisaṁ nikkhamitvā pabbaji.",
  "atk-s0512a1:252_0": "Tassa te sattarājāno ādiṁ katvā sabbeva anupabbajiṁsu.",
  "atk-s0512a1:252_1": "Sā ahosi mahatī parisā.",
  "atk-s0512a1:252_2": "Anekayojanavitthārāya parisāya parivuto mahāpuriso dhammaṁ desento gāmanigamajanapadarājadhānīsu cārikaṁ carati,",
  "atk-s0512a1:252_3": "mahājanaṁ puññe patiṭṭhāpeti.",
  "atk-s0512a1:252_4": "Gatagataṭṭhāne buddhakolāhalaṁ viya hoti.",
  "atk-s0512a1:252_5": "Manussā ‘‘govindapaṇḍito kira āgacchatī’’ti sutvā puretarameva maṇḍapaṁ kāretvā taṁ alaṅkārāpetvā paccuggantvā",
  "atk-s0512a1:252_6": "maṇḍapaṁ pavesetvā nānaggarasabhojanena patimānenti.",
  "atk-s0512a1:252_7": "Mahālābhasakkāro mahogho viya ajjhottharanto uppajji.",
  "atk-s0512a1:252_8": "Mahāpuriso mahājanaṁ puññe patiṭṭhāpesi sīlasampadāya indriyasaṁvare bhojane mattaññutāya jāgariyānuyoge",
  "atk-s0512a1:252_9": "kasiṇaparikamme jhānesu abhiññāsu aṭṭhasamāpattīsu brahmavihāresūti.",
  "atk-s0512a1:252_10": "Buddhuppādakālo viya ahosi.",
  "atk-s0512a1:253_0": "Bodhisatto yāvatāyukaṁ pāramiyo pūrento samāpattisukhena vītināmetvā āyupariyosāne brahmaloke nibbatti.",
  "atk-s0512a1:253_1": "Tassa taṁ brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāva devamanussehi suppakāsitaṁ ciraṁ dīghamaddhānaṁ pavattittha.",
  "atk-s0512a1:253_2": "Tassa ye sāsanaṁ sabbena sabbaṁ ājāniṁsu,",
  "atk-s0512a1:253_3": "te kāyassa bhedā paraṁ maraṇā sugatiṁ brahmalokaṁ upapajjiṁsu.",
  "atk-s0512a1:253_4": "Ye na ājāniṁsu,",
  "atk-s0512a1:253_5": "te appekacce paranimmitavasavattīnaṁ devānaṁ sahabyataṁ upapajjiṁsu.",
  "atk-s0512a1:253_6": "Appekacce nimmānaratīnaṁ…pe…",
  "atk-s0512a1:253_7": "tusitānaṁ yāmānaṁ tāvatiṁsānaṁ cātumahārājikānaṁ devānaṁ sahabyataṁ upapajjiṁsu.",
  "atk-s0512a1:253_8": "Ye sabbanihīnā,",
  "atk-s0512a1:253_9": "te gandhabbakāyaṁ paripūresuṁ.",
  "atk-s0512a1:253_10": "Iti mahājano yebhuyyena brahmalokūpago saggūpago ca ahosi.",
  "atk-s0512a1:253_11": "Tasmā devabrahmalokā paripūriṁsu.",
  "atk-s0512a1:253_12": "Cattāro apāyā suññā viya ahesuṁ.",
  "atk-s0512a1:254_0": "Idhāpi akittijātake (jā.",
  "atk-s0512a1:254_1": "1.13.83 ādayo) viya bodhisambhāraniddhāraṇā veditabbā –",
  "atk-s0512a1:254_2": "tadā satta rājāno mahātherā ahesuṁ,",
  "atk-s0512a1:254_3": "sesaparisā buddhaparisā,",
  "atk-s0512a1:254_4": "mahāgovindo lokanātho.",
  "atk-s0512a1:254_5": "Tathā reṇuādīnaṁ sattannaṁ rājūnaṁ aññamaññāvirodhena yathā sakarajje patiṭṭhāpanaṁ,",
  "atk-s0512a1:254_6": "tathā mahati sattavidhe rajje tesaṁ atthadhammānusāsane appamādo,",
  "atk-s0512a1:254_7": "‘‘brahmunāpi sākacchaṁ samāpajjatī’’ti pavattasambhāvanaṁ yathābhūtaṁ kātuṁ cattāro māse paramukkaṁsagato brahmacariyavāso.",
  "atk-s0512a1:254_8": "Tena brahmuno attani samāpajjanaṁ,",
  "atk-s0512a1:254_9": "brahmuno ovāde ṭhatvā sattahi rājūhi sakalena ca lokena upanītaṁ lābhasakkāraṁ kheḷapiṇḍaṁ viya chaḍḍetvā",
  "atk-s0512a1:254_10": "aparimāṇāya khattiyabrāhmaṇādiparisāya anupabbajjānimittāya pabbajjāya anuṭṭhānaṁ,",
  "atk-s0512a1:254_11": "buddhānaṁ sāsanassa viya attano sāsanassa cirakālānuppabandhoti evamādayo guṇānubhāvā vibhāvetabbāti.",
  "atk-s0512a1:255_0": "Mahāgovindacariyāvaṇṇanā niṭṭhitā.",
  "atk-s0512a1:256_0": "6. Nimirājacariyāvaṇṇanā",
  "atk-s0512a1:257_0": "40.",
  "atk-s0512a1:257_1": "Chaṭṭhe mithilāyaṁ puruttameti mithilānāmake videhānaṁ uttamanagare.",
  "atk-s0512a1:257_2": "Nimi nāma mahārājāti nemiṁ ghaṭento viya uppanno ‘‘nimī’’ti laddhanāmo,",
  "atk-s0512a1:257_3": "mahantehi dānasīlādiguṇavisesehi mahatā ca rājānubhāvena samannāgatattā mahanto rājāti mahārājā.",
  "atk-s0512a1:257_4": "Paṇḍito kusalatthikoti attano ca paresañca puññatthiko.",
  "atk-s0512a1:258_0": "Atīte kira videharaṭṭhe mithilānagare amhākaṁ bodhisatto maghadevo nāma rājā ahosi.",
  "atk-s0512a1:258_1": "So caturāsīti vassasahassāni kumārakīḷaṁ kīḷitvā caturāsīti vassahassāni uparajjaṁ kāretvā caturāsīti",
  "atk-s0512a1:258_2": "vassasahassāni rajjaṁ kārento ‘‘yadā me sirasmiṁ palitāni passeyyāsi,",
  "atk-s0512a1:258_3": "tadā me āroceyyāsī’’ti kappakassa vatvā aparabhāge tena palitāni disvā ārocite suvaṇṇasaṇḍāsena uddharāpetvā",
  "atk-s0512a1:258_4": "hatthe patiṭṭhāpetvā palitaṁ oloketvā ‘‘pātubhūto kho mayhaṁ devadūto’’ti saṁvegajāto ‘‘idāni mayā pabbajituṁ",
  "atk-s0512a1:258_5": "vaṭṭatī’’ti cintetvā satasahassuṭṭhānakaṁ gāmavaraṁ kappakassa datvā jeṭṭhakumāraṁ pakkosāpetvā tassa –",
  "atk-s0512a1:259_0": "‘‘Uttamaṅgaruhā mayhaṁ, ime jātā vayoharā;",
  "atk-s0512a1:260_0": "Pātubhūtā devadūtā, pabbajjāsamayo mamā’’ti. (jā. 1.1.9) –",
  "atk-s0512a1:261_0": "Vatvā sādhukaṁ rajje samanusāsitvā yadipi attano aññānipi caturāsīti vassasahassāni āyu atthi,",
  "atk-s0512a1:261_1": "evaṁ santepi maccuno santike ṭhitaṁ viya attānaṁ maññamāno saṁviggahadayo pabbajjaṁ roceti.",
  "atk-s0512a1:261_2": "Tena vuttaṁ –",
  "atk-s0512a1:262_0": "‘‘Sirasmiṁ palitaṁ disvā, maghadevo disampati;",
  "atk-s0512a1:263_0": "Saṁvegaṁ alabhī dhīro, pabbajjaṁ samarocayī’’ti. (ma. ni. aṭṭha. 2.309);",
  "atk-s0512a1:264_0": "So puttaṁ ‘‘imināva nīhārena vatteyyāsi yathā mayā paṭipannaṁ,",
  "atk-s0512a1:264_1": "mā kho tvaṁ antimapuriso ahosī’’ti ovaditvā nagarā nikkhamma bhikkhupabbajjaṁ pabbajitvā caturāsīti vassasahassāni",
  "atk-s0512a1:264_2": "jhānasamāpattīhi vītināmetvā āyupariyosāne brahmalokaparāyano ahosi.",
  "atk-s0512a1:264_3": "Puttopissa bahūni vassasahassāni dhammena rajjaṁ kāretvā teneva upāyena pabbajitvā brahmalokaparāyano ahosi.",
  "atk-s0512a1:264_4": "Tathā tassa putto,",
  "atk-s0512a1:264_5": "tathā tassa puttoti evaṁ dvīhi ūnāni caturāsīti khattiyasahassāni sīse palitaṁ disvāva pabbajitāni.",
  "atk-s0512a1:264_6": "Atha bodhisatto brahmaloke ṭhitova ‘‘pavattati nu kho mayā manussaloke kataṁ kalyāṇaṁ na pavattatī’’ti āvajjento addasa ‘‘ettakaṁ addhānaṁ pavattaṁ,",
  "atk-s0512a1:264_7": "idāni nappavattissatī’’ti.",
  "atk-s0512a1:264_8": "So ‘‘na kho panāhaṁ mayhaṁ paveṇiyā ucchijjituṁ dassāmī’’ti attano vaṁse jātarañño eva aggamahesiyā kucchimhi",
  "atk-s0512a1:264_9": "paṭisandhiṁ gaṇhitvā attano vaṁsassa nemiṁ ghaṭento viya nibbatto.",
  "atk-s0512a1:264_10": "Tena vuttaṁ ‘‘nemiṁ ghaṭento viya uppannoti nimīti laddhanāmo’’ti.",
  "atk-s0512a1:265_0": "Tassa hi nāmaggahaṇadivase pitarā ānītā lakkhaṇapāṭhakā.",
  "atk-s0512a1:265_1": "Lakkhaṇāni oloketvā ‘‘mahārāja,",
  "atk-s0512a1:265_2": "ayaṁ kumāro tumhākaṁ vaṁsaṁ paggaṇhāti,",
  "atk-s0512a1:265_3": "pitupitāmahehipi mahānubhāvo mahāpuñño’’ti byākariṁsu.",
  "atk-s0512a1:265_4": "Taṁ sutvā rājā yathāvuttenatthena ‘‘nimī’’tissa nāmaṁ akāsi,",
  "atk-s0512a1:265_5": "so daharakālato paṭṭhāya sīle uposathakamme ca yuttappayutto ahosi.",
  "atk-s0512a1:265_6": "Athassa pitā purimanayeneva palitaṁ disvā kappakassa gāmavaraṁ datvā puttaṁ rajje samanusāsitvā nagarā",
  "atk-s0512a1:265_7": "nikkhamma pabbajitvā jhānāni nibbattetvā brahmalokaparāyano ahosi.",
  "atk-s0512a1:266_0": "Nimirājā pana dānajjhāsayatāya catūsu nagaradvāresu nagaramajjhe cāti pañca dānasālāyo kāretvā mahādānaṁ pavattesi.",
  "atk-s0512a1:266_1": "Ekekāya dānasālāya satasahassaṁ satasahassaṁ katvā devasikaṁ pañcasatasahassāni pariccaji,",
  "atk-s0512a1:266_2": "pañca sīlāni rakkhi,",
  "atk-s0512a1:266_3": "pakkhadivasesu uposathakammaṁ samādiyi ,",
  "atk-s0512a1:266_4": "mahājanampi dānādīsu puññesu samādapesi,",
  "atk-s0512a1:266_5": "saggamaggaṁ ācikkhi,",
  "atk-s0512a1:266_6": "nirayabhayena tajjesi,",
  "atk-s0512a1:266_7": "pāpato nivāresi.",
  "atk-s0512a1:266_8": "Tassa ovāde ṭhatvā mahājano dānādīni puññāni katvā tato cuto devaloke nibbatti,",
  "atk-s0512a1:266_9": "devaloko paripūri,",
  "atk-s0512a1:266_10": "nirayo tuccho viya ahosi.",
  "atk-s0512a1:266_11": "Tadā pana attano dānajjhāsayassa uḷārabhāvaṁ savisesaṁ dānapāramiyā pūritabhāvañca pavedento satthā –",
  "atk-s0512a1:267_0": "41.",
  "atk-s0512a1:268_0": " ‘‘Tadāhaṁ māpayitvāna, catussālaṁ catummukhaṁ;",
  "atk-s0512a1:269_0": "Tattha dānaṁ pavattesiṁ, migapakkhinarādina’’nti. – ādimāha;",
  "atk-s0512a1:270_0": "Tattha tadāti tasmiṁ nimirājakāle.",
  "atk-s0512a1:270_1": "Māpayitvānāti kārāpetvā.",
  "atk-s0512a1:270_2": "Catussālanti catūsu disāsu sambandhasālaṁ.",
  "atk-s0512a1:270_3": "Catummukhanti catūsu disāsu catūhi dvārehi yuttaṁ.",
  "atk-s0512a1:270_4": "Dānasālāya hi mahantabhāvato deyyadhammassa yācakajanassa ca bahubhāvato na sakkā ekeneva dvārena dānadhammaṁ",
  "atk-s0512a1:270_5": "pariyantaṁ kātuṁ deyyadhammañca pariyosāpetunti sālāya catūsu disāsu cattāri mahādvārāni kārāpesi.",
  "atk-s0512a1:270_6": "Tattha dvārato paṭṭhāya yāva koṇā deyyadhammo rāsikato tiṭṭhati.",
  "atk-s0512a1:270_7": "Aruṇuggaṁ ādiṁ katvā yāva pakatiyā saṁvesanakālo,",
  "atk-s0512a1:270_8": "tāva dānaṁ pavatteti.",
  "atk-s0512a1:270_9": "Itarasmimpi kāle anekasatā padīpā jhāyanti.",
  "atk-s0512a1:270_10": "Yadā yadā atthikā āgacchanti,",
  "atk-s0512a1:270_11": "tadā tadā dīyateva.",
  "atk-s0512a1:270_12": "Tañca dānaṁ na kapaṇaddhikavanibbakayācakānaññeva ,",
  "atk-s0512a1:270_13": "atha kho aḍḍhānaṁ mahābhogānampi upakappanavasena mahāsudassanadānasadisaṁ uḷāratarapaṇītatarānaṁ deyyadhammānaṁ",
  "atk-s0512a1:270_14": "pariccajanato sabbepi sakalajambudīpavāsino manussā paṭiggahesuñceva paribhuñjiṁsu ca.",
  "atk-s0512a1:270_15": "Sakalajambudīpañhi unnaṅgalaṁ katvā mahāpuriso tadā mahādānaṁ pavattesi.",
  "atk-s0512a1:270_16": "Yathā ca manussānaṁ,",
  "atk-s0512a1:270_17": "evaṁ migapakkhike ādiṁ katvā tiracchānagatānampi dānasālāya bahi ekamante tesaṁ upakappanavasena dānaṁ pavattesi.",
  "atk-s0512a1:270_18": "Tena vuttaṁ –",
  "atk-s0512a1:270_19": "‘‘tattha dānaṁ pavattesiṁ,",
  "atk-s0512a1:270_20": "migapakkhinarādina’’nti.",
  "atk-s0512a1:270_21": "Na kevalañca tiracchānānameva,",
  "atk-s0512a1:270_22": "petānampi divase divase pattiṁ dāpesi.",
  "atk-s0512a1:270_23": "Yathā ca ekissā dānasālāya,",
  "atk-s0512a1:270_24": "evaṁ pañcasupi dānasālāsu dānaṁ pavattittha.",
  "atk-s0512a1:270_25": "Pāḷiyaṁ pana ‘‘tadāhaṁ māpayitvāna,",
  "atk-s0512a1:270_26": "catussālaṁ catummukha’’nti ekaṁ viya vuttaṁ,",
  "atk-s0512a1:270_27": "taṁ nagaramajjhe dānasālaṁ sandhāya vuttaṁ.",
  "atk-s0512a1:271_0": "42.",
  "atk-s0512a1:271_1": "Idāni tattha deyyadhammaṁ ekadesena dassento ‘‘acchādanañca sayanaṁ,",
  "atk-s0512a1:271_2": "annaṁ pānañca bhojana’’nti āha.",
  "atk-s0512a1:272_0": "Tattha acchādananti khomasukhumādinānāvidhanivāsanapārupanaṁ.",
  "atk-s0512a1:272_1": "Sayananti mañcapallaṅkādiñceva gonakacittakādiñca anekavidhaṁ sayitabbakaṁ,",
  "atk-s0512a1:272_2": "āsanampi cettha sayanaggahaṇeneva gahitanti daṭṭhabbaṁ.",
  "atk-s0512a1:272_3": "Annaṁ pānañca bhojananti tesaṁ tesaṁ sattānaṁ yathābhirucitaṁ nānaggarasaṁ annañceva pānañca avasiṭṭhaṁ nānāvidhabhojanavikatiñca.",
  "atk-s0512a1:272_4": "Abbocchinnaṁ karitvānāti ārambhato paṭṭhāya yāva āyupariyosānā ahorattaṁ avicchinnaṁ katvā.",
  "atk-s0512a1:273_0": "43-4.",
  "atk-s0512a1:273_1": "Idāni tassa dānassa sammāsambodhiṁ ārabbha dānapāramibhāvena pavattitabhāvaṁ dassento yathā tadā attano ajjhāsayo pavatto,",
  "atk-s0512a1:273_2": "taṁ upamāya dassetuṁ ‘‘yathāpi sevako’’tiādimāha.",
  "atk-s0512a1:273_3": "Tassattho –",
  "atk-s0512a1:273_4": "yathā nāma sevakapuriso attano sāmikaṁ kālānukālaṁ sevanavasena upagato laddhabbadhanahetu kāyena vācāya",
  "atk-s0512a1:273_5": "manasā sabbathāpi kāyavacīmanokammehi yathā so ārādhito hoti,",
  "atk-s0512a1:273_6": "evaṁ ārādhanīyaṁ ārādhanameva esati gavesati,",
  "atk-s0512a1:273_7": "tathā ahampi bodhisattabhūto sadevakassa lokassa sāmibhūtaṁ anuttaraṁ buddhabhāvaṁ sevetukāmo tassa ārādhanatthaṁ",
  "atk-s0512a1:273_8": "sabbabhave sabbasmiṁ nibbattanibbattabhave dānapāramiparipūraṇavasena dānena sabbasatte santappetvā bodhisaṅkhātato",
  "atk-s0512a1:273_9": "ariyamaggañāṇato jātattā ‘‘bodhija’’nti laddhanāmaṁ sabbaññutaññāṇaṁ parato sabbathā nānūpāyehi esissāmi",
  "atk-s0512a1:273_10": "gavesissāmi,",
  "atk-s0512a1:273_11": "taṁ uttamaṁ bodhiṁ sammāsambodhiṁ jīvitapariccāgādiṁ yaṁkiñci katvā icchāmi abhipatthemīti.",
  "atk-s0512a1:274_0": "Evamidha dānajjhāsayassa uḷārabhāvaṁ dassetuṁ dānapāramivaseneva desanā katā.",
  "atk-s0512a1:274_1": "Jātakadesanāyaṁ panassa sīlapāramiādīnampi paripūraṇaṁ vibhāvitameva,",
  "atk-s0512a1:274_2": "tathā hissa heṭṭhā vuttanayeneva sīlādiguṇehi attānaṁ alaṅkaritvā mahājanaṁ tattha patiṭṭhapentassa ovāde",
  "atk-s0512a1:274_3": "ṭhatvā nibbattadevatā sudhammāyaṁ devasabhāyaṁ sannipatitā ‘‘aho amhākaṁ nimirājānaṁ nissāya mayaṁ imaṁ",
  "atk-s0512a1:274_4": "sampattiṁ pattā,",
  "atk-s0512a1:274_5": "evarūpāpi nāma anuppanne buddhe mahājanassa buddhakiccaṁ sādhayamānā acchariyamanussā loke uppajjantī’’ti mahāpurisassa guṇe vaṇṇentā abhitthaviṁsu.",
  "atk-s0512a1:274_6": "Tena vuttaṁ –",
  "atk-s0512a1:275_0": "‘‘Accheraṁ vata lokasmiṁ, uppajjanti vicakkhaṇā;",
  "atk-s0512a1:276_0": "Yadā ahu nimirājā, paṇḍito kusalatthiko’’ti. (jā. 2.22.421) –",
  "atk-s0512a1:277_0": "Ādi.",
  "atk-s0512a1:278_0": "Taṁ sutvā sakkaṁ devānamindaṁ ādiṁ katvā sabbe devā bodhisattaṁ daṭṭhukāmā ahesuṁ.",
  "atk-s0512a1:278_1": "Athekadivasaṁ mahāpurisassa uposathikassa uparipāsādavaragatassa pacchimayāme pallaṅkaṁ ābhujitvā nisinnassa",
  "atk-s0512a1:278_2": "evaṁ cetaso parivitakko udapādi ‘‘dānaṁ nu kho varaṁ,",
  "atk-s0512a1:278_3": "udāhu brahmacariya’’nti.",
  "atk-s0512a1:278_4": "So taṁ attano kaṅkhaṁ chindituṁ nāsakkhi.",
  "atk-s0512a1:278_5": "Tasmiṁ khaṇe sakkassa bhavanaṁ uṇhākāraṁ dassesi.",
  "atk-s0512a1:278_6": "Sakko taṁ kāraṇaṁ āvajjento bodhisattaṁ tathā vitakkentaṁ disvā ‘‘handassa vitakkaṁ chindissāmī’’ti āgantvā",
  "atk-s0512a1:278_7": "purato ṭhito tena ‘‘kosi tva’’nti puṭṭho attano devarājabhāvaṁ ārocetvā ‘‘kiṁ, mahārāja,",
  "atk-s0512a1:278_8": "cintesī’’ti vutte tamatthaṁ ārocesi.",
  "atk-s0512a1:278_9": "Sakko brahmacariyameva uttamaṁ katvā dassento –",
  "atk-s0512a1:279_0": "‘‘Hīnena brahmacariyena, khattiye upapajjati;",
  "atk-s0512a1:280_0": "Majjhimena ca devattaṁ, uttamena visujjhati.",
  "atk-s0512a1:281_0": "‘‘Na hete sulabhā kāyā, yācayogena kenaci;",
  "atk-s0512a1:282_0": "Ye kāye upapajjanti, anagārā tapassino’’ti. (jā. 2.22.429-430) –",
  "atk-s0512a1:283_0": "Āha.",
  "atk-s0512a1:284_0": "Tattha puthutitthāyatanesu methunaviratimattaṁ hīnaṁ brahmacariyaṁ nāma,",
  "atk-s0512a1:284_1": "tena khattiyakule upapajjati.",
  "atk-s0512a1:284_2": "Jhānassa upacāramattaṁ majjhimaṁ nāma,",
  "atk-s0512a1:284_3": "tena devattaṁ upapajjati.",
  "atk-s0512a1:284_4": "Aṭṭhasamāpattinibbattanaṁ pana uttamaṁ nāma,",
  "atk-s0512a1:284_5": "tena brahmaloke nibbattati.",
  "atk-s0512a1:284_6": "Tañhi bāhirakā ‘‘nibbāna’’nti kathenti.",
  "atk-s0512a1:284_7": "Tenāha ‘‘visujjhatī’’ti.",
  "atk-s0512a1:284_8": "Sāsane pana parisuddhasīlassa bhikkhuno aññataraṁ devanikāyaṁ patthentassa brahmacariyacetanā hīnatāya hīnaṁ nāma,",
  "atk-s0512a1:284_9": "tena yathāpatthite devaloke nibbattati.",
  "atk-s0512a1:284_10": "Parisuddhasīlassa aṭṭhasamāpattinibbattanaṁ majjhimaṁ nāma,",
  "atk-s0512a1:284_11": "tena brahmaloke nibbattati.",
  "atk-s0512a1:284_12": "Parisuddhasīlassa pana vipassanaṁ vaḍḍhetvā arahattappatti uttamaṁ nāma,",
  "atk-s0512a1:284_13": "tena visujjhatīti.",
  "atk-s0512a1:284_14": "Iti sakko ‘‘mahārāja,",
  "atk-s0512a1:284_15": "dānato brahmacariyavāsova sataguṇena sahassaguṇena satasahassaguṇena mahapphalo’’ti vaṇṇesi.",
  "atk-s0512a1:284_16": "Kāyāti brahmagaṇā.",
  "atk-s0512a1:284_17": "Yācayogenāti yācanayuttena.",
  "atk-s0512a1:284_18": "‘‘Yājayogenā’’tipi pāḷi,",
  "atk-s0512a1:284_19": "yajanayuttena,",
  "atk-s0512a1:284_20": "dānayuttenāti attho.",
  "atk-s0512a1:284_21": "Tapassinoti tapanissitakā.",
  "atk-s0512a1:284_22": "Imāyapi gāthāya brahmacariyavāsasseva mahānubhāvataṁ dīpeti.",
  "atk-s0512a1:284_23": "Evañca pana vatvā ‘‘kiñcāpi, mahārāja,",
  "atk-s0512a1:284_24": "dānato brahmacariyameva mahapphalaṁ,",
  "atk-s0512a1:284_25": "dvepi panete mahāpurisakattabbāva .",
  "atk-s0512a1:284_26": "Dvīsupi appamatto hutvā dānañca dehi sīlañca rakkhāhī’’ti vatvā taṁ ovaditvā sakaṭṭhānameva gato.",
  "atk-s0512a1:285_0": "Atha naṁ devagaṇo ‘‘mahārāja,",
  "atk-s0512a1:285_1": "kuhiṁ gatatthā’’ti āha.",
  "atk-s0512a1:285_2": "Sakko ‘‘mithilāyaṁ nimirañño kaṅkha chinditu’’nti tamatthaṁ pakāsetvā bodhisattassa guṇe vitthārato vaṇṇesi.",
  "atk-s0512a1:285_3": "Taṁ sutvā devā ‘‘mahārāja,",
  "atk-s0512a1:285_4": "mayhaṁ nimirājānaṁ daṭṭhukāmamhā,",
  "atk-s0512a1:285_5": "sādhu naṁ pakkosāpehī’’ti vadiṁsu.",
  "atk-s0512a1:285_6": "Sakko ‘‘sādhū’’ti sampaṭicchitvā mātaliṁ āmantesi –",
  "atk-s0512a1:285_7": "‘‘gaccha nimirājānaṁ vejayantaṁ āropetvā ānehī’’ti .",
  "atk-s0512a1:285_8": "So ‘‘sādhū’’ti sampaṭicchitvā rathena gantvā tattha mahāsattaṁ āropetvā tena yācito yathākammaṁ pāpakammīnaṁ",
  "atk-s0512a1:285_9": "puññakammīnañca ṭhānāni ācikkhanto anukkamena devalokaṁ nesi .",
  "atk-s0512a1:285_10": "Devāpi kho ‘‘nimirājā āgato’’ti sutvā dibbagandhavāsapupphahatthā yāva cittakūṭadvārakoṭṭhakā paccuggantvā",
  "atk-s0512a1:285_11": "mahāsattaṁ dibbagandhādīhi pūjentā sudhammaṁ devasabhaṁ ānayiṁsu.",
  "atk-s0512a1:285_12": "Rājā rathā otaritvā devasabhaṁ pavisitvā sakkena saddhiṁ ekāsane nisīditvā tena dibbehi kāmehi nimantiyamāno ‘‘alaṁ, mahārāja,",
  "atk-s0512a1:285_13": "mayhaṁ imehi yācitakūpamehi kāmehī’’ti paṭikkhipitvā anekapariyāyena dhammaṁ desetvā manussagaṇanāya sattāhameva ṭhatvā ‘‘gacchāmahaṁ manussalokaṁ,",
  "atk-s0512a1:285_14": "tattha dānādīni puññāni karissāmī’’ti āha.",
  "atk-s0512a1:285_15": "Sakko ‘‘nimirājānaṁ mithilaṁ nehī’’ti mātaliṁ āṇāpesi.",
  "atk-s0512a1:285_16": "So taṁ vejayantarathaṁ āropetvā pācīnadisābhāgena mithilaṁ pāpuṇi.",
  "atk-s0512a1:285_17": "Mahājano dibbarathaṁ disvā rañño paccuggamanaṁ akāsi.",
  "atk-s0512a1:285_18": "Mātali sīhapañjare mahāsattaṁ otāretvā āpucchitvā sakaṭṭhānameva gato.",
  "atk-s0512a1:285_19": "Mahājanopi rājānaṁ parivāretvā ‘‘kīdiso, deva,",
  "atk-s0512a1:285_20": "devaloko’’ti pucchi.",
  "atk-s0512a1:285_21": "Rājā devalokasampattiṁ vaṇṇetvā ‘‘tumhepi dānādīni puññāni karotha,",
  "atk-s0512a1:285_22": "evaṁ tasmiṁ devaloke uppajjissathā’’ti dhammaṁ desesi.",
  "atk-s0512a1:285_23": "So aparabhāge pubbe vuttanayena palitaṁ disvā puttassa rajjaṁ paṭicchāpetvā kāme pahāya pabbajitvā cattāro brahmavihāre bhāvetvā brahmalokūpago ahosi.",
  "atk-s0512a1:286_0": "Tadā sakko anuruddho ahosi.",
  "atk-s0512a1:286_1": "Mātali ānando.",
  "atk-s0512a1:286_2": "Caturāsīti rājasahassāni buddhaparisā.",
  "atk-s0512a1:286_3": "Nimirājā lokanātho.",
  "atk-s0512a1:287_0": "Tassa idhāpi heṭṭhā vuttanayeneva bodhisambhārā niddhāretabbā.",
  "atk-s0512a1:287_1": "Tathā brahmalokasampattiṁ pahāya pubbe attanā pavattitaṁ kalyāṇavattaṁ anuppabandhessāmīti mahākaruṇāya manussaloke nibbattanaṁ,",
  "atk-s0512a1:287_2": "uḷāro dānajjhāsayo,",
  "atk-s0512a1:287_3": "tadanurūpā dānādīsu paṭipatti,",
  "atk-s0512a1:287_4": "mahājanassa ca tattha patiṭṭhāpanaṁ,",
  "atk-s0512a1:287_5": "yāva devamanussānaṁ patthaṭayasatā,",
  "atk-s0512a1:287_6": "sakkassa devarājassa upasaṅkamane ativimhayatā,",
  "atk-s0512a1:287_7": "tena dibbasampattiyā nimantiyamānopi taṁ analaṅkaritvā puññasambhāraparibrūhanatthaṁ puna manussavāsūpagamanaṁ,",
  "atk-s0512a1:287_8": "lābhasampattīsu sabbattha alaggabhāvoti evamādayo guṇānubhāvā niddhāretabbāti.",
  "atk-s0512a1:288_0": "Nimirājacariyāvaṇṇanā niṭṭhitā.",
  "atk-s0512a1:289_0": "7. Candakumāracariyāvaṇṇanā",
  "atk-s0512a1:290_0": "45.",
  "atk-s0512a1:290_1": "Sattame ekarājassa atrajoti ekarājassa nāma kāsirañño orasaputto.",
  "atk-s0512a1:290_2": "Nagare pupphavatiyāti pupphavatināmake nagare.",
  "atk-s0512a1:290_3": "Candasavhayoti candasaddena avhātabbo,",
  "atk-s0512a1:290_4": "candanāmoti attho.",
  "atk-s0512a1:291_0": "Atīte kira ayaṁ bārāṇasī pupphavatī nāma ahosi.",
  "atk-s0512a1:291_1": "Tattha vasavattirañño putto ekarājā nāma rajjaṁ kāresi.",
  "atk-s0512a1:291_2": "Bodhisatto tassa gotamiyā nāma aggamahesiyā kucchimhi paṭisandhiṁ aggahesi.",
  "atk-s0512a1:291_3": "‘‘Candakumāro’’tissa nāmamakaṁsu.",
  "atk-s0512a1:291_4": "Tassa padasā gamanakāle aparopi putto uppanno,",
  "atk-s0512a1:291_5": "tassa ‘‘sūriyakumāro’’ti nāmamakaṁsu.",
  "atk-s0512a1:291_6": "Tassa padasā gamanakāle ekā dhītā uppannā,",
  "atk-s0512a1:291_7": "‘‘selā’’tissā nāmamakaṁsu.",
  "atk-s0512a1:291_8": "Vemātikā ca nesaṁ bhaddaseno sūro cāti dve bhātaro ahesuṁ.",
  "atk-s0512a1:291_9": "Bodhisatto anupubbena vuddhippatto sippesu ca vijjāṭṭhānesu ca pāraṁ agamāsi.",
  "atk-s0512a1:291_10": "Tassa rājā anucchavikaṁ candaṁ nāma rājadhītaraṁ ānetvā uparajjaṁ adāsi.",
  "atk-s0512a1:291_11": "Bodhisattassa eko putto uppanno,",
  "atk-s0512a1:291_12": "tassa ‘‘vāsulo’’ti nāmamakaṁsu.",
  "atk-s0512a1:291_13": "Tassa pana rañño khaṇḍahālo nāma purohito,",
  "atk-s0512a1:291_14": "taṁ rājā vinicchaye ṭhapesi.",
  "atk-s0512a1:291_15": "So lañjavittako hutvā lañjaṁ gahetvā assāmike sāmike karoti,",
  "atk-s0512a1:291_16": "sāmike ca assāmike karoti.",
  "atk-s0512a1:291_17": "Athekadivasaṁ aṭṭaparājito eko puriso vinicchayaṭṭhāne upakkosento nikkhamitvā rājūpaṭṭhānaṁ gacchantaṁ",
  "atk-s0512a1:291_18": "bodhisattaṁ disvā tassa pādesu nipatitvā ‘‘sāmi khaṇḍahālo vinicchaye vilopaṁ khādati,",
  "atk-s0512a1:291_19": "ahaṁ tena lañjaṁ gahetvā parājayaṁ pāpito’’ti aṭṭassaramakāsi.",
  "atk-s0512a1:291_20": "Bodhisatto ‘‘mā bhāyī’’ti taṁ assāsetvā vinicchayaṁ netvā sāmikameva sāmikaṁ akāsi.",
  "atk-s0512a1:291_21": "Mahājano mahāsaddena sādhukāramadāsi.",
  "atk-s0512a1:292_0": "Rājā ‘‘bodhisattena kira aṭṭo suvinicchito’’ti sutvā taṁ āmantetvā ‘‘tāta,",
  "atk-s0512a1:292_1": "ito paṭṭhāya tvameva aṭṭakaraṇe vinicchayaṁ vinicchināhī’’ti vinicchayaṁ bodhisattassa adāsi.",
  "atk-s0512a1:292_2": "Khaṇḍahālassa āyo pacchijji.",
  "atk-s0512a1:292_3": "So tato paṭṭhāya bodhisatte āghātaṁ bandhitvā otārāpekkho vicari.",
  "atk-s0512a1:292_4": "So pana rājā mudhappasanno.",
  "atk-s0512a1:292_5": "So ekadivasaṁ supinantena devalokaṁ passitvā tattha gantukāmo hutvā ‘‘purohitaṁ brahmalokagāmimaggaṁ ācikkhā’’ti āha.",
  "atk-s0512a1:292_6": "So ‘‘atidānaṁ dadanto sabbacatukkena yaññaṁ yajassū’’ti vatvā raññā ‘‘kiṁ atidāna’’nti puṭṭho ‘‘attano",
  "atk-s0512a1:292_7": "piyaputtā piyabhariyā piyadhītaro mahāvibhavaseṭṭhino maṅgalahatthiassādayoti ete cattāro cattāro katvā",
  "atk-s0512a1:292_8": "dvipadacatuppade yaññatthāya pariccajitvā tesaṁ galalohitena yajanaṁ atidānaṁ nāmā’’ti saññāpesi.",
  "atk-s0512a1:292_9": "Iti so ‘‘saggamaggaṁ ācikkhissāmī’’ti nirayamaggaṁ ācikkhi.",
  "atk-s0512a1:293_0": "Rājāpi tasmiṁ paṇḍitasaññī hutvā ‘‘tena vuttavidhi saggamaggo’’ti saññāya taṁ paṭipajjitukāmo mahantaṁ",
  "atk-s0512a1:293_1": "yaññāvāṭaṁ kārāpetvā tattha bodhisattādike cattāro rājakumāre ādiṁ katvā khaṇḍahālena vuttaṁ sabbaṁ dvipadacatuppadaṁ",
  "atk-s0512a1:293_2": "yaññapasutaṭṭhāne nethāti āṇāpesi.",
  "atk-s0512a1:293_3": "Sabbañca yaññasambhāraṁ upakkhaṭaṁ ahosi.",
  "atk-s0512a1:293_4": "Taṁ sutvā mahājano mahantaṁ kolāhalaṁ akāsi.",
  "atk-s0512a1:293_5": "Rājā vippaṭisārī hutvā khaṇḍahālena upatthambhito punapi tathā taṁ āṇāpesi.",
  "atk-s0512a1:293_6": "Bodhisatto ‘‘khaṇḍahālena vinicchayaṭṭhānaṁ alabhantena mayi āghātaṁ bandhitvā mameva maraṇaṁ icchantena",
  "atk-s0512a1:293_7": "mahājanassa anayabyasanaṁ uppādita’’nti jānitvā nānāvidhehi upāyehi rājānaṁ tato duggahitaggāhato vivecetuṁ",
  "atk-s0512a1:293_8": "vāyamitvāpi nāsakkhi.",
  "atk-s0512a1:293_9": "Mahājano paridevi,",
  "atk-s0512a1:293_10": "mahantaṁ kāruññamakāsi.",
  "atk-s0512a1:293_11": "Mahājanassa paridevantasseva yaññāvāṭe sabbakammāni niṭṭhāpesi.",
  "atk-s0512a1:293_12": "Rājaputtaṁ netvā gīvāya nāmetvā nisīdāpesuṁ.",
  "atk-s0512a1:293_13": "Khaṇḍahālo suvaṇṇapātiṁ upanāmetvā khaggaṁ ādāya ‘‘tassa gīvaṁ chindissāmī’’ti aṭṭhāsi.",
  "atk-s0512a1:293_14": "Taṁ disvā candā nāma rājaputtassa devī ‘‘aññaṁ me paṭisaraṇaṁ natthi,",
  "atk-s0512a1:293_15": "attano saccabalena sāmikassa sotthiṁ karissāmī’’ti añjaliṁ paggayha parisāya antare vicarantī ‘‘idaṁ ekanteneva pāpakammaṁ,",
  "atk-s0512a1:293_16": "yaṁ khaṇḍahālo saggamaggoti karoti.",
  "atk-s0512a1:293_17": "Iminā mayhaṁ saccavacanena mama sāmikassa sotthi hotu.",
  "atk-s0512a1:294_0": "‘‘Yā devatā idha loke, sabbā tā saraṇaṁ gatā;",
  "atk-s0512a1:295_0": "Anāthaṁ tāyatha mamaṁ, yathāhaṁ patimā siya’’nti. –",
  "atk-s0512a1:296_0": "Saccakiriyamakāsi.",
  "atk-s0512a1:296_1": "Sakko devarājā tassā paridevanasaddaṁ sutvā taṁ pavattiṁ ñatvā jalitaṁ ayokūṭaṁ ādāya āgantvā rājānaṁ tāsetvā sabbe vissajjāpesi.",
  "atk-s0512a1:296_2": "Sakkopi tadā attano dibbarūpaṁ dassetvā sampajjalitaṁ sajotibhūtaṁ vajiraṁ paribbhamanto ‘‘are,",
  "atk-s0512a1:296_3": "pāparāja kāḷakaṇṇi,",
  "atk-s0512a1:296_4": "kadā tayā pāṇātipātena sugatigamanaṁ diṭṭhapubbaṁ,",
  "atk-s0512a1:296_5": "candakumāraṁ sabbañca imaṁ janaṁ bandhanato mocehi,",
  "atk-s0512a1:296_6": "no ce mocessasi,",
  "atk-s0512a1:296_7": "ettheva te imassa ca duṭṭhabrāhmaṇassa sīsaṁ phālessāmī’’ti ākāse aṭṭhāsi.",
  "atk-s0512a1:296_8": "Taṁ acchariyaṁ disvā rājā brāhmaṇo ca sīghaṁ sabbe bandhanā mocesuṁ.",
  "atk-s0512a1:297_0": "Atha mahājano ekakolāhalaṁ katvā sahasā yaññāvāṭaṁ ajjhottharitvā khaṇḍahālassa ekekaṁ leḍḍuppahāraṁ",
  "atk-s0512a1:297_1": "dento tattheva naṁ jīvitakkhayaṁ pāpetvā rājānampi māretuṁ ārabhi.",
  "atk-s0512a1:297_2": "Bodhisatto puretarameva pitaraṁ palissajitvā ṭhito māretuṁ na adāsi.",
  "atk-s0512a1:297_3": "Mahājano ‘‘jīvitaṁ tāvassa pāparañño dema,",
  "atk-s0512a1:297_4": "chattaṁ panassa na dassāma,",
  "atk-s0512a1:297_5": "nagare vāsaṁ vā na dassāma,",
  "atk-s0512a1:297_6": "taṁ caṇḍālaṁ katvā bahinagare vāsāpessāmā’’ti rājavesaṁ hāretvā kāsāvaṁ nivāsāpetvā haliddipilotikāya",
  "atk-s0512a1:297_7": "sīsaṁ veṭhetvā caṇḍālaṁ katvā caṇḍālagāmaṁ pahiṇiṁsu.",
  "atk-s0512a1:297_8": "Ye pana taṁ pasughātayaññaṁ yajiṁsu ceva yajāpesuñca anumodiṁsu ca,",
  "atk-s0512a1:297_9": "sabbe te nirayaparāyanā ahesuṁ.",
  "atk-s0512a1:297_10": "Tenāha bhagavā –",
  "atk-s0512a1:298_0": "‘‘Sabbe patiṭṭhā nirayaṁ, yathā taṁ pāpakaṁ karitvāna;",
  "atk-s0512a1:299_0": "Na hi pāpakammaṁ katvā, labbhā sugatiṁ ito gantu’’nti. (jā. 2.22.1143);",
  "atk-s0512a1:300_0": "Atha sabbāpi rājaparisā nāgarā ceva jānapadā ca samāgantvā bodhisattaṁ rajje abhisiñciṁsu.",
  "atk-s0512a1:300_1": "So dhammena rajjaṁ anusāsanto taṁ attano mahājanassa ca akāraṇeneva uppannaṁ anayabyasanaṁ anussaritvā",
  "atk-s0512a1:300_2": "saṁvegajāto puññakiriyāsu bhiyyosomattāya ussāhajāto mahādānaṁ pavattesi,",
  "atk-s0512a1:300_3": "sīlāni rakkhi,",
  "atk-s0512a1:300_4": "uposathakammaṁ samādiyi.",
  "atk-s0512a1:300_5": "Tena vuttaṁ –",
  "atk-s0512a1:301_0": "46.",
  "atk-s0512a1:302_0": " ‘‘Tadāhaṁ yajanā mutto, nikkhanto yaññavāṭato;",
  "atk-s0512a1:303_0": "Saṁvegaṁ janayitvāna, mahādānaṁ pavattayi’’nti. – ādi;",
  "atk-s0512a1:304_0": "Tattha yajanā muttoti khaṇḍahālena vihitayaññavidhito vuttanayena ghātetabbato mutto.",
  "atk-s0512a1:304_1": "Nikkhanto yaññavāṭatoti abhisekakaraṇatthāya ussāhajātena mahājanena saddhiṁ tato yaññabhūmito niggato.",
  "atk-s0512a1:304_2": "Saṁvegaṁ janayitvānāti evaṁ ‘‘bahuantarāyo lokasannivāso’’ti ativiya saṁvegaṁ uppādetvā.",
  "atk-s0512a1:304_3": "Mahādānaṁ pavattayinti cha dānasālāyo kārāpetvā mahatā dhanapariccāgena vessantaradānasadisaṁ mahādānamadāsiṁ.",
  "atk-s0512a1:304_4": "Etena abhisekakaraṇato paṭṭhāya tassa mahādānassa pavattitabhāvaṁ dasseti.",
  "atk-s0512a1:305_0": "47.Dakkhiṇeyye adatvānāti dakkhiṇārahe puggale deyyadhammaṁ apariccajitvā.",
  "atk-s0512a1:305_1": "Api chappañca rattiyoti appekadā chapi pañcapi rattiyo attano pivanakhādanabhuñjanāni na karomīti dasseti.",
  "atk-s0512a1:306_0": "Tadā kira bodhisatto sakalajambudīpaṁ unnaṅgalaṁ katvā mahāmegho viya abhivassanto mahādānaṁ pavattesi.",
  "atk-s0512a1:306_1": "Tattha kiñcāpi dānasālāsu annapānādiuḷāruḷārapaṇītapaṇītameva yācakānaṁ yathārucitaṁ divase divase dīyati,",
  "atk-s0512a1:306_2": "tathāpi attano sajjitaṁ āhāraṁ rājārahabhojanampi yācakānaṁ adatvā na bhuñjati,",
  "atk-s0512a1:306_3": "taṁ sandhāya vuttaṁ ‘‘nāhaṁ pivāmī’’tiādi.",
  "atk-s0512a1:307_0": "48.",
  "atk-s0512a1:307_1": "Idāni tathā yācakānaṁ dāne kāraṇaṁ dassento upamaṁ tāva āharati ‘‘yathāpi vāṇijo nāmā’’tiādinā.",
  "atk-s0512a1:307_2": "Tassattho –",
  "atk-s0512a1:307_3": "yathā nāma vāṇijo bhaṇḍaṭṭhānaṁ gantvā appena pābhatena bahuṁ bhaṇḍaṁ vikkiṇitvā vipulaṁ bhaṇḍasannicayaṁ",
  "atk-s0512a1:307_4": "katvā desakālaṁ jānanto yatthassa lābho udayo mahā hoti,",
  "atk-s0512a1:307_5": "tattha dese kāle vā taṁ bhaṇḍaṁ harati upaneti vikkiṇāti.",
  "atk-s0512a1:308_0": "49.Sakabhuttāpīti sakabhuttatopi attanā paribhuttatopi.",
  "atk-s0512a1:308_1": "‘‘Sakaparibhuttāpī’’tipi pāṭho.",
  "atk-s0512a1:308_2": "Pareti parasmiṁ paṭiggāhakapuggale.",
  "atk-s0512a1:308_3": "Satabhāgoti anekasatabhāgo āyatiṁ bhavissati.",
  "atk-s0512a1:308_4": "Idaṁ vuttaṁ hoti –",
  "atk-s0512a1:308_5": "yathā vāṇijena kītabhaṇḍaṁ tattheva avikkiṇitvā tathārūpe dese kāle ca vikkiṇiyamānaṁ bahuṁ udayaṁ vipulaṁ phalaṁ hoti,",
  "atk-s0512a1:308_6": "tatheva attano santakaṁ attanā anupabhuñjitvā parasmiṁ paṭiggāhakapuggale dinnaṁ mahapphalaṁ anekasatabhāgo bhavissati,",
  "atk-s0512a1:308_7": "tasmā attanā abhuñjitvāpi parassa dātabbamevāti.",
  "atk-s0512a1:308_8": "Vuttañhetaṁ bhagavatā –",
  "atk-s0512a1:308_9": "‘‘tiracchānagate dānaṁ datvā sataguṇā dakkhiṇā pāṭikaṅkhitabbā.",
  "atk-s0512a1:308_10": "Puthujjanadussīle dānaṁ datvā sahassaguṇā’’ti (ma. ni.",
  "atk-s0512a1:308_11": "3.379) vitthāro.",
  "atk-s0512a1:308_12": "Aparampi vuttaṁ ‘‘evaṁ ce,",
  "atk-s0512a1:308_13": "bhikkhave,",
  "atk-s0512a1:308_14": "sattā jāneyyuṁ dānasaṁvibhāgassa vipākaṁ,",
  "atk-s0512a1:308_15": "yathāhaṁ jānāmi,",
  "atk-s0512a1:308_16": "na adatvā bhuñjeyyuṁ,",
  "atk-s0512a1:308_17": "na ca nesaṁ maccheramalaṁ cittaṁ pariyādāya tiṭṭheyya.",
  "atk-s0512a1:308_18": "Yopi nesaṁ assa carimo ālopo carimaṁ kabaḷaṁ,",
  "atk-s0512a1:308_19": "tatopi na asaṁvibhajitvā bhuñjeyyu’’ntiādi (itivu. 26).",
  "atk-s0512a1:309_0": "50.Etamatthavasaṁ ñatvāti etaṁ dānassa mahapphalabhāvasaṅkhātañceva sammāsambodhiyā paccayabhāvasaṅkhātañca atthavasaṁ kāraṇaṁ jānitvā.",
  "atk-s0512a1:309_1": "Na paṭikkamāmi dānatoti dānapāramito īsakampi na nivattāmi abhikkamāmi eva.",
  "atk-s0512a1:309_2": "Kimatthaṁ?",
  "atk-s0512a1:309_3": "Sambodhimanupattiyāti sambodhiṁ sabbaññutaññāṇaṁ anuppattiyā anuppattiyatthaṁ,",
  "atk-s0512a1:309_4": "adhigantunti attho.",
  "atk-s0512a1:310_0": "Tadā bodhisatto mahājanena pitari caṇḍālagāmaṁ pavesite dātabbayuttakaṁ paribbayaṁ dāpesi nivāsanāni pārupanāni ca.",
  "atk-s0512a1:310_1": "Sopi nagaraṁ pavisituṁ alabhanto bodhisatte uyyānakīḷādiatthaṁ bahigate upasaṅkamati,",
  "atk-s0512a1:310_2": "puttasaññāya pana na vandati,",
  "atk-s0512a1:310_3": "na añjalikammaṁ karoti,",
  "atk-s0512a1:310_4": "‘‘ciraṁ jīva,",
  "atk-s0512a1:310_5": "sāmī’’ti vadati.",
  "atk-s0512a1:310_6": "Bodhisattopi diṭṭhadivase atirekasammānaṁ karoti.",
  "atk-s0512a1:310_7": "So evaṁ dhammena rajjaṁ kāretvā āyupariyosāne sapariso devalokaṁ pūresi.",
  "atk-s0512a1:311_0": "Tadā khaṇḍahālo devadatto ahosi,",
  "atk-s0512a1:311_1": "gotamī devī mahāmāyā,",
  "atk-s0512a1:311_2": "candā rājadhītā rāhulamātā,",
  "atk-s0512a1:311_3": "vāsulo rāhulo,",
  "atk-s0512a1:311_4": "selā uppalavaṇṇā,",
  "atk-s0512a1:311_5": "sūro mahākassapo,",
  "atk-s0512a1:311_6": "bhaddaseno mahāmoggallāno,",
  "atk-s0512a1:311_7": "sūriyakumāro sāriputto,",
  "atk-s0512a1:311_8": "candarājā lokanātho.",
  "atk-s0512a1:312_0": "Tassa idhāpi pubbe vuttanayeneva yathārahaṁ sesapāramiyo niddhāretabbā.",
  "atk-s0512a1:312_1": "Tadā khaṇḍahālassa kakkhaḷapharusabhāvaṁ jānantopi ajjhupekkhitvā dhammena samena aṭṭassa vinicchayo,",
  "atk-s0512a1:312_2": "attānaṁ māretukāmasseva khaṇḍahālassa tathā yaññavidhānaṁ jānitvāpi tassa upari cittappakopābhāvo,",
  "atk-s0512a1:312_3": "attano parisaṁ gahetvā pitu sattu bhavituṁ samatthopi ‘‘mādisassa nāma garūhi virodho na yutto’’ti attānaṁ",
  "atk-s0512a1:312_4": "purisapasuṁ katvā ghātāpetukāmassa pitu āṇāyaṁ avaṭṭhānaṁ,",
  "atk-s0512a1:312_5": "kosiyā asiṁ gahetvā sīsaṁ chindituṁ upakkamante purohite attano pitari putte sabbasattesu ca mettāpharaṇena samacittatā,",
  "atk-s0512a1:312_6": "mahājane pitaraṁ māretuṁ upakkamante sayaṁ palissajitvā tassa jīvitadānañca,",
  "atk-s0512a1:312_7": "divase divase vessantaradānasadisaṁ mahādānaṁ dadatopi dānena atittabhāvo,",
  "atk-s0512a1:312_8": "mahājanena caṇḍālesu vāsāpitassa pitu dātabbayuttakaṁ datvā posanaṁ,",
  "atk-s0512a1:312_9": "mahājanaṁ puññakiriyāsu patiṭṭhāpananti evamādayo guṇānubhāvā niddhāretabbāti.",
  "atk-s0512a1:313_0": "Candakumāracariyāvaṇṇanā niṭṭhitā.",
  "atk-s0512a1:314_0": "8. Sivirājacariyāvaṇṇanā",
  "atk-s0512a1:315_0": "51.",
  "atk-s0512a1:315_1": "Aṭṭhame ariṭṭhasavhaye nagareti ariṭṭhapuranāmake nagare.",
  "atk-s0512a1:315_2": "Sivi nāmāsi khattiyoti sivīti gottato evaṁnāmako rājā ahosi.",
  "atk-s0512a1:316_0": "Atīte kira siviraṭṭhe ariṭṭhapuranagare sivirāje rajjaṁ kārente mahāsatto tassa putto hutvā nibbatti.",
  "atk-s0512a1:316_1": "‘‘Sivikumāro’’tissa nāmamakaṁsu.",
  "atk-s0512a1:316_2": "So vayappatto takkasilaṁ gantvā uggahitasippo āgantvā pitu sippaṁ dassetvā uparajjaṁ labhitvā aparabhāge",
  "atk-s0512a1:316_3": "pitu accayena rājā hutvā agatigamanaṁ pahāya dasa rājadhamme akopetvā rajjaṁ kārento nagarassa catūsu",
  "atk-s0512a1:316_4": "dvāresu nagaramajjhe nivesanadvāreti cha dānasālāyo kāretvā devasikaṁ chasatasahassapariccāgena mahādānaṁ",
  "atk-s0512a1:316_5": "pavattesi.",
  "atk-s0512a1:316_6": "Aṭṭhamīcātuddasīpannarasīsu sayaṁ dānasālaṁ gantvā dānaggaṁ oloketi.",
  "atk-s0512a1:317_0": "So ekadā puṇṇamadivase pātova samussitasetacchatte rājapallaṅke nisinno attanā dinnadānaṁ āvajjento bāhiravatthuṁ",
  "atk-s0512a1:317_1": "attanā adinnaṁ nāma adisvā ‘‘na me bāhirakadānaṁ tathā cittaṁ toseti,",
  "atk-s0512a1:317_2": "yathā ajjhattikadānaṁ,",
  "atk-s0512a1:317_3": "aho vata mama dānasālaṁ gatakāle koci yācako bāhiravatthuṁ ayācitvā ajjhattikameva yāceyya,",
  "atk-s0512a1:317_4": "sace hi me koci sarīre maṁsaṁ vā lohitaṁ vā sīsaṁ vā hadayamaṁsaṁ vā akkhīni vā upaḍḍhasarīraṁ vā sakalameva vā attabhāvaṁ dāsabhāvena yāceyya,",
  "atk-s0512a1:317_5": "taṁtadevassa adhippāyaṁ pūrento dātuṁ sakkomī’’ti cintesi.",
  "atk-s0512a1:317_6": "Pāḷiyaṁ pana akkhīnaṁ eva vasena āgatā.",
  "atk-s0512a1:317_7": "Tena vuttaṁ –",
  "atk-s0512a1:318_0": "‘‘Nisajja pāsādavare, evaṁ cintesahaṁ tadā’’.",
  "atk-s0512a1:319_0": "52.",
  "atk-s0512a1:320_0": " ‘‘Yaṁkiñci mānusaṁ dānaṁ, adinnaṁ me na vijjati;",
  "atk-s0512a1:321_0": "Yopi yāceyya maṁ cakkhuṁ, dadeyyaṁ avikampito’’ti.",
  "atk-s0512a1:322_0": "Tattha mānusaṁ dānanti pakatimanussehi dātabbadānaṁ annapānādi.",
  "atk-s0512a1:322_1": "Evaṁ pana mahāsattassa uḷāre dānajjhāsaye uppanne sakkassa paṇḍukambalasilāsanaṁ uṇhākāraṁ dassesi.",
  "atk-s0512a1:322_2": "So tassa kāraṇaṁ āvajjento bodhisattassa ajjhāsayaṁ disvā ‘‘sivirājā ajja sampattayācakā cakkhūni ce yācanti,",
  "atk-s0512a1:322_3": "cakkhūni uppāṭetvā nesaṁ dassāmīti cintesī’’ti sakko devaparisāya vatvā ‘‘so sakkhissati nu kho taṁ dātuṁ,",
  "atk-s0512a1:322_4": "udāhu noti vīmaṁsissāmi tāva na’’nti bodhisatte soḷasahi gandhodakaghaṭehi nhatvā sabbālaṅkārehi paṭimaṇḍite",
  "atk-s0512a1:322_5": "alaṅkatahatthikkhandhavaragate dānaggaṁ gacchante jarājiṇṇo andhabrāhmaṇo viya hutvā tassa cakkhupathe",
  "atk-s0512a1:322_6": "ekasmiṁ unnatappadese ubho hatthe pasāretvā rājānaṁ jayāpetvā ṭhito bodhisattena tadabhimukhaṁ vāraṇaṁ",
  "atk-s0512a1:322_7": "pesetvā ‘‘brāhmaṇa,",
  "atk-s0512a1:322_8": "kiṁ icchasī’’ti pucchito ‘‘tava dānajjhāsayaṁ nissāya samuggatena kittighosena sakalalokasannivāso nirantaraṁ phuṭo,",
  "atk-s0512a1:322_9": "ahañca andho,",
  "atk-s0512a1:322_10": "tasmā taṁ yācāmī’’ti upacāravasena ekaṁ cakkhuṁ yāci.",
  "atk-s0512a1:322_11": "Tena vuttaṁ –",
  "atk-s0512a1:323_0": "53.",
  "atk-s0512a1:324_0": " ‘‘Mama saṅkappamaññāya, sakko devānamissaro;",
  "atk-s0512a1:325_0": "Nisinno devaparisāya, idaṁ vacanamabravi.",
  "atk-s0512a1:326_0": "54.",
  "atk-s0512a1:327_0": " ‘‘Nisajja pāsādavare, sivirājā mahiddhiko;",
  "atk-s0512a1:328_0": "Cintento vividhaṁ dānaṁ, adeyyaṁ so na passati.",
  "atk-s0512a1:329_0": "55.",
  "atk-s0512a1:330_0": " ‘‘Tathaṁ nu vitathaṁ netaṁ, handa vīmaṁsayāmi taṁ;",
  "atk-s0512a1:331_0": "Muhuttaṁ āgameyyātha, yāva jānāmi taṁ manaṁ.",
  "atk-s0512a1:332_0": "56.",
  "atk-s0512a1:333_0": " ‘‘Pavedhamāno palitasiro, valigatto jarāturo;",
  "atk-s0512a1:334_0": "Andhavaṇṇova hutvāna, rājānaṁ upasaṅkami.",
  "atk-s0512a1:335_0": "57.",
  "atk-s0512a1:336_0": " ‘‘So tadā paggahetvāna, vāmaṁ dakkhiṇabāhu ca;",
  "atk-s0512a1:337_0": "Sirasmiṁ añjaliṁ katvā, idaṁ vacanamabravi.",
  "atk-s0512a1:338_0": "58.",
  "atk-s0512a1:339_0": " ‘‘‘Yācāmi taṁ mahārāja, dhammika raṭṭhavaḍḍhana;",
  "atk-s0512a1:340_0": "Tava dānaratā kitti, uggatā devamānuse.",
  "atk-s0512a1:341_0": "59.",
  "atk-s0512a1:342_0": " ‘‘‘Ubhopi nettā nayanā, andhā upahatā mama;",
  "atk-s0512a1:343_0": "Ekaṁ me nayanaṁ dehi, tvampi ekena yāpayā’’’ti.",
  "atk-s0512a1:344_0": "Tattha cintento vividhaṁ dānanti attanā dinnaṁ vividhaṁ dānaṁ cintento,",
  "atk-s0512a1:344_1": "āvajjento dānaṁ vā attanā dinnaṁ vividhaṁ bāhiraṁ deyyadhammaṁ cintento.",
  "atk-s0512a1:344_2": "Adeyyaṁ so na passatīti bāhiraṁ viya ajjhattikavatthumpi adeyyaṁ dātuṁ asakkuṇeyyaṁ na passati,",
  "atk-s0512a1:344_3": "‘‘cakkhūnipi uppāṭetvā dassāmī’’ti cintesīti adhippāyo.",
  "atk-s0512a1:344_4": "Tathaṁ nu vitathaṁ netanti etaṁ ajjhattikavatthunopi adeyyassa adassanaṁ deyyabhāveneva dassanaṁ cintanaṁ saccaṁ nu kho, udāhu,",
  "atk-s0512a1:344_5": "asaccanti attho.",
  "atk-s0512a1:344_6": "So tadā paggahetvāna,",
  "atk-s0512a1:344_7": "vāmaṁ dakkhiṇabāhu cāti vāmabāhuṁ dakkhiṇabāhuñca tadā paggahetvā,",
  "atk-s0512a1:344_8": "ubho bāhū ukkhipitvāti attho.",
  "atk-s0512a1:344_9": "Raṭṭhavaḍḍhanāti raṭṭhavaḍḍhīkara.",
  "atk-s0512a1:344_10": "Tvampi ekena yāpayāti ekena cakkhunā samavisamaṁ passanto sakaṁ attabhāvaṁ tvaṁ yāpehi,",
  "atk-s0512a1:344_11": "ahampi bhavato laddhena ekena yāpemīti dasseti.",
  "atk-s0512a1:345_0": "Taṁ sutvā mahāsatto tuṭṭhamānaso ‘‘idānevāhaṁ pāsāde nisinno evaṁ cintetvā āgato,",
  "atk-s0512a1:345_1": "ayañca me cittaṁ ñatvā viya cakkhuṁ yācati,",
  "atk-s0512a1:345_2": "aho vata me lābhā,",
  "atk-s0512a1:345_3": "ajja me manoratho matthakaṁ pāpuṇissati,",
  "atk-s0512a1:345_4": "adinnapubbaṁ vata dānaṁ dassāmī’’ti ussāhajāto ahosi.",
  "atk-s0512a1:345_5": "Tamatthaṁ pakāsento satthā āha –",
  "atk-s0512a1:346_0": "60.",
  "atk-s0512a1:347_0": " ‘‘Tassāhaṁ vacanaṁ sutvā, haṭṭho saṁviggamānaso;",
  "atk-s0512a1:348_0": "Katañjalī vedajāto, idaṁ vacanamabraviṁ.",
  "atk-s0512a1:349_0": "61.",
  "atk-s0512a1:350_0": " ‘‘‘Idānāhaṁ cintayitvāna, pāsādato idhāgato;",
  "atk-s0512a1:351_0": "Tvaṁ mama cittamaññāya, nettaṁ yācitumāgato.",
  "atk-s0512a1:352_0": "62.",
  "atk-s0512a1:353_0": " ‘‘‘Aho me mānasaṁ siddhaṁ, saṅkappo paripūrito;",
  "atk-s0512a1:354_0": "Adinnapubbaṁ dānavaraṁ, ajja dassāmi yācake’’’ti.",
  "atk-s0512a1:355_0": "Tattha tassāti tassa brāhmaṇarūpadharassa sakkassa.",
  "atk-s0512a1:355_1": "Haṭṭhoti tuṭṭho.",
  "atk-s0512a1:355_2": "Saṁviggamānasoti mama cittaṁ jānitvā viya iminā brāhmaṇena cakkhu yācitaṁ,",
  "atk-s0512a1:355_3": "ettakaṁ kālaṁ evaṁ acintetvā pamajjito vatamhīti saṁviggacitto.",
  "atk-s0512a1:355_4": "Vedajātoti jātapītipāmojjo.",
  "atk-s0512a1:355_5": "Abravinti abhāsiṁ.",
  "atk-s0512a1:355_6": "Mānasanti manasi bhavaṁ mānasaṁ,",
  "atk-s0512a1:355_7": "dānajjhāsayo,",
  "atk-s0512a1:355_8": "‘‘cakkhuṁ dassāmī’’ti uppannadānajjhāsayoti attho.",
  "atk-s0512a1:355_9": "Saṅkappoti manoratho.",
  "atk-s0512a1:355_10": "Paripūritoti paripuṇṇo.",
  "atk-s0512a1:356_0": "Atha bodhisatto cintesi –",
  "atk-s0512a1:356_1": "‘‘ayaṁ brāhmaṇo mama cittācāraṁ ñatvā viya duccajampi cakkhuṁ maṁ yācati,",
  "atk-s0512a1:356_2": "siyā nu kho kāyaci devatāya anusiṭṭho bhavissati,",
  "atk-s0512a1:356_3": "pucchissāmi tāva na’’nti cintetvā taṁ brāhmaṇaṁ pucchi.",
  "atk-s0512a1:356_4": "Tenāha bhagavā jātakadesanāyaṁ –",
  "atk-s0512a1:357_0": "‘‘Kenānusiṭṭho idhamāgatosi, vanibbaka cakkhupathāni yācituṁ;",
  "atk-s0512a1:358_0": "Suduccajaṁ yācasi uttamaṅgaṁ, yamāhu nettaṁ purisena duccaja’’nti.(jā. 1.15.53);",
  "atk-s0512a1:359_0": "Taṁ sutvā brāhmaṇarūpadharo sakko āha –",
  "atk-s0512a1:360_0": "‘‘Yamāhu devesu sujampatīti, maghavāti naṁ āhu manussaloke;",
  "atk-s0512a1:361_0": "Tenānusiṭṭho idhamāgatosmi, vanibbako cakkhupathāni yācituṁ.",
  "atk-s0512a1:362_0": "‘‘Vanibbato mayhaṁ vaniṁ anuttaraṁ, dadāhi te cakkhupathāni yācito;",
  "atk-s0512a1:363_0": "Dadāhi me cakkhupathaṁ anuttaraṁ, yamāhu nettaṁ purisena duccaja’’nti. (jā. 1.15.54-55);",
  "atk-s0512a1:364_0": "Mahāsatto āha –",
  "atk-s0512a1:365_0": "‘‘Yena atthena āgacchi, yamatthamabhipatthayaṁ;",
  "atk-s0512a1:366_0": "Te te ijjhantu saṅkappā, labha cakkhūni brāhmaṇa.",
  "atk-s0512a1:367_0": "‘‘Ekaṁ te yācamānassa, ubhayāni dadāmahaṁ;",
  "atk-s0512a1:368_0": "Sa cakkhumā gaccha janassa pekkhato,",
  "atk-s0512a1:369_0": "Yadicchase tvaṁ tada te samijjhatū’’ti. (jā. 1.15.56-57);",
  "atk-s0512a1:370_0": "Tattha vanibbakāti taṁ ālapati.",
  "atk-s0512a1:370_1": "Cakkhupathānīti dassanassa pathabhāvato cakkhūnamevetaṁ nāmaṁ.",
  "atk-s0512a1:370_2": "Yamāhūti yaṁ loke ‘‘duccaja’’nti kathenti.",
  "atk-s0512a1:370_3": "Vanibbatoti yācantassa.",
  "atk-s0512a1:370_4": "Vaninti yācanaṁ.",
  "atk-s0512a1:370_5": "Te teti te tava tassa andhassa saṅkappā.",
  "atk-s0512a1:370_6": "Sa cakkhumāti so tvaṁ mama cakkhūhi cakkhumā hutvā.",
  "atk-s0512a1:370_7": "Tada te samijjhatūti yaṁ tvaṁ mama santikā icchasi,",
  "atk-s0512a1:370_8": "taṁ te samijjhatūti.",
  "atk-s0512a1:371_0": "Rājā ettakaṁ kathetvā ‘‘ayaṁ brāhmaṇo sakkena anusiṭṭho idhāgatosmīti bhaṇati,",
  "atk-s0512a1:371_1": "nūna imassa iminā upāyena cakkhu sampajjissatī’’ti ñatvā ‘‘idheva mayā cakkhūni uppāṭetvā dātuṁ asāruppa’’nti",
  "atk-s0512a1:371_2": "cintetvā brāhmaṇaṁ ādāya antepuraṁ gantvā rājāsane nisīditvā sivakaṁ nāma vejjaṁ pakkosāpesi.",
  "atk-s0512a1:371_3": "Atha ‘‘amhākaṁ kira rājā akkhīni uppāṭetvā brāhmaṇassa dātukāmo’’ti sakalanagare ekakolāhalaṁ ahosi.",
  "atk-s0512a1:371_4": "Atha naṁ rañño ñātisenāpatiādayo rājavallabhā amaccā pārisajjā nāgarā orodhā ca sabbe sannipatitvā nānāupāyehi nivāresuṁ.",
  "atk-s0512a1:371_5": "Rājāpi ne anuvāresi tenāha –",
  "atk-s0512a1:372_0": "‘‘Mā no deva adā cakkhuṁ, mā no sabbe parākari;",
  "atk-s0512a1:373_0": "Dhanaṁ dehi mahārāja, muttā veḷuriyā bahū.",
  "atk-s0512a1:374_0": "‘‘Yutte deva rathe dehi, ājānīye calaṅkate;",
  "atk-s0512a1:375_0": "Nāge dehi mahārāja, hemakappanavāsase.",
  "atk-s0512a1:376_0": "‘‘Yathā taṁ sivayo sabbe, sayoggā sarathā sadā;",
  "atk-s0512a1:377_0": "Samantā parikireyyuṁ, evaṁ dehi rathesabhā’’ti. (jā. 1.15.58-60);",
  "atk-s0512a1:378_0": "Atha rājā tisso gāthā abhāsi –",
  "atk-s0512a1:379_0": "‘‘Yo ve dassanti vatvāna, adāne kurute mano;",
  "atk-s0512a1:380_0": "Bhūmyaṁ so patitaṁ pāsaṁ, gīvāyaṁ paṭimuñcati.",
  "atk-s0512a1:381_0": "‘‘Yo ve dassanti vatvāna, adāne kurute mano;",
  "atk-s0512a1:382_0": "Pāpā pāpataro hoti, sampatto yamasādhanaṁ.",
  "atk-s0512a1:383_0": "‘‘Yañhi yāce tañhi dade, yaṁ na yāce na taṁ dade;",
  "atk-s0512a1:384_0": "Svāhaṁ tameva dassāmi, yaṁ maṁ yācati brāhmaṇo’’ti. (jā. 1.15.61-63);",
  "atk-s0512a1:385_0": "Tattha mā no,",
  "atk-s0512a1:385_1": "devāti noti nipātamattaṁ. Deva,",
  "atk-s0512a1:385_2": "mā cakkhuṁ adāsi.",
  "atk-s0512a1:385_3": "Mā no sabbe parākarīti amhe sabbe mā pariccaji.",
  "atk-s0512a1:385_4": "Akkhīsu hi dinnesu tvaṁ rajjaṁ na karissasi,",
  "atk-s0512a1:385_5": "evaṁ tayā mayaṁ pariccattā nāma bhavissāmāti adhippāyena evamāhaṁsu.",
  "atk-s0512a1:385_6": "Parikireyyunti parivāreyyuṁ.",
  "atk-s0512a1:385_7": "Evaṁ dehīti yathā taṁ avikalacakkhuṁ sivayo ciraṁ parivāreyyuṁ,",
  "atk-s0512a1:385_8": "evaṁ dehi dhanamevassa dehi,",
  "atk-s0512a1:385_9": "mā akkhīni,",
  "atk-s0512a1:385_10": "akkhīsu hi dinnesu na taṁ sivayo parivāressantīti dasseti.",
  "atk-s0512a1:386_0": "Paṭimuñcatīti paṭipaveseti.",
  "atk-s0512a1:386_1": "Pāpā pāpataro hotīti lāmakā lāmakataro nāma hoti.",
  "atk-s0512a1:386_2": "Sampatto yamasādhananti yamassa āṇāpavattiṭṭhānaṁ ussadanirayaṁ esa patto nāma hoti.",
  "atk-s0512a1:386_3": "Yañhi yāceti yaṁ vatthuṁ yācako yācati,",
  "atk-s0512a1:386_4": "dāyakopi tadeva dadeyya,",
  "atk-s0512a1:386_5": "na ayācitaṁ,",
  "atk-s0512a1:386_6": "ayañca brāhmaṇo cakkhuṁ maṁ yācati,",
  "atk-s0512a1:386_7": "na muttādikaṁ dhanaṁ,",
  "atk-s0512a1:386_8": "taṁ dassāmīti vadati.",
  "atk-s0512a1:387_0": "Atha naṁ ‘‘āyuādīsu kiṁ patthetvā cakkhūni desi devā’’ti pucchiṁsu.",
  "atk-s0512a1:387_1": "Mahāpuriso ‘‘nāhaṁ diṭṭhadhammikaṁ samparāyikaṁ vā sampattiṁ patthetvā demi,",
  "atk-s0512a1:387_2": "api ca bodhisattānaṁ āciṇṇasamāciṇṇo porāṇakamaggo esa,",
  "atk-s0512a1:387_3": "yadidaṁ dānapāramipūraṇaṁ nāmā’’ti āha.",
  "atk-s0512a1:387_4": "Tena vuttaṁ –",
  "atk-s0512a1:388_0": "‘‘Āyuṁ nu vaṇṇaṁ nu sukhaṁ balaṁ nu, kiṁ patthayāno nu janinda desi;",
  "atk-s0512a1:389_0": "Kathañhi rājā sivinaṁ anuttaro, cakkhūni dajjā paralokahetu.",
  "atk-s0512a1:390_0": "‘‘Na vāhametaṁ yasasā dadāmi, na puttamicche na dhanaṁ na raṭṭhaṁ;",
  "atk-s0512a1:391_0": "Satañca dhammo carito purāṇo, icceva dāne ramate mano mamā’’ti. (jā. 1.15.64-65);",
  "atk-s0512a1:392_0": "Tattha paralokahetūti, mahārāja,",
  "atk-s0512a1:392_1": "kathaṁ nāma tumhādiso paṇḍitapuriso sakkasampattisadisaṁ sandiṭṭhikaṁ issariyaṁ pahāya paralokahetu cakkhūni dadeyyāti.",
  "atk-s0512a1:393_0": "Na vāhanti na ve ahaṁ.",
  "atk-s0512a1:393_1": "Yasasāti dibbassa vā mānusassa vā issariyassa kāraṇā,",
  "atk-s0512a1:393_2": "apica sataṁ bodhisattānaṁ dhammo buddhakārako carito ācarito āciṇṇo purātano icceva iminā kāraṇena dāneyeva īdiso mama mano niratoti.",
  "atk-s0512a1:394_0": "Evañca pana vatvā rājā amacce saññāpetvā sivakaṁ vejjaṁ āṇāpesi – ‘‘ehi, sivaka,",
  "atk-s0512a1:394_1": "mama ubhopi akkhīni imassa brāhmaṇassa dātuṁ sīghaṁ uppāṭetvā hatthe patiṭṭhapehī’’ti.",
  "atk-s0512a1:394_2": "Tena vuttaṁ –",
  "atk-s0512a1:395_0": "63.",
  "atk-s0512a1:396_0": " ‘‘Ehi sivaka uṭṭhehi, mā dandhayi mā pavedhayi;",
  "atk-s0512a1:397_0": "Ubhopi nayanaṁ dehi, uppāṭetvā vanibbake.",
  "atk-s0512a1:398_0": "64.",
  "atk-s0512a1:399_0": " ‘‘Tato so codito mayhaṁ, sivako vacanaṁkaro;",
  "atk-s0512a1:400_0": "Uddharitvāna pādāsi, tālamiñjaṁva yācake’’ti.",
  "atk-s0512a1:401_0": "Tattha uṭṭhehīti uṭṭhānavīriyaṁ karohi.",
  "atk-s0512a1:401_1": "Imasmiṁ mama cakkhudāne sahāyakiccaṁ karohīti dasseti.",
  "atk-s0512a1:401_2": "Mā dantayīti mā cirāyi.",
  "atk-s0512a1:401_3": "Ayañhi atidullabho cirakālaṁ patthito mayā uttamo dānakkhaṇo paṭiladdho,",
  "atk-s0512a1:401_4": "so mā virajjhīti adhippāyo.",
  "atk-s0512a1:401_5": "Mā pavedhayīti ‘‘amhākaṁ rañño cakkhūni uppāṭemī’’ti cittutrāsavasena mā vedhayi sarīrakampaṁ mā āpajji.",
  "atk-s0512a1:401_6": "Ubhopinayananti ubhopi nayane.",
  "atk-s0512a1:401_7": "Vanibbaketi yācakassa mayhanti mayā.",
  "atk-s0512a1:401_8": "Uddharitvāna pādāsīti so vejjo rañño akkhikūpato ubhopi akkhīni uppāṭetvā rañño hatthe adāsi.",
  "atk-s0512a1:402_0": "Dento ca na satthakena uddharitvā adāsi.",
  "atk-s0512a1:402_1": "So hi cintesi –",
  "atk-s0512a1:402_2": "‘‘ayuttaṁ mādisassa susikkhitavejjassa rañño akkhīsu satthapātana’’nti bhesajjāni ghaṁsetvā bhesajjacuṇṇena",
  "atk-s0512a1:402_3": "nīluppalaṁ paribhāvetvā dakkhiṇakkhiṁ upasiṅghāpesi,",
  "atk-s0512a1:402_4": "akkhi parivatti,",
  "atk-s0512a1:402_5": "dukkhā vedanā uppajji.",
  "atk-s0512a1:402_6": "So paribhāvetvā punapi upasiṅghāpesi,",
  "atk-s0512a1:402_7": "akkhi akkhikūpato mucci,",
  "atk-s0512a1:402_8": "balavatarā vedanā udapādi,",
  "atk-s0512a1:402_9": "tatiyavāre kharataraṁ paribhāvetvā upanāmesi,",
  "atk-s0512a1:402_10": "akkhi osadhabalena paribbhamitvā akkhikūpato nikkhamitvā nhārusuttakena olambamānaṁ aṭṭhāsi,",
  "atk-s0512a1:402_11": "adhimattā vedanā udapādi,",
  "atk-s0512a1:402_12": "lohitaṁ pagghari,",
  "atk-s0512a1:402_13": "nivatthasāṭakāpi lohitena temiṁsu.",
  "atk-s0512a1:402_14": "Orodhā ca amaccā ca rañño pādamūle patitvā ‘‘deva,",
  "atk-s0512a1:402_15": "akkhīni mā dehi, deva,",
  "atk-s0512a1:402_16": "akkhīni mā dehī’’ti mahāparidevaṁ parideviṁsu.",
  "atk-s0512a1:403_0": "Rājā vedanaṁ adhivāsetvā ‘‘tāta,",
  "atk-s0512a1:403_1": "mā papañcaṁ karī’’ti āha.",
  "atk-s0512a1:403_2": "So ‘‘sādhu,",
  "atk-s0512a1:403_3": "devā’’ti vāmahatthena akkhiṁ dhāretvā dakkhiṇahatthena satthakaṁ ādāya akkhisuttakaṁ chinditvā akkhiṁ gahetvā mahāsattassa hatthe ṭhapesi.",
  "atk-s0512a1:403_4": "So vāmakkhinā dakkhiṇakkhiṁ oloketvā pariccāgapītiyā abhibhuyyamānaṁ dukkhavedanaṁ vedento ‘‘ehi,",
  "atk-s0512a1:403_5": "brāhmaṇā’’ti brāhmaṇaṁ pakkosāpetvā ‘‘mama ito cakkhuto sataguṇena sahassaguṇena satasahassaguṇena samantacakkhumeva piyataraṁ,",
  "atk-s0512a1:403_6": "tassa me idaṁ akkhidānaṁ paccayo hotū’’ti brāhmaṇassa akkhiṁ adāsi.",
  "atk-s0512a1:403_7": "So taṁ ukkhipitvā attano akkhimhi ṭhapesi,",
  "atk-s0512a1:403_8": "taṁ tassānubhāvena vikasitanīluppalaṁ viya hutvā upaṭṭhāsi.",
  "atk-s0512a1:403_9": "Mahāsatto vāmakkhinā tassa taṁ akkhiṁ disvā ‘‘aho sudinnaṁ mayā akkhī’’ti antosamuggatāya pītiyā nirantaraṁ phuṭasarīro hutvā aparampi adāsi.",
  "atk-s0512a1:403_10": "Sakkopi taṁ tatheva katvā rājanivesanā nikkhamitvā mahājanassa olokentasseva nagarā nikkhamitvā devalokameva gato.",
  "atk-s0512a1:404_0": "Rañño nacirasseva akkhīni āvāṭabhāvaṁ appattāni kambalageṇḍukaṁ viya uggatena maṁsapiṇḍena pūretvā cittakammarūpassa viya ruhiṁsu,",
  "atk-s0512a1:404_1": "vedanā pacchijji.",
  "atk-s0512a1:404_2": "Atha mahāsatto katipāhaṁ pāsāde vasitvā ‘‘kiṁ andhassa rajjenāti amaccānaṁ rajjaṁ niyyātetvā uyyānaṁ",
  "atk-s0512a1:404_3": "gantvā pabbajitvā samaṇadhammaṁ karissāmī’’ti cintetvā amaccānaṁ tamatthaṁ ārocetvā ‘‘mukhadhovanādidāyako",
  "atk-s0512a1:404_4": "eko puriso mayhaṁ santike hotu,",
  "atk-s0512a1:404_5": "sarīrakiccaṭṭhānesupi me rajjukaṁ bandhathā’’ti vatvā sivikāya gantvā pokkharaṇitīre rājapallaṅke nisīdi.",
  "atk-s0512a1:404_6": "Amaccāpi vanditvā paṭikkamiṁsu.",
  "atk-s0512a1:404_7": "Bodhisattopi attano dānaṁ āvajjesi.",
  "atk-s0512a1:404_8": "Tasmiṁ khaṇe sakkassa āsanaṁ uṇhākāraṁ dassesi.",
  "atk-s0512a1:404_9": "Sakko taṁ disvā ‘‘mahārājassa varaṁ datvā cakkhuṁ paṭipākatikaṁ karissāmī’’ti bodhisattassa samīpaṁ gantvā padasaddamakāsi.",
  "atk-s0512a1:404_10": "Mahāsattena ca ‘‘ko eso’’ti vutte –",
  "atk-s0512a1:405_0": "‘‘Sakkohamasmi devindo, āgatosmi tavantike;",
  "atk-s0512a1:406_0": "Varaṁ varassu rājīsi, yaṁ kiñci manasicchasī’’ti. (jā. 1.15.71) –",
  "atk-s0512a1:407_0": "Vatvā tena –",
  "atk-s0512a1:408_0": "‘‘Pahūtaṁ me dhanaṁ sakka, balaṁ koso canappako;",
  "atk-s0512a1:409_0": "Andhassa me sato dāni, maraṇaññeva ruccatī’’ti. (jā. 1.15.72) –",
  "atk-s0512a1:410_0": "Vutte atha naṁ sakko āha –",
  "atk-s0512a1:410_1": "‘‘sivirāja,",
  "atk-s0512a1:410_2": "kiṁ pana tvaṁ maritukāmo hutvā maraṇaṁ rocesi,",
  "atk-s0512a1:410_3": "udāhu andhabhāvenā’’ti.",
  "atk-s0512a1:410_4": "Andhabhāvena, devāti.",
  "atk-s0512a1:410_5": "‘‘Mahārāja,",
  "atk-s0512a1:410_6": "dānaṁ nāma na kevalaṁ samparāyatthameva diyyati,",
  "atk-s0512a1:410_7": "diṭṭhadhammatthāyapi paccayo hoti,",
  "atk-s0512a1:410_8": "tasmā tava dānapuññameva nissāya saccakiriyaṁ karohi,",
  "atk-s0512a1:410_9": "tassa baleneva te cakkhu uppajjissatī’’ti vutte ‘‘tena hi mayā mahādānaṁ sudinna’’nti vatvā saccakiriyaṁ karonto –",
  "atk-s0512a1:411_0": "‘‘Ye maṁ yācitumāyanti, nānāgottā vanibbakā;",
  "atk-s0512a1:412_0": "Yopi maṁ yācate tattha, sopi me manaso piyo;",
  "atk-s0512a1:413_0": "Etena saccavajjena, cakkhu me upapajjathā’’ti. (jā. 1.15.74) –",
  "atk-s0512a1:414_0": "Āha.",
  "atk-s0512a1:415_0": "Tattha ye manti ye maṁ yācitumāgacchanti,",
  "atk-s0512a1:415_1": "tesupi āgatesu yo imaṁ nāma dehīti vācaṁ nicchārento maṁ yācate,",
  "atk-s0512a1:415_2": "sopi me manaso piyo.",
  "atk-s0512a1:415_3": "Etenāti sace mayhaṁ sabbepi yācakā piyā,",
  "atk-s0512a1:415_4": "saccamevetaṁ mayā vuttaṁ,",
  "atk-s0512a1:415_5": "etena me saccavacanena ekaṁ cakkhu upapajjatha uppajjatūti.",
  "atk-s0512a1:416_0": "Athassa vacanasamanantarameva paṭhamaṁ cakkhu udapādi. Tato dutiyassa uppajjanatthāya –",
  "atk-s0512a1:417_0": "‘‘Yaṁ maṁ so yācituṁ āgā, dehi cakkhunti brāhmaṇo;",
  "atk-s0512a1:418_0": "Tassa cakkhūni pādāsiṁ, brāhmaṇassa vanibbato.",
  "atk-s0512a1:419_0": "‘‘Bhiyyo maṁ āvisī pīti, somanassañcanappakaṁ;",
  "atk-s0512a1:420_0": "Etena saccavajjena, dutiyaṁ me upapajjathā’’ti. (jā. 1.15.75-76) –",
  "atk-s0512a1:421_0": "Āha.",
  "atk-s0512a1:422_0": "Tattha yaṁ manti yo maṁ.",
  "atk-s0512a1:422_1": "Soti so cakkhuyācako brāhmaṇo.",
  "atk-s0512a1:422_2": "Āgāti āgato.",
  "atk-s0512a1:422_3": "Vanibbatoti yācantassa.",
  "atk-s0512a1:422_4": "Maṁ āvisīti brāhmaṇassa cakkhūni datvā andhakālepi tathārūpaṁ vedanaṁ agaṇetvā ‘‘aho sudinnaṁ me dāna’’nti",
  "atk-s0512a1:422_5": "paccavekkhantaṁ maṁ bhiyyo atirekatarā pīti āvisi.",
  "atk-s0512a1:422_6": "Somanassañcanappakanti aparimāṇaṁ somanassaṁ uppajji.",
  "atk-s0512a1:422_7": "Etenāti sace tadā mama anappakaṁ pītisomanassaṁ uppannaṁ,",
  "atk-s0512a1:422_8": "saccamevetaṁ mayā vuttaṁ,",
  "atk-s0512a1:422_9": "etena me saccavacanena dutiyampi cakkhu upapajjatūti.",
  "atk-s0512a1:423_0": "Taṁkhaṇaññeva dutiyampi cakkhu udapādi.",
  "atk-s0512a1:423_1": "Tāni panassa cakkhūni neva pākatikāni,",
  "atk-s0512a1:423_2": "na dibbāni.",
  "atk-s0512a1:423_3": "Sakkabrāhmaṇassa hi dinnaṁ cakkhuṁ puna pākatikaṁ kātuṁ na sakkā,",
  "atk-s0512a1:423_4": "upahatacakkhuno ca dibbacakkhu nāma nuppajjati,",
  "atk-s0512a1:423_5": "vuttanayena panassa ādimajjhapariyosānesu aviparītaṁ attano dānapītiṁ upādāya pītipharaṇavasena nibbattāni ‘‘saccapāramitācakkhūnī’’ti vuttāni.",
  "atk-s0512a1:423_6": "Tena vuttaṁ –",
  "atk-s0512a1:424_0": "65.",
  "atk-s0512a1:425_0": " ‘‘Dadamānassa dentassa, dinnadānassa me sato;",
  "atk-s0512a1:426_0": "Cittassa aññathā natthi, bodhiyāyeva kāraṇā’’ti.",
  "atk-s0512a1:427_0": "Tattha dadamānassāti cakkhūni dātuṁ vejjena uppāṭentassa.",
  "atk-s0512a1:427_1": "Dentassāti uppāṭitāni tāni sakkabrāhmaṇassa hatthe ṭhapentassa.",
  "atk-s0512a1:427_2": "Dinnadānassāti cakkhudānaṁ dinnavato.",
  "atk-s0512a1:427_3": "Cittassa aññathāti dānajjhāsayassa aññathābhāvo.",
  "atk-s0512a1:427_4": "Bodhiyāyeva kāraṇāti tañca sabbaññutaññāṇasseva hetūti attho.",
  "atk-s0512a1:428_0": "66.",
  "atk-s0512a1:428_1": "Sabbaññutaññāṇassa sudullabhatāya evaṁ sudukkaraṁ mayā katanti na cakkhūnaṁ na attabhāvassapi appiyatāyāti dassento ‘‘na me dessā’’ti osānagāthamāha.",
  "atk-s0512a1:428_2": "Tattha attā na me na dessiyoti paṭhamo na-kāro nipātamatto.",
  "atk-s0512a1:428_3": "Attā na me kujjhitabbo,",
  "atk-s0512a1:428_4": "na appiyoti attho.",
  "atk-s0512a1:428_5": "‘‘Attānaṁ me na dessiya’’ntipi pāṭho.",
  "atk-s0512a1:428_6": "Tassattho –",
  "atk-s0512a1:428_7": "me attānaṁ ahaṁ na dessiyaṁ na kujjheyyaṁ na kujjhituṁ arahāmi na so mayā kujjhitabboti.",
  "atk-s0512a1:428_8": "‘‘Attāpi me na dessiyo’’tipi paṭhanti.",
  "atk-s0512a1:428_9": "Adāsahanti adāsiṁ ahaṁ.",
  "atk-s0512a1:428_10": "‘‘Adāsiha’’ntipi pāṭho.",
  "atk-s0512a1:429_0": "Tadā pana bodhisattassa saccakiriyāya cakkhūsu uppannesu sakkānubhāvena sabbā rājaparisā sannipatitāva ahosi.",
  "atk-s0512a1:429_1": "Athassa sakko mahājanamajjhe ākāse ṭhatvā –",
  "atk-s0512a1:430_0": "‘‘Dhammena bhāsitā gāthā, sivīnaṁ raṭṭhavaḍḍhana;",
  "atk-s0512a1:431_0": "Etāni tava nettāni, dibbāni paṭidissare.",
  "atk-s0512a1:432_0": "‘‘Tirokuṭṭaṁ tiroselaṁ, samatiggayha pabbataṁ;",
  "atk-s0512a1:433_0": "Samantā yojanasataṁ, dassanaṁ anubhontu te’’ti. (jā. 1.15.77-78) –",
  "atk-s0512a1:434_0": "Imāhi gāthāhi thutiṁ katvā devalokameva gato.",
  "atk-s0512a1:434_1": "Bodhisattopi mahājanaparivuto mahantena sakkārena nagaraṁ pavisitvā rājagehadvāre susajjite mahāmaṇḍape",
  "atk-s0512a1:434_2": "samussitasetacchatte rājapallaṅke nisinno cakkhupaṭilābhena tuṭṭhahaṭṭhapamuditānaṁ daṭṭhuṁ āgatānaṁ",
  "atk-s0512a1:434_3": "nāgarānaṁ jānapadānaṁ rājaparisāya ca dhammaṁ desento –",
  "atk-s0512a1:435_0": "‘‘Ko nīdha vittaṁ na dadeyya yācito, api visiṭṭhaṁ supiyampi attano;",
  "atk-s0512a1:436_0": "Tadiṅgha sabbe sivayo samāgatā, dibbāni nettāni mamajja passatha.",
  "atk-s0512a1:437_0": "‘‘Tirokuṭṭaṁ tiroselaṁ, samatiggayha pabbataṁ;",
  "atk-s0512a1:438_0": "Samantā yojanasataṁ, dassanaṁ anubhonti me.",
  "atk-s0512a1:439_0": "‘‘Na cāgamattā paramatthi kiñci, maccānaṁ idha jīvite;",
  "atk-s0512a1:440_0": "Datvāna mānusaṁ cakkhuṁ, laddhaṁ me cakkhu amānusaṁ.",
  "atk-s0512a1:441_0": "‘‘Etampi disvā sivayo, detha dānāni bhuñjatha;",
  "atk-s0512a1:442_0": "Datvā ca bhutvā ca yathānubhāvaṁ, aninditā saggamupetha ṭhāna’’nti. (jā. 1.15.79-82) –",
  "atk-s0512a1:443_0": "Imā gāthā abhāsi.",
  "atk-s0512a1:443_1": "Tattha dhammena bhāsitāti, mahārāja,",
  "atk-s0512a1:443_2": "imā te gāthā dhammena sabhāveneva bhāsitā.",
  "atk-s0512a1:443_3": "Dibbānīti dibbānubhāvayuttāni.",
  "atk-s0512a1:443_4": "Paṭidissareti paṭidissanti.",
  "atk-s0512a1:443_5": "Tirokuṭṭanti parakuṭṭaṁ.",
  "atk-s0512a1:443_6": "Tiroselanti paraselaṁ.",
  "atk-s0512a1:443_7": "Samatiggayhāti atikkamitvā.",
  "atk-s0512a1:443_8": "Samantā dasadisā yojanasataṁ rūpadassanaṁ anubhontu sādhentu.",
  "atk-s0512a1:444_0": "Ko nīdhāti ko nu idha.",
  "atk-s0512a1:444_1": "Api visiṭṭhanti uttamampi samānaṁ.",
  "atk-s0512a1:444_2": "Na cāgamattāti cāgappamāṇato aññaṁ varaṁ nāma natthi.",
  "atk-s0512a1:444_3": "Idha jīviteti imasmiṁ jīvaloke.",
  "atk-s0512a1:444_4": "‘‘Idha jīvata’’ntipi paṭhanti.",
  "atk-s0512a1:444_5": "Imasmiṁ loke jīvamānānanti attho.",
  "atk-s0512a1:444_6": "Amānusanti dibbacakkhu mayā laddhaṁ,",
  "atk-s0512a1:444_7": "iminā kāraṇena veditabbametaṁ ‘‘cāgato uttamaṁ nāma natthī’’ti.",
  "atk-s0512a1:444_8": "Etampi disvāti etaṁ mayā laddhaṁ dibbacakkhuṁ disvāpi.",
  "atk-s0512a1:445_0": "Iti imāhi catūhi gāthāhi na kevalaṁ tasmiṁyeva khaṇe,",
  "atk-s0512a1:445_1": "atha kho anvaddhamāsampi uposathe mahājanaṁ sannipātetvā dhammaṁ desesi.",
  "atk-s0512a1:445_2": "Taṁ sutvā mahājano dānādīni puññāni katvā devalokaparāyano ahosi.",
  "atk-s0512a1:446_0": "Tadā vejjo ānandatthero ahosi, sakko anuruddhatthero, sesaparisā buddhaparisā, sivirājā lokanātho.",
  "atk-s0512a1:447_0": "Tassa idhāpi vuttanayeneva yathārahaṁ pāramiyo niddhāretabbā.",
  "atk-s0512a1:447_1": "Tathā divase divase yathā adinnapubbaṁ bāhiradeyyadhammavatthu na hoti,",
  "atk-s0512a1:447_2": "evaṁ aparimitaṁ mahādānaṁ pavattentassa tena aparituṭṭhassa kathaṁ nu kho ahaṁ ajjhattikavatthukaṁ dānaṁ dadeyyaṁ,",
  "atk-s0512a1:447_3": "kadā nu kho maṁ koci āgantvā ajjhattikaṁ deyyadhammaṁ yāceyya,",
  "atk-s0512a1:447_4": "sace hi koci yācako me hadayamaṁsassa nāmaṁ gaṇheyya,",
  "atk-s0512a1:447_5": "kaṇayena naṁ nīharitvā pasannaudakato sanāḷaṁ padumaṁ uddharanto viya lohitabinduṁ paggharantaṁ hadayaṁ nīharitvā dassāmi.",
  "atk-s0512a1:447_6": "Sace sarīramaṁsassa nāmaṁ gaṇheyya,",
  "atk-s0512a1:447_7": "avalekhanena tālaguḷapaṭalaṁ uppāṭento viya sarīramaṁsaṁ uppāṭetvā dassāmi.",
  "atk-s0512a1:447_8": "Sace lohitassa nāmaṁ gaṇheyya,",
  "atk-s0512a1:447_9": "asinā vijjhitvā yantamukhe vā patitvā upanītaṁ bhājanaṁ pūretvā lohitaṁ dassāmi.",
  "atk-s0512a1:447_10": "Sace pana koci ‘‘gehe me kammaṁ nappavattati,",
  "atk-s0512a1:447_11": "tattha me dāsakammaṁ karohī’’ti vadeyya,",
  "atk-s0512a1:447_12": "rājavesaṁ apanetvā tassa attānaṁ sāvetvā dāsakammaṁ karissāmi.",
  "atk-s0512a1:447_13": "Sace vā pana koci akkhīnaṁ nāmaṁ gaṇheyya,",
  "atk-s0512a1:447_14": "tālamiñjaṁ nīharanto viya akkhīni uppāṭetvā tassa dassāmīti evaṁ anaññasādhāraṇavasībhāvappattānaṁ mahābodhisattānaṁyeva",
  "atk-s0512a1:447_15": "āveṇikā uḷāratarā parivitakkuppatti,",
  "atk-s0512a1:447_16": "cakkhuyācakaṁ labhitvā amaccapārisajjādīhi nivāriyamānassāpi tesaṁ vacanaṁ anādiyitvā attano parivitakkānurūpaṁ",
  "atk-s0512a1:447_17": "paṭipattiyā ca paramā pītipaṭisaṁvedanā,",
  "atk-s0512a1:447_18": "tassā pītimanatāya avitathabhāvaṁ nissāya sakkassa purato saccakiriyākaraṇaṁ,",
  "atk-s0512a1:447_19": "tena ca attano cakkhūnaṁ paṭipākatikabhāvo,",
  "atk-s0512a1:447_20": "tesañca dibbānubhāvatāti evamādayo mahāsattassa guṇānubhāvā veditabbāti.",
  "atk-s0512a1:448_0": "Sivirājacariyāvaṇṇanā niṭṭhitā.",
  "atk-s0512a1:449_0": "9. Vessantaracariyāvaṇṇanā",
  "atk-s0512a1:450_0": "67.",
  "atk-s0512a1:450_1": "Navame yā me ahosi janikāti ettha meti vessantarabhūtaṁ attānaṁ sandhāya satthā vadati.",
  "atk-s0512a1:450_2": "Tenevāha –",
  "atk-s0512a1:450_3": "‘‘phussatī nāma khattiyā’’ti.",
  "atk-s0512a1:450_4": "Tadā hissa mātā ‘‘phussatī’’ti evaṁnāmikā khattiyānī ahosi.",
  "atk-s0512a1:450_5": "Sā atītāsu jātīsūti sā tato anantarātītajātiyaṁ.",
  "atk-s0512a1:450_6": "Ekatthe hi etaṁ bahuvacanaṁ.",
  "atk-s0512a1:450_7": "Sakkassa mahesī piyā ahosīti sambandho.",
  "atk-s0512a1:450_8": "Atha vā yā me ahosi janikā imasmiṁ carimattabhāve,",
  "atk-s0512a1:450_9": "sā atītāsu jātīsu phussatī nāma,",
  "atk-s0512a1:450_10": "tattha atītāya jātiyā khattiyā,",
  "atk-s0512a1:450_11": "yatthāhaṁ tassā kucchimhi vessantaro hutvā nibbattiṁ,",
  "atk-s0512a1:450_12": "tato anantarātītāya sakkassa mahesī piyā ahosīti.",
  "atk-s0512a1:450_13": "Tatrāyaṁ anupubbikathā –",
  "atk-s0512a1:451_0": "Ito hi ekanavute kappe vipassī nāma satthā loke udapādi.",
  "atk-s0512a1:451_1": "Tasmiṁ bandhumatīnagaraṁ upanissāya kheme migadāye viharante bandhumā rājā kenaci raññā pesitaṁ mahagghaṁ candanasāraṁ attano jeṭṭhadhītāya adāsi.",
  "atk-s0512a1:451_2": "Sā tena sukhumaṁ candanacuṇṇaṁ kāretvā samuggaṁ pūretvā vihāraṁ gantvā satthu suvaṇṇavaṇṇaṁ sarīraṁ pūjetvā",
  "atk-s0512a1:451_3": "sesacuṇṇāni gandhakuṭiyaṁ vikiritvā ‘‘bhante,",
  "atk-s0512a1:451_4": "anāgate tumhādisassa buddhassa mātā bhaveyya’’nti patthanaṁ akāsi.",
  "atk-s0512a1:451_5": "Sā tato cutā tassā candanacuṇṇapūjāya phalena rattacandanaparipphositena viya sarīrena devesu ca manussesu",
  "atk-s0512a1:451_6": "ca saṁsarantī tāvatiṁsabhavane sakkassa devarañño aggamahesī hutvā nibbatti.",
  "atk-s0512a1:451_7": "Athassā āyupariyosāne pubbanimittesu uppannesu sakko devarājā tassā parikkhīṇāyukataṁ ñatvā tassā anukampāya ‘‘bhadde,",
  "atk-s0512a1:451_8": "phussati dasa te vare dammi,",
  "atk-s0512a1:451_9": "te gaṇhassū’’ti āha.",
  "atk-s0512a1:451_10": "Tena vuttaṁ –",
  "atk-s0512a1:452_0": "68.",
  "atk-s0512a1:453_0": " ‘‘Tassā āyukkhayaṁ ñatvā, devindo etadabravi;",
  "atk-s0512a1:454_0": "‘Dadāmi te dasa vare, vara bhadde yadicchasī’’’ti.",
  "atk-s0512a1:455_0": "Tattha varāti varassu varaṁ gaṇha. Bhadde,",
  "atk-s0512a1:455_1": "yadicchasīti, bhadde,",
  "atk-s0512a1:455_2": "phussati yaṁ icchasi yaṁ tava piyaṁ,",
  "atk-s0512a1:455_3": "taṁ dasahi koṭṭhāsehi ‘‘varaṁ varassu paṭiggaṇhāhī’’ti vadati.",
  "atk-s0512a1:456_0": "69.Punidamabravīti puna idaṁ sā attano cavanadhammataṁ ajānantī ‘‘kiṁ nu me aparādhatthī’’tiādikaṁ abhāsi.",
  "atk-s0512a1:456_1": "Sā hi pamattā hutvā attano āyukkhayaṁ ajānantī ayaṁ ‘‘varaṁ gaṇhā’’ti vadanto ‘‘katthaci mama uppajjanaṁ icchatī’’ti ñatvā evamāha.",
  "atk-s0512a1:456_2": "Tattha aparādhatthīti aparādho atthi.",
  "atk-s0512a1:456_3": "Kiṁ nu dessā ahaṁ tavāti kiṁ kāraṇaṁ ahaṁ tava dessā kujjhitabbā appiyā jātā.",
  "atk-s0512a1:456_4": "Rammā cāvesi maṁ ṭhānāti ramaṇīyā imasmā ṭhānā cāvesi.",
  "atk-s0512a1:456_5": "Vātova dharaṇīruhanti yena balavā māluto viya rukkhaṁ ummūlento imamhā devalokā cāvetukāmosi kiṁ nu kāraṇanti taṁ pucchati.",
  "atk-s0512a1:457_0": "70.Tassidanti tassā idaṁ.",
  "atk-s0512a1:457_1": "Na ceva te kataṁ pāpanti na ceva tayā kiñci pāpaṁ kataṁ yena te aparādho siyā.",
  "atk-s0512a1:457_2": "Na ca me tvaṁsi appiyāti mama tvaṁ na cāpi appiyā,",
  "atk-s0512a1:457_3": "yena dessā nāma mama appiyāti adhippāyo.",
  "atk-s0512a1:458_0": "71.",
  "atk-s0512a1:458_1": "Idāni yena adhippāyena vare dātukāmo,",
  "atk-s0512a1:458_2": "taṁ dassento ‘‘ettakaṁyeva te āyu,",
  "atk-s0512a1:458_3": "cavanakālo bhavissatī’’ti vatvā vare gaṇhāpento ‘‘paṭiggaṇha mayā dinne,",
  "atk-s0512a1:458_4": "vare dasa varuttame’’ti āha.",
  "atk-s0512a1:459_0": "Tattha varuttameti varesu uttame aggavare.",
  "atk-s0512a1:460_0": "72.Dinnavarāti ‘‘vare dassāmī’’ti paṭiññādānavasena dinnavarā.",
  "atk-s0512a1:460_1": "Tuṭṭhahaṭṭhāti icchitalābhaparitosena tuṭṭhā ceva tassa ca sikhāppattidassanena hāsavasena haṭṭhā ca.",
  "atk-s0512a1:460_2": "Pamoditāti balavapāmojjena pamuditā.",
  "atk-s0512a1:460_3": "Mamaṁ abbhantaraṁ katvāti tesu varesu maṁ abbhantaraṁ karitvā.",
  "atk-s0512a1:460_4": "Dasa vare varīti sā attano khīṇāyukabhāvaṁ ñatvā sakkena varadānatthaṁ katokāsā sakalajambudīpatalaṁ",
  "atk-s0512a1:460_5": "olokentī attano anucchavikaṁ sivirañño nivesanaṁ disvā tattha tassa aggamahesibhāvo nīlanettatā nīlabhamukatā",
  "atk-s0512a1:460_6": "phussatītināmaṁ guṇavisesayuttaputtapaṭilābho anunnatakucchibhāvo alambatthanatā apalitabhāvo sukhumacchavitā",
  "atk-s0512a1:460_7": "vajjhajanānaṁ mocanasamatthatā cāti ime dasa vare gaṇhi.",
  "atk-s0512a1:461_0": "Iti sā dasa vare gahetvā tato cutā maddarañño aggamahesiyā kucchimhi nibbatti.",
  "atk-s0512a1:461_1": "Jāyamānā ca sā candanacuṇṇaparipphositena viya sarīrena jātā.",
  "atk-s0512a1:461_2": "Tenassā nāmaggahaṇadivase ‘‘phussatī’’ tveva nāmaṁ kariṁsu.",
  "atk-s0512a1:461_3": "Sā mahantena parivārena vaḍḍhitvā soḷasavassakāle uttamarūpadharā ahosi.",
  "atk-s0512a1:461_4": "Atha naṁ jetuttaranagare sivimahārājā puttassa sañjayakumārassatthāya ānetvā setacchattaṁ ussāpetvā taṁ",
  "atk-s0512a1:461_5": "soḷasannaṁ itthisahassānaṁ jeṭṭhakaṁ katvā aggamahesiṭṭhāne ṭhapesi.",
  "atk-s0512a1:461_6": "Tena vuttaṁ –",
  "atk-s0512a1:462_0": "73.",
  "atk-s0512a1:463_0": " ‘‘Tato cutā sā phussatī, khattiye upapajjatha;",
  "atk-s0512a1:464_0": "Jetuttaramhi nagare, sañjayena samāgamī’’ti.",
  "atk-s0512a1:465_0": "Sā sañjayarañño piyā ahosi manāpā.",
  "atk-s0512a1:465_1": "Atha sakko āvajjento ‘‘mayā phussatiyā dinnavaresu nava varā samiddhā’’ti disvā ‘‘puttavaro na samiddho,",
  "atk-s0512a1:465_2": "tampissā samijjhāpessāmī’’ti cintetvā bodhisattaṁ tadā tāvatiṁsadevaloke khīṇāyukaṁ disvā tassa santikaṁ gantvā ‘‘mārisa,",
  "atk-s0512a1:465_3": "tayā manussaloke sivisañjayarañño aggamahesiyā kucchimhi paṭisandhiṁ gaṇhituṁ vaṭṭatī’’ti tassa ceva",
  "atk-s0512a1:465_4": "aññesañca cavanadhammānaṁ saṭṭhisahassānaṁ devaputtānaṁ paṭiññaṁ gahetvā sakaṭṭhānameva gato.",
  "atk-s0512a1:465_5": "Mahāsattopi tato cavitvā tatthuppanno.",
  "atk-s0512a1:465_6": "Sesā devaputtāpi saṭṭhisahassānaṁ amaccānaṁ gehesu nibbattiṁsu.",
  "atk-s0512a1:465_7": "Mahāsatte kucchigate phussatidevī catūsu nagaradvāresu nagaramajjhe nivesanadvāreti cha dānasālāyo kāretvā",
  "atk-s0512a1:465_8": "devasikaṁ chasatasahassāni vissajjetvā dānaṁ dātuṁ dohaḷinī ahosi.",
  "atk-s0512a1:465_9": "Rājā tassā dohaḷaṁ sutvā nemittake brāhmaṇe pakkosāpetvā pucchitvā ‘‘mahārāja,",
  "atk-s0512a1:465_10": "deviyā kucchimhi dānābhirato uḷāro satto uppanno,",
  "atk-s0512a1:465_11": "dānena tittiṁ na pāpuṇissatī’’ti sutvā tuṭṭhamānaso vuttappakāraṁ dānaṁ paṭṭhapesi.",
  "atk-s0512a1:465_12": "Samaṇabrāhmaṇajiṇṇāturakapaṇaddhikavanibbakayācake santappesi.",
  "atk-s0512a1:465_13": "Bodhisattassa paṭisandhiggahaṇato paṭṭhāya rañño āyassa pamāṇaṁ nāhosi.",
  "atk-s0512a1:465_14": "Tassa puññānubhāvena sakalajambudīpe rājāno paṇṇākāraṁ pahiṇanti.",
  "atk-s0512a1:465_15": "Tena vuttaṁ –",
  "atk-s0512a1:466_0": "74.",
  "atk-s0512a1:467_0": " ‘‘Yadāhaṁ phussatiyā kucchiṁ, okkanto piyamātuyā;",
  "atk-s0512a1:468_0": "Mama tejena me mātā, tadā dānaratā ahu.",
  "atk-s0512a1:469_0": "75.",
  "atk-s0512a1:470_0": " ‘‘Adhane āture jiṇṇe, yācake addhike jane;",
  "atk-s0512a1:471_0": "Samaṇe brāhmaṇe khīṇe, deti dānaṁ akiñcane’’ti;",
  "atk-s0512a1:472_0": "Tattha mama tejenāti mama dānajjhāsayānubhāvena.",
  "atk-s0512a1:472_1": "Khīṇeti bhogādīhi parikkhīṇe pārijuññappatte.",
  "atk-s0512a1:472_2": "Akiñcaneti apariggahe.",
  "atk-s0512a1:472_3": "Sabbattha visaye bhummaṁ.",
  "atk-s0512a1:472_4": "Adhanādayo hi dānadhammassa pavattiyā visayo.",
  "atk-s0512a1:473_0": "Devī mahantena parihārena gabbhaṁ dhārentī dasamāse paripuṇṇe nagaraṁ daṭṭhukāmā hutvā rañño ārocesi.",
  "atk-s0512a1:473_1": "Rājā devanagaraṁ viya nagaraṁ alaṅkārāpetvā deviṁ rathavaraṁ āropetvā nagaraṁ padakkhiṇaṁ kāresi.",
  "atk-s0512a1:473_2": "Tassā vessavīthiyā majjhappattakāle kammajavātā caliṁsu.",
  "atk-s0512a1:473_3": "Amaccā rañño ārocesuṁ.",
  "atk-s0512a1:473_4": "So vessavīthiyaṁyevassā sūtigharaṁ kāretvā ārakkhaṁ gaṇhāpesi.",
  "atk-s0512a1:473_5": "Sā tattha puttaṁ vijāyi. Tenāha –",
  "atk-s0512a1:474_0": "76.",
  "atk-s0512a1:475_0": " ‘‘Dasamāse dhārayitvāna, karonte puraṁ padakkhiṇaṁ;",
  "atk-s0512a1:476_0": "Vessānaṁ vīthiyā majjhe, janesi phussatī mamaṁ.",
  "atk-s0512a1:477_0": "77. ‘‘Na mayhaṁ mattikaṁ nāmaṁ, nāpi pettikasambhavaṁ.",
  "atk-s0512a1:478_0": "Jātettha vessavīthiyaṁ, tasmā vessantaro ahū’’ti.",
  "atk-s0512a1:479_0": "Tattha karonte puraṁ padakkhiṇanti deviṁ gahetvā sañjayamahārāje nagaraṁ padakkhiṇaṁ kurumāne.",
  "atk-s0512a1:479_1": "Vessānanti vāṇijānaṁ.",
  "atk-s0512a1:480_0": "Na mattikaṁ nāmanti na mātuāgataṁ mātāmahādīnaṁ nāmaṁ.",
  "atk-s0512a1:480_1": "Pettikasambhavanti pitu idanti pettikaṁ ,",
  "atk-s0512a1:480_2": "sambhavati etasmāti sambhavo,",
  "atk-s0512a1:480_3": "taṁ pettikaṁ sambhavo etassāti pettikasambhavaṁ, nāmaṁ.",
  "atk-s0512a1:480_4": "Mātāpitusambandhavasena na katanti dasseti.",
  "atk-s0512a1:480_5": "Jātetthāti jāto ettha.",
  "atk-s0512a1:480_6": "‘‘Jātomhī’’tipi pāṭho.",
  "atk-s0512a1:480_7": "Tasmā vessantaro ahūti yasmā tadā vessavīthiyaṁ jāto,",
  "atk-s0512a1:480_8": "tasmā vessantaro nāma ahosi,",
  "atk-s0512a1:480_9": "vessantaroti nāmaṁ akaṁsūti attho.",
  "atk-s0512a1:481_0": "Mahāsatto mātu kucchito nikkhamanto visado hutvā akkhīni ummīletvāva nikkhami.",
  "atk-s0512a1:481_1": "Nikkhantamatte eva mātu hatthaṁ pasāretvā ‘‘amma,",
  "atk-s0512a1:481_2": "dānaṁ dassāmi,",
  "atk-s0512a1:481_3": "atthi kiñcī’’ti āha.",
  "atk-s0512a1:481_4": "Athassa mātā ‘‘tāta,",
  "atk-s0512a1:481_5": "yathājjhāsayaṁ dānaṁ dehī’’ti hatthasamīpe sahassatthavikaṁ ṭhapesi.",
  "atk-s0512a1:481_6": "Bodhisatto hi ummaṅgajātake (jā.",
  "atk-s0512a1:481_7": "2.22.590 ādayo) imasmiṁ jātake pacchimattabhāveti tīsu ṭhānesu jātamattova kathesi.",
  "atk-s0512a1:481_8": "Rājā mahāsattassa atidīghādidosavivajjitā madhurakhīrā catusaṭṭhidhātiyo upaṭṭhāpesi.",
  "atk-s0512a1:481_9": "Tena saddhiṁ jātānaṁ saṭṭhiyā dārakasahassānampi dhātiyo dāpesi.",
  "atk-s0512a1:481_10": "So saṭṭhidārakasahassehi saddhiṁ mahantena parivārena vaḍḍhati.",
  "atk-s0512a1:481_11": "Tassa rājā satasahassagghanakaṁ kumārapiḷandhanaṁ kārāpetvā adāsi.",
  "atk-s0512a1:481_12": "So catupañcavassikakāle taṁ omuñcitvā dhātīnaṁ datvā puna tāhi dīyamānaṁ na gaṇhāti.",
  "atk-s0512a1:481_13": "Taṁ sutvā rājā ‘‘mama puttena dinnaṁ sudinna’’nti vatvā aparampi kāresi.",
  "atk-s0512a1:481_14": "Tampi deti.",
  "atk-s0512a1:481_15": "Dārakakāleyeva dhātīnaṁ navavāre piḷandhanaṁ adāsi.",
  "atk-s0512a1:482_0": "Aṭṭhavassikakāle pana sayanapīṭhe nisinno cintesi –",
  "atk-s0512a1:482_1": "‘‘ahaṁ bāhirakadānaṁ demi,",
  "atk-s0512a1:482_2": "na taṁ maṁ paritoseti,",
  "atk-s0512a1:482_3": "ajjhattikadānaṁ dātukāmomhi.",
  "atk-s0512a1:482_4": "Sace hi maṁ koci hadayaṁ yāceyya,",
  "atk-s0512a1:482_5": "hadayaṁ nīharitvā dadeyyaṁ.",
  "atk-s0512a1:482_6": "Sace akkhīni yāceyya,",
  "atk-s0512a1:482_7": "akkhīni uppāṭetvā dadeyyaṁ.",
  "atk-s0512a1:482_8": "Sace sakalasarīre maṁsaṁ rudhirampi vā yāceyya,",
  "atk-s0512a1:482_9": "sakalasarīrato maṁsaṁ chinditvā rudhirampi asinā vijjhitvā dadeyyaṁ.",
  "atk-s0512a1:482_10": "Athāpi koci ‘dāso me hohī’ti vadeyya,",
  "atk-s0512a1:482_11": "attānaṁ tassa sāvetvā dadeyya’’nti.",
  "atk-s0512a1:482_12": "Tassevaṁ sabhāvaṁ sarasaṁ cintentassa catunahutādhikadviyojanasatasahassabahalā ayaṁ mahāpathavī udakapariyantaṁ katvā kampi.",
  "atk-s0512a1:482_13": "Sinerupabbatarājā onamitvā jetuttaranagarābhimukho aṭṭhāsi.",
  "atk-s0512a1:482_14": "Tena vuttaṁ –",
  "atk-s0512a1:483_0": "78.",
  "atk-s0512a1:484_0": " ‘‘Yadāhaṁ dārako homi, jātiyā aṭṭhavassiko;",
  "atk-s0512a1:485_0": "Tadā nisajja pāsāde, dānaṁ dātuṁ vicintayiṁ.",
  "atk-s0512a1:486_0": "79.",
  "atk-s0512a1:487_0": " ‘‘Hadayaṁ dadeyyaṁ cakkhuṁ, maṁsampi rudhirampi ca;",
  "atk-s0512a1:488_0": "Dadeyyaṁ kāyaṁ sāvetvā, yadi koci yācaye mamaṁ.",
  "atk-s0512a1:489_0": "80.",
  "atk-s0512a1:490_0": " ‘‘Sabhāvaṁ cintayantassa, akampitamasaṇṭhitaṁ;",
  "atk-s0512a1:491_0": "Akampi tattha pathavī, sineruvanavaṭaṁsakā’’ti.",
  "atk-s0512a1:492_0": "Tattha sāvetvāti ‘‘ajja paṭṭhāya ahaṁ imassa dāso’’ti dāsabhāvaṁ sāvetvā.",
  "atk-s0512a1:492_1": "Yadi koci yācaye mamanti koci maṁ yadi yāceyya.",
  "atk-s0512a1:492_2": "Sabhāvaṁ cintayantassāti aviparītaṁ attano yathābhūtaṁ sabhāvaṁ atittimaṁ yathājjhāsayaṁ cintentassa mama,",
  "atk-s0512a1:492_3": "mayi cintenteti attho.",
  "atk-s0512a1:492_4": "Akampitanti kampitarahitaṁ.",
  "atk-s0512a1:492_5": "Asaṇṭhitanti saṅkocarahitaṁ.",
  "atk-s0512a1:492_6": "Yena hi lobhādinā abodhisattānaṁ cakkhādidāne cittutrāsasaṅkhātaṁ kampitaṁ saṅkocasaṅkhātaṁ saṇṭhitañca siyā,",
  "atk-s0512a1:492_7": "tena vināti attho.",
  "atk-s0512a1:492_8": "Akampīti acali.",
  "atk-s0512a1:492_9": "Sineruvanavaṭaṁsakāti sinerumhi uṭṭhitanandanavanaphārusakavanamissakavanacittalatāvanādikappakataruvanaṁ sineruvanaṁ.",
  "atk-s0512a1:492_10": "Atha vā sineru ca jambudīpādīsu ramaṇīyavanañca sineruvanaṁ ,",
  "atk-s0512a1:492_11": "taṁ vanaṁ vaṭaṁsakaṁ etissāti sineruvanavaṭaṁsakā.",
  "atk-s0512a1:493_0": "Evañca pathavikampane vattamāne madhuragambhīradevo gajjanto khaṇikavassaṁ vassi,",
  "atk-s0512a1:493_1": "vijjulatā nicchariṁsu,",
  "atk-s0512a1:493_2": "mahāsamuddo ubbhijji,",
  "atk-s0512a1:493_3": "sakko devarājā apphoṭesi,",
  "atk-s0512a1:493_4": "mahābrahmā sādhukāramadāsi,",
  "atk-s0512a1:493_5": "yāva brahmalokā ekakolāhalaṁ ahosi.",
  "atk-s0512a1:493_6": "Mahāsatto soḷasavassakāleyeva sabbasippānaṁ nipphattiṁ pāpuṇi.",
  "atk-s0512a1:493_7": "Tassa pitā rajjaṁ dātukāmo mātarā saddhiṁ mantetvā maddarājakulato mātuladhītaraṁ maddiṁ nāma rājakaññaṁ",
  "atk-s0512a1:493_8": "ānetvā soḷasannaṁ itthisahassānaṁ jeṭṭhakaṁ aggamahesiṁ katvā mahāsattaṁ rajje abhisiñci.",
  "atk-s0512a1:493_9": "Mahāsatto rajje patiṭṭhitakālato paṭṭhāya devasikaṁ chasatasahassāni vissajjetvā mahādānaṁ pavattento anvaddhamāsaṁ dānaṁ oloketuṁ upasaṅkamati.",
  "atk-s0512a1:493_10": "Aparabhāge maddidevī puttaṁ vijāyi.",
  "atk-s0512a1:493_11": "Taṁ kañcanajālena sampaṭicchiṁsu,",
  "atk-s0512a1:493_12": "tenassa ‘‘jālikumāro’’tveva nāmaṁ kariṁsu.",
  "atk-s0512a1:493_13": "Tassa padasā gamanakāle sā dhītaraṁ vijāyi.",
  "atk-s0512a1:493_14": "Taṁ kaṇhājinena sampaṭicchiṁsu,",
  "atk-s0512a1:493_15": "tenassā ‘‘kaṇhājinā’’tveva nāmaṁ kariṁsu.",
  "atk-s0512a1:493_16": "Tena vuttaṁ –",
  "atk-s0512a1:494_0": "81.",
  "atk-s0512a1:495_0": " ‘‘Anvaddhamāse pannarase, puṇṇamāse uposathe;",
  "atk-s0512a1:496_0": "Paccayaṁ nāgamāruyha, dānaṁ dātuṁ upāgami’’nti.",
  "atk-s0512a1:497_0": "Tattha anvaddhamāseti anuaddhamāse,",
  "atk-s0512a1:497_1": "addhamāse addhamāseti attho.",
  "atk-s0512a1:497_2": "Puṇṇamāseti puṇṇamāsiyaṁ,",
  "atk-s0512a1:497_3": "māsaparipūriyā candaparipūriyā ca samannāgate pannarase dānaṁ dātuṁ upāgaminti sambandho.",
  "atk-s0512a1:497_4": "Tatrāyaṁ yojanā –",
  "atk-s0512a1:497_5": "paccayaṁ nāgamāruyha addhamāse addhamāse dānaṁ dātuṁ dānasālaṁ upāgamiṁ,",
  "atk-s0512a1:497_6": "evaṁ upagacchanto ca yadā ekasmiṁ pannarase puṇṇamāsiuposathe dānaṁ dātuṁ upāgamiṁ,",
  "atk-s0512a1:497_7": "tadā kaliṅgaraṭṭhavisayā brāhmaṇā upagañchumanti tattha paccayaṁ nāganti paccayanāmakaṁ maṅgalahatthiṁ.",
  "atk-s0512a1:497_8": "Bodhisattassa hi jātadivase ekā ākāsacārinī kareṇukā abhimaṅgalasammataṁ sabbasetahatthipotakaṁ ānetvā maṅgalahatthiṭṭhāne ṭhapetvā pakkāmi.",
  "atk-s0512a1:497_9": "Tassa mahāsattaṁ paccayaṁ katvā laddhattā ‘‘paccayo’’tveva nāmaṁ kariṁsu.",
  "atk-s0512a1:497_10": "Taṁ paccayanāmakaṁ opavayhaṁ hatthināgaṁ āruyha dānaṁ dātuṁ upāgaminti.",
  "atk-s0512a1:497_11": "Tena vuttaṁ –",
  "atk-s0512a1:498_0": "82.",
  "atk-s0512a1:499_0": " ‘‘Kaliṅgaraṭṭhavisayā, brāhmaṇā upagañchu maṁ;",
  "atk-s0512a1:500_0": "Ayācuṁ maṁ hatthināgaṁ, dhaññaṁ maṅgalasammataṁ.",
  "atk-s0512a1:501_0": "83.",
  "atk-s0512a1:502_0": " ‘‘Avuṭṭhiko janapado, dubbhikkho chātako mahā;",
  "atk-s0512a1:503_0": "Dadāhi pavaraṁ nāgaṁ, sabbasetaṁ gajuttama’’nti.",
  "atk-s0512a1:504_0": "Tattha ‘‘kaliṅgaraṭṭhavisayā’’tiādigāthā heṭṭhā kururājacaritepi (cariyā.",
  "atk-s0512a1:504_1": "1.21-22) āgatā eva,",
  "atk-s0512a1:504_2": "tasmā tāsaṁ attho kathāmaggo ca tattha vuttanayeneva veditabbo.",
  "atk-s0512a1:504_3": "Idha pana maṅgalahatthino setattā ‘‘sabbasetaṁ gajuttama’’nti vuttaṁ.",
  "atk-s0512a1:504_4": "Bodhisatto hatthikkhandhavaragato –",
  "atk-s0512a1:505_0": "84.",
  "atk-s0512a1:506_0": " ‘‘Dadāmi na vikampāmi, yaṁ maṁ yācanti brāhmaṇā;",
  "atk-s0512a1:507_0": "Santaṁ nappaṭigūhāmi, dāne me ramate mano’’ti. –",
  "atk-s0512a1:508_0": "Attano dānābhiratiṁ pavedento –",
  "atk-s0512a1:509_0": "85.",
  "atk-s0512a1:510_0": " ‘‘Na me yācakamanuppatte, paṭikkhepo anucchavo;",
  "atk-s0512a1:511_0": "Mā me bhijji samādānaṁ, dassāmi vipulaṁ gaja’’nti. (cariyā. 1.23) –",
  "atk-s0512a1:512_0": "Paṭijānitvā hatthikkhandhato oruyha analaṅkataṭṭhānaṁ olokanatthaṁ anupariyāyitvā analaṅkataṭṭhānaṁ adisvā",
  "atk-s0512a1:512_1": "kusumamissagandhodakabharitaṁ suvaṇṇabhiṅgāraṁ gahetvā ‘‘bhonto ito ethā’’ti alaṅkatarajatadāmasadisaṁ",
  "atk-s0512a1:512_2": "hatthisoṇḍaṁ tesaṁ hatthe ṭhapetvā udakaṁ pātetvā alaṅkatavāraṇaṁ adāsi.",
  "atk-s0512a1:512_3": "Tena vuttaṁ –",
  "atk-s0512a1:513_0": "86.",
  "atk-s0512a1:514_0": " ‘‘Nāgaṁ gahetvā soṇḍāya, bhiṅgāre ratanāmaye;",
  "atk-s0512a1:515_0": "Jalaṁ hatthe ākiritvā, brāhmaṇānaṁ adaṁ gaja’’nti. (cariyā. 1.24);",
  "atk-s0512a1:516_0": "Tattha santanti vijjamānaṁ deyyadhammaṁ.",
  "atk-s0512a1:516_1": "Nappaṭigūhāmīti na paṭicchādemi.",
  "atk-s0512a1:516_2": "Yo hi attano santakaṁ ‘‘mayhameva hotū’’ti cinteti,",
  "atk-s0512a1:516_3": "yācito vā paṭikkhipati,",
  "atk-s0512a1:516_4": "so yācakānaṁ abhimukhe ṭhitampi atthato paṭicchādeti nāma.",
  "atk-s0512a1:516_5": "Mahāsatto pana attano sīsaṁ ādiṁ katvā ajjhattikadānaṁ dātukāmova,",
  "atk-s0512a1:516_6": "kathaṁ bāhiraṁ paṭikkhipati,",
  "atk-s0512a1:516_7": "tasmā āha ‘‘santaṁ nappaṭigūhāmī’’ti.",
  "atk-s0512a1:516_8": "Tenevāha ‘‘dāne me ramate mano’’ti.",
  "atk-s0512a1:516_9": "Sesaṁ heṭṭhā vuttatthameva.",
  "atk-s0512a1:517_0": "Tassa pana hatthino catūsu pādesu alaṅkārā cattāri satasahassāni agghanti,",
  "atk-s0512a1:517_1": "ubhosu passesu alaṅkārā dve satasahassāni,",
  "atk-s0512a1:517_2": "heṭṭhā udare kambalaṁ satasahassaṁ,",
  "atk-s0512a1:517_3": "piṭṭhiyaṁ muttājālaṁ maṇijālaṁ kañcanajālanti tīṇi jālāni tīṇi satasahassāni,",
  "atk-s0512a1:517_4": "ubho kaṇṇālaṅkārā dve satasahassāni,",
  "atk-s0512a1:517_5": "piṭṭhiyaṁ atthatakambalaṁ satasahassaṁ,",
  "atk-s0512a1:517_6": "kumbhālaṅkāro satasahassaṁ,",
  "atk-s0512a1:517_7": "tayo vaṭaṁsakā tīṇi satasahassāni,",
  "atk-s0512a1:517_8": "kaṇṇacūḷālaṅkāro satasahassaṁ,",
  "atk-s0512a1:517_9": "dvinnaṁ dantānaṁ alaṅkārā dve satasahassāni,",
  "atk-s0512a1:517_10": "soṇḍāya sovatthikālaṅkāro satasahassaṁ,",
  "atk-s0512a1:517_11": "naṅguṭṭhālaṅkāro satasahassaṁ,",
  "atk-s0512a1:517_12": "ārohaṇanisseṇi satasahassaṁ,",
  "atk-s0512a1:517_13": "bhuñjanakaṭāhaṁ satasahassaṁ,",
  "atk-s0512a1:517_14": "ṭhapetvā anagghabhaṇḍaṁ idaṁ tāva ettakaṁ catuvīsati satasahassāni agghati.",
  "atk-s0512a1:517_15": "Chattapiṇḍiyaṁ pana maṇi, cūḷāmaṇi,",
  "atk-s0512a1:517_16": "muttāhāre maṇi,",
  "atk-s0512a1:517_17": "aṅkuse maṇi,",
  "atk-s0512a1:517_18": "hatthikaṇṭhaveṭhanamuttāhāre maṇi,",
  "atk-s0512a1:517_19": "hatthikumbhe maṇīti imāni cha anagghāni,",
  "atk-s0512a1:517_20": "hatthīpi anaggho evāti hatthinā saddhiṁ satta anagghāni,",
  "atk-s0512a1:517_21": "tāni sabbāni brāhmaṇānaṁ adāsi.",
  "atk-s0512a1:517_22": "Tathā hatthino paricārakāni pañca kulasatāni hatthimeṇḍahatthigopakehi saddhiṁ adāsi.",
  "atk-s0512a1:517_23": "Saha dānena panassa heṭṭhā vuttanayeneva bhūmikampādayo ahesuṁ.",
  "atk-s0512a1:517_24": "Tena vuttaṁ –",
  "atk-s0512a1:518_0": "87.",
  "atk-s0512a1:519_0": " ‘‘Punāparaṁ dadantassa, sabbasetaṁ gajuttamaṁ;",
  "atk-s0512a1:520_0": "Tadāpi pathavī kampi, sineruvanavaṭaṁsakā’’ti.",
  "atk-s0512a1:521_0": "Jātakepi (jā. 2.22.1673) vuttaṁ –",
  "atk-s0512a1:522_0": "‘‘Tadāsi yaṁ bhiṁsanakaṁ, tadāsi lomahaṁsanaṁ;",
  "atk-s0512a1:523_0": "Hatthināge padinnamhi, medanī sampakampathā’’ti.",
  "atk-s0512a1:524_0": "88.Tassanāgassa dānenāti chahi anagghehi saddhiṁ catuvīsatisatasahassagghanikaalaṅkārabhaṇḍasahitassa tassa maṅgalahatthissa pariccāgena.",
  "atk-s0512a1:524_1": "Sivayoti sivirājakumārā ceva siviraṭṭhavāsino ca.",
  "atk-s0512a1:524_2": "‘‘Sivayo’’ti ca desanāsīsametaṁ.",
  "atk-s0512a1:524_3": "Tattha hi amaccā pārisajjā brāhmaṇagahapatikā negamajānapadā nāgarā sakalaraṭṭhavāsino ca sañjayamahārājaṁ",
  "atk-s0512a1:524_4": "phussatideviṁ maddideviñca ṭhapetvā sabbe eva.",
  "atk-s0512a1:524_5": "Kuddhāti devatāvattanena bodhisattassa kuddhā.",
  "atk-s0512a1:524_6": "Samāgatāti sannipatitā.",
  "atk-s0512a1:524_7": "Te kira brāhmaṇā hatthiṁ labhitvā taṁ abhiruhitvā mahādvārena pavisitvā nagaramajjhena pāyiṁsu.",
  "atk-s0512a1:524_8": "Mahājanena ca ‘‘ambho brāhmaṇā,",
  "atk-s0512a1:524_9": "amhākaṁ hatthī kuto abhiruḷho’’ti vutte ‘‘vessantaramahārājena no hatthī dinno,",
  "atk-s0512a1:524_10": "ke tumhe’’ti hatthavikārādīhi ghaṭṭentā agamaṁsu.",
  "atk-s0512a1:524_11": "Atha amacce ādiṁ katvā mahājanā rājadvāre sannipatitvā ‘‘raññā nāma brāhmaṇānaṁ dhanaṁ vā dhaññaṁ vā",
  "atk-s0512a1:524_12": "khettaṁ vā vatthu vā dāsidāsaparicārikā vā dātabbā siyā,",
  "atk-s0512a1:524_13": "kathañhi nāmāyaṁ vessantaramahārājā rājārahaṁ maṅgalahatthiṁ dassati,",
  "atk-s0512a1:524_14": "na idāni evaṁ rajjaṁ vināsetuṁ dassāmā’’ti ujjhāyitvā sañjayamahārājassa tamatthaṁ ārocetvā tena anunīyamānā ananuyantā agamaṁsu.",
  "atk-s0512a1:524_15": "Kevalaṁ pana –",
  "atk-s0512a1:525_0": "‘‘Mā naṁ daṇḍena satthena, na hi so bandhanāraho;",
  "atk-s0512a1:526_0": "Pabbājehi ca naṁ raṭṭhā, vaṅke vasatu pabbate’’ti. (jā. 2.22.1687) –",
  "atk-s0512a1:527_0": "Vadiṁsu. Tena vuttaṁ –",
  "atk-s0512a1:528_0": "‘‘Pabbājesuṁ sakā raṭṭhā, vaṅkaṁ gacchatu pabbata’’nti.",
  "atk-s0512a1:529_0": "Tattha pabbājesunti rajjato bahi vāsatthāya ussukkamakaṁsu; –",
  "atk-s0512a1:530_0": "Rājāpi ‘‘mahā kho ayaṁ paṭipakkho, handa mama putto katipāhaṁ rajjato bahi vasatū’’ti cintetvā –",
  "atk-s0512a1:531_0": "‘‘Eso ce sivīnaṁ chando, chandaṁ nappanudāmase;",
  "atk-s0512a1:532_0": "Imaṁ so vasatu rattiṁ, kāme ca paribhuñjatu.",
  "atk-s0512a1:533_0": "‘‘Tato ratyā vivasāne, sūriyuggamanaṁ pati;",
  "atk-s0512a1:534_0": "Samaggā sivayo hutvā, raṭṭhā pabbājayantu na’’nti. (jā. 2.22.1688-1689) –",
  "atk-s0512a1:535_0": "Vatvā puttassa santike kattāraṁ pesesi ‘‘imaṁ pavattiṁ mama puttassa ārocehī’’ti. So tathā akāsi.",
  "atk-s0512a1:536_0": "Mahāsattopi taṁ sutvā –",
  "atk-s0512a1:537_0": "‘‘Kismiṁ me sivayo kuddhā, nāhaṁ passāmi dukkaṭaṁ;",
  "atk-s0512a1:538_0": "Taṁ me katte viyācikkha, kasmā pabbājayanti ma’’nti. (jā. 2.22.1701) –",
  "atk-s0512a1:539_0": "Kāraṇaṁ pucchi. Tena ‘‘tumhākaṁ hatthidānenā’’ti vutte somanassappatto hutvā –",
  "atk-s0512a1:540_0": "‘‘Hadayaṁ cakkhumpahaṁ dajjaṁ, kiṁ me bāhirakaṁ dhanaṁ;",
  "atk-s0512a1:541_0": "Hiraññaṁ vā suvaṇṇaṁ vā, muttā veḷuriyā maṇi.",
  "atk-s0512a1:542_0": "‘‘Dakkhiṇaṁ vāpahaṁ bāhuṁ, disvā yācakamāgate;",
  "atk-s0512a1:543_0": "Dadeyyaṁ na vikampeyyaṁ, dāne me ramate mano.",
  "atk-s0512a1:544_0": "‘‘Kāmaṁ maṁ sivayo sabbe, pabbājentu hanantu vā;",
  "atk-s0512a1:545_0": "Neva dānā viramissaṁ, kāmaṁ chindantu sattadhā’’ti. (jā. 2.22.1703-1705) –",
  "atk-s0512a1:546_0": "Vatvā ‘‘nāgarā me ekadivasaṁ dānaṁ dātuṁ okāsaṁ dentu,",
  "atk-s0512a1:546_1": "sve dānaṁ datvā tatiyadivase gamissāmī’’ti vatvā kattāraṁ tesaṁ santike pesetvā ‘‘ahaṁ sve sattasatakaṁ nāma mahādānaṁ dassāmi ,",
  "atk-s0512a1:546_2": "sattahatthisatāni sattaassasatāni sattarathasatāni sattaitthisatāni sattadāsasatāni sattadāsisatāni sattadhenusatāni paṭiyādehi,",
  "atk-s0512a1:546_3": "nānappakārañca annapānādiṁ sabbaṁ dātabbayuttakaṁ upaṭṭhapehī’’ti sabbakammikaṁ amaccaṁ āṇāpetvā ekakova",
  "atk-s0512a1:546_4": "maddideviyā vasanaṭṭhānaṁ gantvā ‘‘bhadde maddi,",
  "atk-s0512a1:546_5": "anugāmikanidhiṁ nidahamānā,",
  "atk-s0512a1:546_6": "sīlavantesu dadeyyāsī’’ti tampi dāne niyojetvā tassā attano gamanakāraṇaṁ ācikkhitvā ‘‘ahaṁ vanaṁ vasanatthāya gamissāmi,",
  "atk-s0512a1:546_7": "tvaṁ idheva anukkaṇṭhitā vasāhī’’ti āha.",
  "atk-s0512a1:546_8": "Sā ‘‘nāhaṁ, mahārāja,",
  "atk-s0512a1:546_9": "tumhehi vinā ekadivasampi vasissāmī’’ti āha.",
  "atk-s0512a1:547_0": "Dutiyadivase sattasatakaṁ mahādānaṁ pavattesi.",
  "atk-s0512a1:547_1": "Tassa sattasatakaṁ dānaṁ dentasseva sāyaṁ ahosi.",
  "atk-s0512a1:547_2": "Alaṅkatarathena mātāpitūnaṁ vasanaṭṭhānaṁ gantvā ‘‘ahaṁ sve gamissāmī’’ti te āpucchitvā akāmakānaṁ tesaṁ",
  "atk-s0512a1:547_3": "assumukhānaṁ rodantānaṁyeva vanditvā padakkhiṇaṁ katvā tato nikkhamitvā taṁ divasaṁ attano nivesane vasitvā",
  "atk-s0512a1:547_4": "punadivase ‘‘gamissāmī’’ti pāsādato otari.",
  "atk-s0512a1:547_5": "Maddidevī sassusasurehi nānānayehi yācitvā nivattiyamānāpi tesaṁ vacanaṁ anādiyitvā te vanditvā padakkhiṇaṁ",
  "atk-s0512a1:547_6": "katvā sesitthiyo apaloketvā dve putte ādāya vessantarassa paṭhamataraṁ gantvā rathe aṭṭhāsi.",
  "atk-s0512a1:548_0": "Mahāpuriso rathaṁ abhiruhitvā rathe ṭhito mahājanaṁ āpucchitvā ‘‘appamattā dānādīni puññāni karothā’’ti ovādamassa datvā nagarato nikkhami.",
  "atk-s0512a1:548_1": "Bodhisattassa mātā ‘‘putto me dānavittako dānaṁ detū’’ti ābharaṇehi saddhiṁ sattaratanapūrāni sakaṭāni ubhosu passesu pesesi.",
  "atk-s0512a1:548_2": "Sopi attano kāyāruḷhameva ābharaṇabhaṇḍaṁ sampattayācakānaṁ aṭṭhārasa vāre datvā sesaṁ sabbamadāsi.",
  "atk-s0512a1:548_3": "Nagarā nikkhamitvāva nivattitvā oloketukāmo ahosi.",
  "atk-s0512a1:548_4": "Athassa puññānubhāvena rathappamāṇe ṭhāne mahāpathavī bhijjitvā parivattitvā rathaṁ nagarābhimukhaṁ akāsi.",
  "atk-s0512a1:548_5": "So mātāpitūnaṁ vasanaṭṭhānaṁ olokesi.",
  "atk-s0512a1:548_6": "Tena kāruññena pathavikampo ahosi.",
  "atk-s0512a1:548_7": "Tena vuttaṁ ‘‘tesaṁ nicchubhamānāna’’ntiādi.",
  "atk-s0512a1:549_0": "89-90.",
  "atk-s0512a1:549_1": "Tattha nicchubhamānānanti tesu sivīsu nikkaḍḍhantesu,",
  "atk-s0512a1:549_2": "pabbājentesūti attho.",
  "atk-s0512a1:549_3": "Tesaṁ vā nikkhamantānaṁ.",
  "atk-s0512a1:549_4": "Mahādānaṁ pavattetunti sattasatakamahādānaṁ dātuṁ.",
  "atk-s0512a1:549_5": "Āyācissanti yāciṁ.",
  "atk-s0512a1:549_6": "Sāvayitvāti ghosāpetvā.",
  "atk-s0512a1:549_7": "Kaṇṇabherinti yugalamahābheriṁ.",
  "atk-s0512a1:549_8": "Dadāmahanti dadāmi ahaṁ.",
  "atk-s0512a1:550_0": "91.Athetthāti athevaṁ dāne dīyamāne etasmiṁ dānagge.",
  "atk-s0512a1:550_1": "Tumūloti ekakolāhalībhūto.",
  "atk-s0512a1:550_2": "Bheravoti bhayāvaho.",
  "atk-s0512a1:550_3": "Mahāsattañhi ṭhapetvā aññesaṁ so bhayaṁ janeti,",
  "atk-s0512a1:550_4": "tassa bhayajananākāraṁ dassetuṁ.",
  "atk-s0512a1:550_5": "‘‘Dānenima’’ntiādi vuttaṁ.",
  "atk-s0512a1:550_6": "Imaṁ vessantaramahārājānaṁ dānena hetunā sivayo raṭṭhato nīharanti pabbājenti,",
  "atk-s0512a1:550_7": "tathāpi puna ca evarūpaṁ dānaṁ deti ayanti.",
  "atk-s0512a1:551_0": "92-94.",
  "atk-s0512a1:551_1": "Idāni taṁ dānaṁ dassetuṁ ‘‘hatthi’’nti gāthamāha.",
  "atk-s0512a1:551_2": "Tattha gavanti dhenuṁ.",
  "atk-s0512a1:551_3": "Catuvāhiṁ rathaṁ datvāti vahantīti vāhino, assā,",
  "atk-s0512a1:551_4": "caturo ājaññasindhave rathañca brāhmaṇānaṁ datvāti attho.",
  "atk-s0512a1:551_5": "Mahāsatto hi tathā nagarato nikkhamanto sahajāte saṭṭhisahasse amacce sesajanañca assupuṇṇamukhaṁ anubaddhantaṁ nivattetvā rathaṁ pājento maddiṁ āha – ‘‘sace, bhadde,",
  "atk-s0512a1:551_6": "pacchato yācakā āgacchanti,",
  "atk-s0512a1:551_7": "upadhāreyyāsī’’ti.",
  "atk-s0512a1:551_8": "Sā olokentī nisīdi.",
  "atk-s0512a1:551_9": "Athassa sattasatakamahādānaṁ gamanakāle katadānañca sampāpuṇituṁ asakkontā cattāro brāhmaṇā āgantvā ‘‘vessantaro",
  "atk-s0512a1:551_10": "kuhi’’nti pucchitvā ‘‘dānaṁ datvā rathena gato’’ti vutte ‘‘asse yācissāmā’’ti anubandhiṁsu.",
  "atk-s0512a1:551_11": "Maddī te āgacchante disvā ‘‘yācakā,",
  "atk-s0512a1:551_12": "devā’’ti ārocesi.",
  "atk-s0512a1:551_13": "Mahāsatto rathaṁ ṭhapesi.",
  "atk-s0512a1:551_14": "Te āgantvā asse yāciṁsu.",
  "atk-s0512a1:551_15": "Mahāsatto asse adāsi.",
  "atk-s0512a1:551_16": "Te te gahetvā gatā.",
  "atk-s0512a1:551_17": "Assesu pana dinnesu rathadhuraṁ ākāseyeva aṭṭhāsi.",
  "atk-s0512a1:551_18": "Atha cattāro devaputtā rohitamigavaṇṇenāgantvā rathadhuraṁ sampaṭicchitvā agamaṁsu.",
  "atk-s0512a1:551_19": "Mahāsatto tesaṁ devaputtabhāvaṁ ñatvā –",
  "atk-s0512a1:552_0": "‘‘Iṅgha maddi nisāmehi, cittarūpaṁva dissati;",
  "atk-s0512a1:553_0": "Migarohiccavaṇṇena, dakkhiṇassā vahanti ma’’nti. (jā. 2.22.1864) –",
  "atk-s0512a1:554_0": "Maddiyā āha.",
  "atk-s0512a1:555_0": "Tattha cittarūpaṁvāti acchariyarūpaṁ viya. Dakkhiṇassāti susikkhitaassā viya maṁ vahanti.",
  "atk-s0512a1:556_0": "Atha naṁ evaṁ gacchantaṁ aparo brāhmaṇo āgantvā rathaṁ yāci.",
  "atk-s0512a1:556_1": "Mahāsatto puttadāraṁ otāretvā rathaṁ adāsi.",
  "atk-s0512a1:556_2": "Rathe pana dinne devaputtā antaradhāyiṁsu.",
  "atk-s0512a1:556_3": "Tato paṭṭhāya pana sabbepi pattikāva ahesuṁ.",
  "atk-s0512a1:556_4": "Atha mahāsatto ‘‘maddi,",
  "atk-s0512a1:556_5": "tvaṁ kaṇhājinaṁ gaṇhāhi,",
  "atk-s0512a1:556_6": "ahaṁ jālikumāraṁ gaṇhāmī’’ti ubhopi dve dārake aṅkenādāya aññamaññaṁ piyasallāpā paṭipathaṁ āgacchante",
  "atk-s0512a1:556_7": "manusse vaṅkapabbatassa maggaṁ pucchantā sayameva onatesu phalarukkhesu phalāni dārakānaṁ dadantā atthakāmāhi",
  "atk-s0512a1:556_8": "devatāhi maggassa saṅkhipitattā tadaheva cetaraṭṭhaṁ sampāpuṇiṁsu.",
  "atk-s0512a1:556_9": "Tena vuttaṁ ‘‘catuvāhiṁ rathaṁ datvā’’tiādi.",
  "atk-s0512a1:557_0": "Tattha ṭhatvā cātummahāpatheti attano gamanamaggena passato āgatena tena brāhmaṇena āgatamaggena ca vinivijjhitvā",
  "atk-s0512a1:557_1": "gataṭṭhānattā catukkasaṅkhāte catumahāpathe ṭhatvā tassa brāhmaṇassa rathaṁ datvā.",
  "atk-s0512a1:557_2": "Ekākiyoti amaccasevakādisahāyābhāvena ekako.",
  "atk-s0512a1:557_3": "Tenevāha ‘‘adutiyo’’ti.",
  "atk-s0512a1:557_4": "Maddideviṁ idamabravīti maddideviṁ idaṁ abhāsi.",
  "atk-s0512a1:558_0": "96-99.Padumaṁ puṇḍarīkaṁvāti padumaṁ viya,",
  "atk-s0512a1:558_1": "puṇḍarīkaṁ viya ca.",
  "atk-s0512a1:558_2": "Kaṇhājinaggahīti kaṇhājinaṁ aggahesi.",
  "atk-s0512a1:558_3": "Abhijātāti jātisampannā.",
  "atk-s0512a1:558_4": "Visamaṁ samanti visamaṁ samañca bhūmippadesaṁ.",
  "atk-s0512a1:558_5": "Entīti āgacchanti.",
  "atk-s0512a1:558_6": "Anumagge paṭippatheti anumagge vā paṭipathe vāti vā-saddassa lopo daṭṭhabbo.",
  "atk-s0512a1:558_7": "Karuṇanti bhāvanapuṁsakaniddeso,",
  "atk-s0512a1:558_8": "karuṇāyitattanti attho.",
  "atk-s0512a1:558_9": "Dukkhaṁ te paṭivedentīti ime evaṁ sukhumālā padasā gacchanti,",
  "atk-s0512a1:558_10": "dūreva ito vaṅkapabbatoti te tadā amhesu kāruññavasena attanā dukkhaṁ paṭilabhanti,",
  "atk-s0512a1:558_11": "tathā attano uppannadukkhaṁ paṭivedenti vāti attho.",
  "atk-s0512a1:559_0": "100-1.Pavaneti mahāvane.",
  "atk-s0512a1:559_1": "Phalineti phalavante.",
  "atk-s0512a1:559_2": "Ubbiddhāti uddhaṁ uggatā uccā.",
  "atk-s0512a1:559_3": "Upagacchanti dāraketi yathā phalāni dārakānaṁ hatthūpagayhakāni honti,",
  "atk-s0512a1:559_4": "evaṁ rukkhā sayameva sākhāhi onamitvā dārake upenti.",
  "atk-s0512a1:560_0": "102.Acchariyanti accharāyoggaṁ,",
  "atk-s0512a1:560_1": "accharaṁ paharituṁ yuttaṁ.",
  "atk-s0512a1:560_2": "Abhūtapubbaṁ bhūtanti abbhutaṁ.",
  "atk-s0512a1:560_3": "Lomānaṁ haṁsanasamatthatāya lomahaṁsanaṁ.",
  "atk-s0512a1:560_4": "Sāhukāranti sādhukāraṁ,",
  "atk-s0512a1:560_5": "ayameva vā pāṭho.",
  "atk-s0512a1:560_6": "Itthiratanabhāvena sabbehi aṅgehi avayavehi sobhatīti sabbaṅgasobhanā.",
  "atk-s0512a1:561_0": "103-4.Accheraṁ vatāti acchariyaṁ vata.",
  "atk-s0512a1:561_1": "Vessantarassa tejenāti vessantarassa puññānubhāvena.",
  "atk-s0512a1:561_2": "Saṅkhipiṁsu pathaṁ yakkhāti devatā mahāsattassa puññatejena coditā taṁ maggaṁ parikkhayaṁ pāpesuṁ,",
  "atk-s0512a1:561_3": "appakaṁ akaṁsu,",
  "atk-s0512a1:561_4": "taṁ pana dārakesu karuṇāya kataṁ viya katvā vuttaṁ ‘‘anukampāya dārake’’ti.",
  "atk-s0512a1:561_5": "Jetuttaranagarato hi suvaṇṇagiritālo nāma pabbato pañca yojanāni,",
  "atk-s0512a1:561_6": "tato kontimārā nāma nadī pañca yojanāni,",
  "atk-s0512a1:561_7": "tato mārañjanāgiri nāma pabbato pañca yojanāni,",
  "atk-s0512a1:561_8": "tato daṇḍabrāhmaṇagāmo nāma pañca yojanāni,",
  "atk-s0512a1:561_9": "tato mātulanagaraṁ dasa yojanāni,",
  "atk-s0512a1:561_10": "iti taṁ raṭṭhaṁ jetuttaranagarato tiṁsa yojanāni hoti.",
  "atk-s0512a1:561_11": "Devatā bodhisattassa puññatejena coditā maggaṁ parikkhayaṁ pāpesuṁ.",
  "atk-s0512a1:561_12": "Taṁ sabbaṁ ekāheneva atikkamiṁsu.",
  "atk-s0512a1:561_13": "Tena vuttaṁ ‘‘nikkhantadivaseneva,",
  "atk-s0512a1:561_14": "cetaraṭṭhamupāgamu’’nti.",
  "atk-s0512a1:562_0": "Evaṁ mahāsatto sāyanhasamayaṁ cetaraṭṭhe mātulanagaraṁ patvā tassa nagarassa dvārasamīpe sālāyaṁ nisīdi.",
  "atk-s0512a1:562_1": "Athassa maddidevī pādesu rajaṁ puñchitvā pāde sambāhitvā ‘‘vessantarassa āgatabhāvaṁ jānāpessāmī’’ti",
  "atk-s0512a1:562_2": "sālato nikkhamitvā tassa cakkhupathe sāladvāre aṭṭhāsi.",
  "atk-s0512a1:562_3": "Nagaraṁ pavisantiyo ca nikkhamantiyo ca itthiyo taṁ disvā parivāresuṁ.",
  "atk-s0512a1:562_4": "Mahājano tañca vessantarañca putte cassa tathā āgate disvā rājūnaṁ ācikkhi.",
  "atk-s0512a1:562_5": "Saṭṭhisahassā rājāno rodantā paridevantā tassa santikaṁ āgantvā maggaparissamaṁ vinodetvā tathā āgamanakāraṇaṁ pucchiṁsu.",
  "atk-s0512a1:563_0": "Mahāsatto hatthidānaṁ ādiṁ katvā sabbaṁ kathesi.",
  "atk-s0512a1:563_1": "Taṁ sutvā te attano rajjena nimantayiṁsu.",
  "atk-s0512a1:563_2": "Mahāpuriso ‘‘mayā tumhākaṁ rajjaṁ paṭiggahitameva hotu,",
  "atk-s0512a1:563_3": "rājā pana maṁ raṭṭhā pabbājeti,",
  "atk-s0512a1:563_4": "tasmā vaṅkapabbatameva gamissāmī’’ti vatvā tehi nānappakāraṁ tattha vāsaṁ yāciyamānopi taṁ analaṅkaritvā",
  "atk-s0512a1:563_5": "tehi gahitārakkho taṁ rattiṁ sālāyameva vasitvā punadivase pātova nānaggarasabhojanaṁ bhuñjitvā tehi",
  "atk-s0512a1:563_6": "parivuto nikkhamitvā pannarasayojanamaggaṁ gantvā vanadvāre ṭhatvā te nivattetvā purato pannarasayojanamaggaṁ",
  "atk-s0512a1:563_7": "tehi ācikkhitaniyāmeneva agamāsi.",
  "atk-s0512a1:563_8": "Tena vuttaṁ –",
  "atk-s0512a1:564_0": "105.",
  "atk-s0512a1:565_0": " ‘‘Saṭṭhirājasahassāni, tadā vasanti mātule;",
  "atk-s0512a1:566_0": "Sabbe pañjalikā hutvā, rodamānā upāgamuṁ.",
  "atk-s0512a1:567_0": "106.",
  "atk-s0512a1:568_0": " ‘‘Tattha vattetvā sallāpaṁ, cetehi cetaputtehi;",
  "atk-s0512a1:569_0": "Te tato nikkhamitvāna, vaṅkaṁ agamu pabbata’’nti.",
  "atk-s0512a1:570_0": "Tattha tattha vattetvā sallāpanti tattha tehi rājūhi samāgamehi saddhiṁ paṭisammodamānā kathaṁ pavattetvā.",
  "atk-s0512a1:570_1": "Cetaputtehīti cetarājaputtehi.",
  "atk-s0512a1:570_2": "Te tato nikkhamitvānāti te rājāno tato vanadvāraṭṭhāne nivattetvā.",
  "atk-s0512a1:570_3": "Vaṅkaṁ agamu pabbatanti amhe cattāro janā vaṅkapabbataṁ uddissa agamamhā.",
  "atk-s0512a1:571_0": "Atha mahāsatto tehi ācikkhitamaggena gacchanto gandhamādanapabbataṁ patvā taṁ divasaṁ tattha vasitvā",
  "atk-s0512a1:571_1": "tato uttaradisābhimukho vepullapabbatapādena gantvā ketumatīnadītīre nisīditvā vanacarakena dinnaṁ madhumaṁsaṁ",
  "atk-s0512a1:571_2": "khāditvā tassa suvaṇṇasūciṁ datvā nhatvā pivitvā paṭippassaddhadaratho nadiṁ uttaritvā sānupabbatasikhare",
  "atk-s0512a1:571_3": "ṭhitassa nigrodhassa mūle thokaṁ nisīditvā uṭṭhāya gacchanto nālikapabbataṁ pariharanto mucalindasaraṁ",
  "atk-s0512a1:571_4": "gantvā saratīrena pubbuttarakaṇṇaṁ patvā ekapadikamaggeneva vanaghaṭaṁ pavisitvā taṁ atikkamma girividuggānaṁ",
  "atk-s0512a1:571_5": "nadīpabhavānaṁ purato caturassapokkharaṇiṁ pāpuṇi.",
  "atk-s0512a1:572_0": "107.",
  "atk-s0512a1:572_1": "Tasmiṁ khaṇe sakko āvajjento ‘‘mahāsatto himavantaṁ paviṭṭho,",
  "atk-s0512a1:572_2": "vasanaṭṭhānaṁ laddhuṁ vaṭṭatī’’ti cintetvā vissakammaṁ pesesi –",
  "atk-s0512a1:572_3": "‘‘gaccha vaṅkapabbatakucchimhi ramaṇīye ṭhāne assamapadaṁ māpehī’’ti.",
  "atk-s0512a1:572_4": "So tattha dve paṇṇasālāyo dve caṅkame dve ca rattiṭṭhānadivāṭṭhānāni māpetvā tesu tesu ṭhānesu nānāpupphavicitte",
  "atk-s0512a1:572_5": "rukkhe phalite rukkhe pupphagacche kadalivanādīni ca dassetvā sabbe pabbajitaparikkhāre paṭiyādetvā ‘‘yekeci",
  "atk-s0512a1:572_6": "pabbajitukāmā,",
  "atk-s0512a1:572_7": "te gaṇhantū’’ti akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.",
  "atk-s0512a1:573_0": "Mahāsatto ekapadikamaggaṁ disvā ‘‘pabbajitānaṁ vasanaṭṭhānaṁ bhavissatī’’ti maddiñca putte ca tattheva",
  "atk-s0512a1:573_1": "ṭhapetvā assamapadaṁ pavisitvā akkharāni oloketvā ‘‘sakkena dinnosmī’’ti paṇṇasāladvāraṁ vivaritvā paviṭṭho",
  "atk-s0512a1:573_2": "khaggañca dhanuñca apanetvā sāṭake omuñcitvā isivesaṁ gahetvā kattaradaṇḍaṁ ādāya nikkhamitvā paccekabuddhasadisena",
  "atk-s0512a1:573_3": "upasamena dārakānaṁ santikaṁ agamāsi.",
  "atk-s0512a1:573_4": "Maddidevīpi mahāsattaṁ disvā pādesu patitvā roditvā teneva saddhiṁ assamaṁ pavisitvā attano paṇṇasālaṁ gantvā isivesaṁ gaṇhi.",
  "atk-s0512a1:573_5": "Pacchā puttepi tāpasakumārake kariṁsu.",
  "atk-s0512a1:573_6": "Bodhisatto maddiṁ varaṁ yāci ‘‘mayaṁ ito paṭṭhāya pabbajitā nāma,",
  "atk-s0512a1:573_7": "itthī ca nāma brahmacariyassa malaṁ,",
  "atk-s0512a1:573_8": "mā dāni akāle mama santikaṁ āgacchā’’ti.",
  "atk-s0512a1:573_9": "Sā ‘‘sādhū’’ti sampaṭicchitvā mahāsattampi varaṁ yāci ‘‘deva,",
  "atk-s0512a1:573_10": "tumhe putte gahetvā idheva hotha,",
  "atk-s0512a1:573_11": "ahaṁ phalāphalaṁ āharissāmī’’ti.",
  "atk-s0512a1:573_12": "Sā tato paṭṭhāya araññato phalāphalāni āharitvā tayo jane paṭijaggi.",
  "atk-s0512a1:573_13": "Iti cattāro khattiyā vaṅkapabbatakucchiyaṁ sattamāsamattaṁ vasiṁsu.",
  "atk-s0512a1:573_14": "Tena vuttaṁ ‘‘āmantayitvā devindo,",
  "atk-s0512a1:573_15": "vissakammaṁ mahiddhika’’ntiādi.",
  "atk-s0512a1:574_0": "Tattha āmantayitvāti pakkosāpetvā.",
  "atk-s0512a1:574_1": "Mahiddhikanti mahatiyā deviddhiyā samannāgataṁ.",
  "atk-s0512a1:574_2": "Assamaṁ sukatanti assamapadaṁ sukataṁ katvā.",
  "atk-s0512a1:574_3": "Rammaṁ vessantarassa vasanānucchavikaṁ paṇṇasālaṁ.",
  "atk-s0512a1:574_4": "Sumāpayāti suṭṭhu māpaya.",
  "atk-s0512a1:574_5": "Āṇāpesīti vacanaseso.",
  "atk-s0512a1:574_6": "Sumāpayīti sammā māpesi.",
  "atk-s0512a1:575_0": "111.Asuññoti yathā so assamo asuñño hoti,",
  "atk-s0512a1:575_1": "evaṁ tassa asuññabhāvakaraṇena asuñño homi.",
  "atk-s0512a1:575_2": "‘‘Asuññe’’ti vā pāṭho,",
  "atk-s0512a1:575_3": "mama vasaneneva asuññe assame dārake anurakkhanto vasāmi tattha tiṭṭhāmi.",
  "atk-s0512a1:575_4": "Bodhisattassa mettānubhāvena samantā tiyojane sabbe tiracchānāpi mettaṁ paṭilabhiṁsu.",
  "atk-s0512a1:576_0": "Evaṁ tesu tattha vasantesu kaliṅgaraṭṭhavāsī jūjako nāma brāhmaṇo amittatāpanāya nāma bhariyāya ‘‘nāhaṁ",
  "atk-s0512a1:576_1": "te niccaṁ dhaññakoṭṭanaudakāharaṇayāgubhattapacanādīni kātuṁ sakkomi,",
  "atk-s0512a1:576_2": "paricārakaṁ me dāsaṁ vā dāsiṁ vā ānehī’’ti vutte ‘‘kutohaṁ te bhoti duggato dāsaṁ vā dāsiṁ vā labhissāmī’’ti",
  "atk-s0512a1:576_3": "vatvā tāya ‘‘esa vessantaro rājā vaṅkapabbate vasati.",
  "atk-s0512a1:576_4": "Tassa putte mayhaṁ paricārake yācitvā ānehī’’ti vutte kilesavasena tassā paṭibaddhacittatāya tassā vacanaṁ",
  "atk-s0512a1:576_5": "atikkamituṁ asakkonto pātheyyaṁ paṭiyādāpetvā anukkamena jetuttaranagaraṁ patvā ‘‘kuhiṁ vessantaramahārājā’’ti pucchi.",
  "atk-s0512a1:577_0": "Mahājano ‘‘imesaṁ yācakānaṁ atidānena amhākaṁ rājā raṭṭhā pabbājito,",
  "atk-s0512a1:577_1": "evaṁ amhākaṁ rājānaṁ nāsetvā punapi idheva āgacchatī’’ti leḍḍudaṇḍādihattho upakkosanto brāhmaṇaṁ anubandhi.",
  "atk-s0512a1:577_2": "So devatāviggahito hutvā tato nikkhamitvā vaṅkapabbatagāmimaggaṁ abhiruḷho anukkamena vanadvāraṁ patvā",
  "atk-s0512a1:577_3": "mahāvanaṁ ajjhogāhetvā maggamūḷho hutvā vicaranto tehi rājūhi bodhisattassa ārakkhaṇatthāya ṭhapitena",
  "atk-s0512a1:577_4": "cetaputtena samāgañchi.",
  "atk-s0512a1:577_5": "Tena ‘‘kahaṁ,",
  "atk-s0512a1:577_6": "bho brāhmaṇa,",
  "atk-s0512a1:577_7": "gacchasī’’ti puṭṭho ‘‘vessantaramahārājassa santika’’nti vutte ‘‘addhā ayaṁ brāhmaṇo tassa putte vā deviṁ vā yācituṁ gacchatī’’ti cintetvā ‘‘mā kho,",
  "atk-s0512a1:577_8": "tvaṁ brāhmaṇa,",
  "atk-s0512a1:577_9": "tattha gañchi,",
  "atk-s0512a1:577_10": "sace gacchasi,",
  "atk-s0512a1:577_11": "ettheva te sīsaṁ chinditvā mayhaṁ sunakhānaṁ ghāsaṁ karissāmī’’ti tena santajjito maraṇabhayabhīto ‘‘ahamassa pitarā pesito dūto,",
  "atk-s0512a1:577_12": "‘taṁ ānessāmī’ti āgato’’ti musāvādaṁ abhāsi.",
  "atk-s0512a1:577_13": "Taṁ sutvā cetaputto tuṭṭhahaṭṭho brāhmaṇassa sakkārasammānaṁ katvā vaṅkapabbatagāmimaggaṁ ācikkhi.",
  "atk-s0512a1:577_14": "So tato paraṁ gacchanto antarāmagge accutena nāma tāpasena saddhiṁ samāgantvā tampi maggaṁ pucchitvā",
  "atk-s0512a1:577_15": "tenāpi magge ācikkhite tena ācikkhitasaññāya maggaṁ gacchanto anukkamena bodhisattassa assamapadaṭṭhānasamīpaṁ",
  "atk-s0512a1:577_16": "gantvā maddideviyā phalāphalatthaṁ gatakāle bodhisattaṁ upasaṅkamitvā ubho dārake yāci.",
  "atk-s0512a1:577_17": "Tena vuttaṁ –",
  "atk-s0512a1:578_0": "112.",
  "atk-s0512a1:579_0": " ‘‘Pavane vasamānassa, addhiko maṁ upāgami;",
  "atk-s0512a1:580_0": "Ayāci puttake mayhaṁ, jāliṁ kaṇhājinaṁ cubho’’ti.",
  "atk-s0512a1:581_0": "Evaṁ brāhmaṇena dārakesu yācitesu mahāsatto ‘‘cirassaṁ vata me yācako adhigato,",
  "atk-s0512a1:581_1": "ajjāhaṁ anavasesato dānapāramiṁ pūressāmī’’ti adhippāyena somanassajāto pasāritahatthe sahassatthavikaṁ",
  "atk-s0512a1:581_2": "ṭhapento viya brāhmaṇassa cittaṁ paritosento sakalañca taṁ pabbatakucchiṁ unnādento ‘‘dadāmi tava mayhaṁ puttake,",
  "atk-s0512a1:581_3": "api ca maddidevī pana pātova phalāphalatthāya vanaṁ gantvā sāyaṁ āgamissati,",
  "atk-s0512a1:581_4": "tāya āgatāya te puttake dassetvā tvañca mūlaphalāphalaṁ khāditvā ekarattiṁ vasitvā vigataparissamo pātova gamissasī’’ti āha.",
  "atk-s0512a1:581_5": "Brāhmaṇo ‘‘kāmañcesa uḷārajjhāsayatāya puttake dadāti,",
  "atk-s0512a1:581_6": "mātā pana vacchagiddhā āgantvā dānassa antarāyampi kareyya,",
  "atk-s0512a1:581_7": "yaṁnūnāhaṁ imaṁ nippīḷetvā dārake gahetvā ajjeva gaccheyya’’nti cintetvā ‘‘puttā ce te mayhaṁ dinnā,",
  "atk-s0512a1:581_8": "kiṁ dāni mātaraṁ dassetvā pesitehi,",
  "atk-s0512a1:581_9": "dārake gahetvā ajjeva gamissāmī’’ti āha. ‘‘Sace,",
  "atk-s0512a1:581_10": "tvaṁ brāhmaṇa,",
  "atk-s0512a1:581_11": "rājaputtiṁ mātaraṁ daṭṭhuṁ na icchasi,",
  "atk-s0512a1:581_12": "ime dārake gahetvā jetuttaranagaraṁ gaccha,",
  "atk-s0512a1:581_13": "tattha sañjayamahārājā dārake gahetvā mahantaṁ te dhanaṁ dassati,",
  "atk-s0512a1:581_14": "tena dāsadāsiyo gaṇhissasi,",
  "atk-s0512a1:581_15": "sukhañca jīvissasi,",
  "atk-s0512a1:581_16": "aññathā ime sukhumālā rājadārakā,",
  "atk-s0512a1:581_17": "kiṁ te veyyāvaccaṁ karissantī’’ti āha.",
  "atk-s0512a1:582_0": "Brāhmaṇo ‘‘evampi mayā na sakkā kātuṁ,",
  "atk-s0512a1:582_1": "rājadaṇḍato bhāyāmi,",
  "atk-s0512a1:582_2": "mayhameva gāmaṁ nessāmī’’ti āha.",
  "atk-s0512a1:582_3": "Imaṁ tesaṁ kathāsallāpaṁ sutvā dārakā ‘‘pitā no kho amhe brāhmaṇassa dātukāmo’’ti pakkamitvā pokkharaṇiṁ gantvā paduminigacche nilīyiṁsu.",
  "atk-s0512a1:582_4": "Brāhmaṇo te adisvāva ‘‘tvaṁ ‘dārake dadāmī’ti vatvā te apakkamāpesi,",
  "atk-s0512a1:582_5": "eso te sādhubhāvo’’ti āha.",
  "atk-s0512a1:582_6": "Atha mahāsatto sahasāva uṭṭhahitvā dārake gavesanto paduminigacche nilīne disvā ‘‘etha, tātā,",
  "atk-s0512a1:582_7": "mā mayhaṁ dānapāramiyā antarāyaṁ akattha,",
  "atk-s0512a1:582_8": "mama dānajjhāsayaṁ matthakaṁ pāpetha,",
  "atk-s0512a1:582_9": "ayañca brāhmaṇo tumhe gahetvā tumhākaṁ ayyakassa sañjayamahārājassa santikaṁ gamissati ,",
  "atk-s0512a1:582_10": "tāta jāli,",
  "atk-s0512a1:582_11": "tvaṁ bhujisso hotukāmo brāhmaṇassa nikkhasahassaṁ datvā bhujisso bhaveyyāsi,",
  "atk-s0512a1:582_12": "kaṇhājine tvaṁ dāsasataṁ dāsisataṁ hatthisataṁ assasataṁ usabhasataṁ nikkhasatanti sabbasataṁ datvā bhujissā",
  "atk-s0512a1:582_13": "bhaveyyāsī’’ti kumāre agghāpetvā samassāsetvā gahetvā assamapadaṁ gantvā kamaṇḍalunā udakaṁ gahetvā sabbaññutaññāṇassa",
  "atk-s0512a1:582_14": "paccayaṁ katvā brāhmaṇassa hatthe udakaṁ pātetvā ativiya pītisomanassajāto hutvā pathaviṁ unnādento piyaputtadānaṁ adāsi.",
  "atk-s0512a1:582_15": "Idhāpi pubbe vuttanayeneva pathavikampādayo ahesuṁ.",
  "atk-s0512a1:582_16": "Tena vuttaṁ –",
  "atk-s0512a1:583_0": "113.",
  "atk-s0512a1:584_0": " ‘‘Yācakaṁ upagataṁ disvā, hāso me upapajjatha;",
  "atk-s0512a1:585_0": "Ubho putte gahetvāna, adāsiṁ brāhmaṇe tadā.",
  "atk-s0512a1:586_0": "114.",
  "atk-s0512a1:587_0": " ‘‘Sake putte cajantassa, jūjake brāhmaṇe yadā;",
  "atk-s0512a1:588_0": "Tadāpi pathavī kampi, sineruvanavaṭaṁsakā’’ti.",
  "atk-s0512a1:589_0": "Atha brāhmaṇo dārake agantukāme latāya hatthesu bandhitvā ākaḍḍhi.",
  "atk-s0512a1:589_1": "Tesaṁ bandhaṭṭhāne chaviṁ chinditvā lohitaṁ pagghari.",
  "atk-s0512a1:589_2": "So latādaṇḍena paharanto ākaḍḍhi.",
  "atk-s0512a1:589_3": "Te pitaraṁ oloketvā.",
  "atk-s0512a1:590_0": "‘‘Ammā ca tāta nikkhantā, tvañca no tāta dassasi;",
  "atk-s0512a1:591_0": "Mā no tvaṁ tāta adadā, yāva ammāpi etu no;",
  "atk-s0512a1:592_0": "Tadāyaṁ brāhmaṇo kāmaṁ, vikkiṇātu hanātu vā’’ti. (jā. 2.22.2126) –",
  "atk-s0512a1:593_0": "Vatvā punapi ayaṁ evarūpo ghoradassano kurūrakammanto –",
  "atk-s0512a1:594_0": "‘‘Manusso udāhu yakkho, maṁsalohitabhojano;",
  "atk-s0512a1:595_0": "Gāmā araññamāgamma, dhanaṁ taṁ tāta yācati;",
  "atk-s0512a1:596_0": "Nīyamāne pisācena, kiṁ nu tāta udikkhasī’’ti. (jā. 2.22.2130-2131) –",
  "atk-s0512a1:597_0": "Ādīni vadantā parideviṁsu. Tattha dhananti puttadhanaṁ.",
  "atk-s0512a1:598_0": "Jūjako dārake tathā paridevanteyeva pothentova gahetvā pakkāmi.",
  "atk-s0512a1:598_1": "Mahāsattassa dārakānaṁ karuṇaṁ paridevitena tassa ca brāhmaṇassa akāruññabhāvena balavasoko uppajji,",
  "atk-s0512a1:598_2": "vippaṭisāro ca udapādi.",
  "atk-s0512a1:598_3": "So taṅkhaṇaññeva bodhisattānaṁ paveṇiṁ anussari.",
  "atk-s0512a1:598_4": "‘‘Sabbeva hi bodhisattā pañca mahāpariccāge pariccajitvā buddhā bhavissanti,",
  "atk-s0512a1:598_5": "ahampi tesaṁ abbhantaro,",
  "atk-s0512a1:598_6": "puttadānañca mahāpariccāgānaṁ aññataraṁ,",
  "atk-s0512a1:598_7": "tasmā vessantara dānaṁ datvā pacchānutāpo na te anucchaviko’’ti attānaṁ paribhāsetvā ‘‘dinnakālato paṭṭhāya",
  "atk-s0512a1:598_8": "mama te na kiñci hontī’’ti attānaṁ upatthambhetvā daḷhasamādānaṁ adhiṭṭhāya paṇṇasāladvāre pāsāṇaphalake",
  "atk-s0512a1:598_9": "kañcanapaṭimā viya nisīdi.",
  "atk-s0512a1:599_0": "Atha maddidevī araññato phalāphalaṁ gahetvā nivattantī ‘‘mā mahāsattassa dānantarāyo hotū’’ti vāḷamigarūpadharāhi",
  "atk-s0512a1:599_1": "devatāhi uparuddhamaggā tesu apagatesu cirena assamaṁ patvā ‘‘ajja me dussupinaṁ diṭṭhaṁ,",
  "atk-s0512a1:599_2": "dunnimittāni ca uppannāni,",
  "atk-s0512a1:599_3": "kiṁ nu kho bhavissatī’’ti cintentī assamaṁ pavisitvā puttake apassantī bodhisattassa santikaṁ gantvā ‘‘deva,",
  "atk-s0512a1:599_4": "na kho amhākaṁ puttake passāmi,",
  "atk-s0512a1:599_5": "kuhiṁ te gatā’’ti āha.",
  "atk-s0512a1:599_6": "So tuṇhī ahosi.",
  "atk-s0512a1:599_7": "Sā puttake upadhārentī tahiṁ tahiṁ upadhāvitvā gavesantī adisvā punapi gantvā pucchi.",
  "atk-s0512a1:599_8": "Bodhisatto ‘‘kakkhaḷakathāya naṁ puttasokaṁ jahāpessāmī’’ti cintetvā –",
  "atk-s0512a1:600_0": "‘‘Nūna maddī varārohā, rājaputtī yasassinī;",
  "atk-s0512a1:601_0": "Pāto gatāsi uñchāya, kimidaṁ sāyamāgatā’’ti. (jā. 2.22.2225) –",
  "atk-s0512a1:602_0": "Vatvā tāya cirāyanakāraṇe kathite punapi dārake sandhāya na kiñci āha.",
  "atk-s0512a1:602_1": "Sā puttasokena te upadhārentī punapi vātavegena vanāni vicari.",
  "atk-s0512a1:602_2": "Tāya ekarattiyaṁ vicaritaṭṭhānaṁ pariggaṇhantaṁ pannarasayojanamattaṁ ahosi.",
  "atk-s0512a1:602_3": "Atha vibhātāya rattiyā mahāsattassa santikaṁ gantvā ṭhitā dārakānaṁ adassanena balavasokābhibhūtā tassa",
  "atk-s0512a1:602_4": "pādamūle chinnakadalī viya bhūmiyaṁ visaññī hutvā pati.",
  "atk-s0512a1:602_5": "So ‘‘matā’’ti saññāya kampamāno uppannabalavasokopi satiṁ paccupaṭṭhapetvā ‘‘jānissāmi tāva jīvati,",
  "atk-s0512a1:602_6": "na jīvatī’’ti sattamāse kāyasaṁsaggaṁ anāpannapubbopi aññassa abhāvena tassā sīsaṁ ukkhipitvā ūrūsu ṭhapetvā",
  "atk-s0512a1:602_7": "udakena paripphositvā urañca mukhañca hadayañca parimajji.",
  "atk-s0512a1:602_8": "Maddīpi kho thokaṁ vītināmetvā satiṁ paṭilabhitvā hirottappaṁ paccupaṭṭhapetvā ‘‘deva,",
  "atk-s0512a1:602_9": "dārakā te kuhiṁ gatā’’ti pucchi. So āha – ‘‘devi,",
  "atk-s0512a1:602_10": "ekassa me brāhmaṇassa maṁ yācitvā āgatassa dāsatthāya dinnā’’ti vatvā tāya ‘‘kasmā, deva,",
  "atk-s0512a1:602_11": "putte brāhmaṇassa datvā mama sabbarattiṁ paridevitvā vicarantiyā nācikkhī’’ti vutte ‘‘paṭhamameva vutte tava cittadukkhaṁ bahu bhavissati,",
  "atk-s0512a1:602_12": "idāni pana sarīradukkhena tanukaṁ bhavissatī’’ti vatvā –",
  "atk-s0512a1:603_0": "‘‘Maṁ passa maddi mā putte, mā bāḷhaṁ paridevasi;",
  "atk-s0512a1:604_0": "Lacchāma putte jīvantā, arogā ca bhavāmase’’ti. (jā. 2.22.2260) –",
  "atk-s0512a1:605_0": "So samassāsetvā puna –",
  "atk-s0512a1:606_0": "‘‘Putte pasuñca dhaññañca, yañca aññaṁ ghare dhanaṁ;",
  "atk-s0512a1:607_0": "Dajjā sappuriso dānaṁ, disvā yācakamāgataṁ;",
  "atk-s0512a1:608_0": "Anumodāhi me maddi, puttake dānamuttama’’nti. (jā. 2.22.2261) –",
  "atk-s0512a1:609_0": "Vatvā attano puttadānaṁ taṁ anumodāpesi.",
  "atk-s0512a1:610_0": "Sāpi –",
  "atk-s0512a1:611_0": "‘‘Anumodāmi te deva, puttake dānamuttamaṁ;",
  "atk-s0512a1:612_0": "Datvā cittaṁ pasādehi, bhiyyo dānaṁ dado bhavā’’ti. (jā. 2.22.2262) –",
  "atk-s0512a1:613_0": "Vatvā anumodi.",
  "atk-s0512a1:614_0": "Evaṁ tesu aññamaññaṁ sammodanīyaṁ kathaṁ kathentesu sakko cintesi –",
  "atk-s0512a1:614_1": "‘‘mahāpuriso hiyyo jūjakassa pathaviṁ unnādetvā dārake adāsi.",
  "atk-s0512a1:614_2": "Idāni naṁ koci hīnapuriso upasaṅkamitvā maddideviṁ yācitvā gahetvā gaccheyya,",
  "atk-s0512a1:614_3": "tato rājā nippaccayo bhaveyya,",
  "atk-s0512a1:614_4": "handāhaṁ brāhmaṇavaṇṇena naṁ upasaṅkamitvā maddiṁ yācitvā pāramikūṭaṁ gāhāpetvā kassaci avissajjiyaṁ katvā puna naṁ tasseva datvā āgamissāmī’’ti.",
  "atk-s0512a1:614_5": "So sūriyuggamanavelāyaṁ brāhmaṇavaṇṇena tassa santikaṁ agamāsi.",
  "atk-s0512a1:614_6": "Taṁ disvā mahāpuriso ‘‘atithi no āgato’’ti pītisomanassajāto tena saddhiṁ madhurapaṭisanthāraṁ katvā ‘‘brāhmaṇa,",
  "atk-s0512a1:614_7": "kenatthena idhāgatosī’’ti pucchi.",
  "atk-s0512a1:614_8": "Atha naṁ sakko maddideviṁ yāci.",
  "atk-s0512a1:614_9": "Tena vuttaṁ –",
  "atk-s0512a1:615_0": "115.",
  "atk-s0512a1:616_0": " ‘‘Punadeva sakko oruyha, hutvā brāhmaṇasannibho;",
  "atk-s0512a1:617_0": "Ayāci maṁ maddideviṁ, sīlavantiṁ patibbata’’nti.",
  "atk-s0512a1:618_0": "Tattha punadevāti dārake dinnadivasato pacchā eva.",
  "atk-s0512a1:618_1": "Tadanantaramevāti attho.",
  "atk-s0512a1:618_2": "Oruyhāti devalokato otaritvā.",
  "atk-s0512a1:618_3": "Brāhmaṇasannibhoti brāhmaṇasamānavaṇṇo.",
  "atk-s0512a1:619_0": "Atha mahāsatto ‘‘hiyyo me dvepi dārake brāhmaṇassa dinnā,",
  "atk-s0512a1:619_1": "ahampi araññe ekakova,",
  "atk-s0512a1:619_2": "kathaṁ te maddiṁ sīlavantiṁ patibbataṁ dassāmī’’ti avatvāva pasāritahatthe anaggharatanaṁ ṭhapento viya",
  "atk-s0512a1:619_3": "asajjitvā abajjhitvā anolīnamānaso ‘‘ajja me dānapāramī matthakaṁ pāpuṇissatī’’ti haṭṭhatuṭṭho giriṁ",
  "atk-s0512a1:619_4": "unnādento viya –",
  "atk-s0512a1:620_0": "‘‘Dadāmi na vikampāmi, yaṁ maṁ yācasi brāhmaṇa;",
  "atk-s0512a1:621_0": "Santaṁ nappaṭigūhāmi, dāne me ramatī mano’’ti. (jā. 2.22.2278) –",
  "atk-s0512a1:622_0": "Vatvā sīghameva kamaṇḍalunā udakaṁ āharitvā brāhmaṇassa hatthe udakaṁ pātetvā bhariyamadāsi.",
  "atk-s0512a1:622_1": "Tena vuttaṁ –",
  "atk-s0512a1:623_0": "116.",
  "atk-s0512a1:624_0": " ‘‘Maddiṁ hatthe gahetvāna, udakañjali pūriya;",
  "atk-s0512a1:625_0": "Pasannamanasaṅkappo, tassa maddiṁ adāsaha’’nti.",
  "atk-s0512a1:626_0": "Tattha udakañjalīti udakaṁ añjaliṁ,",
  "atk-s0512a1:626_1": "‘‘udaka’’nti ca karaṇatthe paccattavacanaṁ,",
  "atk-s0512a1:626_2": "udakena tassa brāhmaṇassa añjaliṁ pasāritahatthatalaṁ pūretvāti attho.",
  "atk-s0512a1:626_3": "Pasannamanasaṅkappoti ‘‘addhā iminā pariccāgena dānapāramiṁ matthakaṁ pāpetvā sammāsambodhiṁ adhigamissāmī’’ti",
  "atk-s0512a1:626_4": "upannasaddhāpasādena pasannacittasaṅkappo.",
  "atk-s0512a1:626_5": "Taṅkhaṇaññeva heṭṭhā vuttappakārāni sabbapāṭihāriyāni pāturahesuṁ.",
  "atk-s0512a1:626_6": "‘‘Idānissa na dūre sammāsambodhī’’ti devagaṇā brahmagaṇā ativiya pītisomanassajātā ahesuṁ.",
  "atk-s0512a1:626_7": "Tena vuttaṁ –",
  "atk-s0512a1:627_0": "117.",
  "atk-s0512a1:628_0": " ‘‘Maddiyā dīyamānāya, gagane devā pamoditā;",
  "atk-s0512a1:629_0": "Tadāpi pathavī kampi, sineruvanavaṭaṁsakā’’ti.",
  "atk-s0512a1:630_0": "Tato pana dīyamānāya maddiyā deviyā ruṇṇaṁ vā dummukhaṁ vā bhākuṭimattaṁ vā nāhosi,",
  "atk-s0512a1:630_1": "evaṁ cassā ahosi ‘‘yaṁ devo icchati,",
  "atk-s0512a1:630_2": "taṁ karotū’’ti.",
  "atk-s0512a1:631_0": "‘‘Komārī yassāhaṁ bhariyā, sāmiko mama issaro;",
  "atk-s0512a1:632_0": "Yassicche tassa maṁ dajjā, vikkiṇeyya haneyya vā’’ti. (jā. 2.22.2282) –",
  "atk-s0512a1:633_0": "Āha.",
  "atk-s0512a1:634_0": "Mahāpurisopi ‘‘ambho, brāhmaṇa,",
  "atk-s0512a1:634_1": "maddito me sataguṇena sahassaguṇena satasahassaguṇena sabbaññutaññāṇameva piyataraṁ,",
  "atk-s0512a1:634_2": "idaṁ me dānaṁ sabbaññutaññāṇappaṭivedhassa paccayo hotū’’ti vatvā adāsi.",
  "atk-s0512a1:634_3": "Tena vuttaṁ –",
  "atk-s0512a1:635_0": "118.",
  "atk-s0512a1:636_0": " ‘‘Jāliṁ kaṇhājinaṁ dhītaṁ, maddideviṁ patibbataṁ;",
  "atk-s0512a1:637_0": "Cajamāno na cintesiṁ, bodhiyāyeva kāraṇā.",
  "atk-s0512a1:638_0": "119.",
  "atk-s0512a1:639_0": " Na me dessā ubho puttā, maddidevī na dessiyā;",
  "atk-s0512a1:640_0": "Sabbaññutaṁ piyaṁ mayhaṁ, tasmā piye adāsaha’’nti.",
  "atk-s0512a1:641_0": "Tattha cajamāno na cintesinti pariccajanto santāpavasena na cintesiṁ,",
  "atk-s0512a1:641_1": "vissaṭṭho hutvā pariccajinti attho.",
  "atk-s0512a1:642_0": "Etthāha –",
  "atk-s0512a1:642_1": "kasmā panāyaṁ mahāpuriso attano puttadāre jātisampanne khattiye parassa dāsabhāvena pariccaji,",
  "atk-s0512a1:642_2": "na hi yesaṁ kesañcipi bhujissānaṁ abhujissabhāvakaraṇaṁ sādhudhammoti? Vuccate –",
  "atk-s0512a1:642_3": "anudhammabhāvato.",
  "atk-s0512a1:642_4": "Ayañhi buddhakārake dhamme anugatadhammatā,",
  "atk-s0512a1:642_5": "yadidaṁ sabbassa attaniyassa mamanti pariggahitavatthuno anavasesapariccāgo,",
  "atk-s0512a1:642_6": "na hi deyyadhammapaṭiggāhakavikapparahitaṁ dānapāramiṁ paripūretuṁ ussukkamāpannānaṁ bodhisattānaṁ mamanti",
  "atk-s0512a1:642_7": "pariggahitavatthuṁ yācantassa yācakassa na pariccajituṁ yuttaṁ,",
  "atk-s0512a1:642_8": "porāṇopi cāyamanudhammo.",
  "atk-s0512a1:642_9": "Sabbesañhi bodhisattānaṁ ayaṁ āciṇṇasamāciṇṇadhammo kulavaṁso kulappaveṇī,",
  "atk-s0512a1:642_10": "yadidaṁ sabbassa pariccāgo.",
  "atk-s0512a1:642_11": "Tattha ca visesato piyataravatthupariccāgo,",
  "atk-s0512a1:642_12": "na hi keci bodhisattā vaṁsānugataṁ rajjissariyādidhanapariccāgaṁ,",
  "atk-s0512a1:642_13": "attano sīsanayanādiaṅgapariccāgaṁ,",
  "atk-s0512a1:642_14": "piyajīvitapariccāgaṁ,",
  "atk-s0512a1:642_15": "kulavaṁsapatiṭṭhāpakapiyaputtapariccāgaṁ,",
  "atk-s0512a1:642_16": "manāpacārinīpiyabhariyāpariccāganti ime pañca mahāpariccāge apariccajitvā buddhā nāma bhūtapubbā atthi.",
  "atk-s0512a1:642_17": "Tathā hi maṅgale bhagavati bodhisattabhūte bodhipariyesanaṁ caramāne ca carimattabhāvato tatiye attabhāve",
  "atk-s0512a1:642_18": "saputtadāre ekasmiṁ pabbate vasante kharadāṭhiko nāma yakkho mahāpurisassa dānajjhāsayataṁ sutvā brāhmaṇavaṇṇena",
  "atk-s0512a1:642_19": "upasaṅkamitvā mahāsattaṁ dve dārake yāci.",
  "atk-s0512a1:643_0": "Mahāsatto ‘‘dadāmi brāhmaṇassa puttake’’ti haṭṭhapahaṭṭho udakapariyantaṁ pathaviṁ kampento dvepi dārake adāsi.",
  "atk-s0512a1:643_1": "Yakkho caṅkamanakoṭiyaṁ ālambanaphalakaṁ nissāya ṭhito mahāsattassa passantasseva muḷālakalāpaṁ viya dve dārake khādi.",
  "atk-s0512a1:643_2": "Aggijālaṁ viya lohitadhāraṁ uggiramānaṁ yakkhassa mukhaṁ olokentassa mahāpurisassa ‘‘vañcesi vata maṁ",
  "atk-s0512a1:643_3": "yakkho’’ti uppajjanakacittuppādassa okāsaṁ adentassa upāyakosallassa subhāvitattā atītadhammānaṁ appaṭisandhisabhāvato",
  "atk-s0512a1:643_4": "aniccādivasena saṅkhārānaṁ suparimadditabhāvato ca evaṁ ittaraṭṭhitikena pabhaṅgunā asārena saṅkhārakalāpena",
  "atk-s0512a1:643_5": "‘‘pūritā vata me dānapāramī,",
  "atk-s0512a1:643_6": "mahantaṁ vata me atthaṁ sādhetvā idaṁ adhigata’’nti somanassameva uppajji.",
  "atk-s0512a1:643_7": "So idaṁ anaññasādhāraṇaṁ tasmiṁ khaṇe attano cittācāraṁ ñatvā ‘‘imassa nissandena anāgate imināva nīhārena",
  "atk-s0512a1:643_8": "sarīrato rasmiyo nikkhamantū’’ti patthanamakāsi.",
  "atk-s0512a1:643_9": "Tassa taṁ patthanaṁ nissāya buddhabhūtassa sarīrappabhā niccameva dasasahassilokadhātuṁ pharitvā aṭṭhāsi (dha. sa. aṭṭha.",
  "atk-s0512a1:643_10": "nidānakathā).",
  "atk-s0512a1:643_11": "Evaṁ aññepi bodhisattā attano piyataraṁ puttadāraṁ pariccajitvā sabbaññutaññāṇaṁ paṭivijjhiṁsu.",
  "atk-s0512a1:644_0": "Api ca yathā nāma koci puriso kassaci santike gāmaṁ vā janapadaṁ vā keṇiyā gahetvā kammaṁ karonto attano",
  "atk-s0512a1:644_1": "antevāsikānaṁ vā pamādena pūtibhūtaṁ dhanaṁ dhāreyya,",
  "atk-s0512a1:644_2": "tamenaṁ so gāhāpetvā bandhanāgāraṁ paveseyya.",
  "atk-s0512a1:644_3": "Tassa evamassa ‘‘ahaṁ kho imassa rañño kammaṁ karonto ettakaṁ nāma dhanaṁ dhāremi,",
  "atk-s0512a1:644_4": "tenāhaṁ raññā bandhanāgāre pavesito,",
  "atk-s0512a1:644_5": "sacāhaṁ idheva homi,",
  "atk-s0512a1:644_6": "attānañca jīyeyya,",
  "atk-s0512a1:644_7": "puttadārakammakaraporisā ca me jīvikāpagatā mahantaṁ anayabyasanaṁ āpajjeyyuṁ.",
  "atk-s0512a1:644_8": "Yaṁnūnāhaṁ rañño ārocetvā attano puttaṁ vā kaniṭṭhabhātaraṁ vā idha ṭhapetvā nikkhameyyaṁ .",
  "atk-s0512a1:644_9": "Evāhaṁ ito bandhanato mutto nacirasseva yathāmittaṁ yathāsandiṭṭhaṁ dhanaṁ saṁharitvā rañño datvā tampi bandhanato mocemi,",
  "atk-s0512a1:644_10": "appamattova hutvā uṭṭhānabalena attano sampattiṁ paṭipākatikaṁ karissāmī’’ti.",
  "atk-s0512a1:644_11": "So tathā kareyya.",
  "atk-s0512a1:644_12": "Evaṁ sampadamidaṁ daṭṭhabbaṁ.",
  "atk-s0512a1:645_0": "Tatridaṁ opammasaṁsandanaṁ –",
  "atk-s0512a1:645_1": "rājā viya kammaṁ,",
  "atk-s0512a1:645_2": "bandhanāgāro viya saṁsāro,",
  "atk-s0512a1:645_3": "raññā bandhanāgāre ṭhapitapuriso viya kammavasena saṁsāracārake ṭhito mahāpuriso,",
  "atk-s0512a1:645_4": "tassa bandhanāgāre ṭhitapurisassa tattha puttassa vā bhātuno vā parādhīnabhāvakaraṇena tesaṁ attano ca",
  "atk-s0512a1:645_5": "dukkhappamocanaṁ viya mahāpurisassa attano puttādike paresaṁ datvā sabbaññutaññāṇappaṭilābhena sabbasattānaṁ",
  "atk-s0512a1:645_6": "vaṭṭadukkhappamocanaṁ,",
  "atk-s0512a1:645_7": "tassa vigatadukkhassa tehi saddhiṁ yathādhippetasampattiyaṁ patiṭṭhānaṁ viya mahāpurisassa arahattamaggena",
  "atk-s0512a1:645_8": "apagatavaṭṭadukkhassa buddhabhāvena dasabalādisabbaññutaññāṇasampattisamannāgamo attano vacanakārakānaṁ",
  "atk-s0512a1:645_9": "vijjattayādisampattisamannāgamo cāti evaṁ anavajjasabhāvo eva mahāpurisānaṁ puttadārapariccāgo.",
  "atk-s0512a1:645_10": "Eteneva nayena nesaṁ aṅgajīvitapariccāge yā codanā,",
  "atk-s0512a1:645_11": "sāpi visodhitāti veditabbāti.",
  "atk-s0512a1:646_0": "Evaṁ pana mahāsattena maddideviyā dinnāya sakko acchariyabbhutacittajāto hutvā –",
  "atk-s0512a1:647_0": "‘‘Sabbe jitā te paccūhā, ye dibbā ye ca mānusā;",
  "atk-s0512a1:648_0": "Ninnāditā te pathavī, saddo te tidivaṁ gato. (jā. 2.22.2283-2284);",
  "atk-s0512a1:649_0": "‘‘Duddadaṁ dadamānānaṁ, dukkaraṁ kamma kubbataṁ;",
  "atk-s0512a1:650_0": "Asanto nānukubbanti, sataṁ dhammo durannayo.",
  "atk-s0512a1:651_0": "‘‘Tasmā satañca asataṁ, nānā hoti ito gati;",
  "atk-s0512a1:652_0": "Asanto nirayaṁ yanti, santo saggaparāyanā’’ti. (jā. 2.22.2286-2287) –",
  "atk-s0512a1:653_0": "Ādinā nayena mahāpurisassa dānānumodanavasena thutiṁ akāsi.",
  "atk-s0512a1:654_0": "Tattha paccūhāti paccatthikā.",
  "atk-s0512a1:654_1": "Dibbāti dibbayasapaṭibāhakā.",
  "atk-s0512a1:654_2": "Mānusāti manussayasapaṭibāhakā.",
  "atk-s0512a1:654_3": "Ke pana teti?",
  "atk-s0512a1:654_4": "Macchariyadhammā,",
  "atk-s0512a1:654_5": "te sabbe puttadāraṁ dentena mahāsattena jitāti dasseti.",
  "atk-s0512a1:654_6": "Duddadanti puttadārādiduddadaṁ dadamānānaṁ tameva dukkaraṁ kubbataṁ tumhādisānaṁ kammaṁ aññe sāvakapaccekabodhisattā nānukubbanti,",
  "atk-s0512a1:654_7": "pageva asanto maccharino.",
  "atk-s0512a1:654_8": "Tasmā sataṁ dhammo durannayo sādhūnaṁ mahābodhisattānaṁ paṭipattidhammo aññehi duranugamo.",
  "atk-s0512a1:655_0": "Evaṁ sakko mahāpurisassa anumodanavasena thutiṁ katvā maddideviṁ niyyātento –",
  "atk-s0512a1:656_0": "‘‘Dadāmi bhoto bhariyaṁ, maddiṁ sabbaṅgasobhanaṁ;",
  "atk-s0512a1:657_0": "Tvañceva maddiyā channo, maddī ca patino tavā’’ti. (jā. 2.22.2289) –",
  "atk-s0512a1:658_0": "Vatvā taṁ maddiṁ paṭidatvā dibbattabhāvena jalanto taruṇasūriyo viya ākāse ṭhatvā attānaṁ ācikkhanto –",
  "atk-s0512a1:659_0": "‘‘Sakkohamasmi devindo, āgatosmi tavantike;",
  "atk-s0512a1:660_0": "Varaṁ varassu rājisi, vare aṭṭha dadāmi te’’ti. (jā. 2.22.2292) –",
  "atk-s0512a1:661_0": "Vatvā varehi nimantesi.",
  "atk-s0512a1:661_1": "Mahāsattopi ‘‘pitā maṁ punadeva rajje patiṭṭhāpetu,",
  "atk-s0512a1:661_2": "vajjhappattaṁ vadhato moceyyaṁ,",
  "atk-s0512a1:661_3": "sabbasattānaṁ avassayo bhaveyyaṁ,",
  "atk-s0512a1:661_4": "paradāraṁ na gaccheyyaṁ,",
  "atk-s0512a1:661_5": "itthīnaṁ vasaṁ na gaccheyyaṁ,",
  "atk-s0512a1:661_6": "putto me dīghāyuko siyā,",
  "atk-s0512a1:661_7": "annapānādideyyadhammo bahuko siyā,",
  "atk-s0512a1:661_8": "tañca aparikkhayaṁ pasannacitto dadeyyaṁ,",
  "atk-s0512a1:661_9": "evaṁ mahādānāni pavattetvā devalokaṁ gantvā tato idhāgato sabbaññutaṁ pāpuṇeyya’’nti ime aṭṭha vare yāci.",
  "atk-s0512a1:661_10": "Sakko ‘‘nacirasseva pitā sañjayamahārājā idheva āgantvā taṁ gahetvā rajje patiṭṭhāpessati,",
  "atk-s0512a1:661_11": "itaro ca sabbo te manoratho matthakaṁ pāpuṇissati,",
  "atk-s0512a1:661_12": "mā cintayi,",
  "atk-s0512a1:661_13": "appamatto hohī’’ti ovaditvā sakaṭṭhānameva gato.",
  "atk-s0512a1:661_14": "Bodhisatto ca maddidevī ca sammodamānā sakkadattiye assame vasiṁsu.",
  "atk-s0512a1:662_0": "Jūjakepi kumāre gahetvā gacchante devatā ārakkhamakaṁsu.",
  "atk-s0512a1:662_1": "Divase divase ekā devadhītā rattibhāge āgantvā maddivaṇṇena kumāre paṭijaggi.",
  "atk-s0512a1:662_2": "So devatāviggahito hutvā ‘‘kaliṅgaraṭṭhaṁ gamissāmī’’ti aḍḍhamāsena jetuttaranagarameva sampāpuṇi.",
  "atk-s0512a1:662_3": "Rājā vinicchaye nisinno brāhmaṇena saddhiṁ dārake rājaṅgaṇena gacchante disvā sañjānitvā brāhmaṇena saddhiṁ",
  "atk-s0512a1:662_4": "te pakkosāpetvā taṁ pavattiṁ sutvā bodhisattena kathitaniyāmeneva dhanaṁ datvā kumāre kiṇitvā nhāpetvā",
  "atk-s0512a1:662_5": "bhojetvā sabbālaṅkārapaṭimaṇḍite katvā rājā dārakaṁ phussatidevī dārikaṁ ucchaṅge katvā bodhisattassa",
  "atk-s0512a1:662_6": "rājaputtiyā ca pavattiṁ suṇiṁsu.",
  "atk-s0512a1:663_0": "Taṁ sutvā rājā ‘‘bhūnahaccaṁ vata mayā kata’’nti saṁviggamānaso tāvadeva dvādasaakkhobhanīparimāṇaṁ senaṁ",
  "atk-s0512a1:663_1": "sannayhitvā vaṅkapabbatābhimukho pāyāsi saddhiṁ phussatideviyā ceva dārakehi ca.",
  "atk-s0512a1:663_2": "Anukkamena gantvā puttena ca suṇisāya ca samāgañchi.",
  "atk-s0512a1:663_3": "Vessantaro piyaputte disvā sokaṁ sandhāretuṁ asakkonto visaññī hutvā tattheva pati,",
  "atk-s0512a1:663_4": "tathā maddī mātāpitaro sahajātā saṭṭhisahassā ca amaccā.",
  "atk-s0512a1:663_5": "Taṁ kāruññaṁ passantesu ekopi sakabhāvena sandhāretuṁ nāsakkhi,",
  "atk-s0512a1:663_6": "sakalaṁ assamapadaṁ yugandharavātapamadditaṁ viya sālavanaṁ ahosi.",
  "atk-s0512a1:663_7": "Sakko devarājā tesaṁ visaññibhāvavinodanatthaṁ pokkharavassaṁ vassāpesi,",
  "atk-s0512a1:663_8": "temetukāmā tementi,",
  "atk-s0512a1:663_9": "pokkhare patitavassaṁ viya vinivattitvā udakaṁ gacchati.",
  "atk-s0512a1:663_10": "Sabbe saññaṁ paṭilabhiṁsu.",
  "atk-s0512a1:663_11": "Tadāpi pathavikampādayo heṭṭhā vuttappakārā acchariyā pāturahesuṁ.",
  "atk-s0512a1:663_12": "Tena vuttaṁ –",
  "atk-s0512a1:664_0": "120.",
  "atk-s0512a1:665_0": " ‘‘Punāparaṁ brahāraññe, mātāpitusamāgame;",
  "atk-s0512a1:666_0": "Karuṇaṁ paridevante, sallapante sukhaṁ dukhaṁ.",
  "atk-s0512a1:667_0": "121.",
  "atk-s0512a1:668_0": " ‘‘Hirottappena garunā, ubhinnaṁ upasaṅkami;",
  "atk-s0512a1:669_0": "Tadāpi pathavī kampi, sineruvanavaṭaṁsakā’’ti.",
  "atk-s0512a1:670_0": "Tattha karuṇaṁ paridevanteti mātāpitaro ādiṁ katvā sabbasmiṁ āgatajane karuṇaṁ paridevamāne.",
  "atk-s0512a1:670_1": "Sallapante sukhaṁ dukhanti sukhadukkhaṁ pucchitvā paṭisanthāravasena ālāpasallāpaṁ karonte.",
  "atk-s0512a1:670_2": "Hirottappena garunā ubhinnanti ime sivīnaṁ vacanaṁ gahetvā adūsakaṁ dhamme ṭhitaṁ maṁ pabbājayiṁsūti",
  "atk-s0512a1:670_3": "cittappakopaṁ akatvā ubhosu etesu mātāpitūsu dhammagāravasamussitena hirottappeneva yathārūpe upasaṅkami.",
  "atk-s0512a1:670_4": "Tena me dhammatejena tadāpi pathavī kampi.",
  "atk-s0512a1:671_0": "Atha sañjayamahārājā bodhisattaṁ khamāpetvā rajjaṁ paṭicchāpetvā taṅkhaṇaññeva kesamassukammādīni kārāpetvā",
  "atk-s0512a1:671_1": "nhāpetvā sabbābharaṇavibhūsitaṁ devarājānamiva virocamānaṁ saha maddideviyā rajje abhisiñcitvā tāvadeva",
  "atk-s0512a1:671_2": "ca tato paṭṭhāya dvādasaakkhobhanīparimāṇāya caturaṅginiyā senāya ca puttaṁ parivārayitvā vaṅkapabbatato",
  "atk-s0512a1:671_3": "yāva jetuttaranagarā saṭṭhiyojanamaggaṁ alaṅkārāpetvā dvīhi māsehi sukheneva nagaraṁ pavesesi.",
  "atk-s0512a1:671_4": "Mahājano uḷāraṁ pītisomanassaṁ paṭisaṁvedesi.",
  "atk-s0512a1:671_5": "Celukkhepādayo pavattiṁsu.",
  "atk-s0512a1:671_6": "Nagare ca nandibheriṁ carāpesuṁ.",
  "atk-s0512a1:671_7": "Antamaso biḷāre upādāya sabbesaṁ bandhane ṭhitānaṁ bandhanamokkho ahosi.",
  "atk-s0512a1:671_8": "So nagaraṁ paviṭṭhadivaseyeva paccūsakāle cintesi –",
  "atk-s0512a1:671_9": "‘‘sve vibhātāya rattiyā mamāgatabhāvaṁ sutvā yācakā āgamissanti,",
  "atk-s0512a1:671_10": "tesāhaṁ kiṁ dassāmī’’ti.",
  "atk-s0512a1:671_11": "Tasmiṁ khaṇe sakkassa āsanaṁ uṇhākāraṁ dassesi.",
  "atk-s0512a1:671_12": "So āvajjento taṁ kāraṇaṁ ñatvā tāvadeva rājanivesanassa purimavatthuṁ pacchimavatthuñca kaṭippamāṇaṁ",
  "atk-s0512a1:671_13": "pūrento ghanamegho viya sattaratanavassaṁ vassāpesi.",
  "atk-s0512a1:671_14": "Sakalanagare jaṇṇuppamāṇaṁ vassāpesīti.",
  "atk-s0512a1:671_15": "Tena vuttaṁ –",
  "atk-s0512a1:672_0": "122.",
  "atk-s0512a1:673_0": " ‘‘Punāparaṁ brahāraññā, nikkhamitvā sañātibhi;",
  "atk-s0512a1:674_0": "Pavisāmi puraṁ rammaṁ, jetuttaraṁ puruttamaṁ.",
  "atk-s0512a1:675_0": "123.",
  "atk-s0512a1:676_0": " ‘‘Ratanāni satta vassiṁsu, mahāmegho pavassatha;",
  "atk-s0512a1:677_0": "Tadāpi pathavī kampi, sineruvanavaṭaṁsakā.",
  "atk-s0512a1:678_0": "124.",
  "atk-s0512a1:679_0": " ‘‘Acetanāyaṁ pathavī, aviññāya sukhaṁ dukhaṁ;",
  "atk-s0512a1:680_0": "Sāpi dānabalā mayhaṁ, sattakkhattuṁ pakampathā’’ti.",
  "atk-s0512a1:681_0": "Evaṁ sattaratanavasse vuṭṭhe punadivase mahāsatto ‘‘yesaṁ kulānaṁ purimapacchimavatthūsu vuṭṭhadhanaṁ,",
  "atk-s0512a1:681_1": "tesaññeva hotū’’ti dāpetvā avasesaṁ āharāpetvā attano gehavatthusmiṁ dhanena saddhiṁ koṭṭhāgāresu okirāpetvā mahādānaṁ pavattesi.",
  "atk-s0512a1:681_2": "Acetanāyaṁ pathavīti cetanārahitā ayaṁ mahābhūtā pathavī,",
  "atk-s0512a1:681_3": "devatā pana cetanāsahitā.",
  "atk-s0512a1:681_4": "Aviññāya sukhaṁ dukhanti acetanattā eva sukhaṁ dukkhaṁ ajānitvā.",
  "atk-s0512a1:681_5": "Satipi sukhadukkhapaccayasaṁyoge taṁ nānubhavantī.",
  "atk-s0512a1:681_6": "Sāpi dānabalā mayhanti evaṁbhūtāpi sā mahāpathavī mama dānapuññānubhāvahetu.",
  "atk-s0512a1:681_7": "Sattakkhattuṁ pakampathāti aṭṭhavassikakāle hadayamaṁsādīnipi yācakānaṁ dadeyyanti dānajjhāsayuppāde",
  "atk-s0512a1:681_8": "maṅgalahatthidāne pabbājanakāle pavattitamahādāne puttadāne bhariyādāne vaṅkapabbate ñātisamāgame nagaraṁ",
  "atk-s0512a1:681_9": "paviṭṭhadivase ratanavassakāleti imesu ṭhānesu sattavāraṁ akampittha.",
  "atk-s0512a1:681_10": "Evaṁ ekasmiṁyeva attabhāve sattakkhattuṁ mahāpathavikampanādiacchariyapātubhāvahetubhūtāni yāvatāyukaṁ",
  "atk-s0512a1:681_11": "mahādānāni pavattetvā mahāsatto āyupariyosāne tusitapure uppajji.",
  "atk-s0512a1:681_12": "Tenāha bhagavā –",
  "atk-s0512a1:682_0": "‘‘Tato vessantaro rājā, dānaṁ datvāna khattiyo;",
  "atk-s0512a1:683_0": "Kāyassa bhedā sappañño, saggaṁ so upapajjathā’’ti. (jā. 2.22.2440);",
  "atk-s0512a1:684_0": "Tadā jūjako devadatto ahosi,",
  "atk-s0512a1:684_1": "amittatāpanā ciñcamāṇavikā ,",
  "atk-s0512a1:684_2": "cetaputto channo,",
  "atk-s0512a1:684_3": "accutatāpaso sāriputto,",
  "atk-s0512a1:684_4": "sakko anuruddho,",
  "atk-s0512a1:684_5": "maddī rāhulamātā,",
  "atk-s0512a1:684_6": "jālikumāro rāhulo,",
  "atk-s0512a1:684_7": "kaṇhājinā uppalavaṇṇā,",
  "atk-s0512a1:684_8": "mātāpitaro mahārājakulāni,",
  "atk-s0512a1:684_9": "sesaparisā buddhaparisā,",
  "atk-s0512a1:684_10": "vessantaro rājā lokanātho.",
  "atk-s0512a1:685_0": "Idhāpi heṭṭhā vuttanayeneva yathārahaṁ sesapāramiyo niddhāretabbā.",
  "atk-s0512a1:685_1": "Tathā mahāsatte kucchigate mātu devasikaṁ chasatasahassāni vissajjetvā dānaṁ dātukāmatādohaḷo,",
  "atk-s0512a1:685_2": "tathā dīyamānepi dhanassa parikkhayābhāvo,",
  "atk-s0512a1:685_3": "jātakkhaṇe eva hatthaṁ pasāretvā ‘‘dānaṁ dassāmi,",
  "atk-s0512a1:685_4": "atthi kiñcī’’ti vācānicchāraṇaṁ,",
  "atk-s0512a1:685_5": "catupañcavassikakāle attano alaṅkārassa dhātīnaṁ hatthagatassa puna aggahetukāmatā,",
  "atk-s0512a1:685_6": "aṭṭhavassikakāle hadayamaṁsādikassa attano sarīrāvayavassa dātukāmatāti evamādikā sattakkhattuṁ mahāpathavikampanādianekacchariyapātubhāvahetubhūtā",
  "atk-s0512a1:685_7": "idha mahāpurisassa guṇānubhāvā vibhāvetabbā.",
  "atk-s0512a1:685_8": "Tenetaṁ vuccati –",
  "atk-s0512a1:686_0": "‘‘Evaṁ acchariyā hete, abbhutā ca mahesino…pe…;",
  "atk-s0512a1:687_0": "Tesu cittappasādopi, dukkhato parimocaye;",
  "atk-s0512a1:688_0": "Pagevānukiriyā tesaṁ, dhammassa anudhammato’’ti.",
  "atk-s0512a1:689_0": "Vessantaracariyāvaṇṇanā niṭṭhitā.",
  "atk-s0512a1:690_0": "10. Sasapaṇḍitacariyāvaṇṇanā",
  "atk-s0512a1:691_0": "125-6.",
  "atk-s0512a1:691_1": "Dasame yadā homi,",
  "atk-s0512a1:691_2": "sasakoti ahaṁ,",
  "atk-s0512a1:691_3": "sāriputta,",
  "atk-s0512a1:691_4": "bodhipariyesanaṁ caramāno yadā sasapaṇḍito homi.",
  "atk-s0512a1:691_5": "Bodhisattā hi kammavasippattāpi tādisānaṁ tiracchānānaṁ anuggaṇhanatthaṁ tiracchānayoniyaṁ nibbattanti.",
  "atk-s0512a1:691_6": "Pavanacārakoti mahāvanacārī.",
  "atk-s0512a1:691_7": "Dabbāditiṇāni rukkhagacchesu paṇṇāni yaṁkiñci sākaṁ rukkhato patitaphalāni ca bhakkho etassāti tiṇapaṇṇasākaphalabhakkho.",
  "atk-s0512a1:691_8": "Paraheṭhanavivajjitoti parapīḷāvirahito.",
  "atk-s0512a1:691_9": "Suttapoto cāti uddapoto ca.",
  "atk-s0512a1:691_10": "Ahaṁ tadāti yadāhaṁ sasako homi,",
  "atk-s0512a1:691_11": "tadā ete makkaṭādayo tayo sahāye ovadāmi.",
  "atk-s0512a1:692_0": "127.Kiriye kalyāṇapāpaketi kusale ceva akusale ca kamme.",
  "atk-s0512a1:692_1": "Pāpānīti anusāsanākāradassanaṁ.",
  "atk-s0512a1:692_2": "Tattha pāpāniparivajjethāti pāṇātipāto…pe…",
  "atk-s0512a1:692_3": "micchādiṭṭhīti imāni pāpāni parivajjetha.",
  "atk-s0512a1:692_4": "Kalyāṇe abhinivissathāti dānaṁ sīlaṁ…pe…",
  "atk-s0512a1:692_5": "diṭṭhujukammanti idaṁ kalyāṇaṁ,",
  "atk-s0512a1:692_6": "imasmiṁ kalyāṇe attano kāyavācācittāni abhimukhabhāvena nivissatha,",
  "atk-s0512a1:692_7": "imaṁ kalyāṇapaṭipattiṁ paṭipajjathāti attho.",
  "atk-s0512a1:693_0": "Evaṁ mahāsatto tiracchānayoniyaṁ nibbattopi ñāṇasampannatāya kalyāṇamitto hutvā tesaṁ tiṇṇaṁ janānaṁ",
  "atk-s0512a1:693_1": "kālena kālaṁ upagatānaṁ ovādavasena dhammaṁ desesi.",
  "atk-s0512a1:693_2": "Te tassa ovādaṁ sampaṭicchitvā attano vasanaṭṭhānaṁ pavisitvā vasanti.",
  "atk-s0512a1:693_3": "Evaṁ kāle gacchante bodhisatto ākāsaṁ oloketvā candapāripūriṁ disvā ‘‘uposathakammaṁ karothā’’ti ovadi. Tenāha –",
  "atk-s0512a1:694_0": "128.",
  "atk-s0512a1:695_0": " ‘‘Uposathamhi divase, candaṁ disvāna pūritaṁ;",
  "atk-s0512a1:696_0": "Etesaṁ tattha ācikkhiṁ, divaso ajjuposatho.",
  "atk-s0512a1:697_0": "129.",
  "atk-s0512a1:698_0": " ‘‘Dānāni paṭiyādetha, dakkhiṇeyyassa dātave;",
  "atk-s0512a1:699_0": "Datvā dānaṁ dakkhiṇeyye, upavassathuposatha’’nti.",
  "atk-s0512a1:700_0": "Tattha candaṁ disvā na pūritanti juṇhapakkhacātuddasiyaṁ īsakaṁ aparipuṇṇabhāvena candaṁ na paripūritaṁ",
  "atk-s0512a1:700_1": "disvā tato vibhātāya rattiyā aruṇuggamanavelāyameva uposathamhi divase pannarase etesaṁ makkaṭādīnaṁ",
  "atk-s0512a1:700_2": "mayhaṁ sahāyānaṁ divaso ajjuposatho.",
  "atk-s0512a1:700_3": "Tasmā ‘‘dānāni paṭiyādethā’’tiādinā tattha uposathadivase paṭipattividhānaṁ ācikkhinti yojetabbaṁ.",
  "atk-s0512a1:700_4": "Tattha dānānīti deyyadhamme.",
  "atk-s0512a1:700_5": "Paṭiyādethāti yathāsatti yathābalaṁ sajjetha.",
  "atk-s0512a1:700_6": "Dātaveti dātuṁ.",
  "atk-s0512a1:700_7": "Upavassathāti uposathakammaṁ karotha,",
  "atk-s0512a1:700_8": "uposathasīlāni rakkhatha,",
  "atk-s0512a1:700_9": "sīle patiṭṭhāya dinnadānaṁ mahapphalaṁ hoti,",
  "atk-s0512a1:700_10": "tasmā yācake sampatte tumhehi khāditabbāhārato datvā khādeyyāthāti dasseti.",
  "atk-s0512a1:701_0": "Te ‘‘sādhū’’ti bodhisattassa ovādaṁ sirasā sampaṭicchitvā uposathaṅgāni adhiṭṭhahiṁsu.",
  "atk-s0512a1:701_1": "Tesu uddapoto pātova ‘‘gocaraṁ pariyesissāmī’’ti nadītīraṁ gato.",
  "atk-s0512a1:701_2": "Atheko bāḷisiko satta rohitamacche uddharitvā valliyā āvuṇitvā nadītīre vālukāya paṭicchādetvā macche gaṇhanto nadiyā adho sotaṁ bhassi.",
  "atk-s0512a1:701_3": "Uddo macchagandhaṁ ghāyitvā vālukaṁ viyūhitvā macche disvā nīharitvā ‘‘atthi nu kho etesaṁ sāmiko’’ti",
  "atk-s0512a1:701_4": "tikkhattuṁ ghosetvā sāmikaṁ apassanto valliyaṁ ḍaṁsitvā attano vasanagumbe ṭhapetvā ‘‘velāyameva khādissāmī’’ti",
  "atk-s0512a1:701_5": "attano sīlaṁ āvajjento nipajji.",
  "atk-s0512a1:701_6": "Siṅgālopi gocaraṁ pariyesanto ekassa khettagopakassa kuṭiyaṁ dve maṁsasūlāni ekaṁ godhaṁ ekañca dadhivārakaṁ",
  "atk-s0512a1:701_7": "disvā ‘‘atthi nu kho etesaṁ sāmiko’’ti tikkhattuṁ ghosetvā sāmikaṁ adisvā dadhivārakassa uggahaṇarajjukaṁ",
  "atk-s0512a1:701_8": "gīvāyaṁ pavesetvā maṁsasūle ca godhañca mukhena ḍaṁsitvā attano vasanagumbe ṭhapetvā ‘‘velāyameva khādissāmī’’ti",
  "atk-s0512a1:701_9": "attano sīlaṁ āvajjento nipajji.",
  "atk-s0512a1:701_10": "Makkaṭopi vanasaṇḍaṁ pavisitvā ambapiṇḍaṁ āharitvā attano vasanagumbe ṭhapetvā ‘‘velāyameva khādissāmī’’ti attano sīlaṁ āvajjento nipajji.",
  "atk-s0512a1:701_11": "Tiṇṇampi ‘‘aho idha nūna yācako āgaccheyyā’’ti cittaṁ uppajji.",
  "atk-s0512a1:701_12": "Tena vuttaṁ –",
  "atk-s0512a1:702_0": "130.",
  "atk-s0512a1:703_0": " ‘‘Te me sādhūti vatvāna, yathāsatti yathābalaṁ;",
  "atk-s0512a1:704_0": "Dānāni paṭiyādetvā, dakkhiṇeyyaṁ gavesisu’’nti.",
  "atk-s0512a1:705_0": "Bodhisatto pana ‘‘velāyameva nikkhamitvā dabbāditiṇāni khādissāmī’’ti attano vasanagumbeyeva nisinno cintesi –",
  "atk-s0512a1:705_1": "‘‘mama santikaṁ āgatānaṁ yācakānaṁ tiṇāni khādituṁ na sakkā,",
  "atk-s0512a1:705_2": "tilataṇḍulādayopi mayhaṁ natthi,",
  "atk-s0512a1:705_3": "sace me santikaṁ yācako āgamissati,",
  "atk-s0512a1:705_4": "ahaṁ tiṇena yāpemi,",
  "atk-s0512a1:705_5": "attano sarīramaṁsaṁ dassāmī’’ti.",
  "atk-s0512a1:705_6": "Tenāha bhagavā –",
  "atk-s0512a1:706_0": "131.",
  "atk-s0512a1:707_0": " ‘‘Ahaṁ nisajja cintesiṁ, dānaṁ dakkhiṇanucchavaṁ;",
  "atk-s0512a1:708_0": "Yadihaṁ labhe dakkhiṇeyyaṁ, kiṁ me dānaṁ bhavissati.",
  "atk-s0512a1:709_0": "132.",
  "atk-s0512a1:710_0": " ‘‘Na me atthi tilā muggā, māsā vā taṇḍulā ghataṁ;",
  "atk-s0512a1:711_0": "Ahaṁ tiṇena yāpemi, na sakkā tiṇa dātave.",
  "atk-s0512a1:712_0": "133.",
  "atk-s0512a1:713_0": " ‘‘Yadi koci eti dakkhiṇeyyo, bhikkhāya mama santike;",
  "atk-s0512a1:714_0": "Dajjāhaṁ sakamattānaṁ, na so tuccho gamissatī’’ti.",
  "atk-s0512a1:715_0": "Tattha dānaṁ dakkhiṇanucchavanti dakkhiṇābhāvena anucchavikaṁ dānaṁ dakkhiṇeyyassa dātabbaṁ deyyadhammaṁ cintesiṁ.",
  "atk-s0512a1:715_1": "Yadihaṁ labheti yadi ahaṁ kiñci dakkhiṇeyyaṁ ajja labheyyaṁ.",
  "atk-s0512a1:715_2": "Kiṁ me dānaṁ bhavissatīti kiṁ mama dātabbaṁ bhavissati.",
  "atk-s0512a1:715_3": "Na sakkā tiṇa dātaveti yadi dakkhiṇeyyassa dātuṁ tilamuggādikaṁ mayhaṁ natthi,",
  "atk-s0512a1:715_4": "yaṁ pana mama āhārabhūtaṁ,",
  "atk-s0512a1:715_5": "taṁ na sakkā tiṇaṁ dakkhiṇeyyassa dātuṁ.",
  "atk-s0512a1:715_6": "Dajjāhaṁ sakamattānanti kiṁ vā mayhaṁ etāya deyyadhammacintāya,",
  "atk-s0512a1:715_7": "nanu idameva mayhaṁ anavajjaṁ aparādhīnatāya sulabhaṁ paresañca paribhogārahaṁ sarīraṁ sace koci dakkhiṇeyyo mama santikaṁ āgacchati,",
  "atk-s0512a1:715_8": "tayidaṁ sakamattānaṁ tassa dajjāmahaṁ.",
  "atk-s0512a1:715_9": "Evaṁ sante na so tuccho mama santikaṁ āgato arittahattho hutvā gamissatīti.",
  "atk-s0512a1:716_0": "Evaṁ mahāpurisassa yathābhūtasabhāvaṁ parivitakkentassa parivitakkānubhāvena sakkassa paṇḍukambalasilāsanaṁ uṇhākāraṁ dassesi.",
  "atk-s0512a1:716_1": "So āvajjento imaṁ kāraṇaṁ disvā ‘‘sasarājaṁ vīmaṁsissāmī’’ti paṭhamaṁ uddassa vasanaṭṭhānaṁ gantvā brāhmaṇavesena aṭṭhāsi.",
  "atk-s0512a1:716_2": "Tena ‘‘kimatthaṁ, brāhmaṇa,",
  "atk-s0512a1:716_3": "ṭhitosī’’ti ca vutte sace kañci āhāraṁ labheyyaṁ,",
  "atk-s0512a1:716_4": "uposathiko hutvā samaṇadhammaṁ kareyyanti.",
  "atk-s0512a1:716_5": "So ‘‘sādhūti te āhāraṁ dassāmī’’ti āha.",
  "atk-s0512a1:716_6": "Tena vuttaṁ –",
  "atk-s0512a1:717_0": "‘‘Satta me rohitā macchā, udakā thalamubbhatā;",
  "atk-s0512a1:718_0": "Idaṁ brāhmaṇa me atthi, etaṁ bhutvā vane vasā’’ti. (jā. 1.4.61);",
  "atk-s0512a1:719_0": "Brāhmaṇo ‘‘pageva tāva hotu,",
  "atk-s0512a1:719_1": "pacchā jānissāmī’’ti tatheva siṅgālassa makkaṭassa ca santikaṁ gantvā tehipi attano vijjamānehi deyyadhammehi nimantito ‘‘pageva tāva hotu,",
  "atk-s0512a1:719_2": "pacchā jānissāmī’’ti āha.",
  "atk-s0512a1:719_3": "Tena vuttaṁ –",
  "atk-s0512a1:720_0": "‘‘Dussa me khettapālassa, rattibhattaṁ apābhataṁ;",
  "atk-s0512a1:721_0": "Maṁsasūlā ca dve godhā, ekañca dadhivārakaṁ;",
  "atk-s0512a1:722_0": "Idaṁ brāhmaṇa me atthi, etaṁ bhutvā vane vasā’’ti.",
  "atk-s0512a1:723_0": "‘‘Ambapakkaṁ dakaṁ sītaṁ, sītacchāyā manoramā;",
  "atk-s0512a1:724_0": "Idaṁ brāhmaṇa me atthi, etaṁ bhutvā vane vasā’’ti. (jā. 1.4.62-63);",
  "atk-s0512a1:725_0": "Tattha dussāti amussa.",
  "atk-s0512a1:725_1": "Rattibhattaṁ apābhatanti rattibhojanato apanītaṁ.",
  "atk-s0512a1:725_2": "Maṁsasūlā ca dve godhāti aṅgārapakkāni dve maṁsasūlāni ekā ca godhā.",
  "atk-s0512a1:725_3": "Dadhivārakanti dadhivārako.",
  "atk-s0512a1:726_0": "134.",
  "atk-s0512a1:726_1": "Atha brāhmaṇo sasapaṇḍitassa santikaṁ gato.",
  "atk-s0512a1:726_2": "Tenāpi ‘‘kimatthamāgatosī’’ti vutte tathevāha.",
  "atk-s0512a1:726_3": "Tena vuttaṁ ‘‘mama saṅkappamaññāyā’’tiādi.",
  "atk-s0512a1:727_0": "Tattha mama saṅkappamaññāyāti pubbe vuttappakāraṁ parivitakkaṁ jānitvā.",
  "atk-s0512a1:727_1": "Brāhmaṇavaṇṇināti brāhmaṇarūpavatā attabhāvena.",
  "atk-s0512a1:727_2": "Āsayanti vasanagumbaṁ.",
  "atk-s0512a1:728_0": "135-7.Santuṭṭhoti samaṁ sabbabhāgeneva tuṭṭho.",
  "atk-s0512a1:728_1": "Ghāsahetūti āhārahetu.",
  "atk-s0512a1:728_2": "Adinnapubbanti yehi kehici abodhisattehi adinnapubbaṁ.",
  "atk-s0512a1:728_3": "Dānavaranti uttamadānaṁ.",
  "atk-s0512a1:728_4": "‘‘Ajja dassāmi te aha’’nti vatvā tuvaṁ sīlaguṇūpeto,",
  "atk-s0512a1:728_5": "ayuttaṁ te paraheṭhananti taṁ pāṇātipātato apanetvā idāni tassa paribhogayoggaṁ attānaṁ katvā dātuṁ ‘‘ehi aggiṁ padīpehī’’tiādimāha.",
  "atk-s0512a1:729_0": "Tattha ahaṁ pacissamattānanti tayā kate aṅgāragabbhe ahameva patitvā attānaṁ pacissaṁ.",
  "atk-s0512a1:729_1": "Pakkaṁ tvaṁ bhakkhayissasīti tathā pana pakkaṁ tvaṁ khādissasi.",
  "atk-s0512a1:730_0": "138-9.Nānākaṭṭhesamānayīti so brāhmaṇavesadhārī sakko nānādārūni samānento viya ahosi.",
  "atk-s0512a1:730_1": "Mahantaṁ akāsi citakaṁ,",
  "atk-s0512a1:730_2": "katvā aṅgāragabbhakanti vītaccikaṁ vigatadhūmaṁ aṅgārabharitabbhantaraṁ samantato jalamānaṁ mama sarīrassa",
  "atk-s0512a1:730_3": "nimujjanappahonakaṁ taṅkhaṇaññeva mahantaṁ citakaṁ akāsi,",
  "atk-s0512a1:730_4": "sahasā iddhiyā abhinimminīti adhippāyo.",
  "atk-s0512a1:730_5": "Tenāha ‘‘aggiṁ tattha padīpesi,",
  "atk-s0512a1:730_6": "yathā so khippaṁ mahābhave’’ti.",
  "atk-s0512a1:731_0": "Tattha soti so aggikkhandho sīghaṁ mahanto yathā bhaveyya,",
  "atk-s0512a1:731_1": "tathā padīpesi.",
  "atk-s0512a1:731_2": "Phoṭetvā rajagate gatteti ‘‘sace lomantaresu pāṇakā atthi,",
  "atk-s0512a1:731_3": "te mā mariṁsū’’ti paṁsugate mama gatte tikkhattuṁ vidhunitvā.",
  "atk-s0512a1:731_4": "Ekamantaṁ upāvisinti na tāva kaṭṭhāni ādittānīti tesaṁ ādīpanaṁ udikkhanto thokaṁ ekamantaṁ nisīdiṁ.",
  "atk-s0512a1:732_0": "140.Yadā mahākaṭṭhapuñjo,",
  "atk-s0512a1:732_1": "āditto dhamadhamāyatīti yadā pana so dārurāsi samantato āditto vāyuvegasamuddhaṭānaṁ jālasikhānaṁ vasena ‘‘dhamadhamā’’ti evaṁ karoti.",
  "atk-s0512a1:732_2": "Taduppatitvā patati,",
  "atk-s0512a1:732_3": "majjhe jālasikhantareti tadā tasmiṁ kāle ‘‘mama sarīrassa jhāpanasamattho ayaṁ aṅgārarāsī’’ti cintetvā",
  "atk-s0512a1:732_4": "uppatitvā ullaṅghitvā jālasikhānaṁ abbhantarabhūte tassa aṅgārarāsissa majjhe padumapuñje rājahaṁso viya",
  "atk-s0512a1:732_5": "pamuditacitto sakalasarīraṁ dānamukhe datvā patati.",
  "atk-s0512a1:733_0": "141-2.Paviṭṭhaṁ yassa kassacīti yathā ghammakāle sītalaṁ udakaṁ yena kenaci paviṭṭhaṁ tassa darathapariḷāhaṁ vūpasameti,",
  "atk-s0512a1:733_1": "assādaṁ pītiñca uppādeti.",
  "atk-s0512a1:733_2": "Tatheva jalitaṁ agginti evaṁ tathā pajjalitaṁ aṅgārarāsi tadā mama paviṭṭhassa usumamattampi nāhosi.",
  "atk-s0512a1:733_3": "Aññadatthu dānapītiyā sabbadarathapariḷāhavūpasamo eva ahosi.",
  "atk-s0512a1:733_4": "Cirassaṁ vata me chavicammādiko sabbo sarīrāvayavo dānamukhe juhitabbataṁ upagato abhipatthito manoratho matthakaṁ pattoti.",
  "atk-s0512a1:733_5": "Tena vuttaṁ –",
  "atk-s0512a1:734_0": "143.",
  "atk-s0512a1:735_0": " ‘‘Chaviṁ cammaṁ maṁsaṁ nhāruṁ, aṭṭhiṁ hadayabandhanaṁ;",
  "atk-s0512a1:736_0": "Kevalaṁ sakalaṁ kāyaṁ, brāhmaṇassa adāsaha’’nti.",
  "atk-s0512a1:737_0": "Tattha hadayabandhananti hadayamaṁsapesi.",
  "atk-s0512a1:737_1": "Tañhi hadayavatthuṁ bandhitvā viya ṭhitattā ‘‘hadayabandhana’’nti vuttaṁ.",
  "atk-s0512a1:737_2": "Atha vā hadayabandhananti hadayañca bandhanañca,",
  "atk-s0512a1:737_3": "hadayamaṁsañceva taṁ bandhitvā viya ṭhitayakanamaṁsañcāti attho.",
  "atk-s0512a1:737_4": "Kevalaṁ sakalaṁ kāyanti anavasesaṁ sabbaṁ sarīraṁ.",
  "atk-s0512a1:738_0": "Evaṁ tasmiṁ aggimhi attano sarīre lomakūpamattampi uṇhaṁ kātuṁ asakkonto bodhisattopi himagabbhaṁ paviṭṭho",
  "atk-s0512a1:738_1": "viya hutvā brāhmaṇarūpadharaṁ sakkaṁ evamāha –",
  "atk-s0512a1:738_2": "‘‘brāhmaṇa,",
  "atk-s0512a1:738_3": "tayā kato aggi atisītalo,",
  "atk-s0512a1:738_4": "kiṁ nāmeta’’nti? Paṇḍita,",
  "atk-s0512a1:738_5": "nāhaṁ brāhmaṇo,",
  "atk-s0512a1:738_6": "sakkohamasmi,",
  "atk-s0512a1:738_7": "tava vīmaṁsanatthaṁ āgato evamakāsinti. ‘‘Sakka,",
  "atk-s0512a1:738_8": "tvaṁ tāva tiṭṭhatu,",
  "atk-s0512a1:738_9": "sakalopi ce loko maṁ dānena vīmaṁseyya,",
  "atk-s0512a1:738_10": "neva me adātukāmataṁ kathañcipi uppādeyya passetha na’’nti bodhisatto sīhanādaṁ nadi.",
  "atk-s0512a1:739_0": "Atha naṁ sakko ‘‘sasapaṇḍita,",
  "atk-s0512a1:739_1": "tava guṇā sakalakappampi pākaṭā hontū’’ti pabbataṁ pīḷetvā pabbatarasaṁ ādāya candamaṇḍale sasalakkhaṇaṁ",
  "atk-s0512a1:739_2": "ālikhitvā bodhisattaṁ tasmiṁ vanasaṇḍe tattheva vanagumbe taruṇadabbatiṇapīṭhe nipajjāpetvā attano devalokameva gato.",
  "atk-s0512a1:739_3": "Tepi cattāro paṇḍitā samaggā sammodamānā niccasīlaṁ uposathasīlañca pūretvā yathārahaṁ puññāni katvā yathākammaṁ gatā.",
  "atk-s0512a1:740_0": "Tadā uddo āyasmā ānando ahosi,",
  "atk-s0512a1:740_1": "siṅgālo mahāmoggallāno,",
  "atk-s0512a1:740_2": "makkaṭo sāriputto,",
  "atk-s0512a1:740_3": "sasapaṇḍito pana lokanātho.",
  "atk-s0512a1:741_0": "Tassa idhāpi sīlādipāramiyo heṭṭhā vuttanayeneva yathārahaṁ niddhāretabbā.",
  "atk-s0512a1:741_1": "Tathā satipi tiracchānupapattiyaṁ kusalādidhamme kusalādito yathābhūtāvabodho,",
  "atk-s0512a1:741_2": "tesu aṇumattampi vajjaṁ bhayato disvā suṭṭhu akusalato oramaṇaṁ,",
  "atk-s0512a1:741_3": "sammadeva ca kusaladhammesu attano patiṭṭhāpanaṁ,",
  "atk-s0512a1:741_4": "paresañca ‘‘ime nāma pāpadhammā te evaṁ gahitā evaṁ parāmaṭṭhā evaṁgatikā bhavanti evaṁabhisamparāyā’’ti ādīnavaṁ dassetvā tato viramaṇe niyojanaṁ,",
  "atk-s0512a1:741_5": "idaṁ dānaṁ nāma,",
  "atk-s0512a1:741_6": "idaṁ sīlaṁ nāma,",
  "atk-s0512a1:741_7": "idaṁ uposathakammaṁ nāma,",
  "atk-s0512a1:741_8": "ettha patiṭṭhitānaṁ devamanussasampattiyo hatthagatā evātiādinā puññakammesu ānisaṁsaṁ dassetvā patiṭṭhāpanaṁ,",
  "atk-s0512a1:741_9": "attano sarīrajīvitanirapekkhaṁ,",
  "atk-s0512a1:741_10": "paresaṁ sattānaṁ anuggaṇhanaṁ,",
  "atk-s0512a1:741_11": "uḷāro ca dānajjhāsayoti evamādayo idha bodhisattassa guṇānubhāvā vibhāvetabbā.",
  "atk-s0512a1:741_12": "Tenetaṁ vuccati –",
  "atk-s0512a1:741_13": "‘‘evaṁ acchariyā hete…pe…",
  "atk-s0512a1:741_14": "dhammassa anudhammato’’ti.",
  "atk-s0512a1:742_0": "Sasapaṇḍitacariyāvaṇṇanā niṭṭhitā.",
  "atk-s0512a1:743_0": "Idāni ‘‘akittibrāhmaṇo’’tiādinā yathāvutte dasapi cariyāvisese udānetvā nigameti.",
  "atk-s0512a1:743_1": "Tattha ahameva tadā āsiṁ,",
  "atk-s0512a1:743_2": "yo te dānavare adāti yo tāni uttamadānāni adāsi,",
  "atk-s0512a1:743_3": "so akittibrāhaṇādiko ahameva tadā tasmiṁ kāle ahosiṁ,",
  "atk-s0512a1:743_4": "na aññoti.",
  "atk-s0512a1:743_5": "Iti tesu attabhāvesu satipi sīlādipāramīnaṁ yathārahaṁ pūritabhāve attano pana tadā dānajjhāsayassa ativiya",
  "atk-s0512a1:743_6": "uḷārabhāvaṁ sandhāya dānapāramivaseneva desanaṁ āropesi.",
  "atk-s0512a1:743_7": "Ete dānaparikkhārā,",
  "atk-s0512a1:743_8": "ete dānassa pāramīti ye ime akittijātakādīsu (jā.",
  "atk-s0512a1:743_9": "1.13.83 ādayo) anekākāravokārā mayā pavattitā deyyadhammapariccāgā mama sarīrāvayavaputtadārapariccāgā paramakoṭikā,",
  "atk-s0512a1:743_10": "kiñcāpi te karuṇūpāyakosallapariggahitattā sabbaññutaññāṇameva uddissa pavattitattā dānassa paramukkaṁsagamanena dānapāramī eva,",
  "atk-s0512a1:743_11": "tathāpi mama dānassa paramatthapāramibhūtassa parikkharaṇatosantānassa paribhāvanāvasena abhisaṅkharaṇato ete dānaparikkhārā nāma.",
  "atk-s0512a1:743_12": "Yassa panete parikkhārā,",
  "atk-s0512a1:743_13": "taṁ dassetuṁ ‘‘jīvitaṁ yācake datvā,",
  "atk-s0512a1:743_14": "imaṁ pārami pūrayi’’nti vuttaṁ.",
  "atk-s0512a1:743_15": "Ettha hi ṭhapetvā sasapaṇḍitacariyaṁ sesāsu navasu cariyāsu yathārahaṁ dānapāramidānaupapāramiyo veditabbā,",
  "atk-s0512a1:743_16": "sasapaṇḍitacariye (cariyā.",
  "atk-s0512a1:743_17": "1.125 ādayo) pana dānaparamatthapāramī.",
  "atk-s0512a1:743_18": "Tena vuttaṁ –",
  "atk-s0512a1:744_0": "‘‘Bhikkhāya upagataṁ disvā, sakattānaṁ pariccajiṁ;",
  "atk-s0512a1:745_0": "Dānena me samo natthi, esā me dānapāramī’’ti. (cariyā. 1.tassuddāna);",
  "atk-s0512a1:746_0": "Kiñcāpi hi mahāpurisassa yathāvutte akittibrāhmaṇādikāle aññasmiñca mahājanakamahāsutasomādikāle dānapāramiyā",
  "atk-s0512a1:746_1": "pūritattabhāvānaṁ parimāṇaṁ nāma natthi,",
  "atk-s0512a1:746_2": "tathāpi ekanteneva sasapaṇḍitakāle dānapāramiyā paramatthapāramibhāvo vibhāvetabboti.",
  "atk-s0512a1:747_0": "Paramatthadīpaniyā cariyāpiṭakasaṁvaṇṇanāya",
  "atk-s0512a1:748_0": "Dasavidhacariyāsaṅgahassa visesato",
  "atk-s0512a1:749_0": "Dānapāramivibhāvanassa",
  "atk-s0512a1:750_0": "Paṭhamavaggassa atthavaṇṇanā niṭṭhitā."
}