{
  "tika-vin11t13:0_0": "Pācittiyakathāvaṇṇanā",
  "tika-vin11t13:1_0": "2129-30.",
  "tika-vin11t13:1_1": "Evaṁ tiṁsa nissaggiyapācittiyāni dassetvā idāni suddhapācittiyāni dassetumāha ‘‘lasuṇa’’ntiādi.",
  "tika-vin11t13:1_2": "Lasuṇanti ettha iti-saddo luttaniddiṭṭho.",
  "tika-vin11t13:1_3": "‘‘Lasuṇaṁ’’iti bhaṇḍikaṁ vuttaṁ aṭṭhakathāyaṁ (pāci. aṭṭha. 793-795).",
  "tika-vin11t13:1_4": "Catupañcamiñjādippabhedaṁ bhaṇḍikaṁ lasuṇaṁ nāma, na tato ūnaṁ.",
  "tika-vin11t13:1_5": "Tenāha ‘‘na ekadvitimiñjaka’’nti. Pakkalasuṇato,",
  "tika-vin11t13:1_6": "sīhaḷadīpasambhavato ca visesamāha ‘‘āmakaṁ māgadhaṁyevā’’ti. Magadhesu jātaṁ māgadhaṁ, ‘‘vutta’’nti iminā sambandho.",
  "tika-vin11t13:1_7": "Yathāha ‘‘magadharaṭṭhe jātalasuṇameva hi idha lasuṇanti adhippeta’’nti (pāci. aṭṭha. 795).",
  "tika-vin11t13:1_8": "Taṁ ‘‘khādissāmī’’ti gaṇhatīti sambandho.",
  "tika-vin11t13:1_9": "Vuttappakāraṁ pācittiyañca ajjhohāravasenāti dassetumāha ‘‘ajjhohāravaseneva, pācittiṁ paridīpaye’’ti.",
  "tika-vin11t13:2_0": "2131.",
  "tika-vin11t13:2_1": "Tadeva vakkhati ‘‘dve tayo’’tiādinā. Saddhinti ekato.",
  "tika-vin11t13:2_2": "Saṅkhāditvāti galabilaṁ appavesetvā dantehi saṁcuṇṇiyantī khāditvā. Ajjhoharati paragalaṁ karoti.",
  "tika-vin11t13:3_0": "2132.Tatthāti tasmiṁ bhaṇḍikalasuṇe.",
  "tika-vin11t13:3_1": "‘‘Miñjānaṁ gaṇanāyā’’ti iminā ajjhohārapayogagaṇanāyeva dīpitā.",
  "tika-vin11t13:3_2": "Yathāha ‘‘bhinditvā ekekaṁ miñjaṁ khādantiyā pana payogagaṇanāya pācittiyānī’’ti (pāci. aṭṭha. 795).",
  "tika-vin11t13:4_0": "2133. Sabhāvato vaṭṭantevāti yojanā.",
  "tika-vin11t13:5_0": "2135.",
  "tika-vin11t13:5_1": "Yathāvuttapalaṇḍukādīnaṁ nānattaṁ dassetumāha ‘‘ekā miñjā’’tiādi.",
  "tika-vin11t13:5_2": "Idha miñjānaṁ vaseneva nānattaṁ dassitaṁ.",
  "tika-vin11t13:5_3": "Aṭṭhakathāyaṁ pana vaṇṇavasenāpi.",
  "tika-vin11t13:5_4": "Yathāha ‘‘palaṇḍuko paṇḍuvaṇṇo hoti. Bhañjanako lohitavaṇṇo.",
  "tika-vin11t13:5_5": "Haritako haritapaṇṇavaṇṇo’’ti (pāci. aṭṭha. 797).",
  "tika-vin11t13:6_0": "2136.",
  "tika-vin11t13:6_1": "‘‘Sāḷave uttaribhaṅgake’’ti padacchedo. ‘‘Badarasāḷavādīsū’’ti (pāci. aṭṭha.",
  "tika-vin11t13:6_2": "797) aṭṭhakathāvacanato ettha badara-saddo seso.",
  "tika-vin11t13:6_3": "Badarasāḷavaṁ nāma badaraphalāni sukkhāpetvā cuṇṇetvā kātabbā khādanīyavikati.",
  "tika-vin11t13:6_4": "Ummattikādīnanti ettha ādi-saddena ādikammikā gahitā.",
  "tika-vin11t13:6_5": "Yathāha ‘‘ummattikāya ādikammikāyā’’ti (pāci. 797).",
  "tika-vin11t13:7_0": "Paṭhamaṁ.",
  "tika-vin11t13:8_0": "2137.Sambādheti paṭicchannokāse.",
  "tika-vin11t13:8_1": "Tassa vibhāgaṁ dassetumāha ‘‘upakacchesu muttassa karaṇepi vā’’ti.",
  "tika-vin11t13:9_0": "2138.",
  "tika-vin11t13:9_1": "Assā tathā pācittīti sambandho.",
  "tika-vin11t13:9_2": "‘‘Na lomagaṇanāyā’’ti iminā ‘‘payogagaṇanāyā’’ti idameva samatthayati.",
  "tika-vin11t13:10_0": "2139.Ābādheti kaṇḍuādike roge.",
  "tika-vin11t13:10_1": "Yathāha – ‘‘ābādhapaccayāti kaṇḍukacchuādiābādhapaccayā’’ti (pāci. aṭṭha. 801).",
  "tika-vin11t13:10_2": "Maggasaṁvidhānasamā matāti bhikkhuniyā saṁvidhāya ekaddhānasikkhāpadena sadisā matā ñātāti attho.",
  "tika-vin11t13:11_0": "Dutiyaṁ.",
  "tika-vin11t13:12_0": "2140.",
  "tika-vin11t13:12_1": "Padumassa vā puṇḍarīkassa vā antamaso kesarenāpi kāmarāgena muttakaraṇassa talaghātane muttakaraṇampi pahāradāne pācitti hotīti yojanā.",
  "tika-vin11t13:12_2": "Kesarenāpīti api-saddena mahāpadumapaṇṇehi vattabbameva natthīti dīpeti.",
  "tika-vin11t13:12_3": "Yathāha – ‘‘antamaso uppalapattenāpīti ettha pattaṁ tāva mahantaṁ,",
  "tika-vin11t13:12_4": "kesarenāpi pahāraṁ dentiyā āpattiyevā’’ti (pāci. aṭṭha. 803).",
  "tika-vin11t13:13_0": "2141.Tatthāti tasmiṁ muttakaraṇatale.",
  "tika-vin11t13:14_0": "Tatiyaṁ.",
  "tika-vin11t13:15_0": "2142.",
  "tika-vin11t13:15_1": "Yā pana bhikkhunī kāmarāgaparetā kāmarāgena pīḷitā attano byañjane muttapathe uppalapattampi paveseti,",
  "tika-vin11t13:15_2": "na vaṭṭati pācitti hotīti yojanā.",
  "tika-vin11t13:15_3": "Pi-saddena ‘‘kesaramattampi pana pavesentiyā āpattiyevā’’ti (pāci. aṭṭha. 812) aṭṭhakathā ulliṅgitā.",
  "tika-vin11t13:16_0": "2143-4.",
  "tika-vin11t13:16_1": "Yadyevaṁ ‘‘jatumaṭṭhake pācittiya’’nti kasmā vuttanti āha ‘‘idaṁ…pe… jatumaṭṭhaka’’nti.",
  "tika-vin11t13:16_2": "Idaṁ jatumaṭṭhakaṁ vatthuvaseneva vuttanti ‘‘atha kho sā bhikkhunī jatumaṭṭhakaṁ ādiyitvā dhovituṁ vissaritvā ekamantaṁ chaḍḍesi.",
  "tika-vin11t13:16_3": "Bhikkhuniyo makkhikāhi samparikiṇṇaṁ passitvā evamāhaṁsu ‘kassidaṁ kamma’nti.",
  "tika-vin11t13:16_4": "Sā evamāha ‘mayhidaṁ kamma’nti. Yā tā bhikkhuniyo appicchā,",
  "tika-vin11t13:16_5": "tā ujjhāyanti khiyyanti vipācenti ‘kathañhi nāma bhikkhunī jatumaṭṭhakaṁ ādiyissatī’’ti (pāci.",
  "tika-vin11t13:16_6": "806) āgatavatthuvaseneva vuttaṁ,",
  "tika-vin11t13:16_7": "na taṁ vinā aññassa vaṭṭakassa sambhavatoti adhippāyo.",
  "tika-vin11t13:16_8": "Jatumaṭṭhakaṁ nāma jatunā kato maṭṭhadaṇḍako.",
  "tika-vin11t13:17_0": "Daṇḍanti ettha ‘‘yaṁ kiñcī’’ti seso.",
  "tika-vin11t13:17_1": "Yathāha ‘‘antamaso uppalapattampi muttakaraṇaṁ pavesetī’’ti (pāci. 808). Etampi ca atimahantaṁ,",
  "tika-vin11t13:17_2": "kesaramattampi pana pavesentiyā āpatti eva. Eḷālukanti kakkāriphalaṁ vā. Tasminti attano muttakaraṇe.",
  "tika-vin11t13:18_0": "2145.Ābādhapaccayāti muttakaraṇappadese jātavaṇādimhi vaṇaṭṭhānanirupanādipaccayā.",
  "tika-vin11t13:19_0": "Catutthaṁ.",
  "tika-vin11t13:20_0": "2146.Aggapabbadvayādhikanti aggapabbadvayato kesaggamattampi adhikaṁ.",
  "tika-vin11t13:20_1": "Yathāha ‘‘antamaso kesaggamattampi atikkāmeti,",
  "tika-vin11t13:20_2": "āpatti pācittiyassā’’ti (pāci. 812).",
  "tika-vin11t13:20_3": "Dakasuddhiṁ karontiyāti muttakaraṇaṭṭhāne dhovanaṁ karontiyā.",
  "tika-vin11t13:20_4": "Yathāha ‘‘udakasuddhikaṁ nāma muttakaraṇassa dhovanā vuccatī’’ti (pāci. 812).",
  "tika-vin11t13:21_0": "2147.‘‘Tīṇī’’ti iminā ekaṅguliyā pabbadvayassa pavesetvā dhovane dosābhāvaṁ dīpeti. Dīghatoti aṅguliyā dīghato.",
  "tika-vin11t13:21_1": "Tīṇi pabbāni gambhīrato muttakaraṇe pavesetvā udakasuddhiṁ ādiyantiyā pācittiyaṁ bhaveti yojanā.",
  "tika-vin11t13:22_0": "2148. Tisso,",
  "tika-vin11t13:22_1": "catasso vā aṅguliyo ekato katvā vitthārena pavesane ekapabbepi paviṭṭhe ‘‘dvaṅgulapabbaparama’’nti niyamitappamāṇātikkamato āha ‘‘ekapabbampi yā panā’’ti.",
  "tika-vin11t13:22_2": "Yā pana bhikkhunī catunnaṁ vāpi aṅgulīnaṁ tissannaṁ vāpi aṅgulīnaṁ ekapabbampi vitthārato paveseti,",
  "tika-vin11t13:22_3": "tassā pācittiyaṁ siyāti yojanā.",
  "tika-vin11t13:23_0": "2149.Itīti evaṁ.",
  "tika-vin11t13:23_1": "Sabbappakārenāti gambhīrapavesanādinā sabbena pakārena.",
  "tika-vin11t13:23_2": "Abhibyattataraṁ katvāti supākaṭataraṁ katvā.",
  "tika-vin11t13:23_3": "Ayamatthoti ‘‘ekissaṅguliyā tīṇī’’tiādinā vutto ayamattho.",
  "tika-vin11t13:24_0": "2150.",
  "tika-vin11t13:24_1": "Dvaṅgulapabbe doso natthīti yojanā.",
  "tika-vin11t13:24_2": "Udakasuddhipaccaye pana satipi phassasādiyane yathāvuttaparicchede anāpatti.",
  "tika-vin11t13:24_3": "Adhikampīti dvaṅgulapabbato adhikampi.",
  "tika-vin11t13:24_4": "Udakasuddhiṁ karontiyā doso natthīti yojanā.",
  "tika-vin11t13:25_0": "2151.",
  "tika-vin11t13:25_1": "Tathā udakasuddhiṁ karontīnaṁ ummattikādīnaṁ anāpatti pakāsitāti yojanā.",
  "tika-vin11t13:26_0": "Pañcamaṁ.",
  "tika-vin11t13:27_0": "2152.Bhuñjato pana bhikkhussāti pañcannaṁ bhojanānaṁ aññataraṁ bhuñjato bhikkhussa.",
  "tika-vin11t13:27_1": "Yathāha ‘‘bhuñjantassāti pañcannaṁ bhojanānaṁ aññataraṁ bhojanaṁ bhuñjantassā’’ti (pāci. 817).",
  "tika-vin11t13:27_2": "Pānīyaṁ vā vidhūpanaṁvāti vakkhamānaṁ pānīyaṁ, bījanīyañca.",
  "tika-vin11t13:27_3": "Upatiṭṭheyyāti ‘‘hatthapāse tiṭṭhatī’’ti (pāci.",
  "tika-vin11t13:27_4": "817) vacanato ettha upa-saddo hatthapāsasaṅkhātaṁ samīpaṁ vadatīti veditabbaṁ.",
  "tika-vin11t13:28_0": "2153.",
  "tika-vin11t13:28_1": "Vatthakoṇādi yā kāci ‘‘bījanī’’ti vuccatīti yojanā,",
  "tika-vin11t13:28_2": "iminā ‘‘bījanikiccaṁ sampādessāmī’’ti adhiṭṭhāya gahitacīvarakoṇappakāraṁ yaṁ kiñci ‘‘bījanī’’ti vuccatīti attho.",
  "tika-vin11t13:29_0": "2154.",
  "tika-vin11t13:29_1": "‘‘Atha kho sā bhikkhunī tassa bhikkhuno bhuñjantassa pānīyena ca vidhūpanena ca upatiṭṭhitvā accāvadati.",
  "tika-vin11t13:29_2": "Atha kho so bhikkhu taṁ bhikkhuniṁ apasādeti ‘mā, bhagini, evarūpaṁ akāsi, netaṁ kappatī’ti.",
  "tika-vin11t13:29_3": "‘Pubbe maṁ tvaṁ evañca evañca karosi,",
  "tika-vin11t13:29_4": "idāni ettakaṁ na sahasī’ti pānīyathālakaṁ matthake āsumbhitvā vidhūpanena pahāraṁ adāsī’’ti (pāci.",
  "tika-vin11t13:29_5": "815) imasmiṁ vatthumhi bhikkhūhi ārocite ‘‘kathañhi nāma, bhikkhave,",
  "tika-vin11t13:29_6": "bhikkhunī bhikkhussa pahāraṁ dassatī’’tiādīni (pāci.",
  "tika-vin11t13:29_7": "815) vatvā ‘‘yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiya’’nti (pāci.",
  "tika-vin11t13:29_8": "816) vuttattā pahārapaccayā nu khoti āsaṅkaṁ nivattetumāha ‘‘hatthapāse idha ṭhānapaccayāpatti dīpitā’’ti.",
  "tika-vin11t13:29_9": "Ettha ca āsumbhitvāti pātetvā. Idhāti imasmiṁ sikkhāpade. ‘‘Na, bhikkhave,",
  "tika-vin11t13:29_10": "bhikkhuniyā bhikkhussa pahāro dātabbo. Yā dadeyya,",
  "tika-vin11t13:29_11": "āpatti dukkaṭassā’’ti (cūḷava.",
  "tika-vin11t13:29_12": "420) bhikkhunikkhandhake vuttaṁ gahetvā āha ‘‘pahārapaccayā vuttaṁ, khandhake dukkaṭaṁ visu’’nti.",
  "tika-vin11t13:29_13": "Iminā vuttassevatthassa kāraṇaṁ dassitaṁ hoti.",
  "tika-vin11t13:30_0": "2155.Hatthapāsaṁ jahitvāti ettha ‘‘bhojanaṁ bhuñjato’’ti ca khādanaṁ khādatoti ettha ‘‘hatthapāse’’ti ca vattabbaṁ .",
  "tika-vin11t13:30_1": "Bhojanaṁ bhuñjato hatthapāsaṁ jahitvā upatiṭṭhantiyā vā khādanaṁ khādato hatthapāse upatiṭṭhantiyā vā hoti āpatti dukkaṭanti yojanā.",
  "tika-vin11t13:31_0": "2156.Detīti pānīyaṁ vā sūpādiṁ vā ‘‘imaṁ pivatha, iminā bhuñjathā’’ti deti.",
  "tika-vin11t13:31_1": "Tālavaṇṭaṁ ‘‘iminā bījantā bhuñjathā’’ti deti.",
  "tika-vin11t13:31_2": "Dāpetīti aññena ubhayampi dāpeti.",
  "tika-vin11t13:31_3": "Idaṁ sikkhāpadaṁ samuṭṭhānato eḷakalomena samaṁ matanti yojanā.",
  "tika-vin11t13:32_0": "Chaṭṭhaṁ.",
  "tika-vin11t13:33_0": "2157.Viññatvāti sayaṁ viññatvā, aññāya vā viññāpetvā.",
  "tika-vin11t13:33_1": "‘‘Viññatvā vā viññāpetvā vā’’ti (pāci. 821) hi sikkhāpadaṁ.",
  "tika-vin11t13:33_2": "Āmakaṁ dhaññanti apakkaṁ abhaṭṭhaṁ sāliādikaṁ sattavidhaṁ dhaññaṁ.",
  "tika-vin11t13:33_3": "Yathāha – ‘‘āmakadhaññaṁ nāma sāli vīhi yavo godhumo kaṅgu varako kudrūsako’’ti (pāci. 822). Koṭṭetvāti musalehi koṭṭetvā. Yadi paribhuñjatīti yojanā.",
  "tika-vin11t13:34_0": "2158-60.",
  "tika-vin11t13:34_1": "‘‘Bhuñjissāmīti paṭiggaṇhāti,",
  "tika-vin11t13:34_2": "āpatti dukkaṭassāti idaṁ payogadukkaṭaṁ nāma,",
  "tika-vin11t13:34_3": "tasmā na kevalaṁ paṭiggahaṇeyeva dukkaṭaṁ hotī’’tiādinā (pāci. aṭṭha.",
  "tika-vin11t13:34_4": "822) aṭṭhakathāgataṁ vibhāgaṁ dassetumāha ‘‘na kevalaṁ tu dhaññāna’’ntiādi. Panāti api-saddatthe, sukkhāpanepīti attho.",
  "tika-vin11t13:34_5": "Bhajjanatthāyāti ettha ‘‘vaddalidivase’’ti seso.",
  "tika-vin11t13:34_6": "‘‘Kapallasajjane uddhanasajjane’’ti paccekaṁ yojetabbaṁ.",
  "tika-vin11t13:34_7": "Dabbisajjaneti kaṭacchusampādane.",
  "tika-vin11t13:34_8": "Tattha kapallake dhaññapakkhipaneti yojanā.",
  "tika-vin11t13:34_9": "‘‘Ghaṭṭanakoṭṭane’’ti vattabbe gāthābandhavasena na-kāralopaṁ katvā ‘‘ghaṭṭakoṭṭane’’ti vuttaṁ.",
  "tika-vin11t13:35_0": "2161-3.",
  "tika-vin11t13:35_1": "Pamāṇa-saddassa āvattaliṅgasaṅkhyattā āha ‘‘bhojanañceva viññattipamāṇa’’nti .",
  "tika-vin11t13:35_2": "Āvattaliṅgasaṅkhyattaṁ nāma niyataliṅgekattabahuttaṁ.",
  "tika-vin11t13:35_3": "Tathā hettha pamāṇa-saddo niyatanapuṁsakaliṅge niyatekattaṁ vuccati.",
  "tika-vin11t13:35_4": "Ettha imasmiṁ sikkhāpade bhojanañceva viññatti cāti idaṁ dvayaṁ hi yasmā pamāṇaṁ,",
  "tika-vin11t13:35_5": "tasmā sayaṁ viññatvā vā aññato bhajjanādīni kārāpetvā vā aññāya pana viññāpetvā sayaṁ bhajjanādīni katvā vā yā pana bhikkhunī ajjhoharati,",
  "tika-vin11t13:35_6": "tassā ajjhohārapayogesu pācittiyo siyunti yojanā.",
  "tika-vin11t13:36_0": "Mahāpaccariyaṁ (pāci. aṭṭha.",
  "tika-vin11t13:36_1": "823) vuttaṁ vinicchayaṁ dassetumāha ‘‘mātaraṁ vā’’tiādi.",
  "tika-vin11t13:36_2": "Mātaraṁ vāpi yācitvāti ettha vā-saddo atthantaravikappane. Pi-saddo sambhāvane.",
  "tika-vin11t13:36_3": "Mātaraṁ vā pitaraṁ vā aññaṁ vā ñātakaṁ vā pavāritaṁ vā āmakadhaññaṁ yācitvā vā aññāya kārāpetvā vā yā paribhuñjati, tassā pācittīti yojanā.",
  "tika-vin11t13:37_0": "2164.",
  "tika-vin11t13:37_1": "Aviññattiyā laddhaṁ sayaṁ vā bhajjanādīni katvā vā aññāya kārāpetvā vā yā paribhuñjati, tassā dukkaṭanti yojanā.",
  "tika-vin11t13:38_0": "2165.",
  "tika-vin11t13:38_1": "Aññāya pana viññattiyā laddhaṁ tāya kārāpetvāpi sayaṁ katvā vā ajjhoharantiyā tathā āpatti dukkaṭanti yojanā.",
  "tika-vin11t13:38_2": "Idañca mahāpaccariyāgatanayaṁ gahetvā vuttaṁ.",
  "tika-vin11t13:38_3": "Mahāaṭṭhakathāyaṁ pana ‘‘aññāya viññattaṁ bhuñjantiyā dukkaṭa’’nti (pāci. aṭṭha.",
  "tika-vin11t13:38_4": "822) vuttattā viññattiyāpi aññāya laddhaṁ āmakaṁ dhaññaṁ tāya kārāpetvā vā sayaṁ katvā vā paribhuñjantassāpi dukkaṭameva vuttanti veditabbaṁ.",
  "tika-vin11t13:39_0": "2166-7.Sedakammādiatthāyāti vātarogādinā āturānaṁ sedanādipaṭikāratthāya.",
  "tika-vin11t13:39_1": "Idha ‘‘aññātakaappavāritaṭṭhānepī’’ti seso. Bhikkhūnampi eseva nayo.",
  "tika-vin11t13:39_2": "Ṭhapetvā satta dhaññāni ñātakapavāritaṭṭhāne sesaviññattiyāpi anāpattīti ñātabbanti yojanā.",
  "tika-vin11t13:39_3": "Sesaviññattiyāti muggamāsaalābukumbhaṇḍakādīnaṁ vuttadhaññāvasesānaṁ viññattiyā.",
  "tika-vin11t13:40_0": "Sāliādīnaṁ sattannaṁ dhaññānaṁ dukkaṭassa vuttattā,",
  "tika-vin11t13:40_1": "anāmāsattā ca sabbena sabbaṁ na vaṭṭantīti dassetumāha ‘‘ñātakānampī’’tiādi.",
  "tika-vin11t13:41_0": "2168.Laddhanti labbhamānaṁ.",
  "tika-vin11t13:41_1": "Navakammesūti navakammatthāya, nimittatthe bhummaṁ.",
  "tika-vin11t13:41_2": "Ettha ‘‘sampaṭicchitu’’nti seso.",
  "tika-vin11t13:41_3": "‘‘Aviññattiyā labbhamānaṁ pana navakammatthāya sampaṭicchituṁ vaṭṭatī’’ti (pāci. aṭṭha. 823) mahāpaccariyaṁ vuttaṁ.",
  "tika-vin11t13:42_0": "Sattamaṁ.",
  "tika-vin11t13:43_0": "2169.Saṅkāranti kacavaraṁ.",
  "tika-vin11t13:43_1": "Vighāsakaṁ vāti ucchiṭṭhakamacchakaṇṭakamaṁsaṭṭhicalakamukhadhovanādikaṁ yaṁ kiñci.",
  "tika-vin11t13:43_2": "Chaḍḍeyya vāti ettha ‘‘saya’’nti seso ‘‘chaḍḍāpeyya parehī’’ti vakkhamānattā. Kuṭṭassa tiro tirokuṭṭaṁ, tasmiṁ, kuṭṭassa parabhāgeti attho.",
  "tika-vin11t13:43_3": "‘‘Pākārepi ayaṁ nayo’’ti vakkhamānattā kuṭṭanti vā byatirittā bhitti gahetabbā.",
  "tika-vin11t13:44_0": "2171.Ekāti ettha āpattīti seso. ‘‘Tassā’’ti iminā sambandho.",
  "tika-vin11t13:45_0": "2172.Chaḍḍaneti ettha pi-saddo luttaniddiṭṭho.",
  "tika-vin11t13:45_1": "Dantakaṭṭhassa chaḍḍanepi bhikkhuniyā pācitti paridīpitāti yojanā.",
  "tika-vin11t13:46_0": "2173-4.Sabbatthāti vuttappakāresu sabbesu vikappesu.",
  "tika-vin11t13:46_1": "Anāpattivisayaṁ dassetumāha ‘‘avalañjepī’’tiādi.",
  "tika-vin11t13:46_2": "Avalañje ṭhāne anoloketvā chaḍḍentiyāpi vā valañje ṭhāne oloketvāpi vā pana chaḍḍentiyā anāpattīti yojanā. Chaḍḍanaṁ kriyaṁ. Anolokanaṁ akriyaṁ.",
  "tika-vin11t13:47_0": "Aṭṭhamaṁ.",
  "tika-vin11t13:48_0": "2175-6.",
  "tika-vin11t13:48_1": "Yā pana bhikkhunī khette vā nāḷikerādiārāme vā yattha katthaci ropime haritaṭṭhāne tāni vighāsuccārasaṅkāramuttasaṅkhātāni cattāri vatthūni sace sayaṁ chaḍḍeti vā, tathā pare chaḍḍāpeti vā,",
  "tika-vin11t13:48_2": "tassā bhikkhuniyā āpattivinicchayo vuttanayo ‘‘ekeka’’miccādinā yathāvuttapakāroti yojanā.",
  "tika-vin11t13:49_0": "2177-8.Yā pana bhikkhunī harite khette nisīditvā bhuñjamānā vā tathā harite tattha khette ucchuādīni khādanti khādamānā gacchantī vā yadi ucchiṭṭhaṁ udakaṁ vā calakādiṁ vā chaḍḍeti,",
  "tika-vin11t13:49_1": "tassā pācittiyaṁ hotīti yojanā. Calakaṁ nāma vamikaraṁ.",
  "tika-vin11t13:50_0": "2179.Tādise harite ṭhāne antamaso matthakachinnaṁ nāḷikerampi jalaṁ pivitvā chaḍḍentiyā āpatti siyāti yojanā.",
  "tika-vin11t13:51_0": "2180.Sabbesanti bhikkhubhikkhunīnaṁ.",
  "tika-vin11t13:52_0": "2181.",
  "tika-vin11t13:52_1": "Lāyitampi khettaṁ puna rohaṇatthāya manussā rakkhanti ce,",
  "tika-vin11t13:52_2": "tattha tasmiṁ khette vighāsuccārādīni chaḍḍentiyā assā bhikkhuniyā yathāvatthukameva hi pācittiyamevāti yojanā.",
  "tika-vin11t13:52_3": "‘‘Assā yathāvatthuka’’nti iminā bhikkhussa dukkaṭanti vuttameva hoti.",
  "tika-vin11t13:53_0": "2182.Chaḍḍite khetteti manussehi uddhaṭasasse khette.",
  "tika-vin11t13:53_1": "Yathāha – ‘‘manussesu sassaṁ uddharitvā gatesu chaḍḍitakhettaṁ nāma hoti, tattha vaṭṭatī’’ti (pāci. aṭṭha. 830).",
  "tika-vin11t13:53_2": "Evaṁ akatepi khette sāmike āpucchitvā kātuṁ vaṭṭati.",
  "tika-vin11t13:53_3": "Yathāha ‘‘sāmike apaloketvā chaḍḍetī’’ti (pāci. 832). Idha khettapālakā, ārāmādigopakā ca sāmikā eva. Saṅghassa khette,",
  "tika-vin11t13:53_4": "ārāme ca sace ‘‘tattha kacavaraṁ na chaḍḍetabba’’nti katikā natthi,",
  "tika-vin11t13:53_5": "bhikkhussa chaḍḍetuṁ vaṭṭati saṅghapariyāpannattā, na bhikkhunīnaṁ.",
  "tika-vin11t13:53_6": "Tāsaṁ pana bhikkhusaṅghe vuttanayena na vaṭṭati, na tassa bhikkhussa,",
  "tika-vin11t13:53_7": "evaṁ santepi sāruppavasena kātabbanti.",
  "tika-vin11t13:53_8": "Sabbanti uccārādi catubbidhaṁ.",
  "tika-vin11t13:54_0": "Navamaṁ.",
  "tika-vin11t13:55_0": "2183.",
  "tika-vin11t13:55_1": "Ettha ‘‘naccaṁ nāma yaṁ kiñci naccaṁ. Gītaṁ nāma yaṁ kiñci gītaṁ.",
  "tika-vin11t13:55_2": "Vāditaṁ nāma yaṁ kiñci vādita’’nti (pāci.",
  "tika-vin11t13:55_3": "835) vacanato ‘‘yaṁ kiñcī’’ti seso.",
  "tika-vin11t13:55_4": "Yā pana bhikkhunī yaṁ kiñci naccaṁ vā yaṁ kiñci gītaṁ vā yaṁ kiñci vāditaṁ vā dassanatthāya gaccheyyāti yojanā.",
  "tika-vin11t13:55_5": "Tattha yaṁ kiñci naccanti naṭādayo vā naccantu soṇḍā vā,",
  "tika-vin11t13:55_6": "antamaso morasukamakkaṭādayopi, sabbampetaṁ naccameva.",
  "tika-vin11t13:55_7": "Yaṁ kiñci gītanti naṭādīnaṁ vā gītaṁ hotu ariyānaṁ parinibbānakāle ratanattayaguṇūpasaṁhitaṁ sādhukīḷitagītaṁ vā asaññatabhikkhūnaṁ dhammabhāṇakagītaṁ vā, sabbampetaṁ gītameva.",
  "tika-vin11t13:55_8": "Yaṁ kiñci vāditanti ghanādivādanīyabhaṇḍavāditaṁ vā hotu kuṭabherivāditaṁ vā antamaso udarabherivāditampi , sabbampetaṁ vāditameva.",
  "tika-vin11t13:55_9": "‘‘Dassanasavanatthāyā’’ti vattabbe virūpekasesanayena ‘‘dassanatthāyā’’ti vuttaṁ.",
  "tika-vin11t13:55_10": "Pañcannaṁ viññāṇānaṁ yathāsakaṁ visayassa ālocanasabhāvatāya vā ‘‘dassanatthāya’’ icceva vuttaṁ.",
  "tika-vin11t13:56_0": "2184.",
  "tika-vin11t13:56_1": "Pubbapayogadukkaṭena saha pācittiyaṁ dassetumāha ‘‘dassanatthāya naccassā’’tiādi.",
  "tika-vin11t13:56_2": "Gītassāti ettha ‘‘vāditassā’’ti pakaraṇato labbhati.",
  "tika-vin11t13:57_0": "2185.Ekapayogenāti ekadisāvalokanapayogena.",
  "tika-vin11t13:57_1": "Teneva vakkhati ‘‘aññasmimpi…pe… siyu’’nti.",
  "tika-vin11t13:57_2": "Passatīti ettha ‘‘nacca’’nti seso. Tesanti yesaṁ naccaṁ passati.",
  "tika-vin11t13:57_3": "Pi-saddena vāditampi sampiṇḍeti.",
  "tika-vin11t13:57_4": "Yathāha ‘‘tesaṁyeva gītavāditaṁ suṇāti, ekameva pācittiya’’nti (pāci. aṭṭha. 836).",
  "tika-vin11t13:58_0": "2186.Aññatoti aññasmiṁ disābhāge.",
  "tika-vin11t13:59_0": "2187.",
  "tika-vin11t13:59_1": "‘‘Visuṁ pācittiyo siyu’’nti idameva pakāsetumāha ‘‘payogagaṇanāyettha, āpattigaṇanā siyā’’ti.",
  "tika-vin11t13:59_2": "Etthāti imasmiṁ nānādisābhāge.",
  "tika-vin11t13:59_3": "Naccagītavāditānaṁ dassanasavane aṭṭhakathāgataṁ vinicchayaṁ dassetumāha ‘‘naccitu’’ntiādi.",
  "tika-vin11t13:60_0": "2188. ‘‘Nacca itī’’ti padacchedo, ‘‘naccāhī’’tipi pāṭho. Upaṭṭhānanti bherisaddapūjaṁ.",
  "tika-vin11t13:60_1": "Sampaṭicchitunti ‘‘sādhū’’ti adhivāsetuṁ.",
  "tika-vin11t13:60_2": "Imassa upalakkhaṇavasena vuttattā naccagītepi eseva nayo.",
  "tika-vin11t13:61_0": "2189-90.Sabbatthāti naccanādīsu sabbattha.",
  "tika-vin11t13:61_1": "Upaṭṭhānaṁ karomāti tumhākaṁ cetiyassa naccādīhi upahāraṁ karomāti.",
  "tika-vin11t13:61_2": "Upaṭṭhānaṁ pasatthanti upaṭṭhānakaraṇaṁ nāma sundaranti.",
  "tika-vin11t13:62_0": "Yā ārāmeyeva ca ṭhatvā passati vā suṇāti vāti yojanā,",
  "tika-vin11t13:62_1": "idha ‘‘antarārāme vā’’tiādi seso.",
  "tika-vin11t13:62_2": "‘‘Ārāme ṭhatvā antarārāme vā bahiārāme vā naccādīni passati vā suṇāti vā, anāpattī’’ti (pāci. aṭṭha. 837) aṭṭhakathāya vuttaṁ.",
  "tika-vin11t13:62_3": "‘‘Ṭhatvā’’ti vuttepi sabbesupi iriyāpathesu labbhati.",
  "tika-vin11t13:62_4": "Ārāme ṭhatvāti na kevalaṁ ṭhatvāva,",
  "tika-vin11t13:62_5": "tato gantvāpi sabbiriyāpathehipi labhati. ‘‘Ārāme ṭhitā’’ti (pāci.",
  "tika-vin11t13:62_6": "837) pana ārāmapariyāpannadassanatthaṁ vuttaṁ.",
  "tika-vin11t13:62_7": "Itarathā nisinnāpi na labheyyāti gaṇṭhipadādīsu vuttaṁ. Bhikkhūnampi eseva nayo.",
  "tika-vin11t13:63_0": "2191.",
  "tika-vin11t13:63_1": "Yā attano ṭhitokāsaṁ āgantvā payojitaṁ passati vā suṇāti vāti yojanā.",
  "tika-vin11t13:63_2": "Ṭhitokāsanti ettha gatinivattisāmaññena sayitanisinnampi gayhati.",
  "tika-vin11t13:63_3": "Tathārūpā hi kāraṇā gantvā passantiyā vāpīti yojanā.",
  "tika-vin11t13:63_4": "Kāraṇaṁ nāma salākabhattādikāraṇaṁ.",
  "tika-vin11t13:63_5": "Yathāha ‘‘sati karaṇīyeti salākabhattādīnaṁ vā atthāya aññena vā kenaci karaṇīyena gantvā gataṭṭhāne passati vā suṇāti vā, anāpattī’’ti (pāci. aṭṭha. 837).",
  "tika-vin11t13:64_0": "2192.",
  "tika-vin11t13:64_1": "Maggaṁ gacchantī paṭipathe naccaṁ aṭṭhatvā passatīti evaṁ passantiyāpi ca tathā anāpattīti ajjhāhārayojanā.",
  "tika-vin11t13:64_2": "Paṭipatheti gamanamaggābhimukhe.",
  "tika-vin11t13:64_3": "Āpadāsupīti tādisena upaddavena upaddutā samajjaṭṭhānaṁ pavisati,",
  "tika-vin11t13:64_4": "evaṁ pavisitvā passantiyā vā suṇantiyā vā anāpatti.",
  "tika-vin11t13:65_0": "2193.Idaṁ sikkhāpadaṁ samuṭṭhānato eḷakalomasikkhāpadena samaṁ mataṁ ‘‘samāna’’nti viññātaṁ.",
  "tika-vin11t13:66_0": "Dasamaṁ.",
  "tika-vin11t13:67_0": "Lasuṇavaggo paṭhamo.",
  "tika-vin11t13:68_0": "2194-5.Idha imasmiṁ sāsane yā pana bhikkhunī rattandhakārasmiṁ appadīpe purisena saddhiṁ ekikā sace santiṭṭhati,",
  "tika-vin11t13:68_1": "tassā pācittiyaṁ vuttanti yojanā. Rattandhakārasminti rattiyaṁ.",
  "tika-vin11t13:68_2": "Rattipariyāyo hi rattandhakāra-saddo.",
  "tika-vin11t13:68_3": "Yathāha padabhājane ‘‘rattandhakāreti oggate sūriye’’ti (pāci. 840).",
  "tika-vin11t13:68_4": "Appadīpeti pajjotacandasūriyaaggīsu ekenāpi anobhāsite, iminā rattikkhettaṁ dasseti.",
  "tika-vin11t13:68_5": "‘‘Santiṭṭhatī’’ti iminā gamananisinnasayanasaṅkhātaṁ iriyāpathattikañca upalakkhitanti daṭṭhabbaṁ.",
  "tika-vin11t13:68_6": "Vuttañhi vajirabuddhinā ‘‘santiṭṭheyyāti ettha ṭhānāpadesena catubbidhopi iriyāpatho saṅgahito,",
  "tika-vin11t13:68_7": "tasmā purisena saddhiṁ caṅkamanādīni karontiyāpi pācittiyañca upalabbhatī’’ti (vajira. ṭī.",
  "tika-vin11t13:68_8": "pācittiya 839 thokaṁ visadisaṁ).",
  "tika-vin11t13:68_9": "Purisena saddhinti santiṭṭhituṁ,",
  "tika-vin11t13:68_10": "sallapituñca viññunā manussapurisena saddhiṁ.",
  "tika-vin11t13:69_0": "Rahassādavasena purisassa hatthapāsaṁ samāgantvā tena saddhiṁ sallapantiyā vā pācittiyaṁ vuttanti yojanā.",
  "tika-vin11t13:70_0": "2196-7.",
  "tika-vin11t13:70_1": "Yā pana bhikkhunī sace manussapurisassa hatthapāsaṁ vijahitvā santiṭṭhati vā sallapati vā,",
  "tika-vin11t13:70_2": "yakkhapetatiracchānagatānaṁ hatthapāsaṁ avijahitvā santiṭṭhati vā sallapati vā,",
  "tika-vin11t13:70_3": "tassā dukkaṭaṁ paridīpitanti yojanā.",
  "tika-vin11t13:71_0": "Viññuggahaṇena aviññū puriso anāpattiṁ na karotīti dīpeti.",
  "tika-vin11t13:72_0": "2198.Aññavihitāyāti rahoassādato aññaṁ cintentiyā.",
  "tika-vin11t13:72_1": "Yathāha ‘‘rahoassādato aññavihitāva hutvā’’ti (pāci. aṭṭha. 841). Catutthena,",
  "tika-vin11t13:72_2": "chaṭṭhena ca samuṭṭhānena samuṭṭhānato theyyasatthasamuṭṭhānaṁ.",
  "tika-vin11t13:72_3": "Santiṭṭhanasallapanavasena kriyaṁ.",
  "tika-vin11t13:72_4": "Saññāya vimokkho etasminti saññāvimokkhakaṁ.",
  "tika-vin11t13:73_0": "Paṭhamaṁ.",
  "tika-vin11t13:74_0": "2199.Paṭicchanne okāseti kuṭṭādīsu yena kenaci paṭicchanne okāse. Idaṁ vacanaṁ.",
  "tika-vin11t13:75_0": "Dutiyaṁ.",
  "tika-vin11t13:76_0": "2200.",
  "tika-vin11t13:76_1": "Tatiye ‘‘ajjhokāse’’ti ca catutthe ‘‘rathikāya, byūhe,",
  "tika-vin11t13:76_2": "siṅghāṭake’’ti padāni ca vajjetvā avasesaṁ sandhāyāha ‘‘apubbaṁ natthi kiñcipī’’ti. Ettha ‘‘vattabba’’nti seso.",
  "tika-vin11t13:76_3": "Ettha ca rathikāyāti racchāya. Byūheti anibbiddharacchāya. Siṅghāṭaketi caccare okāse,",
  "tika-vin11t13:76_4": "tikoṇaṁ vā catukoṇaṁ vā maggasamodhānaṭṭhāneti vuttaṁ hoti.",
  "tika-vin11t13:77_0": "Tatiyacatutthāni.",
  "tika-vin11t13:78_0": "2201-2.",
  "tika-vin11t13:78_1": "‘‘Yā pana bhikkhunī purebhattaṁ kulāni upasaṅkamitvā āsane nisīditvā sāmike anāpucchā pakkameyya, pācittiya’’nti (pāci.",
  "tika-vin11t13:78_2": "855) vacanato yā pana bhikkhunī purebhattaṁ kulāni upasaṅkamitvā chadananto āsane nisīditvā sāmike anāpucchā anovassakappadesaṁ atikkameti,",
  "tika-vin11t13:78_3": "yā ca ajjhokāse vā nisīditvā sace upacāraṁ atikkameti,",
  "tika-vin11t13:78_4": "tassā paṭhame pade dukkaṭaṁ hoti,",
  "tika-vin11t13:78_5": "dutiye pade pācitti pariyāputāti yojanā.",
  "tika-vin11t13:78_6": "‘‘Āsane’’ti iminā pallaṅkamābhujitvā nisīdanārahamāsanaṁ adhippetaṁ.",
  "tika-vin11t13:78_7": "Yathāha – ‘‘āsanaṁ nāma pallaṅkassa okāso vuccatī’’ti (pāci. 856).",
  "tika-vin11t13:78_8": "Anovassappadesanti nibbakosabbhantaraṁ.",
  "tika-vin11t13:78_9": "Abbhokāse āpattikhettaṁ dassetumāha ‘‘upacārampi vā sace’’ti.",
  "tika-vin11t13:78_10": "Upacāranti dvādasahatthappamāṇaṁ padesaṁ.",
  "tika-vin11t13:78_11": "Yathāha gaṇṭhipade ‘‘upacāro dvādasahattho’’ti.",
  "tika-vin11t13:79_0": "2203.‘‘Tathā’’ti iminā ‘‘dukkaṭaṁ samudīrita’’nti idaṁ paccāmasati.",
  "tika-vin11t13:79_1": "Āpuṭṭhe anāpuṭṭhasaññāya āpuṭṭhe vicikicchato pakkamantiyā tathā dukkaṭanti yojanā.",
  "tika-vin11t13:79_2": "Ettha ca ‘‘bhikkhuniyā’’ti sambandhiniyā samānattā ‘‘vicikicchantiyā’’ti vattabbe liṅgavipallāsavasena ‘‘vicikicchato’’ti vuttanti daṭṭhabbaṁ.",
  "tika-vin11t13:80_0": "2204.Gilānāyāti yā tādisena gelaññena āpucchituṁ na sakkoti.",
  "tika-vin11t13:80_1": "Āpadāsūti ghare aggi uṭṭhito hoti corā vā,",
  "tika-vin11t13:80_2": "evarūpe upaddave anāpucchā pakkamantiyā anāpatti.",
  "tika-vin11t13:81_0": "Pañcamaṁ.",
  "tika-vin11t13:82_0": "2205-6.‘‘Gacchantiyā vajantiyā’’ti ca nisīdananipajjanāvasānadassanatthaṁ vuttaṁ.",
  "tika-vin11t13:82_1": "Pācittiyaṁ pana pacchābhattaṁ sāmike ‘‘idha nisīdāma vā sayāma vā’’ti anāpucchitvā nisinnanipannapaccayā hotīti veditabbaṁ.",
  "tika-vin11t13:82_2": "Pacchābhattaṁ sāmike anāpucchā āsane nisīditvā gacchantiyā ekā pācitti hotīti yojanā.",
  "tika-vin11t13:82_3": "Esa nayo ‘‘nipajjitvā’’tiādīsupi.",
  "tika-vin11t13:83_0": "Yathā pana tattha asaṁhārime anāpatti,",
  "tika-vin11t13:83_1": "evamidha dhuvapaññatte vā anāpattīti.",
  "tika-vin11t13:84_0": "Chaṭṭhaṁ.",
  "tika-vin11t13:85_0": "2207.Tisamuṭṭhānanti sacittakehi tīhi samuṭṭhānehi samuṭṭhānato.",
  "tika-vin11t13:86_0": "Aṭṭhamaṁ.",
  "tika-vin11t13:87_0": "2208.",
  "tika-vin11t13:87_1": "Yā pana bhikkhunī attānampi vā parampi vā nirayabrahmacariyehi abhisapeyya,",
  "tika-vin11t13:87_2": "tassā vācato vācato siyā pācittīti yojanā.",
  "tika-vin11t13:87_3": "Tattha abhisapeyyāti sapathaṁ kareyya, ‘‘niraye nibbattāmi,",
  "tika-vin11t13:87_4": "avīcimhi nibbattāmī’’ti attānaṁ vā ‘‘niraye nibbattatu,",
  "tika-vin11t13:87_5": "avīcimhi nibbattatū’’ti paraṁ vā ‘‘gihinī homi,",
  "tika-vin11t13:87_6": "odātavatthā homī’’ti attānaṁ vā ‘‘gihinī hotu,",
  "tika-vin11t13:87_7": "odātavatthā hotū’’ti paraṁ vā abhisapeyyāti vuttaṁ hoti.",
  "tika-vin11t13:88_0": "2210.",
  "tika-vin11t13:88_1": "Akkosati attānaṁ vā paraṁ vāti sambandho.",
  "tika-vin11t13:88_2": "Tikapācittiyanti upasampannāya upasampannasaññāvematikāanupasampannasaññāvasena. Sesāyāti anupasampannāya.",
  "tika-vin11t13:88_3": "Anupasampannāya upasampannasaññā, vematikā, anupasampannasaññā akkosati, dukkaṭanti evaṁ tikadukkaṭaṁ.",
  "tika-vin11t13:89_0": "2211.",
  "tika-vin11t13:89_1": "Atthadhammānusāsaniṁ purakkhatvā vadantīnaṁ anāpattīti yojanā.",
  "tika-vin11t13:89_2": "Yathāha aṭṭhakathāyaṁ ‘‘atthapurekkhārāyāti aṭṭhakathaṁ kathentiyā.",
  "tika-vin11t13:89_3": "Dhammapurekkhārāyāti pāḷiṁ vācentiyā.",
  "tika-vin11t13:89_4": "Anusāsanipurekkhārāyāti ‘idānipi tvaṁ edisā, sādhu viramassu, no ce viramasi,",
  "tika-vin11t13:89_5": "addhā puna evarūpāni kammāni katvā niraye uppajjissasi,",
  "tika-vin11t13:89_6": "tiracchānayoniyā uppajjissasī’ti evaṁ anusāsaniyaṁ ṭhatvā vadantiyā anāpattī’’ti (pāci. aṭṭha. 878).",
  "tika-vin11t13:90_0": "Navamaṁ.",
  "tika-vin11t13:91_0": "2212.Vadhitvāti satthādīhi paharitvā.",
  "tika-vin11t13:91_1": "Vadhitvā vāti ettha vā-saddo pāḷiyaṁ ‘‘vadhitvā vadhitvā’’ti (pāci. 880) vuttaṁ āmeḍitaṁ sūceti.",
  "tika-vin11t13:92_0": "2213.Etthāti imasmiṁ sikkhāpade.",
  "tika-vin11t13:92_1": "Kāyavācācittasamuṭṭhānaṁ dhuranikkhepasamuṭṭhānaṁ nāma,",
  "tika-vin11t13:92_2": "samanubhāsanasamuṭṭhānantipi etasseva nāmaṁ.",
  "tika-vin11t13:93_0": "Dasamaṁ.",
  "tika-vin11t13:94_0": "Andhakāravaggo dutiyo.",
  "tika-vin11t13:95_0": "2214.",
  "tika-vin11t13:95_1": "Yā pana bhikkhunī naggā anivatthā apārutā hutvā nahāyati, assā sabbapayoge dukkaṭaṁ.",
  "tika-vin11t13:95_2": "Tassa nahānassa vosāne pariyosāne sā bhikkhunī jinavuttaṁ jinena bhagavatā bhikkhunīnaṁ paññattaṁ dosaṁ pācittiyāpattiṁ samupeti āpajjatīti yojanā.",
  "tika-vin11t13:95_3": "Bhikkhuni dosanti ettha gāthābandhavasena rasso kato.",
  "tika-vin11t13:96_0": "2215.Acchinnacīvarāti acchinnaudakasāṭikacīvarā.",
  "tika-vin11t13:96_1": "Naṭṭhacīvarāti corādīhi naṭṭhaudakasāṭikacīvarā.",
  "tika-vin11t13:96_2": "Āpadāsu vāti ‘‘mahagghaṁ imaṁ disvā corāpi hareyyu’’nti evarūpāsu āpadāsu vā naggāya nahāyantiyā na doso.",
  "tika-vin11t13:97_0": "Paṭhamaṁ.",
  "tika-vin11t13:98_0": "2216.Dutiyeti ‘‘udakasāṭikaṁ pana bhikkhuniyā kārayamānāyā’’tiādisikkhāpade (pāci. 888).",
  "tika-vin11t13:99_0": "Dutiyaṁ.",
  "tika-vin11t13:100_0": "2217-8.Dussibbitaṁ cīvaranti asakkaccasibbitaṁ cīvaraṁ.",
  "tika-vin11t13:100_1": "Visibbetvāti dussibbitaṁ puna sibbanatthāya sayaṁ vā vigatasibbanaṁ katvā. ‘‘Visibbāpetvā’’ti seso.",
  "tika-vin11t13:100_2": "Yathāha ‘‘visibbetvā vā visibbāpetvā vā’’ti (pāci. 893).",
  "tika-vin11t13:100_3": "Anantarāyāti dasasu antarāyesu aññatarantarāyarahitā. Taṁ visibbitaṁ, visibbāpitaṁ vā cīvaraṁ.",
  "tika-vin11t13:100_4": "‘‘Anantarāyā taṁ pacchā’’ti vattabbe gāthābandhavasena rasso kato.",
  "tika-vin11t13:100_5": "Na sibbeyyāti etthāpi ‘‘na sibbāpeyyā’’ti seso. Yathāha ‘‘neva sibbeyya,",
  "tika-vin11t13:100_6": "na sibbāpanāya ussukkaṁ kareyyā’’ti (pāci. 893).",
  "tika-vin11t13:101_0": "Catupañcāhanti ettha ‘‘uttarichappañcavācāhi (pāci. 62-64),",
  "tika-vin11t13:101_1": "uttaridirattatiratta’’ntiādīsu (pāci.",
  "tika-vin11t13:101_2": "51-52) viya appasaṅkhyāya bahusaṅkhyāyaṁ antogadhattepi ubhayavacanaṁ lokavohāravasena vacanasiliṭṭhatāyāti daṭṭhabbaṁ. Dhureti sibbanussāhe.",
  "tika-vin11t13:101_3": "Nikkhittamatteti vissaṭṭhamatte.",
  "tika-vin11t13:102_0": "2219.Tikapācittiyaṁ vuttanti upasampannāya upasampannasaññā, vematikā,",
  "tika-vin11t13:102_1": "anupasampannasaññāti tīsu vāresu tikapācittiyaṁ vuttaṁ. Sesāyāti anupasampannāya.",
  "tika-vin11t13:102_2": "Tikadukkaṭanti vārattaye dukkaṭattayaṁ.",
  "tika-vin11t13:103_0": "2220.Ubhinnanti upasampannānupasampannānaṁ. Aññasminti cīvarato aññasmiṁ.",
  "tika-vin11t13:103_1": "Antarāyepi vā satīti rājacorādiantarāyānaṁ dasannaṁ aññatare sati.",
  "tika-vin11t13:104_0": "2221.‘‘Dhuranikkhepanaṁ nāma,",
  "tika-vin11t13:104_1": "samuṭṭhānamidaṁ mata’’nti idaṁ aṭṭhakathāya ‘‘dhuranikkhepasamuṭṭhāna’’nti (pāci. aṭṭha.",
  "tika-vin11t13:104_2": "893) vuttameva gahetvā vuttaṁ,",
  "tika-vin11t13:104_3": "terasasu samuṭṭhānasīsesu ‘‘dhuranikkhepasamuṭṭhāna’’nti visuṁ samuṭṭhānasīsaṁ nāma natthi.",
  "tika-vin11t13:104_4": "Mātikaṭṭhakathāyañca ‘‘samanubhāsanasamuṭṭhāna’’nti (kaṅkhā. aṭṭha.",
  "tika-vin11t13:104_5": "cīvarasibbanasikkhāpadavaṇṇanā, atthato samānaṁ) vuttaṁ,",
  "tika-vin11t13:104_6": "taṁ samuṭṭhānasīsesu antogadhameva.",
  "tika-vin11t13:104_7": "Tasmā ‘‘dhuranikkhepasamuṭṭhāna’’nti idaṁ samanubhāsanasamuṭṭhānasseva pariyāyoti gahetabbaṁ.",
  "tika-vin11t13:105_0": "Tatiyaṁ.",
  "tika-vin11t13:106_0": "2222. Pañca ahāni pañcāhaṁ, pañcāhameva pañcāhikaṁ.",
  "tika-vin11t13:106_1": "‘‘Atikkameyyā’’ti kiriyāya dvikammakattā ‘‘pañcāhika’’nti ca ‘‘saṅghāṭicāra’’nti ca upayogatthe eva upayogavacanaṁ. Saṅghaṭitaṭṭhena saṅghāṭi,",
  "tika-vin11t13:106_2": "iti vakkhamānānaṁ pañcannaṁ cīvarānamevādhivacanaṁ,",
  "tika-vin11t13:106_3": "saṅghāṭīnaṁ cāro saṅghāṭicāro,",
  "tika-vin11t13:106_4": "paribhogavasena vā otāpanavasena vā parivattananti attho.",
  "tika-vin11t13:106_5": "‘‘Pañcāhikaṁ saṅghāṭicāraṁ atikkameyyāti pañcamaṁ divasaṁ pañca cīvarāni neva nivāseti na pārupati na otāpeti pañcamaṁ divasaṁ atikkāmeti,",
  "tika-vin11t13:106_6": "āpatti pācittiyassā’’ti (pāci.",
  "tika-vin11t13:106_7": "899) vacanato pañcadivasabbhantare yaṁ kiñci akatvā atikkāmentiyā cīvaragaṇanāya pācitti hotīti dassetumāha ‘‘yātikkameyyā’’tiādi.",
  "tika-vin11t13:107_0": "2223.Ticīvaranti antaravāsakauttarāsaṅgasaṅghāṭisaṅkhātaṁ ticīvarañca.",
  "tika-vin11t13:107_1": "Saṁkaccīti thanaveṭhanasaṅkhātaṁ cīvarañca.",
  "tika-vin11t13:107_2": "Dakasāṭīti utunikāle nivāsetabbaudakasāṭicīvarañca. Iti ime pañca.",
  "tika-vin11t13:107_3": "Pañca tūti pañca cīvarāni nāma.",
  "tika-vin11t13:108_0": "2224-5.Tikapācittīti pañcāhātikkantasaññā, vematikā,",
  "tika-vin11t13:108_1": "anatikkantasaññāti vikappattaye pācittiyattayaṁ hoti.",
  "tika-vin11t13:108_2": "Pañcāhānatikkante atikkantasaññāvematikānaṁ vasena dvikadukkaṭaṁ.",
  "tika-vin11t13:109_0": "‘‘Pañcame divase’’tiādi anāpattivārasandassanaṁ.",
  "tika-vin11t13:109_1": "Nisevatīti nivāseti vā pārupati vā.",
  "tika-vin11t13:109_2": "Otāpetīti ettha vā-saddo luttaniddiṭṭho, otāpeti vāti attho.",
  "tika-vin11t13:109_3": "Āpadāsupīti mahagghaṁ cīvaraṁ,",
  "tika-vin11t13:109_4": "na sakkā hoti corabhayādīsu paribhuñjituṁ, evarūpe upaddave anāpatti.",
  "tika-vin11t13:110_0": "Catutthaṁ.",
  "tika-vin11t13:111_0": "2226.",
  "tika-vin11t13:111_1": "Aññissā saṅkametabbacīvaraṁ anāpucchā gahetvā yā paribhuñjati,",
  "tika-vin11t13:111_2": "tassā pācittiyaṁ siyāti yojanā,",
  "tika-vin11t13:111_3": "aññissā upasampannāya santakaṁ pañcannaṁ cīvarānaṁ aññataraṁ tassā avatvā ādāya puna tassā dātabbaṁ,",
  "tika-vin11t13:111_4": "adatvā yā bhikkhunī paṭisevati,",
  "tika-vin11t13:111_5": "tassā pācittiyaṁ hotīti attho.",
  "tika-vin11t13:111_6": "‘‘Saṅkametabbacīvaraṁ saṅkamanīya’’nti pariyāyasaddā ete.",
  "tika-vin11t13:111_7": "Yathāha ‘‘cīvarasaṅkamanīyanti saṅkametabbacīvaraṁ,",
  "tika-vin11t13:111_8": "aññissā santakaṁ anāpucchā gahitaṁ puna paṭidātabbacīvaranti attho’’ti (pāci. aṭṭha. 903).",
  "tika-vin11t13:112_0": "2227.Tikapācittiyaṁ vuttanti ‘‘upasampannāya upasampannasaññā…pe… vematikā …pe… anupasampannasaññā cīvarasaṅkamanīyaṁ dhāreti,",
  "tika-vin11t13:112_1": "āpatti pācittiyassā’’ti (pāci.",
  "tika-vin11t13:112_2": "905) evaṁ tikapācittiyaṁ pāḷiyaṁ vuttaṁ. Sesāyāti anupasampannāya.",
  "tika-vin11t13:112_3": "‘‘Tikadukkaṭa’’nti idañca vuttanayameva.",
  "tika-vin11t13:112_4": "Āpadāsūti sace apārutaṁ vā anivatthaṁ vā corā haranti, evarūpāsu āpadāsu vā.",
  "tika-vin11t13:113_0": "2228.",
  "tika-vin11t13:113_1": "Etaṁ samuṭṭhānaṁ kathinena tulyanti yojanā. Gahaṇaṁ, paribhogo ca kriyaṁ. Anāpucchanaṁ akriyaṁ.",
  "tika-vin11t13:114_0": "Pañcamaṁ.",
  "tika-vin11t13:115_0": "2229.Labhitabbaṁ tu cīvaranti labhitabbaṁ vikappanupagaṁ cīvaraṁ.",
  "tika-vin11t13:115_1": "Nivāretīti yathā te dātukāmā na denti, evaṁ antarāyaṁ parakkamati.",
  "tika-vin11t13:115_2": "Pācittiṁ paridīpayeti sace tassā vacanena te na denti,",
  "tika-vin11t13:115_3": "bhikkhuniyā pācittiyaṁ vadeyyāti attho.",
  "tika-vin11t13:116_0": "2230.",
  "tika-vin11t13:116_1": "Ettha paṭhamaṁ ‘‘saṅghassā’’ti vuttattā gaṇassāti dve tayova gahetabbā.",
  "tika-vin11t13:116_2": "Lābheti ettha ‘‘nivārite’’ti seso.",
  "tika-vin11t13:116_3": "Sace aññaṁ parikkhāraṁ nivāreti, tatheva dukkaṭanti yojanā.",
  "tika-vin11t13:116_4": "Aññanti vikappanupagacīvarato aññaṁ.",
  "tika-vin11t13:116_5": "Parikkhāranti yaṁ kiñci thālakādīnaṁ vā sappitelādīnaṁ vā aññataraṁ.",
  "tika-vin11t13:117_0": "2231.Ānisaṁsaṁ nidassetvāti ‘‘kittakaṁ agghanakaṁ dātukāmatthāti pucchati, ‘ettakaṁ nāmā’ti vadanti, ‘āgametha tāva, idāni vatthu mahagghaṁ,",
  "tika-vin11t13:117_1": "katipāhena kappāse āgate samagghaṁ bhavissatī’’ti evaṁ ānisaṁsaṁ dassetvā. Na dosatāti na doso, anāpattīti attho.",
  "tika-vin11t13:118_0": "Chaṭṭhaṁ.",
  "tika-vin11t13:119_0": "2232-3.Dhammikaṁ samaggena saṅghena sannipatitvā kariyamānaṁ cīvarānaṁ vibhaṅgaṁ bhājanaṁ yā bhikkhunī paṭisedheyya paṭibāheyya,",
  "tika-vin11t13:119_1": "tassā evaṁ paṭisedhentiyā pācittiyaṁ hotīti yojanā.",
  "tika-vin11t13:119_2": "Adhamme dhammasaññāya dukkaṭaṁ paridīpitanti yojanā.",
  "tika-vin11t13:119_3": "Ubho vematikāya vāti ubhosu vematikāya.",
  "tika-vin11t13:119_4": "Gāthābandhavasena su-saddalopo.",
  "tika-vin11t13:119_5": "Dhammike adhammike cīvaravibhaṅge vematikāya paṭibāhantiyā dukkaṭaṁ paridīpitanti yojanā.",
  "tika-vin11t13:119_6": "Yathāha ‘‘dhammike vematikā paṭibāhati, āpatti dukkaṭassa.",
  "tika-vin11t13:119_7": "Adhammike vematikā paṭibāhati, āpatti dukkaṭassā’’ti.",
  "tika-vin11t13:119_8": "Ānisaṁsaṁ nidassetvāti ‘‘ekissā ekaṁ sāṭakaṁ nappahoti, āgametha tāva, katipāheneva uppajjissati, tato bhājessāmī’’ti (pāci. 914) evaṁ ānisaṁsaṁ dassetvā.",
  "tika-vin11t13:120_0": "Sattamaṁ.",
  "tika-vin11t13:121_0": "2235-6.",
  "tika-vin11t13:121_1": "Nivāsanupagaṁ vā tathā pārupanupagaṁ vā kappabindukataṁ vā yaṁ kiñci cīvaraṁ pañca sahadhammike ca mātāpitaropi muñcitvā aññassa yassa kassaci gahaṭṭhassa vā paribbājakassa vā yadi dadeyya,",
  "tika-vin11t13:121_2": "tassāpi pācittiyaṁ pariyāputanti yojanā.",
  "tika-vin11t13:121_3": "Ettha ca ‘‘pitaro’’ti mātā ca pitā ca mātāpitaroti vattabbe virūpekasesavasena niddeso daṭṭhabbo.",
  "tika-vin11t13:122_0": "2237.Ettha imasmiṁ sikkhāpade tā pana pācittiyo cīvarānaṁ gaṇanāya vasena gaṇetabbāti yojanā.",
  "tika-vin11t13:123_0": "2238.",
  "tika-vin11t13:123_1": "Tāva sampaṭicchito kālo etassāti tāvakālikaṁ, cīvaraṁ.",
  "tika-vin11t13:123_2": "‘‘Aññassā’’ti pubbe vuttassa dūrattā punapi ‘‘aññesa’’nti āha, soyevattho.",
  "tika-vin11t13:124_0": "Aṭṭhamaṁ.",
  "tika-vin11t13:125_0": "2239.",
  "tika-vin11t13:125_1": "Yā pana bhikkhunī ‘‘sace mayaṁ sakkoma,",
  "tika-vin11t13:125_2": "dassāma karissāmāti evaṁ vācā bhinnā hotī’’ti vuttāya dubbalāya cīvarapaccāsāya cīvarassa vibhaṅgaṁ nisedhetvā cīvare kālaṁ atikkameyya,",
  "tika-vin11t13:125_3": "assā dosatā pācittiyāpatti hotīti yojanā.",
  "tika-vin11t13:125_4": "Cīvare kālanti ‘‘cīvarakālasamayo nāma anatthate kathine vassānassa pacchimo māso,",
  "tika-vin11t13:125_5": "atthate kathine pañcamāsā’’ti (pāci.",
  "tika-vin11t13:125_6": "922) padabhājane vuttaṁ cīvarakālaṁ.",
  "tika-vin11t13:125_7": "Atikkameyyāti ‘‘anatthate kathine vassānassa pacchimaṁ divasaṁ,",
  "tika-vin11t13:125_8": "atthate kathine kathinuddhāradivasaṁ atikkāmetī’’ti vuttavidhiṁ atikkāmeyya.",
  "tika-vin11t13:126_0": "2240.",
  "tika-vin11t13:126_1": "‘‘Adubbalacīvare dubbalacīvarasaññā,",
  "tika-vin11t13:126_2": "āpatti dukkaṭassā’’ti vacanato sudubbalanti cetasāti ettha su-saddo padapūraṇe. Ubhosūti dubbale, adubbale ca.",
  "tika-vin11t13:126_3": "Kaṅkhitāya vāti vematikāya vā.",
  "tika-vin11t13:127_0": "2241.Ānisaṁsaṁ nidassetvāti ‘‘kiñcāpi ‘na mayaṁ ayye sakkomā’ti vadanti,",
  "tika-vin11t13:127_1": "idāni pana tesaṁ kappāso āgamissati,",
  "tika-vin11t13:127_2": "saddho pasanno puriso āgamissati , addhā dassatī’’ti (pāci. aṭṭha.",
  "tika-vin11t13:127_3": "921) evaṁ aṭṭhakathāya vuttanayena ānisaṁsaṁ dassetvā.",
  "tika-vin11t13:128_0": "Navamaṁ.",
  "tika-vin11t13:129_0": "2242.Dhammikaṁ kathinuddhāranti ‘‘dhammiko nāma kathinuddhāro samaggo bhikkhunisaṅgho sannipatitvā uddharatī’’ti (pāci. 929) vuttaṁ kathinuddhāraṁ.",
  "tika-vin11t13:130_0": "2243.Yassāti yassa kathinassa.",
  "tika-vin11t13:130_1": "Atthāramūlako ānisaṁso nāma ‘‘yo ca tattha cīvaruppādo,",
  "tika-vin11t13:130_2": "so nesaṁ bhavissatī’’ti (mahāva.",
  "tika-vin11t13:130_3": "306) anuññāto tasmiṁ vihāre uppajjanakacīvaravatthānisaṁso.",
  "tika-vin11t13:130_4": "Uddhāramūlako nāma antarubbhāraṁ kārāpentehi upāsakehi diyyamānacīvaravatthānisaṁso.",
  "tika-vin11t13:131_0": "2245.Samānisaṁsopīti atthāraānisaṁsena samānisaṁsopi ubbhāro.",
  "tika-vin11t13:131_1": "Saddhāpālanakaāraṇāti pasādānurakkhanatthāya dātabboti yojanā.",
  "tika-vin11t13:131_2": "Ānisaṁsaṁ nidassetvāti ‘‘bhikkhunisaṅgho jiṇṇacīvaro,",
  "tika-vin11t13:131_3": "kathinānisaṁsamūlako mahālābho’’ti evarūpaṁ ānisaṁsaṁ dassetvā.",
  "tika-vin11t13:132_0": "2246.",
  "tika-vin11t13:132_1": "Samuṭṭhānādinā saddhiṁ sesaṁ pana vinicchayajātaṁ asesena sabbākārena sattamena sikkhāpadena samaṁ mataṁ ‘‘sadisa’’nti viññātaṁ.",
  "tika-vin11t13:132_2": "Kiñcipi appakampi apubbaṁ tattha vuttanayato aññaṁ natthīti yojanā.",
  "tika-vin11t13:133_0": "Dasamaṁ.",
  "tika-vin11t13:134_0": "Naggavaggo tatiyo.",
  "tika-vin11t13:135_0": "2247.",
  "tika-vin11t13:135_1": "‘‘Yā pana bhikkhuniyo dve ekamañce tuvaṭṭeyyuṁ, pācittiya’’nti (pāci.",
  "tika-vin11t13:135_2": "933) paññattasikkhāpade vinicchayaṁ dassetumāha ‘‘ekāyā’’tiādi. Ekāyāti ekāya bhikkhuniyā. Aparāti aññā upasampannā.",
  "tika-vin11t13:135_3": "Nipajjeyyunti ettha ‘‘ekamañce’’ti seso. Dveti dve bhikkhuniyo.",
  "tika-vin11t13:136_0": "2248-9.‘‘Ekāya cā’’tiādi anāpattivāraniddeso.",
  "tika-vin11t13:136_1": "Ubho vāpi samaṁ nisīdantīti yojanā.",
  "tika-vin11t13:136_2": "Eḷakenāti eḷakalomasikkhāpadena.",
  "tika-vin11t13:137_0": "Paṭhamaṁ.",
  "tika-vin11t13:138_0": "2250-1.Pāvārakaṭasārādinti ettha bhummekavacanaṁ.",
  "tika-vin11t13:138_1": "‘‘Saṁhārimesū’’ti iminā samānādhikaraṇattā bahuvacanappasaṅge vacanavipallāsenettha ekavacananiddesoti daṭṭhabbo.",
  "tika-vin11t13:138_2": "Pāvāro ca kaṭasāro ca te ādi yassāti viggaho, niddhāraṇe cetaṁ bhummaṁ.",
  "tika-vin11t13:138_3": "Ekakanti niddhāritabbanidassanaṁ. Ekameva ekakaṁ.",
  "tika-vin11t13:138_4": "Saṁhārimesu pāvārādīsu aññataranti attho.",
  "tika-vin11t13:138_5": "‘‘Pāvāroti kojavādayo’’ti vadanti. Kaṭasāroti kaṭoyeva.",
  "tika-vin11t13:138_6": "Ādi-saddena attharitvā sayanārahaṁ sabbaṁ saṅgaṇhāti. Tenevāti yaṁ atthataṁ, teneva.",
  "tika-vin11t13:138_7": "Pārupitvā sace yā pana dve saheva nipajjanti,",
  "tika-vin11t13:138_8": "tāsaṁ pācittiyaṁ siyāti yojanā.",
  "tika-vin11t13:138_9": "Ettha ca attharaṇapāvuraṇakicce ekasseva niddiṭṭhattā ekassa antassa attharaṇañca ekassa antassa pārupanañca viññāyati.",
  "tika-vin11t13:138_10": "Yathāha ‘‘saṁhārimānaṁ pāvārattharaṇakaṭasārakādīnaṁ ekaṁ antaṁ attharitvā ekaṁ pārupitvā tuvaṭṭentīnametaṁ adhivacana’’nti (pāci. aṭṭha. 937).",
  "tika-vin11t13:139_0": "Ekasmiṁ ekattharaṇe vā ekapāvuraṇe vā nipajjane sati tāsaṁ dvinnaṁ bhikkhunīnaṁ dukkaṭanti sambandho.",
  "tika-vin11t13:139_1": "Dvikadukkaṭaṁ vuttanti ‘‘nānattharaṇapāvuraṇe ekattharaṇapāvuraṇasaññā…pe… vematikā, āpatti dukkaṭassā’’ti (pāci. 939) vuttaṁ dukkaṭadvayaṁ.",
  "tika-vin11t13:140_0": "2252.Vavatthānaṁ nidassetvāti majjhe kāsāvaṁ vā kattarayaṭṭhiṁ vā antamaso kāyabandhanampi ṭhapetvā nipajjanti, anāpattīti attho. Sesaṁ samuṭṭhānādividhānaṁ.",
  "tika-vin11t13:140_1": "Ādināti imasmiṁyeva vagge paṭhamasikkhāpadena. Tulyanti samānaṁ.",
  "tika-vin11t13:141_0": "Dutiyaṁ.",
  "tika-vin11t13:142_0": "2253.Aññissā bhikkhuniyā.",
  "tika-vin11t13:142_1": "Aphāsukāraṇāti aphāsukaraṇahetu. Anāpucchāti anāpucchitvā.",
  "tika-vin11t13:142_2": "Tassā purato ca caṅkamanādayo yadi kareyya,",
  "tika-vin11t13:142_3": "evaṁ karontiyā pācittiyāpatti hotīti yojanā.",
  "tika-vin11t13:142_4": "Caṅkamanādayoti ettha ādi-saddena ‘‘tiṭṭhati vā nisīdati vā seyyaṁ vā kappeti uddisati vā uddisāpeti vā sajjhāyaṁ vā karotī’’ti (pāci.",
  "tika-vin11t13:142_5": "943) padabhājane vuttānaṁ saṅgaho.",
  "tika-vin11t13:143_0": "2254.Nivattanānaṁ gaṇanāyāti caṅkamantiyā caṅkamassa ubhayakoṭiṁ patvā nivattantiyā nivattanagaṇanāya.",
  "tika-vin11t13:143_1": "Payogatoyevāti payogagaṇanāyeva,",
  "tika-vin11t13:143_2": "iriyāpathaparivattanagaṇanāyevāti vuttaṁ hoti. Dosāti pācittiyāpattiyo.",
  "tika-vin11t13:144_0": "2255.Padānaṁ gaṇanāvasāti ettha ādi-saddo luttaniddiṭṭho.",
  "tika-vin11t13:144_1": "Yathāha ‘‘padādigaṇanāyā’’ti (pāci. aṭṭha. 943).",
  "tika-vin11t13:144_2": "Tikapācittiyaṁ vuttanti upasampannāya upasampannasaññā, vematikā,",
  "tika-vin11t13:144_3": "anupasampannasaññāti vikappattayassa vasena pācittiyattayaṁ vuttaṁ. Sesāyāti anupasampannāya.",
  "tika-vin11t13:145_0": "2256.Naca aphāsukāmāyāti āpucchitvā tassā bhikkhuniyā purato caṅkamanādīni karontiyā anāpattīti yojanā.",
  "tika-vin11t13:146_0": "2257.Kriyākriyanti caṅkamanādikaraṇaṁ kiriyaṁ. Āpucchāya akaraṇaṁ akiriyaṁ. Pāpamānasanti akusalacittaṁ.",
  "tika-vin11t13:147_0": "Tatiyaṁ.",
  "tika-vin11t13:148_0": "2258-9.Anantarāyāti vakkhamānesu rājantarāyādīsu dasasu antarāyesu aññatararahitā bhikkhunī. Dukkhitanti gilānaṁ.",
  "tika-vin11t13:148_1": "Yathāha ‘‘dukkhitā nāma gilānā vuccatī’’ti (pāci. 948).",
  "tika-vin11t13:148_2": "Sahajīvininti saddhivihāriniṁ.",
  "tika-vin11t13:148_3": "Yathāha ‘‘sahajīvinī nāma saddhivihārinī vuccatī’’ti.",
  "tika-vin11t13:148_4": "Aññāya vā nupaṭṭhāpeyyāti aññāya bhikkhuniyā, sikkhamānāya,",
  "tika-vin11t13:148_5": "sāmaṇeriyā vā gihiniyā vā upaṭṭhānaṁ na kārāpeyya.",
  "tika-vin11t13:148_6": "Nupaṭṭheyya sayampi vāti yā upaṭṭhānaṁ na kareyya.",
  "tika-vin11t13:148_7": "Dhure nikkhittamatte vāti ‘‘neva upaṭṭhessāmi,",
  "tika-vin11t13:148_8": "na upaṭṭhāpanāya ussukkaṁ karissāmī’’ti dhure ussāhe nikkhittamatteyeva. Tassāti upajjhāyāya.",
  "tika-vin11t13:149_0": "Antevāsiniyā vāpīti pabbajjāupasampadādhammanissayavasena catubbidhāsu antevāsinīsu aññatarāya. Itarāyāti anupasampannāya.",
  "tika-vin11t13:150_0": "2260.Gilānāyāti sayaṁ gilānāya.",
  "tika-vin11t13:150_1": "‘‘Gavesitvā alabhantiyā’’ti padacchedo,",
  "tika-vin11t13:150_2": "aññaṁ upaṭṭhāyikaṁ pariyesitvā alabhamānāyāti attho.",
  "tika-vin11t13:150_3": "‘‘Āpadāsu ummattikādīna’’nti padacchedo.",
  "tika-vin11t13:150_4": "Gāthābandhavasena vaṇṇalopopi daṭṭhabbo.",
  "tika-vin11t13:150_5": "Āpadāsūti tathārūpe upaddave sati.",
  "tika-vin11t13:150_6": "Dhuranikkhepanodayanti dhuranikkhepasamuṭṭhānaṁ. Yadettha vattabbaṁ, taṁ heṭṭhā vuttameva.",
  "tika-vin11t13:151_0": "Catutthaṁ.",
  "tika-vin11t13:152_0": "2261-2.",
  "tika-vin11t13:152_1": "Puggalikassa attāyattaparāyattavasena aniyamitattā ‘‘saka’’nti iminā niyameti.",
  "tika-vin11t13:152_2": "Sakaṁ puggalikanti attano puggalikaṁ.",
  "tika-vin11t13:152_3": "Datvāti ettha ‘‘bhikkhuniyā’’ti seso.",
  "tika-vin11t13:152_4": "Sakavāṭanti parivattakadvārakavāṭasahitaṁ. Upassayanti gehaṁ.",
  "tika-vin11t13:152_5": "Dvārādīsūti ettha ādi-saddena gabbhapamukhānaṁ saṅgaho, niddhāraṇe cetaṁ bhummaṁ.",
  "tika-vin11t13:152_6": "Bahūnipīti niddhāretabbanidassanaṁ.",
  "tika-vin11t13:152_7": "Bahūnipi dvārāni vā bahū gabbhe vā bahūni pamukhāni vā. Tanti yassā upassayo dinno, taṁ bhikkhuniṁ.",
  "tika-vin11t13:152_8": "Nikkaḍḍhantiyāti atikkāmentiyā. Tassāti yā nikkaḍḍhati, tassā.",
  "tika-vin11t13:153_0": "2263.Etthāti nikkaḍḍhane.",
  "tika-vin11t13:153_1": "Eseva nayoti ‘‘payogagaṇanāya āpattī’’ti dassitanayo. Ettha payogo nāma āṇāpanaṁ,",
  "tika-vin11t13:153_2": "iminā ‘‘ekāyāṇattiyā anekesu dvāresu atikkāmitesupi ekāva āpatti hotī’’ti evamādikaṁ aṭṭhakathāgatavinicchayaṁ (pāci. aṭṭha. 943,",
  "tika-vin11t13:153_3": "952 atthato samānaṁ) saṅgaṇhāti.",
  "tika-vin11t13:154_0": "2264.",
  "tika-vin11t13:154_1": "Tesu vinicchayesu ekaṁ vinicchayavisesaṁ dassetumāha ‘‘ettakāva imaṁ dvārā’’tiādi.",
  "tika-vin11t13:154_2": "Dvāragaṇanāya āpattiyo dvāragaṇanāpattiyo.",
  "tika-vin11t13:155_0": "2265.Akavāṭamhāti akavāṭabandhato upassayā nikkaḍḍhantiyā dukkaṭanti yojanā. Sesāyāti anupasampannāya.",
  "tika-vin11t13:155_1": "Tikadukkaṭanti anupasampannāya upasampannasaññāya, vematikāya,",
  "tika-vin11t13:155_2": "anupasampannasaññāya ca vasena tikadukkaṭaṁ.",
  "tika-vin11t13:155_3": "Ubhinnanti upasampannānupasampannānaṁ.",
  "tika-vin11t13:155_4": "Parikkhāresūti pattacīvarādīsu parikkhāresu .",
  "tika-vin11t13:155_5": "Sabbatthāti sabbesu payogesu, nikkaḍḍhiyamānesu,",
  "tika-vin11t13:155_6": "nikkaḍḍhāpiyamānesu cāti vuttaṁ hoti.",
  "tika-vin11t13:156_0": "2266.Ettha imasmiṁ sikkhāpade samuṭṭhānādivinicchayena saha sesaṁ vinicchayajātaṁ asesena sabbappakārena saṅghikā vihārasmā nikkaḍḍhanasikkhāpadena samaṁ mataṁ ‘‘sadisa’’nti sallakkhitanti yojanā.",
  "tika-vin11t13:157_0": "Pañcamaṁ.",
  "tika-vin11t13:158_0": "2267.Chaṭṭheti ‘‘yā pana bhikkhunī saṁsaṭṭhā vihareyya gahapatinā vā gahapatiputtena vā’’tiādimātikāya (pāci.",
  "tika-vin11t13:158_1": "956) niddiṭṭhe chaṭṭhasikkhāpade.",
  "tika-vin11t13:158_2": "Idha vattabbanti imasmiṁ vinayavinicchaye kathetabbaṁ.",
  "tika-vin11t13:158_3": "Ariṭṭhassa sikkhāpadenāti ariṭṭhasikkhāpadena. Vinicchayoti samuṭṭhānādiko.",
  "tika-vin11t13:159_0": "Chaṭṭhaṁ.",
  "tika-vin11t13:160_0": "2268.Sāsaṅkasammateti ettha ‘‘sappaṭibhaye’’ti seso.",
  "tika-vin11t13:160_1": "Ubhayampi heṭṭhā vuttatthameva.",
  "tika-vin11t13:160_2": "Antoraṭṭheti yassa vijite viharati, tasseva raṭṭhe.",
  "tika-vin11t13:160_3": "Sāsaṅkasammate sappaṭibhaye antoraṭṭhe satthena vinā cārikaṁ carantiyā bhikkhuniyā āpatti siyāti yojanā.",
  "tika-vin11t13:161_0": "2269.",
  "tika-vin11t13:161_1": "Evaṁ carantiyā sagāmakaṭṭhāne gāmantarappavese ca agāmake araññe addhayojane ca vinayaññunā bhikkhunā pācittiyanayo pācittiyāpattividhānakkamo ñeyyo ñātabboti yojanā.",
  "tika-vin11t13:162_0": "2270.",
  "tika-vin11t13:162_1": "Saha satthena carantiyā na dosoti yojanā. Khemaṭṭhāne carantiyā,",
  "tika-vin11t13:162_2": "āpadāsu vā carantiyā na dosoti yojanā.",
  "tika-vin11t13:163_0": "Sattamaṁ.",
  "tika-vin11t13:164_0": "2271.Aṭṭhamenavame vāpīti ‘‘yā pana bhikkhunī tiroraṭṭhe’’tiādike (pāci.",
  "tika-vin11t13:164_1": "966) aṭṭhamasikkhāpade ca ‘‘yā pana bhikkhunī antovassaṁ cārikaṁ careyya, pācittiya’’nti (pāci.",
  "tika-vin11t13:164_2": "970) vuttanavamasikkhāpade ca. Anuttānaṁ na vijjati, sabbaṁ uttānameva,",
  "tika-vin11t13:164_3": "tasmā ettha mayā na vicārīyatīti adhippāyo.",
  "tika-vin11t13:165_0": "Aṭṭhamanavamāni.",
  "tika-vin11t13:166_0": "2272.",
  "tika-vin11t13:166_1": "‘‘Yā pana bhikkhunī vassaṁvutthā cārikaṁ na pakkameyya antamaso chappañcayojanānipi, pācittiya’’nti (pāci.",
  "tika-vin11t13:166_2": "974) vuttasikkhāpade vinicchayaṁ dassetumāha ‘‘pācittī’’tiādi.",
  "tika-vin11t13:166_3": "Ahaṁ na gamissāmi na pakkamissāmīti dhuranikkhepe kate pācittīti yojanā. Tathāti pācitti.",
  "tika-vin11t13:167_0": "2273.",
  "tika-vin11t13:167_1": "Vassaṁvutthāya pavāretvā antamaso pañca yojanāni gantuṁ vaṭṭati.",
  "tika-vin11t13:167_2": "Ettha api-saddassa sambhāvanatthataṁ dassetumāha ‘‘chasū’’tiādi.",
  "tika-vin11t13:167_3": "Idha imasmiṁ anāpattivāre chasu yojanesu yadatthi vattabbaṁ, taṁ kinnu nāma siyā,",
  "tika-vin11t13:167_4": "natthi kiñci vattabbanti attho.",
  "tika-vin11t13:167_5": "Pavāretvā cha yojanāni gacchantiyā anāpattibhāvo avuttasiddhovāti dīpeti.",
  "tika-vin11t13:168_0": "2274.Tīṇi yojanāni. Tenevāti yena gatā, teneva maggena.",
  "tika-vin11t13:168_1": "Aññena maggenāti gatamaggato aññena pathena.",
  "tika-vin11t13:169_0": "2275.Dasavidhe antarāyasmiṁ satīti vakkhamānesu antarāyesu aññatarasmiṁ sati. Tassā anāpattīti yojanā.",
  "tika-vin11t13:169_1": "Āpadāsūti aṭṭādikāraṇena kenaci palibuddhādibhāvasaṅkhātāsu āpadāsu. Gilānāyāti sayaṁ gilānāya.",
  "tika-vin11t13:169_2": "Dutiyāya bhikkhuniyā alābhe vā apakkamantiyā anāpatti.",
  "tika-vin11t13:170_0": "2276.",
  "tika-vin11t13:170_1": "Rājā ca corā ca amanussā ca aggi ca toyañca vāḷā ca sarīsapā cāti viggaho.",
  "tika-vin11t13:170_2": "Manussoti ettha gāthābandhavasena pubbapadalopo ‘‘lābūni sīdantī’’tiādīsu (jā. 1.1.77) viya.",
  "tika-vin11t13:170_3": "Jīvitañca brahmacariyā ca jīvitabrahmacariyanti samāhāradvande samāso, tassa jīvitabrahmacariyassa. Antarāyā eva antarāyikā.",
  "tika-vin11t13:170_4": "Etesaṁ dasannaṁ aññatarasmiṁ apakkamantiyā anāpatti.",
  "tika-vin11t13:170_5": "Yathāha ‘‘antarāyeti dasavidhe antarāye.",
  "tika-vin11t13:170_6": "‘Paraṁ gacchissāmī’ti nikkhantā, nadipūro pana āgato, corā vā magge honti, megho vā uṭṭhāti, nivattituṁ vaṭṭatī’’ti (pāci. aṭṭha. 976).",
  "tika-vin11t13:171_0": "2277. Apakkamanaṁ akriyaṁ.",
  "tika-vin11t13:171_1": "Anādariyena āpajjanato āha ‘‘dukkhavedana’’nti.",
  "tika-vin11t13:172_0": "Dasamaṁ.",
  "tika-vin11t13:173_0": "Tuvaṭṭavaggo catuttho.",
  "tika-vin11t13:174_0": "2278-80.Rājāgāranti rañño kīḷanagharaṁ.",
  "tika-vin11t13:174_1": "Cittāgāranti kīḷanacittasālaṁ. Ārāmanti kīḷanaupavanaṁ.",
  "tika-vin11t13:174_2": "Kīḷuyyānanti kīḷanatthāya kataṁ uyyānaṁ.",
  "tika-vin11t13:174_3": "Kīḷāvāpinti ettha kiñcāpi pāḷiyaṁ (pāci. 979) pokkharaṇī vuttā,",
  "tika-vin11t13:174_4": "sā pana sabbajalāsayānaṁ kīḷāya katānaṁ upalakkhaṇavasena vuttāti āha ‘‘kīḷāvāpi’’nti,",
  "tika-vin11t13:174_5": "kīḷanatthāya katavāpinti attho.",
  "tika-vin11t13:174_6": "‘‘Nānākāra’’nti idaṁ yathāvuttapadehi paccekaṁ yojetabbaṁ.",
  "tika-vin11t13:174_7": "Sabbasaṅgāhikavasena ‘‘tānī’’ti vuttaṁ.",
  "tika-vin11t13:174_8": "Nānākāraṁ rājāgāraṁ cittāgāraṁ ārāmaṁ kīḷuyyānaṁ vā kīḷāvāpiṁ daṭṭhuṁ gacchantīnaṁ tāni sabbāni ekato daṭṭhuṁ gacchantīnaṁ tāsaṁ bhikkhunīnaṁ pade pade dukkaṭaṁ muninā niddiṭṭhanti yojanā.",
  "tika-vin11t13:175_0": "Pañcapīti rājāgārādīni pañcapi.",
  "tika-vin11t13:175_1": "Ekāyeva pācitti āpatti paridīpitāti yojanā.",
  "tika-vin11t13:175_2": "Taṁ taṁ disābhāgaṁ gantvā passanti ce,",
  "tika-vin11t13:175_3": "pāṭekkāpattiyo payogagaṇanāya siyunti yojanā.",
  "tika-vin11t13:176_0": "2281.",
  "tika-vin11t13:176_1": "Gamanabāhullena āpattibāhullaṁ pakāsetvā gīvāparivattanasaṅkhātena payogabāhullenāpi āpattibāhullaṁ pakāsetumāha ‘‘payogabahutāyāpi, pācittibahutā siyā’’ti.",
  "tika-vin11t13:176_2": "Sabbatthāti yattha bhikkhuniyā pācittiyaṁ vuttaṁ, tattha sabbattha.",
  "tika-vin11t13:177_0": "2282.",
  "tika-vin11t13:177_1": "‘‘Avasesopi anāpattī’’ti padacchedo.",
  "tika-vin11t13:177_2": "Anāpatti ca kathāmaggo ca anāpattikathāmaggo,",
  "tika-vin11t13:177_3": "tesaṁ vinicchayo anāpattikathāmaggavinicchayo,",
  "tika-vin11t13:177_4": "‘‘anāpatti ārāme ṭhitā passatī’’tiādiko (pāci.",
  "tika-vin11t13:177_5": "981) anāpattivinicchayo ca aṭṭhakathāgato (pāci. aṭṭha.",
  "tika-vin11t13:177_6": "981) avasesavinicchayo cāti attho.",
  "tika-vin11t13:177_7": "‘‘Ārāme ṭhitā’’ti etena ajjhārāme rājāgārādīni karonti,",
  "tika-vin11t13:177_8": "tāni passantiyā anāpattīti ayamanāpattivāro dassito.",
  "tika-vin11t13:177_9": "Eteneva antoārāme tattha tattha gantvā naccādīni viya rājāgārādīnipi passituṁ labhatītipi siddhaṁ.",
  "tika-vin11t13:177_10": "Ādi-saddena ‘‘piṇḍapātādīnaṁ atthāya gacchantiyā magge honti, tāni passati, anāpatti.",
  "tika-vin11t13:177_11": "Rañño santikaṁ kenaci karaṇīyena gantvā passati, anāpatti.",
  "tika-vin11t13:177_12": "Kenaci upaddutā pavisitvā passati,",
  "tika-vin11t13:177_13": "anāpattī’’ti ete anāpattivārā saṅgahitā.",
  "tika-vin11t13:177_14": "Naccadassana…pe… sahāti samuṭṭhānādinā vinicchayena saha naccadassanasikkhāpadasadisova.",
  "tika-vin11t13:178_0": "Paṭhamaṁ.",
  "tika-vin11t13:179_0": "2283.",
  "tika-vin11t13:179_1": "Mānato pamāṇato atītā apetā mānātītā, āsandī, taṁ. Vāḷehi upeto vāḷūpeto, pallaṅko, taṁ.",
  "tika-vin11t13:179_2": "‘‘Āsandī nāma atikkantappamāṇā vuccatī’’ti vacanato heṭṭhā aṭṭaniyā vaḍḍhakihatthato uccatarapādo āyāmacaturasso mañcapīṭhaviseso āsandī nāma samacaturassānaṁ atikkantappamāṇānampi anuññātattā.",
  "tika-vin11t13:179_3": "‘‘Pallaṅko nāma āharimehi vāḷehi kato’’ti (pāci.",
  "tika-vin11t13:179_4": "984) vacanato pamāṇayuttopi evarūpo na vaṭṭati.",
  "tika-vin11t13:179_5": "Āharitvā yathānurūpaṭṭhāne ṭhapetabbavāḷarūpāni āharimavāḷā nāma,",
  "tika-vin11t13:179_6": "saṁharimavāḷarūpayuttoti vuttaṁ hoti.",
  "tika-vin11t13:179_7": "Mānātītaṁ āsandiṁ vā vāḷūpetaṁ pallaṅkaṁ vā sevantīnaṁ abhinisīdantīnaṁ,",
  "tika-vin11t13:179_8": "abhinipajjantīnañca yāsaṁ bhikkhunīnaṁ satthā pācittiyāpattiṁ āha.",
  "tika-vin11t13:180_0": "2284.",
  "tika-vin11t13:180_1": "Tāsaṁ nisīdanassāpi nipajjanassāpi payogabāhullavasena pācittiyānaṁ gaṇanā hoti iti evaṁ niddiṭṭhā evaṁ ayaṁ gaṇanā accantayasena anantaparivārena bhagavatā vuttāti yojanā.",
  "tika-vin11t13:180_2": "Ettha ca iccevanti nipātasamudāyo, iti-saddo nidassane,",
  "tika-vin11t13:180_3": "evaṁ-saddo idamatthe daṭṭhabbo.",
  "tika-vin11t13:181_0": "2285.Pāde āsandiyā chetvāti āsandiyā pāde pamāṇato adhikaṭṭhānachindanena chetvā.",
  "tika-vin11t13:181_1": "Pallaṅkassa pāde vāḷakā pallaṅkavāḷakā, te hitvā apanetvā,",
  "tika-vin11t13:181_2": "anāpattīti sevantīnaṁ anāpatti.",
  "tika-vin11t13:182_0": "Dutiyaṁ.",
  "tika-vin11t13:183_0": "2286-7.Channanti khomādīnaṁ channaṁ, niddhāraṇe sāmivacanaṁ.",
  "tika-vin11t13:183_1": "Aññataraṁ suttanti niddhāritabbanidassanaṁ. Hatthāti hatthena,",
  "tika-vin11t13:183_2": "karaṇatthe cetaṁ nissakkavacanaṁ.",
  "tika-vin11t13:183_3": "Añcitanti hatthāyāmena ākaḍḍhitaṁ .",
  "tika-vin11t13:183_4": "Tasminti tasmiṁ añchite suttappadese. Takkamhīti kantanasūcimhi. Veṭhiteti paliveṭhite.",
  "tika-vin11t13:184_0": "Suttakantanato sabbapubbapayogesūti suttakantanato pubbesu kappāsavicinanādisabbapayogesu.",
  "tika-vin11t13:184_1": "Hatthavāratoti hatthavāragaṇanāya.",
  "tika-vin11t13:184_2": "Yathāha ‘‘kappāsavicinanaṁ ādiṁ katvā sabbapubbapayogesu hatthavāragaṇanāya dukkaṭa’’nti (pāci. aṭṭha. 988).",
  "tika-vin11t13:185_0": "2288.Kantitaṁ suttanti paṭhamameva kantitaṁ dasikasuttādiṁ.",
  "tika-vin11t13:185_1": "Puna kantantiyāti koṭiyā koṭiṁ saṅghāṭetvā puna kantantiyā.",
  "tika-vin11t13:186_0": "Tatiyaṁ.",
  "tika-vin11t13:187_0": "2289.",
  "tika-vin11t13:187_1": "Taṇḍulānaṁ koṭṭanaṁ tu ādiṁ katvā gihīnaṁ veyyāvaccaṁ karontiyā sabbapubbapayogesu dukkaṭanti yojanā.",
  "tika-vin11t13:188_0": "2290.Yāguādisu nipphādetabbesu tadādhārāni bhājanāni gaṇetvāva pācittiṁ paridīpaye,",
  "tika-vin11t13:188_1": "khajjakādīsu rūpānaṁ gaṇanāya pācittiṁ paridīpayeti yojanā.",
  "tika-vin11t13:188_2": "Yāguādisūti ettha ādi-saddena bhattasūpādīnaṁ saṅgaho.",
  "tika-vin11t13:188_3": "Khajjakādīsūti ādi-saddena macchamaṁsādiuttaribhaṅgānaṁ saṅgaho.",
  "tika-vin11t13:189_0": "2291.",
  "tika-vin11t13:189_1": "‘‘Sacepi mātāpitaro āgacchanti,",
  "tika-vin11t13:189_2": "yaṁkiñci bījaniṁ vā sammajjanidaṇḍaṁ vā kārāpetvā veyyāvaccakaraṭṭhāne ṭhapetvāva yaṁ kiñci pacituṁ vaṭṭatī’’ti aṭṭhakathāgataṁ vinicchayaṁ dassetumāha ‘‘sace’’tiādi.",
  "tika-vin11t13:189_3": "Saceti ettha ‘‘mātāpitaro āgacchantī’’ti seso.",
  "tika-vin11t13:189_4": "Attano evamāgatānaṁ mātāpitūnampi kiñci kammaṁ akāretvā kiñci kammaṁ kātuṁ na vaṭṭatīti yojanā. Api-saddo sambhāvane,",
  "tika-vin11t13:189_5": "tena aññesaṁ kathāyeva natthīti dīpeti.",
  "tika-vin11t13:190_0": "2292-3.",
  "tika-vin11t13:190_1": "Saṅghassa yāgupāne veyyāvaccaṁ karontiyā anāpattīti yojanā.",
  "tika-vin11t13:190_2": "‘‘Saṅghabhattepī’’tiādīsupi eseva nayo.",
  "tika-vin11t13:190_3": "Attano veyyāvaccakarassa vāti sambandho.",
  "tika-vin11t13:190_4": "Yathāha ‘‘yāgupāneti manussehi saṅghassatthāya kariyamāne yāgupāne vā saṅghabhatte vā tesaṁ sahāyikabhāvena yaṁ kiñci pacantiyā anāpatti.",
  "tika-vin11t13:190_5": "Cetiyapūjāya sahāyikā hutvā gandhamālādīni pūjeti, vaṭṭatī’’ti (pāci. aṭṭha. 993).",
  "tika-vin11t13:191_0": "Catutthaṁ.",
  "tika-vin11t13:192_0": "2294.",
  "tika-vin11t13:192_1": "‘‘Yā pana bhikkhunī ‘ehāyye imaṁ adhikaraṇaṁ vūpasamehī’ti vuccamānā ‘sādhū’ti paṭissuṇitvā sā pacchā anantarāyikinī neva vūpasameyya na vūpasamāya ussukkaṁ kareyya, pācittiya’’nti (pāci.",
  "tika-vin11t13:192_2": "995) sikkhāpadassa vinicchayaṁ dassetumāha ‘‘pācitti dhuranikkhepe’’tiādi.",
  "tika-vin11t13:192_3": "Dhuranikkhepeti na dāni taṁ vūpasamessāmi,",
  "tika-vin11t13:192_4": "aññāhi vā na vūpasamāpessāmī’’ti evaṁ dhurassa ussāhassa nikkhepe pācittīti yojanā.",
  "tika-vin11t13:192_5": "Cīvarasibbane yathā pañcāhaparihāro labbhati,",
  "tika-vin11t13:192_6": "idha pana tathā ekāhampi parihāro na labbhatīti yojanā.",
  "tika-vin11t13:193_0": "2295.Sesanti ‘‘dhuraṁ nikkhipitvā pacchā vinicchinantī āpattiṁ āpajjitvāva vinicchinātī’’tiādikaṁ vinicchayajātaṁ.",
  "tika-vin11t13:193_1": "Tattha cīvarasibbane vuttanayeneva veditabbanti yojanā.",
  "tika-vin11t13:194_0": "Pañcamaṁ.",
  "tika-vin11t13:195_0": "2296-7.Yāpana bhikkhunī gihīnaṁ vā sahadhammike ṭhapetvā aññesaṁ paribbājakaparibbājikānaṁ vā dantaponodakaṁ vinā aññaṁ yaṁ kiñci ajjhoharaṇīyaṁ khādanīyaṁ,",
  "tika-vin11t13:195_1": "bhojanīyaṁ vā kāyena vā kāyapaṭibaddhena vā nissaggiyena vā dadāti,",
  "tika-vin11t13:195_2": "tassā pācittiyaṁ hotīti yojanā.",
  "tika-vin11t13:196_0": "2298-9.Idha imasmiṁ sikkhāpade muninā dantakaṭṭhodake dukkaṭaṁ vuttanti yojanā.",
  "tika-vin11t13:196_1": "Yā pana bhikkhunī kāyādīhi sayaṁ na deti aññena dāpeti,",
  "tika-vin11t13:196_2": "tassā ca kāyādīhi adatvā bhūmiyaṁ nikkhipitvā dentiyāpi yā bāhiralepaṁ vā deti,",
  "tika-vin11t13:196_3": "tassāpi ummattikāya ca na doso anāpattīti yojanā.",
  "tika-vin11t13:197_0": "Chaṭṭhaṁ.",
  "tika-vin11t13:198_0": "2300-1.Āvasathacīvaranti ‘‘utuniyo bhikkhuniyo paribhuñjantū’’ti dinnaṁ cīvaraṁ.",
  "tika-vin11t13:198_1": "Yā bhikkhunī yaṁ ‘‘āvasathacīvara’’nti niyamitaṁ cīvaraṁ,",
  "tika-vin11t13:198_2": "taṁ catutthe divase dhovitvā antamaso utuniyā sāmaṇerāya vā adatvā sace paribhuñjeyya,",
  "tika-vin11t13:198_3": "tassā pācittiyaṁ vuttanti yojanā.",
  "tika-vin11t13:198_4": "Tikapācittiyaṁ siyāti ‘‘anissajjite anissajjitasaññā…pe… vematikā…pe… nissajjitasaññā paribhuñjati,",
  "tika-vin11t13:198_5": "āpatti pācittiyassā’’ti (pāci.",
  "tika-vin11t13:198_6": "1006) vuttaṁ pācittiyaṁ hotīti yojanā.",
  "tika-vin11t13:199_0": "2302-3.Tasmiṁ cīvare nissajjite anissajjitasaññāya vā vematikāya vā tassā bhikkhuniyā dvikadukkaṭaṁ vuttanti yojanā.",
  "tika-vin11t13:199_1": "Aññāsaṁ utunīnaṁ abhāve adatvāpi paribhuñjantiyā anāpatti.",
  "tika-vin11t13:199_2": "Puna pariyayeti puna utunivāre yathākālaṁ paribhuñjantiyā anāpatti.",
  "tika-vin11t13:199_3": "Acchinnacīvarādīnañca anāpattīti yojanā.",
  "tika-vin11t13:199_4": "Pariyayeti gāthābandhavasena rassattaṁ .",
  "tika-vin11t13:199_5": "Acchinnacīvarādīnanti ettha ādi-saddena naṭṭhacīvarādīnaṁ saṅgaho.",
  "tika-vin11t13:199_6": "Āpadāsupīti mahagghacīvaraṁ sarīrato mocetvā suppaṭisāmitampi corā haranti,",
  "tika-vin11t13:199_7": "evarūpāsu āpadāsu paribhuñjantiyā anāpattīti yojanā.",
  "tika-vin11t13:200_0": "Sattamaṁ.",
  "tika-vin11t13:201_0": "2304.Sakavāṭakaṁvihāranti kavāṭabandhavihāraṁ,",
  "tika-vin11t13:201_1": "dvārakavāṭayuttaṁ suguttasenāsananti vuttaṁ hoti.",
  "tika-vin11t13:201_2": "Rakkhanatthāya adatvāti ‘‘imaṁ jaggeyyāsī’’ti evaṁ anāpucchitvā.",
  "tika-vin11t13:202_0": "2305-6. ‘‘Hoti pācittiyaṁ tassā,",
  "tika-vin11t13:202_1": "cārikaṁ pakkamantiyā’’ti vuttameva pakāsetumāha ‘‘attano gāmato’’tiādi.",
  "tika-vin11t13:202_2": "Attano gāmatoti attano vasanakagāmato.",
  "tika-vin11t13:202_3": "Tathā itarassāti aparikkhittassa vihārassa parikkhepaṁ upacāraṁ.",
  "tika-vin11t13:202_4": "Tantiādipadattaye bhummatthe upayogavacanaṁ veditabbaṁ.",
  "tika-vin11t13:202_5": "Parikkhittassa vihārassa parikkhepe paṭhamena padena samatikkante dukkaṭaṁ,",
  "tika-vin11t13:202_6": "tathā itarassa aparikkhittassa vihārassa tasmiṁ upacāre atikkante dukkaṭaṁ. Dutiyena padena parikkhepe,",
  "tika-vin11t13:202_7": "upacāre samatikkantamatte pācittīti yojanā.",
  "tika-vin11t13:203_0": "2307.Akavāṭabandhanasmiṁ kavāṭabandharahite vihāre tathā anissajjantiyā dukkaṭaṁ paridīpitaṁ.",
  "tika-vin11t13:203_1": "Jaggikaṁ alabhantiyāti ettha ‘‘pariyesitvā’’ti seso.",
  "tika-vin11t13:203_2": "Jaggikanti vihārapaṭijaggikaṁ.",
  "tika-vin11t13:204_0": "2308.Āpadāsūti raṭṭhe bhijjante āvāse chaḍḍetvā gacchanti, evarūpāsu āpadāsu.",
  "tika-vin11t13:204_1": "Gilānāyāti vacībhedaṁ kātuṁ asamatthāyāti.",
  "tika-vin11t13:205_0": "Aṭṭhamaṁ.",
  "tika-vin11t13:206_0": "2309-10.",
  "tika-vin11t13:206_1": "Hatthī ca asso ca ratho ca hatthiassarathā,",
  "tika-vin11t13:206_2": "te ādi yesaṁ te hatthiassarathādayo, tehi.",
  "tika-vin11t13:206_3": "Ādi-saddena dhanu tharūti padadvayaṁ gahitaṁ.",
  "tika-vin11t13:206_4": "Saṁyuttanti yathāvuttehi hatthiassādipadehi saṁyojitaṁ,",
  "tika-vin11t13:206_5": "‘‘hatthīnaṁ sippaṁ hatthisippa’’ntiādinā katasamāsanti attho,",
  "tika-vin11t13:206_6": "‘‘hatthisippaṁ assasippaṁ rathasippaṁ dhanusippaṁ tharusippa’’nti evaṁ vuttaṁ yaṁ kiñci sippanti vuttaṁ hoti.",
  "tika-vin11t13:206_7": "Hatthisikkhādisippaṁ sandīpako gantho vaccavācakānaṁ abhedopacārena evaṁ vuttoti gahetabbaṁ.",
  "tika-vin11t13:206_8": "Teneva vakkhati ‘‘padādīnaṁ vasenidhā’’ti.",
  "tika-vin11t13:206_9": "Parūpaghātakaṁ mantāgadayogappabhedakaṁ kiñcīti paresaṁ antarāyakaraṁ khilanavasīkaraṇasosāpanādibhedaṁ āthabbaṇamantañca visayogādippabhedakañca yaṁ kiñci sippanti attho.",
  "tika-vin11t13:207_0": "Ettha ca khilanamanto nāma dārusārakhilaṁ mantetvā pathaviyaṁ pavesetvā māraṇamanto.",
  "tika-vin11t13:207_1": "Vasīkaraṇamanto nāma paraṁ attano vase vattāpanakamanto.",
  "tika-vin11t13:207_2": "Sosāpanakamanto nāma parasarīraṁ rasādidhātukkhayena sukkhabhāvaṁ pāpanakamanto.",
  "tika-vin11t13:207_3": "Ādi-saddena videssanādimantānaṁ saṅgaho.",
  "tika-vin11t13:207_4": "Videssanaṁ nāma mittānaṁ aññamaññassa veribhāvāpādanaṁ.",
  "tika-vin11t13:207_5": "Idha imasmiṁ sāsane yā bhikkhunī hatthi…pe… kiñci yassa kassaci santike padādīnaṁ vasena pariyāpuṇeyya adhīyeyya ce,",
  "tika-vin11t13:207_6": "tassā pācittiyaṁ hotīti yojanā.",
  "tika-vin11t13:208_0": "2311.Lekheti likhitasippe.",
  "tika-vin11t13:208_1": "Dhāraṇāya cāti dhāraṇasatthe,",
  "tika-vin11t13:208_2": "yasmiṁ vuttanayena paṭipajjantā bahūnipi ganthāni dhārenti.",
  "tika-vin11t13:208_3": "Guttiyāti attano vā paresaṁ vā guttatthāya.",
  "tika-vin11t13:208_4": "Parittesu ca sabbesūti yakkhaparittacoravāḷādisabbesu parittesu ca.",
  "tika-vin11t13:209_0": "Navamaṁ.",
  "tika-vin11t13:210_0": "2312.Dasameti ‘‘yā pana bhikkhunī tiracchānavijjaṁ vāceyya, pācittiya’’nti (pāci.",
  "tika-vin11t13:210_1": "1018) samuddiṭṭhe dasamasikkhāpade. Idaṁ dasamasikkhāpadaṁ.",
  "tika-vin11t13:211_0": "Dasamaṁ.",
  "tika-vin11t13:212_0": "Cittāgāravaggo pañcamo.",
  "tika-vin11t13:213_0": "2313.Sabhikkhukaṁ ārāmanti yattha bhikkhū rukkhamūlepi vasanti, taṁ padesaṁ.",
  "tika-vin11t13:213_1": "Jānitvāti ‘‘sabhikkhuka’’nti jānitvā.",
  "tika-vin11t13:213_2": "Yaṁ kiñcīti bhikkhuṁ vā sāmaṇeraṁ vā ārāmikaṁ vā yaṁ kiñci.",
  "tika-vin11t13:214_0": "2314-5.",
  "tika-vin11t13:214_1": "‘‘Sabhikkhuko nāma ārāmo yattha bhikkhū rukkhamūlepi vasantī’’ti (pāci.",
  "tika-vin11t13:214_2": "1025) vacanato āha ‘‘sace antamaso’’tiādi.",
  "tika-vin11t13:214_3": "Yā pana bhikkhunī antamaso rukkhamūlassapi anāpucchā sace parikkhepaṁ atikkāmeti, tassā paṭhame pāde dukkaṭaṁ,",
  "tika-vin11t13:214_4": "aparikkhitte tassa vihārassa upacārokkame vāpi bhikkhuniyā dukkaṭaṁ,",
  "tika-vin11t13:214_5": "dutiye pāde atikkāmite pācitti siyāti yojanā.",
  "tika-vin11t13:215_0": "2316.Abhikkhuke ārāme sabhikkhūti saññāya ubhosupi sabhikkhukābhikkhukesu ārāmesu jātakaṅkhāya sañjātavicikicchāya, vematikāyāti attho.",
  "tika-vin11t13:215_1": "Tassā āpatti dukkaṭaṁ hotīti yojanā.",
  "tika-vin11t13:216_0": "2317.",
  "tika-vin11t13:216_1": "Sīsānulokikā yā bhikkhunī gacchati,",
  "tika-vin11t13:216_2": "tassā ca anāpatti pakāsitāti yojanā. Evamuparipi.",
  "tika-vin11t13:216_3": "Tā bhikkhuniyo yattha sannipatitā honti,",
  "tika-vin11t13:216_4": "tāsaṁ santikaṁ ‘‘gacchāmī’’ti gacchati.",
  "tika-vin11t13:216_5": "Yathāha ‘‘yattha bhikkhuniyo paṭhamataraṁ pavisitvā sajjhāyaṁ vā cetiyavandanādīni vā karonti,",
  "tika-vin11t13:216_6": "tattha tāsaṁ santikaṁ gacchāmīti gantuṁ vaṭṭatī’’ti (pāci. aṭṭha. 1027).",
  "tika-vin11t13:217_0": "2318.‘‘Santaṁ bhikkhuṁ anāpucchā’’ti vacaneneva abhikkhukaṁ ārāmaṁ kiñci anāpucchā pavisantiyā anāpattīti dīpitaṁ hoti. Ārāmamajjhato vā maggo hoti, tena gacchantiyāpi.",
  "tika-vin11t13:217_1": "Āpadāsūti yena kenaci upaddutā hoti,",
  "tika-vin11t13:217_2": "evarūpāsu āpadāsu pavisantiyā.",
  "tika-vin11t13:218_0": "Paṭhamaṁ.",
  "tika-vin11t13:219_0": "2320.Akkoseyyāti dasannaṁ akkosavatthūnaṁ aññatarena sammukhā, parammukhā vā akkoseyya vā.",
  "tika-vin11t13:219_1": "Paribhāseyya vāti bhaya’massa upadaṁseyya vā.",
  "tika-vin11t13:219_2": "Tikapācittiyanti ‘‘upasampanne upasampannasaññā…pe… vematikā…pe… anupasampannasaññā akkosati vā paribhāsati vā,",
  "tika-vin11t13:219_3": "āpatti pācittiyassā’’ti (pāci. 1031) tikapācittiyaṁ vuttaṁ. Seseti anupasampanne.",
  "tika-vin11t13:219_4": "Tikadukkaṭaṁ tassā hotīti yojanā.",
  "tika-vin11t13:220_0": "2321.‘‘Purakkhatvā’’tiādīsu yaṁ vattabbaṁ, taṁ ‘‘abhisapeyyā’’ti (pāci.",
  "tika-vin11t13:220_1": "875) vuttasikkhāpade vuttanayameva.",
  "tika-vin11t13:221_0": "Dutiyaṁ.",
  "tika-vin11t13:222_0": "2322-3.Saṅghanti bhikkhunisaṅghaṁ. Paribhāseyyāti ‘‘bālā etā, abyattā etā,",
  "tika-vin11t13:222_1": "netā jānanti kammaṁ vā kammadosaṁ vā kammavipattiṁ vā kammasampattiṁ vā’’ti (pāci.",
  "tika-vin11t13:222_2": "1035) āgatanayena paribhāseyyāti attho.",
  "tika-vin11t13:222_3": "Itarāyāti ettha upayogatthe karaṇavacanaṁ.",
  "tika-vin11t13:222_4": "Ekaṁ bhikkhuniṁ vā sambahulā bhikkhuniyo vā tatheva itaraṁ anupasampannaṁ vā paribhāsantiyā tassā dukkaṭaṁ paridīpitanti yojanā.",
  "tika-vin11t13:223_0": "Tatiyaṁ.",
  "tika-vin11t13:224_0": "2324-6.",
  "tika-vin11t13:224_1": "Yā nimantanapavāraṇā ubhopi gaṇabhojanasikkhāpade (pāci. 217-219), pavāraṇasikkhāpade (pāci. 238-239) ca vuttalakkhaṇā,",
  "tika-vin11t13:224_2": "tāhi ubhohi nimantanapavāraṇāhi yā ca bhikkhunī sace nimantitāpi vā pavāritāpi vā bhaveyya,",
  "tika-vin11t13:224_3": "sā purebhattaṁ yāguñca yāmakālikādikālikattayañca ṭhapetvā yaṁ kiñci āmisaṁ yāvakālikaṁ ajjhoharaṇatthāya paṭiggaṇhāti ce, tassā gahaṇe dukkaṭaṁ siyā,",
  "tika-vin11t13:224_4": "ajjhohāravasena ettha imasmiṁ sikkhāpade pācitti paridīpitāti yojanā.",
  "tika-vin11t13:225_0": "Ettha ca nimantitā nāma ‘‘pañcannaṁ bhojanānaṁ aññatarena bhojanena nimantitā’’ti gaṇabhojanasikkhāpade vuttalakkhaṇā.",
  "tika-vin11t13:225_1": "Pavāraṇā ca ‘‘pavārito nāma asanaṁ paññāyati, bhojanaṁ paññāyati, hatthapāse ṭhito abhiharati,",
  "tika-vin11t13:225_2": "paṭikkhepo paññāyatī’’ti pavāraṇasikkhāpade vuttalakkhaṇāti veditabbā.",
  "tika-vin11t13:226_0": "2327.Kālikāni ca tīṇevāti yāmakālikādīni tīṇi kālikāni eva.",
  "tika-vin11t13:227_0": "2328-9.",
  "tika-vin11t13:227_1": "Nimantitapavāritānaṁ dvinnaṁ sādhāraṇāpattiṁ dassetvā anāpattiṁ dassetumāha ‘‘nimantitā’’tiādi.",
  "tika-vin11t13:227_2": "Idha imasmiṁ sāsane yā pana bhikkhunī nimantitā appavāritā sace yāguṁ pivati, vaṭṭati anāpattīti attho. Sāmikassāti yena nimantitā, tassa nimantanasāmikasseva.",
  "tika-vin11t13:227_3": "Aññabhojananti yena nimantitā, tato aññassa bhojanaṁ. Sace sā bhuñjati, tathā vaṭṭatīti yojanā.",
  "tika-vin11t13:228_0": "Kālikāni ca tīṇevāti yāmakālikādīni tīṇi kālikāneva.",
  "tika-vin11t13:228_1": "Paccaye satīti pipāsādipaccaye sati.",
  "tika-vin11t13:229_0": "2330.",
  "tika-vin11t13:229_1": "Imassa sikkhāpadassa idaṁ samuṭṭhānaṁ addhānena tulyanti yojanā. Pavāritāya,",
  "tika-vin11t13:229_2": "appavāritāya vā nimantitāya vasena kiriyākiriyataṁ dassetumāha ‘‘nimantitā’’tiādi.",
  "tika-vin11t13:229_3": "Nimantitā pana sāmikaṁ anāpucchā bhuñjati ce,",
  "tika-vin11t13:229_4": "tassā vasena idaṁ sikkhāpadaṁ kiriyākiriyaṁ hoti. Ettha bhuñjanaṁ kriyaṁ.",
  "tika-vin11t13:229_5": "Sāmikassa anāpucchanaṁ akriyaṁ.",
  "tika-vin11t13:230_0": "2331.‘‘Kappiyaṁ kārāpetvā’’tiādiṁ pavāritameva sandhāyāha. Yā yadi paribhuñjati,",
  "tika-vin11t13:230_1": "tassā ca pācitti siyā kiriyato hotīti yojanā. Siyāti avassaṁ.",
  "tika-vin11t13:230_2": "Pavāraṇasikkhāpade vuttanayena kappiyaṁ kāretvā vā akārāpetvā vā paribhuñjantiyā tassā paribhogeneva iminā sikkhāpadena avassaṁ āpatti hotīti attho.",
  "tika-vin11t13:231_0": "Catutthaṁ.",
  "tika-vin11t13:232_0": "2332.",
  "tika-vin11t13:232_1": "‘‘Yā pana bhikkhunī kulamaccharinī assa, pācittiya’’nti (pāci.",
  "tika-vin11t13:232_2": "1043) imasmiṁ sikkhāpade vinicchayaṁ dassetumāha ‘‘bhikkhunīna’’ntiādi.",
  "tika-vin11t13:232_3": "Kulasantike bhikkhunīnaṁ avaṇṇaṁ vadantiyā pācittīti sambandho,",
  "tika-vin11t13:232_4": "kulassa santike ‘‘bhikkhuniyo dussīlā pāpadhammā’’ti bhikkhunīnaṁ avaṇṇaṁ bhāsantiyāti attho.",
  "tika-vin11t13:232_5": "Kulassāvaṇṇanaṁ vāpīti ‘‘taṁ kulaṁ assaddhaṁ appasanna’’nti bhikkhunīnaṁ santike kulassa avaṇṇaṁ aguṇaṁ vadantiyā pācittīti sambandho.",
  "tika-vin11t13:233_0": "2333.Santaṁbhāsantiyā dosanti amaccharāyitvā kulassa vā bhikkhunīnaṁ vā santaṁ dosaṁ ādīnavaṁ kathentiyā.",
  "tika-vin11t13:234_0": "Pañcamaṁ.",
  "tika-vin11t13:235_0": "2334-5.Ovādadāyakoti aṭṭhahi garudhammehi ovādaṁ dento.",
  "tika-vin11t13:235_1": "Vassaṁ upagacchantiyāti vassaṁ vasantiyā.",
  "tika-vin11t13:236_0": "2336.Bhikkhūti ovādadāyakā bhikkhū.",
  "tika-vin11t13:237_0": "Chaṭṭhaṁ.",
  "tika-vin11t13:238_0": "2338.",
  "tika-vin11t13:238_1": "Yā sā bhikkhunī vassaṁ vutthā purimaṁ vā pacchimaṁ vā temāsaṁ vutthā tato anantaraṁ ubhatosaṅghe bhikkhunisaṅghe ca bhikkhusaṅghe ca ‘‘nāhaṁ pavāressāmī’’ti dhuraṁ nikkhipati ceti yojanā.",
  "tika-vin11t13:239_0": "Sattamaṁ.",
  "tika-vin11t13:240_0": "2341.Ovādādīnamatthāyāti aṭṭhagarudhammassavanādīnamatthāya.",
  "tika-vin11t13:240_1": "Ādi-saddena uposathapucchanapavāraṇānaṁ gahaṇaṁ.",
  "tika-vin11t13:241_0": "2342.",
  "tika-vin11t13:241_1": "Ovādādīnamatthāya agamanena akriyaṁ. Kāyikanti kāyakammaṁ.",
  "tika-vin11t13:242_0": "Aṭṭhamaṁ.",
  "tika-vin11t13:243_0": "2343.",
  "tika-vin11t13:243_1": "‘‘Anvaddhamāsaṁ bhikkhuniyā bhikkhusaṅghato dve dhammā paccāsīsitabbā uposathapucchanañca ovādūpasaṅkamanañca,",
  "tika-vin11t13:243_2": "taṁ atikkāmentiyā pācittiya’’nti (pāci.",
  "tika-vin11t13:243_3": "1059) imasmiṁ sikkhāpade vinicchayaṁ dassetumāha ‘‘na yācissāmī’’tiādi. Taṁ uttānatthameva.",
  "tika-vin11t13:244_0": "Navamaṁ.",
  "tika-vin11t13:245_0": "2346-7.Pasākho nāma nābhiyā heṭṭhā, jāṇumaṇḍalānaṁ upari padeso.",
  "tika-vin11t13:245_1": "Tathā hi yasmā rukkhassa sākhā viya ubho ūrū pabhijjitvā gatā, tasmā so pasākhoti vuccati, tasmiṁ pasākhe. Sañjātanti uṭṭhitaṁ. Gaṇḍanti yaṁ kiñci gaṇḍaṁ. Rudhitanti yaṁ kiñci vaṇaṁ.",
  "tika-vin11t13:245_2": "Saṅghaṁ vāti bhikkhunisaṅghaṁ vā.",
  "tika-vin11t13:245_3": "Gaṇaṁ vāti sambahulā bhikkhuniyo vā.",
  "tika-vin11t13:245_4": "Ekenāti ettha ‘‘purisenā’’ti seso, sahatthe idaṁ karaṇavacanaṁ.",
  "tika-vin11t13:245_5": "Yathāha ‘‘purisena saddhiṁ ekenekā’’ti.",
  "tika-vin11t13:245_6": "Purisoti ca manussapurisova gahetabbo.",
  "tika-vin11t13:246_0": "Dhovāti ettha ādi-atthe vattamānena iti-saddena ‘‘ālimpāpeyya vā bandhāpeyya vā mocāpeyya vā’’ti (pāci.",
  "tika-vin11t13:246_1": "1063) sikkhāpadāgatānaṁ itaresaṁ tiṇṇaṁ saṅgaṇhanato ‘‘ālimpa bandha mocehī’’ti āṇattittayaṁ saṅgahitaṁ.",
  "tika-vin11t13:246_2": "Teneva vakkhati ‘‘dukkaṭāniccha pācittiyo cha cā’’ti.",
  "tika-vin11t13:247_0": "Yā pana bhikkhunī pasākhe jātaṁ gaṇḍaṁ vā rudhitaṁ vā saṅghaṁ vā gaṇaṁ vā anāpucchitvā ekena purisena ekikā ‘‘bhinda phālehi dhova ālimpa bandha mocehī’’ti sabbāni kātabbāni āṇāpeti, tassā cha dukkaṭāni,",
  "tika-vin11t13:247_1": "katesu bhindanādīsu chasu kiccesu tassā cha pācittiyo hontīti yojanā.",
  "tika-vin11t13:248_0": "2348-9.Etthāti gaṇḍe vā vaṇe vā. ‘‘Yaṁ kātabbaṁ atthi,",
  "tika-vin11t13:248_1": "taṁ sabbaṁ tvaṁ karohi’’iti sace evaṁ yā āṇāpetīti yojanā.",
  "tika-vin11t13:248_2": "Tassā ekāya āṇāpanavācāya cha dukkaṭāni ca pācittiyacchakkañceti dvādasāpattiyo siyunti yojanā.",
  "tika-vin11t13:249_0": "2351.Āpucchitvāvāti saṅghaṁ vā gaṇaṁ vā āpucchitvā. Dutiyanti dutiyikaṁ.",
  "tika-vin11t13:249_1": "Viññuṁ dutiyaṁ gahetvāpi vāti yojanā.",
  "tika-vin11t13:250_0": "Dasamaṁ.",
  "tika-vin11t13:251_0": "Ārāmavaggo chaṭṭho.",
  "tika-vin11t13:252_0": "2353.",
  "tika-vin11t13:252_1": "‘‘Gaṇapariyesanādismi’’nti vattabbe chandānurakkhanatthaṁ niggahitāgamo. Gabbhininti āpannasattaṁ, kucchipaviṭṭhasattanti attho.",
  "tika-vin11t13:252_2": "Vuṭṭhāpentiyāti upasampādentiyā.",
  "tika-vin11t13:252_3": "Kammavācāhīti dvīhi kammavācāhi.",
  "tika-vin11t13:253_0": "2354-5.Kammavācāya osāneti tatiyakammavācāya pariyosāne, yyakārappatteti attho.",
  "tika-vin11t13:253_1": "Gabbhinisaññāya na ca gabbhiniyāti agabbhiniyā gabbhinisaññāya ca.",
  "tika-vin11t13:253_2": "Ubho sañjātakaṅkhāyāti ubhosu samuppannasaṁsayāya, gabbhiniyā,",
  "tika-vin11t13:253_3": "agabbhiniyā ca vematikāyāti attho.",
  "tika-vin11t13:253_4": "Gāthābandhavasenettha su-saddalopo.",
  "tika-vin11t13:253_5": "Tathā vuṭṭhāpentiyā upajjhāyāya āpatti dukkaṭaṁ hotīti yojanā.",
  "tika-vin11t13:253_6": "Ācariniyā tassāti upajjhāyā gabbhiniṁ vuṭṭhāpeti,",
  "tika-vin11t13:253_7": "tassā kammavācaṁ sāventiyā ācariniyā ca.",
  "tika-vin11t13:253_8": "Gaṇassāti upajjhāyācarinīhi aññassa bhikkhunigaṇassa ca.",
  "tika-vin11t13:253_9": "Tathā dukkaṭaṁ dīpitanti yojanā.",
  "tika-vin11t13:254_0": "2356.",
  "tika-vin11t13:254_1": "‘‘Dvīsu agabbhinisaññāyā’’ti padacchedo. Dvīsūti gabbhiniyā, agabbhiniyā ca.",
  "tika-vin11t13:255_0": "Paṭhamaṁ.",
  "tika-vin11t13:256_0": "2357.Dutiyeti ‘‘yā pana bhikkhunī pāyantiṁ vuṭṭhāpeyya, pācittiya’’nti (pāci. 1073) sikkhāpade.",
  "tika-vin11t13:256_1": "Imasmiṁ sikkhāpade pāyantī nāma mātā vā hoti dhāti vāti ayaṁ viseso.",
  "tika-vin11t13:257_0": "Dutiyaṁ.",
  "tika-vin11t13:258_0": "2358.",
  "tika-vin11t13:258_1": "Yā pana bhikkhunī dve vassāni chasu dhammesu asikkhitasikkhaṁ sikkhamānaṁ sace vuṭṭhāpeyya, pācitti siyāti yojanā.",
  "tika-vin11t13:258_2": "Tattha dve vassānīti pavāraṇavasena dve saṁvaccharāni.",
  "tika-vin11t13:258_3": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu dhammesu.",
  "tika-vin11t13:258_4": "Asikkhitasikkhanti ‘‘pāṇātipātāveramaṇiṁ dve vassāni avītikkamma samādānaṁ samādiyāmī’’tiādinā (pāci.",
  "tika-vin11t13:258_5": "1079) nayena anādinnasikkhāpadaṁ vā evaṁ samādiyitvāpi kupitasikkhaṁ vā.",
  "tika-vin11t13:258_6": "Sikkhamānaṁ tesu chasu dhammesu sikkhanato vā te vā sikkhāsaṅkhāte dhamme mānanato evaṁ laddhanāmaṁ anupasampannaṁ. Vuṭṭhāpeyyāti upasampādeyya.",
  "tika-vin11t13:258_7": "Āpatti siyāti paṭhamasikkhāpade vuttanayeneva kammavācāpariyosāne pācitti āpatti siyā, pācitti hotīti attho.",
  "tika-vin11t13:259_0": "2359.",
  "tika-vin11t13:259_1": "‘‘Dhammakamme dhammakammasaññā vuṭṭhāpeti, āpatti pācittiyassa.",
  "tika-vin11t13:259_2": "Dhammakamme vematikā vuṭṭhāpeti, āpatti pācittiyassa.",
  "tika-vin11t13:259_3": "Dhammakamme adhammakammasaññā vuṭṭhāpeti,",
  "tika-vin11t13:259_4": "āpatti pācittiyassā’’ti evaṁ dhammakamme satthunā tikapācittiyaṁ vuttaṁ.",
  "tika-vin11t13:259_5": "‘‘Adhammakamme dhammakammasaññā, āpatti dukkaṭassa.",
  "tika-vin11t13:259_6": "Adhammakamme vematikā āpatti dukkaṭassa.",
  "tika-vin11t13:259_7": "Adhammakamme adhammakammasaññā vuṭṭhāpeti, āpatti dukkaṭassā’’ti (pāci.",
  "tika-vin11t13:259_8": "1082) evaṁ adhamme pana kammasmiṁ satthunā tikadukkaṭaṁ dīpitaṁ.",
  "tika-vin11t13:260_0": "2360.Akhaṇḍato khaṇḍaṁ akatvā.",
  "tika-vin11t13:261_0": "2361.",
  "tika-vin11t13:261_1": "Sace upasampadāpekkhā pabbajjāya saṭṭhivassāpi hoti,",
  "tika-vin11t13:261_2": "tassā imā cha sikkhāyo dve vassāni avītikkamanīyā padātabbā,",
  "tika-vin11t13:261_3": "imā adatvā na kāraye neva vuṭṭhāpeyyāti yojanā.",
  "tika-vin11t13:262_0": "Tatiyaṁ.",
  "tika-vin11t13:263_0": "2362.Catutthe natthi vattabbanti vakkhamānavisesato aññaṁ vattabbaṁ natthīti yathāvuttanayamevāti adhippāyo.",
  "tika-vin11t13:263_1": "‘‘Idhā’’tiādinā imasmiṁ sikkhāpade labbhamānavisesaṁ dasseti.",
  "tika-vin11t13:263_2": "Idha imasmiṁ sikkhāpade saṅghena sammataṁ taṁ sikkhamānaṁ vuṭṭhāpentiyā bhikkhuniyā anāpatti hotīti yojanā.",
  "tika-vin11t13:264_0": "2363.",
  "tika-vin11t13:264_1": "Dve vassāni chasu dhammesu sikkhitasikkhāya sikkhamānāya bhikkhunisaṅghena upasampadato paṭhamaṁ ñattidutiyāya kammavācāya yā vuṭṭhānasammuti dātabbā hoti,",
  "tika-vin11t13:264_2": "sā vuṭṭhānasammuti sace paṭhamaṁ adinnā hoti.",
  "tika-vin11t13:264_3": "Tattha tasmiṁ upasampadamāḷakepi padātabbāyevāti yojanā.",
  "tika-vin11t13:265_0": "2364.Tatiyañcāti tatiyasikkhāpadañca.",
  "tika-vin11t13:265_1": "Catutthañcāti idaṁ catutthasikkhāpadañca.",
  "tika-vin11t13:265_2": "Paṭhamena samaṁ ñeyyanti paṭhamena sikkhāpadena samuṭṭhānādinā vinicchayena samānanti ñātabbaṁ.",
  "tika-vin11t13:265_3": "Catutthaṁ pana sikkhāpadaṁ vuṭṭhāpanasammutiṁ adāpetvā vuṭṭhāpanavasena kriyākriyaṁ hoti.",
  "tika-vin11t13:266_0": "Catutthaṁ.",
  "tika-vin11t13:267_0": "2365.Gihigatanti purisantaragataṁ,",
  "tika-vin11t13:267_1": "purisasamāgamappattanti attho.",
  "tika-vin11t13:267_2": "Paripuṇṇadvādasavassā paripuṇṇā uttarapadalopena. Kiñcāpi na dosoti yojanā.",
  "tika-vin11t13:267_3": "Vuṭṭhāpentiyāti upajjhāyā hutvā upasampādentiyā.",
  "tika-vin11t13:268_0": "2366.Sesanti vuttaṁ. Asesena sabbaso.",
  "tika-vin11t13:269_0": "Pañcamaṁ.",
  "tika-vin11t13:270_0": "2368.Dukkhitaṁ sahajīvininti ettha ‘‘sikkhāpada’’nti seso.",
  "tika-vin11t13:270_1": "Tuvaṭṭakavaggasmiṁ ‘‘dukkhitaṁ sahajīvini’’nti imehi padehi yuttaṁ yaṁ sikkhāpadaṁ vuttaṁ,",
  "tika-vin11t13:270_2": "tena sikkhāpadena aṭṭhamaṁ samaṁ ñeyyaṁ,",
  "tika-vin11t13:270_3": "na visesatā viseso natthīti yojanā.",
  "tika-vin11t13:270_4": "Aṭṭhamanti ‘‘yā pana bhikkhunī sahajīviniṁ vuṭṭhāpetvā dve vassāni neva anuggaṇheyya na anuggaṇhāpeyya, pācittiya’’nti (pāci. 1108) vuttasikkhāpadaṁ.",
  "tika-vin11t13:270_5": "Tattha sahajīvininti saddhivihāriniṁ.",
  "tika-vin11t13:270_6": "Neva anuggaṇheyyāti sayaṁ uddesādīhi nānuggaṇheyya.",
  "tika-vin11t13:270_7": "Na anuggaṇhāpeyyāti ‘‘imissā ayye uddesādīni dehī’’ti evaṁ na aññāya anuggaṇhāpeyya.",
  "tika-vin11t13:270_8": "Pācittiyanti dhure nikkhittamatte pācittiyaṁ.",
  "tika-vin11t13:271_0": "Aṭṭhamaṁ.",
  "tika-vin11t13:272_0": "2369.Yā kāci bhikkhunī vuṭṭhāpitapavattiniṁ dve vassāni nānubandheyya ce,",
  "tika-vin11t13:272_1": "tassā pācitti pariyāputā kathitāti yojanā. Vuṭṭhāpetīti vuṭṭhāpitā,",
  "tika-vin11t13:272_2": "pavatteti susikkhāpetīti pavattinī,",
  "tika-vin11t13:272_3": "vuṭṭhāpitā ca sā pavattinī cāti vuṭṭhāpitapavattinī, upajjhāyāyetaṁ adhivacanaṁ, taṁ, upajjhāyaṁ. Nānubandheyyāti cuṇṇena, mattikāya, dantakaṭṭhena,",
  "tika-vin11t13:272_4": "mukhodakenāti evaṁ tena tena karaṇīyena upaṭṭhaheyya.",
  "tika-vin11t13:273_0": "2370.",
  "tika-vin11t13:273_1": "‘‘Dve vassāni ahaṁ nānubandhissāmī’’ti dhuraṁ nikkhipati ce,",
  "tika-vin11t13:273_2": "evaṁ dhure nikkhittamattasmiṁ pana tassā pācittiyaṁ siyāti yojanā.",
  "tika-vin11t13:274_0": "2371.",
  "tika-vin11t13:274_1": "Yā pana bhikkhunī upajjhāyaṁ bālaṁ vā alajjiṁ vā nānubandhati, tassā,",
  "tika-vin11t13:274_2": "gilānāya vā āpadāsu vā ummattikāya vā nānubandhantiyā na dosoti yojanā.",
  "tika-vin11t13:275_0": "2372.",
  "tika-vin11t13:275_1": "Anupaṭṭhānena hotīti āha ‘‘akriyaṁ vutta’’nti.",
  "tika-vin11t13:276_0": "Navamaṁ.",
  "tika-vin11t13:277_0": "2373-5.",
  "tika-vin11t13:277_1": "Yā kāci bhikkhunī sahajīviniṁ saddhivihāriniṁ vuṭṭhāpetvā upasampādetvā taṁ gahetvā antamaso chappañcayojanānipi na gaccheyya na caññaṁ āṇāpeyya ‘‘imaṁ, ayye,",
  "tika-vin11t13:277_2": "gahetvā gacchā’’ti aññañca na niyojeyya ce,",
  "tika-vin11t13:277_3": "dhure nikkhittamattasmiṁ ‘‘na dāni gacchissāmi,",
  "tika-vin11t13:277_4": "aññañca gahetvā gantuṁ na niyojessāmī’’ti ussāhe vissaṭṭhamatte tassā pācittiyaṁ siyāti yojanā.",
  "tika-vin11t13:278_0": "Antarāyasmiṁ sati vā dutiyaṁ alabhantiyā vā āpadāsu vā gilānāya vā ummattikāya vā na dosoti yojanā.",
  "tika-vin11t13:279_0": "Dasamaṁ.",
  "tika-vin11t13:280_0": "Gabbhinivaggo sattamo.",
  "tika-vin11t13:281_0": "2376.Gihigatehi tīhevāti anantare gabbhinivagge gihigatapadayuttehi pañcamachaṭṭhasattamehi tīheva sikkhāpadehi.",
  "tika-vin11t13:281_1": "Sadisānīti idha vīsativassavacanañca kumāribhūtavacanañca tattha dvādasavassavacanañca gihigatavacanañca ṭhapetvā avasesehi vinicchayehi yathākkamaṁ sadisānevāti.",
  "tika-vin11t13:282_0": "2377.Mahūpapadāti mahā upapado yāsaṁ sikkhamānānaṁ tā mahūpapadā.",
  "tika-vin11t13:282_1": "Upapadaṁ nāma padānameva yujjati,",
  "tika-vin11t13:282_2": "na atthānanti ‘‘yāsa’’nti aññapadena sikkhamānādipadānaṁ gahaṇaṁ,",
  "tika-vin11t13:282_3": "saddatthānamabhedopacārassa pana icchitattā sikkhamānapadagahitānamettha gahaṇaṁ veditabbaṁ, mahāsikkhamānāti vuttaṁ hoti.",
  "tika-vin11t13:282_4": "Āditoti ettha ‘‘vuttā’’ti seso,",
  "tika-vin11t13:282_5": "gabbhinivagge tissannaṁ gihigatānaṁ purimesu tatiyacatutthasikkhāpadesu āgatā dve sikkhamānāti attho.",
  "tika-vin11t13:282_6": "Gihigatāya ‘‘paripuṇṇadvādasavassā’’ti ca kumāribhūtāya ‘‘paripuṇṇavīsativassā’’ti ca vassavasena nānākaraṇassa vuttattā tāhi dvīhi mahāsikkhamānāya vassavaseneva nānākaraṇaṁ dassetumāha ‘‘gatā vīsativassāti, viññātabbā vibhāvinā’’ti,",
  "tika-vin11t13:282_7": "atikkantavīsativassā mahāsikkhamānā nāma hotīti attho.",
  "tika-vin11t13:283_0": "2378.Tā dve mahāsikkhamānā sace gihigatā vā hontu, na ca purisagatā vā hontu ,",
  "tika-vin11t13:283_1": "sammutiādisu kammavācāya ‘‘sikkhamānā’’ti vattabbāti yojanā.",
  "tika-vin11t13:283_2": "Ettha ca sammuti nāma ñattidutiyāya kammavācāya kātabbāya sikkhāya sammuti ceva vuṭṭhānasammuti ca.",
  "tika-vin11t13:283_3": "Ādi-saddena upasampadākammaṁ gahitaṁ.",
  "tika-vin11t13:284_0": "2379.",
  "tika-vin11t13:284_1": "Imāsaṁ dvinnaṁ sammutidānādīsu ñattiyā ca kammavācāya ca vattabbaṁ dassetvā idāni avattabbaṁ dassetumāha ‘‘na tā’’tiādi.",
  "tika-vin11t13:284_2": "Tā etā ubhopi mahāsikkhamānā ‘‘kumāribhūtā’’ti vā tathā ‘‘gihigatā’’ti vā kammavācāya na vattabbā yasmā,",
  "tika-vin11t13:284_3": "tasmā evaṁ vattuṁ na vaṭṭatīti yojanā.",
  "tika-vin11t13:284_4": "‘‘Na vattabbā’’ti iminā tathā ce kammavācā vucceyya, taṁ kammaṁ kuppatīti dīpeti.",
  "tika-vin11t13:284_5": "Idha pana-saddo yasmā-padatthoti tadatthavasena yojanā dassitā.",
  "tika-vin11t13:285_0": "2380.Sammutinti sikkhamānasammutiṁ.",
  "tika-vin11t13:285_1": "Dasavassāyāti ettha ‘‘gihigatāyā’’ti seso.",
  "tika-vin11t13:285_2": "Yathāha – ‘‘gihigatāya dasavassakāle sikkhāsammutiṁ datvā dvādasavassakāle upasampadā kātabbā’’ti (pāci. aṭṭha. 1119).",
  "tika-vin11t13:285_3": "Sesāsupīti ekādasavassakāle datvā terasavassakāle kātabbā, dvādasa, terasa, cuddasa, pannarasa, soḷasa, sattarasa,",
  "tika-vin11t13:285_4": "aṭṭhārasavassakāle sikkhāsammutiṁ datvā vīsativassakāle kātabbāti evaṁ aṭṭhārasavassapariyantāsu sesāsupi sikkhamānāsu.",
  "tika-vin11t13:285_5": "Ayaṁ nayoti ‘‘sammutiyā dinnasaṁvaccharato āgāmini dutiye saṁvacchare upasampādetabbā’’ti ayaṁ nayo.",
  "tika-vin11t13:285_6": "Teneva vuttaṁ ‘‘ekādasavassakāle datvā terasavassakāle kātabbā’’tiādi.",
  "tika-vin11t13:286_0": "2381.",
  "tika-vin11t13:286_1": "‘‘Kumāribhūtā’’tipi ‘‘gihigatā’’tipi vattuṁ vaṭṭatīti aṭṭhakathāyaṁ vuttāti yojanā.",
  "tika-vin11t13:287_0": "2382.Yā pana paripuṇṇavīsativassā sāmaṇerī ‘‘kumāribhūtā’’ti vuttā,",
  "tika-vin11t13:287_1": "sā kammavācāya ‘‘kumāribhūtā’’icceva vattabbā,",
  "tika-vin11t13:287_2": "aññathā pana na vattabbā ‘‘gihigatā’’ti vā ‘‘purisantaragatā’’ti vā na vattabbāti yojanā.",
  "tika-vin11t13:287_3": "Yathāha ‘‘kumāribhūtā pana ‘gihigatā’ti na vattabbā,",
  "tika-vin11t13:287_4": "‘kumāribhūtā’icceva vattabbā’’ti.",
  "tika-vin11t13:288_0": "2383.Etā tu pana tissopīti mahāsikkhamānā gihigatā,",
  "tika-vin11t13:288_1": "kumāribhūtāti vuttā pana etā tissopi.",
  "tika-vin11t13:288_2": "Api-saddena gihigatā kumāribhūtā dve sakasakanāmenāpi vattuṁ vaṭṭantīti dīpeti.",
  "tika-vin11t13:288_3": "‘‘Kumāribhūtasikkhamānāyā’’ti pāḷiyaṁ avuttattā na vaṭṭatīti koci maññeyyāti āha ‘‘na saṁsayo’’ti.",
  "tika-vin11t13:288_4": "Tathā vattabbatāhetudassanatthamāha ‘‘sikkhāsammutidānato’’ti.",
  "tika-vin11t13:289_0": "Paṭhamadutiyatatiyāni.",
  "tika-vin11t13:290_0": "2384-5.",
  "tika-vin11t13:290_1": "Yā pana bhikkhunī ūnadvādasavassāva upasampadāvasena aparipuṇṇadvādasavassā eva sayaṁ upajjhāyā hutvā paraṁ sikkhamānaṁ sace vuṭṭhāpeti,",
  "tika-vin11t13:290_2": "pubbe vuttanayeneva gaṇapariyesanādidutiyānussāvanapariyosānesu āpannānaṁ dukkaṭānaṁ anantaraṁ kammavācānaṁ osāne tatiyānussāvanāya yyatārappattāya tassā pācitti paridīpitāti yojanā.",
  "tika-vin11t13:291_0": "Catutthaṁ.",
  "tika-vin11t13:292_0": "2386.Pañcameti ‘‘yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiya’’nti (pāci. 1142) sikkhāpade.",
  "tika-vin11t13:292_1": "Kāyacittavācācittakāyavācācittavasena tisamuṭṭhānaṁ.",
  "tika-vin11t13:292_2": "Kriyākriyanti vuṭṭhāpanaṁ kiriyaṁ,",
  "tika-vin11t13:292_3": "saṅghasammutiyā aggahaṇaṁ akiriyaṁ.",
  "tika-vin11t13:293_0": "Pañcamaṁ.",
  "tika-vin11t13:294_0": "2387.Saṅghenāti bhikkhunisaṅghena.",
  "tika-vin11t13:294_1": "Upaparikkhitvāti alajjibhāvādiṁ upaparikkhitvā.",
  "tika-vin11t13:294_2": "Alaṁ tāvāti ettha ‘‘te ayye’’ti seso.",
  "tika-vin11t13:294_3": "Vāritāti ettha ‘‘sādhūti paṭissuṇitvā’’ti seso. ‘‘Alaṁ tāva te, ayye,",
  "tika-vin11t13:294_4": "upasampāditenā’’ti vāritā ‘‘sādhū’’ti paṭissuṇitvā ettha etasmiṁ pavāraṇe pacchā khīyati ‘‘ahameva nūna bālā,",
  "tika-vin11t13:294_5": "ahameva nūna alajjinī’’tiādinā avaṇṇaṁ pakāseti,",
  "tika-vin11t13:294_6": "dosatā pācittiyāpatti hotīti yojanā.",
  "tika-vin11t13:295_0": "2388.Chandadosādīhikarontiyāti ettha ‘‘pakatiyā’’ti seso.",
  "tika-vin11t13:295_1": "Pakatiyā chandadosādīhi agatigamanehi nivāraṇaṁ karontiyā sace ujjhāyati, na dosoti yojanā.",
  "tika-vin11t13:296_0": "Chaṭṭhaṁ.",
  "tika-vin11t13:297_0": "2389-90.Laddhecīvareti sikkhāmānāya ‘‘sace me tvaṁ, ayye, cīvaraṁ dassasi,",
  "tika-vin11t13:297_1": "evāhaṁ taṁ vuṭṭhāpessāmī’’ti vatvā yācite tasmiṁ cīvare laddhe.",
  "tika-vin11t13:297_2": "Pacchāti cīvaralābhato pacchā.",
  "tika-vin11t13:297_3": "Asante antarāyiketi dasannaṁ antarāyānaṁ aññatarasmiṁ antarāye avijjamāne.",
  "tika-vin11t13:297_4": "Vuṭṭhāpessāmināhanti ahaṁ taṁ na samuṭṭhāpessāmīti dhuranikkhepane tassā pācittiyaṁ hotīti yojanā.",
  "tika-vin11t13:298_0": "2391.Idanti idaṁ sikkhāpadaṁ. Avuṭṭhāpanena akriyaṁ.",
  "tika-vin11t13:299_0": "Sattamaṁ.",
  "tika-vin11t13:300_0": "2392.Aṭṭhamanti ‘‘yā pana bhikkhunī sikkhamānaṁ ‘sace maṁ tvaṁ, ayye, dve vassāni anubandhissasi,",
  "tika-vin11t13:300_1": "evāhaṁ taṁ vuṭṭhāpessāmī’’tiādi (pāci. 1155) sikkhāpadaṁ.",
  "tika-vin11t13:300_2": "Navameti ‘‘yā pana bhikkhunī purisasaṁsaṭṭhaṁ kumārakasaṁsaṭṭhaṁ caṇḍiṁ sokāvāsaṁ sikkhamānaṁ vuṭṭhāpeyya, pācittiya’’nti (pāci. 1159) vuttasikkhāpade.",
  "tika-vin11t13:300_3": "‘‘Vattabbaṁ natthī’’ti idaṁ saddatthavisesamantarena vinicchayassa suviññeyyattā vuttaṁ. Tenevāha ‘‘uttānamevida’’nti.",
  "tika-vin11t13:301_0": "Saddattho pana evaṁ veditabbo – purisasaṁsaṭṭhanti paripuṇṇavīsativassena purisena ananulomikena kāyavacīkammena saṁsaṭṭhaṁ.",
  "tika-vin11t13:301_1": "Kumārakasaṁsaṭṭhanti ūnavīsativassena kumārena tatheva saṁsaṭṭhaṁ. Caṇḍinti kodhanaṁ.",
  "tika-vin11t13:301_2": "Sokāvāsanti saṅketaṁ katvā āgacchamānā purisānaṁ anto sokaṁ pavesetīti sokāvāsā, taṁ sokāvāsaṁ.",
  "tika-vin11t13:301_3": "Atha vā gharaṁ viya gharasāmikā,",
  "tika-vin11t13:301_4": "ayampi purisasamāgamaṁ alabhamānā sokaṁ āvisati, iti yaṁ āvisati, svāssā āvāso hotīti sokāvāsā.",
  "tika-vin11t13:301_5": "Tenevassa padabhājane ‘‘sokāvāsā nāma paresaṁ dukkhaṁ uppādeti, sokaṁ āvisatī’’ti (pāci. 1160) dvedhā attho vutto.",
  "tika-vin11t13:301_6": "Pācittiyanti evarūpaṁ vuṭṭhāpentiyā vuttanayeneva kammavācāpariyosāne upajjhāyāya pācittiyaṁ.",
  "tika-vin11t13:302_0": "2393.",
  "tika-vin11t13:302_1": "‘‘Natthi ajānantiyā’’ti pacchedo,",
  "tika-vin11t13:302_2": "sikkhamānāya purisasaṁsaṭṭhādibhāvaṁ ajānantiyāti attho.",
  "tika-vin11t13:303_0": "Aṭṭhamanavamāni.",
  "tika-vin11t13:304_0": "2394.",
  "tika-vin11t13:304_1": "Vijātamātarāvā janakapitarā vā sāminā pariggāhakasāminā vā nānuññātaṁ upasampadatthāya ananuññātaṁ taṁ sikkhamānaṁ vuṭṭhāpentiyā tassā pācittiyāpatti siyāti yojanā.",
  "tika-vin11t13:305_0": "2395.Na bhikkhunāti bhikkhunā dvikkhattuṁ na pucchitabbaṁ,",
  "tika-vin11t13:305_1": "sakimeva pucchitabbanti vuttaṁ hoti.",
  "tika-vin11t13:305_2": "Yathāha ‘‘bhikkhunīhi dvikkhattuṁ āpucchitabbaṁ pabbajjākāle ca upasampadākāle ca,",
  "tika-vin11t13:305_3": "bhikkhūnaṁ pana sakiṁ āpucchitepi vaṭṭatī’’ti (pāci. aṭṭha. 1162).",
  "tika-vin11t13:306_0": "2396-7.Atthitanti atthibhāvaṁ. Catūhi samuṭṭhāti,",
  "tika-vin11t13:306_1": "cattāri vā samuṭṭhānāni etassāti catusamuṭṭhānaṁ.",
  "tika-vin11t13:306_2": "Katamehi catūhi samuṭṭhātīti āha ‘‘vācato…pe… kāyavācāditopi cā’’ti.",
  "tika-vin11t13:306_3": "Kathaṁ vācādīhi catūhi samuṭṭhāti?",
  "tika-vin11t13:306_4": "Abbhānakammādīsu kenacideva karaṇīyena khaṇḍasīmāyaṁ nisinnā ‘‘pakkosatha sikkhamānaṁ,",
  "tika-vin11t13:306_5": "idheva naṁ upasampādessāmā’’ti upasampādeti, evaṁ vācato samuṭṭhāti.",
  "tika-vin11t13:306_6": "‘‘Upassayato paṭṭhāya upasampādessāmī’’ti vatvā khaṇḍasīmaṁ gacchantiyā kāyavācato samuṭṭhāti.",
  "tika-vin11t13:306_7": "Dvīsupi ṭhānesu paṇṇattiṁ jānitvā vītikkamaṁ karontiyā vācācittato,",
  "tika-vin11t13:306_8": "kāyavācācittato ca samuṭṭhāti. Upasampādanaṁ kriyaṁ, anāpucchanaṁ akriyaṁ.",
  "tika-vin11t13:307_0": "Dasamaṁ.",
  "tika-vin11t13:308_0": "2398.Ettha imasmiṁ sāsane yā bhikkhunī pārivāsikena chandadānena sikkhamānaṁ sace vuṭṭhāpeti,",
  "tika-vin11t13:308_1": "tassā pācittiyaṁ siyāti yojanā.",
  "tika-vin11t13:308_2": "Tattha pārivāsikena chandadānenāti catubbidhaṁ pārivāsiyaṁ parisapārivāsiyaṁ, rattipārivāsiyaṁ, chandapārivāsiyaṁ, ajjhāsayapārivāsiyanti.",
  "tika-vin11t13:309_0": "Tattha parisapārivāsiyaṁ nāma bhikkhū kenacideva karaṇīyena sannipatitā honti, atha megho vā uṭṭhahati, ussāraṇā vā karīyati,",
  "tika-vin11t13:309_1": "manussā vā ajjhottharantā āgacchanti, bhikkhū ‘‘anokāso ayaṁ,",
  "tika-vin11t13:309_2": "aññatra gacchāmā’’ti chandaṁ avissajjetvāva uṭṭhahanti. Idaṁ parisapārivāsiyaṁ. Kiñcāpi parisapārivāsiyaṁ,",
  "tika-vin11t13:309_3": "chandassa pana avissaṭṭhattā kammaṁ kātuṁ vaṭṭati.",
  "tika-vin11t13:310_0": "Puna bhikkhū ‘‘uposathādīni karissāmā’’ti rattiṁ sannipatitvā ‘‘yāva sabbe sannipatanti,",
  "tika-vin11t13:310_1": "tāva dhammaṁ suṇissāmā’’ti ekaṁ ajjhesanti,",
  "tika-vin11t13:310_2": "tasmiṁ dhammakathaṁ kathenteyeva aruṇo uggacchati.",
  "tika-vin11t13:310_3": "Sace ‘‘cātuddasikaṁ uposathaṁ karissāmā’’ti nisinnā,",
  "tika-vin11t13:310_4": "‘‘pannaraso’’ti kātuṁ vaṭṭati.",
  "tika-vin11t13:310_5": "Sace pannarasikaṁ kātuṁ nisinnā,",
  "tika-vin11t13:310_6": "pāṭipade anuposathe uposathaṁ kātuṁ na vaṭṭati.",
  "tika-vin11t13:310_7": "Aññaṁ pana saṅghakiccaṁ kātuṁ vaṭṭati.",
  "tika-vin11t13:310_8": "Idaṁ pana rattipārivāsiyaṁ nāma.",
  "tika-vin11t13:311_0": "Puna bhikkhū ‘‘kiñcideva abbhānādisaṅghakammaṁ karissāmā’’ti nisinnā honti,",
  "tika-vin11t13:311_1": "tatreko nakkhattapāṭhako bhikkhu evaṁ vadati ‘‘ajja nakkhattaṁ dāruṇaṁ, mā idaṁ kammaṁ karothā’’ti,",
  "tika-vin11t13:311_2": "te tassa vacanena chandaṁ vissajjetvā tattheva nisinnā honti, athañño āgantvā –",
  "tika-vin11t13:312_0": "‘‘Nakkhattaṁ paṭimānentaṁ, attho bālaṁ upaccagā’’ti. (jā. 1.1.49) –",
  "tika-vin11t13:313_0": "Vatvā ‘‘kiṁ nakkhattena, karothā’’ti vadati.",
  "tika-vin11t13:313_1": "Idaṁ chandapārivāsiyañceva ajjhāsayapārivāsiyañca.",
  "tika-vin11t13:313_2": "Etasmiṁ pārivāsiye puna chandapārisuddhiṁ anāharitvā kammaṁ kātuṁ na vaṭṭati.",
  "tika-vin11t13:313_3": "Idaṁ sandhāya vuttaṁ ‘‘pārivāsikena chandadānenā’’ti.",
  "tika-vin11t13:314_0": "Pācittiyaṁ siyāti evaṁ vuṭṭhāpentiyā vuttanayeneva kammavācāpariyosāne pācittiyaṁ siyāti attho.",
  "tika-vin11t13:315_0": "2399.",
  "tika-vin11t13:315_1": "Chandaṁ avihāya vā avissajjetvāva avuṭṭhitāya parisāya tu yathānisinnāya parisāya vuṭṭhāpentiyā anāpattīti yojanā. Vā-saddo evakārattho.",
  "tika-vin11t13:316_0": "Ekādasamaṁ.",
  "tika-vin11t13:317_0": "2400.Dvādaseti ‘‘yā pana bhikkhunī anuvassaṁ vuṭṭhāpeyya, pācittiya’’nti (pāci. 1171) sikkhāpade.",
  "tika-vin11t13:317_1": "Teraseti ‘‘yā pana bhikkhunī ekaṁ vassaṁ dve vuṭṭhāpeyya, pācittiya’’nti (pāci. 1175) sikkhāpade.",
  "tika-vin11t13:318_0": "Dvādasamaterasamāni.",
  "tika-vin11t13:319_0": "Kumāribhūtavaggo aṭṭhamo.",
  "tika-vin11t13:320_0": "2401.Agilānāti chattupāhanena vūpasametabbarogarahitā.",
  "tika-vin11t13:320_1": "Yathāha ‘‘agilānā nāma yassā vinā chattupāhanā phāsu hotī’’ti.",
  "tika-vin11t13:320_2": "Chattañca upāhanā ca chattupāhanaṁ.",
  "tika-vin11t13:320_3": "Tattha chattaṁ vuttalakkhaṇaṁ, upāhanā vakkhamānalakkhaṇā.",
  "tika-vin11t13:320_4": "Dhāreyyāti ubhayaṁ ekato dhāreyya.",
  "tika-vin11t13:320_5": "Visuṁ dhārentiyā hi dukkaṭaṁ vakkhati.",
  "tika-vin11t13:321_0": "2402.Divasanti accantasaṁyoge upayogavacanaṁ. Sace dhāretīti yojanā.",
  "tika-vin11t13:322_0": "2403.Kaddamādīnīti ettha ādi-saddena mahāvālukādīnaṁ gahaṇaṁ.",
  "tika-vin11t13:323_0": "2404. Sace gacchatīti sambandho.",
  "tika-vin11t13:323_1": "Disvā gacchādikanti chatte lagganayoggaṁ nīcataraṁ gacchādikaṁ disvā.",
  "tika-vin11t13:323_2": "Ādi-saddena gumbādīnaṁ gahaṇaṁ.",
  "tika-vin11t13:323_3": "Dukkaṭanti upāhanamattasseva dhāraṇe dukkaṭaṁ.",
  "tika-vin11t13:324_0": "2405.Apanāmetvāti sīsato apanāmetvā. Omuñcitvāti pādato omuñcitvā.",
  "tika-vin11t13:324_1": "Hoti pācittiyanti puna pācittiyaṁ hoti.",
  "tika-vin11t13:325_0": "2406.Payogagaṇanāyevāti chattupāhanassa apanetvā apanetvā ekato dhāraṇapayogagaṇanāya.",
  "tika-vin11t13:325_1": "Tikapācittiyaṁ vuttanti ‘‘agilānā agilānasaññā, vematikā,",
  "tika-vin11t13:325_2": "gilānasaññā chattupāhanaṁ dhāreti,",
  "tika-vin11t13:325_3": "āpatti pācittiyassā’’ti (pāci.",
  "tika-vin11t13:325_4": "1181) evaṁ tikapācittiyaṁ vuttaṁ. ‘‘Gilānā agilānasaññā, gilānā vematikā, chattupāhanaṁ dhāreti, āpatti dukkaṭassā’’ti (pāci.",
  "tika-vin11t13:325_5": "1182) evaṁ dvikadukkaṭaṁ tatheva vuttanti sambandho.",
  "tika-vin11t13:326_0": "2407.",
  "tika-vin11t13:326_1": "Yattha bhikkhū vā bhikkhuniyo vā nivasanti,",
  "tika-vin11t13:326_2": "tasmiṁ ārāme vā upacāre vā aparikkhittassa ārāmassa upacāre vā.",
  "tika-vin11t13:326_3": "Āpadāsūti raṭṭhabhedādiāpadāsu.",
  "tika-vin11t13:327_0": "Paṭhamaṁ.",
  "tika-vin11t13:328_0": "2408.Bhikkhuniyāti ettha ‘‘agilānāyā’’ti seso,",
  "tika-vin11t13:328_1": "pādena gantuṁ samatthāya agilānāya bhikkhuniyāti attho.",
  "tika-vin11t13:328_2": "Yathāha ‘‘agilānā nāma sakkoti padasā gantu’’nti (pāci. 1187). Yānaṁ nāma rathādi, taṁ heṭṭhā vuttasarūpameva.",
  "tika-vin11t13:329_0": "2409.Āpadāsūti raṭṭhabhedādiāpadāsu.",
  "tika-vin11t13:329_1": "Chattupāhanasikkhāpade ārāme,",
  "tika-vin11t13:329_2": "ārāmūpacāre ca anāpatti vuttā,",
  "tika-vin11t13:329_3": "idha tathā avuttattā sabbatthāpi āpattiyeva veditabbā.",
  "tika-vin11t13:330_0": "Dutiyaṁ.",
  "tika-vin11t13:331_0": "2410.‘‘Yaṁ kiñcipi kaṭūpiya’’nti idaṁ ‘‘saṅghāṇi’’nti etassa atthapadaṁ.",
  "tika-vin11t13:331_1": "Yathāha – ‘‘saṅghāṇi nāma yā kāci kaṭūpagā’’ti.",
  "tika-vin11t13:331_2": "Saṅghāṇi nāma mekhalādikaṭipiḷandhanaṁ. Kaṭūpiyanti kaṭippadesopagaṁ.",
  "tika-vin11t13:332_0": "2412.Kaṭisuttaṁ nāma kaṭiyaṁ piḷandhanarajjusuttakaṁ.",
  "tika-vin11t13:333_0": "2413.Idha imasmiṁ sikkhāpade cittaṁ akusalaṁ,",
  "tika-vin11t13:333_1": "idaṁ pana sikkhāpadaṁ lokavajjaṁ,",
  "tika-vin11t13:333_2": "iti idaṁ ubhayameva visesatā purimasikkhāpadato imassa nānākaraṇaṁ.",
  "tika-vin11t13:334_0": "Tatiyaṁ.",
  "tika-vin11t13:335_0": "2414.",
  "tika-vin11t13:335_1": "Sīsūpagādisu yaṁ kiñci sace yā dhāreti,",
  "tika-vin11t13:335_2": "tassā tassa vatthussa gaṇanāya āpattiyo siyunti yojanā.",
  "tika-vin11t13:335_3": "Sīsaṁ upagacchatīti sīsūpagaṁ, sīse piḷandhanārahanti attho.",
  "tika-vin11t13:335_4": "Ādi-saddena gīvūpagādīnaṁ gahaṇaṁ.",
  "tika-vin11t13:335_5": "Yathāha – ‘‘itthālaṅkāro nāma sīsūpago gīvūpago hatthūpago pādūpago kaṭūpago’’ti.",
  "tika-vin11t13:336_0": "2415. Na ca dosoti yojanā.",
  "tika-vin11t13:336_1": "‘‘Sadisanti paridīpita’’nti vattabbe iti-saddo luttaniddiṭṭho.",
  "tika-vin11t13:337_0": "Catutthaṁ.",
  "tika-vin11t13:338_0": "2416.Yenakenaci gandhenāti candanatagarādinā yena kenaci gandhakakkena.",
  "tika-vin11t13:338_1": "Savaṇṇāvaṇṇakena cāti vaṇṇena saha vattatīti savaṇṇakaṁ, haliddikakkādi,",
  "tika-vin11t13:338_2": "natthi etassa ubbaṭṭanapaccayā dissamāno vaṇṇavisesoti avaṇṇakaṁ, sāsapakakkādi,",
  "tika-vin11t13:338_3": "savaṇṇakañca avaṇṇakañca savaṇṇāvaṇṇakaṁ, tena savaṇṇāvaṇṇakena ca.",
  "tika-vin11t13:338_4": "Ubbaṭṭetvā nhāyantiyā nhānosāne pācittiyāpatti pakāsitāti yojanā.",
  "tika-vin11t13:339_0": "2417.Sabbapayogeti sabbasmiṁ pubbapayoge.",
  "tika-vin11t13:339_1": "Ābādhapaccayāti daddukuṭṭhādirogapaccayā.",
  "tika-vin11t13:340_0": "2418.Chaṭṭhanti ‘‘yā pana bhikkhunī vāsitakena piññākena nahāyeyya, pācittiya’’nti (pāci. 1203) sikkhāpadaṁ.",
  "tika-vin11t13:341_0": "Pañcamachaṭṭhāni.",
  "tika-vin11t13:342_0": "2419.",
  "tika-vin11t13:342_1": "Yā pana bhikkhunī aññāya bhikkhuniyā sace ubbaṭṭāpeyya vā sambāhāpeyya vā,",
  "tika-vin11t13:342_2": "tassā bhikkhuniyā tathā pācittiyāpatti hotīti yojanā.",
  "tika-vin11t13:343_0": "2420.Ettha imasmiṁ ubbaṭṭane,",
  "tika-vin11t13:343_1": "sambāhane ca hatthaṁ amocetvā ubbaṭṭane ekā āpatti siyā,",
  "tika-vin11t13:343_2": "hatthaṁ mocetvā mocetvā ubbaṭṭane payogagaṇanāya siyāti yojanā.",
  "tika-vin11t13:344_0": "2421.Āpadāsūti corabhayādīhi sarīrakampanādīsu.",
  "tika-vin11t13:344_1": "Gilānāyāti antamaso maggagamanaparissamenāpi ābādhikāya.",
  "tika-vin11t13:345_0": "2422.",
  "tika-vin11t13:345_1": "Aṭṭhamasikkhāpade ‘‘sikkhamānāyā’’ti ca navamasikkhāpade ‘‘sāmaṇeriyā’’ti ca dasamasikkhāpade ‘‘gihiniyā’’ti ca visesaṁ vajjetvā avasesavinicchayo sattameneva samānoti dassetumāha ‘‘aṭṭhamādīni tīṇipī’’ti.",
  "tika-vin11t13:346_0": "Sattamaṭṭhamanavamadasamāni.",
  "tika-vin11t13:347_0": "2423.Antoupacārasminti dvādasaratanabbhantare.",
  "tika-vin11t13:347_1": "‘‘Bhikkhussa purato’’ti idaṁ upalakkhaṇaṁ.",
  "tika-vin11t13:347_2": "Tasmā purato vā hotu pacchato vā passato vā,",
  "tika-vin11t13:347_3": "samantato dvādasaratanabbhantareti nidassanapadametaṁ.",
  "tika-vin11t13:347_4": "Chamāyapīti anantarahitāya bhūmiyāpi. Yā nisīdeyyāti sambandho.",
  "tika-vin11t13:347_5": "Na vaṭṭati pācittiyāpatti hotīti attho.",
  "tika-vin11t13:348_0": "2424.Tikapācittiyaṁ vuttanti anāpucchite anāpucchitasaññā, vematikā,",
  "tika-vin11t13:348_1": "āpucchitasaññāti tīsu vikappesu pācittiyattayaṁ vuttaṁ. Āpucchite anāpucchitasaññā,",
  "tika-vin11t13:348_2": "vematikā vā bhikkhussa purato nisīdeyyāti vikappadvaye dukkaṭadvayaṁ hoti.",
  "tika-vin11t13:348_3": "Āpadāsūti raṭṭhabhedādiāpadāsu.",
  "tika-vin11t13:348_4": "Āpucchituñca ṭhātuñca asakkontiyā gilānāya.",
  "tika-vin11t13:349_0": "2425. Nipajjanaṁ kriyaṁ. Anāpucchanaṁ akriyaṁ.",
  "tika-vin11t13:350_0": "Ekādasamaṁ.",
  "tika-vin11t13:351_0": "2426.",
  "tika-vin11t13:351_1": "Okāso kato yena so okāsakato, na okāsakato anokāsakato, taṁ, akatokāsanti attho,",
  "tika-vin11t13:351_2": "‘‘asukasmiṁ nāma ṭhāne pucchāmī’’ti attanā pucchitabbavinayādīnaṁ nāmaṁ gahetvā okāsaṁ kārāpanakāle adhivāsanavasena akatokāsanti vuttaṁ hoti. Dosatāti pācittiyāpatti.",
  "tika-vin11t13:351_3": "Ekasmiṁ piṭake okāsaṁ kārāpetvā aññasmiṁ piṭake pañhaṁ pucchantiyāpi pācittiyaṁ hotīti dassetumāha ‘‘vinaye cā’’tiādi.",
  "tika-vin11t13:352_0": "Pucchantiyāpi cāti ettha pi-saddena ‘‘abhidhammaṁ pucchantiyāpī’’ti idañca anuttasamuccayatthena ca-saddena ‘‘suttante okāsaṁ kārāpetvā vinayaṁ vā abhidhammaṁ vā pucchati, āpatti pācittiyassa.",
  "tika-vin11t13:352_1": "Abhidhamme okāsaṁ kārāpetvā suttantaṁ vā vinayaṁ vā pucchati,",
  "tika-vin11t13:352_2": "āpatti pācittiyassā’’ti idañca saṅgahitaṁ.",
  "tika-vin11t13:353_0": "2427.Anodissāti ‘‘asukasmiṁ nāma pucchāmī’’ti evaṁ aniyametvā kevalaṁ ‘‘pucchitabbaṁ atthi, pucchāmi ayyā’’ti evaṁ vatvā.",
  "tika-vin11t13:354_0": "Dvādasamaṁ.",
  "tika-vin11t13:355_0": "2428-9.Saṁkaccikanti thanaveṭhanacīvaraṁ,",
  "tika-vin11t13:355_1": "taṁ pana pārupantiyā adhakkhakaṁ ubbhanābhimaṇḍalaṁ paṭicchādentiyā pārupitabbaṁ.",
  "tika-vin11t13:355_2": "Tenāha mātikaṭṭhakathāyaṁ ‘‘asaṁkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṁ anuññātasaṁkaccikacīvararahitā’’ti (kaṅkhā. aṭṭha.",
  "tika-vin11t13:355_3": "asaṁkaccikasikkhāpadavaṇṇanā).",
  "tika-vin11t13:355_4": "‘‘Saṁkaccikāya pamāṇaṁ tiriyaṁ diyaḍḍhahatthanti porāṇagaṇṭhipade vutta’’nti (vajira. ṭī.",
  "tika-vin11t13:355_5": "pācittiya 1224-1226) vajirabuddhitthero.",
  "tika-vin11t13:355_6": "Parikkhepokkameti parikkhepassa antopavesane.",
  "tika-vin11t13:355_7": "Upacārokkamepīti aparikkhittassa gāmassa dutiyaleḍḍupātabbhantarapavesanepi. Etthāti imasmiṁ sikkhāpade.",
  "tika-vin11t13:355_8": "Eseva nayoti ‘‘paṭhame pāde dukkaṭaṁ,",
  "tika-vin11t13:355_9": "dutiye pācittiya’’nti yathāvuttoyeva nayo mato viññātoti attho.",
  "tika-vin11t13:356_0": "2430.Āpadāsupīti mahagghaṁ hoti saṁkaccikaṁ,",
  "tika-vin11t13:356_1": "pārupitvā gacchantiyā ca upaddavo uppajjati, evarūpāsu āpadāsu anāpatti.",
  "tika-vin11t13:357_0": "2431.Sesanti idha sarūpato adassitañca.",
  "tika-vin11t13:357_1": "Vuttanayenevāti mātikāpadabhājanādīsu vuttanayeneva. Sunipuṇasmiṁ dhammajātaṁ,",
  "tika-vin11t13:357_2": "atthajātañca vibhāveti vividhenākārena pakāsetīti vibhāvī, tena vibhāvinā.",
  "tika-vin11t13:358_0": "Terasamaṁ.",
  "tika-vin11t13:359_0": "Chattupāhanavaggo navamo.",
  "tika-vin11t13:360_0": "Evaṁ navahi vaggehi bhikkhunīnaṁ bhikkhūhi asādhāraṇāni channavuti sikkhāpadāni dassetvā ito paresu musāvādavaggādīsu sattasu vaggesu bhikkhūhi sādhāraṇasikkhāpadāni bhikkhupātimokkhavinicchayakathāya vuttanayeneva veditabbānīti tāni idha na dassitāni.",
  "tika-vin11t13:361_0": "Sabbāneva bhikkhunīnaṁ khuddakesu channavuti,",
  "tika-vin11t13:361_1": "bhikkhūnaṁ dvenavutīti aṭṭhāsītisataṁ sikkhāpadāni.",
  "tika-vin11t13:361_2": "Tato paraṁ sakalaṁ bhikkhunivaggaṁ, paramparabhojanaṁ, anatirittabhojanaṁ,",
  "tika-vin11t13:361_3": "anatirittena abhihaṭṭhuṁ pavāraṇaṁ, paṇītabhojanaviññatti, acelakasikkhāpadaṁ, duṭṭhullapaacchādanaṁ, ūnavīsativassaupasampādanaṁ,",
  "tika-vin11t13:361_4": "mātugāmena saddhiṁ saṁvidhāya addhānagamanaṁ, rājantepurappavesanaṁ ,",
  "tika-vin11t13:361_5": "santaṁ bhikkhuṁ anāpucchā vikāle gāmappavesanaṁ, nisīdanaṁ,",
  "tika-vin11t13:361_6": "vassikasāṭikanti imāni bāvīsati sikkhāpadāni apanetvā sesāni satañca chasaṭṭhi ca sikkhāpadāni bhikkhunipātimokkhuddesamaggena uddiṭṭhānīti veditabbāni.",
  "tika-vin11t13:362_0": "Tatrāyaṁ saṅkhepato asādhāraṇasikkhāpadesu samuṭṭhānavinicchayo – giraggasamajjā, cittāgārasikkhāpadaṁ, saṅghāṇi, itthālaṅkāro, gandhavaṇṇako, vāsitakapiññāko,",
  "tika-vin11t13:362_1": "bhikkhuniādīhi ummaddanaparimaddanānīti imāni dasa sikkhāpadāni acittakāni, lokavajjāni, akusalacittāni.",
  "tika-vin11t13:362_2": "Ayaṁ panettha adhippāyo – vināpi cittena āpajjitabbattā acittakāni,",
  "tika-vin11t13:362_3": "citte pana sati akusaleneva āpajjitabbattā lokavajjāni ceva akusalacittāni ca.",
  "tika-vin11t13:362_4": "Avasesāni acittakāni paṇṇattivajjāneva. Corivuṭṭhāpanaṁ, gāmantaraṁ, ārāmasikkhāpadaṁ,",
  "tika-vin11t13:362_5": "gabbhinivagge ādito paṭṭhāya satta,",
  "tika-vin11t13:362_6": "kumāribhūtavagge ādito paṭṭhāya pañca, purisasaṁsaṭṭhaṁ, pārivāsiyachandadānaṁ, anuvassavuṭṭhāpanaṁ,",
  "tika-vin11t13:362_7": "ekantarikavuṭṭhāpananti imāni ekūnavīsati sikkhāpadāni sacittakāni, paṇṇattivajjāni.",
  "tika-vin11t13:362_8": "Avasesāni sacittakāni lokavajjānevāti.",
  "tika-vin11t13:363_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t13:364_0": "Pācittiyakathāvaṇṇanā niṭṭhitā."
}