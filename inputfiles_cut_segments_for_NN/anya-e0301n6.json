{
  "anya-e0301n6:0_0": "Vīthi saṅgaha paramatthadīpanī",
  "anya-e0301n6:1_0": "136. Evaṁ cittappabheda saṅgaho, cetasikappabheda saṅgaho,",
  "anya-e0301n6:1_1": "ubhayappabheda saṅgahoti cittacetasikānaṁ kayopabheda saṅgahe dassetvā idāni vīthicittappavattisaṅgaho vīthimutta cittappavattisaṅgahoti te saññeva dve pavattisaṅgahe dassetuṁ cittuppādānamiccevantiādimāha. Tattha uppajjantīti uppādā. Tattha uppajjanti.",
  "anya-e0301n6:1_2": "Aññassa asu tattācitte icceva labbhati.",
  "anya-e0301n6:1_3": "Iti cittañca citteuppādācāti cittuppādā. Cittacetasikāti vuttaṁ hoti. Tesaṁ cittuppādānaṁ.",
  "anya-e0301n6:1_4": "Iccevantiādito paṭṭhāya vuttappakārena.",
  "anya-e0301n6:1_5": "Saṅgahamuttaranti jātiniddeso yaṁ.",
  "anya-e0301n6:1_6": "Uttare uttame tayo pabhedasaṅgahe katvāti sambandho.",
  "anya-e0301n6:1_7": "Bhūmipuggalabhedenāti sahatthe karaṇavacanaṁ.",
  "anya-e0301n6:1_8": "Kāmāvacarādibhūmibhedena duhetukādi puggalabhedena saddhinti attho.",
  "anya-e0301n6:1_9": "Pubbāparaniyāmitanti āvajjanādi cakkhuviññāṇādi pubba cittāparacittānukkamena niyāmitaṁ vavatthitaṁ.",
  "anya-e0301n6:1_10": "Pavattisaṅgahaṁnāmātipi jātiniddesoyeva.",
  "anya-e0301n6:1_11": "Evaṁ nāmake dve pavattisaṅgaheti attho.",
  "anya-e0301n6:1_12": "Paṭisandhipavattiyanti paṭisandhipavattīsu. Vacanavipallāso hesa.",
  "anya-e0301n6:1_13": "Paṭisandhikālepavattikālecāti attho.",
  "anya-e0301n6:1_14": "Paṭisandhikāle pavattisaṅgahañca pavattikāle pavattisaṅgahañcāti dve saṅgahepavatti pavakkhāmīti vuttaṁ hoti.",
  "anya-e0301n6:1_15": "Ayañca attho uparisaṅgahe ārabbha gāthāya pākaṭo.",
  "anya-e0301n6:1_16": "Keci pana niddhāraṇe bhummanti vadanti.",
  "anya-e0301n6:1_17": "Evaṁsati upari saṅgaho paṭisandhisaṅgahonāma siyā. Na pavatti saṅgaho nāma.",
  "anya-e0301n6:1_18": "Evañca sati upari vīthimuttasaṅgahe ārabbha gāthāyaṁ sandhiyaṁ pavattisaṅgahonāma idāni vuccatīti iminā na sameti.",
  "anya-e0301n6:2_0": "[115] Ṭīkāsu pana",
  "anya-e0301n6:3_0": "‘‘Uttaraṁ vedanāsaṅgahādivibhāgato uttama’’nti vuttaṁ. Taṁ vicāretabbaṁ.",
  "anya-e0301n6:4_0": "Evañhi sati pakiṇṇakasaṅgahova idha saṅgahasaddena gahito siyāti.",
  "anya-e0301n6:4_1": "Yasmāpana tiṇṇaṁ dvinnañca pabhedasaṅgahānaṁ majjhe ṭhatvā ayaṁ anusandhigāthā pavattā.",
  "anya-e0301n6:4_2": "Tasmā pubbe tayopi pabhedasaṅgahā idha saṅgahasaddena gahetuṁ yuttāti daṭṭhabbā.",
  "anya-e0301n6:4_3": "Ayaṁ pana pavattisaṅgaho vatthudvārālambaṇehi saddhiṁ yojetvā vutto suvuttoti tāni tīṇi chakkānipi puna idha nikkhittāni.",
  "anya-e0301n6:5_0": "[116] Vibhāvaniyaṁ pana",
  "anya-e0301n6:6_0": "‘‘Vatthudvārālambaṇa saṅgahā heṭṭhā kathitāpi paripuṇṇaṁ katvā pavattisaṅgahaṁ dassetuṁ puna nikkhittā’’ti vuttaṁ. Taṁ na sundaraṁ.",
  "anya-e0301n6:7_0": "Na hi sakalā vatthudvārālambaṇasaṅgahā idha nikkhittāti.",
  "anya-e0301n6:7_1": "Visayānaṁ dvāresu pavatti visayapavatti.",
  "anya-e0301n6:7_2": "Etthaca pavattīti āpātāgamanameva vuccati.",
  "anya-e0301n6:7_3": "Vakkhati hi ekacittakkhaṇā tītānivātiādiṁ. Sā pana kāci sīghatamā, kāci sīghatarā, sīghā, dandhā, dandhatarā, dandhatamāti chadhā hotīti.",
  "anya-e0301n6:7_4": "Kammādīnaṁ visayānaṁ dvāresu pavatti paccupaṭṭhānaṁ āpātāgamanaṁ visayappavatti.",
  "anya-e0301n6:7_5": "Vakkhati hi kammaṁvā kammanimittaṁvā gatinimittaṁvā kammabalena channaṁ dvārānaṁ aññatarasmiṁ paccupaṭṭhātīti.",
  "anya-e0301n6:8_0": "[117] Vibhāvaniyaṁ pana",
  "anya-e0301n6:9_0": "‘‘Visayesuca cittānaṁ pavatti visayappavattī’’tipi vuttaṁ. Taṁ na sundaraṁ.",
  "anya-e0301n6:10_0": "Evañhi sati atiparittārammaṇe visayappavattināma anupapannā āpajjatīti. Tatthāti tesu chakkesu.",
  "anya-e0301n6:10_1": "Dhātubhedaṁ patvādhātunānattaṁ pamāṇanti mananaṁ vijānanato visuṁ katvā manodhātu visuṁ vuttā.",
  "anya-e0301n6:10_2": "Viññāṇabhedaṁ patvā pana yaṁkiñci mananaṁ vijānane anto gadhamevāti vuttaṁ cakkhuviññāṇaṁ.La.",
  "anya-e0301n6:10_3": "Chaviññāṇānīti chavīthiyo pana dvārappavattā cittapavattiyo yojetabbāti sambandho.",
  "anya-e0301n6:10_4": "Cakkhudvāre pavattā vīthi cakkhudvāravīthi.",
  "anya-e0301n6:10_5": "Cakkhudvāravikāraṁ paṭicca pavatto cittappabandhoti attho. Evaṁ sesesu.",
  "anya-e0301n6:10_6": "Asādhāraṇena cakkhuviññāṇena upalakkhitā vīthi cakkhuviññāṇavīthi.",
  "anya-e0301n6:10_7": "Suddho pana manoviññāṇapabandho manoviññāṇavīthi.",
  "anya-e0301n6:11_0": "Vibhāvaniyaṁ pana",
  "anya-e0301n6:12_0": "‘‘Cakkhuviññāṇasambandhinī vīthi tena saha ekārammaṇa eka dvārikatāya saha caraṇabhāvato cakkhuviññāṇa vīthī’’ti vuttaṁ.",
  "anya-e0301n6:13_0": "Dvārappavattāti dvāre uppannā.",
  "anya-e0301n6:13_1": "Taṁ taṁ dvāravikāraṁ paṭicca uppannāti attho.",
  "anya-e0301n6:13_2": "Cittappavattiyoti cittapabandhā.",
  "anya-e0301n6:13_3": "Atimahantanti sāmi atthe paccattavacanaṁ.",
  "anya-e0301n6:13_4": "Atimahantassa pañcālambaṇassa pavatti.La.",
  "anya-e0301n6:13_5": "Atiparittassa pañcālambaṇassa pavatticāti pañcadvāre catudhā.",
  "anya-e0301n6:13_6": "Manodvāre pana vibhūtassa chaḷārammaṇassa pavatti avibhūtassa chaḷārammaṇassa pavatticāti dvidhāti chadhāvisayappavatti veditabbāti yojanā.",
  "anya-e0301n6:13_7": "Atimahantādibhāvo cettha ālokādi paccaya vasenavā vatthu atimahantādivasenavā veditabbo.",
  "anya-e0301n6:13_8": "Tattha saṇhasukhumaṁpi dūraṁpi rūpādīnaṁ adhiṭṭhānavatthunāma ālokādi paccaya sampattiyā sati atimahantameva.",
  "anya-e0301n6:13_9": "Tathā hi buddhassa bhagavato pathamāti nīhārakālādīsu loka vivaraṇa pāṭihāriyapavatti kāle avīcinirayepi akaniṭṭhepi paracakkavāḷesupi saṇhasukhumānica dūrānica rūpāni idha ṭhitāva passanti.",
  "anya-e0301n6:13_10": "Tadā hi uḷāro obhāso pāturahosi.",
  "anya-e0301n6:13_11": "Tassa vasena sabbepi pathavisineru cakkavāḷa siluccayādayo jātiphalikakkhandhā viya sampajjanti.",
  "anya-e0301n6:13_12": "Mahanto uḷāro obhāso pāturahosi atikammadevānaṁ devānubhāvanti hi vuttaṁ.",
  "anya-e0301n6:13_13": "Upapattidevabrahmādīnaṁ pana pasādanissayabhūtānaṁ obhāsajātatāyapi pathavipabbatādayo cakkhurūpādīnaṁ antaraṁ kātuṁ nasakkontīti.",
  "anya-e0301n6:13_14": "Tathā dūrepi pabbatādirūpāni vatthu atimahantatāya candasūriya tārakādi rūpāni visaya vatthu mahantatāya obhāsa jātatāya ca ati mahantāni nāma hontīti.",
  "anya-e0301n6:13_15": "Ālokādipaccayānaṁ pana adhiṭṭhānavatthūnañca dubbala dubbalatara dubbalatamānukkamena mahantādibhāvo vattabboti.",
  "anya-e0301n6:13_16": "Yāni pana pañcālambaṇāni ekacittakkhaṇaṁ atikkamma āpātaṁ āgacchanti, tāni atimahantārammaṇānināma.",
  "anya-e0301n6:13_17": "Yāni dvatticittakkhaṇāni atikkamma, tāni mahantārammaṇāni.",
  "anya-e0301n6:13_18": "Yāni catu pañca cha satta aṭṭha nava cittakkhaṇāni atikkamma, tāni parittārammaṇāni.",
  "anya-e0301n6:13_19": "Yānipana dasekādasadvādasa terasa cuddasa pannarasa cittakkhaṇāni atikkamma āpātaṁ āgacchanti. Tāni atiparittā rammaṇānīti.",
  "anya-e0301n6:13_20": "Pakkhatica ekacittakkhaṇātītānivātiādi. Vibhūtassāti pākaṭassa, avibhūtassāti apākaṭassa.",
  "anya-e0301n6:13_21": "Evaṁ chachakkāni sarūpato niddisitvā idāni tāni sabbāni ekato yojetvā vīthicittappavattiṁ vitthārento kathanti pucchitvā rūpārūpānaṁ tāva addhānaparicchedaṁ dassetuṁ uppādaṭṭhitītiādi māha.",
  "anya-e0301n6:13_22": "Tattha kathanti kena pakārena vīthicittappavatti hotīti attho.",
  "anya-e0301n6:14_0": "[118] Vibhāvaniyaṁ pana",
  "anya-e0301n6:15_0": "‘‘Kathanti kena pakārena atimahantādivasena visaya vavatthānaṁ hotīti pucchitvā cittakkhaṇavasena taṁ pakāsetuṁ uppādaṭṭhitītiādi āraddha’’nti vuttaṁ. Taṁ yuttaṁ viya na dissati.",
  "anya-e0301n6:16_0": "Evañhi satiādito pañcannaṁ chakkānaṁ okāsonāma nasiyā. Naca uppādaṭṭhiti.La.",
  "anya-e0301n6:16_1": "Rūpadhammānamāyūti idaṁ visaya vavatthānatthameva vuttanti sakkā viññātunti. Uppajjanaṁ uppādo. Sabhāva paṭilābhoti attho. Ṭhānaṁ ṭhiti.",
  "anya-e0301n6:16_2": "Yathāladdhasabhāvassa anivattīti attho. Bhañjanaṁ bhaṅgo.",
  "anya-e0301n6:16_3": "Tassa parihāyitvā antaradhānanti attho.",
  "anya-e0301n6:16_4": "Ekacittakkhaṇaṁnāmāti ekassa cittassa khaṇonāma.",
  "anya-e0301n6:16_5": "So pana khaṇo accharāsaṅghāṭakkhaṇassa akkhinimmilanakkhaṇassaca anekakoṭi satasahassabhāgo daṭṭhabbo.",
  "anya-e0301n6:16_6": "Accharāsaṅghāṭakkhaṇe anekakoṭisatasahassasaṅkhā vedanā uppajjantīti hi aṭṭhakathāyaṁ vuttaṁ.",
  "anya-e0301n6:16_7": "Ācariyānandattheramatena panettha uppādabhaṅga vasenakhaṇadvayaṁ ekacittakkhaṇaṁnāmāti vattabbaṁ.",
  "anya-e0301n6:16_8": "Yathā hi loke vijjunāma vaddhanānantarameva bhijjati.",
  "anya-e0301n6:16_9": "Na panassā vaddhanassa bhijjanassaca antarā ṭhitināma visuṁ paññāyati.",
  "anya-e0301n6:16_10": "Yathā ca uddhaṁ ujuṁ khittaṁ leḍḍu uppatitvā patati.",
  "anya-e0301n6:16_11": "Na pana uppatanassa patanassa ca antarā ṭhitināma visuṁ dissati. Tathā cittaṁpi.",
  "anya-e0301n6:16_12": "Taṁpi hi udaya bhāgānantarameva vayabhāge patati.",
  "anya-e0301n6:16_13": "Na panassa rūpadhammānaṁ viya tesaṁ dvinnaṁ bhāgānaṁ majjhe visuṁ eko gaṇanūpago ṭhitibhāgonāma upalabbhati.",
  "anya-e0301n6:16_14": "Evañca katvā yamakesu cittassa uppādabhaṅgāva tattha tattha vuttā.",
  "anya-e0301n6:16_15": "Visesato pana cittayamake uppannaṁ uppajjamānanti. Bhaṅgakkhaṇe uppannaṁ. No ca uppajjamānaṁ.",
  "anya-e0301n6:16_16": "Uppādakkhaṇe uppannañceva uppajjamānañcātiādinā bhaṅguppādāva cittassa vuttā.",
  "anya-e0301n6:16_17": "Kathāvatthumhica ekaṁ cittaṁ divasaṁ tiṭṭhatīti āmantā. Upaddhadivaso uppādakkhaṇo. Upaddhadivaso vayakkhaṇoti. Na hevaṁ vattabbe.",
  "anya-e0301n6:16_18": "Ekaṁ cittaṁ dve divase tiṭṭhatīti āmantā. Eko divaso uppādakkhaṇo.",
  "anya-e0301n6:16_19": "Eko divaso vayakkhaṇoti nahevaṁ vattabbe.",
  "anya-e0301n6:16_20": "Ekaṁ cittaṁ cattāro divase tiṭṭhatīti āmantā. Dve divasā uppādakkhaṇo.",
  "anya-e0301n6:16_21": "Dve divasā vayakkhaṇoti na hevaṁ vattabbe.La. Māsaṁ. Dve māse. Cattāromāse.La. Saṁvaccharaṁ, dve saṁvaccharāni. Cattāri saṁvaccharāni.La. Kappaṁ. Dve kappe.",
  "anya-e0301n6:16_22": "Cattāro kappetiādinā dve uppādavayabhāgāva cittassa vuttā. Na ṭhitibhāgo. Yadi so visuṁ upalabbheyya.",
  "anya-e0301n6:16_23": "Ekaṁ cittaṁ divasaṁ tiṭṭhatīti āmantā.",
  "anya-e0301n6:16_24": "Divasassa pathamo bhāgo uppādakkhaṇo. Dutīyo ṭhitikkhaṇo.",
  "anya-e0301n6:16_25": "Tatīyo vayakkhaṇoti evaṁ mahātherena vicārito siyā.",
  "anya-e0301n6:16_26": "Tayo divase tayo māse tīṇi saṁvaccharāni tayo kappeti imānipi avajje tabbānieva siyunti. Ettha siyā,",
  "anya-e0301n6:16_27": "nanu suttantesu tīṇi māni bhikkhave saṅkhatassa saṅkhata lakkhaṇāni. Katamānitīṇi, uppādo paññāyati. Vayo paññāyati.",
  "anya-e0301n6:16_28": "Ṭhitassa aññathattaṁ paññāyatīti vuttaṁ.",
  "anya-e0301n6:16_29": "Tathā vedanāya uppādo paññāyati. Vayo paññāyati.",
  "anya-e0301n6:16_30": "Ṭhitāya aññathattaṁ paññāyati. Saññāya. Saṅkhārānaṁ. Viññāṇassa uppādo.La. Paññāyatīti vuttaṁ.",
  "anya-e0301n6:16_31": "Tasmā cittassa tatīyo ṭhitibhāgo visuṁ upalabbhati yevāti.Na.",
  "anya-e0301n6:16_32": "Pabandhaṭhitiyā eva tattha vuttattāti. Kathaṁ viññāyatīti ce,",
  "anya-e0301n6:16_33": "uppādavaye pathamaṁ vatvā pacchā puna visuṁ ṭhitassa aññathatthaṁ paññāyatīti imassa vuttattāti. Itarathā uppādo paññāyati.",
  "anya-e0301n6:16_34": "Ṭhitassa aññathattaṁ paññāyati.",
  "anya-e0301n6:16_35": "Vayo paññāyatīti vuttaṁ siyāti.",
  "anya-e0301n6:16_36": "Nanu pabandhaṭhiti nāma paññatti hoti. Sāca asaṅkhatā,",
  "anya-e0301n6:16_37": "suttantānica saṅkhata lakkhaṇa visayāni.",
  "anya-e0301n6:16_38": "Tasmā sā pabandhaṭṭhiti tattha vuttāti nasakkā viññātunti ce. Na na sakkā.",
  "anya-e0301n6:16_39": "Abhidhammepi saṅkhatadhammaniddesesu samūha saṇṭhāna santati paññattīhipi niddesassa diṭṭhattā.",
  "anya-e0301n6:16_40": "Tathā hi rūpāyatananiddesādīsu dīghaṁ rassaṁ saṇhaṁ thulaṁ vaṭṭaṁ parimaṇḍalaṁ caturassaṁ chaḷaṁsaṁ aṭṭhaṁsaṁ soḷasaṁsaṁ ninnaṁ thalantiādinā,",
  "anya-e0301n6:16_41": "vibhaṅge ca kesā lomā nakhā dantātiādinā paññattisisena saṅkhatadhammā niddiṭṭhāti.",
  "anya-e0301n6:16_42": "Suttantesu vattabbameva natthi.",
  "anya-e0301n6:16_43": "Īdisesu hi ṭhānesu paññattivasena pavattāpi desanā saṅkhatadhammameva āhacca tiṭṭhati.",
  "anya-e0301n6:16_44": "Tasmā yathā uppādabhaṅgānaṁ paccekaṁ ekeko khaṇo cittassa labbhati. Na tathā ṭhitiyāti.",
  "anya-e0301n6:16_45": "Ayaṁ ācariyānandatthe rassa adhippāyo.",
  "anya-e0301n6:16_46": "Ayañca vādo saṁyuttaṭṭhakathāyaṁ eva āgato.",
  "anya-e0301n6:16_47": "Soca saṅgahakārena paṭikkhitto. Vuttañhi tattha, apare pana vadanti.",
  "anya-e0301n6:16_48": "Arūpadhammānaṁ jarākhaṇonāma nasakkā paññapetuṁ.",
  "anya-e0301n6:16_49": "Sammā sambuddhoca vedanāya uppādo paññāyati. Vayo paññāyati.",
  "anya-e0301n6:16_50": "Ṭhitāya aññathatthaṁ paññāyatīti vadanto arūpadhammānaṁpi tīṇi lakkhaṇāni paññapeti.",
  "anya-e0301n6:16_51": "Bhāniatthikkhaṇaṁ upādāya labbhantīti vatvā –",
  "anya-e0301n6:17_0": "Atthitā sabbadhammānaṁ, ṭhitināma pavuccati;",
  "anya-e0301n6:18_0": "Tasseva bhedo maraṇaṁ; Sabbadā sabbapāṇinanti.",
  "anya-e0301n6:19_0": "Imāya ācariyagāthāya tamatthaṁ sādhenti. Athavā,",
  "anya-e0301n6:19_1": "santativasena ṭhānaṁ veditabbantica vadanti.",
  "anya-e0301n6:19_2": "Imasmiṁ pana sutte ayaṁ viseso natthi.",
  "anya-e0301n6:19_3": "Tasmā ācariyagāthāya suttaṁ appaṭibāhetvā suttameva pamāṇaṁ kātabbanti.",
  "anya-e0301n6:19_4": "Tattha jarākhaṇonāma uppādakkhaṇabhaṅgakkhaṇānaṁ majjhe visuṁ jarāya khettabhūto ṭhītikkhaṇo vuccati. Aññathattanti jarāeva.",
  "anya-e0301n6:19_5": "Atthikkhaṇanti khaṇadvayameva.",
  "anya-e0301n6:19_6": "Paṭikkhittopi pana ayaṁ vādo kathāvatthu pāḷiyā saddhiṁ suṭṭhu sametiyeva. Apica,",
  "anya-e0301n6:19_7": "uddhaṁ uppatitassa leṭṭussa uppatananivatti viya yā cittassa udayasaṅkhātassa vaḍḍhanassa nivattināma atthi.",
  "anya-e0301n6:19_8": "Na hi udaye anivattante vayonāma sambhavatitī.",
  "anya-e0301n6:19_9": "Sā eva udaya pariyantamattabhūtā idha ṭhitipariyāyoti sakkā vattuṁ.",
  "anya-e0301n6:19_10": "So pana visuṁ gaṇanūpago eko khaṇonāma nahotīti katvā abhidhamme dveeva khaṇā cittassa vuttā.",
  "anya-e0301n6:19_11": "Udayabhāgassa pana ādi koṭiṁ vayabhāgassaantakoṭiñca thapetvā majjhebhāgadvayanissitā paripaccana lakkhaṇā jarānāma arūpadhammānaṁpi labbhatiyeva.",
  "anya-e0301n6:19_12": "Taṁ sandhāya dhātukathāyaṁ jarādvīhikhandhehisaṅgahitātivuttanti daṭṭhabbaṁ.",
  "anya-e0301n6:20_0": "[119] Yaṁ pana vibhāvaniyaṁ",
  "anya-e0301n6:21_0": "‘‘Uppādabhaṅgāvatthāhi bhinnā bhaṅgābhimukhāvatthāpi icchitabbā. Sā ṭhitināmā’’ti vuttaṁ.",
  "anya-e0301n6:21_1": "Taṁ kathāvatthupāḷiyā saha na sameti.",
  "anya-e0301n6:22_0": "Upaddhadivaso uppādakkhaṇo. Upaddhadivaso vayakkhaṇo. Pathamo divaso uppādakkhaṇo.",
  "anya-e0301n6:22_1": "Dutīyo vayakkhaṇoti hi vicārentena uppādabhaṅgāvatthā hi bhinnā tatīyā avatthā tassaṁ pāḷiyaṁ paṭikkhittāyeva hotīti.",
  "anya-e0301n6:23_0": "[120] Etena yañca tattha",
  "anya-e0301n6:24_0": "‘‘Pāḷiyaṁ pana veneyyajjhāsayā nuromato nayadassanavasena sā na vuttā.",
  "anya-e0301n6:24_1": "Atidhammadesanāpi hi kadāci veneyyajjhāsayānurodhena pavattati. Yathā,",
  "anya-e0301n6:24_2": "rūpassa uppādo upacayo santatīti dvidhā bhinditvā desito’’ti vuttaṁ. Taṁpi paṭikkhittaṁ hoti.",
  "anya-e0301n6:24_3": "Vibhāgārahassa hi dhammassa vibhāgakaraṇaṁnāma veneyyavasenātipi dhammavasenātipi yujjati.",
  "anya-e0301n6:24_4": "Vijjamāne sati visuṁ katvā vattabbassa abhidhamme avacanaṁ pana veneyyavasenāti na yuttametanti.",
  "anya-e0301n6:25_0": "[121] Yampi tattha",
  "anya-e0301n6:26_0": "‘‘Sutteca tīṇi māni bhikkhave saṅkhatassa saṅkhatalakkhaṇāni. Katamāni tīṇi. Uppādo paññāyati. Vayo paññā yati.",
  "anya-e0301n6:26_1": "Ṭhitassa aññathattaṁ paññāyatīti evaṁ saṅkhatadhammasseva lakkhaṇadassanatthaṁ uppādādīnaṁ vuttattā nasakkā pabandhassa paññattisabhāvassa asaṅkhatassa ṭhiti tattha vuttāti viññātu’’nti vuttaṁ. Taṁpi na gahetabbaṁ.",
  "anya-e0301n6:27_0": "Abhidhammepi heṭṭhā vuttanayena paññattisīsena saṅkhatadhammānaṁ niddesassa diṭṭhattāti.",
  "anya-e0301n6:28_0": "[122] Yampi tattha",
  "anya-e0301n6:29_0": "‘‘Upasaggassaca dhātvattheyeva pavattanato paññāyatīti etassa viññāyatīti attho’’ti vuttaṁ. Taṁpi na yuttaṁ.",
  "anya-e0301n6:30_0": "Yathānulomasāsanañhi suttaṁ.",
  "anya-e0301n6:30_1": "Tasmā tattha vineyyānaṁ suṭṭhu paññāyanameva adhippetanti.",
  "anya-e0301n6:30_2": "Arūpaṁ arūpisabhāvattā lahupariṇāmaṁ.",
  "anya-e0301n6:30_3": "Rūpaṁ pana rūpidhammattāyeva dandhapariṇāmanti vuttaṁ tānipana.La. Rūpadhammāna māyūti.",
  "anya-e0301n6:31_0": "[123] Vibhāvaniyaṁ pana",
  "anya-e0301n6:32_0": "‘‘Gāhakagahetabba bhāvassa taṁtaṁ khaṇavasena nippajjanato’’ti kāraṇaṁ vuttaṁ. Taṁ akāraṇaṁ.",
  "anya-e0301n6:33_0": "Na hi gāhakaṁ arūpaṁ gahetabbañca rūpaṁ gahaṇasampajjanatthaṁ lahuṁ pariṇamati garuṁ pariṇapatīti sakkā vattunti.",
  "anya-e0301n6:33_1": "Tāni tādisāni sattarasannaṁ cittānaṁ khaṇāni sattarasavā tāni cittakkhaṇāni rūpa dhammānamāyūti yojanā.",
  "anya-e0301n6:33_2": "Sattarasa cittakkhaṇasamapamāṇāni khaṇāni viññatti rūpalakkhaṇa rūpavajjānaṁ rūpadhammānaṁ āyunāmāti vuttaṁ hoti.",
  "anya-e0301n6:33_3": "Khaṇamattato pana aṭṭhakathānayena ekapaññāsakhaṇāni honti,",
  "anya-e0301n6:33_4": "mūlaṭīkānayena dvattiṁsakhaṇāni.",
  "anya-e0301n6:33_5": "Tatthaca ādimhi dve khaṇāni rūpadhammānaṁ ekaṁ uppādakkhaṇameva.",
  "anya-e0301n6:33_6": "Ante dve ekaṁ bhaṅgakkhaṇameva.",
  "anya-e0301n6:33_7": "Majjhe aṭṭhavīsa khaṇāni tesaṁ ekaṁ ṭhitikkhaṇamevāti daṭṭhabbaṁ.",
  "anya-e0301n6:33_8": "Na hi dandhapariṇatānaṁ rūpānaṁ uppādabhaṅgāpi cittassa viya lahukā bhavituṁ arahantīti.",
  "anya-e0301n6:33_9": "Tattha viññattidvayaṁ ekacittakkhaṇikaṁ.",
  "anya-e0301n6:33_10": "Upacayasantatiyo uppādamattā aniccatā bhaṅgamattā.",
  "anya-e0301n6:33_11": "Jaratā rūpa dhammānaṁ ṭhitikkhaṇamattāti daṭṭhabbā.",
  "anya-e0301n6:33_12": "Mūlaṭīkānayena panettha tāni pana soḷasacittakkhaṇāni rūpadhammānamāyūti vattabbaṁ.",
  "anya-e0301n6:33_13": "Ṭīkācariyo hi paṭiccasamuppādavibhaṅge āgataṁ mahāṭṭhakathāvacanaṁ patiṭṭhapento soḷasacittakkhaṇāyukabhāvaṁ sambhāveti,",
  "anya-e0301n6:33_14": "evaṁ santepi khandha vibhaṅgeyeva tāva rūpānaṁ uppādanirodhavidhānassa mahāaṭṭhakathā vādassa yamakapāḷivirodhaṁ dassetvā saṅgahakārena paṭisiddhattā na sakkā taṁ patiṭṭhapetunti.",
  "anya-e0301n6:33_15": "Tasmiṁ vāde hi paṭisiddhe tattha āgatā soḷasāyukatāvā atirekasoḷasāyukatāvā paṭisiddhāyeva hotīti.",
  "anya-e0301n6:34_0": "[124] Yaṁ pana vibhāvaniyaṁ",
  "anya-e0301n6:35_0": "Taṁ ṭīkānayaṁ tayidamasāranti paṭikkhipitvā tadatthaṁ sā dhentena ‘‘paṭisandhicittena sahuppannaṁ rūpaṁ tato paṭṭhāya sattarasamena saddhiṁ nirujjhati.",
  "anya-e0301n6:35_1": "Paṭisandhicittassa ṭhitikkhaṇe uppannaṁ rūpaṁ aṭṭhārasamassa uppādakkhaṇe nirujjhatītiādinā aṭṭhakathāyameva sattarasacittakkhaṇassa āgatattā’’ti kāraṇaṁ vuttaṁ. Taṁ na sundaraṁ.",
  "anya-e0301n6:36_0": "Yañhi saṅgahakārassa sattarasāyukavacanaṁ ṭīkākārena vicāritaṁ.",
  "anya-e0301n6:36_1": "Tadeva dassetvā ṭīkānayo paṭikkhittoti na yuttame tanti.",
  "anya-e0301n6:36_2": "Ekacittassa khaṇaṁ viya khaṇaṁ ekacittakkhaṇaṁ.",
  "anya-e0301n6:36_3": "Atthato abhinnaṁpi hi khaṇaṁ idaṁ cittassa idaṁ rūpānanti kappanāvasena bhinnaṁ viya katvā upacarīyatīti.",
  "anya-e0301n6:36_4": "Ekacittakkhaṇaṁ atītaṁ etesanti ekacittakkhaṇātītāni.",
  "anya-e0301n6:36_5": "Atimahantabhūtāni pañcārammaṇāni.",
  "anya-e0301n6:37_0": "[125] Vibhāvaniyaṁ pana",
  "anya-e0301n6:38_0": "‘‘Etānivā taṁ atītānīti ekacittakkhaṇātī kānī’’tipi vuttaṁ. Taṁ na sundaraṁ.",
  "anya-e0301n6:39_0": "Na hi niruddhadhammavisayo atītasaddo kiñci atikkamitvā uddhaṁ āgatāni paccuppannarūpāni dīpetīti sakkā vattunti.",
  "anya-e0301n6:39_1": "Bahūni cittakkhaṇāni atītāni etesanti bahucittakkhaṇātītāni.",
  "anya-e0301n6:39_2": "Mahantādi bhūtāni pañcārammaṇāni.",
  "anya-e0301n6:39_3": "Rūpadhammānaṁ pana rūpadhammesveva āpātāgamane thokaṁ balavantatā icchitabbā.",
  "anya-e0301n6:39_4": "Teca ṭhitikkhaṇeyeva paripuṇṇapaccayupaladdhā hutvā balavantā hontīti vuttaṁ ṭhitipattānevāti.",
  "anya-e0301n6:39_5": "Evasaddena ṭīkākārassa vādaṁ nīvāreti.",
  "anya-e0301n6:39_6": "So hi uppajjamānameva rūpaṁ pasāde ghaṭṭetīti icchatīti.",
  "anya-e0301n6:39_7": "Pañcālambaṇāni pañcadvāre āpātamāgacchantīti ettha rūpasaddārammaṇāni asampatta vasena itarānica sampattavasena gocarabhāvaṁ upagacchanti.",
  "anya-e0301n6:39_8": "Ayañca visesoghaṭṭanavisesena veditabbo.",
  "anya-e0301n6:39_9": "Purimānihi dve nimittavaseneva ghaṭṭenti. Na vatthuvasena.",
  "anya-e0301n6:39_10": "Pacchimāni pana tīṇivatthuvasena ghaṭṭenti.",
  "anya-e0301n6:39_11": "Na nimittamattavasena nimittaghaṭṭanañcanāma asampattānaññeva na sampattānaṁ.",
  "anya-e0301n6:39_12": "Vatthughaṭṭanaṁ pana sampattānaññeva. No asampattā hoti. Nanti.",
  "anya-e0301n6:39_13": "Yathā hi tīre gacchantānaṁsarīranimittāni pokkharaṇi yāudake dissanti.",
  "anya-e0301n6:39_14": "Tasmiṁ udake orohantānaṁ pana tāni tattha na dissanti.",
  "anya-e0301n6:39_15": "Evameva sampattāni rūpasaddārammaṇāni naghaṭṭenti. Kasmā,",
  "anya-e0301n6:39_16": "visayavisayīnaṁ majjhe ālokassa ākāsassaca abhāvena nimittokāsassa abhāvato.",
  "anya-e0301n6:39_17": "Asampattāniyeva pana attano nimittupaṭṭhāpanavasena ghaṭṭenti. Kasmā, nimittokāsassa laddhattā.",
  "anya-e0301n6:39_18": "Itarāni pana tīṇi yathājātavatthuvaseneva ghaṭṭenti.",
  "anya-e0301n6:39_19": "Tasmā tāni sampattāniyeva ghaṭṭenti. No asampattānīti.",
  "anya-e0301n6:39_20": "Tattha yāni asampattāniyeva hutvā ghaṭṭenti.",
  "anya-e0301n6:39_21": "Tāni sayaṁ dūre ṭhatvā nimitta appanāvasena ghaṭṭitattā ekekasmiṁ pasāde candamaṇḍala sūriya maṇḍalādivasena asanisaddamaṇḍala meṇḍasaddamaṇḍalādivasena ca mahantānipi bahūnipi āpātamāgacchantiyeva.",
  "anya-e0301n6:39_22": "Itarāni pana tīṇi sampattāniyeva ghaṭṭentīti ekekasmiṁ pasāde ekekameva āpātamāgacchantīti daṭṭhabbaṁ.",
  "anya-e0301n6:39_23": "Idañca pañcadvāravasena vuttaṁ.",
  "anya-e0301n6:39_24": "Mano dvāre pana sabbānipi ārammaṇāni asampattāniyeva āpātamāgacchantīti.",
  "anya-e0301n6:39_25": "Etthaca pañcadvāreti idaṁ asādhāraṇa dvāradassanavasena vuttaṁ.",
  "anya-e0301n6:39_26": "Tāni pana pañcālambaṇāni yadāsakasakadvāre ghaṭṭenti.",
  "anya-e0301n6:39_27": "Tadā manodvārepi apāta māgacchantiyeva.",
  "anya-e0301n6:39_28": "Ekekaṁ ārammaṇaṁ dvīsu dvīsu dvāresu apāta māgacchatīti hi aṭṭhakathāyaṁ vuttaṁ.",
  "anya-e0301n6:39_29": "Tasmā yadā candaṁvā sūriyaṁvā pabbataṁvā rukkhaṁvā yaṁkiñcivā passanti.",
  "anya-e0301n6:39_30": "Tadā ekekasmiṁ cakkhupasāde ekekāni manodvāre ekanti anekāni candamaṇḍalādīni ekakkhaṇe upaṭṭhahanti,",
  "anya-e0301n6:39_31": "evaṁ sesārammaṇe sūti daṭṭhabbaṁ.",
  "anya-e0301n6:39_32": "Apātāgamanañcettha lañchakānaṁ tālapaṇṇe lañchanakhandhaṁ thapetvā muggarena paharaṇakāle lañchanakhandhassa tālapaṇṇe āpātetvā akkharupaṭṭhāpanaṁ viya daṭṭhabbaṁ.",
  "anya-e0301n6:39_33": "Yato dvārānaṁ vikārappatti hotīti.",
  "anya-e0301n6:40_0": "[126] Yaṁ pana vibhāvaniyaṁ",
  "anya-e0301n6:41_0": "‘‘Ābhogānurūpaṁ anekakalāpagatāni āpātaṁ āgacchantī’’ti vuttaṁ.",
  "anya-e0301n6:41_1": "Tattha ābhogānurūpanti idaṁ vicāretabbaṁ.",
  "anya-e0301n6:42_0": "Yattakāni hi pañcālambaṇāni cakkhādipathe ālokādi sahitāni hutvā ṭhitāni honti.",
  "anya-e0301n6:42_1": "Tattakāni sabbāni niddāyantassapi visaññi bhūtassapi aññavihitassapi yaṁkiñci jhānaṁvā phalaṁvā nirodhaṁvā samāpajjantassapi ābhogena vinā attano dvāresu āpātamāgacchantiyeva. Nakevalaṁ attanodvāresu eva. Athakho manodvārepi.",
  "anya-e0301n6:42_2": "Nakevalaṁ bhavaṅgamanodvāreeva.",
  "anya-e0301n6:42_3": "Āvajjanādīsu pana catubbhūmaka vīthicittesupi āpātaṁ āgacchantiyeva.",
  "anya-e0301n6:42_4": "Ayaṁnāma mano manodvāraṁ nahotīti navattabboti hi dvārakathāyaṁ vuttaṁ.",
  "anya-e0301n6:42_5": "Ayañca attho pathamajjhānassa saddo kaṇṭakoti iminā pāṭhena dīpetabbo.",
  "anya-e0301n6:42_6": "Pathamajjhānaṁ samāpannassa hi saddo sotamhi ghaṭṭetvā jhānacittasaṅkhāte manodvāre āpātamāgacchati.",
  "anya-e0301n6:42_7": "Tadā jhānacitta santati calitvā vocchijjati. Jhānā vuṭṭhāti. Bhavaṅgapāto hoti.",
  "anya-e0301n6:42_8": "Taṁ saddārammaṇaṁ vīthicittaṁ pavattatīti.",
  "anya-e0301n6:42_9": "Dutīyajjhānādīni samāpajjanto pana appakena saddena navuṭṭhāti.",
  "anya-e0301n6:42_10": "Adhimattasaddena pana vuṭṭhātiyeva.",
  "anya-e0301n6:42_11": "Na hi tāni āneñjapattānināma honti.",
  "anya-e0301n6:42_12": "Arūpajjhānānieva pana āneñjapattānināma honti.",
  "anya-e0301n6:42_13": "Tasmā tāni samāpajjanto adhimattasaddenapi navuṭṭhātiyevāti.",
  "anya-e0301n6:42_14": "Tesu pana tathā āpātamāgatesu tadārammaṇāni vīthicittāni pavattantiyevāti navattabbaṁ.",
  "anya-e0301n6:42_15": "Bhavaṅga santatiyāvā javanasantatiyāvā vocchinnāya pavattanti. Avocchinnāya napavattanti.",
  "anya-e0301n6:42_16": "Pavattamānānipi ārammaṇā dhimattādivasena laddhapaccayavisese ekekasmiṁ ārammaṇeeva pavattanti.",
  "anya-e0301n6:42_17": "Na ekakkhaṇe pañcasūti daṭṭhabbaṁ.",
  "anya-e0301n6:42_18": "Etthaca atthavasā vibhatti pariṇāmoti katvā ekacittakkhaṇātītāni ṭhitipattāneva pañcā lambaṇāni ekacittakkhaṇātīte ṭhitippatte eva pañcadvāre bahu cittakkhaṇātītāni bahucittakkhaṇātīteti yojetabbaṁ.",
  "anya-e0301n6:43_0": "[127] Vibhāvaniyaṁ pana",
  "anya-e0301n6:44_0": "‘‘Te pana pasādā bhavaṅgacalanassa anantarapaccayabhūtena bhavaṅgena saddhiṁ uppannā’’ti vuttaṁ.",
  "anya-e0301n6:45_0": "Evaṁ pana sati bahucittakkhaṇātītānipi pañcālambaṇāni ekacittakkhaṇātīteeva pañcadvāre āpātamāgacchantīti āpajjati.",
  "anya-e0301n6:45_1": "Eta rahi pana ekakkhaṇe sahuppannānaññeva vatthārammaṇānaṁ ghaṭṭanaṁ icchanti.",
  "anya-e0301n6:45_2": "Sahuppannānivā pana hontu nānuppannānivā,",
  "anya-e0301n6:45_3": "balavabhāvoyeva pamaṇanti amhākaṁ khanti. Sabbaṁ vicāretvā gahetabbaṁ.",
  "anya-e0301n6:46_0": "[128] Yaṁ pana vibhāvaniyaṁ",
  "anya-e0301n6:47_0": "‘‘Āvajjanena saddhiṁ uppannāti apare’’ti vuttaṁ. Taṁ na yujjati.",
  "anya-e0301n6:48_0": "Evañhi sati aññadeva pañcārammaṇānaṁ āpātāgamanavatthu.",
  "anya-e0301n6:48_1": "Aññadeva pañcaviññāṇānaṁ nissayavatthūti evaṁ viruddhassa atthassa āpajjanatoti.",
  "anya-e0301n6:48_2": "Evaṁ pañcadvāre visayapavattiyā ādilakkhaṇaṁ dassetvā idāni sabbapāripūraṁ visayapavattivibhāgaṁ vīthicittapavattiñca dassento tasmātiādimāha.",
  "anya-e0301n6:48_3": "Tatoti tasmā cakkhussa āpātāgamanapaccayā.",
  "anya-e0301n6:48_4": "Cakkhussa āpātāgamanena saheva bhavaṅgassapi āpātaṁ āgacchatiyevāti vuttaṁ dvikkhattuṁbhavaṅgecaliteti.",
  "anya-e0301n6:48_5": "Calanañcettha yathā gahitaṁ kammādi ārammaṇaṁ muñcitvā idāni attani āpātaṁ āgacchantaṁ abhinavārammaṇaṁ gahetuṁ ussāhajātassa viya bhavaṅgasantānassa vikārappatti daṭṭhabbaṁ.",
  "anya-e0301n6:48_6": "Etthaca cakkhussa āpātāgamanaṁ cakkhuviññāṇuppattiyā eva kāraṇaṁ. Na āvajjanuppattiyā.",
  "anya-e0301n6:48_7": "Bhavaṅgassa āpātāgamanameva pana āvajjanuppattiyāpi kāraṇaṁ hotīti daṭṭhabbaṁ.",
  "anya-e0301n6:49_0": "[129] Vibhāvaniyaṁ pana",
  "anya-e0301n6:50_0": "Manodvārepi āpātāgamanaṁ visuṁ apatvā rūpādīnaṁ cakkhādisu ghaṭṭanaṁnāma yogyadesāvaṭṭhānaṁ eva.",
  "anya-e0301n6:50_1": "Tamevaca bhavaṅgu pacchedassapi kāraṇaṁ hotīti katvā ‘‘pañcasu hi pasādesu yogyadesāvaṭṭhāna vasena ārammaṇe ghaṭṭite pasādaghaṭṭanānubhāvena bhavaṅgasantati vocchijjamānātiādi’’ vuttaṁ. Taṁ tathā na daṭṭhabbaṁ.",
  "anya-e0301n6:51_0": "Na hi yogyadesāvaṭṭhānameva ghaṭṭananti sakkā vattuṁ.",
  "anya-e0301n6:51_1": "Yogyadesepana ṭhatvā nimittaghaṭṭanavasena vatthughaṭṭanavasenaca asani nipātoviya pasādesu yujjhanaṁ manthanaṁ khobhakaraṇaṁ ghaṭṭananti ca āpātāgamananti ca vuccatīti daṭṭhabbaṁ.",
  "anya-e0301n6:51_2": "Ayañca attho heṭṭhā vuttoyeva.",
  "anya-e0301n6:51_3": "Etthaca ayaṁpi eko dhammaniyāmoyevāti katvā nānā ṭhāniyesu dvīsu dvīsu dvāresu saheva āpātāgamanaṁ paccetabbaṁ.",
  "anya-e0301n6:51_4": "Rūpādinā pasāde ghaṭṭite taṁ nissitasseva pañcaviññāṇassa calanaṁ siyā.",
  "anya-e0301n6:51_5": "Kathaṁ pana hadayavatthunissitassa bhavaṅgassāti na codetabbanti.",
  "anya-e0301n6:52_0": "[130] Vibhāvaniyaṁ pana",
  "anya-e0301n6:53_0": "Tameva codanaṁ samuṭṭhāpetvā taṁ pariharanto ‘‘santati vasena ekābaddhattā’’tiādimāha.",
  "anya-e0301n6:53_1": "Tattha santativasenāti navattabbaṁ.",
  "anya-e0301n6:53_2": "Saṇṭhānavasenāti pana vattabbaṁ.",
  "anya-e0301n6:53_3": "Sabbañcetaṁ sārato na paccetabbaṁ.",
  "anya-e0301n6:54_0": "Kasmā,",
  "anya-e0301n6:54_1": "tādisassa anukkamacalanassa aṭṭhakathāyameva daḷhaṁ paṭikkhittattā.",
  "anya-e0301n6:54_2": "Vuttañhi tattha ekekaṁ ārammaṇaṁ dvīsu dvīsu dvāresu āpātamāgacchatīti.",
  "anya-e0301n6:54_3": "Rūpārammaṇañhi cakkhupasādaṁ ghaṭṭetvā taṅkhaṇeyeva manodvāre āpātaṁ āgacchati.",
  "anya-e0301n6:54_4": "Bhavaṅgacalanassa paccayo hotīti attho.",
  "anya-e0301n6:54_5": "Sadda gandha rasa phoṭṭhabbesupi eseva nayo.",
  "anya-e0301n6:54_6": "Yathā hi sakuṇo ākāsenāgantvā rukkhagge nilīyamānova rukkhasākhañca ghaṭṭeti.",
  "anya-e0301n6:54_7": "Chāyācassa pathaviyaṁ paṭihaññati.",
  "anya-e0301n6:54_8": "Sākhāghaṭṭana chāyāpharaṇāni apubbaṁ acarimaṁ ekakkhaṇeyeva bhavanti.",
  "anya-e0301n6:54_9": "Evaṁ paccuppannarūpādīnaṁ cakkhupasādādighaṭṭanañca bhavaṅgacālana samatthatāyamanodvāreāpātāgamanañcaapubbaṁ acarimaṁ ekakkhaṇeyeva hotīti.",
  "anya-e0301n6:54_10": "Evaṁ sakuṇopamāya sahataṅkhaṇeyevāti ca apubbaṁacarimaṁ ekakkhaṇe yevātica vatvā daḷhaṁ paṭibhiddhattā taṁ anukkamacalanaṁ acintetvā dhammaniyāmavasena ekappahāracalanameva paccetabbanti.",
  "anya-e0301n6:54_11": "Bhavaṅgasotaṁvocchinditvāti bhavaṅgapavāhaṁ sabbaso avacchinnaṁ katvā.",
  "anya-e0301n6:54_12": "Āvajjantanti adisvāva kiṁnāmetanti āvajja mānaṁ.",
  "anya-e0301n6:54_13": "Passantanti atta paccakkhaṁ kurumānaṁ.",
  "anya-e0301n6:54_14": "Sampaṭicchantanti muñcituṁ adatvā yathādiṭṭhaṁ rūpaṁ paṭi gaṇhantaṁ.",
  "anya-e0301n6:54_15": "Santīrayamānanti suṭṭhu tīrentaṁvicārentaṁ.",
  "anya-e0301n6:54_16": "Vavatthapentanti suṭṭhu asaṅkarato thapentaṁ sallakkhentanti attho.",
  "anya-e0301n6:54_17": "Yonisomanasikārādivasena laddhopaccayo yenāti laddhapaccayaṁ.",
  "anya-e0301n6:54_18": "Yaṁkiñci javanaṁ javatīti sambandho.",
  "anya-e0301n6:54_19": "Taṁ pana javanaṁ ārammaṇassa dubbalakālevā mucchā maraṇāsannakālesuvā chakkhattuṁ vā pañcakkhattumevavā javatīti vuttaṁ yebhuyyenāti.",
  "anya-e0301n6:54_20": "Javatīti asaninipātasadisena javena pavattati.",
  "anya-e0301n6:54_21": "Tattha pathamajavanaṁ aladdhā sevanattā sabbadubbalaṁ hoti. Tato dutīyaṁ balavaṁ. Tato tatīyaṁ. Tato catutthaṁ.",
  "anya-e0301n6:54_22": "Idaṁ pana sabbabalavaṁ muddhapattaṁ hoti.",
  "anya-e0301n6:54_23": "Ito paṭṭhāya anukkamena parihāyamānaṁ pavattati.",
  "anya-e0301n6:54_24": "Sattamavāre gate parikkhīṇajavaṁ hotīti veditabbaṁ.",
  "anya-e0301n6:54_25": "Javanā nubandhāniti yathā paṭisotaṁ gacchantiṁ nāvaṁ udakaṁ thokaṁ anubandhati anugacchati. Evaṁ javanaṁ anubandhāni.",
  "anya-e0301n6:54_26": "Dve tadārammaṇapākānīti dvikkhattuṁ tadārammaṇakiccāni vipākacittāni pavattanti.",
  "anya-e0301n6:54_27": "Yathārahanti ārammaṇajavana sattānurūpaṁ.",
  "anya-e0301n6:54_28": "Bhavaṅgapātoti imasmiṁ atihantārammaṇe āvajjanato pathamabhavaṅgacalanatoyevavā paṭṭhāya uṭṭhitaṁ samuṭṭhitaṁ cittasantānaṁ yāvacatutthajavanā samuṭṭhahitvā pañcamajavanato paṭṭhāya patitameva hoti.",
  "anya-e0301n6:54_29": "Evaṁ santepi samuṭṭhitavegassa sabbaso aparikkhīṇatāya patitanti navuccati.",
  "anya-e0301n6:54_30": "Dutīyatadārammaṇato paraṁ pana samuṭṭhitavegassa sabbaso parikkhīṇattā tadā eva taṁcittasantānaṁ patitaṁnāma hoti. Tasmā patanaṁ pāto.",
  "anya-e0301n6:54_31": "Bhavaṅgabhāvenacittasantānassa pāto bhavaṅgapāto,",
  "anya-e0301n6:54_32": "bhavaṅgaṁ hutvā pātoti attho daṭṭhabbo.",
  "anya-e0301n6:54_33": "Bhavaṅgakicce bhavaṅgaṭṭhāne bhavaṅgārammaṇeca pāto bhavaṅgapātotivā. Imasmiṁ ṭhāne dovārikopamā, gāmillopamā, ambopamāca vattabbā.",
  "anya-e0301n6:54_34": "Tāsabbāpi aṭṭhakathāyaṁ gahetabbā.",
  "anya-e0301n6:54_35": "Ettāvatā sattarassa cittakkhaṇāni paripūrepāti sambandho.",
  "anya-e0301n6:54_36": "Etthaca chachakkayojanā vattabbā.",
  "anya-e0301n6:54_37": "Yattha hi rūntī rammaṇaṁ ghaṭṭeti.",
  "anya-e0301n6:54_38": "Taṁ cakkhuvatthuṁ nissāya tattha ghaṭṭitaṁ rūpārammaṇaṁ ārabbha cakkhuviññāṇaṁ uppajjati.",
  "anya-e0301n6:54_39": "Itarāni pana āvajjanādīni mano viññāṇāni attano attano atītānantaracittena sahuppannaṁ hadayavatthuṁ nissāya tamevārammaṇaṁ ārabbha uppajjanti.",
  "anya-e0301n6:54_40": "Cakkhudvāra manodvārāni sabbesaṁpi vīthicittānaṁ dvārakiccaṁ sādhenti.",
  "anya-e0301n6:54_41": "Ayañca vīthi cakkhudvāre uppannattā cakkhudvāravīthīti.",
  "anya-e0301n6:54_42": "Cakkhuviññāṇena upalakkhitattā cakkhuviññāṇavīthītica vuccati.",
  "anya-e0301n6:54_43": "Ekacittakkhaṇaṁ atikkamma ghaṭṭanasamatthe atibalavā rammaṇe uppannattā atimahantārammaṇa vīthītica vuccatīti.",
  "anya-e0301n6:54_44": "Etthaca yattakāni rūpārammaṇāni cakkhupathe uppajjitvā ṭhitippattāni honti.",
  "anya-e0301n6:54_45": "Tāni tattakāni ṭhitippattesu pubbāparabhūtesu ekūna paññāsaparimāṇesu cakkhupasādesu kismiṁci naghaṭṭentīti navattabbāni.",
  "anya-e0301n6:54_46": "Tesu pana yadeva ekaṁ cakkhu imissā vīthiyā yathārahaṁ vatthubhāvaṁ dvārabhāvañca sādheti.",
  "anya-e0301n6:54_47": "Yatthaca ghaṭṭitaṁ rūpaṁ ārabbha ayaṁ vīthi pavattati.",
  "anya-e0301n6:54_48": "Etadeva kicca sādhanaṁ nāma hoti. Yaṁ majjhimāyukanti vadanti,",
  "anya-e0301n6:54_49": "itarāni pana mogha vatthūnināma honti,",
  "anya-e0301n6:54_50": "yānimandāyukānītiamandāyukānītica vadanti.",
  "anya-e0301n6:54_51": "Tānipana yathāvutta kicca sādhanato purimāni pacchimānīti duvidhāni honti,",
  "anya-e0301n6:54_52": "tadubhayānipi cakkhuviññāṇassa uppādakkhaṇe ṭhitibhāvena labbhamānāni aṭṭhacattālīsamattāni veditabbānīti.",
  "anya-e0301n6:54_53": "Avasesāni pana tato purimatarāni pacchimakarānica laddhaghaṭṭanānipi vatthudvārakiccasiddhibhāve anāsaṅkitabbattā idha nagahitānīti.",
  "anya-e0301n6:54_54": "Ettha siyā imāya vīthiyā uppattisamaye so puggalo ahaṁ idaṁ nāma passāmīti jānāti, na jānātīti. Najānāti. Kadā pana jānātīti.",
  "anya-e0301n6:54_55": "Sallakkhaṇavīthiyā pavattamānāya.",
  "anya-e0301n6:54_56": "Tathā hi sabbapathamaṁ cakkhudvāravīthi pavattati.",
  "anya-e0301n6:54_57": "Tato tadanuvattikā manodvāravīthi. Tato samudāyagāhikā. Tato vaṇṇasallakkhaṇā. Tato vatthugāhitā.",
  "anya-e0301n6:54_58": "Tato vatthusallakkhaṇā tato nāmagāhikā. Tato nāmasallakkhaṇāti.",
  "anya-e0301n6:54_59": "Tattha vaṇṇasallakkhaṇāya pavattamānāya ahaṁ nīlavaṇṇaṁ passāmītiādinā vaṇṇaṁ sallakkheti.",
  "anya-e0301n6:54_60": "Vatthusallakkhaṇāya saṇṭhānaṁ sallakkheti.",
  "anya-e0301n6:54_61": "Nāma sallakkhaṇāya nāmaṁ sallakkhetīti.",
  "anya-e0301n6:54_62": "Iti taṁtaṁ sallakkhaṇavīthi yā pavattamānāyaeva taṁtaṁpassāmīti jānātīti.",
  "anya-e0301n6:54_63": "Etthaca alātacakkassa gāhikāviya purimāhi dvīhi vīthīhi punappunaṁ gahitānaṁ rūpānaṁ samudāyato gāhikā tatīyā manodvāravīthi samudāya gāhikānāma,",
  "anya-e0301n6:54_64": "na hi samudāyagahaṇena vinā paribyattavaṇṇagahaṇaṁ sambhavatīti.",
  "anya-e0301n6:54_65": "Yāva tadārammaṇuppādā pana appahontātītakanti dvikkhattuṁ yāva tadārammaṇuppādā pavattituṁ appahontaṁ hutvā atītadvatticittakkhaṇikaṁ.",
  "anya-e0301n6:54_66": "Yassa hi dvevā tīṇivā cittakkhaṇāni atītāni honti.",
  "anya-e0301n6:54_67": "Taṁ yāva tadārammaṇuppādā pavattituṁ nappahoti na sakkoti.",
  "anya-e0301n6:54_68": "Evaṁ appahontaṁ hutvā atītakanti attho.",
  "anya-e0301n6:54_69": "Apātamāgatanti cakkhudvāre manodvāreca āpātaṁ āgataṁ.",
  "anya-e0301n6:54_70": "Natthi tadārammaṇuppādoti ettha yassa tīṇi cittakkhaṇāni atītāni honti.",
  "anya-e0301n6:54_71": "Tassa cuddasa cittakkhaṇāyukāvase sassa ārammaṇassa sattamajavanena saheva niruddhattā tasmiṁ natthi tadārammaṇuppādoti yuttametaṁ.",
  "anya-e0301n6:54_72": "Na hi ekāvajjanavīthiyaṁ cittāni dhammavasena viya kālavasenāpi nānārammaṇāni icchanti aṭṭhakathācariyāti.",
  "anya-e0301n6:54_73": "Yassa pana dve cittakkhaṇāni atītāni.",
  "anya-e0301n6:54_74": "Tasmiṁ sattamajavanato paraṁ ekacittakkhaṇāyukāvasese ārammaṇe ekena tadārammaṇena uppajjitabbanti ce.Na.",
  "anya-e0301n6:54_75": "Na hi tādisaṁ nirodhā sannaṁ ārammaṇaṁ ekavāraṁpi tadārammaṇuppattiyā paccayo bhavituṁ sakkotīti.",
  "anya-e0301n6:54_76": "Tathā hi mahāaṭṭhakathāyaṁ vipākuddhāre cittappavattigaṇanāyaṁ tadārammaṇāni dveti dveeva tadārammaṇa vārā āgatāti.",
  "anya-e0301n6:55_0": "Yaṁ pana vibhāvaniyaṁ",
  "anya-e0301n6:56_0": "‘‘Dvikkhattumeva hi tadārammaṇuppatti pāḷiyaṁ niyamitā’’ti vuttaṁ.",
  "anya-e0301n6:56_1": "Tattha pāḷiyanti aṭṭhakathātantiṁ sandhāya vuttanti gahetabbaṁ. Na hi sā nāma pāḷi atthi,",
  "anya-e0301n6:56_2": "yattha dvikkhattuṁ tadā rammaṇuppatti niyamitāti.",
  "anya-e0301n6:57_0": "Majjhimabhāṇakāpana tadārammaṇaṁ ekaṁpi icchanti.",
  "anya-e0301n6:57_1": "Saṅgahakārena pana taṁ paṭisiddhanti idhapi taṁ therena paṭikkhittanti daṭṭhabbaṁ.",
  "anya-e0301n6:57_2": "Yadi evaṁ kasmā paramatthavinicchaye sakiṁdvevā tadālambanti therena vuttanti.",
  "anya-e0301n6:57_3": "Majjhimabhāṇakānaṁ matena vuttanti daṭṭhabbanti.",
  "anya-e0301n6:57_4": "Ācariyānandatthero pana ekaṁpi icchatiyeva.",
  "anya-e0301n6:57_5": "Yathā hi āgantukabhavaṅgaṁ ekaṁ pavattati.",
  "anya-e0301n6:57_6": "Tathā tadārammaṇaṁpi ekaṁ napavattatīti nasakkā vattuṁ.",
  "anya-e0301n6:57_7": "Yañca cittappavattigaṇanāyaṁ tadārammaṇāni dveti vuttaṁ.",
  "anya-e0301n6:57_8": "Taṁpi ukkaṭṭhaparicchedavasena vuttanti, na nasakkā vattunti.",
  "anya-e0301n6:57_9": "Yāva javanuppādāpi pavattituṁ appahontātītakanti sambandho.",
  "anya-e0301n6:57_10": "Yassa hi ārammaṇassa cattāri pañca cha satta aṭṭhanava vā cittakkhaṇāni atītāni honti.",
  "anya-e0301n6:57_11": "Taṁ yāva javanuppādā pavattituṁ nappahoti.",
  "anya-e0301n6:57_12": "Evaṁ appahontaṁ hutvā atītakanti attho.",
  "anya-e0301n6:57_13": "Javanaṁpi anuppajjitvāti javanassapi anuppajjanato.",
  "anya-e0301n6:57_14": "Ayañhi tvāpaccayo bhāvattheeva daṭṭhabbo. Na kattuatthe. Kasmā.",
  "anya-e0301n6:57_15": "Attano padhānakriyāya samānakattukatāya abhāvatoti.",
  "anya-e0301n6:58_0": "[131] Vibhāvaniyaṁ pana",
  "anya-e0301n6:59_0": "‘‘Hetumhicāyaṁ tvāpaccayo’’ti vuttaṁ. Taṁ na sundaraṁ.",
  "anya-e0301n6:60_0": "Na hi bāhiratthabhūto hetuattho kitakapaccayānaṁ visayo hotīti.",
  "anya-e0301n6:60_1": "Tasmā idha bhāvattheeva tvāpaccayo.",
  "anya-e0301n6:60_2": "Tatoca hetuatthe paccattavacananti daṭṭhabbaṁ.",
  "anya-e0301n6:60_3": "Etena yā lakkhaṇe hetumhicamānantapaccayānaṁpi pavatti katthaci vuttā. Sāpipaṭikkhittā hoti.",
  "anya-e0301n6:60_4": "Nahi bāhiratthabhūtā lakkhaṇahetuyo tesaṁ visayā hontīti.",
  "anya-e0301n6:60_5": "Etthaca yassa ārammaṇassa navacittakkhaṇāni atītāni honti.",
  "anya-e0301n6:60_6": "Tassa avasesa aṭṭhacittakkhaṇā yukassa dutīya voṭṭhabbanena saheva niruddhattā tasmiṁ javanaṁpi anuppajjitvāti yuttametaṁ. Kāraṇaṁ vuttameva. Yassa pana cattāri.La.",
  "anya-e0301n6:60_7": "Aṭṭhavā cittakkhaṇāni atītāni.",
  "anya-e0301n6:60_8": "Tasmiṁ javanena uppannena bhavitabbanti ce.Na.",
  "anya-e0301n6:60_9": "Avasesachacittakkhaṇāyukaṁpi hi ārammaṇaṁ javanuppattiyā paccayo bhavituṁ na sakkoti.",
  "anya-e0301n6:60_10": "Javanañhi uppajjamānaṁ sattakkhattuṁ pavattituṁ pahonake ārammaṇe eva uppajjati.",
  "anya-e0301n6:60_11": "Pakatiniyāmena javanassa sattakkhattu paramatāya sambhavatoti.",
  "anya-e0301n6:60_12": "Ettha pana yathā visaññikāla mucchākāla maraṇakālesu vatthussa avisadatāya dubbalatā yaca javanaṁ chapañcavārepi pavattati.",
  "anya-e0301n6:60_13": "Tathā pakatikālepi ārammaṇassa dubbalabhāve sati chapañcavārepi pavattatiyevāti.",
  "anya-e0301n6:60_14": "Dvattikkhattunti dvikkhattuṁvā tikkhattuṁvā.",
  "anya-e0301n6:60_15": "Tathā hi aṭṭhakathāyaṁ voṭṭhabbane ṭhatvā ekaṁvā dvevā cittāni pavattanti.",
  "anya-e0301n6:60_16": "Tato āsevanaṁ labhitvā javanaṭṭhāne ṭhatvā puna bhavaṅgaṁ otaratīti vuttaṁ.",
  "anya-e0301n6:60_17": "Ettha hi tato āsevanaṁ labhitvā javanaṭṭhāne ṭhatvāti etena tatīyassa voṭṭhabbanassa pavattiṁ dasseti.",
  "anya-e0301n6:60_18": "Itarathā ekaṁvā dvevā cittāni pavattanti.",
  "anya-e0301n6:60_19": "Tato bhavaṅgaṁ otaratīti vuttaṁ siyāti.",
  "anya-e0301n6:60_20": "Ekaṁvāti pana vācā siliṭṭhamattaṁ daṭṭhabbaṁ. Yathā diratta tirattaṁti. Athavā,",
  "anya-e0301n6:60_21": "tatoti ekacittatovā dvicittatovāti attho.",
  "anya-e0301n6:60_22": "Tattha pathamena dvikkhattuṁ dutīyena tikkhattuṁ voṭṭhabbanassa uppatti vuttā hotīti.",
  "anya-e0301n6:60_23": "Āsevanaṁ labhitvāti idaṁ pana upacāravacanamattaṁ daṭṭhabbaṁ.",
  "anya-e0301n6:60_24": "Na hi voṭṭhabbanassa āsevanatā paṭṭhāne vuttāti.",
  "anya-e0301n6:60_25": "Ācariyānandattherena panettha voṭṭhabbanato paraṁ catupañca cittakkhaṇāvasese ārammaṇe catupañcajavanuppattiyā eva parittārammaṇavāro icchito.",
  "anya-e0301n6:60_26": "Na voṭṭhabbana pariyosānavasena.",
  "anya-e0301n6:60_27": "Paṭṭhānehi bhavaṅgaṁ āvajjanāya anantarapaccayena paccayo tvevavutto.",
  "anya-e0301n6:60_28": "Na pana vutto āvajjanā bhavaṅgassa anantarapaccayena paccayoti.",
  "anya-e0301n6:60_29": "Yathā ca mucchāmaraṇakālesu vatthudubbalatāya cha pañcajavanavārā icchitabbā.",
  "anya-e0301n6:60_30": "Tathā idhapi ārammaṇadubbalatāyāti na na sakkā vattunti.",
  "anya-e0301n6:60_31": "Ettha ca santīraṇato paraṁ ekacittakkhaṇā vasese ārammaṇe ekaṁ voṭṭhabbanaṁ dvicittakkhaṇāvasese dve taduttari tīṇīti yuttaṁ siyā.",
  "anya-e0301n6:60_32": "Etarahi pana dvivoṭṭhabbanikā chaparittārammaṇavīthiyoti voṭṭhabbanikā pañcāti yojesuṁ.",
  "anya-e0301n6:60_33": "Evaṁ sante kīdise parittārammaṇe dvivoṭṭhabbanikā,",
  "anya-e0301n6:60_34": "kīdise tivoṭṭhabbanikāti vicāretabbā siyunti.",
  "anya-e0301n6:60_35": "Yaṁ pana ārammaṇaṁ dvattikkhattuṁvoṭṭhabbanuppattiyā appahonakaṁ hoti.",
  "anya-e0301n6:60_36": "Taṁ āvajjanappattiyāpi paccayo na hotīti vuttaṁ tattha bhavaṅgacalanameva hoti. Natthi vīthicittuppādoti.",
  "anya-e0301n6:60_37": "Tattha bhavaṅgacalanamevāti dvikkhattuṁ bhavaṅgassa calanamattameva hoti.",
  "anya-e0301n6:60_38": "Iccevaṁ cakkhudvāreti iti evaṁ yadi ekacittakkhaṇātītakaṁ rūpārammaṇaṁ cakkhussa apātamāgacchatītiādinā vuttanayena cakkhudvāre catunnaṁ vārānaṁ vasena catudhā visayappavatti veditabbā,",
  "anya-e0301n6:60_39": "tathā sotadvārādīsu cātiyojanā.",
  "anya-e0301n6:60_40": "Sabbathāpi catudhā veditabbāti sambandho.",
  "anya-e0301n6:60_41": "Atiparittārammaṇaṁpi āpātāgatamattena moghavārassa ārammaṇaṁnāma hoti. Na ārammaṇakaraṇavasena.",
  "anya-e0301n6:60_42": "Itarāni pana ubhayathāpi itaresaṁ vārānaṁ ārammaṇānināma hontīti vuttaṁ catunnaṁ vārānaṁ yathākkamaṁ ārammaṇabhūtāti.",
  "anya-e0301n6:61_0": "Vibhāvaniyaṁ pana",
  "anya-e0301n6:62_0": "Ārammaṇabhūtāti imassa atiparittārammaṇaṁ sandhāya paccayabhūtāti attho vutto.",
  "anya-e0301n6:62_1": "Tañhi moghavāra paññā panāya paccayo hotīti.",
  "anya-e0301n6:63_0": "Pañcadvārevīthicittāni yathārahaṁ kiccavasena satteva.",
  "anya-e0301n6:63_1": "Cittuppādā cittānaṁ uppattikhaṇavasena catuddasa.",
  "anya-e0301n6:63_2": "Vitthārā cittasarūpavitthārato catupaññāsāti yojanā. Etthāti parittajavanavāre.",
  "anya-e0301n6:64_0": "137.",
  "anya-e0301n6:64_1": "Manodvāre pana ārammaṇadhammā parittakhaṇāpi atītānāgatāpi kālavimuttāpi āpātaṁ āgacchantiyeva.",
  "anya-e0301n6:64_2": "Tasmā tattha ekacittakkhaṇātītānivā bahucittakkhaṇātītānivā ṭhitippattāneva āpātamāgacchantīti idaṁ vidhānaṁ natthīti vuttaṁ manodvārepana yadivibhūtamālambaṇaṁ āpātamāgacchatīti.",
  "anya-e0301n6:64_3": "Tattha manodvāreti suddhamanodvāre.",
  "anya-e0301n6:64_4": "Cakkhādīsu hi ghaṭṭanena saheva yattha apātamāgacchati. Taṁ missakadvāranti vuccati.",
  "anya-e0301n6:64_5": "Idha pana suddhamevā dhippetanti.",
  "anya-e0301n6:64_6": "Taṁpi pañcadvārānubandhakaṁ visuṁ siddhanti duvidhaṁ hoti.",
  "anya-e0301n6:64_7": "Tattha yathā ghaṇḍe daṇḍakena ekavāraṁ pahaṭe ghaṇḍasarīrabhūtā rūpa kalāpā ciraṁpi kālaṁ aññamaññaṁ ghaṭṭetvā anuravasaddasantānaṁ pavattenti.",
  "anya-e0301n6:64_8": "Tathā pañcadvāre ārammaṇena ekavāraṁ ghaṭṭite pañca dvārikavīthiyā niruddhāyapi atītaṁ pañcālambaṇaṁ manodvāre yathā pātāgatameva hutvā anekasahassānipi manodvārikavīthicitta santānāni pavattetiyeva.",
  "anya-e0301n6:64_9": "Tesaṁ pana dvārabhūtaṁ bhavaṅgasantānaṁ anubandhakaṁnāma hoti.",
  "anya-e0301n6:64_10": "Tānica cittāni anubandhakavīthicittānināma honti.",
  "anya-e0301n6:64_11": "Yattha pana pañcadvāraghaṭṭanā nubandhabhāvena vinā kevalaṁ tathā tathā chaḷārammaṇadhammā āpātaṁ āgacchanti. Taṁ visuṁ siddhaṁ nāma hoti.",
  "anya-e0301n6:64_12": "Kathaṁ pana tasmiṁ visuṁ siddhe manodvāre ārammaṇa dhammā āpātaṁ āgacchantīti. Vuccate.",
  "anya-e0301n6:64_13": "Diṭṭhato diṭṭhasambandhato sutato sutasambandhato saddhāya ruciyā ākāraparivitakkena diṭṭhinijjhānakhantiyā nānākammabalena nānāiddhibalena dhātukkhota vasena devatopasaṁhāravasena anubodhavasena paṭivedhavasenāti evamādīhi kāraṇehi āpātaṁ āgacchantīti.",
  "anya-e0301n6:64_14": "Tattha diṭṭhaṁnāma pubbe pañcahidvārehi gahitaṁ pañcālambaṇaṁ.",
  "anya-e0301n6:64_15": "Taṁpi kālantare kāraṇalābhe sati suddhe manodvāre āpātaṁ āgacchatiyeva.",
  "anya-e0301n6:64_16": "Diṭṭhasambandhaṁnāma diṭṭhasadisaṁ vuccati.",
  "anya-e0301n6:64_17": "Pubbe hi kiñci disvā aññaṁ yaṁkiñci anumānentassa adiṭṭhaṁpi taṁsadisaṁ atītaṁpi anāgataṁpi paccuppannaṁpi bahuāpātaṁ āgacchatiyeva.",
  "anya-e0301n6:64_18": "Sutaṁnāma parato sutvā gahitaṁ chaḷārammaṇaṁ. Taṁ pana mahāvisayaṁ hoti.",
  "anya-e0301n6:64_19": "Sabbaññudesanaṁ sutvā gahitaṁ na kiñci anārammaṇaṁnāma atthīti.",
  "anya-e0301n6:64_20": "Sutasambandhaṁnāma sutasadisaṁ. Saddhānāma parassa saddahanā. Rucināma attano mati.",
  "anya-e0301n6:64_21": "Ākāra parivitakko nāma atthacchāyaṁ byañjanacchāyaṁ kāraṇacchāyañca nissāya tathā tathā parivitakkanaṁ.",
  "anya-e0301n6:64_22": "Diṭṭhinijjānakhantināma paññāyavā attano laddhiyāvā punappunaṁ upaparikkhitvā evamevāti sanniṭṭhānaṁ pāpetvā gahaṇaṁ. Sesaṁ pākaṭameva.",
  "anya-e0301n6:64_23": "Etthaca anantarūpanissaya paccayabhāvonāma cittasantānassa mahāvipphāro hoti.",
  "anya-e0301n6:64_24": "Sakiṁpi ārammaṇaṁ suṭṭhu āsevitvā niruddhakālato paṭṭhāya vassasatepi vassasahassepi bhavantarepi taṁārammaṇaṁ paṭicca bhavaṅga calanassa paccayo hoti.",
  "anya-e0301n6:64_25": "Cittañcanāma diṭṭhādīhi yathāvuttakāraṇehi saṁvaddhitaṁ mahāvipphāraṁ hoti.",
  "anya-e0301n6:64_26": "Kiñci nimittaṁ labhitvā ekasmiṁ khaṇe anekasahassesupi diṭṭhādīsu ārammaṇesu pharamānaṁ pavattati.",
  "anya-e0301n6:64_27": "Tehica kāraṇehi niccaṁ codīyamānaṁ cittasantānaṁ kāyagelaññādike cittadubbalapaccaye asati niccakālaṁpi bhavaṅgato vuṭṭhātuṁ ajjhāsayayuttaṁ hoti.",
  "anya-e0301n6:64_28": "Na hi cittaṁnāma avibhūte ārammaṇe ramati. Vibhūteeva ramati.",
  "anya-e0301n6:64_29": "Tasmā bhavaṅgasampayutto manasikāro punappunaṁ bhavaṅgaṁ cāletvā laddhapaccayesu ārammaṇesu punappunaṁ āvajjanaṁ niyojetiyeva.",
  "anya-e0301n6:64_30": "Tadā tāni ārammaṇāni tadabhininnākāra pavattamanasikāra sampayuttassa bhavaṅga cittassa āpātaṁ āgacchanti.",
  "anya-e0301n6:64_31": "Na hi aññaṁ ārammaṇaṁ gahetvā pavattamānassa cittassa ārammaṇantare abhininnākāronāma natthīti sakkā vattunti.",
  "anya-e0301n6:64_32": "Tadārammaṇapākāni pavattantīti idaṁ kāmasattavasena vuttaṁ.",
  "anya-e0301n6:64_33": "Rūpārūpasattānaṁ pana vibhūtārammaṇepi tadārammaṇuppādo natthiyeva. Yathā cettha.",
  "anya-e0301n6:64_34": "Evaṁ pañcadvārepi rūpasattānaṁ atimahantārammaṇesu tadārammaṇuppādo natthīti.",
  "anya-e0301n6:64_35": "Avibhūte panā lambaṇe javanāvasāne bhavaṅgapātova hotīti idañca ukkaṭṭha paricchedavasena vuttanti daṭṭhabbaṁ.",
  "anya-e0301n6:64_36": "Ñāṇavibhaṅgaṭṭhakathāyaṁ pana dvattikkhattuṁ voṭṭhabbanappavattivasena avibhute ālambaṇe voṭṭhabbanavāropi āgato.",
  "anya-e0301n6:64_37": "Yoca pañcadvārebhavaṅgacalanamattavasena moghavāro nāma catuttho vāro vutto.",
  "anya-e0301n6:64_38": "Sopi idha laddhuṁ vaṭṭatiyeva.",
  "anya-e0301n6:64_39": "Suddhamanodvārepi hi ārammaṇe āpātamāgate vīthicittaṁ anuppajjitvā dvikkhattuṁ bhavaṅge calite nivattanakavārānaṁ pamāṇaṁ nabhavissatiyeva,",
  "anya-e0301n6:64_40": "visayeca āpātāgate bhavaṅgeca calite sati visayappavattināma na na hotīti.",
  "anya-e0301n6:64_41": "Iti imasmiṁ manodvārepi tadārammaṇa javana voṭṭhabbana moghavāra saṅkhātānaṁ catunnaṁ vārānaṁ yathākkamaṁ āraṇabhūtā visayappavatti catudhā veditabbāti.",
  "anya-e0301n6:64_42": "Tattha tadārammaṇavārassa ārammaṇabhūtā abhivibhūtānāma javana vārassa vibhūtānāma.",
  "anya-e0301n6:64_43": "Voṭṭhabbanavārassa avibhūtānāma.",
  "anya-e0301n6:64_44": "Moghavārassa ārammaṇabhūtā atiavibhūtānāmāti yojetabbā.",
  "anya-e0301n6:65_0": "Etthaca ārammaṇassavā cittassavā atibalavatāya abhivibhūtatā veditabbā.",
  "anya-e0301n6:65_1": "Dubbalepi hi citte pathavipabbatādivasena atibalavantaṁ ārammaṇaṁ ativibhūtaṁnāma hoti.",
  "anya-e0301n6:65_2": "Atibalavante ca citte atisukhumaṁpi nibbānaṁ ativibhūtaṁnāma hotīti. Evaṁ sesesupīti.",
  "anya-e0301n6:65_3": "Vārabhedo panettha anubandhako, visuṁ siddhoti duvidho.",
  "anya-e0301n6:65_4": "Tattha anubandhako cakkhudvārānubandhakādivasena pañcavidho.",
  "anya-e0301n6:65_5": "Ekekasmiñcettha atītagahaṇaṁ, samudāya gahaṇaṁ, vatthugahaṇaṁ,",
  "anya-e0301n6:65_6": "nāmagahaṇanti cattāro cattāro vārā.",
  "anya-e0301n6:65_7": "Tesuca tadārammaṇavārādayo yathārahaṁ yojetabbā.",
  "anya-e0301n6:65_8": "Visuṁ siddho pana diṭṭha vāro, diṭṭhasambandhavāro, sutavāro, sutasambandhavāro, viññātavāro,",
  "anya-e0301n6:65_9": "viññātasambandhavāroti chabbidho hoti.",
  "anya-e0301n6:65_10": "Etthaca saddhā ruci ākāra parivitakkādi vasena pavattavārā viññātavāro,",
  "anya-e0301n6:65_11": "viññāta sambandhavāroti vuttāti daṭṭhabbā.",
  "anya-e0301n6:65_12": "Aṭṭhasāliniyaṁ pana saddhāruciyādiva senagahitaṁ ārammaṇaṁ tathāpi hoti. Aññathāpi hoti.",
  "anya-e0301n6:65_13": "Tasmā aṭṭhakathāyaṁ na gahitanti vuttaṁ. Tathāvā hotu aññathāvā.",
  "anya-e0301n6:65_14": "Vīthicittapavattiyā sati gahetabbameva.",
  "anya-e0301n6:65_15": "Tattha ekekasmiṁvāre tadārammaṇavārādivasena cattāro cattāro vārā.",
  "anya-e0301n6:65_16": "Tesuca kāma mahaggatā nuttara paññatti vasena paccuppannātītānāgatakāla vimuttavasenaca ārammaṇadhammā yathārahaṁ yojetabbāti.",
  "anya-e0301n6:65_17": "Etarahi pana atītabhavaṅgavasena tadārammaṇavasena ca vārabhedaṁ kappenti.",
  "anya-e0301n6:65_18": "Tattha atītabhavaṅgavasena vārabhedakappanaṁ niratthakaṁ.",
  "anya-e0301n6:65_19": "Na hi manodvāre pañcadvāre viya ārammaṇānaṁ khaṇavasena balava dubbalatā sambhavo atthi.",
  "anya-e0301n6:65_20": "Tadā avijjamānānaṁpi atītānāgatānaṁ kālavimuttānañca tattha āpātāgamanatoti. Ettha siyā,",
  "anya-e0301n6:65_21": "ekāvajjanavīthiyā ārammaṇaṁnāma dhammatoca kālatoca abhinna meva icchanti aṭṭhakathācariyā.",
  "anya-e0301n6:65_22": "Imeca sattā taṁ taṁ ākāraṁ sallakkhetvā aññamaññassa cittaṁ jānantiyeva.",
  "anya-e0301n6:65_23": "Paracittaviduniyo pana devatā ākārasallakkhaṇena vināpi jānanti.",
  "anya-e0301n6:65_24": "Tattha paccuppannaṁ parassa cittaṁ jānanakāle āvajjanaṁ bhāvayaṁ parassa cittaṁ attanā sahuppannaṁ. Taṁ vā āvajjati.",
  "anya-e0301n6:65_25": "Udāhu parato taṁ taṁ javanena sahuppannaṁvā.",
  "anya-e0301n6:65_26": "Javanānica yaṁ āvajjanena sahuppannaṁ taṁ vā jānanti,",
  "anya-e0301n6:65_27": "paccekaṁ attanā sahuppannaṁvāti. Kiñcettha,",
  "anya-e0301n6:65_28": "yadi tāva āvajjanena sahuppannaṁ āvajjati jānantica.",
  "anya-e0301n6:65_29": "Evaṁ sati dhammato abhinnaṁ hoti. Kālato bhinnaṁ.",
  "anya-e0301n6:65_30": "Tañhi cittaṁ āvajjanassa paccuppannaṁ hoti. Javanānaṁ pana atītanti.",
  "anya-e0301n6:65_31": "Atha paccekaṁ attanā sahuppannaṁ āvajjati jānantica.",
  "anya-e0301n6:65_32": "Evañca sati kālato abhinnaṁ hoti. Dhammato bhinnameva.",
  "anya-e0301n6:65_33": "Athapi yaṁ paccekaṁ sahuppannaṁ jānanti. Tadeva āvajjati. Evaṁpi bhinnameva hotīti.",
  "anya-e0301n6:65_34": "Ettha aṭṭhakathāyaṁ tāva yaṁ āvajjanena sahuppannaṁ.",
  "anya-e0301n6:65_35": "Tadeva āvajjati jānanticāti dhammato abhinnaṁ vatvā taṁ cittaṁ niruddhaṁpi addhāvasena santativasenaca gahitaṁ javanānaṁpi paccuppannameva hotīti vinicchitaṁ.",
  "anya-e0301n6:65_36": "Ācariyānandamatena pana parassa taṁ taṁ ākāraṁ sallakkhetvā taṁ taṁ adhippāyajānanakāle āvajjanajavanāni paccekaṁ attanā sahuppannaṁ cittaṁ āvajjati jānanti ca.",
  "anya-e0301n6:65_37": "Na cettha dhammato kālatoca bhinnaṁnāma hoti.",
  "anya-e0301n6:65_38": "Sabbesaṁpi hi ārammaṇaṁ cittameva hoti paccuppannañcāti.",
  "anya-e0301n6:65_39": "Naca javanāni nirāvajjanānināma honti.",
  "anya-e0301n6:65_40": "Āvajjanenapi hi cittanteva āvajjitaṁ hoti.",
  "anya-e0301n6:65_41": "Javanānica cittanteva jānantīti.",
  "anya-e0301n6:65_42": "Yadi pana āvajjane na cittanti āvajjite javanāni rūpanti jānanti.",
  "anya-e0301n6:65_43": "Rūpantivā āvajjite cittanti jānanti,",
  "anya-e0301n6:65_44": "nīlantivā āvajjite pītanti jānanti.",
  "anya-e0301n6:65_45": "Evaṁ sati javanāni dhammato nirāvajjanāni nāma honti.",
  "anya-e0301n6:65_46": "Tathā atītanti āvajjite paccuppannanti.",
  "anya-e0301n6:65_47": "Evañca sati tāni kālato nirāvajjanānināma hontīti.",
  "anya-e0301n6:65_48": "Yasmā ca atīto dhammo paccuppannassa dhammassa anantarapaccayena paccayoti paṭṭhāne vutto.",
  "anya-e0301n6:65_49": "Tasmā idha khaṇavaseneva paccuppannaṁ vattuṁ yuttaṁ. Na addhāsantati vasenāti.",
  "anya-e0301n6:65_50": "Itarathā sabba vīthicittavāresupi ārammaṇānaṁ atītādibhāvo addhāsantativaseneva vattabbo siyāti.",
  "anya-e0301n6:65_51": "Gāthāyaṁ tīṇevāti kiccavasena tīṇi eva.",
  "anya-e0301n6:65_52": "Cittuppādā daseritāti cittuppattikkhaṇavasena dasa īritāni kathitāni.",
  "anya-e0301n6:65_53": "Vitthārenāti cittasarūpavitthārena. Etthāti manodvāre.",
  "anya-e0301n6:65_54": "Ekacattālīsāti pañcaviññāṇamanodhātūhi vajjitānaṁ kāmāvacaracittānaṁ vasena ekacattālīsaṁ. Etthāti parittajavanavāre. [Parittavāro]",
  "anya-e0301n6:66_0": "138.",
  "anya-e0301n6:66_1": "Vibhūtāvibhūtabhedo natthi ekaṁ vibhūtameva labbhatīti adhippāyo.",
  "anya-e0301n6:66_2": "Na hi avibhūte ārammaṇe appanānāma sambhavatīti.",
  "anya-e0301n6:66_3": "Tathā tadārammaṇuppādoca natthi.",
  "anya-e0301n6:66_4": "Na hi atisantataraṁ appanājavanaṁ tadārammaṇaṁ anubandhatīti.",
  "anya-e0301n6:66_5": "Tattha hi chabbīsati mahaggata lokuttara javanesu yaṁkiñci javanaṁ appanāvīthimotaratīti sambandho.",
  "anya-e0301n6:66_6": "Ñāṇarahitaṁ dvihetukajavanaṁ athirasabhāvattā appanāya anantarūpanissayo nahotīti vuttaṁ ñāṇasampayutta kāmāvacarajavanānamaṭṭhannanti.",
  "anya-e0301n6:66_7": "Parikammopacārānulomagotratunāmenāti ettha indriyasamatādīhi paritobhāgehi appanā karīyati sajjīyati etenāti parikammaṁ.",
  "anya-e0301n6:66_8": "Appanaṁ upecca caratīti upacāro. Samīpacāroti attho.",
  "anya-e0301n6:66_9": "Samīpacaraṇañcettha āsannekāle appanāvahasamatthabhāvena daṭṭhabbaṁ.",
  "anya-e0301n6:66_10": "Yassa pavattiyā aciraṁ kālaṁ appanā sambhavo hotīti.",
  "anya-e0301n6:66_11": "Anulomanti appanāpavattiyā paccanīkadhammavidhamanena appanāya anukūlaṁ appanāhitaṁ appanā vahanticceva attho,",
  "anya-e0301n6:66_12": "yassa pavattiyā appanā vibandhako paccanī konāma natthīti.",
  "anya-e0301n6:66_13": "Gamīyati bujjhīyati attho etenātivo. Abhidhānaṁ buddhica.",
  "anya-e0301n6:66_14": "Taṁ duvidhaṁpi gavaṁ tāyati rakkhatīti gottaṁ. Paritta jātisaṅkhāto anvayo.",
  "anya-e0301n6:66_15": "Gottaṁ abhibhuyyati chijjati etthāti gotrabhu.",
  "anya-e0301n6:66_16": "Ettha ca cattāripi javanāni parikammajavanānīti vā upacārajavanānitivā anulomajavanānītivā vuccantiyeva.",
  "anya-e0301n6:66_17": "Gotrabhūti pana pacchimasseva nāmaṁ.",
  "anya-e0301n6:66_18": "Idha pana catunnaṁpi nāmānaṁ saṅgahaṇatthaṁ parikammo pacārānuloma gotrabhunāmenāti evaṁ vuttanti daṭṭhabbaṁ.",
  "anya-e0301n6:66_19": "Evañca katvā kasmā pathamameva parikammaṁnāma.",
  "anya-e0301n6:66_20": "Nanu itarānipi appanaṁ parisaṅkharontiyevāti evamādikā codanā anokāsā hotīti.",
  "anya-e0301n6:66_21": "Catukkhattuṁ tikkhattumevavāti catukkhattumevavā tikkhattumevavā.",
  "anya-e0301n6:66_22": "Tattha pathamena eva saddena pañcamaṁ gotrabhusambhavo paṭikkhitto hoti.",
  "anya-e0301n6:66_23": "Tadā hi javanaṁ patitaṁnāma hoti. Pavedhati kampati.",
  "anya-e0301n6:66_24": "Kāmagottaṁ abhikkamitvā uparibhūmantarappattiyā paccayo bhavituṁ na sakkotīti.",
  "anya-e0301n6:66_25": "Dutīyena dutīyaṁ gotrabhu sambhavo paṭikkhitto hoti.",
  "anya-e0301n6:66_26": "Tadā hi aladdhāsevanaṁ anulomaṁ attano anantare cittaṁ gotrabhubhāvaṁ pāpetuṁ na sakkotīti.",
  "anya-e0301n6:66_27": "Eteneva pañcamato paraṁ catutthatoca oraṁ appanāya asambhavo sādhito hotīti.",
  "anya-e0301n6:66_28": "Vāsaddena pana mandapaññassa catukkhattumeva. Na tikkhattuṁ. Tikkhapaññassa tikkhattumeva.",
  "anya-e0301n6:66_29": "Na catukkhattunti dassitaṁ hoti.",
  "anya-e0301n6:66_30": "Aṭṭhasāliniyaṁ pana mandamajjhima mahāpaññavasena tidhā bhinditvā pañcakkhattuṁpi parikammajavanānaṁ uppatti anuññātā viya dissati.",
  "anya-e0301n6:66_31": "Itaraṭṭhakathāsu pana suṭṭhu vicāretvā paṭisiddhattā sā na gahetabbāvāti.",
  "anya-e0301n6:67_0": "Yaṁ pana vibhāvaniyaṁ",
  "anya-e0301n6:68_0": "‘‘Chaṭṭhaṁ sattamaṁ bhavaṅgassa āsannabhāvena papātāsannapuriso viya appanāvasena patiṭṭhātuṁ na sakkotī’’ti vuttaṁ.",
  "anya-e0301n6:69_0": "Tattha bhavaṅgassa āsannabhāvenāti bhavaṅgabhāvassa āsanna bhāvenāti attho.",
  "anya-e0301n6:69_1": "Pañcamajavanato hi paṭṭhāya javanasantānaṁ anupubbena parikkhīṇajavaṁ hoti.",
  "anya-e0301n6:69_2": "Bhavaṅgabhāvatthāya pariṇamatīti.",
  "anya-e0301n6:69_3": "Evañca katvā papātāsannapurisopamāpi upapannā hotīti.",
  "anya-e0301n6:69_4": "Niruddhānantaramevāti niruddhe anantaramevāti padacchedo. Kassa anantaranti,",
  "anya-e0301n6:69_5": "aññassa asutattā niruddhassāti atthato laddhamevāti.",
  "anya-e0301n6:69_6": "Yasmā pana appanānāma uppajjamānā catutthatovā pañcamatovā paṭṭhāya uppajjati. Na chaṭṭhatovā sattamatovā.",
  "anya-e0301n6:69_7": "Sāhi vasībhūtāpi catuttha pañcamesu uppattiṁ alabhamānā sabbaso nuppajjatiyeva.",
  "anya-e0301n6:69_8": "Labhamānā pana divasaṁpi nirantaraṁ pavattatiyeva.",
  "anya-e0301n6:69_9": "Tasmā catutthaṁvā pañcamaṁvāti idaṁ ādimattaniyamanatthaṁ vuttanti daṭṭhabbaṁ.",
  "anya-e0301n6:69_10": "Teneva hi appanāvīthimotaratīti ca tatoparaṁ appanāvasāne bhavaṅgapātova hotīti ca vakkhatīti.",
  "anya-e0301n6:69_11": "Yadi pana pañcamato paṭṭhāya javanaṁ patitaṁ nāma hoti.",
  "anya-e0301n6:69_12": "Evaṁ sati kasmā tato paṭṭhāya patanakhette appanājavanaṁ pavattatīti. Vuccate,",
  "anya-e0301n6:69_13": "hatthe thapitaleḍḍussa patanakhettaṁnāma hatthato muttamatte hoti.",
  "anya-e0301n6:69_14": "Evaṁ santepi hatthabalena khipitaṁ leḍḍu dūraṁpi gacchatiyeva.",
  "anya-e0301n6:69_15": "Ettha ca leḍḍussa javonāma hatthajavamūlako hoti.",
  "anya-e0301n6:69_16": "Hatthajavoca sarīrabalamūlako.",
  "anya-e0301n6:69_17": "Tattha leḍḍu viya appanājavanaṁ daṭṭhabbaṁ.",
  "anya-e0301n6:69_18": "Leḍḍussa patanakhettaṁ viya catutthato pacchākālo. Hatthajavoviya gotrabhujavo.",
  "anya-e0301n6:69_19": "Sarīrabalaṁ viya purimānaṁ parikammajavanānaṁ balaṁ daṭṭhabbaṁ.",
  "anya-e0301n6:69_20": "Uttānaseyyassa bāladārakassa balaṁ viya ādikammikavīthiyaṁ kāmajavanānaṁ balaṁ.",
  "anya-e0301n6:69_21": "Vuddhipattassa purisassabalaṁ viya samāpattivīthiyaṁ kāmajavanānaṁ balaṁ.",
  "anya-e0301n6:69_22": "Yathā ca bāladārakena khittaṁ leḍḍu hatthato muttamattepi patati.",
  "anya-e0301n6:69_23": "Evaṁ ādikammikavīthiyaṁ appanājavanaṁ ekavāraṁ javitvā patati.",
  "anya-e0301n6:69_24": "Yathāvuddhipattena khittaṁ leḍḍu patanakhettepi apatitvā dūraṁpi dūrataraṁpi gacchati.",
  "anya-e0301n6:69_25": "Tathā samāpattivīthiyaṁ appanājavanaṁ ciraṁpi cirataraṁpi pavattatīti.",
  "anya-e0301n6:69_26": "Mūlaṭīkāyaṁ pana appanājavanaṁ patanakhette pavattaṁpi bhūmantarapattiyāvā ārammaṇantaraladdhiyāvā patitaṁnāma nahotīti vuttaṁ. Ettha siyā,",
  "anya-e0301n6:69_27": "kasmā pañcamato paṭṭhāya javanaṁ patitanti vuttaṁ.",
  "anya-e0301n6:69_28": "Nanu apati tattā eva suṭṭhu balavabhāvato sattamajavanacetanā sīghaṁ anantare bhave vipākadāyinīca ānantariyakammañca hoti.",
  "anya-e0301n6:69_29": "Majjhe pañcacetanā tathā balavabhāvābhāvato cirena tatīyabhavādīsu vipākadāyinīca honti,",
  "anya-e0301n6:69_30": "anantariyabhāvañca na gacchantīti.",
  "anya-e0301n6:69_31": "Nakho panetaṁ evaṁ daṭṭhabbaṁ.",
  "anya-e0301n6:69_32": "Yadi hi sīghaṁ vipākadānatāya balavatīnāma siyā.",
  "anya-e0301n6:69_33": "Evaṁsati paṭhamacetanā sabbabalavatīnāma siyā.",
  "anya-e0301n6:69_34": "Sā hi imasmiṁyeva bhave vipākaṁ detīti. Idaṁ panettha sanniṭṭhānaṁ.",
  "anya-e0301n6:69_35": "Eka vassajīvīnaṁ tiṇarukkhānaṁ pariṇāmoviya pathamacetanāya pariṇāmo daṭṭhabbo.",
  "anya-e0301n6:69_36": "Dvivassajīvīnaṁ viya sattamacetanāya.",
  "anya-e0301n6:69_37": "Mahāsālānaṁ viya majjhimacetanānanti.",
  "anya-e0301n6:69_38": "Tattha ekavassajīvino tiṇarukkhānāma asārā honti.",
  "anya-e0301n6:69_39": "Asārattāca dubbalā anaddhaniyā aciraṭṭhikā.",
  "anya-e0301n6:69_40": "Tasmā tesaṁ sīghatarapariṇāmo hoti. Te hi sīghataraṁ ruhanti. Vuddhiṁ viruḷhiṁ āpajjanti.",
  "anya-e0301n6:69_41": "Sīghataraṁ pupphanti phalanti patanti antaradhāyanti.",
  "anya-e0301n6:69_42": "Ekaṁ nidāghasamayaṁ atikkamituṁ nasakkonti. Dutīyaṁ vassaṁ na pāpuṇanti.",
  "anya-e0301n6:69_43": "Etthaca nidāghasamayo viya maraṇakālo veditabbo.",
  "anya-e0301n6:69_44": "Dvivassajīvino pana thokaṁ sārabhūtā honti.",
  "anya-e0301n6:69_45": "Sārabhūtattāca thokaṁ balavantā addhaniyā.",
  "anya-e0301n6:69_46": "Tato yevacatesaṁ cirapariṇāmo hoti.",
  "anya-e0301n6:69_47": "Te hi pathamaṁ vassaṁ ruhanti vuddhiṁ viruḷhiṁ āpajjanti.",
  "anya-e0301n6:69_48": "Pupphituṁvā phalituṁvā nasakkonti.",
  "anya-e0301n6:69_49": "Dutīyavasseeva pupphanti phalanti patanti antaradhāyanti.",
  "anya-e0301n6:69_50": "Dutīyaṁ pana nidāgha samayaṁ atikkamituṁ na sakkonti. Tatīyaṁ vassaṁ na pāpuṇanti.",
  "anya-e0301n6:69_51": "Mahāsālā pana sabbasārabhūtā honti. Balavantā cirataraṭṭhāyino.",
  "anya-e0301n6:69_52": "Tasmā te saṇikameva pariṇāmaṁ gacchanti.",
  "anya-e0301n6:69_53": "Te hi eka dve vassāni vidatthiratanamattāva honti. Vuddhiṁ viruḷhiṁ nāpajjanti.",
  "anya-e0301n6:69_54": "Pupphituṁvā phalituṁvā na sakkonti. Aticiraṭṭhāyino pana honti.",
  "anya-e0301n6:69_55": "Cha pañca vassasatāni ṭhatvāva patanti.",
  "anya-e0301n6:69_56": "Evameva pathamajavanacetanā sabbaso aladdhāsevanatāya asārā abalā hoti.",
  "anya-e0301n6:69_57": "Visuṁ ekaṁ bhavaṁ nibbattetuṁ ekañca maraṇakālaṁ atikkamituṁ na sakkoti.",
  "anya-e0301n6:69_58": "Imasmiṁ bhaveeva vipaccitvāvā avipaccitvāvā khiyyati.",
  "anya-e0301n6:69_59": "Sattama javanacetanā pana laddhāsevanatāya thokaṁ sārabhūtā hoti.",
  "anya-e0301n6:69_60": "Visuṁ ekaṁ bhavaṁ nibbattetuṁ sakkoti.",
  "anya-e0301n6:69_61": "Sārabhūtattā yevaca saṇikameva pariṇāmaṁ gacchati.",
  "anya-e0301n6:69_62": "Imasmiṁ bhave vipaccituṁ na sakkoti.",
  "anya-e0301n6:69_63": "Bhavantaraṁ patvāva vipaccati.",
  "anya-e0301n6:69_64": "Patitajavanesu pana antima javanatāya dubbalattā dutīyaṁ maraṇakālaṁ atikkamituṁ na sakkoti.",
  "anya-e0301n6:69_65": "Dutīyabhaveeva vipaccitvāvā avipaccitvāvā khiyyati.",
  "anya-e0301n6:69_66": "Avasesānaṁ pana pañcannaṁ majjhimacetanānaṁ suṭṭhu laddhāsevanānaṁ saṇika tara pariṇatabhāvo vuttanayānusārena veditabboti.",
  "anya-e0301n6:69_67": "Naṁ kevalañcettha tiṇa rukkho pamāya pāṇopamāyāpi ayamattho dīpetabbo.",
  "anya-e0301n6:69_68": "Yehikeci gabbhaseyyakā pāṇā appāyukajātikā honti.",
  "anya-e0301n6:69_69": "Te sīghataraṁ gabbhavāsaṁ vasanti, sīghataraṁ vijāyanti.",
  "anya-e0301n6:69_70": "Aṅgamaṅgānica nesaṁ sīghataraṁ thāmagatāni honti.",
  "anya-e0301n6:69_71": "Indriyānica sīghataraṁ paripākagatāni honti.",
  "anya-e0301n6:69_72": "Tadaheva uṭṭhahitvā gacchanti. Gocaraṁ gaṇhanti.",
  "anya-e0301n6:69_73": "Attano attano visaye sīghataraṁ viññuttaṁ āpajjanti.",
  "anya-e0301n6:69_74": "Sīghataraṁ jiṇṇā honti maranti.",
  "anya-e0301n6:69_75": "Dīghāyukajātikānaṁ pana gabbhavāsādīni sabbāni saṇika meva sijjhantīti.",
  "anya-e0301n6:69_76": "Etthaca mahaggata kusalāni sattama javanaṭṭhāne ṭhitānīti veditabbāni.",
  "anya-e0301n6:69_77": "Parikammajavanāni hi ciraṭṭhitikaṭṭhena supakka sālidhaññasadisāni.",
  "anya-e0301n6:69_78": "Appanājavanāni aciraṭṭhitikaṭṭhena supakka sālibhattasadisānīti tānipi acirataraṭṭhitikānieva honti.",
  "anya-e0301n6:69_79": "Dutīye bhave vipaccitvāvā avipaccitvāvā khiyyanti.",
  "anya-e0301n6:69_80": "Imasmiṁ bhavepi appakena kāmacchandādinā paccanīkadhammena paṭibāhitāni sabbaso avipākabhāvaṁ āpajjanti.",
  "anya-e0301n6:69_81": "Tasmātāni tena pariyāyena dubbalāni nāma hontīti.",
  "anya-e0301n6:70_0": "Yasmā ca ānantariyakammānaṁ phaladānaniyatatānāma kālaniyamena vinā na sambhavati.",
  "anya-e0301n6:70_1": "Kālaniyamocanāma ekantena sattamajavanasseva hoti. Na majjhimajavanānaṁ.",
  "anya-e0301n6:70_2": "Tesañhi asukasmiṁ bhaveeva vipaccantīti evaṁ niyamo natthīti.",
  "anya-e0301n6:70_3": "Tasmā duvidhassa niyamassa siddhattā eva sattamajavanacetanāya anantariyakammatā siddhā hoti.",
  "anya-e0301n6:70_4": "Na balavataratāyāti niṭṭhametthagantabbanti.",
  "anya-e0301n6:70_5": "Mūlaṭīkāyaṁ pana nanuca sattamajavanacetanāya balavatāya upapajjavedanīyabhāvo hoti ānantariyatāpīti codanaṁ samuṭṭhāpetvā tatthāyaṁ adhippāyo siyā.",
  "anya-e0301n6:70_6": "Paṭisandhiyā anantarapaccayabhāvino vipākasantānassa anantarapaccayabhāvena antimajavanacetanāya susaṅkhatattāsā sattamajaganacetanā upapajjavedanīyā ānantariyakāca hoti.",
  "anya-e0301n6:70_7": "Na apatitajavanacetanā viya balavatāyāti uttaraṁ vadati. Taṁ yuttaṁ viya na dissati.",
  "anya-e0301n6:70_8": "Evañhi sati pathamajavanacetanā kassa anantarapaccayabhāvena susaṅkhatattā diṭṭhadhammavedanīyānāma jātāti vattabbā hotīti.",
  "anya-e0301n6:70_9": "Mahāṭīkāyaṁ pana dubbalāpi antimajavana cetanā sanniṭṭhānakiccavisesayuttatāya phalavipaccane sattivise sayuttā hotīti upapajjavedanīyā ānantariyakāca sā hotīti vuttaṁ.",
  "anya-e0301n6:70_10": "Yathārahanti taṁ taṁ puggalānurūpaṁ.",
  "anya-e0301n6:70_11": "Yathābhinīhāra vasenāti tassa tassa parikammabhāvanā cittassa kasiṇanimittā dīsuvā aniccalakkhaṇādīsuvā abhinīharaṇānurūpaṁ.",
  "anya-e0301n6:70_12": "Appanāvīthinti appanāpabandhaṁ.",
  "anya-e0301n6:70_13": "Idañca anekavāre pavattānaṁ appanājavanānaṁ saṅgahaṇatthaṁ vuttaṁ.",
  "anya-e0301n6:70_14": "Tenevāha tatoparaṁ appanāvasāne bhavaṅgapātova hotīti.",
  "anya-e0301n6:70_15": "Tattha tatoti catutthatovā pañcamato vā.",
  "anya-e0301n6:70_16": "Imasmiṁ atthe sati pañcamevā chaṭṭhevā ekantena bhavaṅgapāto hotīti āpajjati.",
  "anya-e0301n6:70_17": "Tasmā puna appanāvasāneti vuttaṁ. Bhavaṅgapātovahoti.",
  "anya-e0301n6:70_18": "Natthi tadārammaṇuppādoti adhippāyo.",
  "anya-e0301n6:71_0": "Vibhāvaniyaṁ pana",
  "anya-e0301n6:72_0": "‘‘Katthaci appanāvāre sattajavana paripūraṇatthaṁ appanāvasānepi kāmāvacarajavanappavattiṁ vadantānaṁ nikāyantarikānaṁ vādo idha evasaddena nivattito’’ti vuttaṁ.",
  "anya-e0301n6:73_0": "Tatthāti tasmiṁ appanājavanavāre.",
  "anya-e0301n6:73_1": "Nirantarapavattānaṁ javanānaṁ bhinnavedanatānāma natthīti vuttaṁ somanassasahagata javanā nantarantiādi.",
  "anya-e0301n6:74_0": "[132] Vibhāvaniyaṁ pana",
  "anya-e0301n6:75_0": "‘‘Bhinnavedanānaṁ aññamaññaṁ āsevanapaccayabhāvassa anuddhaṭattā’’tikāraṇaṁ vuttaṁ. Taṁ na sundaraṁ.",
  "anya-e0301n6:76_0": "Na hi idha āsevanapaccayabhāvo pamāṇaṁ. Kasmā,",
  "anya-e0301n6:76_1": "āsevana paccanikānaṁ phalajavanānaṁpi parikammajavanehi aññamaññañca abhinnavedanatāya icchitabbattāti.",
  "anya-e0301n6:76_2": "Pāṭikaṅkhitabbāti avassaṁ icchitabbā.",
  "anya-e0301n6:77_0": "[133] Vibhāvaniyaṁ pana",
  "anya-e0301n6:78_0": "‘‘Pasaṁsitabbā’’ti vuttaṁ. Taṁ na sundaraṁ.",
  "anya-e0301n6:79_0": "Na hi tādiso saṁvaṇṇanāpadeso dissatīti.",
  "anya-e0301n6:79_1": "Arahatta phale maggavīthiyaṁ maggakusalānantaraṁ pavattamānepi ayaṁ pubbāpara niyamo parikammajavanehi eva saha appanājavanānaṁ hotīti katvā kriyajavanānantaraṁ arahattaphalañcāti vuttaṁ.",
  "anya-e0301n6:79_2": "Sukhapuññamhā paraṁ dvattiṁsa appanājavanāni sambhavanti.",
  "anya-e0301n6:79_3": "Upekkhakā puññamhā paraṁ dvādasa, sukhitakriyato paraṁ aṭṭha.",
  "anya-e0301n6:79_4": "Upekkhakā kriyato paraṁ cha appanājavanāni sambhavantīti yojanā.",
  "anya-e0301n6:79_5": "Tattha dvattiṁsāti arahattaphalasabbapañcamajjhānavajjitānaṁ catunnaṁ rūpakusalānaṁ soḷasannaṁ maggakusalānaṁ dvādasannaṁ heṭṭhimaphalānañca vasena dvattiṁsa.",
  "anya-e0301n6:79_6": "Dvādasāti pañcamajjhānikānaṁ rūpārūpamaggakusalānaṁ heṭṭhimaphalānañca vasena dvādasa.",
  "anya-e0301n6:79_7": "Aṭṭhāti pañcamajjhānavajjitānaṁ catunnaṁ rūpakriyānaṁ catunnaṁ arahattaphalānañca vasena aṭṭha.",
  "anya-e0301n6:79_8": "Chāti pañcamajjhānikānaṁ pañcannaṁ rūpārūpakriyānaṁ arahattaphalassaca vasena cha.",
  "anya-e0301n6:79_9": "Puthujjanānaṁ sekkhānañca kāmapuññatihetuto paraṁ catucattālīsa appanā sambhavanti.",
  "anya-e0301n6:79_10": "Vītarāgānaṁ arahantānaṁ tihetukāmakriyato paraṁ cuddasa appanā sambhavantīti yojanā.",
  "anya-e0301n6:80_0": "139.Sabbathāpīti atimahantādinā sabbapakārenapi.",
  "anya-e0301n6:80_1": "Etthāti etesu yathāvuttesu pañcadvāra manodvāresu.",
  "anya-e0301n6:80_2": "Sabbatthāpi pana aniṭṭhe tivā pāṭho.",
  "anya-e0301n6:80_3": "Teneva ṭīkāsu sabbatthāpīti pañcadvāra manodvārepīti vuttaṁ. Icchitabbanti iṭṭhaṁ. Kena icchitabbanti. Lokiyamahājanena.",
  "anya-e0301n6:80_4": "Tattha ca atiukkaṭṭhe atiduggateca jane agahetvā majjhimakena mahājanena.",
  "anya-e0301n6:80_5": "Evañhi sati iṭṭhāniṭṭhānaṁ suṭṭhuvavatthānaṁ hotīti aṭṭhakathāyaṁ vuttaṁ.",
  "anya-e0301n6:80_6": "Yasmiṁ ārammaṇekusala vipākaṁ uppajjati, tadeva iṭṭhaṁnāma.",
  "anya-e0301n6:80_7": "Yasmiṁ pana akusalavipākaṁ uppajjati, tadeva aniṭṭhaṁnāma.",
  "anya-e0301n6:80_8": "Na hi sakkā iṭṭhaṁvā aniṭṭhaṁvā ārammaṇaṁ vipākacittaṁ vañcetuntica.",
  "anya-e0301n6:80_9": "Apica dvāravasenāpi iṭṭhāniṭṭhatā veditabbāti ca vuttaṁ.",
  "anya-e0301n6:80_10": "Tasmā indriyānindriyabaddhasantānagate eke kasmiṁ rūpakalāpe vaṇṇādīsu rūpesu kiñci iṭṭhaṁ hoti. Kiñci aniṭṭhaṁ. Kadāci iṭṭhaṁ hoti. Kadāci aniṭṭhaṁ,",
  "anya-e0301n6:80_11": "tattha kiñci iṭṭhaṁ hoti kiñci aniṭṭhanti yathā kiṁsmiṁci ekasmiṁ pupphe vaṇṇo iṭṭho. Gandho aniṭṭho, raso aniṭṭho, phoṭṭhabbo aniṭṭho, kharasamphasso. Kiṁsmiṁci vaṇṇopi iṭṭho, gandhopi iṭṭho, rasādayo aniṭṭhāyeva.",
  "anya-e0301n6:80_12": "Tathā buddhassa sarīragatepi ekasmiṁ kalāpe vaṇṇo iṭṭho hoti. Gandho aniṭṭho.",
  "anya-e0301n6:80_13": "Matakaṇhasunakhassa uddhumātasarīrepi vaṇṇo iṭṭho hoti. Gandho aniṭṭho.",
  "anya-e0301n6:80_14": "So hi vaṇṇo yadi nivatthapārutassa vatthassa bhaveyya. Taṁ vatthaṁ mahagghaṁ hotīti.",
  "anya-e0301n6:80_15": "Kadāci iṭṭhaṁ kadāci aniṭṭhanti aggināma hemante iṭṭho sukhavipākassa paccayo.",
  "anya-e0301n6:80_16": "Gimhe aniṭṭho dukkhavipākassa paccayo. Sītudakaṁ gimhe iṭṭhaṁ. Hemante aniṭṭhaṁ.",
  "anya-e0301n6:80_17": "Tathā sukha samphassaṁ vatthaṁ pakatikāye iṭṭhaṁ hoti. Vaṇaṁ patvā aniṭṭhaṁ.",
  "anya-e0301n6:80_18": "Tenavā saṇikaṁ phusantassa iṭṭhaṁ,",
  "anya-e0301n6:80_19": "gāḷhaṁ phusantassa aniṭṭhanti. Naiṭṭhanti aniṭṭhaṁ. Tasmiṁ aniṭṭhe. Iṭṭheti iṭṭhamajjhatte,",
  "anya-e0301n6:80_20": "kusalavipākāni pañcaviññāṇa sampaṭicchana santīraṇa tadārammaṇānīti sambandho.",
  "anya-e0301n6:80_21": "Santīraṇa tadārammaṇāni cettha upekkhāsahagatānieva veditabbāni. Tenevāha atiiṭṭhepanātiādi.",
  "anya-e0301n6:80_22": "Tattha abhiiṭṭheti suvaṇṇa rajata maṇivaṇṇādike haritālavaṇṇādike koseyya vatthavaṇṇādi ke devaccharāvaṇṇādikeca ativiya lokiyamahājanena icchitabbe chaḷārammaṇe.",
  "anya-e0301n6:80_23": "Yasmā cettha aniṭṭhārammaṇa samāyogo akusalakammasseva vipaccanokāso hoti.",
  "anya-e0301n6:80_24": "Iṭṭhārammaṇasamāyogoca kusalakammasseva,",
  "anya-e0301n6:80_25": "tasmā aniṭṭhe akusalavipākāneva.",
  "anya-e0301n6:80_26": "Iṭṭhe kusalavipākānevāti ayaṁ niyamo siddho.",
  "anya-e0301n6:80_27": "Vedanāniyamo pana ādāse mukhanimittassa viya attano ussāha balena vinā kevalaṁ kammabalena nibbattānaṁ vipākānaṁ paridubbalattā tathā tathā kappetvā pakappetvā gahaṇā bhāvato yathārammaṇameva siddho hotīti daṭṭhabbaṁ. Na kevalañca vipākānaṁ eva.",
  "anya-e0301n6:80_28": "Athakho vipallāsarahite khiṇāsavasantāne pavattānaṁ kāmakriyajavanānaṁ viyathārammaṇameva vedanāyogo hotīti adhippāyena vuttaṁ tatthāpi somanassasahagata kriyajavanāvasāne tiādi. Tatthāpīti tesu vipākesupi.",
  "anya-e0301n6:80_29": "Somanassasahagata kriya javanā vasāneti buddhavaṇṇādike atiiṭṭhārammaṇe pavattānaṁ somanassa sahagata kriyajavanānaṁ avasāne.",
  "anya-e0301n6:80_30": "Upekkhāsahagata kriya javanā vasāneti aniṭṭhe iṭṭhamajjhatteca pavattānaṁ upekkhāsahagatakriyajavanānaṁ avasāne.",
  "anya-e0301n6:80_31": "Ayañca kriyajavanāvasāne tadārammaṇaniyamo aṭṭhakathāyaṁpi vuttoyeva.",
  "anya-e0301n6:80_32": "Vuttañhi tattha kāmāvacara tihetuka somanassa sahagatakriyadvayaṁ tadārammaṇavasena pañcannaṁ somanassasahagata vipākānaṁ anantarapaccayotiādi.",
  "anya-e0301n6:80_33": "Idañca pakatinīhārena pavattānaṁ kriyajavanānaṁ vasena vuttaṁ.",
  "anya-e0301n6:80_34": "Tathā rūpena pana cittātisaṅkhārena pavattānaṁ kriyajavanānaṁ iṭṭhepi upekkhāvedanāyogo aniṭṭhepi somanassa vedanāyogo hotiyeva. Yathāha –",
  "anya-e0301n6:81_0": "Kathañcānanda ariyo hoti bhāvitindriyo.",
  "anya-e0301n6:81_1": "Idhānanda bhikkhuno cakkhunā rūpaṁ disvā uppajjati manāpaṁ uppajjati amanāpaṁ. Uppajjati manāpāmanāpaṁ.",
  "anya-e0301n6:81_2": "So sace ākaṅkhati paṭikūle appaṭikūlasaññī vihareyyanti.",
  "anya-e0301n6:81_3": "Appaṭikūlasaññī tattha viharati.",
  "anya-e0301n6:81_4": "Sace ākaṅkhati appaṭikūle paṭikūla saññī vihareyyanti.",
  "anya-e0301n6:81_5": "Paṭikūlasaññī tattha viharatīti.",
  "anya-e0301n6:82_0": "Sabbaṁ uparipaṇṇāsake indriyabhāvanāsuttaṁ āharitabbaṁ.",
  "anya-e0301n6:82_1": "Tattha uppajjati manāpaṁ uppajjati amanāpaṁ.",
  "anya-e0301n6:82_2": "Uppajjati manāpāmanāpanti etena khīṇāsavānaṁ kāmakriyajavanānaṁ pakatinīhārena iṭṭhe so manassayogo aniṭṭhe upekkhā yogo dassito hoti.",
  "anya-e0301n6:82_3": "Sosace ākaṅkhati paṭikūle appaṭikūlasaññī vihareyyanti.",
  "anya-e0301n6:82_4": "Appaṭikūlasaññī tattha viharatītiādinā pana tesaṁ tathārūpe cittābhisaṅkhāre sati iṭṭhepi upekkhāyogo aniṭṭhepisomanassa yogo vutto hotīti.",
  "anya-e0301n6:82_5": "Yaṁ pana khīṇāsavānaṁ satatavihārasutte idha bhikkhunā rūpaṁ disvā neva sumano hoti. Na dummano.",
  "anya-e0301n6:82_6": "Upekkhako viharati sato sampajānotiādinā chasudvāresu somanassa paṭikkhipanaṁ vuttaṁ.",
  "anya-e0301n6:82_7": "Taṁpi tesaṁ tathā rūpacittābhisaṅkhārabāhullavasena vuttanti gahetabbaṁ.",
  "anya-e0301n6:82_8": "Yasmā vā khīṇālavāpi buddharūpadassanādīsu padhānasāruppaṭṭhānadassanādīsu ca somanassitā hontiyeva.",
  "anya-e0301n6:82_9": "Tasmā kevalaṁ rāgādivatthu bhūtāni rūpārammaṇādīni iṭṭhāniṭṭhāni sandhāya idaṁ vuttantipi yuttaṁ. Ettha ca.",
  "anya-e0301n6:82_10": "Kathaṁ paṭikūle appaṭikūlasaññī viharati.",
  "anya-e0301n6:82_11": "Aniṭṭhasmiṁ vatthusmiṁ mettāyavā pharati. Dhātutovā upasaṁharati.",
  "anya-e0301n6:82_12": "Evaṁ paṭikūle appaṭikūlasaññī viharati.",
  "anya-e0301n6:82_13": "Kathaṁ appaṭikūle paṭikūlasaññī viharati iṭṭhasmiṁ vatthusmiṁ asubhāyavā pharati. Aniccato vā upasaṁharati.",
  "anya-e0301n6:82_14": "Evaṁ appaṭikūle paṭikūlasaññī viharatītiādinā paṭisambhidāmagganayena idha tathārūpo cittābhisaṅkhāro nāma veditabbo.",
  "anya-e0301n6:82_15": "Apare pana vadanti-khīṇāsavā yadā devaccharā vaṇṇādikaṁ atiiṭṭhārammaṇaṁ āpātamā gacchati.",
  "anya-e0301n6:82_16": "Tadā tattha asubhāyavāpharanti.",
  "anya-e0301n6:82_17": "Aniccatovā upasaṁharanti tattha aniṭṭhabhūtaṁ asubha lakkhaṇaṁvā aniccalakkhaṇaṁvā upekkhā kriya javanānaṁ ārammaṇaṁ hoti.",
  "anya-e0301n6:82_18": "Na atiiṭṭhārammaṇabhūtaṁ devaccharāvaṇṇādikaṁ.",
  "anya-e0301n6:83_0": "Tathā yadā kudhibhakuṭṭhasarīrādikaṁ atianiṭṭhārammaṇaṁ āpātamāgacchati.",
  "anya-e0301n6:83_1": "Tadā tattha mettāyavā pharanti. Dhātutovā upasaṁharanti.",
  "anya-e0301n6:83_2": "Tattha iṭṭhabhūtaṁ averatāvādilakkhaṇameva somanassakriyajavanānaṁ ārammaṇaṁ hoti.",
  "anya-e0301n6:83_3": "Na atianiṭṭhabhūtaṁ kudhita kuṭṭhasarīrādikaṁ.",
  "anya-e0301n6:83_4": "Tasmā tāni javanāni kāmavipākāniviya sabbadāpi ārammaṇānurūpameva vedanāyuttāni hontīti. Taṁ nayujjati.",
  "anya-e0301n6:83_5": "Na hi tāni lakkhaṇāni devaccharāvaṇṇādīhi vinā visuṁ labbhanti. Tehi pana saheva labbhanti.",
  "anya-e0301n6:83_6": "Tasmā yathā ānisaṁsadassanena bhāvanāya pubbāpariyavisesadassanenaca uddhumātakādīsu ati aniṭṭhesupi somanassuppatti aṭṭhakathāyaṁ vuttā.",
  "anya-e0301n6:83_7": "Yathāca mahā moggalānattherassa buddhasubuddhatādassanena attasampattidassanenaca aniṭṭhabhūtepi aṭṭhikaṅkalikapetarūpe somanassuppatti pāḷiyaṁ vuttā.",
  "anya-e0301n6:83_8": "Yathā ca mahākassapattherassa tathārūpena cittābhi saṅkhārena kuṭṭhino hatthato laddhe aniṭṭhabhūte pūtikummāsepi somanassuppatti aṭṭhakathāyaṁ vuttā.",
  "anya-e0301n6:83_9": "Evamevaṁ idhapi asubhapharaṇādiko cittābhisaṅkhāro atiiṭṭhe upekkhājavanānaṁ atianiṭṭheca somanassajavanānaṁ uppattiyā paccayo hotīti daṭṭhabbaṁ.",
  "anya-e0301n6:83_10": "Ayañhi ārammaṇānaṁ iṭṭhāniṭṭhabhāvonāma lokiyamahājanānaṁ icchāvasena siddho hoti agambhīro vipallāsadhammānaṁ kilesānañca vatthubhūto.",
  "anya-e0301n6:83_11": "Yathāha-tattha katamaṁ rūpaṁ hīnaṁ.",
  "anya-e0301n6:83_12": "Yaṁ rūpaṁ tesaṁ tesaṁ sattānaṁ uññātaṁ avaññātantiādi.",
  "anya-e0301n6:83_13": "Ettha hi tesaṁ tesaṁ sattānanti etena ārammaṇadhammānaṁ iṭṭhāniṭṭhabhāvo nāma lokiyamahājana sammutiyā siddhoti dasseti.",
  "anya-e0301n6:83_14": "Tasmā yañca appahīnavipallāsānaṁ lokiyamahājanānaṁ devaccharāvaṇṇā dīsu ati iṭṭhesu atiiṭṭhākārato gahaṇaṁ.",
  "anya-e0301n6:83_15": "Yañca buddhavaṇṇā dīsu atiiṭṭhesu aniṭṭhākārato gahaṇaṁ.",
  "anya-e0301n6:83_16": "Tadubhayaṁpi tesaṁ vipallāsavaseneva hoti.",
  "anya-e0301n6:83_17": "Yaṁpana paññavantānaṁ buddhasāvakānaṁ devaccharāvaṇṇādīsu aniṭṭhākārato gahaṇaṁ.",
  "anya-e0301n6:83_18": "Yañca buddhavaṇṇādīsu atiiṭṭhākārato gahaṇaṁ.",
  "anya-e0301n6:83_19": "Tadubhayaṁpi paññābaleneva hotīti veditabbaṁ.",
  "anya-e0301n6:84_0": "[134] Yaṁ pana vibhāvaniyaṁ",
  "anya-e0301n6:85_0": "‘‘Kusalākusalānaṁ pana appahīnavipallāsesu santānesu pavattiyā atiiṭṭhepi iṭṭhamajjhattaaniṭṭhākārato aniṭṭhepi iṭṭhaiṭṭhamajjhattākārato gahaṇaṁ hotīti’’ vuttaṁ.",
  "anya-e0301n6:86_0": "Yañca tattha",
  "anya-e0301n6:87_0": "‘‘Khīṇāsavānaṁ cittavipallāsābhāvena kriyajavanānipi yathārammaṇameva pavattantī’’ti vuttaṁ. Taṁ vicāretabbameva.",
  "anya-e0301n6:88_0": "Ye hi te dhamma cakkhurahitā honti.",
  "anya-e0301n6:88_1": "Teyeva vipallāsa vasena cittavasānugā ārammaṇavasānugāca hontīti kusalā kusalāniyeva yebhuyyena yathārammaṇaṁ pavattanti. Na pana kriya javanāni.",
  "anya-e0301n6:88_2": "Na hi khīṇāsavā lokiyamahājanasammatesu iṭṭhāniṭṭhesu cittavasānugā ārammaṇavasānugāca hontīti. Yathāha –",
  "anya-e0301n6:89_0": "Rūpā saddā gandhā rasā, phoṭṭhabbāca manoramā;",
  "anya-e0301n6:90_0": "Iṭṭhadhammā aniṭṭhāca, na pavedhanti paṇḍitāti.",
  "anya-e0301n6:91_0": "Tasmā somanassa kriya javanānantaraṁpi tadārammaṇāni somanassupekkhā vedanāyuttāni eva siyuṁ.",
  "anya-e0301n6:91_1": "Tathā upekkhākriyajavanānantaraṁpīti.",
  "anya-e0301n6:91_2": "Mūlaṭīkāyaṁ panettha paṭṭhāne-kusalākusale niruddhe vipāko tadārammaṇatāuppajjatīti kusalakusalānantaraṁ eva tadārammaṇaṁ vuttaṁ.",
  "anya-e0301n6:91_3": "Na abyākatānantaraṁ naca katthaci kriyānantaraṁ tadārammaṇassa vuttaṭṭhānaṁ dissati.",
  "anya-e0301n6:91_4": "Vijjamāneca tasmiṁ avacane kāraṇaṁnatthi.",
  "anya-e0301n6:91_5": "Bhavaṅgañcanāmetaṁ nadisotoviya paṭisotagāmināvaṁ savipphārikaṁ evajavanaṁ anubandhatīti yuttaṁ.",
  "anya-e0301n6:91_6": "Na pana chaḷaṅgupekkhāvato khīṇāsavassa santavuttikriyajavanaṁ.",
  "anya-e0301n6:91_7": "Tasmā kriyajavanānantaraṁ tadārammaṇavidhānaṁ upaparikkhitabbanti vuttaṁ.",
  "anya-e0301n6:91_8": "Paṭṭhāne pana kusalattike pañhā vāre ārammaṇapaccayavibhaṅge tīsu abyākatapadāvasānavāresu sekkhaputhujjanānaṁ tadārammaṇameva padhānaṁ hoti. Na kusalā kusalajavanaṁ.",
  "anya-e0301n6:91_9": "Tasmā dvīsupi vāresu sekkhāvā puthujjanāvā kusalaṁ aniccato vipassanti kusalaṁ assādentītiādikaṁ vatvā punaca kusale niruddhe akusale niruddhe vipāko tadārammaṇatā uppajjatīti vuttaṁ.",
  "anya-e0301n6:91_10": "Arahato pana javanaṁpi tadārammaṇaṁpi padhāna meva hoti.",
  "anya-e0301n6:91_11": "Tasmā arahā kusalaṁ aniccato dukkhato anattato vipassati icceva vuttaṁ.",
  "anya-e0301n6:91_12": "Napana vuttaṁ kriyābyākate niruddhe vipāko tadārammaṇatā uppajjatīti.",
  "anya-e0301n6:91_13": "Yadi cetaṁ vucceyya tadārammaṇameva padhānaṁ kataṁnāma siyā.",
  "anya-e0301n6:91_14": "Avuttepica tasmiṁ vipassatīti iminā tadārammaṇaṁpi gahitameva hotīti.",
  "anya-e0301n6:91_15": "Tasmā yaṁ vuttaṁ paṭṭhāne kusalā.La.",
  "anya-e0301n6:91_16": "Uppajjatīti kusalākusalānantarameva tadārammaṇaṁ vuttaṁ. Na abyākatānantarantica.",
  "anya-e0301n6:91_17": "Vijjamāneca tasmiṁ avacane kāraṇaṁ natthīti ca vuttaṁ. Taṁ na yujjatiyeva.",
  "anya-e0301n6:91_18": "Anantarapaccayavibhaṅgesu pana kusalaṁ vuṭṭhānassa akusalaṁ vuṭṭhānassa kriyaṁ vuṭṭhānassātica vipākadhammadhammā khandhā vuṭṭhānassa nevavipāka nāvipākadhammadhammā khandhā vuṭṭhānassātica evamādinā kriyajavanānantaraṁ bhavaṅgena saha tadārammaṇassapi vuṭṭhānanāmena vuttaṭṭhānaṁ dissatiyeva.",
  "anya-e0301n6:91_19": "Tasmā yañca vuttaṁ na katthaci kriyānantaraṁ tadārammaṇassa vuttaṭṭhānaṁ dissatīti. Taṁpi na yujjatiyeva.",
  "anya-e0301n6:91_20": "Naca chaḷaṅgupekkhāva to khīṇāsavassa santavuttipi kriyajavanaṁ savipphārikaṁ na hoti.",
  "anya-e0301n6:91_21": "Kusalajavanassa viya tassapi oḷārikakāyavacī payogasamuṭṭhā panatoti.",
  "anya-e0301n6:92_0": "[135] Vibhāvaniyaṁ pana",
  "anya-e0301n6:93_0": "Ṭīkāvādassa uttaraṁ vadantena yaṁ vuttaṁ ‘‘yadi abyākatā nantaraṁpi tadārammaṇaṁ vucceyya.",
  "anya-e0301n6:93_1": "Parittārammaṇe voṭṭhabbanā nantaraṁpi tassa pavattiṁ maññeyyunti kriyajavanānantaraṁ tadā rammaṇaṁ na vutta’’nti. Taṁ na sundaraṁ.",
  "anya-e0301n6:94_0": "Na hi paṭṭhāne imasmiṁ vutte idaṁnāma maññeyyunti avuttaṁnāma atthi.",
  "anya-e0301n6:94_1": "Na ca arahā kusalaṁ aniccato dukkhato anattato vipassatītiādinā vipassanācāravasena vuttaṭṭhāne pañcadvārika parittārammaṇa vārapasaṅgo atthīti. Domanassa.La.",
  "anya-e0301n6:94_2": "Upekkhā sahagatāneva bhavanti. Na somanassasahagatāni. Kasmā,",
  "anya-e0301n6:94_3": "somanassa domanassānaṁ aññamaññaviruddhattā.",
  "anya-e0301n6:94_4": "Teneva hi paṭṭhāne tesaṁ itarītarānantarapaccayatā navuttāti.",
  "anya-e0301n6:94_5": "Etthaca kriyajavana domanassajavanāna meva anantaraṁ tadārammaṇa niyamaṁ dassentena therena itaresaṁ kusalākusalajavanānaṁ anantaraṁ pana tādiso niyamo natthīti dassito hoti.",
  "anya-e0301n6:94_6": "Tasmā aṭṭhannaṁ kāmakusalānaṁ aṭṭhannaṁ lobhamūlānaṁ dvinnaṁ mohamūlānanti aṭṭhārasannaṁ javanānaṁ anantaraṁ ārammaṇānurūpaṁ sabbāni tadārammaṇāni bhavaṅgāni ca pavattanti.",
  "anya-e0301n6:94_7": "Yebhuyyena pana akusalajavanānantaraṁ tadārammaṇaṁ ahetukameva.",
  "anya-e0301n6:94_8": "Dvihetukajavanānantaraṁ dvihetukameva.",
  "anya-e0301n6:94_9": "Tihetukajavanānantaraṁ tihetukamevāti ayaṁ yebhuyyaniyamo.",
  "anya-e0301n6:94_10": "Yassa pana dvihetukānivā tihetukānivā kusalajavanāni bahulaṁ samudācaranti.",
  "anya-e0301n6:94_11": "Tassa kadāci akusalajavanesu javitesu akusalānantaraṁpi dvihetukānivā tihetukānivātadārammaṇāni pavattanti.",
  "anya-e0301n6:94_12": "Yassa akusalajavanāni bahulaṁ samudācaranti.",
  "anya-e0301n6:94_13": "Tassa kadāci dvihetukesuvā tihetukesuvā kusalajavanesu javitesu kusalānantaraṁpi ahetukatadārammaṇāni pavattanti.",
  "anya-e0301n6:94_14": "Vuttañhetaṁ paṭṭhāne-ahetuke khandhe aniccato.La. Domanassaṁ uppajjati.",
  "anya-e0301n6:94_15": "Kusalākusale niruddhe sahetuko vipāko tadā rammaṇatā uppajjati.",
  "anya-e0301n6:94_16": "Ahetuko vipāko tadārammaṇatā uppajjatīti.",
  "anya-e0301n6:94_17": "Ekānihi tadārammaṇānināma paṭisandhijanakena ekena kammena nibbattānipi nānāvīthīsu nānāppakārāni honti.",
  "anya-e0301n6:94_18": "Pavatti vipākajanakehi pana nānākammehi nibbatthesu vattabbameva natthīti.",
  "anya-e0301n6:94_19": "Tasmāti yasmā domanassānantaraṁ somanassuppatti nāma natthi, tasmā.",
  "anya-e0301n6:94_20": "Somanassapaṭisandhikassāti catūsu somanassamahā vipākesu ekamekena gahita paṭisandhikassa sattassa.",
  "anya-e0301n6:94_21": "Tadārammaṇasambhavoti tadārammaṇuppatti kāraṇaṁ. Tadārammaṇuppatti yevavā.",
  "anya-e0301n6:94_22": "Yaṁkiñcīti iṭṭhāniṭṭhabhūtesu rūpārammaṇādīsu yaṁkiñci.",
  "anya-e0301n6:94_23": "Paricitapubbanti imasmiṁ bhaveyeva taṅkhaṇato purimakhaṇesu gahaṇa bahulatā vasena paricitaṁ. Abhiṇhasevitanti attho.",
  "anya-e0301n6:94_24": "Parittārammaṇanti parittadhammabhūtaṁ ārammaṇaṁ. Ārabbhāti ālambitvā.",
  "anya-e0301n6:94_25": "Upekkhāsahagata santīraṇanti dvīsu upekkhāsahagatasantī raṇesu iṭṭhe kusalavipākaṁ aniṭṭhe akusalavipākaṁ upekkhā sahagata santīraṇaṁ.",
  "anya-e0301n6:94_26": "Yesaṁ pana pakatiyā itarāni cattāri upekkhāsahagata vipākāni bahulaṁ pavattanti.",
  "anya-e0301n6:94_27": "Tesaṁ tānipi āgantukabhavaṅgaṁ nahontīti na vattabbāni.",
  "anya-e0301n6:94_28": "Aṭṭhakathāyaṁ pana mahādhammarakkhitattheravāde yebhuyyaniyamasote patitattā akusalajavanānurūpaṁ ahetukaṁ upekkhā santīraṇa dvaya meva vuttaṁ.",
  "anya-e0301n6:94_29": "Teneva hi parato theravādānaṁ vicāritaṭṭhāne akusalajavanānantaraṁ ahetuka tadārammaṇa meva dīpentassa tassa theravādassa aparipuṇṇavādabhāvaṁ dassetvā yadā kusalajavanānaṁ antarantarā akusalaṁ javati,",
  "anya-e0301n6:94_30": "tadā kusalāvasāne āciṇṇa sadisameva akusalāvasāne sahetukaṁ tadārammaṇaṁ yuttanti aṭṭhakathāyaṁ vuttaṁ.",
  "anya-e0301n6:94_31": "Tadārammaṇecayutte etaṁpi yujjatiyeva.",
  "anya-e0301n6:94_32": "Tasmā chapi upekkhāsahagatavipākāni āgantukabhavaṅgaṁ hontiyevāti daṭṭhabbaṁ.",
  "anya-e0301n6:94_33": "Etthaca upekkhāpaṭisandhikassa tāva atimahantāti vibhūtesupi buddhavaṇṇādīsu abhiiṭṭhārammaṇesu domanassaṁ uppādentassa tadārammaṇasambhavo natthīti domanassa javanānantaraṁ bhavaṅgapātova hoti.",
  "anya-e0301n6:94_34": "Somanassapaṭisandhikassa pana sabbesupi iṭṭhāniṭṭhabhūtesu mahantesu avibhūtesuca chaḷārammaṇesu domanassa uppādentassa neva tadārammaṇasambhavo atthi.",
  "anya-e0301n6:94_35": "Nacamūlabhavaṅga sambhavoti katvā domanassānantaraṁ chasu upekkhāsahagatavipākesu yathārahaṁ ekaṁ āgantuka bhavaṅgabhāvena pavattati.",
  "anya-e0301n6:94_36": "Tathā tasseva buddhavaṇṇādīsu atiiṭṭhabhūtesu atimahantesu ativibhūtesuca chaḷārammaṇesuvā mahaggatapaññattīsuvā domanassaṁ uppādentassāti.",
  "anya-e0301n6:94_37": "Ettha ca yasmā abhidhamme dhātuvibhaṅge sabbadhammesuvā pana pathama samannāhāroti vuttaṁ.",
  "anya-e0301n6:94_38": "Mahāhatthipadopama sutteca ajjhatti kañceva āvuso cakkhu aparibhinnaṁ hoti.",
  "anya-e0301n6:94_39": "Bāhirāca rūpāāpātaṁ āgacchanti. Noca tajjo samannāhāro hoti.",
  "anya-e0301n6:94_40": "Neva tāva tajjassa viññāṇabhāgassa pātubhāvo hoti.",
  "anya-e0301n6:94_41": "Yatoca kho āvuso ajjhattikañceva cakkhu aparibhinnaṁ hoti.",
  "anya-e0301n6:94_42": "Bāhirāca rūpā āpāta māgacchanti. Tajjoca samannāhāro hoti.",
  "anya-e0301n6:94_43": "Evaṁ tajjassa viññāṇabhāgassa pātubhāvo hoti.",
  "anya-e0301n6:94_44": "Ajjhattikañceva āvuso sotaṁ.La. Ghānaṁ.La. Jivhā.La. Kāyo.La. Mano aparibhinno hoti.",
  "anya-e0301n6:94_45": "Bāhirāca dhammā āpātaṁ āgacchanti. Noca tajjo samannāhāro hoti.",
  "anya-e0301n6:94_46": "Neva tāva tajjassa viññāṇabhāgassa pātubhāvo hoti.",
  "anya-e0301n6:94_47": "Yatoca kho āvuso ajjhattikoceva mano aparibhinno hoti.",
  "anya-e0301n6:94_48": "Bāhirāca dhammā āpātaṁ āgacchanti. Tajjoca samannāhāro hoti.",
  "anya-e0301n6:94_49": "Evaṁ tajjassa viññāṇabhāgassa pātubhāvo hotīti vuttaṁ.",
  "anya-e0301n6:94_50": "Tasmā vīthicittānināma āvajjanenavinānauppajjanti.",
  "anya-e0301n6:94_51": "Sace āvajjanena dhammatovā kālabhovā yaṁyaṁ niyametvā āvajjitaṁ hoti. Taṁ tadeva tānipi gaṇhanti.",
  "anya-e0301n6:94_52": "Yadi aniyametvā yaṁkiñci āvajjitaṁ hoti.",
  "anya-e0301n6:94_53": "Tānipi āvajji tappakārameva gaṇhanti.",
  "anya-e0301n6:94_54": "Na pana ekāvajjana vīthiyaṁ sabbāni vīthicittāni āvajjanenavā aññamaññaṁvā dhammatovā kālatovā bhinnā lambaṇāni hontīti veditabbanti.",
  "anya-e0301n6:95_0": "Ettha siyā.",
  "anya-e0301n6:95_1": "Yadi ce taṁ āgantukabhavaṅgaṁ ekavīthiyaṁ ādimhi āvajjanena āvajjitaṁ ārammaṇaṁ agahetvā aññaṁ yaṁ kiñci paricitapubbaṁ parittārammaṇaṁ ārabbha uppajjati.",
  "anya-e0301n6:95_2": "Evaṁ sati nirāvajjanaṁnāma etaṁ siyā.",
  "anya-e0301n6:95_3": "Āvajjanādīhica saddhiṁ dhammato kālato ca bhinnārammaṇaṁnāma siyāti. Saccaṁ,",
  "anya-e0301n6:95_4": "yathā pana maggavīthiyaṁ gotrabhuvodānāni phalasamāpattivīthiyaṁ phalāni nirodhato vuṭṭhahantassaca phalacittaṁ nirāvajjanameva honti bhinnārammaṇañca.",
  "anya-e0301n6:95_5": "Evametassapi natthi nirāvajjanatāya bhinnārammaṇatāyaca dosoti.",
  "anya-e0301n6:95_6": "Yañca ekasmiṁbhave bhavaṅgassa paṭisandhiyā saha dhammatoca ārammaṇa toca abhinnattaṁ tattha tattha vuttaṁ.",
  "anya-e0301n6:95_7": "Taṁpi mūlabhavaṅgaṁ sandhāya vuttaṁ.",
  "anya-e0301n6:95_8": "Idañca āgantukabhavaṅganti natthi dosoti.",
  "anya-e0301n6:95_9": "Tamanantaritvāti taṁ āgantukabhavaṅgaṁ attano anantarapaccayaṁ katvā. Vadanti ācariyā.",
  "anya-e0301n6:95_10": "Pāḷiyaṁ pana mahāaṭṭhakathāyaṁca etaṁ vidhānaṁ natthīti adhippāyo.",
  "anya-e0301n6:95_11": "Kāmāvacarajavanāvasāneyeva tadārammaṇaṁ icchanti.",
  "anya-e0301n6:95_12": "Na mahaggatānuttarajavanāvasāne. Kasmā iti ce.",
  "anya-e0301n6:95_13": "Kāmāvacara javanānaṁ eva savipphandanattā. Itaresañca avipphandanattā.",
  "anya-e0301n6:96_0": "[136] Vibhāvaniyaṁ pana",
  "anya-e0301n6:97_0": "‘‘Kāmataṇhā nidāna kammanibbattattā’’ti kāraṇaṁ vuttaṁ. Taṁ akāraṇaṁ.",
  "anya-e0301n6:98_0": "Apica abhiññāvajjitāni mahaggatānuttarajavanāni aparittārammaṇāni honti.",
  "anya-e0301n6:98_1": "Tadārammaṇāni pana parittārammaṇānevāti natesaṁ avasāne tadārammaṇuppatti pasaṅgo atthi.",
  "anya-e0301n6:98_2": "Abhiññājavanānica kānici parittārammaṇānipi santatarāni hontīti tesaṁpi avasāne taduppatti natthiyevāti.",
  "anya-e0301n6:99_0": "[137] Etena",
  "anya-e0301n6:100_0": "Ajanakattā janaka samānattābhāvatotiādipi paṭikkhittaṁ hoti.",
  "anya-e0301n6:101_0": "Kāmāvacarasattānaṁeva tadārammaṇaṁ icchanti. Na rūpārūpasattānaṁ.",
  "anya-e0301n6:101_1": "Na hi tesu uppannānaṁ parittārammaṇānaṁpi kāmāvacarajavanānaṁ avasāne tadārammaṇuppatti atthi.",
  "anya-e0301n6:101_2": "Tadārammaṇūpa nissayassa kāma bhavaṅgassa abhāvato mahaggata bhavaṅgassa ca santa tarassa tadārammaṇa kiccā bhāvatoti.",
  "anya-e0301n6:101_3": "Cakkhuviññāṇa sota viññāṇāni pana rūpasattānaṁ cakkhusotaindriya pavattiānubhāvato sampaṭicchanasantīraṇānica dvāravīthibhede cittaniyamasiddhito rūpasattesu pavattanti yevāti.",
  "anya-e0301n6:101_4": "Kāmāvacaradhammesveva ārammaṇabhūtesu tadārammaṇaṁ icchanti,",
  "anya-e0301n6:101_5": "na mahaggatānuttarapaññattidhammesu.",
  "anya-e0301n6:101_6": "Ekantaparittārammaṇattā tadārammaṇānaṁ.",
  "anya-e0301n6:101_7": "Tesaṁ pana ekantaparittā rammaṇabhāve kāraṇaṁ heṭṭhā vuttamevāti.",
  "anya-e0301n6:102_0": "[138] Vibhāvaniyaṁ pana",
  "anya-e0301n6:103_0": "‘‘Aparicitattā’’ti kāraṇaṁ vuttaṁ. Taṁ akāraṇaṁ.",
  "anya-e0301n6:104_0": "Cittañhi nāma vikappabalevā appanāpattabhāvanākammavisese vā sati nibbāne viya aparicitepi ārammaṇe pavattatiyevāti.",
  "anya-e0301n6:105_0": "[139] Yañca vibhāvaniyaṁ",
  "anya-e0301n6:106_0": "‘‘Kāmataṇhāyattakammajanitattāpī’’ti kāraṇaṁ vuttaṁ. Taṁpi heṭṭhā paṭikkhittameva.",
  "anya-e0301n6:106_1": "Teneva hi aṭṭhakathāyaṁ kiṁvā etāya yutticintāyāti vatvā sabbāni vibhāvaniyaṁ vutta kāraṇāni paṭikkhittānīti.",
  "anya-e0301n6:107_0": "Kāme javana sattālambaṇānaṁ niyamesatīti kāmabhūmipariyāpannānaṁ javanānaṁ sattānaṁ ārammaṇānañca vasena tividhe niyame sati.",
  "anya-e0301n6:107_1": "Vibhūte timahanteca tadārammaṇamīritanti etena tadārammaṇaṁnāma pavattamānaṁ vibhūtārammaṇevā atimahantārammaṇe vā pavattatīti ayameva niyamo dassito.",
  "anya-e0301n6:107_2": "Na pana yattha tadā rammaṇaṁ pavattati.",
  "anya-e0301n6:107_3": "Etadeva vibhūtañca atimahantañca nāmāti niyamo.",
  "anya-e0301n6:107_4": "Tasmā uḷārakammanibbattānaṁ suvisadavatthukānaṁ rūpabrahmānaṁ uppannāvīthiyo yebhuyyena vibhūtārammaṇāeva atimahantā rammaṇāevaca hontīti veditabbā.",
  "anya-e0301n6:107_5": "Keci pana imamatthaṁ asallakkhetvā rūpārūpabhūmīsu vibhūtārammaṇavīthiyo atimahantārammaṇavīthiyoca nalabbhantīti vadanti. [Tadārammaṇaniyamo].",
  "anya-e0301n6:108_0": "140.Javanesucāti casaddo pana saddattho. Chakkhattu mevavā javanti.",
  "anya-e0301n6:108_1": "Pakatikālepi ārammaṇassa dubbalabhāve satīti adhippāyo.",
  "anya-e0301n6:108_2": "Aṭṭhakathāyaṁpi hi pakatikāle ārammaṇadubba laṭṭhāneeva kāmāvacarajavanānaṁ chakkhattuṁ pavatti vuttāti.",
  "anya-e0301n6:108_3": "Keci pana chakkhattunti idaṁ mucchākālavasena vuttanti maññanti.",
  "anya-e0301n6:108_4": "Mandavattiyanti maraṇāsannakāle bahucittakkhaṇātītakassa vatthussa dubbalattā itarakālesuca mudutarabhāvena kenaci upadduta bhāvena ajjhotthaṭabhāvenaca vatthussa dubbalattā tannissitānaṁ javanānaṁ mandībhūtavegatā vasena pavattikāle.",
  "anya-e0301n6:108_5": "Maraṇakālādīsūti maraṇāsannakāle mucchākāle visaññibhūta kāle atitaruṇakāleca,",
  "anya-e0301n6:108_6": "tattha mucchākālonāma asayha rūpehi dukkhadhammehi atibhūtānaṁ adhimattato karajakāyassa vihaññappattikālo.",
  "anya-e0301n6:108_7": "Visaññi bhūtakālonāma pītivegenavā niddābhibhūtatāyavā yakkhagahaṇenavā surāmadādi vasenavā pakatisaññāya vigatakālo.",
  "anya-e0301n6:108_8": "Atitaruṇakālonāma gabbhagatassavā sampatijātassavā dārakassa ajjhatta vatthūnaṁ atimudukālo.",
  "anya-e0301n6:108_9": "Tādisesu hi kālesu antarantarā chadvārikavīthiyo pavattamānāpi yebhuyyena paripuṇṇajavanavārā na pavattanti.",
  "anya-e0301n6:108_10": "Dvattivoṭṭhabbanikāvā catupañcajavanikāevavā pavattantīti.",
  "anya-e0301n6:108_11": "Etthaca dvattivoṭṭhabbanikavārā aṭṭhakathāyaṁ vuttā.",
  "anya-e0301n6:108_12": "Catupañca javanikavārā mūlaṭīkāyaṁ vuttā.",
  "anya-e0301n6:108_13": "Pañcavāramevāti idaṁ pana maraṇā sannakālavasena vuttaṁ. Namucchākālādivasena.",
  "anya-e0301n6:108_14": "Tañca khopākatikasattānaṁ vaseneva.",
  "anya-e0301n6:108_15": "Ye pana jhānasamanantaraṁvā paccavekkhaṇa samanantaraṁvā abhiññāsamanantaraṁvā cavantivā parinibbāyantivā.",
  "anya-e0301n6:108_16": "Tesaṁ jhānādīniyeva pañcavārato adhikānivā ūnānivā maraṇā sannajavanānināma hontīti daṭṭhabbaṁ.",
  "anya-e0301n6:108_17": "Ayañca attho upari maraṇuppattiyaṁ āvibhavissatīti.",
  "anya-e0301n6:108_18": "Bhagavato pana yamakapāṭihāriya kālādīsūti ettha aññesaṁpi mahāmoggalānattherādīnaṁ evarūpo lahuppavattikālo ādisaddena saṅgahitoti daṭṭhabbo.",
  "anya-e0301n6:108_19": "Vuttañhi visuddhimagge ayaṁ pana matthakapattā vasī bhagavato yamakapāṭihāriye labbhati. Aññesaṁvā evarūpe kāleti.",
  "anya-e0301n6:108_20": "Sakalena pana vākyena thapetvā yamakapāṭihāriyasadisaṁ lahuka pavattikālaṁ aññasmiṁ kāle bhagavatopi chavā sattavā paccavekkhaṇacittāni pavattanti.",
  "anya-e0301n6:108_21": "Aññesaṁ pana vattabbameva natthīti dasseti.",
  "anya-e0301n6:108_22": "Cattāri pañcavā paccavekkhaṇacittāni bhavantīti etthapi bhagavatopi lahukappavattiyaṁ pañca paccavekkhaṇacittāni bhavanti.",
  "anya-e0301n6:108_23": "Lahukatarapavattiyaṁ cattārīti atthopi yujjatiyeva.",
  "anya-e0301n6:109_0": "Vibhāvaniyaṁ pana",
  "anya-e0301n6:110_0": "Bhagavato cattāri aññesaṁ pañcapīti yuttaṁ viya dissatīti vuttaṁ.",
  "anya-e0301n6:111_0": "Tattha yamakapāṭihāriyaṁ karonto bhagavā aggikkhandhaudaka dhārādīnaṁ dvinnaṁ dvinnaṁ pāṭihāriyānaṁ pavattanatthaṁ pathamaṁ tejokasiṇe pādakajjhānaṁ samāpajji.",
  "anya-e0301n6:111_1": "Tato dve jhānaṅgāni paccavekkhi.",
  "anya-e0301n6:111_2": "Tato uparimakāyato aggikkhandho pavattatūti adhiṭṭhāsi.",
  "anya-e0301n6:111_3": "Tato tasmiṁyeva kasiṇe abhiññaṁ samāpajji.",
  "anya-e0301n6:111_4": "Abhiññāvasena uparimakāyato aggikkhandho pavattati.",
  "anya-e0301n6:111_5": "Tato āpokasiṇe pādakajjhānaṁ samāpajji.",
  "anya-e0301n6:111_6": "Tato dve jhānaṅgāni paccavekkhi.",
  "anya-e0301n6:111_7": "Tato heṭṭhimakāyato udakadhārā pavattantūti adhiṭṭhāsi.",
  "anya-e0301n6:111_8": "Tato tasmiṁyeva kasiṇe abhiññaṁ samāpajji.",
  "anya-e0301n6:111_9": "Abhiññāvasena heṭṭhima kāyato udakadhārā pavattanti. Sesayamakesupi eseva nayo.",
  "anya-e0301n6:111_10": "Etthaca lahukappavattiyā icchitattā dve dve paccavekkhaṇavārā catupañcajavanikāeva bhavanti.",
  "anya-e0301n6:111_11": "Dvinnañca javanavārānaṁ antarā dve eva bhavaṅgāni bhavanti.",
  "anya-e0301n6:111_12": "Tānica dve pāṭihāriyāni passantānaṁ ekappahāreneva pavattāni viya paññāyantīti.",
  "anya-e0301n6:111_13": "Etarahi pana keci ādikammikajjhānapaccavekkhaṇesupi cattāri pañcavājavanāni vadanti.",
  "anya-e0301n6:111_14": "Ādikammikassāti yogakammasiddhiyā ādimhi niyuttassa.",
  "anya-e0301n6:111_15": "Pathamaṁ uppannā appanā pathamakappanā. Tassaṁ pathamakappanāyaṁ.",
  "anya-e0301n6:111_16": "Ādikammikaappanāvīthiyanti attho.",
  "anya-e0301n6:111_17": "Tadā hi sabbānipi mahaggatajavanāni puna āsevanābhāvato paridubbalāni hontīti ekavārameva javantīti.",
  "anya-e0301n6:111_18": "Abhiññājavanāni pana iddhivikubbanādi.",
  "anya-e0301n6:111_19": "Kiccasiddhiyāeva payuttānīti kiccasiddhito paraṁ kattabbābhāvato ādikammikakālepi vasībhūtakālepi ekavārameva javantīti vuttaṁ abhiññājavanānica sabbadāpīti.",
  "anya-e0301n6:111_20": "Yathāca abhiññājavanādi evaṁ maggajavanānipi taṁ taṁ kilesappahānakiccasiddhito paraṁ kattabbā bhāvato ekavārameva javantīti vuttaṁ cattāro pana.La. Eka cittakkhaṇikāvāti. Athavā,",
  "anya-e0301n6:111_21": "maggacetanāya anantarikaphalattā sakiṁ uppanneyeva magge phalassavāro āvatoti natthi maggacittassa punuppattiyā okāsoti vuttaṁ cattāro pana.La. Ekacittakkhaṇikāvāti.",
  "anya-e0301n6:111_22": "Javanuppattiyā pakatiyā sattakkhuparamattā mandassa pañcamaṁ uppannamaggato paraṁ dve phalacittāni uppajjanti.",
  "anya-e0301n6:111_23": "Tikkhassa catutthaṁ uppannamaggato paraṁ tīṇīti vuttaṁ tato paraṁ.La. Uppajjantīti.",
  "anya-e0301n6:111_24": "Nirodhasamāpattikāle pana pubbabhāgeyeva tādi sassa payogābhisaṅkhārassa katattā dvinnaṁ vārānaṁ upari cittappavatti natthīti vuttaṁ nirodha.La. Javatīti.",
  "anya-e0301n6:111_25": "Etthaca dvikkhattunti idaṁ ukkaṭṭha niddesavasena vuttaṁ.",
  "anya-e0301n6:111_26": "Ekaṁvā dvevā cittavāre atikkamitvā acittako hotīti hi vuttaṁ.",
  "anya-e0301n6:111_27": "Catutthāruppajavananti anāgāmino kusalabhūtaṁ arahato kriyabhūtaṁ nevasaññānāsaññā yatana javanaṁ.",
  "anya-e0301n6:111_28": "Vuṭṭhānakāleca nirodhassa nisandamattattā ekavārameva vajanaṁ pavattatīti vuttaṁ vuṭṭhānakālecātiādi.",
  "anya-e0301n6:111_29": "Tattha anāgāmi phalaṁvā arahattaphalaṁvāti anāgāmiphalevā arahattaphalevā.",
  "anya-e0301n6:111_30": "Bhāvena bhāvalakkhaṇe hetaṁ paccattavacanaṁ. Tenāha niruddheti.",
  "anya-e0301n6:111_31": "Sabbatthāpi samāpattivīthiyanti jhānasamāpatti phalasamāpattivasena sakalāyapi samāpattivīthiyaṁ.",
  "anya-e0301n6:111_32": "Bhavaṅgasotoviya vīthiniya mo natthīti idaṁ ciṇṇavasībhūtakālaṁ sandhāya vuttaṁ.",
  "anya-e0301n6:111_33": "Akatā dhikārassa pana jhānasamāpattiyaṁ ādito paṭṭhāya dve tīṇi cattārītiādinā jhānajavanāni anukkamena vaddhamānāni pavattanti.",
  "anya-e0301n6:111_34": "Katā dhikārānaṁ pana mahāpurisajātikānaṁ paṭiladdhakālato paṭṭhāya ciṇṇavasībhāvāneva honti.",
  "anya-e0301n6:111_35": "Tathā phalajavanānica sabbesaṁpi phalaṭṭhānanti daṭṭhabbaṁ.",
  "anya-e0301n6:111_36": "Bahūnipīti pisaddo sampiṇḍanattho.",
  "anya-e0301n6:111_37": "Tena ādikammikakālādīsu ekavārādivasenapi avasesānaṁ pavattiṁ sampiṇḍetīti. [Jānaniyamo].",
  "anya-e0301n6:112_0": "141.",
  "anya-e0301n6:112_1": "Evaṁ pubbāparaniyāmavasena vīthicittānaṁ pavattiṁ dassetvā idāni puggalabhedavasena bhūmibhedavasenaca tesaṁ pavattiṁ dassento duhetukānantiādimāha.",
  "anya-e0301n6:112_2": "Paṭisandhiviññāṇasahagatā dve hetuyo etesanti duhetukā.",
  "anya-e0301n6:112_3": "Catūhi ñāṇavippa yuttamahāvipākehi gahitapaṭisandhikā.",
  "anya-e0301n6:112_4": "Dvīhi pana ahetuka vipākehi gahita paṭisandhikā ahetukā natthi paṭisandhihetu etesanti katvā.",
  "anya-e0301n6:112_5": "Tesaṁ dvinnaṁpi vipākāvaraṇasabbhāvato mahagga tajjhānānipi tāva nuppajjanti. Kuto lokuttarāni.",
  "anya-e0301n6:112_6": "Kriyajavanāni pana khīṇāsavānameva āvenika bhūtānīti vuttaṁ kriyajavanāni cevaappanājavanānica na labbhantīti.",
  "anya-e0301n6:112_7": "Tattha vipākā varaṇaṁ nāma ahetuka paṭisandhikatā dvihetuka paṭisandhikatāca.",
  "anya-e0301n6:112_8": "Tathā ñāṇasampayuttavipākānica sugatiyanti sugati bhave pariyāpannānaṁ tesaṁ dvinnaṁ tathā ñāṇampayuttamahāvipākānica na labbhantīti attho.",
  "anya-e0301n6:112_9": "Etthaca sugatiyanti etena duggatipariyāpanne ahetuka puggale nivatteti.",
  "anya-e0301n6:112_10": "Na hi tesaṁ imasmiṁ vākye itaresaṁ anuññātāni ñāṇavippayuttavipākānipi labbhantīti. Tenāha duggati yaṁ panātiādi.",
  "anya-e0301n6:112_11": "Tattha duggatiyaṁ pariyāpannānaṁ ahetukānaṁ ñāṇasampayuttavipākānica ñāṇavippayuttāni mahāvipākānica na labbhantīti paripuṇṇa yojanā daṭṭhabbā. Ettha siyā.",
  "anya-e0301n6:112_12": "Kasmā panettha sugatipariyāpannānaṁ ahetukānaṁ cattāri ñāṇasampayuttavipākāni duggatipariyāpannānañca aṭṭhapi sahetuka mahāvipākāni na labbhantīti vuttaṁ.",
  "anya-e0301n6:112_13": "Nanu paṭṭhāne sahetukaṁ bhavaṅgaṁ ahetukassa bhavaṅgassa anantarapaccayena paccayoti vuttaṁ.",
  "anya-e0301n6:112_14": "Ettha hi ekasmiṁ bhave ekassa sattassa kadāci sahetukaṁ bhavaṅgaṁ kadāci ahetukaṁ bhavaṅganti evaṁ mūlabhavaṅge pavattibhedo natthīti katvā sahetukaṁ bhavaṅganti idaṁ tadārammaṇasaṅkhātaṁ āgantukabhavaṅgaṁ sandhāya vuttanti viññāyati.",
  "anya-e0301n6:112_15": "Sahetukantica sāmaññavacanattā dvihetukaṁ tihetukañca tadārammaṇaṁ viññātabbaṁ hoti.",
  "anya-e0301n6:112_16": "Ahetukassa bhavaṅgassāti idha pana tassa tadārammaṇassa anantaraṁ uppannaṁ mūlabhavaṅgameva adhippetaṁ.",
  "anya-e0301n6:112_17": "Idhapi sāmaññavacanattā dvīsu a- ahetukabhavaṅgesu yaṁkiñci gahetabbamevāti.",
  "anya-e0301n6:112_18": "Tasmā dvinnaṁ ahetukānaṁpi aṭṭhasahetuka tadārammaṇānipi labbhamānānieva siyuṁ.",
  "anya-e0301n6:112_19": "Duhetukānaṁ pana vattabbameva natthīti. Vuccate,",
  "anya-e0301n6:112_20": "ahetu kesu tāva duggatipariyāpannānaṁ sahetukatadārammaṇasambhavo sabbaaṭṭhakathāsu paṭikkhitto.",
  "anya-e0301n6:112_21": "Tasmā ahetukassa bhavaṅgassāti idaṁ kusalavipākabhūtaṁ ahetukabhavaṅgaṁ sandhāya vuttanti yuttaṁ. Ayañhi paṭṭhāne dhammatā. Yadidaṁ yathālābhagahaṇanti.",
  "anya-e0301n6:112_22": "Itarathā sabbaaṭṭhakathāvirodho siyāti.",
  "anya-e0301n6:112_23": "Yathāca kusalānaṁ yogasādhanīyattā pavattiyaṁpi yogakammavasena ñāṇayogo hoti. Na tathā vipākānaṁ.",
  "anya-e0301n6:112_24": "Tesaṁ pana ayogasādhanī yattā pavattiyaṁ bhavaṅgañāṇasaṅkhātena upanissayaññāṇena vinā ñāṇayogo na sambhavati.",
  "anya-e0301n6:112_25": "Tasmā sahetukaṁ bhavaṅganti idhapi ñāṇavippayuttabhūtaṁ sahetukatadārammaṇameva gahetuṁ yuttanti katvā dvihetukānaṁ ahetukānañca ñāṇasampayuttatadārammaṇa paṭikkhepo therena katoti.",
  "anya-e0301n6:112_26": "Ācariyabuddhadattattherena pana yena vipākacittena paṭisandhiṁ gaṇhanti.",
  "anya-e0301n6:112_27": "Tena sadisaṁ vā tato hīnaṁ vā tadārammaṇaṁ tesaṁ sambhavati.",
  "anya-e0301n6:112_28": "Na paṇītanti katvā dvinnaṁpi ahetukānaṁ aṭṭhamahāvipākāni paṭikkhipitvā sattatiṁsacittapaṭi lābho vutto.",
  "anya-e0301n6:112_29": "So pana yathā vuttapaṭṭhānapāḷiyā virujjhati.",
  "anya-e0301n6:112_30": "Apare pana yathā ahetukānaṁ sugatipariyāpannānaṁ dvihetuka tadārammaṇaṁ hoti.",
  "anya-e0301n6:112_31": "Evaṁ dvihetukānaṁpi tihetukatadārammaṇaṁ sambhavatīti vadanti. Taṁ yuttaṁviya dissati.",
  "anya-e0301n6:112_32": "Aṭṭhakathāyañhi katthaci tesaṁ dvinnaṁpi avisesena aṭṭhamahāvipākapavatti vuttāti.",
  "anya-e0301n6:112_33": "Paṭisandhiviññāṇa sahagatā tayo hetū etesanti tihetukā.",
  "anya-e0301n6:112_34": "Te pana kāmarūpārūpavasena tividhā honti.",
  "anya-e0301n6:112_35": "Puthujjano aṭṭhaariyācāti navavidhā.",
  "anya-e0301n6:112_36": "Tesu khīṇāsavānaṁ kusalākusala javanānica nalabbhanti.",
  "anya-e0301n6:112_37": "Sabbaso anusayapahānena sabbesaṁ kusalākusalānaṁ saha niruddhattā anusaya paṭibaddho hi tesaṁ tabbhāvoti. Tathāsaddo pakkhantarattho.",
  "anya-e0301n6:112_38": "Apariniṭṭhitasikkhākiccatāya sikkhanasīlayuttā sattaariyā sekkhānāma.",
  "anya-e0301n6:112_39": "Idha pana tayo heṭṭhimaphalaṭṭhā adhippetā.",
  "anya-e0301n6:112_40": "Tesañhi ādito sotāpattimaggeneva diṭṭhivicikicchānaṁ pahīnattā taṁ sahagatāni pañcajavanāni nalabbhantīti.",
  "anya-e0301n6:112_41": "Anāgāmipuggalānaṁ pana paṭighajavanānica na labbhanti. Anāgāmimaggena pahīnattā.",
  "anya-e0301n6:112_42": "Maggassa pana ekacittakkhaṇikattā.",
  "anya-e0301n6:112_43": "Catunnaṁ maggaṭṭhānaṁ paccekaṁ yathāsakaṁ maggajavanānieva labbhanti.",
  "anya-e0301n6:112_44": "Uparimānañca phalānaṁ heṭṭhimehi puggalehi anamigatattā heṭṭhimānañca uparimesu puggalantaresu anuppajjanato catunnaṁ phalaṭṭhānaṁpi paccekaṁ yathāsakaṁ phalajavanānieva labbhantīti vuttaṁ lokuttara.La. Samuppajjantīti.",
  "anya-e0301n6:112_45": "Etthaca uparimagge āgate heṭṭhimamaggānubhāvassa sabbaso paṭipassaddhivasena uparimānaṁ puggalantaratāsiddhi veditabbāti.",
  "anya-e0301n6:112_46": "Idāni tesaṁ tesaṁ puggalānaṁ pārisesato labbhamānavīthicittāni dassetuṁ gāthamāha.",
  "anya-e0301n6:112_47": "Pariniṭṭhi tasikkhākiccattā natthi sikkhitabbakiccaṁ etesanti asekkhā. Khīṇāsavā.",
  "anya-e0301n6:112_48": "Tesaṁ tevīsatikāmavipāka vīsatikriya arahattaphala vasena catucattālīsa vīthicittāni sambhavā yathāsambhavaṁ uddise.",
  "anya-e0301n6:112_49": "Sattannaṁ sekkhānaṁ diṭṭhivicikicchājavanavajjitānaṁ sattannaṁ akusalānaṁ ekavīsatiyā kusalānaṁ tevīsatiyā kāmavipākānaṁ tiṇṇaṁ heṭṭhimaphalānaṁ āvajjanadvayassaca vasena chapaññāsa vīthicittāni sambhavā uddise.",
  "anya-e0301n6:112_50": "Avasesānaṁ catunnaṁ puthujjanānaṁ kāmavipāka lokiyakusalākulāvajjana dvayavasena catupaññāsa vīthicittāni sambhavā uddiseti yojanā.",
  "anya-e0301n6:112_51": "Puggala bhedena vīthicittānaṁ bhedo puggalabhedo.",
  "anya-e0301n6:113_0": "142.",
  "anya-e0301n6:113_1": "Sabbānipi vīthicittāni upalabbhanti puggalānaṁ dvārānañca ettheva paripuṇṇasambhavato.",
  "anya-e0301n6:113_2": "Yathārahanti taṁ taṁ bhūmipuggalānaṁ uppattiarahānurūpaṁ.",
  "anya-e0301n6:113_3": "Rūpāvacarabhūmiyaṁ vajjitabbesu soḷasavīthi cittesu channaṁ cittānaṁ uparivākye vuccamānattā paṭighajavana tadārammaṇa vajjitānīti vuttaṁ.",
  "anya-e0301n6:113_4": "Arūpāvacarabhūmiyaṁ pathamamagga rūpāvacarahasana heṭṭhimāruppavajjitāni paṭighajavana tadārammaṇavajjitānica vīthi cittāni labbhantīti yojanā.",
  "anya-e0301n6:113_5": "Etthāpi vajjitabbesu aṭṭhatiṁsa vīthicittesu soḷasannaṁ cittānaṁ uparivuccamānatā daṭṭhabbā.",
  "anya-e0301n6:113_6": "Sabbatthāpīti sabbāsupi rūpārūpabhūmīsu.",
  "anya-e0301n6:113_7": "Taṁtaṁ pasādarahitānaṁ taṁtaṁdvārikavīthicittānina labbhantevāti rūpāvacarabhūmiyaṁ tāva ghānādittayaṁ natthīti ghānajivhākāyapasāda rahitānaṁ rūpībrahmānaṁ ghāna jivhākāyadvārikāni cha vīthicittāni nalabbhanteva.",
  "anya-e0301n6:113_8": "Yāni sandhāya channaṁ cittānaṁ uparivākye vuccamānattāti heṭṭhā vuttaṁ.",
  "anya-e0301n6:113_9": "Arūpabhūmiyaṁ pana pañcapi pasādā natthīti pañcadvārikāni dvipañcaviññāṇa manodhā tuttika santīraṇattayavasena soḷasavīthicittāni nalabbhanteva.",
  "anya-e0301n6:113_10": "Yāni sandhāya soḷasannaṁ cittānaṁ upari vuccamānatāti vuttaṁ.",
  "anya-e0301n6:113_11": "Kāmabhūmiyaṁ pana taṁtaṁ pasādarahitatā jaccandhādīnaṁ vasena yo jetabbā.",
  "anya-e0301n6:113_12": "Kāme asīti vīthicittāni yathārahaṁ labbhare labbhanti.",
  "anya-e0301n6:113_13": "Rūpe catusaṭṭhi tathā yathārahaṁ labbhare.",
  "anya-e0301n6:113_14": "Arūpe dve cattālīsa yathārahaṁ labbhareti yojanā.",
  "anya-e0301n6:113_15": "Etthaca brahmalokevā upari chakāmāvacara devalokesuvā aniṭṭhārammaṇāni nāma natthi.",
  "anya-e0301n6:113_16": "Tasmā rūpāvacarabhūmiyaṁ catunnaṁ akusalavipākānaṁ labbhamānatāvacanaṁ tattha ṭhatvāvā idha āgantvāvā idha anaṭṭhehi rūpasaddehi samāgacchantānaṁ vasena daṭṭhabbaṁ.",
  "anya-e0301n6:113_17": "Keci pana idha āgatānaṁyeva brahmānaṁ aniṭṭhārammaṇasamāyogo hotīti thāni cattāri rūpabhūmiyaṁ laddhānināma na honti.",
  "anya-e0301n6:113_18": "Tasmā tattha saṭṭhiyeva vīthicittānīti vadanti. Taṁ na yujjati.",
  "anya-e0301n6:113_19": "Idha āgatānaṁyeva uppannānipi brahmattabhāve uppannattā brahmaloke uppannāni icceva vattabbattā.",
  "anya-e0301n6:113_20": "Naca tattha ṭhitāpi idha aniṭṭhāni nagaṇhanti.",
  "anya-e0301n6:113_21": "Dūrepi ārammaṇaṁ gahetuṁ samatthattā brahmānanti.",
  "anya-e0301n6:114_0": "[140] Yañca vibhāvaniyaṁ",
  "anya-e0301n6:115_0": "Tassa vādassa paṭikkhipanatthaṁ vuttaṁ ‘‘idha pana tattha ṭhatvāpi imaṁ lokaṁ passantānaṁ aniṭṭhārammaṇassa asambhavo na sakkā vattu’’nti.",
  "anya-e0301n6:115_1": "Tena tattha ṭhatvā imaṁ lokaṁ passantānaṁ uppannāni tāni cattāri cittāni tattha laddhānināma honti.",
  "anya-e0301n6:115_2": "Idha āgatānaṁ uppannāni idha laddhānināma hontīti anuññātaṁ hoti. Tañca na yuttaṁ.",
  "anya-e0301n6:116_0": "Taṁ taṁ bhūmipariyāpanne sattasantāne uppannānieva taṁtaṁbhūmiyaṁ uppannānīti siddhattā. Iccevantiādi mahānigamanaṁ.",
  "anya-e0301n6:116_1": "Yathāsambhavanti taṁ taṁ bhūmipuggaladvārārammaṇesu sambhavānurūpaṁ.",
  "anya-e0301n6:116_2": "Bhavaṅgena antaritā bhavaṅgantaritā.",
  "anya-e0301n6:116_3": "Yāvatāyukanti tasmiṁ tasmiṁ bhave bhavanikanti vīthito paṭṭhāya yattakaṁ kālaṁ jīvitasantānaṁ pavattati. Tattakaṁ kālanti attho.",
  "anya-e0301n6:116_4": "Abbhocchinnā pavattati asati nirodha samāpattiyanti adhippāyo.",
  "anya-e0301n6:117_0": "Iti paramatthadīpaniyānāma abhidhammatthasaṅgahassa",
  "anya-e0301n6:118_0": "Catutthavaṇṇanāya vīthi saṅgahassa",
  "anya-e0301n6:119_0": "Paramatthadīpanā niṭṭhitā."
}