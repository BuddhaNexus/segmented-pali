{
  "tika-s0104t1:0_0": "1. Brahmajālasuttaṁ",
  "tika-s0104t1:1_0": "Paribbājakakathāvaṇṇanā",
  "tika-s0104t1:2_0": "1.",
  "tika-s0104t1:2_1": "Ettāvatā ca paramasaṇhasukhumagambhīraduddasānekavidhanayasamalaṅkataṁ brahmajālassa sādhāraṇato bāhiranidānaṁ dassetvā idāni abbhantaranidānaṁ saṁvaṇṇento atthādhigamassa sunikkhittapadamūlakattā,",
  "tika-s0104t1:2_2": "sunikkhittapadabhāvassa ca ‘‘idameva’’nti sabhāvavibhāvanena padavibhāgena sādhetabbattā paṭhamaṁ tāva padavibhāgaṁ dassetuṁ ‘‘tattha eva’’ntiādimāha.",
  "tika-s0104t1:2_3": "Padavibhāgena hi ‘‘idaṁ nāma etaṁ pada’’nti vijānanena taṁtaṁpadānurūpaṁ liṅgavibhatti vacana kālapayogādikaṁ sammāpatiṭṭhāpanato yathāvuttassa padassa sunikkhittatā hoti,",
  "tika-s0104t1:2_4": "tāya ca atthassa samadhigamiyatā.",
  "tika-s0104t1:2_5": "Yathāha ‘‘sunikkhittassa bhikkhave – padabyañjanassa atthopi sunayohotī’’tiādi. Apica sambandhato, padato, padavibhāgato, padatthato anuyogato,",
  "tika-s0104t1:2_6": "parihārato cāti chahākārehi atthavaṇṇanā kātabbā.",
  "tika-s0104t1:2_7": "Tattha sambandho nāma desanāsambandho,",
  "tika-s0104t1:2_8": "yaṁ lokiyā ‘‘ummugghāto’’tipi vadanti,",
  "tika-s0104t1:2_9": "so pana pāḷiyā nidānapāḷivasena,",
  "tika-s0104t1:2_10": "nidānapāḷiyā ca saṅgītivasena veditabbo.",
  "tika-s0104t1:2_11": "Paṭhamamahāsaṅgītiṁ dassentena hi nidānapāḷiyā sambandho dassito,",
  "tika-s0104t1:2_12": "tasmā padādivaseneva saṁvaṇṇanaṁ karonto ‘‘eva’’ntiādimāha.",
  "tika-s0104t1:2_13": "Ettha ca ‘‘evanti nipātapadantiādinā padato,",
  "tika-s0104t1:2_14": "padavibhāgato ca saṁvaṇṇanaṁ karoti padānaṁ tabbisesānañca dassitattā.",
  "tika-s0104t1:2_15": "Padavibhāgoti hi padānaṁ visesoyeva adhippeto, na padaviggaho.",
  "tika-s0104t1:2_16": "Padāni ca padavibhāgo ca padavibhāgo.",
  "tika-s0104t1:2_17": "Atha vā padavibhāgo ca padaviggaho ca padavibhāgoti ekasesavasena padapadaviggahāpi padavibhāgasaddena vuttāti daṭṭhabbaṁ.",
  "tika-s0104t1:2_18": "Padaviggahato pana ‘‘bhikkhūnaṁ saṅgho’’tiādinā upari saṁvaṇṇanaṁ karissati,",
  "tika-s0104t1:2_19": "tathā padatthānuyogaparihārehipi.",
  "tika-s0104t1:2_20": "Evanti ettha luttaniddiṭṭhaiti-saddo ādiattho antarāsadda ca saddādīnampi saṅgahitattā, nayaggahaṇena vā te gahitā.",
  "tika-s0104t1:2_21": "Tenāha ‘‘metiādīni nāmapadānī’’ti.",
  "tika-s0104t1:2_22": "Itarathā hi antarāsaddaṁ ca saddādīnampi nipātabhāvo vattabbo siyā.",
  "tika-s0104t1:2_23": "Metiādīnīti ettha pana ādi-saddena yāva paṭisaddo ,",
  "tika-s0104t1:2_24": "tāva tadavasiṭṭhāyeva saddā saṅgahitā.",
  "tika-s0104t1:2_25": "Paṭīti upasaggapadaṁ patisaddassa kāriyabhāvato.",
  "tika-s0104t1:3_0": "Idāni atthuddhārakkamena padatthato saṁvaṇṇanaṁ karonto ‘‘atthato panā’’tiādimāha.",
  "tika-s0104t1:3_1": "Imasmiṁ pana ṭhāne sotūnaṁ saṁvaṇṇanānayakosallatthaṁ saṁvaṇṇanāppakārā vattabbā. Kathaṁ?",
  "tika-s0104t1:4_0": "Ekanāḷikā kathā ca, caturassā tathāpi ca;",
  "tika-s0104t1:5_0": "Nisinnavattikā ceva, tidhā saṁvaṇṇanaṁ vade.",
  "tika-s0104t1:6_0": "Tattha pāḷiṁ vatvā ekekapadassa atthakathanaṁ ekāya nāḷiyā minitasadisattā, ekekaṁ vā padaṁ nāḷaṁ mūlaṁ,",
  "tika-s0104t1:6_1": "ekamekaṁ padaṁ vā nāḷikā atthaniggamanamaggo etissāti katvā ekanāḷikā nāma. Paṭipakkhaṁ dassetvā,",
  "tika-s0104t1:6_2": "paṭipakkhassa ca upamaṁ dassetvā, sapakkhaṁ dassetvā,",
  "tika-s0104t1:6_3": "sapakkhassa ca upamaṁ dassetvā,",
  "tika-s0104t1:6_4": "kathanaṁ catūhi bhāgehi vuttattā,",
  "tika-s0104t1:6_5": "cattāro vā rassā sallakkhaṇūpāyā etissāti katvā caturassā nāma,",
  "tika-s0104t1:6_6": "visabhāgadhammavaseneva pariyosānaṁ gantvā puna sabhāgadhammavaseneva pariyosānagamanaṁ nisīdāpetvā patiṭṭhāpetvā āvattanayuttattā,",
  "tika-s0104t1:6_7": "niyamato vā nisinnassa āraddhassa vatto saṁvatto etissāti katvā nisinnavattikā nāma,",
  "tika-s0104t1:6_8": "yathāraddhassa atthassa visuṁ visuṁ pariyosānāpi niyuttāti vuttaṁ hoti,",
  "tika-s0104t1:6_9": "sodāharaṇā pana kathā aṅguttaraṭṭhakathāya taṭṭīkāyaṁ ekādasanipāte gopālakasuttavaṇṇanāto gahetabbā.",
  "tika-s0104t1:7_0": "Bhedakathā tatvakathā, pariyāyakathāpi ca;",
  "tika-s0104t1:8_0": "Iti atthakkame vidvā, tidhā saṁvaṇṇanaṁ vade.",
  "tika-s0104t1:9_0": "Tattha pakatiādivicāraṇā bhedakathā yathā ‘‘bujjhatīti buddho’’tiādi.",
  "tika-s0104t1:9_1": "Sarūpavicāraṇā tatvakathā yathā ‘‘buddhoti yo so bhagavā sayambhū anācariyako’’tiādi (mahāni. 192; cūḷani. 97; paṭi. ma. 1.161).",
  "tika-s0104t1:9_2": "Vevacanavicāraṇā pariyāyakathā yathā ‘‘buddho bhagavā sabbaññū lokanāyako’’tiādi (netti.",
  "tika-s0104t1:9_3": "38 vevacanāhāravibhaṅganissito pāḷi).",
  "tika-s0104t1:10_0": "Payojanañca piṇḍattho, anusandhi ca codanā;",
  "tika-s0104t1:11_0": "Parihāro ca sabbattha, pañcadhā vaṇṇanaṁ vade.",
  "tika-s0104t1:12_0": "Tattha payojanaṁ nāma desanāphalaṁ, taṁ pana sutamayañāṇādi.",
  "tika-s0104t1:12_1": "Piṇḍattho nāma vippakiṇṇassa atthassa suvijānanatthaṁ sampiṇḍetvā kathanaṁ.",
  "tika-s0104t1:12_2": "Anusandhi nāma pucchānusandhādi.",
  "tika-s0104t1:12_3": "Codanā nāma yathāvuttassa vacanassa virodhikathanaṁ.",
  "tika-s0104t1:12_4": "Parihāro nāma tassa avirodhikathanaṁ.",
  "tika-s0104t1:13_0": "Ummugghāto padañceva, padattho padaviggaho;",
  "tika-s0104t1:14_0": "Cālanā paccupaṭṭhānaṁ, chadhā saṁvaṇṇanaṁ vade. (vajira. ṭī. paṭhamamahāsaṅgītivaṇṇanā);",
  "tika-s0104t1:15_0": "Tattha ajjhattikādinidānaṁ ummugghāto.",
  "tika-s0104t1:15_1": "‘‘Evamida’’nti nānāvidhena padavisesatākathanaṁ padaṁ,",
  "tika-s0104t1:15_2": "saddatthādhippāyatthādi padattho.",
  "tika-s0104t1:15_3": "Anekadhā nibbacanaṁ padaviggaho.Cālanā nāma codanā. Paccupaṭṭhānaṁ parihāro.",
  "tika-s0104t1:16_0": "Samuṭṭhānaṁ padattho ca, bhāvānuvādavidhayo;",
  "tika-s0104t1:17_0": "Virodho parihāro ca, nigamananti aṭṭhadhā.",
  "tika-s0104t1:18_0": "Tattha samuṭṭhānanti ajjhattikādinidānaṁ.",
  "tika-s0104t1:18_1": "Padatthoti adhippetānadhippetādivasena anekadhā padassa attho. Bhāvoti adhippāyo.",
  "tika-s0104t1:18_2": "Anuvādavidhayoti paṭhamavacanaṁ vidhi,",
  "tika-s0104t1:18_3": "tadāvikaraṇavasena pacchā vacanaṁ anuvādo,",
  "tika-s0104t1:18_4": "visesanavisesyānaṁ vā vidhānuvāda samaññā.",
  "tika-s0104t1:18_5": "Virodhoti atthanicchayanatthaṁ codanā. Parihāroti tassā sodhanā.",
  "tika-s0104t1:18_6": "Nigamananti anusandhiyā anurūpaṁ appanā.",
  "tika-s0104t1:19_0": "Ādito tassa nidānaṁ, vattabbaṁ tappayojanaṁ;",
  "tika-s0104t1:20_0": "Piṇḍattho ceva padattho, sambandho adhippāyako;",
  "tika-s0104t1:21_0": "Codanā sodhanā ceti, aṭṭhadhā vaṇṇanaṁ vade.",
  "tika-s0104t1:22_0": "Tattha sambandho nāma pubbāparasambandho, yo ‘‘anusandhī’’ti vuccati. Sesā vuttatthāva,",
  "tika-s0104t1:22_1": "evamādinā tattha tatthāgate saṁvaṇṇanāppakāre ñatvā sabbattha yathārahaṁ vicetabbāti.",
  "tika-s0104t1:23_0": "Evamanekatthappabhedatā payogatova ñātabbāti tabbasena taṁ samatthetuṁ ‘‘tathā hesā’’tiādi vuttaṁ.",
  "tika-s0104t1:23_1": "Atha vā ayaṁ saddo imassatthassa vācakoti saṅketavavatthitāyeva saddā taṁ tadatthassa vācakā ,",
  "tika-s0104t1:23_2": "saṅketo ca nāma payogavasena siddhoti dassetumpi idaṁ vuttanti daṭṭhabbaṁ. Evamīdisesu. Nanu ca –",
  "tika-s0104t1:24_0": "‘‘Yathāpi puppharāsimhā, kayirā mālāguṇe bahū;",
  "tika-s0104t1:25_0": "Evaṁ jātena maccena, kattabbaṁ kusalaṁ bahu’’nti. (dha. pa. 53);",
  "tika-s0104t1:26_0": "Ettha evaṁ-saddena upamākārasseva vuttattā ākāratthoyeva evaṁ-saddo siyāti? Na, visesasabbhāvato. ‘‘Evaṁ byā kho’’tiādīsu (ma. ni. 234,",
  "tika-s0104t1:26_1": "396) hi ākāramattavācakoyeva ākāratthoti adhippeto, na pana ākāravisesavācako.",
  "tika-s0104t1:26_2": "Ettha hi kiñcāpi puppharāsisadisato manussūpapatti sappurisūpanissaya saddhammasavana yonisomanasikārabhogasampattiādidānādipuññakiriyāhetusamudāyato sobhāsugandhatādiguṇayogena mālāguṇasadisiyo bahukā puññakiriyā maritabbasabhāvatāya maccena sattena kattabbāti atthassa jotitattā puppharāsimālāguṇāva upamā nāma upamīyati etāyāti katvā,",
  "tika-s0104t1:26_3": "tesaṁ upamākāro ca yathāsaddena aniyamato jotito,",
  "tika-s0104t1:26_4": "tasmā ‘‘evaṁ-saddo niyamato upamākāranigamanattho’’ti vattuṁ yuttaṁ,",
  "tika-s0104t1:26_5": "tathāpi so upamākāro niyamiyamāno atthato upamāva hoti nissayabhūtaṁ tamantarena nissitabhūtassa upamākārassa alabbhamānattāti adhippāyenāha ‘‘upamāyaṁ āgato’’ti.",
  "tika-s0104t1:26_6": "Atha vā upamīyanaṁ sadisīkaraṇanti katvā puppharāsimālāguṇehi sadisabhāvasaṅkhāto upamākāroyeva upamā nāma.",
  "tika-s0104t1:26_7": "‘‘Saddhammattaṁ siyopamā’’ti hi vuttaṁ,",
  "tika-s0104t1:26_8": "tasmā ākāramattavācakova ākārattho evaṁ-saddo.",
  "tika-s0104t1:26_9": "Upamāsaṅkhātaākāravisesavācako pana upamātthoyevāti vuttaṁ ‘‘upamāyaṁ āgato’’ti.",
  "tika-s0104t1:27_0": "Tathā ‘‘evaṁ iminā ākārena abhikkamitabba’’ntiādinā upadisiyamānāya samaṇasāruppāya ākappasampattiyā upadisanākāropi atthato upadesoyevāti āha ‘‘evaṁ…pe… upadese’’ti.",
  "tika-s0104t1:27_1": "Evametanti ettha pana bhagavatā yathāvuttamatthaṁ aviparītato jānantehi kataṁ tattha saṁvijjamānaguṇānaṁ pakārehi haṁsanaṁ udaggatākaraṇaṁ sampahaṁsanaṁ.",
  "tika-s0104t1:27_2": "Tattha sampahaṁsanākāropi atthato sampahaṁsanamevāti vuttaṁ ‘‘sampahaṁsaneti.",
  "tika-s0104t1:27_3": "Evameva panāyanti ettha ca dosavibhāvanena gārayhavacanaṁ garahaṇaṁ,",
  "tika-s0104t1:27_4": "tadākāropi atthato garahaṇaṁ nāma, tasmā ‘‘garahaṇe’’ti vuttaṁ.",
  "tika-s0104t1:27_5": "So cettha garahaṇākāro ‘‘vasalī’’tiādikhuṁsanasaddasannidhānato evaṁ-saddena pakāsitoti viññāyati,",
  "tika-s0104t1:27_6": "yathā cettha evaṁ upamākārādayopi upamādivasena vuttānaṁ puppharāsiādisaddānaṁ sannidhānatoti daṭṭhabbaṁ. Jotakamattā hi nipātāti.",
  "tika-s0104t1:27_7": "Evamevāti ca adhunā bhāsitākāreneva.",
  "tika-s0104t1:27_8": "Ayaṁ vasalaguṇayogato vasalī kāḷakaṇṇī yasmiṁ vā tasmiṁ vā ṭhāne bhāsatīti sambandho. Evaṁ bhanteti sādhu bhante, suṭṭhu bhanteti vuttaṁ hoti.",
  "tika-s0104t1:27_9": "Ettha pana dhammassa sādhukaṁ savanamanasikāre sanniyojitehi bhikkhūhi tattha attano ṭhitabhāvassa paṭijānanameva vacanasampaṭiggaho,",
  "tika-s0104t1:27_10": "tadākāropi atthato vacanasampaṭiggahoyeva nāma,",
  "tika-s0104t1:27_11": "tenāha ‘‘vacanasampaṭiggahe’’ti.",
  "tika-s0104t1:28_0": "Evaṁ byā khoti evaṁ viya kho.",
  "tika-s0104t1:28_1": "Evaṁ khoti hi imesaṁ padānamantare viyasaddassa byāpadesoti neruttikā ‘‘va-kārassa, ba-kāraṁ,",
  "tika-s0104t1:28_2": "ya-kārasaṁyogañca katvā dīghavasena padasiddhī’’tipi vadanti. Ākāreti ākāramatte.",
  "tika-s0104t1:28_3": "Appābādhanti visabhāgavedanābhāvaṁ.",
  "tika-s0104t1:28_4": "Appātaṅkantikicchajīvitakararogābhāvaṁ.",
  "tika-s0104t1:28_5": "Lahuṭṭhānanti niggelaññatāya lahutāyuttaṁ uṭṭhānaṁ. Balanti kāyabalaṁ.",
  "tika-s0104t1:28_6": "Phāsuvihāranti catūsu iriyāpathesu sukhavihāraṁ.",
  "tika-s0104t1:28_7": "Vitthāro dasama subhasuttaṭṭhakathāya meva (dī. ni. aṭṭha. 1.445) āvi bhavissati.",
  "tika-s0104t1:28_8": "Evañca vadehīti yathāhaṁ vadāmi,",
  "tika-s0104t1:28_9": "evampi samaṇaṁ ānandaṁ vadehi.",
  "tika-s0104t1:28_10": "‘‘Sādhu kira bhava’’ntiādikaṁ idāni vattabbavacanaṁ,",
  "tika-s0104t1:28_11": "so ca vadanākāro idha evaṁ-saddena nidassīyatīti vuttaṁ ‘‘nidassane’’ti.",
  "tika-s0104t1:28_12": "Kālāmāti kālāmagottasambandhe jane ālapati.",
  "tika-s0104t1:28_13": "‘‘Ime…pe… vā’’ti yaṁ mayā vuttaṁ, taṁ kiṁ maññathāti attho. Samattāti paripūritā. Samādinnāti samādiyitā.",
  "tika-s0104t1:28_14": "Saṁvattanti vā no vā saṁvattanti ettha vacanadvaye kathaṁ vo tumhākaṁ mati hotīti yojetabbaṁ.",
  "tika-s0104t1:28_15": "Evaṁ noti evameva amhākaṁ mati ettha hoti,",
  "tika-s0104t1:28_16": "amhākamettha mati hoti yevātipi attho.",
  "tika-s0104t1:28_17": "Ettha ca tesaṁ yathāvuttadhammānaṁ ahitadukkhāvahabhāve sanniṭṭhānajananatthaṁ anumatiggahaṇavasena ‘‘saṁvattanti no vā,",
  "tika-s0104t1:28_18": "kathaṁ vo ettha hotī’’ti pucchāya katāya ‘‘evaṁ no ettha hotī’’ti vuttattā tadākārasanniṭṭhānaṁ evaṁ-saddena vibhāvitaṁ,",
  "tika-s0104t1:28_19": "so ca tesaṁ dhammānaṁ ahitāya dukkhāya saṁvattanākāro niyamiyamāno atthato avadhāraṇamevāti vuttaṁ ‘‘avadhāraṇe’’ti.",
  "tika-s0104t1:28_20": "Ākāratthamaññatra sabbattha vuttanayena codanā, sodhanā ca veditabbā.",
  "tika-s0104t1:29_0": "Ādisaddena cettha idamatthapucchāparimāṇādiatthānaṁ saṅgaho daṭṭhabbo. Tathā hi ‘‘evaṁgatāni, evaṁvidho,",
  "tika-s0104t1:29_1": "evamākāro’’ti ca ādīsu idamatthe,",
  "tika-s0104t1:29_2": "gatavidhākārasaddā pana pakārapariyāyā.",
  "tika-s0104t1:29_3": "Gatavidhayuttākārasadde hi lokiyā pakāratthe vadanti.",
  "tika-s0104t1:29_4": "‘‘Evaṁ su te sunhātā suvilittā kappitakesamassū āmuttamaṇikuṇḍalābharaṇā odātavatthavasanā pañcahi kāmaguṇehi samappitā samaṅgībhūtā paricārenti,",
  "tika-s0104t1:29_5": "seyyathāpi tvaṁ etarahi sācariyakoti?",
  "tika-s0104t1:29_6": "No hidaṁ bho gotamā’’tiādīsu (dī. ni. 1.286) pucchāyaṁ. ‘‘Evaṁ lahuparivattaṁ (a. ni. 1.48), evamāyupariyanto’’ti (pārā. 12) ca ādīsu parimāṇe.",
  "tika-s0104t1:29_7": "Etthāpi ‘‘sunhātā suvilittā’’tiādivacanaṁ pucchā, lahuparivattaṁ, āyūnaṁ pamāṇañca parimāṇaṁ,",
  "tika-s0104t1:29_8": "tadākāropi atthato pucchā ca parimāṇañca nāma, tasmā etesu pucchattho,",
  "tika-s0104t1:29_9": "parimāṇattho ca evaṁsaddo veditabboti.",
  "tika-s0104t1:29_10": "Idha pana so katamesu bhavati, sabbattha vā,",
  "tika-s0104t1:29_11": "aniyamato padese vāti codanāya ‘‘svāyamidhā’’tiādi vuttaṁ.",
  "tika-s0104t1:30_0": "Nanu ekasmiṁyeva atthe siyā, kasmā tīsupīti ca, hotu tibbidhesu atthesu,",
  "tika-s0104t1:30_1": "kena kimatthaṁ dīpetīti ca anuyogaṁ pariharanto ‘‘tatthā’’tiādimāha. Tatthāti tesu tīsu atthesu.",
  "tika-s0104t1:30_2": "Ekattanānattaabyāpāraevaṁdhammatāsaṅkhātā,",
  "tika-s0104t1:30_3": "nandiyāvattatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā, pāḷigatiyo vā nayā,",
  "tika-s0104t1:30_4": "tā ca paññattianupaññatti ādivasena, saṅkhepavitthārādivasena,",
  "tika-s0104t1:30_5": "saṁkilesabhāgiyādilokiyāditadubhayavomissakādivasena, kusalādivasena, khandhādivasena, saṅgahādivasena, samayavimuttādivasena, ṭhapanādivasena, kusalamūlādivasena,",
  "tika-s0104t1:30_6": "tikapaṭṭhānādivasena ca piṭakattayānurūpaṁ nānāppakārāti nānānayā.",
  "tika-s0104t1:30_7": "Tehi nipuṇaṁ saṇhaṁ sukhumaṁ tathā. Āsayova ajjhāsayo, te ca sassatādibhedena,",
  "tika-s0104t1:30_8": "tattha ca apparajakkhatādivasena anekā,",
  "tika-s0104t1:30_9": "attajjhāsayādayo eva vā samuṭṭhānamuppattihetu etassāti tathā,",
  "tika-s0104t1:30_10": "upanetabbābhāvato atthabyañjane hi sampannaṁ paripuṇṇaṁ tathā.",
  "tika-s0104t1:30_11": "Apica saṅkāsanapakāsanavivaraṇavibhajanauttānīkaraṇapaññattivasena chahi atthapadehi,",
  "tika-s0104t1:30_12": "akkharapadabyañjanaākāraniruttiniddesavasena chahi byañjanapadehi ca sampannaṁ samannāgataṁ tathā.",
  "tika-s0104t1:30_13": "Atha vā viññūnaṁ hadayaṅgamato, savane atittijananato,",
  "tika-s0104t1:30_14": "byañjanarasavasena paramagambhīrabhāvato, vicāraṇe atittijananato,",
  "tika-s0104t1:30_15": "attharasavasena ca sampannaṁ sādurasaṁ tathā.",
  "tika-s0104t1:31_0": "Pāṭihāriyapadassa vacanatthaṁ ‘‘paṭipakkhaharaṇato rāgādikilesāpanayanato pāṭihāriya’’nti vadanti.",
  "tika-s0104t1:31_1": "Bhagavato pana paṭipakkhā rāgādayo na santi,",
  "tika-s0104t1:31_2": "ye haritabbā bodhimūleyeva savāsanasakalasaṁkilesānaṁ pahīnattā.",
  "tika-s0104t1:31_3": "Puthujjanānampi ca vigatūpakkilese aṭṭhaguṇasamannāgate citte hatapaṭipakkhe satiyeva iddhividhaṁ pavattati,",
  "tika-s0104t1:31_4": "tasmā puthujjanesu pavattavohārenapi na sakkā idha ‘‘pāṭihāriya’’nti vattuṁ,",
  "tika-s0104t1:31_5": "sace pana mahākāruṇikassa bhagavato veneyyagatāva kilesā paṭipakkhā saṁsārapaṅkanimuggassa sattanikāyassa samuddharitukāmato,",
  "tika-s0104t1:31_6": "tasmā tesaṁ veneyyagatakilesasaṅkhātānaṁ paṭipakkhānaṁ haraṇato pāṭihāriyanti vuttaṁ assa, evaṁ sati yuttametaṁ.",
  "tika-s0104t1:32_0": "Atha vā bhagavato sāsanassa paṭipakkhā titthiyā,",
  "tika-s0104t1:32_1": "tesaṁ titthiyabhūtānaṁ paṭipakkhānaṁ haraṇato pāṭihāriyantipi yujjati.",
  "tika-s0104t1:32_2": "Kāmañcettha titthiyā haritabbā nāssu,",
  "tika-s0104t1:32_3": "tesaṁ pana santānagatadiṭṭhiharaṇavasena diṭṭhippakāsane asamatthatākāraṇena ca iddhiādesanānusāsanīsaṅkhātehi tīhipi pāṭihāriyehi te haritā apanītā nāma honti.",
  "tika-s0104t1:32_4": "Paṭīti vā ayaṁ saddo ‘‘pacchā’’ti etassa atthaṁ bodheti ‘‘tasmiṁ paṭipaviṭṭhamhi,",
  "tika-s0104t1:32_5": "añño āgañchi brāhmaṇo’’tiādīsu (su. ni. 985; cūḷani. 4) viya,",
  "tika-s0104t1:32_6": "tasmā samāhite citte vigatūpaklese katakiccena pacchā haritabbaṁ pavattetabbanti paṭihāriyaṁ, tadeva dīghavasena,",
  "tika-s0104t1:32_7": "sakatthavuttipaccayavasena vā pāṭihāriyaṁ,",
  "tika-s0104t1:32_8": "attano vā upaklesesu catutthajjhānamaggehi haritesu pacchā tadaññesaṁ haraṇaṁ pāṭihāriyaṁ vuttanayena.",
  "tika-s0104t1:32_9": "Iddhiādesanānusāsaniyo hi vigatūpaklesena,",
  "tika-s0104t1:32_10": "katakiccena ca sattahitatthaṁ puna pavattetabbā,",
  "tika-s0104t1:32_11": "hatesu ca attano upaklesesu parasattānaṁ upaklesaharaṇāni ca hontīti tadubhayampi nibbacanaṁ yujjati.",
  "tika-s0104t1:33_0": "Apica yathāvuttehi nibbacanehi iddhiādesanānusāsanīsaṅkhāto samudāyo paṭihāriyaṁ nāma.",
  "tika-s0104t1:33_1": "Ekekaṁ pana tasmiṁ bhavaṁ ‘‘pāṭihāriya’’nti vuccati visesatthajotakapaccayantarena saddaracanāvisesasambhavato,",
  "tika-s0104t1:33_2": "paṭihāriyaṁ vā catutthajjhānaṁ, maggo ca paṭipakkhaharaṇato, tattha jātaṁ, tasmiṁ vā nimittabhūte, tato vā āgatanti pāṭihāriyaṁ. Vicitrā hi taddhitavutti.",
  "tika-s0104t1:33_3": "Tassa pana iddhiādesanānusāsanībhedena,",
  "tika-s0104t1:33_4": "visayabhedena ca bahuvidhassa bhagavato desanāya labbhamānattā ‘‘vividhapāṭihāriyanti vuttaṁ.",
  "tika-s0104t1:33_5": "Bhagavā hi kadāci iddhivasenāpi desanaṁ karoti nimmitabuddhena saha pucchāvissajjanādīsu,",
  "tika-s0104t1:33_6": "kadāci ādesanāvasenāpi āmagandhabrāhmaṇassa dhammadesanādīsu (su. ni. aṭṭha. 1.241), yebhuyyena pana anusāsaniyā.",
  "tika-s0104t1:33_7": "Anusāsanīpāṭihāriyañhi buddhānaṁ satataṁ dhammadesanā.",
  "tika-s0104t1:33_8": "Iti taṁtaṁdesanākārena anekavidhapāṭihāriyatā desanāya labbhati.",
  "tika-s0104t1:33_9": "Ayamattho upari ekādasamassa kevaṭṭasuttassa vaṇṇanāya (dī. ni. aṭṭha. 1.481) āvi bhavissati.",
  "tika-s0104t1:33_10": "Atha vā tassa vividhassāpi pāṭihāriyassa bhagavato desanāya saṁsūcanato ‘‘vividhapāṭihāriya’’nti vuttaṁ,",
  "tika-s0104t1:33_11": "anekavidhapāṭihāriyadassananti attho.",
  "tika-s0104t1:34_0": "Dhammaniruttiyāva bhagavati dhammaṁ desente sabbesaṁ suṇantānaṁ nānābhāsitānaṁ taṁtaṁbhāsānurūpato desanā sotapathamāgacchatīti āha ‘‘sabba…pe… māgacchanta’’nti. Sotameva sotapatho, savanaṁ vā sotaṁ, tassa patho tathā, sotadvāranti attho.",
  "tika-s0104t1:34_1": "Sabbākārenāti yathādesitākārena. Ko samattho viññātuṁ, asamatthoyeva, tasmāti pāṭhaseso. Panāti ekaṁsatthe ,",
  "tika-s0104t1:34_2": "tena saddhāsatidhitivīriyādibalasaṅkhātena sabbathāmena ekaṁseneva sotukāmatāsaṅkhātakusalacchandassa jananaṁ dasseti. Janetvāpīti ettha pi-saddo,",
  "tika-s0104t1:34_3": "api-saddo vā sambhāvanattho ‘‘buddhopi buddhabhāvaṁ bhāvetvā’’tiādīsu (dī. ni. aṭṭha 1; ma. ni. aṭṭha. 1; saṁ. ni. aṭṭha. 1; a. ni.",
  "tika-s0104t1:34_4": "aṭṭha 1.paṭhamaganthārambhakathā) viya,",
  "tika-s0104t1:34_5": "tena ‘‘sabbathāmena ekaṁseneva sotukāmataṁ janetvāpi nāma ekenākārena sutaṁ,",
  "tika-s0104t1:34_6": "kimaṅgaṁ pana aññathā’’ti tathāsute dhamme sambhāvanaṁ karoti.",
  "tika-s0104t1:34_7": "Keci pana ‘‘edisesu garahattho’’ti vadanti,",
  "tika-s0104t1:34_8": "tadayuttameva garahatthassa avijjamānattā,",
  "tika-s0104t1:34_9": "vijjamānatthasseva ca upasagganipātānaṁ jotakattā.",
  "tika-s0104t1:34_10": "‘‘Nānānayanipuṇa’’ntiādinā hi sabbappakārena sotumasakkuṇeyyabhāvena dhammassa idha sambhāvanameva karoti, tasmā ‘‘api dibbesu kāmesu,",
  "tika-s0104t1:34_11": "ratiṁ so nādhigacchatī’’tiādīsuyeva (dha. pa.",
  "tika-s0104t1:34_12": "187) garahatthasambhavesu garahattho veditabboti.",
  "tika-s0104t1:34_13": "Api-saddo ca īdisesu ṭhānesu nipātoyeva, na upasaggo.",
  "tika-s0104t1:34_14": "Tathā hi ‘‘api-saddo ca nipātapakkhiko kātabbo,",
  "tika-s0104t1:34_15": "yattha kiriyāvācakato pubbo na hotī’’ti akkharacintakā vadanti.",
  "tika-s0104t1:34_16": "Mayāpīti ettha pana na kevalaṁ mayāva,",
  "tika-s0104t1:34_17": "atha kho aññehipi tathārūpehīti sampiṇḍanattho gahetabbo.",
  "tika-s0104t1:35_0": "Sāmaṁ bhavatīti sayambhū, anācariyako.",
  "tika-s0104t1:35_1": "Na mayaṁ idaṁ sacchikatanti ettha pana ‘‘na attano ñāṇeneva attanā sacchikata’’nti pakaraṇato attho viññāyati.",
  "tika-s0104t1:35_2": "Sāmaññavacanassāpi hi sampayogavippayogasahacaraṇavirodhasaddantarasannidhānaliṅgaocityakāladesapakaraṇādivasena visesatthaggahaṇaṁ sambhavati. Evaṁ sabbattha.",
  "tika-s0104t1:35_3": "Parimocentoti ‘‘puna caparaṁ bhikkhave,",
  "tika-s0104t1:35_4": "idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī’’ti (pārā.",
  "tika-s0104t1:35_5": "195) vuttadosato parimocāpanahetu.",
  "tika-s0104t1:35_6": "Hetvatthe hi anta-saddo ‘‘asambudhaṁ buddhanisevita’’ntiādīsu (vi. aṭṭha. 1.ganthārambhakathā) viya.",
  "tika-s0104t1:35_7": "Imassa suttassa saṁvaṇṇanāppakāravicāraṇena attano ñāṇassa paccakkhataṁ sandhāya ‘‘idāni vattabba’’nti vuttaṁ.",
  "tika-s0104t1:35_8": "Esā hi saṁvaṇṇanākārānaṁ pakati,",
  "tika-s0104t1:35_9": "yadidaṁ saṁvaṇṇetabbadhamme sabbattha ‘‘ayamimassa attho,",
  "tika-s0104t1:35_10": "evamidha saṁvaṇṇayissāmī’’ti puretarameva saṁvaṇṇanāppakāravicāraṇā.",
  "tika-s0104t1:36_0": "Etadaggapadassattho vuttova.",
  "tika-s0104t1:36_1": "‘‘Bahussutāna’’ntiādīsu pana aññepi therā bahussutā, satimanto, gatimanto, dhitimanto, upaṭṭhākā ca atthi,",
  "tika-s0104t1:36_2": "ayaṁ panāyasmā buddhavacanaṁ gaṇhanto dasabalassa sāsane bhaṇḍāgārikapariyattiyaṁ ṭhatvā gaṇhi,",
  "tika-s0104t1:36_3": "tasmā bahussutānaṁ aggo nāma jāto.",
  "tika-s0104t1:36_4": "Imassa ca therassa buddhavacanaṁ uggahetvā dhāraṇasati aññehi therehi balavatarā ahosi,",
  "tika-s0104t1:36_5": "tasmā satimantānaṁ aggo nāma jāto.",
  "tika-s0104t1:36_6": "Ayamevāyasmā ekapade ṭhatvā saṭṭhipadasahassāni gaṇhanto satthārā kathitaniyāmena sabbapadāni jānāti,",
  "tika-s0104t1:36_7": "tasmā gatimantānaṁ aggo nāma jāto .",
  "tika-s0104t1:36_8": "Tasseva cāyasmato buddhavacanaṁ uggaṇhanavīriyaṁ,",
  "tika-s0104t1:36_9": "sajjhāyanavīriyañca aññehi asadisaṁ ahosi,",
  "tika-s0104t1:36_10": "tasmā dhitimantānaṁ aggo nāma jāto.",
  "tika-s0104t1:36_11": "Tathāgataṁ upaṭṭhahanto cesa na aññesaṁ upaṭṭhākabhikkhūnaṁ upaṭṭhahanākārena upaṭṭhahati.",
  "tika-s0104t1:36_12": "Aññepi hi tathāgataṁ upaṭṭhahiṁsu,",
  "tika-s0104t1:36_13": "na ca pana buddhānaṁ manaṁ gahetvā upaṭṭhahituṁ sakkonti,",
  "tika-s0104t1:36_14": "ayaṁ pana thero upaṭṭhākaṭṭhānaṁ laddhadivasato paṭṭhāya āraddhavīriyo hutvā tathāgatassa manaṁ gahetvā upaṭṭhahi,",
  "tika-s0104t1:36_15": "tasmā upaṭṭhākānaṁ aggo nāma jāto. Atthakusaloti bhāsitatthe, payojanatthe ca cheko. Dhammoti pāḷidhammo, nānāvidho vā hetu.",
  "tika-s0104t1:36_16": "Byañjananti akkharaṁ atthassa byañjanato.",
  "tika-s0104t1:36_17": "Padena hi byañjitopi attho akkharamūlakattā padassa ‘‘akkharena byañjito’’ti vuccati.",
  "tika-s0104t1:36_18": "Atthassa viyañjanato vā vākyampi idha byañjanaṁ nāma.",
  "tika-s0104t1:36_19": "Vākyena hi attho paripuṇṇaṁ byañjīyati,",
  "tika-s0104t1:36_20": "yato ‘‘byañjanehi vivaratī’’ti āyasmatā mahākaccāyanattherena vuttaṁ. Niruttīti nibbacanaṁ, pañcavidhā vā niruttinayā.",
  "tika-s0104t1:36_21": "Tesampi hi saddaracanāvisesena atthādhigamahetuto idha gahaṇaṁ yujjati.",
  "tika-s0104t1:36_22": "Pubbāparaṁ nāma pubbāparānusandhi,",
  "tika-s0104t1:36_23": "suttassa vā pubbabhāgena aparabhāgassa saṁsandanaṁ.",
  "tika-s0104t1:36_24": "Bhagavatā ca pañcavidhaetadaggaṭṭhānena dhammasenāpatinā ca pañcavidhakosallena pasaṭṭhabhāvānurūpanti sambandho.",
  "tika-s0104t1:36_25": "Dhāraṇabalanti dhāraṇasaṅkhātaṁ balaṁ, dhāraṇe vā balaṁ,",
  "tika-s0104t1:36_26": "ubhayatthāpi dhāretuṁ sāmatthiyanti vuttaṁ hoti. Dassento hutvā, dassanahetūtipi attho.",
  "tika-s0104t1:36_27": "Tañca kho atthato vā byañjanato vā anūnamanadhikanti avadhāraṇaphalamāha.",
  "tika-s0104t1:36_28": "Na aññathā daṭṭhabbanti pana nivattetabbatthaṁ.",
  "tika-s0104t1:36_29": "Na aññathāti ca bhagavato sammukhā sutākārato na aññathā,",
  "tika-s0104t1:36_30": "na pana bhagavatā desitākārato.",
  "tika-s0104t1:36_31": "Acinteyyānubhāvā hi bhagavato desanā,",
  "tika-s0104t1:36_32": "evañca katvā ‘‘sabbappakārena ko samattho viññātu’’nti heṭṭhā vuttavacanaṁ samatthitaṁ hoti,",
  "tika-s0104t1:36_33": "itarathā bhagavatā desitākāreneva sotuṁ samatthattā tadetaṁ na vattabbaṁ siyā.",
  "tika-s0104t1:36_34": "Yathāvuttena pana atthena dhāraṇabaladassanañca na virujjhati sutākārāvirujjhanavasena dhāraṇassa adhippetattā,",
  "tika-s0104t1:36_35": "aññathā bhagavatā desitākāreneva dhārituṁ samatthanato heṭṭhā vuttavacanena virujjheyya.",
  "tika-s0104t1:36_36": "Na hettha dvinnaṁ atthānaṁ atthantaratāparihāro yutto tesaṁ dvinnampi atthānaṁ sutabhāvadīpanena ekavisayattā,",
  "tika-s0104t1:36_37": "itarathā thero bhagavato desanāya sabbathā paṭiggahaṇe pacchimatthavasena samattho,",
  "tika-s0104t1:36_38": "purimatthavasena ca asamatthoti āpajjeyyāti.",
  "tika-s0104t1:37_0": "‘‘Yo paro na hoti,",
  "tika-s0104t1:37_1": "so attā’’ti vuttāya niyakajjhattasaṅkhātāya santatiyā pavattanako tividhopi me-saddo,",
  "tika-s0104t1:37_2": "tasmā kiñcāpi niyakajjhattasantativasena ekasmiṁ yevatthe me-saddo dissati,",
  "tika-s0104t1:37_3": "tathāpi karaṇasampadānasāminiddesavasena vijjamānavibhattibhedaṁ sandhāya vuttaṁ ‘‘tīsu atthesu dissatī’’ti,",
  "tika-s0104t1:37_4": "tīsu vibhattiyatthesu attanā saññuttavibhattito dissatīti attho .",
  "tika-s0104t1:37_5": "Gāthābhigītanti gāthāya abhigītaṁ abhimukhaṁ gāyitaṁ.",
  "tika-s0104t1:37_6": "Abhojaneyyanti bhojanaṁ kātumanaraharūpaṁ.",
  "tika-s0104t1:37_7": "Abhigītapadassa kattupekkhattā mayāti attho. Evaṁ sesesupi yathārahaṁ.",
  "tika-s0104t1:37_8": "Sutasaddassa kammabhāvasādhanavasena dvādhippāyikapadattā yathāyogaṁ ‘‘mayā suta’’nti ca ‘‘mama suta’’nti ca atthadvaye yujjati.",
  "tika-s0104t1:38_0": "Kiñcāpi upasaggo kiriyaṁ viseseti,",
  "tika-s0104t1:38_1": "jotakamattabhāvato pana satipi tasmiṁ sutasaddoyeva taṁ taṁ atthaṁ vadatīti anupasaggassa sutasaddassa atthuddhāre saupasaggassa gahaṇaṁ na virujjhatīti āha ‘‘saupasaggo ca anupasaggo cā’’ti. Assāti sutasaddassa.",
  "tika-s0104t1:38_2": "Upasaggavasenapi dhātusaddo visesatthavācako yathā ‘‘anubhavati parābhavatī’’ti vuttaṁ ‘‘gacchantoti attho’’ti.",
  "tika-s0104t1:38_3": "Tathā anupasaggopi dhātusaddo saupasaggo viya visesatthavācakoti āha ‘‘vissutadhammassāti attho’’ti. Evamīdisesu.",
  "tika-s0104t1:38_4": "Sotaviññeyyanti sotadvāranissitena viññāṇena viññātabbaṁ, sasambhārakathā vā esā,",
  "tika-s0104t1:38_5": "sotadvārena viññātabbanti attho.",
  "tika-s0104t1:38_6": "Sotadvārānusāraviññātadharoti sotadvārānusārena manoviññāṇena viññātadhammadharo.",
  "tika-s0104t1:38_7": "Na hi sotadvāranissitaviññāṇamattena dhammo viññāyati,",
  "tika-s0104t1:38_8": "atha kho tadanusāramanoviññāṇeneva,",
  "tika-s0104t1:38_9": "sutadharoti ca tathā viññātadhammadharo vutto,",
  "tika-s0104t1:38_10": "tasmā tadatthoyeva sambhavatīti evaṁ vuttaṁ.",
  "tika-s0104t1:38_11": "Kammabhāvasādhanāni sutasadde sambhavantīti dassetuṁ ‘‘idha panā’’tiādimāha.",
  "tika-s0104t1:38_12": "Pubbāparapadasambandhavasena atthassa upapannatā, anupapannatā ca viññāyati,",
  "tika-s0104t1:38_13": "tasmā sutasaddasseva vasena ayamattho ‘‘upapanno,",
  "tika-s0104t1:38_14": "anupapanno’’ti vā na viññātabboti codanāya pubbāparapadasambandhavasena etadatthassa upapannataṁ dassetuṁ ‘‘me-saddassa hī’’tiādi vuttaṁ.",
  "tika-s0104t1:38_15": "Mayāti atthe satīti kattutthe karaṇaniddesavasena mayāti atthe vattabbe sati,",
  "tika-s0104t1:38_16": "yadā me-saddassa kattuvasena karaṇaniddeso, tadāti vuttaṁ hoti.",
  "tika-s0104t1:38_17": "Mamāti atthe satīti sambandhīyatthe sāminiddesavasena mamāti atthe vattabbe sati,",
  "tika-s0104t1:38_18": "yadā sambandhavasena sāmi niddeso, tadāti vuttaṁ hoti.",
  "tika-s0104t1:39_0": "Evaṁ saddato ñātabbamatthaṁ viññāpetvā idāni tehi dassetabbamatthaṁ nidassento ‘‘evametesū’’tiādimāha.",
  "tika-s0104t1:39_1": "Sutasaddasannidhāne payuttena evaṁ-saddena savanakiriyājotakeneva bhavitabbaṁ vijjamānatthassa jotakamattattā nipātānanti vuttaṁ ‘‘evanti sotaviññāṇādiviññāṇakiccanidassana’’nti. Savanāya eva hi ākāro, nidassanaṁ, avadhāraṇampi,",
  "tika-s0104t1:39_2": "tasmā yathāvutto evaṁ-saddassa tividhopi attho savanakiriyājotakabhāvena idhādhippetoti.",
  "tika-s0104t1:39_3": "Ādi-saddena cettha sampaṭicchanādīnaṁ sotadvārikaviññāṇānaṁ,",
  "tika-s0104t1:39_4": "tadabhinipātānañca manodvārika viññāṇānaṁ gahaṇaṁ veditabbaṁ,",
  "tika-s0104t1:39_5": "yato sotadvārānusāraviññātatthe idha sutasaddoti vutto.",
  "tika-s0104t1:39_6": "Avadhāraṇaphalattā saddapayogassa sabbampi vākyaṁ antogadhāvadhāraṇaṁ,",
  "tika-s0104t1:39_7": "tasmā ‘‘suta’’nti etassa sutamevāti ayamattho labbhatīti āha ‘‘assavanabhāvapaṭikkhepato’’ti.",
  "tika-s0104t1:39_8": "Etena hi vacanena avadhāraṇena nirākataṁ dasseti.",
  "tika-s0104t1:39_9": "Yathā pana yaṁ sutaṁ sutamevāti niyametabbaṁ,",
  "tika-s0104t1:39_10": "tathā ca taṁ sutaṁ sammā sutaṁ hotīti avadhāraṇaphalaṁ dassetuṁ vuttaṁ ‘‘anūnādhikāviparītaggahaṇanidassana’’nti.",
  "tika-s0104t1:39_11": "Atha vā saddantaratthāpohanavasena saddo atthaṁ vadati,",
  "tika-s0104t1:39_12": "tasmā ‘‘suta’’nti etassa asutaṁ na hotīti ayamattho labbhatīti sandhāya ‘‘assavanabhāvapaṭikkhepato’’ti vuttaṁ,",
  "tika-s0104t1:39_13": "iminā diṭṭhādinivattanaṁ karoti diṭṭhādīnaṁ ‘‘asuta’’nti saddantaratthabhāvena nivattetabbattā.",
  "tika-s0104t1:39_14": "Idaṁ vuttaṁ hoti – na idaṁ mayā attano ñāṇena diṭṭhaṁ,",
  "tika-s0104t1:39_15": "na ca sayambhuñāṇena sacchikataṁ, atha kho sutaṁ, tañca kho sutaṁ sammadevāti.",
  "tika-s0104t1:39_16": "Tadeva sammā sutabhāvaṁ sandhāyāha ‘‘anūnā…pe… dassana’’nti. Hoti cettha –",
  "tika-s0104t1:40_0": "‘‘Evādisattiyā ceva, aññatthāpohanena ca;",
  "tika-s0104t1:41_0": "Dvidhā saddo atthantaraṁ, nivatteti yathāraha’’nti.",
  "tika-s0104t1:42_0": "Apica avadhāraṇatthe evaṁ-sadde ayamatthayojanā karīyatīti tadapekkhassa sutasaddassa sāvadhāraṇattho vutto ‘‘assavanabhāvapaṭikkhepato’’ti,",
  "tika-s0104t1:42_1": "tadavadhāraṇaphalaṁ dasseti ‘‘anū…pe… dassana’’nti iminā.",
  "tika-s0104t1:42_2": "Savana-saddo cettha bhāvasaddena yogato kammasādhano veditabbo ‘‘suyyatī’’ti.",
  "tika-s0104t1:42_3": "Anūnādhikatāya bhagavato sammukhā sutākārato aviparītaṁ ,",
  "tika-s0104t1:42_4": "aviparītassa vā suttassa gahaṇaṁ, tassa nidassanaṁ tathā,",
  "tika-s0104t1:42_5": "iti savanahetu suṇantapuggalasavanavisesavasena ayaṁ yojanā katā.",
  "tika-s0104t1:43_0": "Evaṁ padattayassa ekena pakārena atthayojanaṁ dassetvā idāni pakārantarenāpi taṁ dassetuṁ ‘‘tathā’’tiādi vuttaṁ.",
  "tika-s0104t1:43_1": "Tattha tassāti yā bhagavato sammukhā dhammassavanākārena pavattā manodvārikaviññāṇavīthi, tassā.",
  "tika-s0104t1:43_2": "Sā hi nānāppakārena ārammaṇe pavattituṁ samatthā,",
  "tika-s0104t1:43_3": "na sotadvārika viññāṇavīthi ekārammaṇeyeva pavattanato,",
  "tika-s0104t1:43_4": "tathā ceva vuttaṁ ‘‘sotadvārānusārenā’’ti.",
  "tika-s0104t1:43_5": "Tena hi sotadvārikaviññāṇavīthi nivattati.",
  "tika-s0104t1:43_6": "Nānappakārenāti vakkhamānena anekavihitena byañjanatthaggahaṇākārasaṅkhātena nānāvidhena ākārena,",
  "tika-s0104t1:43_7": "etena imissā yojanāya ākārattho evaṁ-saddo gahitoti dasseti.",
  "tika-s0104t1:43_8": "Pavattibhāvappakāsananti pavattiyā atthibhāvappakāsanaṁ.",
  "tika-s0104t1:43_9": "Yasmiṁ pakāre vuttappakārā viññāṇavīthi nānappakārena pavattā,",
  "tika-s0104t1:43_10": "tadeva ārammaṇaṁ sandhāya ‘‘dhammappakāsana’’nti vuttaṁ,",
  "tika-s0104t1:43_11": "na pana sutasaddassa dhammatthaṁ,",
  "tika-s0104t1:43_12": "tena vuttaṁ ‘‘ayaṁ dhammo suto’’ti.",
  "tika-s0104t1:43_13": "Tassā hi viññāṇavīthiyā ārammaṇameva ‘‘ayaṁ dhammo suto’’ti vuccati.",
  "tika-s0104t1:43_14": "Tañca niyamiyamānaṁ yathāvuttāya viññāṇavīthiyā ārammaṇabhūtaṁ suttameva.",
  "tika-s0104t1:43_15": "Ayañhetthātiādi vuttassevatthassa pākaṭīkaraṇaṁ.",
  "tika-s0104t1:43_16": "Tappākaṭīkaraṇattho hettha hi-saddo.",
  "tika-s0104t1:43_17": "Viññāṇavīthiyā karaṇabhūtāya mayā na aññaṁ kataṁ, idaṁ pana ārammaṇaṁ kataṁ. Kiṁ pana tanti ce? Ayaṁ dhammo sutoti.",
  "tika-s0104t1:43_18": "Ayaṁ panetthādhippāyo – ākāratthe evaṁ-sadde ‘‘ekenākārenā’’ti yo ākāro vutto,",
  "tika-s0104t1:43_19": "so atthato sotadvārānusāraviññāṇavīthiyā nānappakārena ārammaṇe pavattibhāvoyeva,",
  "tika-s0104t1:43_20": "tena ca tadārammaṇabhūtassa dhammasseva savanaṁ kataṁ, na aññanti.",
  "tika-s0104t1:43_21": "Evaṁ savanakiriyāya karaṇakattukammaviseso imissā yojanāya dassito.",
  "tika-s0104t1:44_0": "Aññampi yojanamāha ‘‘tathā’’tiādinā.",
  "tika-s0104t1:44_1": "Nidassanatthaṁ evaṁ-saddaṁ gahetvā nidassanena ca nidassitabbassāvinābhāvato ‘‘evanti nidassitabbappakāsana’’nti vuttaṁ.",
  "tika-s0104t1:44_2": "Iminā hi tadavinābhāvato evaṁsaddena sakalampi suttaṁ paccāmaṭṭhanti dasseti, sutasaddassa kiriyāparattā,",
  "tika-s0104t1:44_3": "savanakiriyāya ca sādhāraṇaviññāṇappabandhapaṭibaddhattā tasmiñca viññāṇappabandhe puggalavohāroti vuttaṁ ‘‘puggalakiccappakāsana’’nti.",
  "tika-s0104t1:44_4": "Sādhāraṇaviññāṇappabandho hi paṇṇattiyā idha puggalo nāma,",
  "tika-s0104t1:44_5": "savanakiriyā pana tassa kiccaṁ nāma.",
  "tika-s0104t1:44_6": "Na hi puggalavohārarahite dhammappabandhe savanakiriyā labbhati vohāravisayattā tassā kiriyāyāti daṭṭhabbaṁ.",
  "tika-s0104t1:44_7": "‘‘Ida’’ntiādi piṇḍatthadassanaṁ mayāti yathāvuttaviññāṇappabandhasaṅkhātapuggalabhūtena mayā.",
  "tika-s0104t1:44_8": "Sutanti savanakiriyāsaṅkhātena puggalakiccena yojitaṁ,",
  "tika-s0104t1:44_9": "imissā pana yojanāya puggalabyāpāravisayassa puggalassa,",
  "tika-s0104t1:44_10": "puggalabyāpārassa ca nidassanaṁ katanti daṭṭhabbaṁ.",
  "tika-s0104t1:45_0": "Ākāratthameva evaṁ-saddaṁ gahetvā purimayojanāya aññathāpi atthayojanaṁ dassetuṁ ‘‘tathā’’tiādi vuttaṁ.",
  "tika-s0104t1:45_1": "Cittasantānassāti yathāvuttaviññāṇappabandhassa.",
  "tika-s0104t1:45_2": "Nānākārappavattiyāti nānappakārena ārammaṇe pavattiyā.",
  "tika-s0104t1:45_3": "Nānappakāraṁ atthabyañjanassa gahaṇaṁ,",
  "tika-s0104t1:45_4": "nānappakārassa vā atthabyañjanassa gahaṇaṁ tathā,",
  "tika-s0104t1:45_5": "tatoyeva sā ‘‘ākārapaññattī’’ti vuttāti tadevatthaṁ samattheti ‘‘evanti hī’’tiādinā.",
  "tika-s0104t1:45_6": "Ākārapaññattīti ca upādāpaññattiyeva,",
  "tika-s0104t1:45_7": "dhammānaṁ pana pavattiākāramupādāya paññattattā tadaññāya upādāpaññattiyā visesanatthaṁ ‘‘ākārapaññattī’’ti vuttā visayaniddesoti uppattiṭṭhānaniddeso.",
  "tika-s0104t1:45_8": "Sotabbabhūto hi dhammo savanakiriyākattubhūtassa puggalassa savanakiriyāvasena pavattiṭṭhānaṁ kiriyāya kattukammaṭṭhattā tabbasena ca tadādhārassāpi dabbassa ādhārabhāvassa icchitattā,",
  "tika-s0104t1:45_9": "idha pana kiriyāya kattupavattiṭṭhānabhāvo icchitoti kammameva ādhāravasena vuttaṁ,",
  "tika-s0104t1:45_10": "tenāha ‘‘kattu visayaggahaṇasanniṭṭhāna’’nti, ārammaṇameva vā visayo.",
  "tika-s0104t1:45_11": "Ārammaṇañhi tadārammaṇikassa pavattiṭṭhānaṁ.",
  "tika-s0104t1:45_12": "Evampi hi attho suviññeyyataro hoti.",
  "tika-s0104t1:45_13": "Yathāvuttavacane piṇḍatthaṁ dassetuṁ ‘‘ettāvatā’’tiādi vuttaṁ.",
  "tika-s0104t1:45_14": "Ettāvatā ettakena yathāvuttatthena padattayena, kataṁ hotīti sambandho.",
  "tika-s0104t1:45_15": "Nānākārappavattenāti nānappakārena ārammaṇe pavattena.",
  "tika-s0104t1:45_16": "Cittasantānenāti yathāvuttaviññāṇavīthisaṅkhātena cittappabandhena. Gahaṇasadde cetaṁ karaṇaṁ.",
  "tika-s0104t1:45_17": "Cittasantānavinimuttassa kassaci kattu paramatthato abhāvepi saddavohārena buddhiparikappitabhedavacanicchāya cittasantānato aññamiva taṁsamaṅgiṁ katvā abhedepi bhedavohārena ‘‘cittasantānena taṁsamaṅgino’’ti vuttaṁ.",
  "tika-s0104t1:45_18": "Vohāravisayo hi saddo nekantaparamatthikoti (kārakarūpasiddhiyaṁ yo kāreti sahetusuttaṁ passitabbaṁ) savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato tassa visayoyevāti vuttaṁ ‘‘kattu visayaggahaṇasanniṭṭhāna’’nti.",
  "tika-s0104t1:46_0": "Apica savanavasena cittappavattiyā eva savanakiriyābhāvato taṁvasena tadaññanāmarūpadhammasamudāyabhūtassa taṁkiriyākattu ca visayo hotīti katvā tathā vuttaṁ.",
  "tika-s0104t1:46_1": "Idaṁ vuttaṁ hoti – purimanaye savanakiriyā,",
  "tika-s0104t1:46_2": "takkattā ca paramatthato tathāpavattacittasantānameva,",
  "tika-s0104t1:46_3": "tasmā kiriyāvisayopi ‘‘kattu visayo’’ti vutto.",
  "tika-s0104t1:46_4": "Pacchimanaye pana tathāpavattacittasantānaṁ kiriyā,",
  "tika-s0104t1:46_5": "tadaññadhammasamudāyo pana kattā,",
  "tika-s0104t1:46_6": "tasmā kāmaṁ ekantato kiriyāvisayoyevesa dhammo,",
  "tika-s0104t1:46_7": "tathāpi kiriyāvasena ‘‘tabbantakattu visayo’’ti vuttoti.",
  "tika-s0104t1:46_8": "Taṁsamaṅginoti tena cittasantānena samaṅgino. Kattūti kattārassa.",
  "tika-s0104t1:46_9": "Visayoti ārammaṇavasena pavattiṭṭhānaṁ, ārammaṇameva vā.",
  "tika-s0104t1:46_10": "Sutākārassa ca therassa sammā nicchitabhāvato ‘‘gahaṇasanniṭṭhāna’’nti vuttaṁ.",
  "tika-s0104t1:47_0": "Aparo nayo – yassa…pe… ākārapaññattīti ākāratthena evaṁ-saddena yojanaṁ katvā tadeva avadhāraṇatthampi gahetvā imasmiṁyeva naye yojetuṁ ‘‘gahaṇaṁ kataṁ’’ icceva avatvā ‘‘gahaṇasanniṭṭhānaṁ kata’’nti vuttanti daṭṭhabbaṁ.",
  "tika-s0104t1:47_1": "Avadhāraṇena hi sanniṭṭhānamidhādhippetaṁ,",
  "tika-s0104t1:47_2": "tasmā ‘‘ettāvatā’’tiādinā avadhāraṇatthampi evaṁ-saddaṁ gahetvā ayameva yojanā katāti dassetīti veditabbaṁ,",
  "tika-s0104t1:47_3": "imissā pana yojanāya gahaṇākāragāhakatabbisayavisesanidassanaṁ katanti daṭṭhabbaṁ.",
  "tika-s0104t1:48_0": "Aññampi yojanamāha ‘‘atha vā’’tiādinā.",
  "tika-s0104t1:48_1": "Pubbe attanā sutānaṁ nānāvihitānaṁ suttasaṅkhātānaṁ atthabyañjanānaṁ upadhāritarūpassa ākārassa nidassanassa,",
  "tika-s0104t1:48_2": "avadhāraṇassa vā pakāsanasabhāvo evaṁ-saddoti tadākārādibhūtassa upadhāraṇassa puggalapaññattiyā upādānabhūtadhammappabandhabyāpāratāya ‘‘puggalakiccaniddeso’’ti vuttaṁ attanā sutānañhi atthabyañjanānaṁ puna upadhāraṇaṁ ākārādittayaṁ, tañca evaṁ-saddassa attho.",
  "tika-s0104t1:48_3": "So pana yaṁ dhammappabandhaṁ upādāya puggalapaññatti pavattā,",
  "tika-s0104t1:48_4": "tassa byāpārabhūtaṁ kiccameva ,",
  "tika-s0104t1:48_5": "tasmā evaṁ-saddena puggalakiccaṁ niddisīyatīti.",
  "tika-s0104t1:48_6": "Kāmaṁ savanakiriyā puggalabyāpāropi avisesena,",
  "tika-s0104t1:48_7": "tathāpi visesato viññāṇabyāpārovāti vuttaṁ ‘‘viññāṇakiccaniddeso’’ti.",
  "tika-s0104t1:48_8": "Tathā hi puggalavādīnampi savanakiriyā viññāṇanirapekkhā natthi savanādīnaṁ visesato viññāṇabyāpārabhāvena icchitattā.",
  "tika-s0104t1:48_9": "Meti saddappavattiyā ekanteneva sattavisayattā,",
  "tika-s0104t1:48_10": "viññāṇakiccassa ca sattaviññāṇānamabhedakaraṇavasena tattheva samodahitabbato ‘‘ubhayakiccayuttapuggalaniddeso’’ti vuttaṁ.",
  "tika-s0104t1:48_11": "‘‘Aya’’ntiādi tappākaṭīkaraṇaṁ.",
  "tika-s0104t1:48_12": "Ettha hi savanakiccaviññāṇasamaṅgināti evaṁ-saddena niddiṭṭhaṁ puggalakiccaṁ sandhāya vuttaṁ,",
  "tika-s0104t1:48_13": "taṁ pana puggalassa savanakiccaviññāṇasamaṅgībhāvena puggalakiccaṁ nāmāti dassetuṁ ‘‘puggalakiccasamaṅginā’’ti avatvā ‘‘savanakiccaviññāṇasamaṅginā’’ti āha,",
  "tika-s0104t1:48_14": "tasmā ‘‘puggalakicca’’nti niddiṭṭhasavanakiccavatā viññāṇena samaṅgināti attho. Viññāṇavasena,",
  "tika-s0104t1:48_15": "laddhasavanakiccavohārenāti ca sutasaddena niddiṭṭhaṁ viññāṇakiccaṁ sandhāya vuttaṁ.",
  "tika-s0104t1:48_16": "Savanameva kiccaṁ yassāti tathā.",
  "tika-s0104t1:48_17": "Savanakiccanti vohāro savanakiccavohāro, laddho so yenāti tathā.",
  "tika-s0104t1:48_18": "Laddhasavanakiccavohārena viññāṇasaṅkhātena vasena sāmatthiyenāti attho.",
  "tika-s0104t1:48_19": "Ayaṁ pana sambandho – savanakiccaviññāṇasamaṅginā puggalena mayā laddhasavanakiccavohārena viññāṇavasena karaṇabhūtena sutanti.",
  "tika-s0104t1:49_0": "Apica ‘‘eva’’nti saddassattho avijjamānapaññatti,",
  "tika-s0104t1:49_1": "‘‘suta’’nti saddassattho vijjamānapaññatti,",
  "tika-s0104t1:49_2": "tasmā te tathārūpapaññatti upādānabhūtapuggalabyāpārabhāveneva dassento āha ‘‘evanti puggalakiccaniddeso.",
  "tika-s0104t1:49_3": "Sutanti viññāṇakiccaniddeso’’ti.",
  "tika-s0104t1:49_4": "Na hi paramatthatoyeva niyamiyamāne sati puggalakiccaviññāṇakiccavasena ayaṁ vibhāgo labbhatīti.",
  "tika-s0104t1:49_5": "Imissā pana yojanāya kattubyāpārakaraṇabyāpārakattuniddeso katoti veditabbo.",
  "tika-s0104t1:50_0": "Sabbassāpi saddādhigamanīyassa atthassa paññattimukheneva paṭipajjitabbattā,",
  "tika-s0104t1:50_1": "sabbāsañca paññattīnaṁ vijjamānādivasena chasu paññattibhedesu antogadhattā tāsu ‘‘eva’’ntiādīnaṁ paññattīnaṁ sarūpaṁ niddhāretvā dassento ‘‘evanti cā’’tiādimāha.",
  "tika-s0104t1:50_2": "Tattha ‘‘eva’’nti ca ‘‘me’’ti ca vuccamānassa atthassa ākārādibhūtassa dhammānaṁ asallakkhaṇabhāvato avijjamānapaññattibhāvoti āha ‘‘saccikaṭṭhaparamatthavasena avijjamānapaññattī’’ti.",
  "tika-s0104t1:50_3": "Saccikaṭṭhaparamatthavasenāti ca bhūtatthauttamatthavasenāti attho.",
  "tika-s0104t1:50_4": "Idaṁ vuttaṁ hoti – yo māyāmarīciādayo viya abhūtattho,",
  "tika-s0104t1:50_5": "anussavādīhi gahetabbo viya anuttamattho ca na hoti, so rūpasaddādisabhāvo,",
  "tika-s0104t1:50_6": "ruppanānubhavanādisabhāvo vā attho ‘‘saccikaṭṭho, paramattho’’ti ca vuccati,",
  "tika-s0104t1:50_7": "‘‘evaṁ me’’ti padānaṁ pana attho abhūtattā,",
  "tika-s0104t1:50_8": "anuttamattā ca na tathā vuccati,",
  "tika-s0104t1:50_9": "tasmā bhūtatthauttamatthasaṅkhātena saccikaṭṭhaparamatthavasena visesanabhūtena avijjamānapaññattiyevāti.",
  "tika-s0104t1:50_10": "Etena ca visesanena bālajanehi ‘‘atthī’’ti parikappitaṁ paññattimattaṁ nivatteti. Tadevatthaṁ pākaṭaṁ karoti,",
  "tika-s0104t1:50_11": "hetunā vā sādheti ‘‘kiñhettha ta’’ntiādinā. Yaṁ dhammajātaṁ,",
  "tika-s0104t1:50_12": "atthajātaṁ vā ‘‘eva’’nti vā ‘‘me’’ti vā niddesaṁ labhetha,",
  "tika-s0104t1:50_13": "taṁ ettha rūpaphassādidhammasamudāye,",
  "tika-s0104t1:50_14": "‘‘evaṁ me’’ti padānaṁ vā atthe.",
  "tika-s0104t1:50_15": "Paramatthato na atthīti yojanā.",
  "tika-s0104t1:50_16": "Rūpaphassādibhāvena niddiṭṭho paramatthato ettha attheva,",
  "tika-s0104t1:50_17": "‘‘evaṁ me’’ti pana niddiṭṭho natthīti adhippāyo.",
  "tika-s0104t1:50_18": "Sutanti pana saddāyatanaṁ sandhāyāha ‘‘vijjamānapaññattī’’ti.",
  "tika-s0104t1:50_19": "‘‘Saccikaṭṭhaparamatthavasenā’’ti cettha adhikāro.",
  "tika-s0104t1:50_20": "‘‘Yañhī’’tiādi tappākaṭīkaraṇaṁ, hetudassanaṁ vā.",
  "tika-s0104t1:50_21": "Yaṁ taṁ saddāyatanaṁ sotena sotadvārena,",
  "tika-s0104t1:50_22": "tannissitaviññāṇena vā upaladdhaṁ adhigamitabbanti attho.",
  "tika-s0104t1:50_23": "Tena hi saddāyatanamidha gahitaṁ kammasādhanenāti dasseti.",
  "tika-s0104t1:51_0": "Evaṁ aṭṭhakathānayena paññattisarūpaṁ niddhāretvā idāni aṭṭhakathāmuttakenāpi nayena vuttesu chasu paññattibhedesu ‘‘eva’’ntiādīnaṁ paññattīnaṁ sarūpaṁ niddhārento ‘‘tathā’’tiādimāha.",
  "tika-s0104t1:51_1": "Upādāpaññatti ādayo hi porāṇaṭṭhakathāto muttā saṅgahakāreneva ācariyena vuttā.",
  "tika-s0104t1:51_2": "Vitthāro abhidhammaṭṭhakathāya gahetabbo.",
  "tika-s0104t1:51_3": "Taṁ tanti taṁ taṁ dhammajātaṁ,",
  "tika-s0104t1:51_4": "sotapathamāgate dhamme upādāya tesaṁ upadhāritākāranidassanāvadhāraṇassa paccāmasanavasena evanti ca sasantatipariyāpanne khandhe upādāya meti ca vattabbattāti attho.",
  "tika-s0104t1:51_5": "Rūpavedanādibhedehi dhamme upādāya nissāya kāraṇaṁ katvā paññatti upādāpaññatti yathā ‘‘tāni tāni aṅgāni upādāya ratho gehaṁ,",
  "tika-s0104t1:51_6": "te te rūparasādayo upādāya ghaṭo paṭo,",
  "tika-s0104t1:51_7": "candimasūriyaparivattādayo upādāya kālo disā’’tiādi.",
  "tika-s0104t1:51_8": "Paññapetabbaṭṭhena cesā paññatti nāma, na paññāpanaṭṭhena.",
  "tika-s0104t1:51_9": "Yā pana tassa atthassa paññāpanā, ayaṁ avijjamānapaññattiyeva.",
  "tika-s0104t1:51_10": "Diṭṭhādīniupanidhāyavattabbatoti diṭṭhamutaviññāte upanidhāya upatthambhaṁ katvā apekkhitvā vattabbattā.",
  "tika-s0104t1:51_11": "Diṭṭhādisabhāvavirahite saddāyatane vattamānopi hi sutavohāro ‘‘dutiyaṁ tatiya’’ntiādiko viya paṭhamādīni diṭṭhamutaviññāte apekkhitvā pavatto ‘‘upanidhāpaññatī’’ti vuccate.",
  "tika-s0104t1:51_12": "Sā panesā anekavidhā tadaññapekkhūpanidhā hatthagatūpanidhā sampayuttūpanidhāsamāropitūpanidhā avidūragatūpanidhā paṭibhāgūpanidhā tabbahulūpanidhātabbisiṭṭhūpanidhā’’tiādinā.",
  "tika-s0104t1:51_13": "Tāsu ayaṁ ‘‘dutiyaṁ tatiya’’ntiādikā viya paṭhamādīnaṁ diṭṭhādīnaṁ aññamaññamapekkhitvā vuttattā tadaññapekkhūpanidhāpaññatti nāma.",
  "tika-s0104t1:52_0": "Evaṁ paññattiyāpi atthādhigamanīyatāsaṅkhātaṁ dassetabbatthaṁ dassetvā idāni saddasāmatthiyena dīpetabbamatthaṁ niddhāretvā dīpento ‘‘ettha cā’’tiādimāha. Etthāti etasmiṁ vacanattaye.",
  "tika-s0104t1:52_1": "Ca-saddo upanyāso atthantaraṁ ārabhitukāmena yojitattā.",
  "tika-s0104t1:52_2": "‘‘Suta’’nti vutte asutaṁ na hotīti pakāsitoyamattho,",
  "tika-s0104t1:52_3": "tasmā tathā suta-saddena pakāsitā attanā paṭividdhasuttassa pakāravisesā ‘‘eva’’nti therena paccāmaṭṭhāti tena evaṁ-saddena asammoho dīpito nāma,",
  "tika-s0104t1:52_4": "tenāha ‘‘evanti vacanena asammohaṁ dīpetī’’ti.",
  "tika-s0104t1:52_5": "Asammohanti ca yathāsute sutte asammohaṁ. Tadeva yuttiyā,",
  "tika-s0104t1:52_6": "byatirekena ca samatthehi ‘‘na hī’’tiādinā vakkhamānañca suttaṁ nānappakāraṁ duppaṭividdhañca.",
  "tika-s0104t1:52_7": "Evaṁ nānappakāre duppaṭividdhe sutte kathaṁ sammūḷho nānappakārapaṭivedhasamattho bhavissati. Imāya yuttiyā,",
  "tika-s0104t1:52_8": "iminā ca byatirekena therassa tattha asammūḷhabhāvasaṅkhāto dīpetabbo attho viññāyatīti vuttaṁ hoti. Evamīdisesu yathārahaṁ.",
  "tika-s0104t1:52_9": "Bhagavato sammukhā sutākārassa yāthāvato upari therena dassiyamānattā ‘‘suttassa asammosaṁ dīpetī’’ti vuttaṁ.",
  "tika-s0104t1:52_10": "Kālantarenāti sutakālato aparena kālena. Yassa…pe… paṭijānāti,",
  "tika-s0104t1:52_11": "therassa pana suvaṇṇabhājane pakkhittasīhavasā viya anassamānaṁ asammuṭṭhaṁ tiṭṭhati,",
  "tika-s0104t1:52_12": "tasmā so evaṁ paṭijānātīti vuttaṁ hoti.",
  "tika-s0104t1:52_13": "Evaṁ dīpitena pana atthena kiṁ pakāsitanti āha ‘‘iccassā’’tiādi. Tattha iccassāti iti assa, tasmā asammohassa,",
  "tika-s0104t1:52_14": "asammosassa ca dīpitattā assa therassapaññāsiddhītiādinā sambandho. Asammohenāti sammohābhāvena.",
  "tika-s0104t1:52_15": "Paññāvajjitasamādhiādidhammajātena taṁsampayuttāya paññāya siddhi sahajātādisattiyā sijjhanato.",
  "tika-s0104t1:52_16": "Sammohapaṭipakkhena vā paññāsaṅkhātena dhammajātena.",
  "tika-s0104t1:52_17": "Savanakālasambhūtāya hi paññāya taduttarikālapaññāsiddhi upanissayādikoṭiyā sijjhanato.",
  "tika-s0104t1:52_18": "Itaratthāpi yathārahaṁ nayo netabbo.",
  "tika-s0104t1:53_0": "Evaṁ pakāsitena pana atthena kiṁ vibhāvitanti āha ‘‘tatthā’’tiādi.",
  "tika-s0104t1:53_1": "Tatthāti tesu dubbidhesu dhammesu.",
  "tika-s0104t1:53_2": "Byañjanānaṁ paṭivijjhitabbo ākāro nātigambhīro,",
  "tika-s0104t1:53_3": "yathāsutadhāraṇameva tattha karaṇīyaṁ,",
  "tika-s0104t1:53_4": "tasmā tattha satiyā byāpāro adhiko,",
  "tika-s0104t1:53_5": "paññā pana guṇībhūtāti vuttaṁ ‘‘paññāpubbaṅgamāyā’’tiādi.",
  "tika-s0104t1:53_6": "Paññāya pubbaṅgamā paññāpubbaṅgamāti hi nibbacanaṁ,",
  "tika-s0104t1:53_7": "pubbaṅgamatā cettha padhānabhāvo ‘‘manopubbaṅgamā dhammā’’tiādīsu (dha. pa. 1) viya.",
  "tika-s0104t1:53_8": "Apica yathā cakkhuviññāṇādīsu āvajjanādayo pubbaṅgamā samānāpi tadārammaṇassa avijānanato appadhānabhūtā,",
  "tika-s0104t1:53_9": "evaṁ pubbaṅgamāyapi appadhānatte sati paññāpubbaṅgamā etissāti nibbacanampi yujjati.",
  "tika-s0104t1:53_10": "Pubbaṅgamatā cettha purecāribhāvo.",
  "tika-s0104t1:53_11": "Iti sahajātapubbaṅgamo purejātapubbaṅgamoti duvidhopi pubbaṅgamo idha sambhavati, yathā cettha,",
  "tika-s0104t1:53_12": "evaṁ sati ‘‘pubbaṅgamāyā’’ti etthāpi yathāsambhavamesa nayo veditabbo.",
  "tika-s0104t1:53_13": "Evaṁ vibhāvitena samatthatāvacanena kimanubhāvitanti āha ‘‘tadubhayasamatthatāyogenā’’tiādi.",
  "tika-s0104t1:53_14": "Tattha atthabyañjanasampannassāti atthabyañjanena paripuṇṇassa,",
  "tika-s0104t1:53_15": "saṅkāsanādīhi vā chahi atthapadehi,",
  "tika-s0104t1:53_16": "akkharādīhi ca chahi byañjanapadehi samannāgatassa,",
  "tika-s0104t1:53_17": "atthabyañjanasaṅkhātena vā rasena sādurasassa.",
  "tika-s0104t1:53_18": "Pariyattidhammoyeva navalokuttararatanasannidhānato sattavidhassa,",
  "tika-s0104t1:53_19": "dasavidhassa vā ratanassa sannidhāno koso viyāti dhammakoso, tathā dhammabhaṇḍāgāro,",
  "tika-s0104t1:53_20": "tattha niyuttoti dhammabhaṇḍāgāriko.",
  "tika-s0104t1:53_21": "Atha vā nānārājabhaṇḍarakkhako bhaṇḍāgāriko viyāti bhaṇḍāgāriko,",
  "tika-s0104t1:53_22": "dhammassa anurakkhako bhaṇḍāgārikoti tameva sadisatākāraṇadassanena visesetvā ‘‘dhammabhaṇḍāgāriko’’ti vutto. Yathāha –",
  "tika-s0104t1:54_0": "‘‘Bahussuto dhammadharo, sabbapāṭhī ca sāsane;",
  "tika-s0104t1:55_0": "Ānando nāma nāmena, dhammārakkho tavaṁ mune’’ti. (apa. 1.542);",
  "tika-s0104t1:56_0": "Aññathāpi dīpetabbamatthaṁ dīpeti ‘‘aparo nayo’’tiādinā,",
  "tika-s0104t1:56_1": "evaṁ saddena vuccamānānaṁ ākāranidassanāvadhāraṇatthānaṁ aviparītasaddhammavisayattā tabbisayehi tehi atthehi yoniso manasikārassa dīpanaṁ yuttanti vuttaṁ ‘‘yoni…pe… dīpetī’’ti.",
  "tika-s0104t1:56_2": "‘‘Ayoniso’’tiādinā byatirekena ñāpakahetudassanaṁ.",
  "tika-s0104t1:56_3": "Tattha katthaci hi-saddo dissati, so kāraṇe, kasmāti attho,",
  "tika-s0104t1:56_4": "iminā vacaneneva yoniso manasikaroto nānappakārapaṭivedhasambhavato aggi viya dhūmena kāriyena kāraṇabhūto so viññāyatīti tadanvayampi atthāpattiyā dasseti.",
  "tika-s0104t1:56_5": "Esa nayo sabbattha yathārahaṁ.",
  "tika-s0104t1:56_6": "‘‘Brahmajālaṁ āvuso kattha bhāsita’’ntiādi pucchāvasena adhunā pakaraṇappattassa vakkhamānassa suttassa ‘‘suta’’nti padena vuccamānaṁ bhagavato sammukhā savanaṁ samādhānamantarena na sambhavatīti katvā vuttaṁ ‘‘avikkhepaṁ dīpetī’’ti.",
  "tika-s0104t1:56_7": "‘‘Vikkhittacittassā’’tiādinā byatirekakāraṇena ñāpakahetuṁ dassetvā tadeva samattheti ‘‘tathā hī’’tiādinā.",
  "tika-s0104t1:56_8": "Sabbasampattiyāti sabbena atthabyañjanadesakapayojanādinā sampattiyā.",
  "tika-s0104t1:56_9": "Kiṁ iminā pakāsitanti āha ‘‘yoniso manasikārena cetthā’’tiādi. Etthāti etasmiṁ dhammadvaye.",
  "tika-s0104t1:56_10": "‘‘Na hi vikkhittacitto’’tiādinā kāraṇabhūtena avikkhepena,",
  "tika-s0104t1:56_11": "sappurisūpanissayena ca phalabhūtassa saddhammassavanassa siddhiyā eva samatthanaṁ vuttaṁ,",
  "tika-s0104t1:56_12": "avikkhepena pana sappurisūpanissayassa siddhiyā samatthanaṁ na vuttaṁ. Kasmāti ce?",
  "tika-s0104t1:56_13": "Vikkhittacittānaṁ sappurise payirupāsanābhāvassa atthato siddhattā.",
  "tika-s0104t1:56_14": "Atthavaseneva hi so pākaṭoti na vutto.",
  "tika-s0104t1:57_0": "Etthāha – yathā yoniso manasikārena phalabhūtena attasammāpaṇidhipubbekatapuññatānaṁ kāraṇabhūtānaṁ siddhi vuttā tadavinābhāvato,",
  "tika-s0104t1:57_1": "evaṁ avikkhepena phalabhūtena saddhammassavanasappurisūpanissayānaṁ kāraṇabhūtānaṁ siddhi vattabbā siyā assutavato,",
  "tika-s0104t1:57_2": "sappurisūpanissayavirahitassa ca tadabhāvato.",
  "tika-s0104t1:57_3": "Evaṁ santepi ‘‘na hi vikkhittacitto’’tiādisamatthanavacanena avikkhepena,",
  "tika-s0104t1:57_4": "sappurisūpanissayena ca kāraṇabhūtena saddhammassavanasseva phalabhūtassa siddhi vuttā, kasmā panevaṁ vuttāti?",
  "tika-s0104t1:57_5": "Vuccate – adhippāyantarasambhavato hi tathā siddhi vuttā.",
  "tika-s0104t1:57_6": "Ayaṁ panetthādhippāyo – saddhammassavanasappurisūpanissayā na ekantena avikkhepassa kāraṇaṁ bāhirakāraṇattā,",
  "tika-s0104t1:57_7": "avikkhepo pana sappurisūpanissayo viya saddhammassavanassa ekantakāraṇaṁ ajjhattikakāraṇattā,",
  "tika-s0104t1:57_8": "tasmā ekantakāraṇe honte kimatthiyā anekantakāraṇaṁ pati phalabhāvaparikappanāti tathāyevetassa siddhi vuttāti.",
  "tika-s0104t1:57_9": "Ettha ca paṭhamaṁ phalena kāraṇassa siddhidassanaṁ nadīpūrena viya upari vuṭṭhisabbhāvassa,",
  "tika-s0104t1:57_10": "dutiyaṁ kāraṇena phalassa siddhidassanaṁ ekantavassinā viya meghavuṭṭhānena vuṭṭhipavattiyā.",
  "tika-s0104t1:58_0": "‘‘Aparo nayo’’tiādinā aññathāpi dīpetabbatthamāha, yasmā na hotīti sambandho.",
  "tika-s0104t1:58_1": "Evanti…pe… nānākāraniddesoti heṭṭhā vuttaṁ,",
  "tika-s0104t1:58_2": "so ca ākāroti sotadvārānusāraviññāṇavīthisaṅkhātassa cittasantānassa nānākārena ārammaṇe pavattiyā nānatthabyañjanaggahaṇasaṅkhāto so bhagavato vacanassa atthabyañjanappabhedaparicchedavasena sakalasāsanasampattiogāhanākāro.",
  "tika-s0104t1:58_3": "Evaṁ bhaddakoti niravasesaparahitapāripūribhāvakāraṇattā evaṁ yathāvuttena nānatthabyañjanaggahaṇena sundaro seṭṭho,",
  "tika-s0104t1:58_4": "samāsapadaṁ vā etaṁ evaṁ īdiso bhaddo yassāti katvā. Na paṇihito appaṇihito,",
  "tika-s0104t1:58_5": "sammā appaṇi hito attā yassāti tathā, tassa.",
  "tika-s0104t1:58_6": "Pacchimacakkadvayasampattinti attasammāpaṇidhipubbekatapuññatāsaṅkhātaguṇadvayasampattiṁ.",
  "tika-s0104t1:58_7": "Guṇasseva hi aparāparavuttiyā pavattanaṭṭhena cakkabhāvo.",
  "tika-s0104t1:58_8": "Caranti vā etena sattā sampattibhavaṁ, sampattibhavesūti vā cakkaṁ.",
  "tika-s0104t1:58_9": "Yaṁ sandhāya vuttaṁ ‘‘cattārimāni bhikkhave, cakkāni,",
  "tika-s0104t1:58_10": "yehi samannāgatānaṁ devamanussānaṁ catucakkaṁ vattatī’’tiādi (a. ni.",
  "tika-s0104t1:58_11": "4.31) pacchimabhāvo cettha desanākkamavaseneva.",
  "tika-s0104t1:58_12": "Purimacakkadvayasampattinti patirūpadesavāsasappurisūpanissayasaṅkhātaguṇadvayasampattiṁ. Sesaṁ vuttanayameva.",
  "tika-s0104t1:58_13": "Tasmāti purimakāraṇaṁ purimassevāti idha kāraṇamāha ‘‘na hī’’tiādinā.",
  "tika-s0104t1:59_0": "Tena kiṁ pakāsitanti āha ‘‘iccassā’’tiādi.",
  "tika-s0104t1:59_1": "Iti imāya catucakkasampattiyā kāraṇabhūtāya. Assa therassa.",
  "tika-s0104t1:59_2": "Pacchimacakkadvayasiddhiyāti pacchimacakkadvayassa atthibhāvena siddhiyā .",
  "tika-s0104t1:59_3": "Āsayasuddhīti vipassanāñāṇasaṅkhātāya anulomikakhantiyā,",
  "tika-s0104t1:59_4": "kammassakatāñāṇa-maggañāṇasaṅkhātassa yathābhūtañāṇassa cāti duvidhassāpi āsayassa asuddhihetubhūtānaṁ kilesānaṁ dūrībhāvena suddhi.",
  "tika-s0104t1:59_5": "Tadeva hi dvayaṁ vivaṭṭanissitānaṁ suddhasattānaṁ āsayo.",
  "tika-s0104t1:59_6": "Sammāpaṇihitatto hi pubbe ca katapuñño suddhāsayo hoti.",
  "tika-s0104t1:59_7": "Tathā hi vuttaṁ ‘‘sammāpaṇihitaṁ cittaṁ, seyyaso naṁ tato kare’’ti, (dha. pa.",
  "tika-s0104t1:59_8": "43) ‘‘katapuññosi tvaṁ ānanda,",
  "tika-s0104t1:59_9": "padhānamanuyuñja khippaṁ hohisi anāsavo’’ti (dī. ni. 2.207) ca.",
  "tika-s0104t1:59_10": "Keci pana ‘‘kattukamyatāchando āsayo’’ti vadanti,",
  "tika-s0104t1:59_11": "tadayuttameva ‘‘tāya ca āsayasuddhiyā adhigamabyattisiddhī’’ti vacanena virodhato.",
  "tika-s0104t1:59_12": "Evampi maggañāṇasaṅkhātassa āsayassa suddhi na yuttā tāya adhigamabyattisiddhiyā avattabbatoti?",
  "tika-s0104t1:59_13": "No na yutto purimassa maggassa, pacchimānaṁ maggānaṁ, phalānañca kāraṇabhāvato.",
  "tika-s0104t1:59_14": "Payogasuddhīti yonisomanasikārapubbaṅgamassa dhammassavanapayogassa visadabhāvena suddhi,",
  "tika-s0104t1:59_15": "sabbassa vā kāyavacīpayogassa niddosabhāvena suddhi. Patirūpadesavāsī,",
  "tika-s0104t1:59_16": "hi sappurisasevī ca yathāvuttavisuddhapayogo hoti.",
  "tika-s0104t1:59_17": "Tathāvisuddhena yonisomanasikārapubbaṅgamena dhammassavanapayogena,",
  "tika-s0104t1:59_18": "vippaṭisārābhāvāvahena ca kāyavacīpayogena avikkhittacitto pariyattiyaṁ visārado hoti, tathābhūto ca thero,",
  "tika-s0104t1:59_19": "tena viññāyati purimacakkadvayasiddhiyā therassa payogasuddhi siddhāvāti.",
  "tika-s0104t1:59_20": "Tena kiṁ vibhāvitanti āha ‘‘tāya cā’’tiādi.",
  "tika-s0104t1:59_21": "Adhigamabyattisiddhīti paṭivedhasaṅkhāte adhigame chekabhāvasiddhi.",
  "tika-s0104t1:59_22": "Adhigametabbato hi paṭivijjhitabbato paṭivedho ‘‘adhigamo’’ti aṭṭhakathāsu vutto,",
  "tika-s0104t1:59_23": "āgamoti ca pariyatti āgacchanti attatthaparatthādayo etena,",
  "tika-s0104t1:59_24": "ābhuso vā gamitabbo ñātabboti katvā.",
  "tika-s0104t1:60_0": "Tena kimanubhāvitanti āha ‘‘itī’’tiādi. Itīti evaṁ vuttanayena,",
  "tika-s0104t1:60_1": "tasmā siddhattāti vā kāraṇaniddeso.",
  "tika-s0104t1:60_2": "Vacananti nidānavacanaṁ lokato,",
  "tika-s0104t1:60_3": "dhammato ca siddhāya upamāya tamatthaṁ ñāpetuṁ ‘‘aruṇuggaṁ viyā’’tiādimāha. ‘‘Upamāya midhekacce,",
  "tika-s0104t1:60_4": "atthaṁ jānanti paṇḍitā’’ti (jā. 2.19.24) hi vuttaṁ.",
  "tika-s0104t1:60_5": "Aruṇoti sūriyassa udayato pubbabhāge uṭṭhitaraṁsi,",
  "tika-s0104t1:60_6": "tassa uggaṁ uggamanaṁ udayato udayantassa udayāvāsamuggacchato sūriyassa pubbaṅgamaṁ purecaraṁ bhavituṁ arahati viyāti sambandho.",
  "tika-s0104t1:60_7": "Idaṁ vuttaṁ hoti – āgamādhigamabyattiyā īdisassa therassa vuttanidānavacanaṁ bhagavato vacanassa pubbaṅgamaṁ bhavitumarahati,",
  "tika-s0104t1:60_8": "nidānabhāvaṁ gataṁ hotīti idamatthajātaṁ anubhāvitanti.",
  "tika-s0104t1:61_0": "Idāni aparampi pubbe vuttassa asammohāsammosasaṅkhātassa dīpetabbassatthassa dīpakehi evaṁ-sadda suta-saddehi pakāsetabbamatthaṁ pakāsento ‘‘aparo nayo’’tiādimāha.",
  "tika-s0104t1:61_1": "Tattha hi ‘‘nānappakārapaṭivedhadīpakena ,",
  "tika-s0104t1:61_2": "sotabbappabhedapaṭivedhadīpakenā’’ti ca iminā tehi saddehi pubbe dīpitaṁ asammohāsammosasaṅkhātaṁ dīpetabbatthamāha asammohena nānappakārapaṭivedhassa,",
  "tika-s0104t1:61_3": "asammosena ca sotabbappabhedapaṭivedhassa sijjhanato.",
  "tika-s0104t1:61_4": "‘‘Attano’’tiādīhi pana pakāsetabbatthaṁ.",
  "tika-s0104t1:61_5": "Tena vuttaṁ ācariyadhammapālattherena ‘‘nānappakārapaṭivedhadīpakenātiādinā evaṁ-sadda suta-saddānaṁ therassa atthabyañjanesu asammohāsammosadīpanato catupaṭisambhidāvasena atthayojanaṁ dassetī’’ti (dī. ni. ṭī. 1.1). Hetugabbhañcetaṁ padadvayaṁ,",
  "tika-s0104t1:61_6": "nānappakārapaṭivedhasaṅkhātassa,",
  "tika-s0104t1:61_7": "sotabbappabheda-paṭivedhasaṅkhātassa ca dīpetabbatthassa dīpakattāti vuttaṁ hoti.",
  "tika-s0104t1:61_8": "Santassa vijjamānassa bhāvo sabbhāvo,",
  "tika-s0104t1:61_9": "atthapaṭibhānapaṭisambhidāhi sampattiyā sabbhāvo tathā. ‘‘Sambhava’’ntipi pāṭho, sambhavanaṁ sambhavo,",
  "tika-s0104t1:61_10": "atthapaṭibhānapaṭisambhidāsampattīnaṁ sambhavo tathā. Evaṁ itaratthāpi.",
  "tika-s0104t1:61_11": "‘‘Sotabbappabhedapaṭivedhadīpakenā’’ti etena pana ayaṁ suta-saddo evaṁ-saddasannidhānato,",
  "tika-s0104t1:61_12": "vakkhamānāpekkhāya vā sāmaññeneva vuttepi sotabbadhammavisesaṁ āmasatīti dasseti.",
  "tika-s0104t1:61_13": "Ettha ca sotabbadhammasaṅkhātāya pāḷiyā nidassetabbānaṁ bhāsitatthapayojanatthānaṁ,",
  "tika-s0104t1:61_14": "tīsu ca ñāṇesu pavattañāṇassa nānappakārabhāvato tabbhāvapaṭivedhadīpakena evaṁ-saddena atthapaṭibhānapaṭisambhidāsampattisabbhāvadīpanaṁ yuttaṁ,",
  "tika-s0104t1:61_15": "sotabbadhammassa pana atthādhigamahetuto,",
  "tika-s0104t1:61_16": "taṁvasena ca tadavasesahetuppabhedassa gahitattā,",
  "tika-s0104t1:61_17": "niruttibhāvato ca sotabbappabhedadīpakena suta-saddena dhammaniruttipaṭisambhidāsampattisabbhāvadīpanaṁ yuttanti veditabbaṁ.",
  "tika-s0104t1:61_18": "Tadevatthañhi ñāpetuṁ ‘‘asammohadīpakena,",
  "tika-s0104t1:61_19": "asammosadīpakenā’’ti ca avatvā tathā vuttanti.",
  "tika-s0104t1:62_0": "Evaṁ asammohāsammosasaṅkhātassa dīpetabbassatthassa dīpakehi evaṁ-sadda suta-saddehi pakāsetabbamatthaṁ pakāsetvā idāni yonisomanasikārāvikkhepasaṅkhātassa dīpetabbassatthassa dīpakehipi tehi pakāsetabbamatthaṁ pakāsento ‘‘evanti cā’’tiādimāha.",
  "tika-s0104t1:62_1": "Tattha hi ‘‘evanti…pe… bhāsamāno,",
  "tika-s0104t1:62_2": "sutanti idaṁ…pe… bhāsamāno’’ti ca iminā tehi saddehi pubbe dīpitaṁ yonisomanasikārāvikkhepasaṅkhātaṁ dīpetabbatthamāha,",
  "tika-s0104t1:62_3": "‘‘ete mayā’’tiādīhi pana pakāsetabbatthaṁ savanayogadīpakanti ca avikkhepavasena savanayogassa sijjhanato tadeva sandhāyāha .",
  "tika-s0104t1:62_4": "Tathā hi ācariyadhammapālattherena vuttaṁ ‘‘savanadhāraṇavacīparicariyā pariyattidhammānaṁ visesena sotāvadhāraṇapaṭibaddhāti te avikkhepadīpakena sutasaddena yojetvā’’ti (dī. ni. ṭī. 1.1).",
  "tika-s0104t1:62_5": "Manodiṭṭhīhi pariyattidhammānaṁ anupekkhanasuppaṭivedhā visesato manasikārapaṭibaddhā,",
  "tika-s0104t1:62_6": "tasmā taddīpakavacaneneva ete mayā dhammā manasānupekkhitā diṭṭhiyā suppaṭividdhāti imamatthaṁ pakāsetīti vuttaṁ ‘‘evanti ca…pe… dīpetī’’ti tattha dhammāti pariyattidhammā.",
  "tika-s0104t1:62_7": "Manasānupekkhitāti ‘‘idha sīlaṁ kathitaṁ, idha samādhi, idha paññā,",
  "tika-s0104t1:62_8": "ettakāva ettha anusandhayo’’tiādibhedena manasā anupekkhitā.",
  "tika-s0104t1:62_9": "Diṭṭhiyā suppaṭividdhāti nijjhānakkhantisaṅkhātāya,",
  "tika-s0104t1:62_10": "ñātapariññāsaṅkhātāya vā diṭṭhiyā tattha vuttarūpārūpadhamme ‘‘iti rūpaṁ,",
  "tika-s0104t1:62_11": "ettakaṁ rūpa’’ntiādinā suṭṭhu vavatthāpetvā paṭividdhā.",
  "tika-s0104t1:63_0": "Savanadhāraṇavacīparicariyā ca pariyattidhammānaṁ visesena sotāvadhāraṇapaṭibaddhā,",
  "tika-s0104t1:63_1": "tasmā taddīpakavacaneneva bahū mayā dhammā sutā dhātā vacasā paricitāti imamatthaṁ pakāsetīti vuttaṁ ‘‘sutanti idaṁ…pe… dīpetī’’ti.",
  "tika-s0104t1:63_2": "Tattha sutāti sotadvārānusārena viññātā.",
  "tika-s0104t1:63_3": "Dhātāti suvaṇṇabhājane pakkhittasīhavasā viya manasi suppatiṭṭhitabhāvasādhanena upadhāritā.",
  "tika-s0104t1:63_4": "Vacasā paricitāti paguṇatāsampādanena vācāya paricitā sajjhāyitā.",
  "tika-s0104t1:63_5": "Idāni pakāsetabbatthadvayadīpakena yathāvuttasaddadvayena vibhāvetabbamatthaṁ vibhāvento ‘‘tadubhayenapī’’tiādimāha.",
  "tika-s0104t1:63_6": "Tattha tadubhayenāti purimanaye,",
  "tika-s0104t1:63_7": "pacchimanaye ca yathāvuttassa pakāsetabbassatthassa pakāsakena tena dubbidhena saddena.",
  "tika-s0104t1:63_8": "Atthabyañjanapāripūriṁ dīpentoti ādarajananassa kāraṇavacanaṁ.",
  "tika-s0104t1:63_9": "Tadeva kāraṇaṁ byatirekena vivarati,",
  "tika-s0104t1:63_10": "yuttiyā vā daḷhaṁ karoti ‘‘atthabyañjanaparipuṇṇañhī’’tiādinā. Asuṇantoti cettha lakkhaṇe, hetumhi vā anta-saddo.",
  "tika-s0104t1:63_11": "Mahatā hitāti mahantato hitasmā.",
  "tika-s0104t1:63_12": "Paribāhiroti sabbato bhāgena bāhiro.",
  "tika-s0104t1:64_0": "Etena pana vibhāvetabbatthadīpakena saddadvayena anubhāvetabbatthamanubhāvento ‘‘evaṁ me sutanti iminā’’tiādimāha.",
  "tika-s0104t1:64_1": "Pubbe visuṁ visuṁ atthe yojitāyeva ete saddā idha ekassevānubhāvatthassa anubhāvakabhāvena gahitāti ñāpetuṁ ‘‘sakalenā’’ti vuttaṁ.",
  "tika-s0104t1:64_2": "Kāmañca me-saddo imasmiṁ ṭhāne pubbena yojito,",
  "tika-s0104t1:64_3": "tadapekkhānaṁ pana evaṁ-sadda suta-saddānaṁ sahacaraṇato,",
  "tika-s0104t1:64_4": "avinābhāvato ca tathā vuttanti daṭṭhabbaṁ.",
  "tika-s0104t1:64_5": "Tathāgatappaveditanti tathāgatena pakārato viditaṁ, bhāsitaṁ vā.",
  "tika-s0104t1:64_6": "Attano adahantoti attani ‘‘mameda’’nti aṭṭhapento. Bhummatthe cetaṁ sāmivacanaṁ.",
  "tika-s0104t1:64_7": "Asappurisabhūminti asappurisavisayaṁ,",
  "tika-s0104t1:64_8": "so ca atthato apakataññutāsaṅkhātā ‘‘idhekacco pāpabhikkhu tathāgatappaveditaṁ dhammavinayaṁ pariyāpuṇitvā attano dahatī’’ti (pārā.",
  "tika-s0104t1:64_9": "195) evaṁ mahācoradīpakena bhagavatā vuttā anariyavohārāvatthā,",
  "tika-s0104t1:64_10": "tathā cāha ‘‘tathāgata…pe… adahanto’’ti. Hutvāti cettha seso.",
  "tika-s0104t1:64_11": "Tathā sāvakattaṁ paṭijānantoti sappurisabhūmiokkamanasarūpakathanaṁ.",
  "tika-s0104t1:64_12": "Nanu ca ānandattherassa ‘‘mametaṁ vacana’’nti adhimānassa,",
  "tika-s0104t1:64_13": "mahākassapattherādīnañca tadāsaṅkāya abhāvato asappurisabhūmisamatikkamādivacanaṁ niratthakaṁ siyāti?",
  "tika-s0104t1:64_14": "Nayidamevaṁ ‘‘evaṁ me suta’’nti vadantena ayampi attho anubhāvitoti atthasseva dassanato.",
  "tika-s0104t1:64_15": "Tena hi anubhāvetabbamatthaṁyeva tathā dasseti,",
  "tika-s0104t1:64_16": "na pana ānandattherassa adhimānassa,",
  "tika-s0104t1:64_17": "mahākassapattherādīnañca tadāsaṅkāya sambhavanti niṭṭhamettha gantabbaṁ.",
  "tika-s0104t1:64_18": "Keci pana ‘‘devatānaṁ parivitakkāpekkhaṁ tathāvacanaṁ,",
  "tika-s0104t1:64_19": "tasmā edisī codanā anavakāsā’’ti vadanti.",
  "tika-s0104t1:64_20": "Tasmiṁ kira samaye ekaccānaṁ devatānaṁ evaṁ cetaso parivitakko udapādi ‘‘bhagavā ca parinibbuto,",
  "tika-s0104t1:64_21": "ayañcāyasmā ānando desanākusalo, idāni dhammaṁ deseti,",
  "tika-s0104t1:64_22": "sakyakulappasuto tathāgatassa bhātā, cūḷapituputto ca,",
  "tika-s0104t1:64_23": "kiṁ nu kho so sayaṁ sacchikataṁ dhammaṁ deseti,",
  "tika-s0104t1:64_24": "udāhu bhagavatoyeva vacanaṁ yathāsuta’’nti,",
  "tika-s0104t1:64_25": "tesameva cetoparivitakkamaññāya tadabhipariharaṇatthaṁ asappurisabhūmisamatikkamanādiattho anubhāvitoti.",
  "tika-s0104t1:64_26": "Sāyeva yathāvuttā anariyavohārāvatthā asaddhammo,",
  "tika-s0104t1:64_27": "tadavatthānokkamanasaṅkhātā ca sāvakattapaṭijānanā saddhammo.",
  "tika-s0104t1:64_28": "Evaṁ sati pariyāyantarena purimatthameva dassetīti gahetabbaṁ.",
  "tika-s0104t1:64_29": "Apica kuhanalapanādivasena pavatto akusalarāsi asaddhammo,",
  "tika-s0104t1:64_30": "tabbirahitabhāvo ca saddhammo.‘‘Kevala’’ntiādināpi vuttassevatthassa pariyāyantarena dassanaṁ,",
  "tika-s0104t1:64_31": "yathāvuttāya anariyavohārāvatthāya parimoceti.",
  "tika-s0104t1:64_32": "Sāvakattaṁ paṭijānanena satthāraṁ apadisatīti attho.",
  "tika-s0104t1:64_33": "Apica satthukappādikiriyato attānaṁ parimoceti takkiriyāsaṅkāya sambhavato.",
  "tika-s0104t1:64_34": "‘‘Satthu bhagavatoyeva vacanaṁ mayāsuta’’nti satthāraṁ apadisatīti atthantaramanubhāvanaṁ hoti.",
  "tika-s0104t1:64_35": "‘‘Jinavacana’’ntiādipi pariyāyantaradassanaṁ, atthantaramanubhāvanameva vā. Appetīti nidasseti.",
  "tika-s0104t1:64_36": "Diṭṭhadhammikasamparāyikaparamatthesu yathārahaṁ satte netīti netti, dhammoyeva netti tathā.",
  "tika-s0104t1:64_37": "Vuttanayena cettha ubhayathā adhippāyo veditabbo.",
  "tika-s0104t1:65_0": "Aparampi anubhāvetabbamatthamanubhāveti ‘‘apicā’’tiādinā.",
  "tika-s0104t1:65_1": "Tattha uppāditabhāvatanti desanāvasena pavattitabhāvaṁ.",
  "tika-s0104t1:65_2": "Purimavacanaṁ vivarantoti bhagavatā desitavasena purimataraṁ saṁvijjamānaṁ bhagavatā vacanameva uttāniṁ karonto, idaṁ vacananti sambandho.",
  "tika-s0104t1:65_3": "Catūhi vesārajjañāṇehi visāradassa,",
  "tika-s0104t1:65_4": "visāradahetubhūtacatuvesārajjañāṇasampannassa vā. Dasañāṇabaladharassa.",
  "tika-s0104t1:65_5": "Sammāsambuddhabhāvasaṅkhāte uttamaṭṭhāne ṭhitassa,",
  "tika-s0104t1:65_6": "usabhassa idanti vā atthena āsabhasaṅkhāte akampanasabhāvabhūte ṭhāne ṭhitassa. ‘‘Evameva kho bhikkhave,",
  "tika-s0104t1:65_7": "yadā tathāgato loke uppajjati…pe… so dhammaṁ desetī’’tiādinā (a. ni.",
  "tika-s0104t1:65_8": "4.33) sīhopamasuttādīsu āgatena anekanayena sīhanādanadino. Sabbasattesu, sabbasattānaṁ vā uttamassa.",
  "tika-s0104t1:65_9": "Na cettha niddhāraṇalakkhaṇābhāvato niddhāraṇavasena samāso.",
  "tika-s0104t1:65_10": "Sabbattha hi sakkataganthesu,",
  "tika-s0104t1:65_11": "sāsanaganthesu ca evameva vuttaṁ. Dhammena sattānamissarassa.",
  "tika-s0104t1:65_12": "Dhammasseva issarassa taduppādanavasenātipi vadanti.",
  "tika-s0104t1:65_13": "Sesapadadvayaṁ tassevatthassa pariyāyantaradīpanaṁ.",
  "tika-s0104t1:65_14": "Dhammena lokassa padīpamiva bhūtassa,",
  "tika-s0104t1:65_15": "taduppādakabhāvena vā dhammasaṅkhātapadīpasampannassa. ‘‘Dhammakāyoti bhikkhave,",
  "tika-s0104t1:65_16": "tathāgatassetaṁ adhivacana’’nti (dī. ni. 3.118) hi vuttaṁ.",
  "tika-s0104t1:65_17": "Dhammena lokapaṭisaraṇabhūtassa,",
  "tika-s0104t1:65_18": "dhammasaṅkhātena vā paṭisaraṇena sampannassa.",
  "tika-s0104t1:65_19": "‘‘Yaṁnūnāhaṁ…pe… tameva dhammaṁ sakkatvā garuṁ katvā mānetvā pūjetvā upanissāya vihareyya’’nti (a. ni. 4.21; saṁ. ni. 1.173) hi vuttaṁ.",
  "tika-s0104t1:65_20": "Saddhindriyādisaddhammasaṅkhātassa varacakkassa pavattino,",
  "tika-s0104t1:65_21": "saddhammānametassa vā āṇācakkavarassa pavattino sammāsambuddhassa tassa bhagavato idaṁ vacanaṁ sammukhāva mayā paṭiggahitanti yojetabbaṁ.",
  "tika-s0104t1:65_22": "Byañjaneti padasamudāyabhūte vākye.",
  "tika-s0104t1:65_23": "Kaṅkhā vā vimati vāti ettha daḷhataraṁ niviṭṭhā vicikicchā kaṅkhā.",
  "tika-s0104t1:65_24": "Nātisaṁsappanaṁ matibhedamattaṁ vimati.",
  "tika-s0104t1:65_25": "Sammukhā paṭiggahitamidaṁ mayāti tathā akattabbabhāvakāraṇavacanaṁ.",
  "tika-s0104t1:65_26": "Attanāuppāditabhāvaṁ appaṭijānanto purimavacanaṁ vivarantoti pana assaddhiyavināsanassa,",
  "tika-s0104t1:65_27": "saddhāsampadamuppādanassa ca kāraṇavacanaṁ.",
  "tika-s0104t1:65_28": "‘‘Teneta’’ntiādinā yathāvuttamevatthaṁ udānavasena dasseti.",
  "tika-s0104t1:66_0": "‘‘Evaṁ me suta’’nti evaṁ vadanto gotamagottassa sammāsambuddhassa sāvako,",
  "tika-s0104t1:66_1": "gotamagottasambandho vā sāvako āyasmā ānando bhagavatā bhāsitabhāvassa,",
  "tika-s0104t1:66_2": "sammukhā paṭiggahitabhāvassa ca sūcanato,",
  "tika-s0104t1:66_3": "tathāsūcaneneva ca khalitadunniruttādigahaṇadosābhāvassa sijjhanato sāsane assaddhaṁ vināsayati, saddhaṁ vaḍḍhetīti attho.",
  "tika-s0104t1:66_4": "Ettha ca pañcamādayo tisso atthayojanā ākārādiatthesu aggahitavisesameva evaṁ-saddaṁ gahetvā dassitā,",
  "tika-s0104t1:66_5": "tato parā tisso ākāratthameva evaṁ-saddaṁ gahetvā vibhāvitā,",
  "tika-s0104t1:66_6": "pacchimā pana tisso yathākkamaṁ ākāratthaṁ, nidassanatthaṁ,",
  "tika-s0104t1:66_7": "avadhāraṇatthañca evaṁ-saddaṁ gahetvā yojitāti daṭṭhabbaṁ. Honti cettha –",
  "tika-s0104t1:67_0": "‘‘Dassanaṁ dīpanañcāpi, pakāsanaṁ vibhāvanaṁ;",
  "tika-s0104t1:68_0": "Anubhāvanamiccattho, kiriyāyogena pañcadhā.",
  "tika-s0104t1:69_0": "Dassito paramparāya, siddho nekatthavuttiyā;",
  "tika-s0104t1:70_0": "Evaṁ me sutamiccettha, padattaye nayaññunā’’ti.",
  "tika-s0104t1:71_0": "Eka-saddo pana aññaseṭṭhāsahāyasaṅkhyādīsu dissati.",
  "tika-s0104t1:71_1": "Tathā hesa ‘‘sassato attā ca loko ca,",
  "tika-s0104t1:71_2": "idameva saccaṁ moghamaññanti ittheke abhivadantī’’tiādīsu (ma. ni. 3.27) aññatthe dissati,",
  "tika-s0104t1:71_3": "‘‘cetaso ekodibhāva’’ntiādīsu (dī. ni. 1.228; pārā. 11) seṭṭhe, ‘‘ekovūpakaṭṭho’’tiādīsu (dī. ni. 1.405; dī. ni. 2.215; ma. ni. 1.80; saṁ. ni. 3.63; vibha. 4.445) asahāye, ‘‘ekova kho bhikkhave,",
  "tika-s0104t1:71_4": "khaṇo ca samayo ca brahmacariyavāsāyā’’tiādīsu (a. ni. 8.29) saṅkhyāyaṁ,",
  "tika-s0104t1:71_5": "idhāpi saṅkhyāyamevāti dassento āha ‘‘ekanti gaṇanaparicchedaniddeso’’ti (itivu. aṭṭha. 1; dī. ni. ṭī.",
  "tika-s0104t1:71_6": "1.paribbājakakathāvaṇṇanā) ekoyevesa samayo,",
  "tika-s0104t1:71_7": "na dve vā tayo vāti ūnādhikābhāvena gaṇanassa paricchedaniddeso ekanti ayaṁ saddoti attho,",
  "tika-s0104t1:71_8": "tena kassa paricchindananti anuyoge sati ‘‘samaya’’nti vuttanti dassento āha ‘‘samayanti paricchinnaniddeso’’ti.",
  "tika-s0104t1:71_9": "Evaṁ paricchedaparicchinnavasena vuttepi ‘‘ayaṁ nāma samayo’’ti sarūpato aniyamitattā aniyamitavacanamevāti dasseti ‘‘ekaṁ…pe…. dīpana’’nti iminā.",
  "tika-s0104t1:72_0": "Idāni samayasaddassa anekatthavuttitaṁ atthuddhāravasena dassetvā idhādhippetamatthaṁ niyamento ‘‘tatthā’’tiādimāha.",
  "tika-s0104t1:72_1": "Tatthāti tasmiṁ ‘‘ekaṁ samaya’’nti padadvaye,",
  "tika-s0104t1:72_2": "samabhiniviṭṭho samaya saddoti sambandho.",
  "tika-s0104t1:72_3": "Na pana dissatīti tesvekasmiṁyeva atthe idha pavattanato.",
  "tika-s0104t1:72_4": "Samavāyeti paccayasāmaggiyaṁ, kāraṇasamavāyeti attho. Khaṇeti okāse.",
  "tika-s0104t1:72_5": "Hetudiṭṭhīsūti hetumhi ceva laddhiyañca. Assāti samayasaddassa.",
  "tika-s0104t1:72_6": "Kālañca samayañca upādāyāti ettha kālo nāma upasaṅkamanassa yuttakālo.",
  "tika-s0104t1:72_7": "Samayo nāma tasseva paccayasāmaggī,",
  "tika-s0104t1:72_8": "atthato pana tadanurūpasarīrabalañceva tappaccayaparissayābhāvo ca.",
  "tika-s0104t1:72_9": "Upādānaṁ nāma ñāṇena tesaṁ gahaṇaṁ,",
  "tika-s0104t1:72_10": "tasmā yathāvuttaṁ kālañca samayañca paññāya gahetvā upadhāretvāti attho.",
  "tika-s0104t1:72_11": "Idaṁ vuttaṁ hoti – sace amhākaṁ sve gamanassa yuttakālo bhavissati,",
  "tika-s0104t1:72_12": "kāye balamattā ca pharissati,",
  "tika-s0104t1:72_13": "gamanapaccayā ca añño aphāsuvihāro na bhavissati,",
  "tika-s0104t1:72_14": "athetaṁ kālañca gamanakāraṇasamavāyasaṅkhātaṁ samayañca upadhāretvā appeva nāma svepi āgaccheyyāmāti. Khaṇoti okāso.",
  "tika-s0104t1:72_15": "Tathāgatuppādādiko hi maggabrahmacariyassa okāso tappaccayapaṭilābhahetuttā. Khaṇo eva ca samayo.",
  "tika-s0104t1:72_16": "Yo ‘‘khaṇo’’ti ca ‘‘samayo’’ti ca vuccati, so ekovāti adhippāyo.",
  "tika-s0104t1:72_17": "Diyaḍḍho māso seso gimhānaṁ uṇhasamayo.",
  "tika-s0104t1:72_18": "Vassānassa paṭhamo māso pariḷāhasamayo. Mahāsamayoti mahāsamūho. Samāso vā esa, byāso vā. Pavuṭṭhaṁ vanaṁ pavanaṁ, tasmiṁ,",
  "tika-s0104t1:72_19": "kapilavatthusāmante mahāvanasaṅkhāte vanasaṇḍeti attho.",
  "tika-s0104t1:72_20": "Samayopi khoti ettha samayoti sikkhāpadapūraṇassa hetu.",
  "tika-s0104t1:72_21": "Bhaddālīti tassa bhikkhussa nāmaṁ.",
  "tika-s0104t1:72_22": "Idaṁ vuttaṁ hoti – tayā bhaddāli paṭivijjhitabbayuttakaṁ ekaṁ kāraṇaṁ atthi,",
  "tika-s0104t1:72_23": "tampi te na paṭividdhaṁ na sallakkhitanti.",
  "tika-s0104t1:72_24": "Kiṁ taṁ kāraṇanti āha ‘‘bhagavāpi kho’’tiādi.",
  "tika-s0104t1:73_0": "‘‘Uggahamāno’’tiādīsu mānoti tassa paribbājakassa pakatināmaṁ,",
  "tika-s0104t1:73_1": "kiñci kiñci pana sippaṁ uggahetuṁ samatthatāya ‘‘uggahamāno’’ti naṁ sañjānanti,",
  "tika-s0104t1:73_2": "tasmā ‘‘uggahamāno’’ti vuccati.",
  "tika-s0104t1:73_3": "Samaṇamuṇḍikassa putto samaṇamuṇḍikāputto.",
  "tika-s0104t1:73_4": "So kira devadattassa upaṭṭhāko.",
  "tika-s0104t1:73_5": "Samayaṁ diṭṭhiṁ pakārena vadanti etthāti samayappavādako, tasmiṁ, diṭṭhippavādaketi attho.",
  "tika-s0104t1:73_6": "Tasmiṁ kira ṭhāne caṅkītārukkhapokkharasātippabhūtayo brāhmaṇā,",
  "tika-s0104t1:73_7": "nigaṇṭhācelakaparibbājakādayo ca pabbajitā sannipatitvā attano attano samayaṁ pakārena vadanti kathenti dīpenti,",
  "tika-s0104t1:73_8": "tasmā so ārāmo ‘‘samayappavādako’’ti vuccati.",
  "tika-s0104t1:73_9": "Sveva tindukācīrasaṅkhātāya timbarūsakarukkhapantiyā parikkhittattā ‘‘tindukācīro’’ti vuccati. Ekā sālā etthāti ekasālako.",
  "tika-s0104t1:73_10": "Yasmā panettha paṭhamaṁ ekā sālā ahosi,",
  "tika-s0104t1:73_11": "pacchā pana mahāpuññaṁ poṭṭhapādaparibbājakaṁ nissāya bahū sālā katā,",
  "tika-s0104t1:73_12": "tasmā tameva paṭhamaṁ kataṁ ekaṁ sālaṁ upādāya laddhapubbanāmavasena ‘‘ekasālako’’ti vuccati.",
  "tika-s0104t1:73_13": "Mallikāya nāma pasenadirañño deviyā uyyānabhūto so pupphaphalasacchanno ārāmo,",
  "tika-s0104t1:73_14": "tena vuttaṁ ‘‘mallikāya ārāme’’ti.",
  "tika-s0104t1:73_15": "Paṭivasatīti tasmiṁ phāsutāya vasati.",
  "tika-s0104t1:74_0": "Diṭṭhe dhammeti paccakkhe attabhāve. Atthoti vuḍḍhi.",
  "tika-s0104t1:74_1": "Kammakilesavasena samparetabbato sammā pāpuṇitabbato samparāyo, paraloko, tattha niyutto samparāyiko, paralokattho.",
  "tika-s0104t1:74_2": "Atthābhisamayāti yathāvuttaubhayatthasaṅkhātahitapaṭilābhā.",
  "tika-s0104t1:74_3": "Samparāyikopi hi attho kāraṇassa nipphannattā paṭiladdho nāma hotīti taṁ atthadvayamekato katvā ‘‘atthābhisamayā’’ti vuttaṁ.",
  "tika-s0104t1:74_4": "Dhiyā paññāya taṁtadatthe rāti gaṇhāti,",
  "tika-s0104t1:74_5": "dhī vā paññā etassatthīti dhīro. Paṇḍā vuccati paññā.",
  "tika-s0104t1:74_6": "Sā hi sukhumesupi atthesu paḍati gacchati,",
  "tika-s0104t1:74_7": "dukkhādīnaṁ vā pīḷanādiākāraṁ jānātīti paṇḍā. Tāya ito gatoti paṇḍito.",
  "tika-s0104t1:74_8": "Atha vā itā sañjātā paṇḍā etassa,",
  "tika-s0104t1:74_9": "paḍati vā ñāṇagatiyā gacchatīti paṇḍito.",
  "tika-s0104t1:74_10": "Sammā mānābhisamayāti mānassa sammā pahānena.",
  "tika-s0104t1:74_11": "Sammāti cettha aggamaggañāṇena samucchedappahānaṁ vuttaṁ. Antanti avasānaṁ.",
  "tika-s0104t1:74_12": "Pīḷanaṁ taṁsamaṅgino hiṁsanaṁ avipphāritākaraṇaṁ.",
  "tika-s0104t1:74_13": "Tadeva attho tathā ttha-kārassa ṭṭha-kāraṁ katvā.",
  "tika-s0104t1:74_14": "Samecca paccayehi katabhāvo saṅkhataṭṭho.",
  "tika-s0104t1:74_15": "Dukkhadukkhatādivasena santāpanaṁ paridahanaṁ santāpaṭṭho. Jarāya,",
  "tika-s0104t1:74_16": "maraṇena cāti dvidhā vipariṇāmetabbo vipariṇāmaṭṭho.",
  "tika-s0104t1:74_17": "Abhisametabbo paṭivijjhitabbo abhisamayaṭṭho, pīḷanādīniyeva.",
  "tika-s0104t1:74_18": "Tāni hi abhisametabbabhāvena ekībhāvamupanetvā ‘‘abhisamayaṭṭho’’ti vuttāni.",
  "tika-s0104t1:74_19": "Abhisamayassa vā paṭivedhassa attho gocaro abhisamayaṭṭhoti tāniyeva tabbisaya-bhāvūpagamana-sāmaññato ekattena vuttāni.",
  "tika-s0104t1:74_20": "Ettha ca upasaggānaṁ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayo vutto.",
  "tika-s0104t1:75_0": "Tesu pana atthesu ayaṁ vacanattho – sahakārīkāraṇavasena sannijjhaṁ sameti samavetīti samayo, samavāyo.",
  "tika-s0104t1:75_1": "Sameti samāgacchati maggabrahmacariyamettha tadādhārapuggalavasenāti samayo, khaṇo. Samenti ettha,",
  "tika-s0104t1:75_2": "etena vā saṁgacchanti dhammā, sattā vā sahajātādīhi, uppādādīhi cāti samayo, kālo.",
  "tika-s0104t1:75_3": "Dhammappavattimattatāya hi atthato abhūtopi kālo dhammappavattiyā adhikaraṇaṁ,",
  "tika-s0104t1:75_4": "karaṇaṁ viya ca parikappanāmattasiddhena rūpena voharīyati. Samaṁ,",
  "tika-s0104t1:75_5": "sammā vā avayavānaṁ ayanaṁ pavatti avaṭṭhānanti samayo, samūho yathā ‘‘samudāyo’’ti.",
  "tika-s0104t1:75_6": "Avayavānaṁ sahāvaṭṭhānameva hi samūho,",
  "tika-s0104t1:75_7": "na pana avayavavinimutto samūho nāma koci paramatthato atthi.",
  "tika-s0104t1:75_8": "Paccayantarasamāgame eti phalaṁ uppajjati,",
  "tika-s0104t1:75_9": "pavattati vā etasmāti samayo, hetu yathā ‘‘samudayo’’ti.",
  "tika-s0104t1:75_10": "So hi paccayantarasamāgamaneneva attano phalaṁ uppādaṭṭhitisamaṅgībhāvaṁ karoti.",
  "tika-s0104t1:75_11": "Sameti saṁyojanabhāvato sambandho hutvā eti attano visaye pavattati,",
  "tika-s0104t1:75_12": "daḷhaggaṇabhāvato vā taṁsaññuttā sattā ayanti etena yathābhinivesaṁ pavattantīti samayo, diṭṭhi.",
  "tika-s0104t1:75_13": "Diṭṭhisaṁyojanena hi sattā ativiya bajjhanti.",
  "tika-s0104t1:75_14": "Samiti saṅgati samodhānaṁ samayo, paṭilābho.",
  "tika-s0104t1:75_15": "Samassa nirodhassa yānaṁ pāpuṇanaṁ,",
  "tika-s0104t1:75_16": "sammā vā yānaṁ apagamo appavatti samayo, pahānaṁ.",
  "tika-s0104t1:75_17": "Abhimukhaṁ ñāṇena sammā etabbo abhigantabboti abhisamayo, dhammānaṁ aviparīto sabhāvo.",
  "tika-s0104t1:75_18": "Abhimukhabhāvena taṁ taṁ sabhāvaṁ sammā eti gacchati bujjhatīti abhisamayo,",
  "tika-s0104t1:75_19": "dhammānaṁ yathābhūtasabhāvāvabodho.",
  "tika-s0104t1:76_0": "Nanu ca atthamattaṁ yathādhippetaṁ pati saddā abhinivisantīti na ekena saddena aneke atthā abhidhīyanti,",
  "tika-s0104t1:76_1": "atha kasmā idha samayasaddassa anekadhā attho vuttoti?",
  "tika-s0104t1:76_2": "Saccametaṁ saddavisese apekkhite saddavisese hi apekkhite na ekena saddena anekatthābhidhānaṁ sambhavati.",
  "tika-s0104t1:76_3": "Na hi yo kālādiattho samaya-saddo, soyeva samūhādiatthaṁ vadati.",
  "tika-s0104t1:76_4": "Ettha pana tesaṁ tesamatthānaṁ samayasaddavacanīyatāsāmaññamupādāya anekatthatā samaya-saddassa vuttāti. Evaṁ sabbattha atthuddhāre. Hoti cettha –",
  "tika-s0104t1:77_0": "‘‘Sāmaññavacanīyataṁ, upādāya anekadhā;",
  "tika-s0104t1:78_0": "Atthaṁ vade na hi saddo, eko nekatthako siyā’’ti.",
  "tika-s0104t1:79_0": "Samavāyādiatthānaṁ idha asambhavato,",
  "tika-s0104t1:79_1": "kālasseva ca apadisitabbattā ‘‘idha panassa kālo attho’’ti vuttaṁ.",
  "tika-s0104t1:79_2": "Desadesakādīnaṁ viya hi kālassa nidānabhāvena adhippetattā sopi idha apadisīyati.",
  "tika-s0104t1:79_3": "‘Iminā kīdisaṁ kālaṁ dīpetīti āha ‘‘tenā’’tiādi.",
  "tika-s0104t1:79_4": "Tenāti kālatthena samaya-saddena.",
  "tika-s0104t1:79_5": "Aḍḍhamāso pakkhavasena vutto,",
  "tika-s0104t1:79_6": "pubbaṇhādiko divasabhāgavasena, paṭhamayāmādiko pahāravasena.",
  "tika-s0104t1:79_7": "Ādi-saddena khaṇalayādayo saṅgahitā,",
  "tika-s0104t1:79_8": "aniyamitavasena ekaṁ kālaṁ dīpetīti attho.",
  "tika-s0104t1:80_0": "Kasmā panettha aniyamitavasena kālo niddiṭṭho,",
  "tika-s0104t1:80_1": "na utusaṁvaccharādinā niyamitavasenāti āha ‘‘tattha kiñcāpī’’tiādi.",
  "tika-s0104t1:80_2": "Kiñcāpi paññāya viditaṁ suvavatthāpitaṁ, tathāpīti sambandho.",
  "tika-s0104t1:80_3": "Vacasā dhāretuṁ vā sayaṁ uddisituṁ vā parena uddisāpetuṁ vā na sakkā nānappakārabhāvato bahu ca vattabbaṁ hoti yāva kālappabhedo, tāva vattabbattā.",
  "tika-s0104t1:80_4": "‘‘Ekaṁ samaya’’nti vutte pana na so kālappabhedo atthi,",
  "tika-s0104t1:80_5": "yo etthānantogadho siyāti dasseti ‘‘ekeneva padena tamatthaṁ samodhānetvā’’ti iminā.",
  "tika-s0104t1:80_6": "Evaṁ lokiyasammatakālavasena samayatthaṁ dassetvā idāni sāsane pākaṭakālavasena samayatthaṁ dassetuṁ ‘‘ye vā ime’’tiādi vuttaṁ.",
  "tika-s0104t1:80_7": "Apica utusaṁvaccharādivasena niyamaṁ akatvā samayasaddassa vacane ayampi guṇo laddhoyevāti dassento ‘‘ye vā ime’’tiādimāha.",
  "tika-s0104t1:80_8": "Sāmaññajotanā hi visese avatiṭṭhati tassā visesaparihāravisayattā.",
  "tika-s0104t1:80_9": "Tattha ye ime samayāti sambandho.",
  "tika-s0104t1:80_10": "Bhagavato mātukucchiokkamanakālo cettha gabbhokkantisamayo.",
  "tika-s0104t1:80_11": "Cattāri nimittāni passitvā saṁvejanakālo saṁvegasamayo.",
  "tika-s0104t1:80_12": "Chabbassāni sambodhisamadhigamāya cariyakālo dukkarakārikasamayo.",
  "tika-s0104t1:80_13": "Devasikaṁ jhānaphalasamāpattīhi vītināmanakālo diṭṭhadhammasukhavihārasamayo,",
  "tika-s0104t1:80_14": "visesato pana sattasattāhāni jhānasamāpattivaḷañjanakālo.",
  "tika-s0104t1:80_15": "Pañcacattālīsavassāni taṁtaṁdhammadesanākālo desanāsamayo.",
  "tika-s0104t1:80_16": "Ādi-saddena yamakapāṭihāriyasamayādayo saṅgaṇhāti.",
  "tika-s0104t1:80_17": "Pakāsāti dasasahassilokadhātupakampanaobhāsapātubhāvādīhi pākaṭā.",
  "tika-s0104t1:80_18": "‘‘Ekaṁ samaya’’nti vutte tadaññepi samayā santīti atthāpattito tesu samayesu idha desanāsamayasaṅkhāto samayaviseso ‘‘ekaṁ samaya’’nti vuttoti dīpetīti adhippāyo.",
  "tika-s0104t1:81_0": "Yathāvuttappabhedesuyeva samayesu ekadesaṁ pakārantarehi saṅgahetvā dassetuṁ ‘‘yo cāya’’ntiādi vuttaṁ. Tattha hi ñāṇakiccasamayo,",
  "tika-s0104t1:81_1": "attahitapaṭipattisamayo ca abhisambodhisamayoyeva.",
  "tika-s0104t1:81_2": "Ariyatuṇhībhāvasamayo diṭṭhadhammasukhavihārasamayo.",
  "tika-s0104t1:81_3": "Karuṇākiccaparahitapaṭipattidhammikathāsamayo desanāsamayo,",
  "tika-s0104t1:81_4": "tasmā tesu vuttappabhedesu samayesu ekadesova pakārantarena dassitoti daṭṭhabbaṁ.",
  "tika-s0104t1:81_5": "‘‘Sannipatitānaṁ vo bhikkhave dvayaṁ karaṇīyaṁ dhammī kathā vā ariyo vā tuṇhībhāvo’’ti (udā.",
  "tika-s0104t1:81_6": "12) vuttasamaye sandhāya ‘‘sannipatitānaṁ karaṇīyadvayasamayesū’’ti vuttaṁ.",
  "tika-s0104t1:81_7": "Tesupi samayesūti karuṇākiccaparahitapaṭipattidhammikathādesanāsamayesupi.",
  "tika-s0104t1:81_8": "Aññataraṁ samayaṁ sandhāya ‘‘ekaṁ samaya’’nti vuttaṁ atthato abhedattā.",
  "tika-s0104t1:82_0": "Aññattha viya bhummavacanena ca karaṇavacanena ca niddesamakatvā idha upayogavacanena niddesapayojanaṁ niddhāretukāmo parammukhena codanaṁ samuṭṭhapeti ‘‘kasmā panetthā’’tiādinā.",
  "tika-s0104t1:82_1": "Etthāti ‘‘ekaṁ samaya’’nti imasmiṁ pade,",
  "tika-s0104t1:82_2": "karaṇavacanena niddeso kato yathāti sambandho. Bhavanti etthāti bhummaṁ, okāso,",
  "tika-s0104t1:82_3": "tattha pavattaṁ vacanaṁ vibhatti bhummavacanaṁ.",
  "tika-s0104t1:82_4": "Karoti kiriyamabhinipphādebhi etenāti karaṇaṁ, kiriyānipphattikāraṇaṁ.",
  "tika-s0104t1:82_5": "Upayujjitabbo kiriyāyāti upayogo, kammaṁ, tattha vacanaṁ tathā.",
  "tika-s0104t1:82_6": "‘‘Tatthā’’tiādinā yathāvuttacodanaṁ pariharati.",
  "tika-s0104t1:82_7": "Tatthāti tesu abhidhammatadaññasuttapadavinayesu.",
  "tika-s0104t1:82_8": "Tathāti bhummavacanakaraṇavacanehi atthasambhavato cāti yojetabbaṁ,",
  "tika-s0104t1:82_9": "adhikaraṇabhāvenabhāvalakkhaṇatthānaṁ,",
  "tika-s0104t1:82_10": "hetukaraṇatthānañca sambhavatoti attho. Idhāti idhasmiṁ suttapade. Aññathāti upayogavacanena.",
  "tika-s0104t1:82_11": "Atthasambhavatoti accantasaṁyogatthassa sambhavato.",
  "tika-s0104t1:83_0": "‘‘Tattha hī’’tiādi tabbivaraṇaṁ.",
  "tika-s0104t1:83_1": "Itoti ‘‘ekaṁ samaya’’nti suttapadato. Adhikaraṇatthoti ādhārattho. Bhavanaṁ bhāvo, kiriyā,",
  "tika-s0104t1:83_2": "kiriyāya kiriyantaralakkhaṇaṁ bhāvenabhāvalakkhaṇaṁ, tadevattho tathā.",
  "tika-s0104t1:83_3": "Kena samayatthena idaṁ atthadvayaṁ sambhavatīti anuyoge sati tadatthadvayasambhavānurūpena samayatthena,",
  "tika-s0104t1:83_4": "taṁ daḷhaṁ karonto ‘‘adhikaraṇañhī’’tiādimāha.",
  "tika-s0104t1:83_5": "Padatthatoyeva hi yathāvuttamatthadvayaṁ siddhaṁ, vibhatti pana jotakamattā. Tattha kālasaṅkhāto,",
  "tika-s0104t1:83_6": "kālasaddassa vā attho yassāti kālattho. Samūhasaṅkhāto,",
  "tika-s0104t1:83_7": "‘samūhasaddassa vā attho yassāti samūhattho, ko so? Samayo. Idaṁ vuttaṁ hoti – kālattho,",
  "tika-s0104t1:83_8": "samūhattho ca samayo tattha abhidhamme vuttānaṁ phassādidhammānaṁ adhikaraṇaṁ ādhāroti, yasmiṁ kāle,",
  "tika-s0104t1:83_9": "dhammapuñje vā kāmāvacaraṁ kusalaṁ cittaṁ uppannaṁ hoti, tasmiṁyeva kāle,",
  "tika-s0104t1:83_10": "dhammapuñje vā phassādayopi hontīti ayañhi tattha attho.",
  "tika-s0104t1:83_11": "Nanu cāyaṁ upādāpaññattimatto kālo, vohāramatto ca samūho,",
  "tika-s0104t1:83_12": "so kathaṁ adhikaraṇaṁ siyā tattha vuttadhammānanti? Nāyaṁ doso.",
  "tika-s0104t1:83_13": "Yathā hi kālo sayaṁ paramatthato avijjamānopi sabhāvadhammaparicchinnattā ādhārabhāvena paññāto,",
  "tika-s0104t1:83_14": "sabhāvadhammaparicchinno ca taṅkhaṇappavattānaṁ tato pubbe,",
  "tika-s0104t1:83_15": "parato ca abhāvato ‘‘pubbaṇhejāto, sāyanhe āgacchatī’’tiādīsu,",
  "tika-s0104t1:83_16": "samūho ca avayavavinimutto visuṁ avijjamānopi kappanāmattasiddhattā avayavānaṁ ādhārabhāvena paññāpīyati ‘‘rukkhe sākhā,",
  "tika-s0104t1:83_17": "yavarāsiyaṁ pattasambhūto’’tiādīsu,",
  "tika-s0104t1:83_18": "evamidhāpi sabhāvadhammaparicchinnattā,",
  "tika-s0104t1:83_19": "kappanāmattasiddhattā ca tadubhayaṁ tattha vuttadhammānaṁ adhikaraṇabhāvena paññāpīyatīti.",
  "tika-s0104t1:84_0": "‘‘Khaṇasamavāyahetusaṅkhātassā’’tiādi bhāvenabhāvalakkhaṇatthasambhavadassanaṁ.",
  "tika-s0104t1:84_1": "Tattha khaṇo nāma aṭṭhakkhaṇavinimutto navamo buddhuppādakkhaṇo,",
  "tika-s0104t1:84_2": "yāni vā panetāni ‘‘cattārimāni bhikkhave, cakkāni,",
  "tika-s0104t1:84_3": "yehi samannāgatānaṁ devamussānaṁ catucakkaṁ pavattatī’’ti (a. ni.",
  "tika-s0104t1:84_4": "4.31) ettha patirūpadesavāso sappurisūpanissayo attasammāpaṇīdhi pubbekatapuññatāti cattāri cakkāni vuttāni,",
  "tika-s0104t1:84_5": "tāni ekajjhaṁ katvā okāsaṭṭhena ‘‘khaṇo’’ti veditabbāni.",
  "tika-s0104t1:84_6": "Tāni hi kusaluppattiyā okāsabhūtāni.",
  "tika-s0104t1:84_7": "Samavāyo nāma ‘‘cakkhuñca paṭicca rūpe ca uppajjati cakkhuviññāṇa’’ntiādinā (ma. ni. 1.204; 3.421, 425, 426; saṁ. ni. 2.43, 44; saṁ. ni. 3.60; kathā. 465,",
  "tika-s0104t1:84_8": "467) niddiṭṭhā cakkhuviññāṇādisādhāraṇaphalanipphādakattena saṇṭhitā cakkhurūpādipaccayasāmaggī.",
  "tika-s0104t1:84_9": "Cakkhurūpādīnañhi cakkhuviññāṇādi sādhāraṇaphalaṁ.",
  "tika-s0104t1:84_10": "Hetu nāma yonisomanasikārādijanakahetu.",
  "tika-s0104t1:84_11": "Yathāvuttassa khaṇasaṅkhātassa, samavāyasaṅkhātassa,",
  "tika-s0104t1:84_12": "hetusaṅkhātassa ca samayassa sattāsaṅkhātena bhāvena tesaṁ phassādīnaṁ dhammānaṁ sattāsaṅkhāto bhāvo lakkhīyati viññāyatīti attho.",
  "tika-s0104t1:84_13": "Idaṁ vuttaṁ hoti – yathā ‘‘gāvīsu duyhamānāsu gato,",
  "tika-s0104t1:84_14": "duddhāsu āgato’’ti ettha dohanakiriyāya gamanakiriyā lakkhīyati,",
  "tika-s0104t1:84_15": "evamidhāpi yathāvuttassa samayassa sattākiriyāya cittassa uppādakiriyā,",
  "tika-s0104t1:84_16": "phassādīnaṁ bhavanakiriyā ca lakkhīyatīti.",
  "tika-s0104t1:84_17": "Nanu cettha sattākiriyā avijjamānāva, kathaṁ tāya lakkhīyatīti? Saccaṁ,",
  "tika-s0104t1:84_18": "tathāpi ‘‘yasmiṁ samaye’’ti ca vutte satīti ayamattho viññāyamāno evahoti aññakiriyāsambandhābhāve padatthassa sattāvirahābhāvato,",
  "tika-s0104t1:84_19": "tasmā atthato gamyamānāya tāya sattākiriyāya lakkhīyatīti.",
  "tika-s0104t1:84_20": "Ayañhi tattha attho – yasmiṁ yathāvutte khaṇe, paccayasamavāye,",
  "tika-s0104t1:84_21": "hetumhi vā sati kāmāvacaraṁ kusalaṁ cittaṁ uppannaṁ hoti, tasmiṁyeva khaṇe, paccayasamavāye,",
  "tika-s0104t1:84_22": "hetumhi vā sati phassādayopi hontīti.",
  "tika-s0104t1:84_23": "Ayaṁ pana attho abhidhammeyeva (aṭṭhasā.",
  "tika-s0104t1:84_24": "kāmāvacarakusalapadabhājanīye) nidassanavasena vutto,",
  "tika-s0104t1:84_25": "yathārahamesa nayo aññesupi suttapadesūti. Tasmāti adhikaraṇatthassa,",
  "tika-s0104t1:84_26": "bhāvenabhāvalakkhaṇatthassa ca sambhavato.",
  "tika-s0104t1:84_27": "Tadatthajotanatthanti tadubhayatthassa samayasaddatthabhāvena vijjamānasseva bhummavacanavasena dīpanatthaṁ.",
  "tika-s0104t1:84_28": "Vibhattiyo hi padīpo viya vatthuno vijjamānasseva atthassa jotakāti,",
  "tika-s0104t1:84_29": "ayamattho saddasatthesu pākaṭoyeva.",
  "tika-s0104t1:85_0": "Hetuattho,",
  "tika-s0104t1:85_1": "karaṇattho ca sambhavatīti ‘‘annena vasati,",
  "tika-s0104t1:85_2": "vijjāya vasatī’’tiādīsu viya hetuattho, ‘‘pharasunā chindati,",
  "tika-s0104t1:85_3": "kudālena khaṇatī’’tiādīsu viya karaṇattho ca sambhavati.",
  "tika-s0104t1:85_4": "Kathaṁ pana sambhavatīti āha ‘‘yo hi so’’tiādi. Vinaye (pārā.",
  "tika-s0104t1:85_5": "20) āgatasikkhāpadapaññattiyācanavatthuvasena theraṁ mariyādaṁ katvā ‘‘sāriputtādīhipi duviññeyyo’’ti vuttaṁ.",
  "tika-s0104t1:85_6": "Tena samayena hetubhūtena karaṇabhūtenāti ettha pana taṁtaṁvatthuvītikkamova sikkhāpadapaññattiyā hetu ceva karaṇañca.",
  "tika-s0104t1:85_7": "Tathā hi yadā bhagavā sikkhāpadapaññattiyā paṭhamameva tesaṁ tesaṁ tattha tattha sikkhāpadapaññattihetubhūtaṁ taṁ taṁ vītikkamaṁ apekkhamāno viharati ,",
  "tika-s0104t1:85_8": "tadā taṁ taṁ vītikkamaṁ apekkhitvā tadatthaṁ vasatīti siddho vatthuvītikkamassa sikkhāpadapaññattihetubhāvo ‘‘annenavasatī’’tiādīsu annamapekkhitvā tadatthaṁ vasatītiādinā kāraṇena annādīnaṁ hetubhāvo viya.",
  "tika-s0104t1:85_9": "Sikkhāpadapaññattikāle pana teneva pubbasiddhena vītikkamena sikkhāpadaṁ paññapeti,",
  "tika-s0104t1:85_10": "tasmā sikkhāpadapaññattiyā sādhakatamattā karaṇabhāvopi vītikkamasseva siddho ‘‘asinā chindatī’’tiādīsu asinā chindanakiriyaṁ sādhetītiādinā kāraṇena asiādīnaṁ karaṇabhāvo viya.",
  "tika-s0104t1:85_11": "Evaṁ santepi vītikkamaṁ apekkhamāno teneva saddhiṁ tannissitampi kālaṁ apekkhitvā viharatīti kālassāpi idha hetubhāvo vutto,",
  "tika-s0104t1:85_12": "sikkhāpadaṁ paññapento ca taṁ taṁ vītikkamakālaṁ anatikkamitvā teneva kālena sikkhāpadaṁ paññapetīti vītikkamanissayassa kālassāpi karaṇabhāvo vutto,",
  "tika-s0104t1:85_13": "tasmā iminā pariyāyena kālassāpi hetubhāvo,",
  "tika-s0104t1:85_14": "karaṇabhāvo ca labbhatīti vuttaṁ ‘‘tena samayena hetubhūtena karaṇabhūtenā’’ti,",
  "tika-s0104t1:85_15": "nippariyāyena pana vītikkamoyeva hetubhūto, karaṇabhūto ca.",
  "tika-s0104t1:85_16": "So hi vītikkamakkhaṇe hetu hutvā pacchā sikkhāpadapaññāpanakkhaṇe karaṇampi hotīti.",
  "tika-s0104t1:85_17": "Sikkhāpadāni paññāpayantoti vītikkamaṁ pucchitvā bhikkhusaṅghaṁ sannipātāpetvā otiṇṇavatthuṁ taṁ puggalaṁ paṭipucchitvā,",
  "tika-s0104t1:85_18": "vigarahitvā ca taṁ taṁ vatthuotiṇṇakālaṁ anatikkamitvā teneva kālena karaṇabhūtena sikkhāpadāni paññapento.",
  "tika-s0104t1:85_19": "Sikkhāpadapaññattihetuñca apekkhamānoti tatiyapārājikādīsu (pārā.",
  "tika-s0104t1:85_20": "162) viya sikkhāpadapaññattiyā hetubhūtaṁ taṁ taṁ vatthuvītikkamasamayaṁ apekkhamāno tena samayena hetubhūtena bhagavā tattha tattha vihāsīti attho.",
  "tika-s0104t1:86_0": "‘‘Sikkhāpadāni paññāpayanto,",
  "tika-s0104t1:86_1": "sikkhāpadapaññattihetuñca apekkhamāno’’ti idaṁ yathākkamaṁ karaṇabhāvassa,",
  "tika-s0104t1:86_2": "hetubhāvassa ca samatthanavacanaṁ,",
  "tika-s0104t1:86_3": "tasmā tadanurūpaṁ ‘‘tenasamayena karaṇabhūtena hetubhūtenā’’ti evaṁ vattabbepi paṭhamaṁ ‘‘hetubhūtenā’’ti uppaṭipāṭivacanaṁ tattha hetubhāvassa sātisayamadhippetattā vuttanti veditabbaṁ.",
  "tika-s0104t1:86_4": "‘‘Bhagavā hi verañjāyaṁ viharanto dhammasenāpatittherassa sikkhāpadapaññattiyācanahetubhūtaṁ parivitakkasamayaṁ apekkhamāno tena samayena hetubhūtena vihāsī’’ti tīsupi kira gaṇṭhipadesu vuttaṁ. ‘‘Kiṁ panettha yutticintāya,",
  "tika-s0104t1:86_5": "ācariyassa idha kamavacanicchā natthīti evametaṁ gahetabbaṁ – aññāsupi hi aṭṭhakathāsu ayameva anukkamo vutto,",
  "tika-s0104t1:86_6": "na ca tāsu ‘tena samayena verañjāyaṁ viharatī’ti vinayapāḷipade hetuatthasseva sātisayaṁ adhippetabhāvadīpanatthaṁ vutto avisayattā,",
  "tika-s0104t1:86_7": "sikkhāpadāni paññāpayanto hetubhūtena,",
  "tika-s0104t1:86_8": "karaṇabhūtena ca samayena vihāsi,",
  "tika-s0104t1:86_9": "sikkhāpadapaññattihetuñca apekkhamāno hetubhūtena samayena vihāsīti evamettha yathālābhaṁ sambandhabhāvato evaṁ vutto’’tipi vadanti.",
  "tika-s0104t1:86_10": "Tasmāti yathāvuttassa duvidhassāpi atthassa sambhavato.",
  "tika-s0104t1:86_11": "Tadatthajotanatthanti vuttanayena karaṇavacanena tadubhayatthassa jotanatthaṁ. Tatthāti tasmiṁ vinaye.",
  "tika-s0104t1:86_12": "Ettha ca sikkhāpadapaññattiyā eva vītikkamasamayassa sādhakatamattā tassa karaṇabhāve ‘‘sikkhāpadāni paññāpayanto’’ti ajjhāharitapadena sambandho,",
  "tika-s0104t1:86_13": "hetubhāve pana tadapekkhanamattattā ‘‘viharatī’’ti padenevāti daṭṭhabbaṁ.",
  "tika-s0104t1:86_14": "Tathāyeva hi vuttaṁ ‘‘tena samayena hetubhūtena,",
  "tika-s0104t1:86_15": "karaṇabhūtena ca sikkhāpadāni paññāpayanto,",
  "tika-s0104t1:86_16": "sikkhāpadapaññattihetuñca apekkhamāno bhagavā tattha tattha vihāsī’’ti. Karaṇañhi kiriyatthaṁ, na hetu viya kiriyākāraṇaṁ. Hetu pana kiriyākāraṇaṁ, na karaṇaṁ viya kiriyatthoti.",
  "tika-s0104t1:87_0": "‘‘Idha panā’’tiādinā upayogavacanassa accantasaṁyogatthasambhavadassanaṁ,",
  "tika-s0104t1:87_1": "accantameva dabbaguṇakiriyāhi saṁyogo accantasaṁyogo,",
  "tika-s0104t1:87_2": "nirantarameva tehi saṁyuttabhāvoti vuttaṁ hoti. Soyevattho tathā. Evaṁjātiketi evaṁsabhāve.",
  "tika-s0104t1:87_3": "Kathaṁ sambhavatīti āha ‘‘yañhī’’tiādi.",
  "tika-s0104t1:87_4": "Accantamevāti ārabbhato paṭṭhāya yāva desanāniṭṭhānaṁ, tāva ekaṁsameva, nirantaramevāti attho.",
  "tika-s0104t1:87_5": "Karuṇāvihārenāti parahitapaṭipattisaṅkhātena karuṇāvihārena.",
  "tika-s0104t1:87_6": "Tathā hi karuṇānidānattā desanāya idha parahitapaṭipatti ‘‘karuṇāvihāro’’ti vuttā,",
  "tika-s0104t1:87_7": "na pana karuṇāsamāpattivihāro.",
  "tika-s0104t1:87_8": "Na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā,",
  "tika-s0104t1:87_9": "tasmā karuṇāya pavatto vihāroti katvā parahitapaṭipattivihāro idha ‘‘karuṇāvihāro’’ti veditabbo.",
  "tika-s0104t1:87_10": "Tasmāti accantasaṁyogatthasambhavato.",
  "tika-s0104t1:87_11": "Tadatthajotanatthanti vuttanayena upayogavibhattiyā tadatthassa jotanatthaṁ upayoganiddeso kato yathā ‘‘māsaṁ sajjhāyati, divasaṁ bhuñjatī’’ti.",
  "tika-s0104t1:87_12": "Tenāti yena kāraṇena abhidhamme,",
  "tika-s0104t1:87_13": "ito aññesu ca suttapadesu bhummavacanassa adhikaraṇattho, bhāvenabhāvalakkhaṇattho ca,",
  "tika-s0104t1:87_14": "vinaye karaṇavacanassa hetuattho,",
  "tika-s0104t1:87_15": "karaṇattho ca idha upayogavacanassa accantasaṁyogattho sambhavati, tenāti attho.",
  "tika-s0104t1:87_16": "Etanti yathā vuttassatthassa saṅgahagāthāpadaṁ aññatrāti abhidhamme ito aññesu suttapadesu, vinaye ca. Samayoti samayasaddo.",
  "tika-s0104t1:87_17": "Saddeyeva hi vibhattiparā bhavatiatthe asambhavato. Soti sveva samayasaddo.",
  "tika-s0104t1:88_0": "Evaṁ attano matiṁ dassetvā idāni porāṇācariyamatiṁ dassetuṁ ‘‘porāṇā panā’’tiādi vuttaṁ.",
  "tika-s0104t1:88_1": "Porāṇāti ca purimā aṭṭhakathācariyā.",
  "tika-s0104t1:88_2": "‘‘Tasmiṁ samaye’’ti vā…pe… ‘‘ekaṁ samaya’’nti vā esa bhedoti sambandho.",
  "tika-s0104t1:88_3": "Abhilāpamattabhedoti vacanamattena bhedo viseso, na pana atthena,",
  "tika-s0104t1:88_4": "tenāha ‘‘sabbattha bhummamevattho’’ti,",
  "tika-s0104t1:88_5": "sabbesupi atthato ādhāro eva atthoti vuttaṁ hoti .",
  "tika-s0104t1:88_6": "Iminā ca vacanena suttavinayesu vibhattivipariṇāmo kato,",
  "tika-s0104t1:88_7": "bhummatthe vā upayogakaraṇavibhattiyo siddhāti dasseti.",
  "tika-s0104t1:88_8": "‘‘Tasmā’’tiādinā tesaṁ matidassane guṇamāha.",
  "tika-s0104t1:89_0": "Bhāriyaṭṭhena garu.",
  "tika-s0104t1:89_1": "Tadevatthaṁ saṅketato samattheti ‘‘garuṁ hī’’tiādinā saṅketavisayo hi saddo taṁvavatthitoyeva cesa atthabodhakoti. Garunti garukātabbaṁ janaṁ.",
  "tika-s0104t1:89_2": "‘‘Loke’’ti iminā na kevalaṁ sāsaneyeva,",
  "tika-s0104t1:89_3": "lokepi garukātabbaṭṭhena bhagavāti saṅketasiddhīti dasseti.",
  "tika-s0104t1:89_4": "Yadi garukātabbaṭṭhena bhagavā,",
  "tika-s0104t1:89_5": "atha ayameva sātisayaṁ bhagavā nāmāti dassento ‘‘ayañcā’’tiādimāha.",
  "tika-s0104t1:89_6": "Tathā hi lokanātho aparimitanirupamappabhāvasīlādiguṇavisesasamaṅgitāya,",
  "tika-s0104t1:89_7": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya ca aparimāṇāsu lokadhātūsu aparimāṇānaṁ sattānaṁ uttamaṁ gāravaṭṭhānanti. Na kevalaṁ lokeyeva,",
  "tika-s0104t1:89_8": "atha kho sāsanepīti dasseti ‘‘porāṇehī’’tiādinā,",
  "tika-s0104t1:89_9": "porāṇehīti ca aṭṭhakathācariyehīti attho.",
  "tika-s0104t1:89_10": "Seṭṭhavācakavacanampi seṭṭhaguṇasahacaraṇato seṭṭhamevāti vuttaṁ ‘‘bhagavāti vacanaṁ seṭṭha’’nti. Vuccati attho, etenāti hi vacanaṁ, saddo. Atha vā vuccatīti vacanaṁ, attho,",
  "tika-s0104t1:89_11": "tasmā yo ‘‘bhagavā’’ti vacanena vacanīyo attho, so seṭṭhoti attho.",
  "tika-s0104t1:89_12": "Bhagavāti vacanamuttamanti etthāpi eseva nayo.",
  "tika-s0104t1:89_13": "Gāravayuttoti garubhāvayutto garuguṇayogattā,",
  "tika-s0104t1:89_14": "sātisayaṁ vā garukaraṇārahatāya gāravayutto, gāravārahoti attho.",
  "tika-s0104t1:89_15": "Yena kāraṇattayena so tathāgato garu bhāriyaṭṭhena,",
  "tika-s0104t1:89_16": "tena ‘‘bhagavā’’ti vuccatīti sambandho.",
  "tika-s0104t1:89_17": "Garutākāraṇadassanañhetaṁ padattayaṁ.",
  "tika-s0104t1:89_18": "‘‘Sippādisikkhāpakāpi garūyeva nāma honti, na ca gāravayuttā, ayaṁ pana tādiso na hoti,",
  "tika-s0104t1:89_19": "tasmā garūti katvā ‘gāravayutto’ti vutta’’nti keci.",
  "tika-s0104t1:89_20": "Evaṁ sati tadetaṁ visesanapadamattaṁ,",
  "tika-s0104t1:89_21": "purimapadadvayameva kāraṇadassanaṁ siyā.",
  "tika-s0104t1:90_0": "Apicāti atthantaravikappatthe nipāto, aparo nayoti attho. Tattha –",
  "tika-s0104t1:91_0": "‘‘Vaṇṇagamo vaṇṇavipariyāyo,",
  "tika-s0104t1:92_0": "Dve cāpare vaṇṇavikāranāsā;",
  "tika-s0104t1:93_0": "Dhātūnamatthātisayena yogo,",
  "tika-s0104t1:94_0": "Taduccate pañcavidhā niruttī’’ti. –",
  "tika-s0104t1:95_0": "Vuttaṁ niruttilakkhaṇaṁ gahetvā,",
  "tika-s0104t1:95_1": "‘‘pisodarādīni yathopadiṭṭha’’nti vuttasaddanayena vā pisodarādiākatigaṇapakkhepalakkhaṇaṁ gahetvā lokiya lokuttarasukhābhinibbattakaṁ sīlādipārappattaṁ bhāgyamassa atthīti ‘‘bhāgyavā’’ti vattabbe ‘‘bhagavā’’ti vuttanti āha ‘‘bhāgyavā’’ti.",
  "tika-s0104t1:95_2": "Tathā anekabhedabhinnakilesasatasahassāni,",
  "tika-s0104t1:95_3": "saṅkhepato vā pañcamāre abhañjīti ‘‘bhaggavā’’ti vattabbe ‘‘bhagavā’’ti vuttanti dasseti ‘‘bhaggavā’’ti iminā.",
  "tika-s0104t1:95_4": "Loke ca bhaga-saddo issariyadhammayasasirīkāmapayattesu chasu dhammesu pavattati,",
  "tika-s0104t1:95_5": "te ca bhagasaṅkhātā dhammā assa santīti bhagavāti atthaṁ dassetuṁ ‘‘yutto bhagehi cā’’ti vuttaṁ.",
  "tika-s0104t1:95_6": "Kusalādīhi anekabhedehi sabbadhamme vibhaji vibhajitvā vivaritvā desesīti ‘‘vibhattavā’’ti vattabbe ‘‘bhagavā’’ti vuttanti āha ‘‘vibhattavā’’ti. Dibbabrahmaariyavihāre, kāyacittaupadhiviveke,",
  "tika-s0104t1:95_7": "suññatānimittāppaṇihitavimokkhe,",
  "tika-s0104t1:95_8": "aññe ca lokiyalokuttare uttarimanussadhamme bhaji sevi bahulamakāsīti ‘‘bhattavā’’ti vattabbe ‘‘bhagavā’’ti vuttanti dasseti ‘‘bhattavā’’ti iminā.",
  "tika-s0104t1:95_9": "Tīsu bhavesu taṇhāsaṅkhātaṁ gamanamanena vantaṁ vamitanti ‘‘bhavesu vantagamano’’ti vattabbe bhavasaddato bha-kāraṁ gamanasaddato ga-kāraṁ vantasaddato va-kāraṁ ādāya,",
  "tika-s0104t1:95_10": "tassa ca dīghaṁ katvā vaṇṇavipariyāyena ‘‘bhagavā’’ti vuttanti dassetuṁ ‘‘vantagamano bhavesū’’ti vuttaṁ. ‘‘Yato bhāgyavā,",
  "tika-s0104t1:95_11": "tato bhagavā’’tiādinā paccekaṁ yojetabbaṁ.",
  "tika-s0104t1:95_12": "Assa padassāti ‘‘bhagavā’’ti padassa.",
  "tika-s0104t1:95_13": "Vitthāratthoti vitthārabhūto attho.",
  "tika-s0104t1:95_14": "‘‘So cā’’tiādinā ganthamahattaṁ pariharati. Vuttoyeva,",
  "tika-s0104t1:95_15": "na pana idha pana vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0104t1:96_0": "Apica bhage vani, vamīti vā bhagavā.",
  "tika-s0104t1:96_1": "So hi bhage sīlādiguṇe vani bhaji sevi,",
  "tika-s0104t1:96_2": "te vā bhagasaṅkhāte sīlādiguṇe vineyyasantānesu ‘‘kathaṁ nu kho uppajjeyyu’’nti vani yāci patthayi, evaṁ bhage vanīti bhagavā, bhage vā siriṁ, issariyaṁ,",
  "tika-s0104t1:96_3": "yasañca vami kheḷapiṇḍaṁ viya chaḍḍayi.",
  "tika-s0104t1:96_4": "Tathā hi bhagavā hatthagataṁ cakkavattisiriṁ, catudīpissariyaṁ,",
  "tika-s0104t1:96_5": "cakkavattisampattisannissayañca sattaratanasamujjalaṁ yasaṁ anapekkho chaḍḍayi.",
  "tika-s0104t1:96_6": "Atha vā bhāni nāma nakkhattāni,",
  "tika-s0104t1:96_7": "tehi samaṁ gacchanti pavattantīti bhagā ākārassa rassaṁ katvā,",
  "tika-s0104t1:96_8": "sineruyugandharādigatā bhājanalokasobhā.",
  "tika-s0104t1:96_9": "Tā bhagā vami tappaṭibaddhachandarāgappahānena pajahi,",
  "tika-s0104t1:96_10": "evaṁ bhage vamīti bhagavāti evamādīhi tattha tatthāgatanayehi cassa attho vattabbo,",
  "tika-s0104t1:96_11": "amhehi pana so ganthabhīrujanānuggahaṇatthaṁ,",
  "tika-s0104t1:96_12": "ganthagarutāpariharaṇatthañca ajjhupekkhitoti.",
  "tika-s0104t1:97_0": "Evametesaṁ avayavatthaṁ dassetvā idāni samudāyatthaṁ dassento purimapadattayassa samudāyatthena vuttāvasesena tesamatthānaṁ paṭiyogitāya tenāpi saha dassetuṁ ‘‘ettāvatā’’tiādimāha.",
  "tika-s0104t1:97_1": "Ettāvatāti etassa ‘‘evaṁ me suta’’nti vacanena ‘‘ekaṁ samayaṁ bhagavā’’ tivacanenāti imehi sambandho. Etthāti etasmiṁ nidānavacane.",
  "tika-s0104t1:97_2": "Yathāsutaṁ dhammaṁ desentoti ettha anta-saddo hetuattho.",
  "tika-s0104t1:97_3": "Tathādesitattā hi paccakkhaṁ karoti nāma. Esa nayo aparatthāpi. ‘‘Yo kho ānanda,",
  "tika-s0104t1:97_4": "mayā dhammo ca…pe… satthā’’ti vacanato dhammassa satthubhāvapariyāyo vijjatevāti katvā ‘‘dhammasarīraṁ paccakkhaṁ karotī’’ti vuttaṁ.",
  "tika-s0104t1:97_5": "Dhammakāyanti hi bhagavato sambandhībhūtaṁ dhammasaṅkhātaṁ kāyanti attho.",
  "tika-s0104t1:97_6": "Tathā ca vuttaṁ ‘‘dhammakāyoti bhikkhave,",
  "tika-s0104t1:97_7": "tathāgatassetaṁ adhivacana’’nti.",
  "tika-s0104t1:97_8": "Taṁ pana kimatthiyanti āha ‘‘tenā’’tiādi.",
  "tika-s0104t1:97_9": "Tenāti ca tādisena paccakkhakaraṇenāti attho.",
  "tika-s0104t1:97_10": "Idaṁ adhunā vakkhamānasuttaṁ pāvacanaṁ pakaṭṭhaṁ uttamaṁ buddhassa bhagavato vacanaṁ nāma.",
  "tika-s0104t1:97_11": "Tasmā tumhākaṁ atikkantasatthukaṁ atītasatthukabhāvo na hotīti attho.",
  "tika-s0104t1:97_12": "Bhāvappadhāno hi ayaṁ niddeso, bhāvalopo vā,",
  "tika-s0104t1:97_13": "itarathā pāvacanameva anatikkantasatthukaṁ,",
  "tika-s0104t1:97_14": "satthuadassanena pana ukkaṇṭhitassa janassa atikkantasatthukabhāvoti attho āpajjeyya,",
  "tika-s0104t1:97_15": "evañca sati ‘‘ayaṁ vo satthāti satthuadassanena ukkaṇṭhitaṁ janaṁ samassāsetī’’ tivacanena saha virodho bhaveyyāti vadanti.",
  "tika-s0104t1:97_16": "Idaṁ pāvacanaṁ satthukiccanipphādanena na atītasatthukanti pana attho. Satthūti kammatthe chaṭṭhī,",
  "tika-s0104t1:97_17": "samāsapadaṁ vā etaṁ satthuadassanenāti. Ukkaṇṭhanaṁ ukkaṇṭho, kicchajīvitā.",
  "tika-s0104t1:97_18": "‘‘Kaṭha kicchajīvane’’ti hi vadanti. Tamito pattoti ukkaṇṭhito,",
  "tika-s0104t1:97_19": "anabhiratiyā vā pīḷito vikkhittacitto hutvā sīsaṁ ukkhipitvā uddhaṁ kaṇṭhaṁ katvā ito cito ca olokento āhiṇḍati,",
  "tika-s0104t1:97_20": "viharati cāti ukkaṇṭhito niruttinayena, taṁ ukkaṇṭhitaṁ.",
  "tika-s0104t1:97_21": "Saddasāmatthiyādhigatamatto cesa,",
  "tika-s0104t1:97_22": "vohārato pana anabhiratiyā pīḷitanti attho. Esa nayo sabbattha. Samassāsetīti assāsaṁ janeti.",
  "tika-s0104t1:98_0": "Tasmiṁ samayeti imassa suttassa saṅgītisamaye.",
  "tika-s0104t1:98_1": "Kāmaṁ vijjamānepi bhagavati evaṁ vattumarahati,",
  "tika-s0104t1:98_2": "idha pana avijjamāneyeva tasmiṁ evaṁ vadati,",
  "tika-s0104t1:98_3": "tasmā sandhāyabhāsitavasena tadatthaṁ dassetīti āha ‘‘avijjamānabhāvaṁ dassento’’ti.",
  "tika-s0104t1:98_4": "Parinibbānanti anupādisesanibbānadhātuvasena khandhaparinibbānaṁ. Tenāti tathāsādhanena.",
  "tika-s0104t1:98_5": "Evaṁvidhassāti evaṁpakārassa, evaṁsabhāvassātipi attho.",
  "tika-s0104t1:98_6": "Nāma-saddo garahāyaṁ nipāto ‘‘atthi nāma ānanda theraṁ bhikkhuṁ vihesiyamānaṁ ajjhupekkhissathā’’tiādīsu (a. ni. 5.166) viya,",
  "tika-s0104t1:98_7": "tena ediso api bhagavā parinibbuto,",
  "tika-s0104t1:98_8": "kā nāma kathā aññesanti garahatthaṁ joteti.",
  "tika-s0104t1:98_9": "Ariyadhammassāti ariyānaṁ dhammassa, ariyabhūtassa vā dhammassa. Dasavidhassa kāyabalassa,",
  "tika-s0104t1:98_10": "ñāṇabalassa ca vasena dasabaladharo.",
  "tika-s0104t1:98_11": "Vajirassa nāma maṇivisesassa saṅghāto samūho ekagghano,",
  "tika-s0104t1:98_12": "tena samāno kāyo yassāti tathā.",
  "tika-s0104t1:98_13": "Idaṁ vuttaṁ hoti – yathā vajirasaṅghāto nāma na aññena maṇinā vā pāsāṇena vā bhejjo,",
  "tika-s0104t1:98_14": "api tu soyeva aññaṁ maṇiṁ vā pāsāṇaṁ vā bhindati.",
  "tika-s0104t1:98_15": "Teneva vuttaṁ ‘‘vajirassa natthi koci abhejjo maṇi vā pāsāṇo vā’’ti,",
  "tika-s0104t1:98_16": "evaṁ bhagavāpi kenaci abhejjasarīro.",
  "tika-s0104t1:98_17": "Na hi bhagavato rūpakāye kenaci antarāyo kātuṁ sakkāti.",
  "tika-s0104t1:98_18": "Nāmasaddassa garahājotakattā pi-saddo sampiṇḍanajotako ‘‘na kevalaṁ bhagavāyeva, atha kho aññepī’’ti.",
  "tika-s0104t1:98_19": "Ettha ca evaṁguṇasamannāgatattā aparinibbutasabhāvena bhavituṁ yuttopi esa parinibbuto evāti pakaraṇānurūpamatthaṁ dassetuṁ ‘‘eva’’ntiādi vuttanti daṭṭhabbaṁ. Āsā patthanā kena janetabbā, na janetabbā evāti attho. ‘‘Ahaṁ ciraṁ jīviṁ, ciraṁ jīvāmi, ciraṁ jīvissāmi, sukhaṁ jīviṁ, sukhaṁ jīvāmi,",
  "tika-s0104t1:98_20": "sukhaṁ jīvissāmī’’ti majjanavasena uppanno māno jīvitamado nāma, tena matto pamatto tathā. Saṁvejetīti saṁvegaṁ janeti,",
  "tika-s0104t1:98_21": "tatoyeva assa janassa saddhamme ussāhaṁ janeti.",
  "tika-s0104t1:98_22": "Saṁvejanañhi ussāhahetu ‘‘saṁviggo yoniso padahatī’’ti vacanato.",
  "tika-s0104t1:99_0": "Desanāsampattiṁ niddisati vakkhamānassa sakalasuttassa ‘‘eva’’nti nidassanato.",
  "tika-s0104t1:99_1": "Sāvakasampattinti suṇantapuggalasampattiṁ niddisati paṭisambhidāppattena pañcasu ṭhānesu bhagavatā etadagge ṭhapitena,",
  "tika-s0104t1:99_2": "pañcasu ca kosallesu āyasmatā dhammasenāpatinā pasaṁsitena mayā mahāsāvakena sutaṁ,",
  "tika-s0104t1:99_3": "tañca kho sayameva sutaṁ na anussutaṁ,",
  "tika-s0104t1:99_4": "na ca paramparābhatanti atthassa dīpanato.",
  "tika-s0104t1:99_5": "Kālasampattiṁ niddisati bhagavātisadasannidhāne payuttassa samayasaddassa buddhuppāda-paṭimaṇḍita-samaya-bhāva-dīpanato.",
  "tika-s0104t1:99_6": "Buddhuppādaparamā hi kālasampadā. Tenetaṁ vuccati –",
  "tika-s0104t1:100_0": "‘‘Kappakasāyakaliyuge ,",
  "tika-s0104t1:100_1": "buddhuppādo aho mahacchariyaṁ;",
  "tika-s0104t1:101_0": "Hutavahamajjhe jātaṁ,",
  "tika-s0104t1:101_1": "samuditamakarandamaravinda’’nti. (dī. ni. ṭī. 1.1; saṁ. ni. ṭī. 1.1);",
  "tika-s0104t1:102_0": "Tassāyamattho – kappasaṅkhātakālasañcayassa lekhanavasena pavatte kaliyugasaṅkhāte sakarājasammate vassādisamūhe jāto buddhuppādakhaṇasaṅkhāto dinasamūho andhassa pabbatārohanamiva kadāci pavattanaṭṭhena,",
  "tika-s0104t1:102_1": "accharaṁ paharituṁ yuttaṭṭhena ca mahacchariyaṁ hoti. Kimiva jātanti ce?",
  "tika-s0104t1:102_2": "Hutavahasaṅkhātassa pāvakassa majjhe sammā uditamadhumantaṁ aravindasaṅkhātaṁ vārijamiva jātanti.",
  "tika-s0104t1:102_3": "Desakasampattiṁ niddisati guṇavisiṭṭhasattuttamagāravādhivacanato.",
  "tika-s0104t1:103_0": "Evaṁ padachakkassa padānukkamena nānappakārato atthavaṇṇanaṁ katvā idāni ‘‘antarā ca rājagaha’’ntiādīnaṁ padānamatthavaṇṇanaṁ karonto ‘‘antarā cā’’tiādimāha.",
  "tika-s0104t1:103_1": "Antarā ca rājagahaṁ antarā ca nāḷandanti ettha samabhiniviṭṭho antarā-saddo dissati sāmaññavacanīyatthamapekkhitvā pakaraṇādisāmatthiyādigatatthamantarenāti attho.",
  "tika-s0104t1:103_2": "Evaṁ panassa nānatthabhāvo payogato avagamīyatīti dasseti ‘‘tadantara’’ntiādinā.",
  "tika-s0104t1:103_3": "Tattha tadantaranti taṁ kāraṇaṁ. Mañca tañca mantenti,",
  "tika-s0104t1:103_4": "kimantaraṁ kiṁ kāraṇanti attho.",
  "tika-s0104t1:103_5": "Vijjantarikāyāti vijjuniccharaṇakkhaṇe.",
  "tika-s0104t1:103_6": "Dhovantī itthī addasāti sambandho. Antaratoti hadaye.",
  "tika-s0104t1:103_7": "Kopāti cittakālussiyakaraṇato cittapakopā rāgādayo.",
  "tika-s0104t1:103_8": "Antarā vosānanti ārambhanipphattīnaṁ vemajjhe pariyosānaṁ āpādi. Apicāti tathāpi,",
  "tika-s0104t1:103_9": "evaṁ pabhavasampannepīti attho.",
  "tika-s0104t1:103_10": "Dvinnaṁ mahānirayānanti lohakumbhīniraye sandhāyāha. Antarikāyāti antarena.",
  "tika-s0104t1:103_11": "Rājagahanagaraṁ kira āvijjhitvā mahāpetaloko.",
  "tika-s0104t1:103_12": "Tattha dvinnaṁ mahālohakumbhīnirayānaṁ antarena ayaṁ tapodā nadī āgacchati, tasmā sā kuthitā sandatīti.",
  "tika-s0104t1:103_13": "Svāyamidha vivare pavattati tadaññesamasambhavato.",
  "tika-s0104t1:103_14": "Ettha ca ‘‘tadantaraṁ ko jāneyya, (a. ni. 6.44; 10.75) etesaṁ antarā kappā, gaṇanāto asaṅkhiyā, (bu. vaṁ.",
  "tika-s0104t1:103_15": "28.9) antarantarā kathaṁ opātetī’’tiādīsu (ma. ni. 2.426; pahā. va. 66; cūḷava.",
  "tika-s0104t1:103_16": "376) viya kāraṇavemajjhesu vattamānā antarāsaddāyeva udāharitabbā siyuṁ,",
  "tika-s0104t1:103_17": "na pana cittakhaṇavivaresu vattamānā antarikaantarasaddā .",
  "tika-s0104t1:103_18": "Antarāsaddassa hi ayamatthuddhāroti.",
  "tika-s0104t1:103_19": "Ayaṁ panetthādhippāyo siyā – yesu atthesu antarikasaddo, antarasaddo ca pavattati,",
  "tika-s0104t1:103_20": "tesu antarāsaddopīti samānatthattā antarāsaddatthe vattamāno antarikasaddo, antarasaddo, ca udāhaṭoti.",
  "tika-s0104t1:103_21": "Atha vā antarāsaddoyeva ‘‘yassantarato’’ti (udā.",
  "tika-s0104t1:103_22": "20) ettha gāthābandhasukhatthaṁ rassaṁ katvā vutto –",
  "tika-s0104t1:104_0": "‘‘Yassantarato na santi kopā,",
  "tika-s0104t1:105_0": "Itibhavābhavatañca vītivatto;",
  "tika-s0104t1:106_0": "Taṁ vigatabhayaṁ sukhiṁ asokaṁ,",
  "tika-s0104t1:107_0": "Devā nānubhavanti dassanāyā’’ti. (udā. 20); –",
  "tika-s0104t1:108_0": "Hi ayaṁ udāne bhaddiyasutte gāthā.",
  "tika-s0104t1:108_1": "Soyeva ika-saddena sakatthapavattena padaṁ vaḍḍhetvā ‘‘antarikāyā’’ti ca vutto,",
  "tika-s0104t1:108_2": "tasmā udāharaṇodāharitabbānamettha virodhābhāvo veditabboti.",
  "tika-s0104t1:108_3": "Kimatthaṁ atthavisesaniyamo katoti āha ‘‘tasmā’’tiādi.",
  "tika-s0104t1:108_4": "Nanu cettha upayogavacanameva,",
  "tika-s0104t1:108_5": "atha kasmā sambandhīyattho vutto,",
  "tika-s0104t1:108_6": "sambandhīyatthe vā kasmā upayogavacanaṁ katanti anuyogasambhavato taṁ pariharituṁ ‘‘antarāsaddena panā’’tiādi vuttaṁ,",
  "tika-s0104t1:108_7": "tena sambandhīyatthe sāmivacanappasaṅge saddantarayogena laddhamidaṁ upayogavacananti dasseti, na kevalaṁ sāsaneva,",
  "tika-s0104t1:108_8": "lokepi evamevidaṁ laddhanti dassento ‘‘īdisesu cā’’tiādimāha.",
  "tika-s0104t1:108_9": "Visesayogatādassanamukhena hi ayamatthopi dassito.",
  "tika-s0104t1:108_10": "Ekenapi antarā-saddena yuttattā dve upayogavacanāni kātabbāni.",
  "tika-s0104t1:108_11": "Dvīhi pana yoge kā kathāti atthassa sijjhanato.",
  "tika-s0104t1:108_12": "Akkharaṁ cintenti liṅgavibhattiyādīhīti akkharacintakā, saddavidū.",
  "tika-s0104t1:108_13": "Akkhara-saddena cettha tammūlakāni padādīnipi gahetabbāni.",
  "tika-s0104t1:108_14": "Yadipi saddato ekameva yujjanti,",
  "tika-s0104t1:108_15": "atthato pana so dvikkhattuṁ yojetabbo ekassāpi padassa āvuttiyādinayena anekadhā sampajjanatoti dasseti ‘‘dutiyapadenapī’’tiādinā.",
  "tika-s0104t1:108_16": "Ko pana doso ayojiteti āha ‘‘ayojiyamāne upayogavacanaṁ na pāpuṇātī’’ti.",
  "tika-s0104t1:108_17": "Dutiyapadaṁ na pāpuṇātīti attho saddantarayogavasā saddeyeva sāmivacanappasaṅge upayogavibhattiyā icchitattā.",
  "tika-s0104t1:108_18": "Saddādhikāro hi vibhattipayogo.",
  "tika-s0104t1:109_0": "Addhāna-saddo dīghapariyāyoti āha ‘‘dīghamagga’’nti.",
  "tika-s0104t1:109_1": "Kittāvatā pana so dīgho nāma tadatthabhūtoti codanamapaneti ‘‘addhānagamanasamayassa hī’’tiādinā.",
  "tika-s0104t1:109_2": "Addhānagamanasamayassa vibhaṅgeti gaṇabhojanasikkhāpadādīsu addhānagamanasamayasaddassa padabhājanīyabhūte vibhaṅge (pāci. 217). Aḍḍhayojanampi addhānamaggo, pageva taduttari.",
  "tika-s0104t1:109_3": "Aḍḍhameva yojanassa aḍḍhayojanaṁ, dvigāvutamattaṁ.",
  "tika-s0104t1:109_4": "Idha pana catugāvutappamāṇaṁ yojanameva,",
  "tika-s0104t1:109_5": "tasmā ‘‘addhānamaggapaṭipanno’’ti vadatīti adhippāyo.",
  "tika-s0104t1:110_0": "Mahantasaddo uttamattho,",
  "tika-s0104t1:110_1": "bahvattho ca idhādhippetoti āha ‘‘mahatā’’tiādi.",
  "tika-s0104t1:110_2": "Guṇamahattenāti appicchatādiguṇamahantabhāvena.",
  "tika-s0104t1:110_3": "Saṅkhyāmahattenāti gaṇanamahantabhāvena.",
  "tika-s0104t1:110_4": "Tadevatthaṁ samattheti ‘‘so hī’’tiādinā.",
  "tika-s0104t1:110_5": "So bhikkhusaṅghoti idha āgato tadā parivārabhūto bhikkhusaṅgho. Mahāti uttamo.",
  "tika-s0104t1:110_6": "Vākyepi hi tamicchanti payogavasā.",
  "tika-s0104t1:110_7": "Appicchatāti nillobhatā saddo cettha sāvaseso, attho pana niravaseso.",
  "tika-s0104t1:110_8": "Na hi ‘‘appalobhatāti abhitthavitumarahatī’’ti aṭṭhakathāsu vuttaṁ.",
  "tika-s0104t1:110_9": "Majjhimāgamaṭīkākāro pana ācariyadhammapālatthero evamāha ‘‘appasaddassa parittapariyāyaṁ manasi katvā ‘byañjanaṁ sāvasesaṁ viyā’ti (mahāni. aṭṭha. 85) aṭṭhakathāyaṁ vuttaṁ.",
  "tika-s0104t1:110_10": "Appasaddo panettha ‘abhāvattho’ tipi sakkā viññātuṁ ‘appābādhatañcasañjānāmī’tiādīsu (ma. ni. 1.225) viyā’’ti.",
  "tika-s0104t1:110_11": "Saṅkhyāyapi mahāti gaṇanāyapi bahu ahosi,",
  "tika-s0104t1:110_12": "‘‘bhikkhusaṅgho’’ti padāvatthikantavacanavasena saṁvaṇṇetabbapadassa chedanamiva hotīti tadaparāmasitvā ‘‘tena bhikkhusaṅghenā’’ti puna vākyāvatthikantavacanavasena saṁvaṇṇetabbapadena sadisīkaraṇaṁ.",
  "tika-s0104t1:110_13": "Esā hi saṁvaṇṇanakānaṁ pakati,",
  "tika-s0104t1:110_14": "yadidaṁ vibhattiyānapekkhāvasena yathārahaṁ saṁvaṇṇetabbapadatthaṁ saṁvaṇṇetvā puna tattha vijjamānavibhattivasena parivattetvā nikkhipananti.",
  "tika-s0104t1:110_15": "Diṭṭhisīlasāmaññena saṁhatattā saṅghoti imamatthaṁ vibhāvento āha ‘‘diṭṭhisīlasāmaññasaṅghātena samaṇagaṇenā’’ti.",
  "tika-s0104t1:110_16": "Ettha pana ‘‘yāyaṁ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0104t1:110_17": "tathārūpāya diṭṭhiyā diṭṭhisāmaññagato viharatī’’ti (dī. ni. 3.324, 356; ma. ni. 1.492; 3.54; pari. 274) evaṁ vuttāya diṭṭhiyā.",
  "tika-s0104t1:110_18": "‘‘Yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni,",
  "tika-s0104t1:110_19": "tathārūpesu sīlesu sīlasāmaññagato viharatī’’ti (dī. ni. 3.323; ma. ni. 1.492; 3.54; a. ni. 6.11; pari.",
  "tika-s0104t1:110_20": "274) evaṁ vuttānañca sīlānaṁ sāmaññena saṅghāto saṅghaṭito sametoti diṭṭhisīlasāmaññasaṅghāto, samaṇagaṇo,",
  "tika-s0104t1:110_21": "diṭṭhisīlasāmaññena saṁhatoti vuttaṁ hoti.",
  "tika-s0104t1:110_22": "‘‘Diṭṭhisīlasāmaññasaṅghāṭasaṅkhātenā’’ tipi pāṭho.",
  "tika-s0104t1:110_23": "Tathā saṅkhātena katitenāti attho.",
  "tika-s0104t1:110_24": "Tathā hi diṭṭhisīlādīnaṁ niyatasabhāvattā sotāpannāpi aññamaññaṁ diṭṭhisīlasāmaññena saṁhatā, pageva sakadāgāmiādayo,",
  "tika-s0104t1:110_25": "tathā ca vuttaṁ ‘‘niyato sambodhiparāyaṇo’’ti, (saṁ. ni. 2.41; 5.198,",
  "tika-s0104t1:110_26": "1004) ‘‘aṭṭhānametaṁ bhikkhave, anavakāso,",
  "tika-s0104t1:110_27": "yaṁ diṭṭhisampanno puggalo sañciccapāṇaṁ jīvitā voropeyya,",
  "tika-s0104t1:110_28": "netaṁ ṭhānaṁ vijjatī’’ti ca ādi.",
  "tika-s0104t1:110_29": "Ariyapuggalassa hi yattha katthaci dūre ṭhitāpi attano guṇasāmaggiyā saṁhatatāyeva,",
  "tika-s0104t1:110_30": "‘‘tathārūpāya diṭṭhiyā diṭṭhisāmaññagato viharati, (ma. ni.",
  "tika-s0104t1:110_31": "1.492) tathārūpesu sīlesu sīlasāmaññagato viharatī’’ti (ma. ni.",
  "tika-s0104t1:110_32": "1.492) vacanato pana puthujjanānampi diṭṭhisīlasāmaññena saṁhatabhāvo labbhatiyeva.",
  "tika-s0104t1:110_33": "Saddhiṁ-saddo ekatoti atthe nipāto.",
  "tika-s0104t1:110_34": "Pañca…pe… mattānīti pañca-saddena mattasaddaṁ saṅkhipitvā bāhiratthasamāso vutto. Etesanti bhikkhusatānaṁ.",
  "tika-s0104t1:110_35": "Puna pañca mattā pamāṇāti byāso,",
  "tika-s0104t1:110_36": "nikāralopo cettha napuṁsakaliṅgattā.",
  "tika-s0104t1:111_0": "Suppiyoti tassa nāmameva, na guṇādi.",
  "tika-s0104t1:111_1": "Na kevalaṁ bhikkhusaṅghena saddhiṁ bhagavāyeva,",
  "tika-s0104t1:111_2": "atha kho suppiyopi paribbājako brahmadattena māṇavena saddhinti puggalaṁ sampiṇḍeti,",
  "tika-s0104t1:111_3": "tañca kho maggapaṭipannasabhāgatāya eva,",
  "tika-s0104t1:111_4": "na sīlācārādisabhāgatāyāti vuttaṁ ‘‘pi-kāro’’tiādi.",
  "tika-s0104t1:111_5": "Sukhuccāraṇavasena pubbāparapadānaṁ sambandhamattakarabhāvaṁ sandhāya ‘‘padasandhikaro’’ti vuttaṁ,",
  "tika-s0104t1:111_6": "na pana sarabyañjanādisandhibhāvaṁ,",
  "tika-s0104t1:111_7": "tenāha ‘‘byañjanasiliṭṭhatāvasena vutto’’ti,",
  "tika-s0104t1:111_8": "etena padapūraṇamattanti dasseti.",
  "tika-s0104t1:111_9": "Apica avadhāraṇatthopi kho-saddo yutto ‘‘assosi kho verañjo brāhmaṇo’’tiādīsu (pārā. 1) viya,",
  "tika-s0104t1:111_10": "tena addhānamaggapaṭipanno ahosiyeva,",
  "tika-s0104t1:111_11": "nāssa maggapaṭipattiyā koci antarāyo ahosīti ayamattho dīpito hoti.",
  "tika-s0104t1:111_12": "Sañjayassāti rājagahavāsino sañjayanāmassa paribbājakassa,",
  "tika-s0104t1:111_13": "yassa santike paṭhamaṁ upatissakolitāpi pabbajiṁsu channaparibbājakova , na acelakaparibbājako. ‘‘Yadā,",
  "tika-s0104t1:111_14": "tadā’’ti ca etena samakālameva addhānamaggapaṭipannataṁ dasseti.",
  "tika-s0104t1:111_15": "Atītakālattho pāḷiyaṁ hotisaddo yogavibhāgena,",
  "tika-s0104t1:111_16": "taṁkālāpekkhāya vā evaṁ vuttaṁ, tadā hotīti attho.",
  "tika-s0104t1:112_0": "Anteti samīpe.",
  "tika-s0104t1:112_1": "Vasatīti vattapaṭivattādikaraṇavasena sabbiriyāpathasādhāraṇavacanaṁ, avacaratīti vuttaṁ hoti,",
  "tika-s0104t1:112_2": "tenevāha ‘‘samīpacāro santikāvacaro sisso’’ti.",
  "tika-s0104t1:112_3": "Coditā devadūtehīti daharakumāro jarājiṇṇasatto gilāno kammakāraṇā,",
  "tika-s0104t1:112_4": "kammakāraṇikā vā matasattoti imehi pañcahi devadūtehi coditā ovaditā saṁvegaṁ uppāditā samānāpi. Te hi devā viya dūtā,",
  "tika-s0104t1:112_5": "visuddhidevānaṁ vā dūtāti devadūtā.",
  "tika-s0104t1:112_6": "Hīnakāyūpagāti apāyakāyamupagatā.",
  "tika-s0104t1:112_7": "Narasaṅkhātā te māṇavāti sambandho.",
  "tika-s0104t1:112_8": "Sāmaññavasena cettha satto ‘‘māṇavo’’ti vutto, itare pana visesavasena.",
  "tika-s0104t1:112_9": "Pakaraṇādhigato hesa atthuddhāroti.",
  "tika-s0104t1:112_10": "Katakammehīti katacorakammehi.",
  "tika-s0104t1:112_11": "Taruṇoti soḷasavassato paṭṭhāya pattavīsativasso,",
  "tika-s0104t1:112_12": "udānaṭṭhakathāyañhi ‘‘sattā jātadivasato paṭṭhāya yāva pañcadasavassakā, tāva ‘kumārakā, bālā’ti ca vuccanti.",
  "tika-s0104t1:112_13": "Tato paraṁ vīsativassāni ‘yuvāno’’’ti (udā. aṭṭha. 44) vuttaṁ. Taruṇo, māṇavo, yuvāti ca atthato ekaṁ,",
  "tika-s0104t1:112_14": "lokiyā pana ‘‘dvādasavassato paṭṭhāya yāva jaramappatto, tāva taruṇo’’tipi vadanti.",
  "tika-s0104t1:113_0": "Tesu vā dvīsu janesūti niddhāraṇe bhummaṁ.",
  "tika-s0104t1:113_1": "Yo vā ‘‘ekaṁ samaya’’nti pubbe adhigato kālo,",
  "tika-s0104t1:113_2": "tassa paṭiniddeso tatrāti yañhi samayaṁ bhagavā antarā rājagahañca nāḷandañca addhānamaggapaṭipanno,",
  "tika-s0104t1:113_3": "tasmiṁyeva samaye suppiyopi taṁ addhānamaggaṁ paṭipanno avaṇṇaṁ bhāsati,",
  "tika-s0104t1:113_4": "brahmadatto ca vaṇṇaṁ bhāsatīti.",
  "tika-s0104t1:113_5": "Nipātamattanti ettha mattasaddena visesatthābhāvato padapūraṇattaṁ dasseti.",
  "tika-s0104t1:113_6": "Madhupiṇḍikapariyāyoti madhupiṇḍikadesanā nāma iti naṁ suttantaṁ dhārehi,",
  "tika-s0104t1:113_7": "rājaññāti pāyāsirājaññanāmakaṁ rājānamālapati.",
  "tika-s0104t1:113_8": "Pariyāyati parivattatīti pariyāyo, vāro.",
  "tika-s0104t1:113_9": "Pariyāyeti desetabbamatthaṁ paṭipādetīti pariyāyo, desanā.",
  "tika-s0104t1:113_10": "Pariyāyati attano phalaṁ paṭiggahetvā pavattatīti pariyāyo, kāraṇaṁ.",
  "tika-s0104t1:113_11": "Anekasaddeneva anekavidhenāti attho viññāyati adhippāyamattenāti āha ‘‘anekavidhenā’’ti.",
  "tika-s0104t1:113_12": "Kāraṇañcettha kāraṇapatirūpakameva,",
  "tika-s0104t1:113_13": "na ekaṁsakāraṇaṁ avaṇṇakāraṇassa abhūtattā,",
  "tika-s0104t1:113_14": "tasmā kāraṇenāti kāraṇapatirūpakenāti attho.",
  "tika-s0104t1:113_15": "Tathā hi vakkhati ‘‘akāraṇameva ‘kāraṇa’nti vatvā’’ti (dī. ni. aṭṭha. 1.1).",
  "tika-s0104t1:113_16": "Jātivasenidaṁ bahvatthe ekavacananti dasseti ‘‘bahūhī’’tiādinā.",
  "tika-s0104t1:114_0": "‘‘Avaṇṇavirahitassaasamānavaṇṇasamannāgatassapī’’ti vakkhamānakāraṇassa akāraṇabhāvahetudassanatthaṁ vuttaṁ,",
  "tika-s0104t1:114_1": "dosavirahitassapi asadisaguṇasamannāgatassāpīti attho.",
  "tika-s0104t1:114_2": "Buddhassa bhagavato avaṇṇaṁ dosaṁ nindanti sambandho.",
  "tika-s0104t1:114_3": "‘‘Yaṁ loke’’tiādinā arasarūpanibbhogaakiriyavādaucchedavādajegucchīvenayikatapassīapagabbhabhāvānaṁ kāraṇapatirūpakaṁ dasseti.",
  "tika-s0104t1:114_4": "Tasmāti hi etaṁ ‘‘arasarūpo…pe… apagabbho’’ti imehi padehi sambandhitabbaṁ.",
  "tika-s0104t1:114_5": "Idaṁ vuttaṁ hoti – lokasammato abhivādanapaccuṭṭhānaañjalīkammasāmīcikammaāsanābhinimantanasaṅkhāto sāmaggīraso samaṇassa gotamassa natthi,",
  "tika-s0104t1:114_6": "tasmā so sāmaggīrasasaṅkhātena rasena asampannasabhāvo,",
  "tika-s0104t1:114_7": "tena sāmaggīrasasaṅkhātena paribhogena asamannāgato. Tassa akattabbatāvādo, ucchijjitabbatāvādo ca,",
  "tika-s0104t1:114_8": "taṁ sabbaṁ gūthaṁ viya maṇḍanajātiyo puriso jegucchī.",
  "tika-s0104t1:114_9": "Tassa vināsako sova tadakaraṇato vinetabbo.",
  "tika-s0104t1:114_10": "Tadakaraṇena vayovuḍḍhe tāpeti tadācāravirahitatāya vā kapaṇapuriso.",
  "tika-s0104t1:114_11": "Tadakaraṇena devalokagabbhato apagato,",
  "tika-s0104t1:114_12": "tadakaraṇato vā so hīnagabbho cāti evaṁ tadeva abhivādanādiakaraṇaṁ arasarūpatādīnaṁ kāraṇapatirūpakaṁ daṭṭhabbaṁ.",
  "tika-s0104t1:114_13": "‘‘Natthi…pe… viseso’’ti etassa pana ‘‘sundarikāya nāma paribbājikāya maraṇānavabodho,",
  "tika-s0104t1:114_14": "saṁsārassa ādikoṭiyā apaññāyanapaṭiññā,",
  "tika-s0104t1:114_15": "ṭhapanīyapucchāya abyākatavatthubyākaraṇa’’nti evamādīni kāraṇapatirūpakāni niddhāritabbāni,",
  "tika-s0104t1:114_16": "tathā ‘‘takkapariyāhataṁ samaṇo…pe… sayampaṭibhāna’’nti etassa ‘‘anācariyakena sāmaṁ paṭivedhena tattha tattha tathā tathā dhammadesanā,",
  "tika-s0104t1:114_17": "katthaci paresaṁ paṭipucchākathanaṁ,",
  "tika-s0104t1:114_18": "mahāmoggallānādīhi ārocitanayeneva byākaraṇa’’nti evamādīni,",
  "tika-s0104t1:114_19": "‘‘samaṇo…pe… na aggapuggalo’’ti etesaṁ pana ‘‘sabbadhammānaṁ kameneva anavabodho, lokantassa ajānanaṁ,",
  "tika-s0104t1:114_20": "attanā icchitatapacārābhāvo’’ti evamādīni.",
  "tika-s0104t1:114_21": "Jhānavimokkhādi heṭṭhā vuttanayena uttarimanussadhammo. Ariyaṁ visuddhaṁ,",
  "tika-s0104t1:114_22": "uttamaṁ vā ñāṇasaṅkhātaṁ dassanaṁ,",
  "tika-s0104t1:114_23": "alaṁ kilesaviddhaṁsanasamatthaṁ ariyañāṇadassanaṁ ettha,",
  "tika-s0104t1:114_24": "etassāti vā alamariyañāṇadassano. Sveva viseso tathā.",
  "tika-s0104t1:114_25": "Ariyañāṇadassanameva vā visesaṁ vuttanayena alaṁ pariyattaṁ yassa,",
  "tika-s0104t1:114_26": "yasminti vā alamariyañāṇadassanaviseso, uttarimanussadhammova.",
  "tika-s0104t1:114_27": "Takkapariyāhatanti kappanāmattena samantato āharitaṁ, vitakkena vā parighaṭitaṁ.",
  "tika-s0104t1:114_28": "Vīmaṁsānucaritanti vīmaṁsanāya punappunaṁ parimajjitaṁ.",
  "tika-s0104t1:114_29": "Sayampaṭibhānanti sayameva attano vibhūtaṁ, tādisaṁ dhammanti sambandho.",
  "tika-s0104t1:114_30": "Akāraṇanti ayuttaṁ anupapattiṁ. Kāraṇapade cetaṁ visesanaṁ.",
  "tika-s0104t1:114_31": "Na hi arasarūpatādayo dosā bhagavati saṁvijjanti,",
  "tika-s0104t1:114_32": "dhammasaṅghesu ca durakkhātaduppaṭipannādayo akāraṇanti vā yuttikāraṇarahitaṁ attanā paṭiññāmattaṁ. Pakatikammapadañcetaṁ.",
  "tika-s0104t1:114_33": "Imasmiñca atthe kāraṇaṁ vatvāti ettha kāraṇaṁ ivāti iva-saddattho rūpakanayena yojetabbo patirūpakakāraṇassa adhippetattā.",
  "tika-s0104t1:114_34": "Tathā tathāti jātivuḍḍhānamanabhivādanādinā tena tena ākārena.",
  "tika-s0104t1:114_35": "Vaṇṇasaddassa guṇapasaṁsāsu pavattanato yathākkamaṁ ‘‘avaṇṇaṁ dosaṁ ninda’’nti vuttaṁ.",
  "tika-s0104t1:115_0": "Durakkhātoti duṭṭhumākkhāto, tathā duppaṭivedito. Vaṭṭato niyyātīti niyyānaṁ, tadeva niyyāniko, tato vā niyyānaṁ nissaraṇaṁ, tattha niyuttoti niyyāniko.",
  "tika-s0104t1:115_1": "Vaṭṭato vā niyyātīti niyyāniko ya-kārassa ka-kāraṁ, ī-kārassa ca rassaṁ katvā.",
  "tika-s0104t1:115_2": "‘‘Anīya-saddo hi bahulā kattuabhidhāyako’’ti saddavidū vadanti, na niyyāniko tathā.",
  "tika-s0104t1:115_3": "Saṁsāradukkhassa anupasamasaṁvattaniko vuttanayena.",
  "tika-s0104t1:115_4": "Paccanīkapaṭipadanti sammāpaṭipattiyā viruddhapaṭipadaṁ.",
  "tika-s0104t1:115_5": "Ananulomapaṭipadanti sappurisānaṁ ananulomapaṭipadaṁ.",
  "tika-s0104t1:115_6": "Adhammānulomapaṭipadanti lokuttaradhammassa ananulomapaṭipadaṁ.",
  "tika-s0104t1:115_7": "Kasmā panettha ‘‘avaṇṇaṁ bhāsati,",
  "tika-s0104t1:115_8": "vaṇṇaṁ bhāsatī’’ti ca vattamānakālaniddeso kato,",
  "tika-s0104t1:115_9": "nanu saṅgītikālato so avaṇṇavaṇṇānaṁ bhāsanakālo atītoti? Saccametaṁ,",
  "tika-s0104t1:115_10": "‘‘addhānamaggapaṭipanno hotī’’ti ettha hoti-saddo viya atītakālatthattā pana bhāsati-saddassa evaṁ vuttanti daṭṭhabbaṁ.",
  "tika-s0104t1:115_11": "Atha vā yasmiṁ kāle tehi avaṇṇo vaṇṇo ca bhāsīyati, tamapekkhitvā evaṁ vuttaṁ,",
  "tika-s0104t1:115_12": "evañca katvā ‘‘tatrā’’ti padassa kālapaṭiniddesavikappanaṁ aṭṭhakathāyaṁ avuttampi supapannaṁ hoti.",
  "tika-s0104t1:116_0": "‘‘Suppiyassa pana…pe… bhāsatī’’ti pāḷiyā sambandhadassanaṁ ‘‘antevāsī panassā’’tiādivacanaṁ.",
  "tika-s0104t1:116_1": "Aparāmasitabbaṁ ariyūpavādakammaṁ,",
  "tika-s0104t1:116_2": "tathā anakkamitabbaṁ.Svāyanti so ācariyo.",
  "tika-s0104t1:116_3": "Asidhāranti asinā tikhiṇabhāgaṁ.",
  "tika-s0104t1:116_4": "Kakacadanta pantiyanti khandhakakacassa dantasaṅkhātāya visamapantiyā.",
  "tika-s0104t1:116_5": "Hatthena vā pādena vā yena kenaci vā aṅgapaccaṅgena paharitvā kīḷamāno viya.",
  "tika-s0104t1:116_6": "Akkhikaṇṇakosasaṅkhātaṭṭhānavasena tīhi pakārehi bhinno mado yassāti pabhinnamado, taṁ.",
  "tika-s0104t1:116_7": "Avaṇṇaṁ bhāsamānoti avaṇṇaṁ bhāsanahetu. Hetuattho hi ayaṁ māna-saddo. Na ayo vuḍḍhi anayo. Soyeva byasanaṁ, atirekabyasananti attho,",
  "tika-s0104t1:116_8": "taṁ pāpuṇissati ekantamahāsāvajjattā ratanattayopavādassa. Tenevāha –",
  "tika-s0104t1:117_0": "‘‘Yo nindiyaṁ pasaṁsati,",
  "tika-s0104t1:118_0": "Taṁ vā nindati yo pasaṁsiyo;",
  "tika-s0104t1:119_0": "Vicināti mukhena so kaliṁ,",
  "tika-s0104t1:120_0": "Kalinā tena sukhaṁ na vindatī’’ti. (su. ni. 663; saṁ ni. 1.180-181; netti. 92);",
  "tika-s0104t1:121_0": "‘‘Amhākaṁācariyo’’tiādinā brahmadattassa saṁveguppattiṁ,",
  "tika-s0104t1:121_1": "attano ācariye ca kāruññappavattiṁ dassetvā kiñcāpi antevāsinā ācariyassa anukūlena bhavitabbaṁ,",
  "tika-s0104t1:121_2": "ayaṁ pana paṇḍitajātikattā na īdisesu ṭhānesu tamanuvattatīti idānissa kammassakatāñāṇappavattiṁ dassento ‘‘ācariye kho panā’’tiādimāha.",
  "tika-s0104t1:121_3": "Halāhalanti taṅkhaṇaññeva māraṇakaṁ visaṁ.",
  "tika-s0104t1:121_4": "Hanatīti hi halo na-kārassa la-kāraṁ katvā,",
  "tika-s0104t1:121_5": "halānampi viseso halo halāhalo majjhedīghavasena,",
  "tika-s0104t1:121_6": "etena ca aññe aṭṭhavidhe vise nivatteti. Vuttañca –",
  "tika-s0104t1:122_0": "‘‘Pume paṇḍe ca kākola, kāḷakūṭahalāhalā;",
  "tika-s0104t1:123_0": "Sarotthikosuṅkike yo, brahmaputto padīpano;",
  "tika-s0104t1:124_0": "Dārado vacchanābho ca, visabhedā ime navā’’ti.",
  "tika-s0104t1:125_0": "Kharodakanti caṇḍasotodakaṁ. ‘‘Khārodaka’’ntipi pāṭho,",
  "tika-s0104t1:125_1": "atiloṇatāya tittodakanti attho. Narakapapātanti corapapātaṁ.",
  "tika-s0104t1:125_2": "Māṇavakāti attānameva ovadituṁ ālapati ‘‘samayopi kho te bhaddāli appaṭividdhoahosī’’tiādīsu (ma. ni. 2.135) viya.",
  "tika-s0104t1:125_3": "‘‘Kammassakā’’ti kammameva attasantakabhāvaṁ vatvā tadeva vivarati ‘‘attano kammānurūpameva gatiṁ gacchantī’’tiādinā. Yonisoti upāyena ñāyena.",
  "tika-s0104t1:125_4": "Ummujjitvāti ācariyo viya ayoniso ariyūpavāde animmujjanto yoniso ariyūpavādato ummujjitvā, uddhaṁ hutvāti attho.",
  "tika-s0104t1:125_5": "Maddamānoti maddanto bhindanto.",
  "tika-s0104t1:125_6": "Ekaṁsakāraṇameva idha kāraṇanti dassetukāmena ‘‘sammā’’ti vuttaṁ.",
  "tika-s0104t1:125_7": "‘‘Yathā ta’’ntiādinā tassa samāraddhabhāvaṁ dasseti, nti ca nipātamattaṁ.",
  "tika-s0104t1:125_8": "Idaṁ vuttaṁ hoti – yathā añño paṇḍitasabhāvo jāti ācāravasena kulaputto anekapariyāyena tiṇṇaṁ ratanānaṁ vaṇṇaṁ bhāsitumārabhati, tathā ayampi āraddho,",
  "tika-s0104t1:125_9": "tañca kho api nāmāyamācariyo ettakenāpi ratanattayāvaṇṇabhāsato orameyyāti.",
  "tika-s0104t1:126_0": "Sapparājavaṇṇanti ahirājavaṇṇaṁ.",
  "tika-s0104t1:126_1": "Vaṇṇapokkharatāyāti vaṇṇasundaratāya, vaṇṇasarīrena vā.",
  "tika-s0104t1:126_2": "Vārijaṁ kamalaṁ na paharāmi na bhañjāmi,",
  "tika-s0104t1:126_3": "ārā dūratova upasiṅghāmīti attho. Athāti evaṁ santepi. Gandhatthenoti gandhacoro. Saññūḷhāti ganthitā bandhitā.",
  "tika-s0104t1:126_4": "Gahapatīti upāligahapatiṁ nāṭaputtassa ālapanaṁ.",
  "tika-s0104t1:126_5": "Ettha ca vaṇṇitabbo ‘‘ayamīdiso’’ti pakāsetabboti vaṇṇo, saṇṭhānaṁ.",
  "tika-s0104t1:126_6": "Vaṇṇīyati asaṅkarato vavatthāpīyatīti vaṇṇo, jāti.",
  "tika-s0104t1:126_7": "Vaṇṇeti vikāramāpajjamānaṁ hadayaṅgatabhāvaṁ pakāsetīti vaṇṇo, rūpāyatanaṁ.",
  "tika-s0104t1:126_8": "Vaṇṇīyati phalametena yathāsabhāvato vibhāvīyatīti vaṇṇo, kāraṇaṁ.",
  "tika-s0104t1:126_9": "Vaṇṇīyati appamahantādivasena pamīyatīti vaṇṇo, pamāṇaṁ.",
  "tika-s0104t1:126_10": "Vaṇṇīyati pasaṁsīyatīti vaṇṇo, guṇo.",
  "tika-s0104t1:126_11": "Vaṇṇanaṁ guṇasaṁkittanaṁ vaṇṇo, pasaṁsā.",
  "tika-s0104t1:126_12": "Evaṁ tattha tattha vaṇṇasaddassuppatti veditabbā.",
  "tika-s0104t1:126_13": "Ādisaddena jātarūpapuḷinakkharādayo saṅgaṇhāti.",
  "tika-s0104t1:126_14": "‘‘Idha guṇopi pasaṁsāpī’’ti vuttameva samattheti ‘‘ayaṁ kirā’’tiādinā.",
  "tika-s0104t1:126_15": "Kirāti cettha anussavanatthe, padapūraṇamatte vā.",
  "tika-s0104t1:126_16": "Guṇūpasañhitanti guṇopasaññutaṁ.",
  "tika-s0104t1:126_17": "‘‘Guṇūpasañhitaṁ pasaṁsa’’nti pana vadanto pasaṁsāya eva guṇabhāsanaṁ siddhaṁ tassā tadavinābhāvato,",
  "tika-s0104t1:126_18": "tasmā idamatthadvayaṁ yujjatīti dasseti.",
  "tika-s0104t1:127_0": "Kathaṁ bhāsatīti āha ‘‘tatthā’’tiādi.",
  "tika-s0104t1:127_1": "Eko ca so puggalo cāti ekapuggalo. Kenaṭṭhena ekapuggalo? Asadisaṭṭhena, guṇavisiṭṭhaṭṭhena, asamasamaṭṭhena ca.",
  "tika-s0104t1:127_2": "So hi paṭhamābhinīhārakāle dasannaṁ pāramīnaṁ paṭipāṭiyā āvajjanaṁ ādiṁ katvā bodhisambhārasambharaṇaguṇehi ceva buddhaguṇehi ca sesamahājanena asadiso. Ye cassa guṇā,",
  "tika-s0104t1:127_3": "tepi aññasattānaṁ guṇehi visiṭṭhā,",
  "tika-s0104t1:127_4": "purimakā ca sammāsambuddhā sabbasattehi asamā,",
  "tika-s0104t1:127_5": "tehi pana ayameveko rūpakāyanāmakāyehi samo.Loketi sattaloke.",
  "tika-s0104t1:127_6": "‘‘Uppajjamāno uppajjatī’’ti pana idaṁ ubhayampi vippakatavacanameva uppādakiriyāya vattamānakālikattā.",
  "tika-s0104t1:127_7": "Uppajjamāno bahujanahitāya uppajjati,",
  "tika-s0104t1:127_8": "na aññena kāraṇenāti evaṁ panettha attho veditabbo. Lakkhaṇe hesa māna-saddo,",
  "tika-s0104t1:127_9": "evarūpañcettha lakkhaṇaṁ na sakkā aññena saddalakkhaṇena paṭibāhituṁ. Apica uppajjamāno nāma, uppajjati nāma,",
  "tika-s0104t1:127_10": "uppanno nāmāti ayamettha bhedo veditabbo.",
  "tika-s0104t1:127_11": "Esa hi dīpaṅkarapādamūlato paṭṭhāya yāva anāgāmiphalaṁ, tāva uppajjamāno nāma,",
  "tika-s0104t1:127_12": "arahattamaggakkhaṇe uppajjati nāma,",
  "tika-s0104t1:127_13": "arahattaphalakkhaṇe uppanno nāma.",
  "tika-s0104t1:127_14": "Buddhānañhi sāvakānaṁ viya na paṭipāṭiyā iddhividhañāṇādīni uppajjanti,",
  "tika-s0104t1:127_15": "saheva pana arahattamaggena sakalopi sabbaññuguṇarāsi āgatova nāma hoti,",
  "tika-s0104t1:127_16": "tasmā nibbattasabbakiccattā arahattaphalakkhaṇe uppanno nāma,",
  "tika-s0104t1:127_17": "tadanibbattattā tadaññakkhaṇe yathārahaṁ ‘‘uppajjamāno uppajjati’’ cceva vuccati.",
  "tika-s0104t1:127_18": "Imasmimpi sutte arahattaphalakkhaṇaṁyeva sandhāya ‘‘uppajjatī’’ti vuttaṁ.",
  "tika-s0104t1:127_19": "Atītakālikassāpi vattamānapayogassa katthaci diṭṭhattā uppanno hotīti ayañhettha attho.",
  "tika-s0104t1:127_20": "Evaṁ sati ‘‘uppajjamāno’’ti cettha māna-saddo sāmatthiyattho.",
  "tika-s0104t1:127_21": "Yāvatā sāmatthiyena mahābodhisattānaṁ carimabhave uppatti icchitabbā,",
  "tika-s0104t1:127_22": "tāvatā sāmatthiyena bodhisambhārabhūtena paripuṇṇena samannāgato hutvāti attho.",
  "tika-s0104t1:127_23": "Tathāsāmatthiyayogena hi uppajjamāno nāmāti. Sabbasattehi asamo,",
  "tika-s0104t1:127_24": "asamehi purimabuddheheva samo majjhe bhinnasuvaṇṇa nikkhaṁ viya nibbisiṭṭho,",
  "tika-s0104t1:127_25": "‘‘ekapuggalo’’ti cetassa visesanaṁ.",
  "tika-s0104t1:127_26": "Ālayasaṅkhātaṁ taṇhaṁ samugghāteti samucchindatīti ālayasamugghāto.",
  "tika-s0104t1:127_27": "Vaṭṭaṁ upacchindatīti vaṭṭupacchedo.",
  "tika-s0104t1:128_0": "Pahontenāti sakkontena.",
  "tika-s0104t1:128_1": "‘‘Pañcanikāye’’ti vatvāpi anekāvayavattā tesaṁ na ettakena sabbathā pariyādānanti ‘‘navaṅgaṁ satthusāsanaṁcaturāsītidhammakkhandhasahassānī’’ti vuttaṁ.",
  "tika-s0104t1:128_2": "Atitthenāti anotaraṇaṭṭhānena.",
  "tika-s0104t1:128_3": "Na vattabbo aparimāṇavaṇṇattā buddhādīnaṁ,",
  "tika-s0104t1:128_4": "niravasesānañca tesaṁ idha pakāsanena pāḷisaṁvaṇṇanāya eva sampajjanato,",
  "tika-s0104t1:128_5": "cittasampahaṁsanakammaṭṭhānasampajjanavasena ca saphalattā.",
  "tika-s0104t1:128_6": "Thāmo veditabbo sabbathāmena pakāsitattā.",
  "tika-s0104t1:128_7": "Kiṁ pana so tathā ogāhetvā bhāsatīti āha. ‘‘Brahmadatto panā’’tiādi.",
  "tika-s0104t1:128_8": "Anukkamena punappunaṁ vā savanaṁ anussavo, paramparasavanaṁ.",
  "tika-s0104t1:128_9": "Ādi-saddena ākāraparivitakkadiṭṭhinijjhānakkhantiyo saṅgaṇhāti.",
  "tika-s0104t1:128_10": "Tattha ‘‘sundaramidaṁ kāraṇa’’nti evaṁ sayameva kāraṇaparivitakkanaṁ ākāraparivitakko.",
  "tika-s0104t1:128_11": "Attano diṭṭhiyā nijjhāyitvā khamanaṁ ruccanaṁ diṭṭhinijjhānakkhantīti aṭṭhakathāsu vuttaṁ,",
  "tika-s0104t1:128_12": "tehiyeva sambandhitenāti attho.",
  "tika-s0104t1:128_13": "Matta-saddo hettha visesanivattiattho,",
  "tika-s0104t1:128_14": "tena yathāvuttaṁ kāraṇaṁ nivatteti.",
  "tika-s0104t1:128_15": "Attano thāmenāti attano ñāṇabaleneva,",
  "tika-s0104t1:128_16": "na pana buddhādīnaṁ guṇānurūpanti adhippāyo.",
  "tika-s0104t1:128_17": "Asaṅkhyeyyāparimeyyappabhedā hi buddhādīnaṁ guṇā. Vuttañhetaṁ –",
  "tika-s0104t1:129_0": "‘‘Buddhopi buddhassa bhaṇeyya vaṇṇaṁ,",
  "tika-s0104t1:130_0": "Kappampi ce aññamabhāsamāno;",
  "tika-s0104t1:131_0": "Khīyetha kappo ciradīghamantare,",
  "tika-s0104t1:132_0": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425; udā. aṭṭha. 53; bu. vaṁ. aṭṭha. 4.1; apa. aṭṭha. 2.91; cariyā. aṭṭha. 9, 329);",
  "tika-s0104t1:133_0": "Idhāpi vakkhati ‘‘appamattakaṁ kho paneta’’ntiādi.",
  "tika-s0104t1:134_0": "Iti-saddo nidassanattho vuttappakāraṁ nidasseti.",
  "tika-s0104t1:134_1": "Ha-kāro nipātamattanti āha ‘‘evaṁ te’’ti.",
  "tika-s0104t1:134_2": "Aññamaññassā’’ti idaṁ ruḷhipadaṁ ‘‘eko ekāyā’’ti (pārā. 444,",
  "tika-s0104t1:134_3": "452) padaṁ viyāti dassento ‘‘aññoaññassā’’ti ruḷhipadeneva vivarati.",
  "tika-s0104t1:134_4": "‘‘Ujumevā’’ti sāvadhāraṇasamāsataṁ vatvā tena nivattetabbatthaṁ āha ‘‘īsakampi apariharitvā’’ti,",
  "tika-s0104t1:134_5": "thokatarampi avirajjhitvāti attho.",
  "tika-s0104t1:134_6": "Kathanti āha ‘‘ācariyena hī’’tiādi.",
  "tika-s0104t1:134_7": "Pubbe ekavāramiva avaṇṇavaṇṇabhāsane niddiṭṭhepi ‘‘ujuvipaccanīkavādā’’ti (dī. ni.",
  "tika-s0104t1:134_8": "1.1) vuttattā anekavārameva te evaṁ bhāsantīti veditabbanti dassetuṁ ‘‘puna itaro avaṇṇaṁ itaro vaṇṇa’’nti vuttaṁ.",
  "tika-s0104t1:134_9": "Tena hi visaddassa vividhatthataṁ samattheti.",
  "tika-s0104t1:134_10": "Sāraphalaketi sāradāruphalake , uttamaphalake vā.",
  "tika-s0104t1:134_11": "Visarukkhaāṇinti visadārumayapaṭāṇiṁ.",
  "tika-s0104t1:134_12": "Iriyāpathānubandhanena anubandhā honti,",
  "tika-s0104t1:134_13": "na sammāpaṭipattianubandhanena.",
  "tika-s0104t1:135_0": "Sīsānulokinoti sīsena anulokino,",
  "tika-s0104t1:135_1": "sīsaṁ ukkhipitvā maggānukkamena olokayamānāti attho.",
  "tika-s0104t1:135_2": "Tasmiṁ kāleti yamhi saṁvacchare, utumhi, māse,",
  "tika-s0104t1:135_3": "pakkhe vā bhagavā taṁ addhānamaggaṁ paṭipanno, tasmiṁ kāle.",
  "tika-s0104t1:135_4": "Tena hi aniyamato saṁvaccharautumāsaḍḍhamāsāva niddisitā ‘‘taṁ divasa’’nti divasassa visuṁ niddiṭṭhattā,",
  "tika-s0104t1:135_5": "muhuttādīnañca divasapariyāpannato.",
  "tika-s0104t1:135_6": "‘‘Taṁ addhānaṁ paṭipanno’’ti cettha ādhāravacanametaṁ.",
  "tika-s0104t1:135_7": "Teneva hi kiriyāvicchedadassanavasena ‘‘rājagahe piṇḍāya caratī’’ti saha pubbakālakiriyāhi vattamānaniddeso kato,",
  "tika-s0104t1:135_8": "itarathā tasmiṁ kāle rājagahe piṇḍāya carati,",
  "tika-s0104t1:135_9": "taṁ addhānamaggañca paṭipannoti anadhippetattho āpajjeyya.",
  "tika-s0104t1:135_10": "Na hi asamānavisayā kiriyā ekādhārā sambhavanti,",
  "tika-s0104t1:135_11": "yā cettha adhippetā addhānapaṭipajjanakiriyā, sā ca aniyamitā na yuttāti.",
  "tika-s0104t1:135_12": "Rājagahaparivattakesūti rājagahaṁ parivattetvā ṭhitesu.",
  "tika-s0104t1:135_13": "‘‘Aññatarasmi’’nti iminā tesu bhagavato anibaddhavāsaṁ dasseti.",
  "tika-s0104t1:135_14": "Soti evaṁ rājagahe vasamāno so bhagavā.",
  "tika-s0104t1:135_15": "Piṇḍāya caraṇenapi hi tattha paṭibaddhabhāvavacanato sannivāsattameva dasseti.",
  "tika-s0104t1:135_16": "Yadi pana ‘‘piṇḍāya caramāno so bhagavā’’ti paccāmaseyya,",
  "tika-s0104t1:135_17": "yathāvuttova anadhippetattho āpajjeyyāti.",
  "tika-s0104t1:135_18": "Taṁ divasanti yaṁ divasaṁ addhānamaggaṁ paṭipanno, taṁ divasa.",
  "tika-s0104t1:135_19": "Taṁ addhānaṁ paṭipannoti ettha accantasaṁyogavacanametaṁ.",
  "tika-s0104t1:135_20": "Bhattabhuñjanato pacchā pacchābhattaṁ, tasmiṁ pacchābhattasamaye.",
  "tika-s0104t1:135_21": "Piṇḍapātapaṭikkantoti yattha piṇḍapātatthāya caritvā bhuñjanti, tato apakkanto.",
  "tika-s0104t1:135_22": "Taṁ addhānaṁ paṭipannoti ‘‘nāḷandāyaṁ veneyyānaṁ vividhahitasukhanipphattiṁ ākaṅkhamāno imissā aṭṭhuppattiyā tividhasīlālaṅkataṁ nānāvidhakuhanalapanādimicchājīvaviddhaṁsanaṁ dvāsaṭṭhidiṭṭhijālaviniveṭhanaṁ dasasahassilokadhātupakampanaṁ brahmajālasuttaṁ desessāmī’’ti taṁ yathāvuttaṁ dīghamaggaṁ paṭipanno,",
  "tika-s0104t1:135_23": "idaṁ pana kāraṇaṁ pakaraṇatova pākaṭanti na vuttaṁ.",
  "tika-s0104t1:135_24": "Ettāvatā ‘‘kasmā pana bhagavā taṁ addhānaṁ paṭipanno’’ti codanā visodhitā hoti.",
  "tika-s0104t1:136_0": "Idāni itarampi codanaṁ visodhituṁ ‘‘suppiyopī’’ti vuttaṁ. Tasmiṁ kāle,",
  "tika-s0104t1:136_1": "taṁ divasaṁ anubandhoti ca vuttanayena sambandho. Pāto asitabboti pātarāso,",
  "tika-s0104t1:136_2": "so bhutto yenāti bhuttapātarāso.",
  "tika-s0104t1:136_3": "Iccevāti evameva manasi sannidhāya, na pana ‘‘bhagavantaṁ,",
  "tika-s0104t1:136_4": "bhikkhusaṅghañca piṭṭhito piṭṭhito anubandhissāmī’’ti.",
  "tika-s0104t1:136_5": "Tena vuttaṁ ‘‘bhagavato taṁ maggaṁ paṭipannabhāvaṁ ajānantovā’’ti,",
  "tika-s0104t1:136_6": "tathā ajānanto eva hutvā anubandhoti attho.",
  "tika-s0104t1:136_7": "Na hi so bhagavantaṁ daṭṭhumeva icchati, tenāha ‘‘sace pana jāneyya, nānubandheyyā’’ti.",
  "tika-s0104t1:136_8": "Ettāvatā ‘‘kasmā ca suppiyo anubandho’’ti codanā visodhitā hoti.",
  "tika-s0104t1:136_9": "‘‘So’’tiādinā aparampi codanaṁ visodheti.",
  "tika-s0104t1:136_10": "Kadāci pana bhagavā aññataraveseneva gacchati aṅgulimāladamanapakkusātiabhiggamanādīsu, kadāci buddhasiriyā,",
  "tika-s0104t1:136_11": "idhāpi īdisāya buddhasiriyāti dassetuṁ ‘‘buddhasiriyā sobhamāna’’ntiādi vuttaṁ.",
  "tika-s0104t1:136_12": "Sirīti cettha sarīrasobhaggādisampatti,",
  "tika-s0104t1:136_13": "tadeva upamāvasena dasseti ‘‘rattakambalaparikkhittamivā’’tiādinā.",
  "tika-s0104t1:136_14": "Gacchatīti jaṅgamo yathā ‘‘caṅkamo’’ti. Cañcalamāno gacchanto giri,",
  "tika-s0104t1:136_15": "tādisassa kanakagirino sikharamivāti attho.",
  "tika-s0104t1:137_0": "‘‘Tasmiṁ kirā’’tiādi tabbivaraṇaṁ, pāḷiyaṁ adassitattā,",
  "tika-s0104t1:137_1": "porāṇaṭṭhakathāyañca anāgatattā anussavasiddhā ayaṁ kathāti dassetuṁ ‘‘kirā’’ti vuttanti vadanti, tathā vā hotu aññathā vā, attanā adiṭṭhaṁ, asutaṁ,",
  "tika-s0104t1:137_2": "amutañca anussavamevāti daṭṭhabbaṁ.",
  "tika-s0104t1:137_3": "Nīlapītalohitodātamañjiṭṭhapabhassaravasena chabbaṇṇā.",
  "tika-s0104t1:137_4": "Samantāti samantato dasahi disāhi.",
  "tika-s0104t1:137_5": "Asītihatthappamāṇeti tesaṁ rasmīnaṁ pakatiyā pavattiṭṭhānavasena vuttaṁ, tasmā samantato,",
  "tika-s0104t1:137_6": "upari ca paccekaṁ asītihatthamatte padese pakatiyāva ghanībhūtā rasmiyo tiṭṭhantīti daṭṭhabbaṁ,",
  "tika-s0104t1:137_7": "vinayaṭīkāyaṁ pana ‘‘tāyeva byāmappabhā nāma.",
  "tika-s0104t1:137_8": "Yato chabbaṇṇā rasmiyo taḷākato mātikā viya dasasu disāsu dhāvanti,",
  "tika-s0104t1:137_9": "sā yasmā byāmamattā viya khāyati,",
  "tika-s0104t1:137_10": "tasmā byāmappabhāti vuccatī’’ti vuttaṁ, (vi. vi. ṭī.",
  "tika-s0104t1:137_11": "1.16) saṅgītisuttavaṇṇanāyaṁ pana vakkhati ‘‘puratthimakāyato suvaṇṇavaṇṇā rasmi uṭṭhahitvā asītihatthaṁ ṭhānaṁ gaṇhāti. Pacchimakāyato. Dakkhiṇahatthato.",
  "tika-s0104t1:137_12": "Vāmahatthato suvaṇṇavaṇṇā rasmi uṭṭhahitvā asītihatthaṁ ṭhānaṁ gaṇhāti.",
  "tika-s0104t1:137_13": "Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṁ ṭhānaṁ gaṇhāti.",
  "tika-s0104t1:137_14": "Heṭṭhā pādatalehi pavāḷavaṇṇā rasmi uṭṭhahitvā ghanapathaviyaṁ asītihatthaṁ ṭhānaṁ gaṇhāti.",
  "tika-s0104t1:137_15": "Evaṁ samantā asītihatthamattaṁ ṭhānaṁ chabbaṇṇā buddharasmiyo vijjotamānā vipphandamānā vidhāvantī’’ti (dī. ni. aṭṭha.",
  "tika-s0104t1:137_16": "3.299) keci pana aññathāpi parikappanāmattena vadanti,",
  "tika-s0104t1:137_17": "taṁ na gahetabbaṁ tathā aññattha anāgatattā, ayuttattā ca.",
  "tika-s0104t1:137_18": "Tāsaṁ pana buddharasmīnaṁ tadā aniggūhitabhāvadassanatthaṁ ‘‘tasmiṁ kira samaye’’ti vuttaṁ.",
  "tika-s0104t1:137_19": "Pakkusātiabhiggamanādīsu viya hi tadā tāsaṁ niggūhane kiñci kāraṇaṁ natthi.",
  "tika-s0104t1:137_20": "Ādhāvantīti abhimukhaṁ disaṁ dhāvanti.",
  "tika-s0104t1:137_21": "Vidhāvantīti vividhā hutvā vidisaṁ dhāvanti.",
  "tika-s0104t1:138_0": "Tasmiṁ vanantare dissamānākārena tāsaṁ rasmīnaṁ sobhā viññāyatīti āha ‘‘ratanāveḷā’’tiādi.",
  "tika-s0104t1:138_1": "Ratanāveḷā nāma ratanamayavaṭaṁsakaṁ muddhaṁ avati rakkhatīti hi aveḷā,āveḷā vā, muddhamālā. Ukkā nāma yā sajotibhūtā, tāsaṁ sataṁ, nipatanaṁ nipāto, tassa nipāto, tena samākulaṁ tathā. Pisitabbattā piṭṭhaṁ,",
  "tika-s0104t1:138_2": "cīnadese jātaṁ piṭṭhaṁ cīnapiṭṭhaṁ, rattacuṇṇaṁ, yaṁ ‘‘sindūro’’tipi vuccati, cīnapiṭṭhameva cuṇṇaṁ.",
  "tika-s0104t1:138_3": "Vāyuno vegena ito cito ca khittaṁ tanti tathā.",
  "tika-s0104t1:138_4": "Indassa dhanu lokasaṅketavasenāti indadhanu,",
  "tika-s0104t1:138_5": "sūriyarasmivasena gagane paññāyamānākāraviseso.",
  "tika-s0104t1:138_6": "Kuṭilaṁ aciraṭṭhāyittā virūpaṁ hutvā javati dhāvatīti vijju,",
  "tika-s0104t1:138_7": "sāyeva latā taṁsadisabhāvenāti tathā,",
  "tika-s0104t1:138_8": "vāyuvegato valāhakaghaṭṭaneneva jātarasmi.",
  "tika-s0104t1:138_9": "Tāyati avijahanavasena ākāsaṁ pāletīti tārā, gaṇasaddo paccekaṁ yojetabbo. Tassa pabhā tathā.",
  "tika-s0104t1:138_10": "Vipphuritaviccharitamivāti ābhāya vividhaṁ pharamānaṁ, vijjotayamānaṁ viya ca.",
  "tika-s0104t1:138_11": "Vanassa antaraṁ vivaraṁ vanantaraṁ,",
  "tika-s0104t1:138_12": "bhagavatā pattapattavanappadesanti vuttaṁ hoti.",
  "tika-s0104t1:139_0": "Asītiyā anubyañjanehi tambanakhatādīhi anurañjitaṁ tathā. Kamalaṁ padumapuṇḍarīkāni,",
  "tika-s0104t1:139_1": "avasesaṁ nīlarattasetabhedaṁ saroruhaṁ uppalaṁ,",
  "tika-s0104t1:139_2": "iti pañcavidhā paṅkajajāti pariggahitā hoti.",
  "tika-s0104t1:139_3": "Vikasitaṁ phullitaṁ tadubhayaṁ yassa sarassa tathā.",
  "tika-s0104t1:139_4": "Sabbena pakārena parito samantato phullati vikasatīti sabbapāliphullaṁ a-kārassa ā-kāraṁ,",
  "tika-s0104t1:139_5": "ra-kārassa ca la-kāraṁ katvā yathā ‘‘pālibhaddo’’ti, tārānaṁ marīci pabhā,",
  "tika-s0104t1:139_6": "tāya vikasitaṁ vijjotitaṁ tathā.",
  "tika-s0104t1:139_7": "Byāmappabhāya parikkhepo parimaṇḍalo, tena vilāsinī sobhinī tathā.",
  "tika-s0104t1:139_8": "Mahāpurisalakkhaṇāni aññamaññapaṭibaddhattā mālākāreneva ṭhitānīti vuttaṁ ‘‘dvattiṁsavaralakkhaṇamālā’’ti.",
  "tika-s0104t1:139_9": "Dvattiṁsacandādīnaṁ mālā kenaci ganthetvā paṭipāṭiyā ca ṭhapitāti na vattabbā ‘‘yadi siyā’’ti parikappanāmattena hi ‘‘ganthetvā ṭhapitadvattiṁsacandamālāyā’’tiādi vuttaṁ. Parikappopamā hesā, lokepi ca dissati.",
  "tika-s0104t1:140_0": "‘‘Mayeva mukhasobhāsse, tyalaminduvikatthanā;",
  "tika-s0104t1:141_0": "Yatombujepi sātthīti, parikappopamā aya’’nti.",
  "tika-s0104t1:142_0": "Dvattiṁsacandamālāya siriṁ attano siriyā abhibhavantī ivāti sambandho. Esa nayo sesesupi.",
  "tika-s0104t1:143_0": "Evaṁ bhagavato tadā sobhaṁ dassetvā idāni bhikkhusaṅghassāpi sobhaṁ dassento ‘‘tañca panā’’tiādimāha .",
  "tika-s0104t1:143_1": "Catubbidhāya appicchatāya appicchā.",
  "tika-s0104t1:143_2": "Dvādasahi santosehi santuṭṭhā. Tividhena vivekena pavivittā.",
  "tika-s0104t1:143_3": "Rājarājamahāmattādīhi asaṁsaṭṭhā. Duppaṭipattikānaṁ codakā.",
  "tika-s0104t1:143_4": "Pāpe akusale garahino paresaṁ hitapaṭipattiyā vattāro. Paresañca vacanakkhamā.",
  "tika-s0104t1:143_5": "Vimuttiñāṇadassanaṁ nāma paccavekkhaṇañāṇaṁ.",
  "tika-s0104t1:143_6": "‘‘Tesa’’ntiādinā tadabhisambandhena bhagavato sobhaṁ dasseti.",
  "tika-s0104t1:143_7": "Rattapadumānaṁ saṇḍo samūho vanaṁ, tassa majjhe gatā tathā. ‘‘Rattaṁ padumaṁ,",
  "tika-s0104t1:143_8": "setaṁ puṇḍarīka’’nti pattaniyamamantarena tathā vuttaṁ,",
  "tika-s0104t1:143_9": "pattaniyamena pana satapattaṁ padumaṁ, ūnakasatapattaṁ puṇḍarīkaṁ. Pavāḷaṁ viddumo,",
  "tika-s0104t1:143_10": "tena katāya vedikāya parikkhitto viya. Migapakkhīnampīti pi-saddo, api-saddo vā sambhāvanāyaṁ,",
  "tika-s0104t1:143_11": "tenāha ‘‘pageva devamanussāna’’nti.",
  "tika-s0104t1:143_12": "Mahātherāti mahāsāvake sandhāyāha.",
  "tika-s0104t1:143_13": "Surañjitabhāvena īsakaṁ kaṇhavaṇṇatāya meghavaṇṇaṁ.",
  "tika-s0104t1:143_14": "Ekaṁsaṁ karitvāti ekaṁsapārupanavasena vāmaṁse karitvā.",
  "tika-s0104t1:143_15": "Kattarassa jiṇṇassa ālambano daṇḍo kattaradaṇḍo, bāhullavasenāyaṁ samaññā.",
  "tika-s0104t1:143_16": "Suvammaṁ nāma sobhaṇuracchado,",
  "tika-s0104t1:143_17": "tena vammitā sannaddhāti suvammavammitā,",
  "tika-s0104t1:143_18": "idaṁ tesaṁ paṁsukūladhāraṇanidassanaṁ.",
  "tika-s0104t1:143_19": "Yesaṁ kucchigataṁ sabbampi tiṇapalāsādi gandhajātameva hoti, te gandhahatthino nāma,",
  "tika-s0104t1:143_20": "ye ‘‘hemavatā’’tipi vuccanti,",
  "tika-s0104t1:143_21": "tesampi therānaṁ sīlādiguṇagandhatāya taṁsadisatā.",
  "tika-s0104t1:143_22": "Antojaṭābahijaṭāsaṅkhātāya taṇhājaṭāya vijaṭitabhāvato vijaṭitajaṭā.",
  "tika-s0104t1:143_23": "Taṇhābandhanāya chinnattā chinnabandhanā.",
  "tika-s0104t1:143_24": "‘‘So’’tiādi yathāvuttavacanassa guṇadassanaṁ.",
  "tika-s0104t1:143_25": "Anubuddhehīti buddhānamanubuddhehi.",
  "tika-s0104t1:143_26": "Tepi hi ekadesena bhagavatā paṭividdhapaṭibhāgeneva cattāri saccāni bujjhanti.",
  "tika-s0104t1:143_27": "Pattaparivāritanti pupphadalena parivāritaṁ. Kaṁ vuccati kamalādi,",
  "tika-s0104t1:143_28": "tasmiṁ sarati virājatīti kesaraṁ, kiñjakkho. Kaṇṇe karīyatīti kaṇṇikā. Kaṇṇālaṅkāro, taṁsadisaṇṭhānatāya kaṇṇikā, bījakoso.",
  "tika-s0104t1:143_29": "Channaṁ haṁsakulānaṁ seṭṭho dhataraṭṭho haṁsarājā viya, hārito nāma mahābrahmā viya.",
  "tika-s0104t1:144_0": "Evaṁ gacchantaṁ bhagavantaṁ,",
  "tika-s0104t1:144_1": "bhikkhū ca disvā attano parisaṁ olokesīti sambandho.",
  "tika-s0104t1:144_2": "Kājadaṇḍaketi kājasaṅkhāte bhārāvahadaṇḍake,",
  "tika-s0104t1:144_3": "kājasmiṁ vā bhāralaggitadaṇḍake. Khuddakaṁ pīṭhaṁ pīṭhakaṁ. Mūle,",
  "tika-s0104t1:144_4": "agge ca tidhā kato daṇḍo tidaṇḍo. Morahatthako morapiñchaṁ.",
  "tika-s0104t1:144_5": "Khuddakaṁ pasibbaṁ pasibbakaṁ. Kuṇḍikā kamaṇḍalu.",
  "tika-s0104t1:144_6": "Sā hi kaṁ udakaṁ udeti pasaveti,",
  "tika-s0104t1:144_7": "rakkhatīti vā kuṇḍikā niruttinayena. Gahitaṁ omakato lujjitaṁ,",
  "tika-s0104t1:144_8": "vividhaṁ lujjitañca pīṭhaka…pe… kuṇḍikādianekaparikkhārasaṅkhātaṁ bhāraṁ bharati vahatīti gahita…pe… bhārabharitā. Itīti nidassanattho. Evanti idamattho.",
  "tika-s0104t1:144_9": "Evaṁ idaṁ vacanamādi yassa vacanassa tathā,",
  "tika-s0104t1:144_10": "tadeva niratthakaṁ vacanaṁ yassāti evamādiniratthakavacanā.",
  "tika-s0104t1:144_11": "Mukhaṁ etassa atthīti mukharā, sabbepi mukhavantā eva,",
  "tika-s0104t1:144_12": "ayaṁ pana pharusābhilāpamukhavatī, tasmā evaṁ vuttaṁ. Nindāyañhi ayaṁ rapaccayo.",
  "tika-s0104t1:144_13": "Mukhena vā amanāpaṁ kammaṁ rāti gaṇhātīti mukharā.",
  "tika-s0104t1:144_14": "Vividhā kiṇṇā vācā yassāti vikiṇṇavācā.",
  "tika-s0104t1:144_15": "Tassāti suppiyassa paribbājakassa.",
  "tika-s0104t1:144_16": "Nti yathāvuttappakāraṁ parisaṁ.",
  "tika-s0104t1:145_0": "Idānīti tassa tathārūpāya parisāya dassanakkhaṇe. Panāti arucisaṁsūcanattho, tathāpīti attho.",
  "tika-s0104t1:145_1": "Lābha…pe… hāniyā ceva hetubhūtāya.",
  "tika-s0104t1:145_2": "Kathaṁ hānīti āha ‘‘aññatitthiyānañhī’’tiādi. Nissirīkatanti nisobhataṁ,",
  "tika-s0104t1:145_3": "ayamattho morajātakādīhipi dīpetabbo.",
  "tika-s0104t1:145_4": "‘‘Upatissakolitānañcā’’tiādinā pakkhahānitāya vitthāro. Āyasmato sāriputtassa,",
  "tika-s0104t1:145_5": "mahāmoggallānassa ca bhagavato santike pabbajjaṁ sandhāya ‘‘tesu pana pakkantesū’’ti vuttaṁ.",
  "tika-s0104t1:145_6": "Tesaṁ pabbajitakāleyeva aḍḍhateyyasataṁ paribbājakaparisā pabbaji,",
  "tika-s0104t1:145_7": "tato parampi tadanupabbajitā paribbājakaparisā aparimāṇāti dasseti ‘‘sāpi tesaṁ parisā bhinnā’’ti iminā.",
  "tika-s0104t1:145_8": "Yāya kāyaci hi paribbājakaparisāya pabbajitāya tassa parisā bhinnāyeva nāma samānagaṇattāti tathā vuttaṁ.",
  "tika-s0104t1:145_9": "‘‘Imehī’’tiādinā lābhapakkhahāniṁ nigamanavasena dasseti.",
  "tika-s0104t1:145_10": "Usūyasaṅkhātassa visassa uggāro uggilanaṁ usūyavisuggāro, taṁ.",
  "tika-s0104t1:145_11": "Ettha ca ‘‘yasmā panesā’’tiādināva ‘‘kasmā ca so ratanattayassa avaṇṇaṁ bhāsatī’’ti codanaṁ visodheti,",
  "tika-s0104t1:145_12": "‘‘sace’’tiādikaṁ pana sabbampi tapparivāravacanamevāti tehipi sā visodhitāyeva nāma.",
  "tika-s0104t1:145_13": "Bhagavato virodhānunayābhāvavīmaṁsanatthaṁ ete avaṇṇaṁ vaṇṇaṁ bhāsanti.",
  "tika-s0104t1:145_14": "‘‘Mārena anvāviṭṭhā evaṁ bhāsantī’’ti ca keci vadanti,",
  "tika-s0104t1:145_15": "tadayuttameva aṭṭhakathāya ujuvipaccanīkattā. Pākaṭoyevāyamatthoti.",
  "tika-s0104t1:146_0": "2. Yasmā atthaṅgato sūriyo,",
  "tika-s0104t1:146_1": "tasmā akālo dāni gantunti sambandho.",
  "tika-s0104t1:147_0": "Ambalaṭṭhikāti sāmīpikavohāro yathā ‘‘varuṇanagaraṁ,",
  "tika-s0104t1:147_1": "godāgāmo’’ti āha ‘‘tassa kirā’’tiādi.",
  "tika-s0104t1:147_2": "Taruṇapariyāyo laṭṭhikā-saddo rukkhavisaye yathā ‘‘mahāvanaṁ ajjhogāhetvā beluvalaṭṭhikāya mūle divāvihāraṁ nisīdī’’tiādīsūti dasseti’’ ‘‘taruṇambarukkho’’ti iminā.",
  "tika-s0104t1:147_3": "Keci pana ‘‘ambalaṭṭhikā nāma vuttanayena eko gāmo’’ti vadanti,",
  "tika-s0104t1:147_4": "tesaṁ mate ambalaṭṭhikāyanti samīpatthe bhummavacanaṁ.",
  "tika-s0104t1:147_5": "Chāyūdakasampannanti chāyāya ceva udakena ca sampannaṁ. Mañjusāti peḷā.",
  "tika-s0104t1:147_6": "Paṭibhānacittavicittanti itthipurisasaññogādinā paṭibhānacittena vicittaṁ, etena rañño agāraṁ, tadeva rājāgārakanti dasseti.",
  "tika-s0104t1:147_7": "Rājāgārakaṁ nāma vessavaṇamahārājassa devāyatananti eke.",
  "tika-s0104t1:148_0": "Bahuparissayoti bahupaddavo.",
  "tika-s0104t1:148_1": "Kehīti vuttaṁ ‘‘core’hipī’’tiādi.",
  "tika-s0104t1:148_2": "Handāti vacanavossaggatthe nipāto,",
  "tika-s0104t1:148_3": "tadānubhāvato nipparissayatthāya idāni upagantvā sve gamissāmīti adhippāyo.",
  "tika-s0104t1:148_4": "‘‘Saddhiṁ antevāsinā brahmadattena māṇavenā’’ ticceva sīhaḷaṭṭhakathāyaṁ vuttaṁ,",
  "tika-s0104t1:148_5": "tañca kho pāḷiāruḷhavaseneva,",
  "tika-s0104t1:148_6": "na pana tadā suppiyassa parisāya abhāvatoti imamatthaṁ dassetuṁ ‘‘saddhiṁ attano parisāyā’’ti idha vuttaṁ.",
  "tika-s0104t1:148_7": "Kasmā panettha brahmadattoyeva pāḷiyamāruḷho,",
  "tika-s0104t1:148_8": "na pana tadavasesā suppiyassa parisāti ?",
  "tika-s0104t1:148_9": "Desanānadhīnabhāvena payojanābhāvato. Yathā cetaṁ,",
  "tika-s0104t1:148_10": "evaṁ aññampi edisaṁ payojanābhāvato saṅgītikārakehi na saṅgītanti daṭṭhabbaṁ.",
  "tika-s0104t1:148_11": "Keci pana ‘‘pāḷiyaṁ vutta’’nti ādhāraṁ vatvā ‘tadetaṁ na sīhaḷaṭṭhakathānayadassanaṁ,",
  "tika-s0104t1:148_12": "pāḷiyaṁ vuttabhāvadassanamevā’ti’’ vadanti, taṁ na yujjati.",
  "tika-s0104t1:148_13": "Pāḷiāruḷhavaseneva pāḷiyaṁ vuttanti adhippetatthassa āpajjanato.",
  "tika-s0104t1:148_14": "Tasmā yathāvuttanayeneva attho gahetabboti.",
  "tika-s0104t1:148_15": "‘‘Vuttanti vā amhehipi idha vattabbanti attho.",
  "tika-s0104t1:148_16": "Evañhi tadā aññāyapi parisāya vijjamānabhāvadassanatthaṁ evaṁ vuttaṁ,",
  "tika-s0104t1:148_17": "pāḷiyamāruḷhavasena pana aññathāpi idha vattabbanti adhippāyo yutto’’ti vadanti.",
  "tika-s0104t1:149_0": "Idāni ‘‘tatrāpi suda’’ntiādipāḷiyā sambandhaṁ dassetuṁ ‘‘evaṁ vāsaṁ upagato panā’’tiādi vuttaṁ.",
  "tika-s0104t1:149_1": "Parivāretvā nisinno hotīti sambandho.",
  "tika-s0104t1:149_2": "Kucchitaṁ kattabbanti kukataṁ, tassa bhāvo kukkuccaṁ, kucchitakiriyā,",
  "tika-s0104t1:149_3": "ito cito ca cañcalananti attho, hatthassa kukkuccaṁ tathā.",
  "tika-s0104t1:149_4": "‘‘Sā hī’’tiādinā tathābhūtatāya kāraṇaṁ dasseti. Nivāteti vātavirahitaṭṭhāne.",
  "tika-s0104t1:149_5": "Yathāvuttadosābhāvena niccalā.",
  "tika-s0104t1:149_6": "Taṁ vibhūtinti tādisaṁ sobhaṁ.",
  "tika-s0104t1:149_7": "Vippalapantīti sativossaggavasena vividhā lapanti.",
  "tika-s0104t1:149_8": "Nillālitajivhāti ito cito ca nikkhantajivhā.",
  "tika-s0104t1:149_9": "Kākacchamānāti kākānaṁ saddasadisaṁ saddaṁ kurumānā.",
  "tika-s0104t1:149_10": "Gharugharupassāsinoti gharugharuiti saddaṁ janetvā passasantā.",
  "tika-s0104t1:149_11": "Issāvasenāti yathāvuttehi dvīhi kāraṇehi usūyanavasena.",
  "tika-s0104t1:149_12": "‘‘Sabbaṁ vattabba’’nti iminā ‘‘ādipeyyālanayoya’’nti dasseti.",
  "tika-s0104t1:150_0": "3.",
  "tika-s0104t1:150_1": "Sammā pahonti taṁ taṁ kammanti sampahulā, bahavo, tenāha ‘‘bahukāna’’nti.",
  "tika-s0104t1:150_2": "Sabbantimena paricchedena catuvaggasaṅgheneva vinayakammassa kattabbattā ‘‘vinayapariyāyenā’’tiādi vuttaṁ.",
  "tika-s0104t1:150_3": "Tayo janāti cesa upalakkhaṇaniddeso dvinnampi sampahulattā.",
  "tika-s0104t1:150_4": "Tattha tattha tathāyevāgatattā ‘‘suttantapariyāyenā’’tiādimāha.",
  "tika-s0104t1:150_5": "Taṁ taṁ pāḷiyā āgatavohāravasena hi ayaṁ bhedo. Tayo janā tayo eva nāma,",
  "tika-s0104t1:150_6": "tato paṭṭhāya uttari catupañcajanādikā sampahulāti attho. Tatoti cāyaṁ mariyādāvadhi.",
  "tika-s0104t1:150_7": "Maṇḍalamāḷoti anekatthapavattā samaññā,",
  "tika-s0104t1:150_8": "idha pana īdisāya evāti niyamento āha ‘‘katthacī’’tiādi. Kaṇṇikā vuccati kūṭaṁ.",
  "tika-s0104t1:150_9": "Haṁsavaṭṭakacchannenāti haṁsamaṇḍalākārachannena.",
  "tika-s0104t1:150_10": "Tadeva channaṁ aññattha ‘‘supaṇṇavaṅkacchadana’’nti vuttaṁ. Kūṭena yutto agāro, soyeva sālāti kūṭāgārasālā.",
  "tika-s0104t1:150_11": "Thambhapantiṁ parikkhipitvāti thambhamālaṁ parivāretvā,",
  "tika-s0104t1:150_12": "parimaṇḍalākārena thambhapantiṁ katvāti vuttaṁ hoti.",
  "tika-s0104t1:150_13": "Upaṭṭhānasālā nāma payirupāsanasālā.",
  "tika-s0104t1:150_14": "Yattha upaṭṭhānamattaṁ karonti,",
  "tika-s0104t1:150_15": "na ekarattadirattādivasena nisīdanaṁ,",
  "tika-s0104t1:150_16": "idha pana tathā katā nisīdanasālāyevāti dasseti ‘‘idha panā’’tiādinā.",
  "tika-s0104t1:150_17": "Teneva pāḷiyaṁ ‘‘sannipatitāna’’ ntveva avatvā ‘‘sannisinnāna’’ntipi vuttaṁ. Mānitabboti māḷo, mīyati pamīyatīti vā māḷo.",
  "tika-s0104t1:150_18": "Maṇḍalākārena paṭicchanno māḷoti maṇḍalamāḷo,",
  "tika-s0104t1:150_19": "anekakoṇavanto paṭissayaviseso.",
  "tika-s0104t1:150_20": "‘‘Sannisinnāna’’nti nisajjanavasena vuttaṁ,",
  "tika-s0104t1:150_21": "nisajjanavasena vā ‘‘sannisinnāna’’nti saṁvaṇṇetabbapadamajjhāharitvā sambandho. Iminā nisīdanairiyāpathaṁ,",
  "tika-s0104t1:150_22": "kāyasāmaggīvasena ca samodhānaṁ sandhāya padadvayametaṁ vuttanti dasseti.",
  "tika-s0104t1:150_23": "Saṅkhiyā vuccati kathā sammā khiyanato kathanato. Kathādhammoti kathāsabhāvo, upaparikkhā vidhīti keci.",
  "tika-s0104t1:151_0": "‘‘Acchariya’’ntiādi tassa rūpadassananti āha ‘‘katamo pana so’’tiādi. Soti kathādhammo. ‘‘Nīyatīti nayo, attho,",
  "tika-s0104t1:151_1": "saddasatthaṁ anugato nayo saddanayo’’ti (dī. ni. ṭī.",
  "tika-s0104t1:151_2": "1.3) ācariyadhammapālattherena vuttaṁ.",
  "tika-s0104t1:151_3": "Nīyati attho etenāti vā nayo, upāyo,",
  "tika-s0104t1:151_4": "saddasatthe āgato nayo atthagahaṇūpāyo saddanayo.",
  "tika-s0104t1:151_5": "Tattha hi anabhiṇhavuttike acchariya-saddo icchito ruḷhivasena.",
  "tika-s0104t1:151_6": "Tenevāha ‘‘andhassa pabbatārohaṇaṁ viyā’’tiādi.",
  "tika-s0104t1:151_7": "Tassa hi tadārohaṇaṁ na niccaṁ, kadāciyeva siyā, evamidampi.",
  "tika-s0104t1:151_8": "Accharāyoggaṁ acchariyaṁ niruttinayena yoggasaddassa lopato,",
  "tika-s0104t1:151_9": "taddhitavasena vā ṇiyapaccayassa vicitravuttito,",
  "tika-s0104t1:151_10": "so pana porāṇaṭṭhakathāyameva āgatattā ‘‘aṭṭhakathānayo’’ti vutto.",
  "tika-s0104t1:151_11": "Pubbe abhūtanti abhūtapubbaṁ,",
  "tika-s0104t1:151_12": "etena na bhūtaṁ abhūtanti nibbacanaṁ,",
  "tika-s0104t1:151_13": "bhūta-saddassa ca atītatthaṁ dasseti.",
  "tika-s0104t1:151_14": "Yāvañcidanti sandhivasena niggahitāgamoti āha ‘‘yāva ca ida’’nti,",
  "tika-s0104t1:151_15": "etassa ca ‘‘suppaṭividitā’’ti etena sambandho.",
  "tika-s0104t1:151_16": "Yāva cayattakaṁ idaṁ ayaṁ nānādhimuttikatā suppaṭividitā,",
  "tika-s0104t1:151_17": "taṁ ‘‘ettakamevā’’ti na sakkā amhehi paṭivijjhituṁ, akkhātuñcāti sapāṭhasesattho.",
  "tika-s0104t1:151_18": "Tenevāha ‘‘tena suppaṭividitatāya appameyyataṁ dassetī’’ti.",
  "tika-s0104t1:152_0": "‘‘Bhagavatā’’tiādīhi padehi samānādhikaraṇabhāvena vuttattā tenāti ettha ta-saddo sakatthapaṭiniddeso,",
  "tika-s0104t1:152_1": "tasmā yena abhisambuddhabhāvena bhagavā pakato samāno supākaṭo nāma hoti,",
  "tika-s0104t1:152_2": "tadabhisambuddhabhāvaṁ saddhiṁ āgamanapaṭipadāya tassa atthabhāvena dassento ‘‘yo so’’tiādimāha .",
  "tika-s0104t1:152_3": "Na hettha so pubbe vutto atthi,",
  "tika-s0104t1:152_4": "yo attho tehi therehi ta-saddena parāmasitabbo bhaveyya.",
  "tika-s0104t1:152_5": "Tasmā yathāvuttaguṇasaṅkhātaṁ sakatthaṁyevesa padhānabhāvena parāmasatīti daṭṭhabbaṁ.",
  "tika-s0104t1:152_6": "Anuttaraṁ sammāsambodhinti aggamaggañāṇapadaṭṭhānaṁ anāvaraṇañāṇaṁ,",
  "tika-s0104t1:152_7": "anāvaraṇañāṇapadaṭṭhānañca aggamaggañāṇaṁ.",
  "tika-s0104t1:152_8": "Tadubhayañhi sammā aviparītaṁ sayameva bujjhati,",
  "tika-s0104t1:152_9": "sammā vā pasaṭṭhā sundaraṁ bujjhatīti sammāsambodhi.",
  "tika-s0104t1:152_10": "Sā pana buddhānaṁ sabbaguṇasampattiṁ deti abhiseko viya rañño sabbalokissariyabhāvaṁ,",
  "tika-s0104t1:152_11": "tasmā ‘‘anuttarā sammāsambodhī’’ti vuccati.",
  "tika-s0104t1:152_12": "Abhisambuddhoti abbhaññāsi paṭivijjhi,",
  "tika-s0104t1:152_13": "tena tādisena bhagavatāti attho.",
  "tika-s0104t1:152_14": "Satipi ñāṇadassanānaṁ idha paññāvevacanabhāve tena tena visesena nesaṁ visayavisesappavattiṁ dassento ‘‘tesaṁ tesaṁ sattāna’’ntiādimāha.",
  "tika-s0104t1:152_15": "Ettha hi paṭhamamatthaṁ asādhāraṇañāṇavasena dasseti.",
  "tika-s0104t1:152_16": "Āsayānusayañāṇena jānatā sabbaññutānāvaraṇañāṇehi passatāti attho.",
  "tika-s0104t1:153_0": "Dutiyaṁ vijjattayavasena.",
  "tika-s0104t1:153_1": "Pubbenivāsādīhīti pubbenivāsāsavakkhayañāṇehi.",
  "tika-s0104t1:153_2": "Tatiyaṁ abhiññānāvaraṇañāṇavasena.",
  "tika-s0104t1:153_3": "Abhiññāpariyāpannepi ‘‘tīhi vijjāhī’’ti tāsaṁ rāsibhedadassanatthaṁ vuttaṁ.",
  "tika-s0104t1:153_4": "Anāvaraṇañāṇasaṅkhātena samantacakkhunā passatāti attho.",
  "tika-s0104t1:153_5": "Catutthaṁ sabbaññutaññāṇamaṁsacakkhuvasena. Paññāyāti sabbaññutaññāṇena.",
  "tika-s0104t1:153_6": "Kuṭṭassa bhittiyā tiro paraṁ, anto vā, tadādīsu gatāni.",
  "tika-s0104t1:153_7": "Ativisuddhenāti ativiya visuddhena pañcavaṇṇasamannāgatena sunīlapāsādikaakkhilomasamalaṅkatena rattiñceva divā ca samantā yojanaṁ passantena maṁsacakkhunā.",
  "tika-s0104t1:153_8": "Pañcamaṁ paṭivedhadesanāñāṇavasena.",
  "tika-s0104t1:153_9": "‘‘Attahitasādhikāyā’’ti ekaṁsato vuttaṁ,",
  "tika-s0104t1:153_10": "pariyāyato panesā parahitasādhikāpi hoti.",
  "tika-s0104t1:153_11": "Tāya hi dhammasabhāvapaṭicchādakakilesasamugghātāya desanāñāṇādi sambhavati.",
  "tika-s0104t1:153_12": "Paṭivedhapaññāyāti ariyamaggapaññāya.",
  "tika-s0104t1:153_13": "Vipassanāsahagato samādhi padaṭṭhānaṁ āsannakāraṇametissāti samādhipadaṭṭhānā, tāya.",
  "tika-s0104t1:153_14": "Desanāpaññāyāti desanākiccanipphādakena sabbaññutaññāṇena. Arīnanti kilesārīnaṁ, pañcamārānaṁ vā,",
  "tika-s0104t1:153_15": "sāsanapaccatthikānaṁ vā aññatitthiyānaṁ.",
  "tika-s0104t1:153_16": "Tesaṁ hananaṁ pāṭihāriyehi abhibhavanaṁ appaṭibhānatākaraṇaṁ,",
  "tika-s0104t1:153_17": "ajjhupekkhanañca majjhimapaṇṇāsake pañcamavagge saṅgītaṁ caṅkīsuttañcettha (ma. ni. 2.422) nidassanaṁ,",
  "tika-s0104t1:153_18": "etena arayo hatā anenāti niruttinayena padasiddhimāha.",
  "tika-s0104t1:153_19": "Ato nāvacanassa tābyappadeso mahāvisayenāti daṭṭhabbaṁ.",
  "tika-s0104t1:153_20": "Apica arayo hanatīti antasaddena padasiddhi, ikārassa ca akāro.",
  "tika-s0104t1:153_21": "Paccayādīnaṁ sampadānabhūtānaṁ, tesaṁ vā paṭiggahaṇaṁ,",
  "tika-s0104t1:153_22": "paṭiggahituṁ vā arahatīti arahanti dasseti ‘‘paccayādīnañca arahattā’’ti iminā. Sammāti aviparītaṁ. Sāmañcāti sayameva,",
  "tika-s0104t1:153_23": "aparaneyyo hutvāti vuttaṁ hoti.",
  "tika-s0104t1:153_24": "Kathaṁ panettha ‘‘sabbadhammāna’’nti ayaṁ viseso labbhatīti?",
  "tika-s0104t1:153_25": "Sāmaññajotanāya visese avaṭṭhānato,",
  "tika-s0104t1:153_26": "visesatthinā ca visesassa anupayojetabbato yajjevaṁ ‘‘dhammāna’’nti visesovānupayojito siyā,",
  "tika-s0104t1:153_27": "kasmā sabbadhammānanti ayamattho anupayojīyatīti? Ekadesassa aggahaṇato.",
  "tika-s0104t1:153_28": "Padesaggahaṇe hi asati gahetabbassa nippadesatā viññāyati yathā ‘‘dikkhito na dadātī’’ti, esa nayo īdisesu.",
  "tika-s0104t1:154_0": "Idāni ca catūhi padehi catuvesārajjavasena attanā adhippetataraṁ chaṭṭhamatthaṁ dassetuṁ ‘‘antarāyikadhamme vā’’tiādi vuttaṁ.",
  "tika-s0104t1:154_1": "Tathā hi tadeva nigamanaṁ karoti ‘‘eva’’ntiādinā.",
  "tika-s0104t1:154_2": "Tattha antarāyakaradhammañāṇena jānatā,",
  "tika-s0104t1:154_3": "niyyānikadhammañāṇena passatā, āsavakkhayañāṇena arahatā,",
  "tika-s0104t1:154_4": "sabbaññutaññāṇena sammāsambuddhenaāti yathākkamaṁ yojetabbaṁ.",
  "tika-s0104t1:154_5": "Anatthacaraṇena kilesā eva arayoti kilesārayo, tesaṁ kilesārīnaṁ.",
  "tika-s0104t1:154_6": "Etthāha – yassa ñāṇassa vasena sammā sāmañca sabbadhammānaṁ buddhattā bhagavā sammāsambuddho nāma jāto,",
  "tika-s0104t1:154_7": "kiṁ panidaṁ ñāṇaṁ sabbadhammānaṁ bujjhanavasena pavattamānaṁ sakiṁyeva sabbasmiṁ visaye pavattati, udāhu kamenāti.",
  "tika-s0104t1:154_8": "Kiñcettha – yadi tāva sakiṁyeva sabbasmiṁ visaye pavattati,",
  "tika-s0104t1:154_9": "evaṁ sati atītānāgatapaccuppannaajjhattabahiddhādibhedabhinnānaṁ saṅkhatadhammānaṁ,",
  "tika-s0104t1:154_10": "asaṅkhatasammutidhammānañca ekajjhaṁ upaṭṭhāne dūrato cittapaṭaṁ pekkhantassa viya paṭibhāgenāvabodho na siyā,",
  "tika-s0104t1:154_11": "tathā ca sati ‘‘sabbe dhammā anattā’’ti (a. ni. 3.137; dha. pa. 279; mahāni. 27; cūḷani. 8, 10; netti.",
  "tika-s0104t1:154_12": "5) vipassantānaṁ anattākārena viya sabbe dhammā anirūpitarūpena bhagavato ñāṇavisayā hontīti āpajjati.",
  "tika-s0104t1:154_13": "Yepi ‘‘sabbañeyyadhammānaṁ ṭhitilakkhaṇavisayaṁ vikapparahitaṁ sabbakālaṁ buddhānaṁ ñāṇaṁ pavattati,",
  "tika-s0104t1:154_14": "tena te ‘sabbavidū’ti vuccanti. Evañca katvā –",
  "tika-s0104t1:155_0": "‘Gacchaṁ samāhito nāgo, ṭhito nāgo samāhito;",
  "tika-s0104t1:156_0": "Seyyaṁ samāhito nāgo, nisinnopi samāhito’ti. (a. ni. 6.43); –",
  "tika-s0104t1:157_0": "Idampi sabbadā ñāṇappavattidīpakaṁ aṅguttarāgame nāgopamasuttavacanaṁ suvuttaṁ nāma hotī’’ti vadanti,",
  "tika-s0104t1:157_1": "tesampi vāde vuttadosā nātivatti.",
  "tika-s0104t1:157_2": "Ṭhitilakkhaṇārammaṇatāya ca atītānāgatadhammānaṁ tadabhāvato ekadesavisayameva bhagavato ñāṇaṁ siyā,",
  "tika-s0104t1:157_3": "tasmā sakiññeva sabbasmiṁ visaye ñāṇaṁ pavattatīti na yujjati.",
  "tika-s0104t1:157_4": "Atha kamena sabbasmimpi visaye ñāṇaṁ pavattati, evampi na yujjati.",
  "tika-s0104t1:157_5": "Na hi jātibhūmisabhāvādivasena,",
  "tika-s0104t1:157_6": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho sambhavati apariyantabhāvato ñeyyassa.",
  "tika-s0104t1:157_7": "Ye pana ‘‘atthassa avisaṁvādanato ñeyyassa ekadesaṁ paccakkhaṁ katvā sesepi evanti adhimuccitvā vavatthāpanena sabbaññū nāma bhagavā jāto,",
  "tika-s0104t1:157_8": "tañca ñāṇaṁ na anumānikaṁ nāma saṁsayābhāvato.",
  "tika-s0104t1:157_9": "Saṁsayānubaddhañhi ñāṇaṁ loke anumānika’’nti vadanti, tesampi taṁ na yuttameva.",
  "tika-s0104t1:157_10": "Sabbassa hi appaccakkhabhāve atthāvisaṁvādanena ñeyyassa ekadesaṁ paccakkhaṁ katvā sesepi evanti adhimuccitvā vavatthāpanasseva asambhavato tathā asakkuṇeyyattā ca. Yañhi sesaṁ, tadapaccakkhameva, atha tampi paccakkhaṁ, tassa sesabhāvo eva na siyā,",
  "tika-s0104t1:157_11": "apariyantabhāvato ñeyyassa tathāvavatthitumeva na sakkāti? Sabbametaṁ akāraṇaṁ. Kasmā? Avisayavicāraṇabhāvato.",
  "tika-s0104t1:157_12": "Vuttañhetaṁ bhagavatā ‘‘buddhānaṁ bhikkhave,",
  "tika-s0104t1:157_13": "buddhavisayo acinteyyo na cintetabbo,",
  "tika-s0104t1:157_14": "yaṁ cintento ummādassa vighātassa bhāgī assā’’ti (a. ni.",
  "tika-s0104t1:157_15": "4.77) idaṁ panettha sanniṭṭhānaṁ – yaṁ kiñci bhagavatā ñātuṁ icchitaṁ, sakalamekadeso vā,",
  "tika-s0104t1:157_16": "tattha tattha appaṭihatavuttitāya paccakkhato ñāṇaṁ pavattati niccasamādhānañca vikkhepābhāvato,",
  "tika-s0104t1:157_17": "ñātuṁ icchitassa ca sakalassa avisayabhāve tassa ākaṅkhāpaṭibaddhavuttitā na siyā, ekanteneva sā icchitabbā,",
  "tika-s0104t1:157_18": "sabbe dhammā buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhāti (mahāni. 69, 156; cūḷani. 85; paṭi. ma. 3.5) vacanato.",
  "tika-s0104t1:157_19": "Atītānāgatavisayampi bhagavato ñāṇaṁ anumānāgamatakkagahaṇavirahitattā paccakkhameva.",
  "tika-s0104t1:158_0": "Nanu ca etasmimpi pakkhe yadā sakalaṁ ñātuṁ icchitaṁ,",
  "tika-s0104t1:158_1": "tadā sakiṁyeva sakalavisayatāya anirūpitarūpena bhagavato ñāṇaṁ pavatteyyāti vuttadosā nātivattiyevāti? Na, tassa visodhitattā.",
  "tika-s0104t1:158_2": "Visodhito hi so buddhavisayo acinteyyoti.",
  "tika-s0104t1:158_3": "Aññathā pacurajanañāṇasamānavuttitāya buddhānaṁ bhagavantānaṁ ñāṇassa acinteyyatā na siyā,",
  "tika-s0104t1:158_4": "tasmā sakaladhammārammaṇampi taṁ ekadhammārammaṇaṁ viya suvavatthāpiteyeva te dhamme katvā pavattatīti idamettha acinteyyaṁ, ‘‘yāvatakaṁ neyyaṁ, tāvatakaṁ ñāṇaṁ. Yāvatakaṁ ñāṇaṁ, tāvatakaṁ neyyaṁ. Neyyapariyantikaṁ ñāṇaṁ, ñāṇapariyantikaṁ neyyaṁ.",
  "tika-s0104t1:158_5": "Neyyaṁ atikkamitvā ñāṇaṁ nappavattati,",
  "tika-s0104t1:158_6": "ñāṇaṁ atikkamitvā neyyapatho natthi.",
  "tika-s0104t1:158_7": "Aññamaññapariyantaṭṭhāyino te dhammā,",
  "tika-s0104t1:158_8": "yathā dvinnaṁ samuggapaṭalānaṁ sammā phusitānaṁ heṭṭhimaṁ samuggapaṭalaṁ uparimaṁ nātivattati,",
  "tika-s0104t1:158_9": "uparimaṁ samuggapaṭalaṁ heṭṭhimaṁ nātivattati. Aññamaññapariyantaṭṭhāyino,",
  "tika-s0104t1:158_10": "evameva buddhassa bhagavato neyyañca ñāṇañca aññamaññapariyantaṭṭhāyino…pe… te dhammā’’ti (mahāni. 69, 156; cūḷani. 85; paṭi. ma. 3.5) evamekajjhaṁ, visuṁ, sakiṁ,",
  "tika-s0104t1:158_11": "kamena vā icchānurūpaṁ pavattassa tassa ñāṇassa vasena sammā sāmañca sabbadhammānaṁ buddhattā bhagavā sammāsambuddho nāma jātoti.",
  "tika-s0104t1:159_0": "Ayaṁ panettha aṭṭhakathāmuttako nayo – ṭhānāṭhānādīni chabbisayāni chahi ñāṇehi jānatā,",
  "tika-s0104t1:159_1": "yathākammūpage satte cutūpapātadibbacakkhuñāṇehi passatā,",
  "tika-s0104t1:159_2": "savāsanānamāsavānaṁ āsavakkhayañāṇena khīṇattā arahatā,",
  "tika-s0104t1:159_3": "jhānādidhamme saṁkilesavodānavasena sāmaṁyeva aviparītāvabodhato sammāsambuddhena,",
  "tika-s0104t1:159_4": "evaṁ dasabalañāṇavasena catūhākārehi thomitena.",
  "tika-s0104t1:159_5": "Apica tīsu kālesu appaṭihatañāṇatāya jānatā,",
  "tika-s0104t1:159_6": "tiṇṇampi kammānaṁ ñāṇānuparivattito nisammakāritāya passatā,",
  "tika-s0104t1:159_7": "davādīnaṁ channamabhāvasādhikāya pahānasampadāya arahatā,",
  "tika-s0104t1:159_8": "chandādīnaṁ channamahānihetubhūtāya aparikkhayapaṭibhānasādhikāya sabbaññutāya sammāsambuddhena,",
  "tika-s0104t1:159_9": "evaṁ aṭṭhārasāveṇikabuddhadhammavasena (dī. ni. aṭṭha.",
  "tika-s0104t1:159_10": "3.305) catūhākārehi thomitenāti evamādinā tesaṁ tesaṁ ñāṇadassanapahānabodhanatthehi saṅgahitānaṁ buddhaguṇānaṁ vasena yojanā kātabbāti.",
  "tika-s0104t1:160_0": "Catuvesārajjaṁ sandhāya ‘‘catūhākārehī’’ti vuttaṁ.",
  "tika-s0104t1:160_1": "‘‘Thomitenā’’ti etena imesaṁ ‘‘bhagavatā’’ti padassa visesanataṁ dasseti.",
  "tika-s0104t1:160_2": "Yadipi hīnapaṇītabhedena duvidhāva adhimutti pāḷiyaṁ vuttā,",
  "tika-s0104t1:160_3": "pavattiākāravasena pana anekabhedabhinnāvāti āha ‘‘nānādhimuttikatā’’ti.",
  "tika-s0104t1:160_4": "Sā pana adhimutti ajjhāsayadhātuyeva, tadapi tathā tathā dassanaṁ, khamanaṁ,",
  "tika-s0104t1:160_5": "rocanañcāti atthaṁ viññāpeti ‘‘nānajjhāsayatā’’ti iminā.",
  "tika-s0104t1:160_6": "Tathā hi vakkhati ‘‘nānādhimuttikatā nānajjhāsayatā nānādiṭṭhikatā nānakkhantitā nānārucitā’’ti.",
  "tika-s0104t1:160_7": "‘‘Yāvañcida’’nti etassa ‘‘suppaṭividitā’’ti iminā sambandho.",
  "tika-s0104t1:160_8": "Tattha ca idanti padapūraṇamattaṁ,",
  "tika-s0104t1:160_9": "‘‘nānādhimuttikatā’’ti etena vā padena samānādhikaraṇaṁ,",
  "tika-s0104t1:160_10": "tassattho pana pākaṭoyevāti āha ‘‘yāva ca suṭṭhu paṭividitā’’ti.",
  "tika-s0104t1:161_0": "‘‘Yā ca aya’’ntiādinā dhātusaṁyuttapāḷiṁ dassento tadeva saṁyuttaṁ manasi karitvā tesaṁ avaṇṇavaṇṇabhāsanena saddhiṁ ghaṭetvā therānamayaṁ saṅkhiyadhammo udapādīti dasseti.",
  "tika-s0104t1:161_1": "Ato assa bhagavato dhātusaṁyuttadesanānayena tāsaṁ suppaṭividitabhāvaṁ samatthanavasena dassetuṁ ‘‘ayaṁ hī’’tiādimāhāti attho daṭṭhabbo.",
  "tika-s0104t1:161_2": "Suppaṭividitabhāvasamatthanañhi ‘‘ayaṁ hī’’tiādivacanaṁ.",
  "tika-s0104t1:161_3": "Tattha yā ayaṁ nānādhimuttikatā…pe… rucitāti sambandho. Dhātusoti ajjhāsayadhātuyā.",
  "tika-s0104t1:161_4": "Saṁsandantīti sambandhenti vissāsenti. Samentīti sammā, saha vā bhavanti.",
  "tika-s0104t1:161_5": "‘‘Hīnādhimuttikā’’tiādi tathābhāvavibhāvanaṁ.",
  "tika-s0104t1:161_6": "Atītampi addhānanti atītasmiṁ kāle,",
  "tika-s0104t1:161_7": "accantasaṁyoge vā etaṁ upayogavacanaṁ.",
  "tika-s0104t1:161_8": "Nānādhimuttikatā-padassa nānajjhāsayatāti atthavacanaṁ.",
  "tika-s0104t1:161_9": "Nānādiṭṭhi…pe… rucitāti tassa sarūpadassanaṁ.",
  "tika-s0104t1:161_10": "Sassatādiladdhivasena nānādiṭṭhikatā.",
  "tika-s0104t1:161_11": "Pāpācārakalyāṇācārādipakativasena nānakkhantitā.",
  "tika-s0104t1:161_12": "Pāpicchāappicchādivasena nānārucitā. Nāḷiyāti tumbena, āḷhakena vā. Tulāyāti mānena.",
  "tika-s0104t1:161_13": "Nānādhimuttikatāñāṇanti cettha sabbaññutaññāṇameva adhippetaṁ,",
  "tika-s0104t1:161_14": "na dasabalañāṇanti āha ‘‘sabbaññutaññāṇenā’’ti.",
  "tika-s0104t1:161_15": "Evaṁ ācariyadhammapālattherena (dī. ni. ṭī. 1.3) vuttaṁ, abhidhammaṭṭhakathāyaṁ, dasabalasuttaṭṭhakathāsu (ma. ni. aṭṭha. 1.149; a. ni. aṭṭha. 3.10.21; vibha. aṭṭha. 831) ca evamāgataṁ.",
  "tika-s0104t1:162_0": "Paravādī panāha ‘‘dasabalañāṇaṁ nāma pāṭiyekkaṁ natthi,",
  "tika-s0104t1:162_1": "sabbaññutaññāṇassevāyaṁ pabhedo’’ti, taṁ tathā na daṭṭhabbaṁ. Aññameva hi dasabalañāṇaṁ, aññaṁ sabbaññutaññāṇaṁ.",
  "tika-s0104t1:162_2": "Dasabalañāṇañhi sakakiccameva jānāti,",
  "tika-s0104t1:162_3": "sabbaññutaññāṇaṁ pana tampi tato avasesampi jānāti.",
  "tika-s0104t1:162_4": "Dasabalañāṇesu hi paṭhamaṁ kāraṇākāraṇameva jānāti,",
  "tika-s0104t1:162_5": "dutiyaṁ kammantaravipākantarameva, tatiyaṁ kammaparicchedameva,",
  "tika-s0104t1:162_6": "catutthaṁ dhātunānattakāraṇameva,",
  "tika-s0104t1:162_7": "pañcamaṁ sattānamajjhāsayādhimuttimeva,",
  "tika-s0104t1:162_8": "chaṭṭhaṁ indriyānaṁ tikkhamudubhāvameva,",
  "tika-s0104t1:162_9": "sattamaṁ jhānādīhi saddhiṁ tesaṁ saṁkilesādimeva,",
  "tika-s0104t1:162_10": "aṭṭhamaṁ pubbenivutthakkhandhasantatimeva,",
  "tika-s0104t1:162_11": "navamaṁ sattānaṁ cutipaṭisandhimeva, dasamaṁ saccaparicchedameva,",
  "tika-s0104t1:162_12": "sabbaññutaññāṇaṁ pana etehi jānitabbañca tato uttariñca jānāti,",
  "tika-s0104t1:162_13": "etesaṁ pana kiccaṁ na sabbaṁ karoti.",
  "tika-s0104t1:162_14": "Tañhi jhānaṁ hutvā appetuṁ na sakkoti,",
  "tika-s0104t1:162_15": "iddhi hutvā vikubbituṁ na sakkoti,",
  "tika-s0104t1:162_16": "maggo hutvā kilese khepetuṁ na sakkoti.",
  "tika-s0104t1:162_17": "Apica paravādī evaṁ pucchitabbo ‘‘dasabalañāṇaṁ nāma etaṁ savitakkasavicāraṁ avitakkavicāramattaṁ avitakkaavicāraṁ,",
  "tika-s0104t1:162_18": "kāmāvacaraṁ rūpāvacaraṁ arūpāvacaraṁ, lokiyaṁ lokuttara’’nti.",
  "tika-s0104t1:162_19": "Jānanto paṭipāṭiyā satta ñāṇāni ‘‘savitakkasavicārānī’’ti vakkhati,",
  "tika-s0104t1:162_20": "tato parāni dve ‘‘avitakkaavicārānī’’ti vakkhati,",
  "tika-s0104t1:162_21": "āsavakkhayañāṇaṁ ‘‘siyā savitakkasavicāraṁ, siyā avitakkavicāramattaṁ,",
  "tika-s0104t1:162_22": "siyā avitakkaavicāra’’nti vakkhati,",
  "tika-s0104t1:162_23": "tathā paṭipāṭiyā satta kāmāvacarāni, tato paraṁ dve rūpāvacarāni,",
  "tika-s0104t1:162_24": "avasāne ekaṁ ‘‘lokuttara’nti vakkhati,",
  "tika-s0104t1:162_25": "sabbaññutaññāṇaṁ pana savitakkasavicārameva, kāmāvacarameva, lokiyamevāti. Iti aññadeva dasabalañāṇaṁ, aññaṁ sabbaññutaññāṇanti,",
  "tika-s0104t1:162_26": "tasmā pañcamabalañāṇasaṅkhātena nānādhimuttikatāñāṇena ca sabbaññutaññāṇena ca viditāti attho veditabbo.",
  "tika-s0104t1:162_27": "Ca-kāropi hi potthakesu dissati.",
  "tika-s0104t1:162_28": "Sāti yathāvuttā nānādhimuttikatā.",
  "tika-s0104t1:162_29": "‘‘Dvepi nāmā’’tiādinā yathāvuttasuttassatthaṁ saṅkhepena dassetvā ‘‘imesu cāpī’’tiādinā tassa saṅkhiyadhammassa tadabhisambandhataṁ āvi karoti.",
  "tika-s0104t1:162_30": "Iti ha meti ettha evaṁsaddatthe iti-saddo, ha-kāro nipātamattaṁ, āgamo vā. Sandhivasena ikāralopo,",
  "tika-s0104t1:162_31": "akārādeso vāti dasseti ‘‘evaṁ ime’’ti iminā.",
  "tika-s0104t1:163_0": "4.",
  "tika-s0104t1:163_1": "‘‘Viditvā’’ti ettha pakatiyatthabhūtā vijānanakiriyā sāmaññena abhedavatīpi samānā taṁtaṁkaraṇayogyatāya anekappabhedāti dassetuṁ ‘‘bhagavā hī’’tiādi vuttaṁ. Vatthūnīti gharavatthūni.",
  "tika-s0104t1:163_2": "‘‘Sabbaññutaññāṇena disvā aññāsī’’ti ca vohāravacanamattametaṁ.",
  "tika-s0104t1:163_3": "Na hi tena dassanato aññaṁ jānanaṁ nāma natthi.",
  "tika-s0104t1:163_4": "Tadidaṁ ñāṇaṁ āvajjanapaṭibaddhaṁ ākaṅkhāpaṭibaddhaṁ manasikārapaṭibaddhaṁ cittuppādapaṭibaddhaṁ hutvā pavattati.",
  "tika-s0104t1:163_5": "Kiṁ nāma karonto bhagavā tena ñāṇena āvajjanādipaṭibaddhena aññāsīti sotūnamatthassa suviññāpanatthaṁ parammukhā viya codanaṁ samuṭṭhāpeti ‘‘kiṁ karonto aññāsī’’ti iminā,",
  "tika-s0104t1:163_6": "pacchimayāmakiccaṁ karonto taṁ ñāṇaṁ āvajjanādipaṭibaddhaṁ hutvā tena tathā aññāsīti vuttaṁ hoti.",
  "tika-s0104t1:163_7": "Sāmaññasmiṁ sati visesavacanaṁ sātthakaṁ siyāti anuyogenāha ‘‘kiccañcanāmeta’’ntiādi.",
  "tika-s0104t1:163_8": "Arahattamaggena samugghātaṁ kataṁ tassa samuṭṭhāpakakilesasamugghāṭanena,",
  "tika-s0104t1:163_9": "yato ‘‘natthi abyāvaṭamano’’ti aṭṭhārasasu buddhadhammesu vuccati.",
  "tika-s0104t1:163_10": "Niratthako cittasamudācāro natthīti hettha attho.",
  "tika-s0104t1:163_11": "Evampi vuttānuyogo tadavatthoyevāti codanamapaneti ‘‘taṁ pañcavidha’’ntiādinā.",
  "tika-s0104t1:163_12": "Tattha purimakiccadvayaṁ divasabhāgavasena,",
  "tika-s0104t1:163_13": "itarattayaṁ rattibhāgavasena gahetabbaṁ tathāyeva vakkhamānattā.",
  "tika-s0104t1:164_0": "‘‘Upaṭṭhākānuggahaṇatthaṁ,",
  "tika-s0104t1:164_1": "sarīraphāsukatthañcā’’ti etena anekakappasamupacitapuññasambhārajanitaṁ bhagavato mukhavaraṁ duggandhādidosaṁ nāma natthi,",
  "tika-s0104t1:164_2": "tadubhayatthameva pana mukhadhovanādīni karotīti dasseti.",
  "tika-s0104t1:164_3": "Sabbopi hi buddhānaṁ kāyo bāhirabbhantarehi malehi anupakkiliṭṭho sudhotamaṇi viya hoti.",
  "tika-s0104t1:164_4": "Vivittāsaneti phalasamāpattīnamanurūpe vivekānubrūhanāsane.",
  "tika-s0104t1:164_5": "Vītināmetvāti phalasamāpattīhi vītināmanaṁ vuttaṁ, tampi na vivekaninnatāya,",
  "tika-s0104t1:164_6": "paresañca diṭṭhānugati āpajjanatthaṁ.",
  "tika-s0104t1:164_7": "Surattadupaṭṭaṁ antaravāsakaṁ vihāranivāsanaparivattanavasena nivāsetvā vijjulatāsadisaṁ kāyabandhanaṁ bandhitvā meghavaṇṇaṁ sugatacīvaraṁ pārupitvā selamayapattaṁ ādāyāti adhippāyo.",
  "tika-s0104t1:164_8": "Tathāyeva hi tattha tattha vutto.",
  "tika-s0104t1:164_9": "‘‘Kadāci ekako’’tiādi tesaṁ tesaṁ vineyyānaṁ vinayanānukūlaṁ bhagavato upasaṅkamanadassanaṁ.",
  "tika-s0104t1:164_10": "Gāmaṁ vā nigamaṁ vāti ettha vā-saddo vikappanattho, tena nagarampi vikappeti.",
  "tika-s0104t1:164_11": "Yathāruci vattamānehi anekehi pāṭihāriyehi pavisatīti sambandho.",
  "tika-s0104t1:165_0": "‘‘Seyyathida’’ntiādinā pacchimapakkhaṁ vitthāreti.",
  "tika-s0104t1:165_1": "Seyyathidanti ca taṁ katamanti atthe nipāto,",
  "tika-s0104t1:165_2": "idaṁ vā sappāṭihīrapavisanaṁ katamantipi vaṭṭati. Mudugatavātāti mudubhūtā, mudubhāvena vā gatā vātā.",
  "tika-s0104t1:165_3": "Udakaphusitānīti udakabindūni. Muñcantāti osiñcantā.",
  "tika-s0104t1:165_4": "Reṇuṁ vūpasametvāti rajaṁ sannisīdāpetvā upari vitānaṁ hutvā tiṭṭhanti caṇḍa-vātātapa-himapātādi-haraṇena vitānakiccanipphādakattā,",
  "tika-s0104t1:165_5": "tato tato himavantādīsu pupphūpagarukkhato upasaṁharitvāti atthassa viññāyamānattā tathā na vuttaṁ.",
  "tika-s0104t1:165_6": "Samabhāgakaraṇamattena onamanti, unnamanti ca,",
  "tika-s0104t1:165_7": "tatoyeva pādanikkhepasamaye samāva bhūmi hoti.",
  "tika-s0104t1:165_8": "Nidassanamattañcetaṁ sakkharakathalakaṇṭakasaṅkukalalādiapagamanassāpi sambhavato,",
  "tika-s0104t1:165_9": "tañca suppatiṭṭhitapādatālakkhaṇassa nissandaphalaṁ, na iddhinimmānaṁ.",
  "tika-s0104t1:165_10": "Padumapupphāni vāti ettha vā-saddo vikappanattho,",
  "tika-s0104t1:165_11": "tena ‘‘yadi yathāvuttanayena samā bhūmi hoti,",
  "tika-s0104t1:165_12": "evaṁ sati tāni na paṭiggaṇhanti,",
  "tika-s0104t1:165_13": "tathā pana asatiyeva paṭiggaṇhantī’’ti bhagavato yathāruci pavattanaṁ dasseti.",
  "tika-s0104t1:165_14": "Sabbadāva bhagavato gamanaṁ paṭhamaṁ dakkhiṇapāduddharaṇasaṅkhātānubyañjanapaṭimaṇḍitanti āha ‘‘ṭhapitamatte dakkhiṇapāde’’ti.",
  "tika-s0104t1:165_15": "Buddhānaṁ sabbadakkhiṇatāya tathā vuttanti ācariyadhammapālatthero,(dī. ni. ṭī.",
  "tika-s0104t1:165_16": "1.4) ācariyasāriputtatthero (a. ni. aṭṭha. 1.53) ca vadati,",
  "tika-s0104t1:165_17": "sabbesaṁ uttamatāya evaṁ vuttanti attho.",
  "tika-s0104t1:165_18": "Evaṁ sati uttamapurisānaṁ tathāpakatitāyāti āpajjati.",
  "tika-s0104t1:165_19": "Ṭhapitamatte nikkhamitvā dhāvantīti sambandho.",
  "tika-s0104t1:165_20": "Idañca yāvadeva vineyyajanavinayanatthaṁ satthu pāṭihāriyanti tesaṁ dassanaṭṭhānaṁ sandhāya vuttaṁ.",
  "tika-s0104t1:165_21": "‘‘Chabbaṇṇarasmiyo’’ti vatvāpi ‘‘suvaṇṇarasapiñjarāni viyā’’ti vacanaṁ bhagavato sarīre pītābhāya yebhuyyatāyāti daṭṭhabbaṁ.",
  "tika-s0104t1:165_22": "‘‘Rasa-saddo cettha udakapariyāyo,",
  "tika-s0104t1:165_23": "piñjara-saddo hemavaṇṇapariyāyo,",
  "tika-s0104t1:165_24": "suvaṇṇajaladhārā viya suvaṇṇavaṇṇānīti attho’’ti (sārattha. ṭī.",
  "tika-s0104t1:165_25": "1.buddhāciṇṇakathā.22) sāratthadīpaniyaṁ vuttaṁ.",
  "tika-s0104t1:165_26": "Pāsādakūṭāgārādīni tesu tesu gāmanigamādīsu saṁvijjamānāni alaṅkarontiyo hutvā.",
  "tika-s0104t1:166_0": "‘‘Tathā’’tiādinā sayameva dhammatāvasena tesaṁ saddakaraṇaṁ dasseti.",
  "tika-s0104t1:166_1": "Tadā kāyaṁ upagacchantīti kāyūpagāni, na yattha katthaci ṭhitāni.",
  "tika-s0104t1:166_2": "‘‘Antaravīthi’’nti iminā bhagavato piṇḍāya gamanānurūpavīthiṁ dasseti.",
  "tika-s0104t1:166_3": "Na hi bhagavā loluppacārapiṇḍacāriko viya yattha katthaci gacchati. Ye paṭhamaṁ gatā,",
  "tika-s0104t1:166_4": "ye vā tadanucchavikaṁ piṇḍapātaṁ dātuṁ samatthā,",
  "tika-s0104t1:166_5": "te bhagavatopi pattaṁ gaṇhantīti veditabbaṁ.",
  "tika-s0104t1:166_6": "Paṭimānentīti patissamānasā pūjenti,",
  "tika-s0104t1:166_7": "bhagavantaṁ vā paṭimānāpenti paṭimānantaṁ karonti. Vohāramattañcetaṁ,",
  "tika-s0104t1:166_8": "bhagavato pana apaṭimānanā nāma natthi. Cittasantānānīti atīte,",
  "tika-s0104t1:166_9": "etarahi ca pavattacittasantānāni.",
  "tika-s0104t1:166_10": "Yathā keci arahatte patiṭṭhahanti,",
  "tika-s0104t1:166_11": "tathā dhammaṁ desetīti sambandho.",
  "tika-s0104t1:166_12": "Keci pabbajitvāti ca arahattasamāpannānaṁ pabbajjāsaṅkhepagatadassanatthaṁ ,",
  "tika-s0104t1:166_13": "na pana gihīnaṁ arahattasamāpannatāpaṭikkhepanatthaṁ.",
  "tika-s0104t1:166_14": "Ayañhi arahattappattānaṁ gihīnaṁ sabhāvo, yā tadaheva pabbajjā vā, kālaṁ kiriyāvāti.",
  "tika-s0104t1:166_15": "Tathā hi vuttaṁ āyasmatā nāgasenattherena ‘‘visamaṁ mahārāja, gihiliṅgaṁ,",
  "tika-s0104t1:166_16": "visame liṅge liṅgadubbalatāya arahattaṁ patto gihī tasmiṁyeva divase pabbajati vā parinibbāyati vā neso mahārāja, doso arahattassa,",
  "tika-s0104t1:166_17": "gihiliṅgasseveso doso yadidaṁ liṅgadubbalatā’’ti (mi. pa. 5.2.2) sabbaṁ vattabbaṁ.",
  "tika-s0104t1:166_18": "Ettha ca sappāṭihīrappavesanasambandheneva mahājanānuggahaṇaṁ dassitaṁ,",
  "tika-s0104t1:166_19": "appāṭihīrappavesanena ca pana ‘‘te sunivatthā supārutā’’tiādivacanaṁ yathārahaṁ sambandhitvā mahājanānuggahaṇaṁ atthato vibhāvetabbaṁ hoti.",
  "tika-s0104t1:166_20": "Tampi hi purebhattakiccamevāti.",
  "tika-s0104t1:166_21": "Upaṭṭhānasālā cettha maṇḍalamāḷo.",
  "tika-s0104t1:166_22": "Tattha gantvā maṇḍalamāḷeti idha pāṭho likhito. ‘‘Gandhamaṇḍalamāḷe’’tipi (a. ni. aṭṭha.",
  "tika-s0104t1:166_23": "1.53) manorathapūraṇiyā dissati,",
  "tika-s0104t1:166_24": "taṭṭīkāyañca ‘‘catujjātiyagandhena paribhaṇḍe maṇḍalamāḷe’’ti vuttaṁ.",
  "tika-s0104t1:166_25": "Gandhakuṭiṁ pavisatīti ca pavisanakiriyāsambandhatāya, tassamīpatāya ca vuttaṁ,",
  "tika-s0104t1:166_26": "tasmā pavisituṁ gacchatīti attho daṭṭhabbo, na pana anto tiṭṭhatīti.",
  "tika-s0104t1:166_27": "Evañhi ‘‘atha kho bhagavā’’tiādivacanaṁ (dī. ni. 1.4) sūpapannaṁ hoti.",
  "tika-s0104t1:167_0": "Atha khoti evaṁ gandhakuṭiṁ pavisituṁ gamanakāle. Upaṭṭhāneti samīpapadese.",
  "tika-s0104t1:167_1": "‘‘Pāde pakkhāletvā pādapīṭhe ṭhatvā bhikkhusaṅghaṁ ovadatī’’ti ettha pāde pakkhālentova pādapīṭhe tiṭṭhanto ovadatīti veditabbaṁ.",
  "tika-s0104t1:167_2": "Etadatthaṁyeva hi bhikkhūnaṁ bhattakiccapariyosānaṁ āgamayamāno nisīdi.",
  "tika-s0104t1:167_3": "Dullabhā sampattīti satipi manussattapaṭilābhe patirūpadesavāsaindriyāvekallasaddhāpaṭilābhādayo sampattisaṅkhātā guṇā dullabhāti attho.",
  "tika-s0104t1:167_4": "Potthakesu pana ‘‘dullabhā saddhāsampattī’’ti pāṭho dissati, so ayuttova.",
  "tika-s0104t1:167_5": "Tatthāti tasmiṁ pādapīṭhe ṭhatvā ovadanakāle, tesu vā bhikkhūsu,",
  "tika-s0104t1:167_6": "rattiyā vasanaṁ ṭhānaṁ rattiṭṭhānaṁ, tathā divāṭhānaṁ. ‘‘Kecī’’tiādi tabbivaraṇaṁ.",
  "tika-s0104t1:167_7": "Cātumahārājikabhavananti cātumahārājikadevaloke suññavimānāni sandhāya vuttaṁ.",
  "tika-s0104t1:167_8": "Esa nayo tāvatiṁsabhavanādīsupi.",
  "tika-s0104t1:167_9": "Tato bhagavā gandhakuṭiṁ pavisitvā pacchābhattaṁ tayo bhāge katvā paṭhamabhāge sace ākaṅkhati,",
  "tika-s0104t1:167_10": "dakkhiṇena passena sīhaseyyaṁ kappeti, sace nākaṅkhati,",
  "tika-s0104t1:167_11": "buddhāciṇṇaṁ phalasamāpattiṁ samāpajjati,",
  "tika-s0104t1:167_12": "atha yathākālaparicchedaṁ tato vuṭṭhahitvā dutiyabhāge pacchimayāmassa tatiyakoṭṭhāse viya lokaṁ voloketi veneyyānaṁ ñāṇaparipākaṁ passituṁ,",
  "tika-s0104t1:167_13": "tenāha ‘‘sace ākaṅkhatī’’tiādi.",
  "tika-s0104t1:167_14": "Sīhaseyyantiādīnamattho heṭṭhā vuttova.",
  "tika-s0104t1:167_15": "Yañhi apubbaṁ padaṁ anuttānaṁ, tadeva vaṇṇayissāma.",
  "tika-s0104t1:167_16": "Sammā assāsitabboti gāhāpanavasena upatthambhitabboti samassāsito. Tādiso kāyo yassāti tathā.",
  "tika-s0104t1:167_17": "Dhammassavanatthaṁ sannipatati.",
  "tika-s0104t1:167_18": "Tassā parisāya cittācāraṁ ñatvā katabhāvaṁ sandhāyāha ‘‘sampattaparisāyaanurūpena pāṭihāriyenā’’ti.",
  "tika-s0104t1:167_19": "Yattha dhammaṁ saha bhāsanti, sā dhammasabhā nāma.",
  "tika-s0104t1:167_20": "Kālayuttanti ‘‘imissā velāya imassa evaṁ vattabba’’nti taṁtaṁkālānurūpaṁ.",
  "tika-s0104t1:167_21": "Samayayuttanti tasseva vevacanaṁ,",
  "tika-s0104t1:167_22": "aṭṭhuppattianurūpaṁ vā samayayuttaṁ.",
  "tika-s0104t1:167_23": "Atha vā samayayuttanti hetudāharaṇehi yuttaṁ.",
  "tika-s0104t1:167_24": "Kālena sāpadesañhi bhagavā dhammaṁ deseti.",
  "tika-s0104t1:167_25": "Kālaṁ viditvā parisaṁ uyyojeti,",
  "tika-s0104t1:167_26": "na yāva samandhakārā dhammaṁ desetīti adhippāyo.",
  "tika-s0104t1:167_27": "‘‘Samayaṁ viditvā parisaṁ uyyojesī’’tipi katthaci pariyāyavacanapāṭho dissati, so pacchā pamādalikhito.",
  "tika-s0104t1:168_0": "Gattānīti kāyoyeva anekāvayavattā vutto.",
  "tika-s0104t1:168_1": "‘‘Utuṁ gaṇhāpetī’’ti iminā utugaṇhāpanatthameva osiñcanaṁ,",
  "tika-s0104t1:168_2": "na pana malavikkhālanatthanti dasseti.",
  "tika-s0104t1:168_3": "Na hi bhagavato kāye rajojallaṁ upalimpatīti.",
  "tika-s0104t1:168_4": "Catujjātikena gandhena paribhāvitā kuṭī gandhakuṭī. Tassā pariveṇaṁ tathā.",
  "tika-s0104t1:168_5": "Phalasamāpattīhi muhuttaṁ paṭisallīno.",
  "tika-s0104t1:168_6": "Tato tatoti attano attano rattiṭṭhānadivāṭhānato, upagantvā, samīpe vā ṭhānaṁ upaṭṭhānaṁ, bhajanaṁ sevananti attho.",
  "tika-s0104t1:168_7": "Tatthāti tasmiṁ nisīdanaṭṭhāne, purimayāme vā, tesu vā bhikkhūsu.",
  "tika-s0104t1:169_0": "Pañhākathanādivasena adhippāyaṁ sampādento ‘‘dasasahassilokadhātū’’ti evaṁ avatvā tassā anekāvayavasaṅgahaṇatthaṁ ‘‘sakaladasasahassilokadhātū’’ti vuttaṁ.",
  "tika-s0104t1:169_1": "Purebhattapacchābhattapurimayāmesu manussaparisābāhullato okāsaṁ alabhitvā idāni majjhimayāmeyeva okāsaṁ labhamānā,",
  "tika-s0104t1:169_2": "bhagavatā vā katokāsatāya okāsaṁ labhamānāti adhippāyo.",
  "tika-s0104t1:169_3": "Kīdisaṁ pana pucchantīti āha ‘‘yathābhisaṅkhataṁ antamaso caturakkharampī’’ti.",
  "tika-s0104t1:169_4": "Yathābhisaṅkhatanti abhisaṅkhatānurūpaṁ, tadanatikkamma vā,",
  "tika-s0104t1:169_5": "etena yathā tathā attano paṭibhānānurūpaṁ pucchantīti dasseti.",
  "tika-s0104t1:170_0": "Pacchābhattakālassa tīsu bhāgesu paṭhamabhāge sīhaseyyākappanaṁ ekantaṁ na hotīti āha ‘‘purebhattato paṭṭhāya nisajjāya pīḷitassa sarīrassā’’ti.",
  "tika-s0104t1:170_1": "Teneva hi pubbe ‘‘sace ākaṅkhatī’’ti tadā sīhaseyyākappanassa anibaddhatā vibhāvitā. Kilāsubhāvo kilamatho.",
  "tika-s0104t1:170_2": "Sarīrassa kilāsubhāvamocanatthaṁ caṅkamena vītināmeti sīhaseyyaṁ kappetīti sambandho.",
  "tika-s0104t1:170_3": "Buddhacakkhunāti āsayānusayaindriyaparopariyattañāṇasaṅkhātena pañcamachaṭṭhabalabhūtena buddhacakkhunā.",
  "tika-s0104t1:170_4": "Tena hi lokavolokanabāhullatāya taṁ ‘‘buddhacakkhū’’ti vuccati,",
  "tika-s0104t1:170_5": "idañca pacchimayāme bhagavato bahulaṁ āciṇṇavasena vuttaṁ.",
  "tika-s0104t1:170_6": "Appekadā avasiṭṭhabalañāṇehi,",
  "tika-s0104t1:170_7": "sabbaññutaññāṇeneva ca bhagavā tamatthaṁ sādheti.",
  "tika-s0104t1:171_0": "‘‘Pacchimayāmakiccaṁ karonto aññāsī’’ti pubbe vuttamatthaṁ samatthento ‘‘tasmiṁ pana divase’’tiādimāha.",
  "tika-s0104t1:171_1": "Buddhānaṁ bhagavantānaṁ yattha katthaci vasantānaṁ idaṁ pañcavidhaṁ kiccaṁ avijahitameva hoti sabbakālaṁ suppatiṭṭhitasatisampajaññattā,",
  "tika-s0104t1:171_2": "tasmā tadahepi tadavijahanabhāvadassanatthaṁ idha pañcavidhakiccapayojananti daṭṭhabbaṁ.",
  "tika-s0104t1:171_3": "Caṅkamanti tattha caṅkamanānurūpaṭṭhānaṁ.",
  "tika-s0104t1:171_4": "Caṅkamamāno aññāsīti yojetabbaṁ.",
  "tika-s0104t1:171_5": "Pubbe vutte atthadvaye pacchimatthaññeva gahetvā ‘‘sabbaññutaññāṇaṁ ārabbhā’’ti vuttaṁ.",
  "tika-s0104t1:171_6": "Purimattho hi pakaraṇādhigatattā suviññeyyoti.",
  "tika-s0104t1:172_0": "‘‘Atha kho bhagavā tesaṁ bhikkhūnaṁ imaṁ saṅkhiyadhammaṁ viditvā yena maṇḍalamāḷo,",
  "tika-s0104t1:172_1": "tenupasaṅkamī’’ti ayaṁ sāvasesapāṭho, tasmā etaṁ viditvā,",
  "tika-s0104t1:172_2": "evaṁ cintetvā ca upasaṅkamīti attho veditabboti dassetuṁ ‘‘ñatvā ca panassā’’tiādi vuttaṁ.",
  "tika-s0104t1:172_3": "Tattha assa etadahosīti assa bhagavato etaṁ parivitakkanaṁ,",
  "tika-s0104t1:172_4": "eso vā cetaso parivitakko ahosi,",
  "tika-s0104t1:172_5": "liṅgavipallāsoyaṁ ‘‘etadagga’’ntiādīsu (a. ni. 1.188 ādayo) viya.",
  "tika-s0104t1:172_6": "Sabbaññutaññāṇakiccaṁ na sabbathā pākaṭaṁ.",
  "tika-s0104t1:172_7": "Nirantaranti anupubbārocanavasena nibbivaraṁ,",
  "tika-s0104t1:172_8": "yathābhāsitassa vā ārocanavasena nibbisesaṁ. Bhāvanapuṁsakañcetaṁ.",
  "tika-s0104t1:172_9": "Taṁ aṭṭhuppattiṁ katvāti taṁ yathārocitaṁ vacanaṁ imassa suttassa uppattikāraṇaṁ katvā,",
  "tika-s0104t1:172_10": "imassa vā suttassa desanāya uppannaṁ kāraṇaṁ katvātipi attho. Attha-saddo cettha kāraṇe,",
  "tika-s0104t1:172_11": "tena imassa suttassa aṭṭhuppattikaṁ nikkhepaṁ dasseti.",
  "tika-s0104t1:172_12": "Dvāsaṭṭhiyā ṭhānesūti dvāsaṭṭhidiṭṭhigataṭṭhānesu.",
  "tika-s0104t1:172_13": "Appaṭivattiyanti samaṇena vā brāhmaṇena vā devena vā mārena vā brahmunā vā kenaci vā lokasmiṁ anivattiyaṁ.",
  "tika-s0104t1:172_14": "Sīhanādaṁ nadantoti seṭṭhanādasaṅkhātaṁ abhītanādaṁ nadanto. Yaṁ pana lokiyā vadanti –",
  "tika-s0104t1:173_0": "‘‘Uttarasmiṁ pade byagghapuṅgavosabhakuñjarā;",
  "tika-s0104t1:174_0": "Sīhasaddūlanāgādyā, pume seṭṭhatthagocarā’’ti.",
  "tika-s0104t1:175_0": "Taṁ yebhuyyavasenāti daṭṭhabbaṁ.",
  "tika-s0104t1:175_1": "Sīhanādasadisaṁ vā nādaṁ nadanto. Ayamattho sīhanādasuttena (a. ni. 6.64; 10.21) dīpetabbo.",
  "tika-s0104t1:175_2": "Yathā vā kesaro migarājā sahanato, hananato, ca ‘‘sīho’’ti vuccati,",
  "tika-s0104t1:175_3": "evaṁ tathāgatopi lokadhammānaṁ sahanato,",
  "tika-s0104t1:175_4": "parappavādānaṁ hananato ca ‘‘sīho’’ti vuccati.",
  "tika-s0104t1:175_5": "Tasmā sīhassa tathāgatassa nādaṁ nadantotipi attho daṭṭhabbo.",
  "tika-s0104t1:175_6": "Yathā hi sīho sīhabalena samannāgato sabbattha visārado vigatalomahaṁso sīhanādaṁ nadati,",
  "tika-s0104t1:175_7": "evaṁ tathāgatasīhopi tathāgatabalehi samannāgato aṭṭhasu parisāsu visārado vigatalomahaṁso ‘‘ime diṭṭhiṭṭhānā’’tiādinā nayena nānāvidhadesanāvilāsasampannaṁ sīhanādaṁ nadati .",
  "tika-s0104t1:175_8": "Yaṁ sandhāya vuttaṁ ‘‘sīhoti kho bhikkhave,",
  "tika-s0104t1:175_9": "tathāgatassetaṁ adhivacanaṁ arahato sammāsambuddhassa. Yaṁ kho bhikkhave,",
  "tika-s0104t1:175_10": "tathāgato parisāya dhammaṁ deseti,",
  "tika-s0104t1:175_11": "idamassa hoti sīhanādasmi’’nti (a. ni. 10.21).",
  "tika-s0104t1:175_12": "‘‘Ime diṭṭhiṭṭhānā’’tiādikā hi idha vakkhamānadesanāyeva sīhanādo.",
  "tika-s0104t1:175_13": "Tesaṁ ‘‘vedanāpaccayā taṇhā’’tiādinā vakkhamānanayena paccayākārassa samodhānampi veditabbaṁ.",
  "tika-s0104t1:175_14": "Sineruṁ…pe… viya cāti upamādvayena brahmajāladesanāya anaññasādhāraṇattā sudukkarataṁ dasseti.",
  "tika-s0104t1:175_15": "Suvaṇṇakūṭenāti suvaṇṇamayapaharaṇopakaraṇavisesena.",
  "tika-s0104t1:175_16": "Ratananikūṭena viya agāraṁ arahattanikūṭena brahmajālasuttantaṁ niṭṭhapento,",
  "tika-s0104t1:175_17": "nikūṭenāti ca niṭṭhānagatena accuggatakūṭenāti attho.",
  "tika-s0104t1:175_18": "Idañca arahattaphalapariyosānattā sabbaguṇānaṁ tadeva sabbesaṁ uttaritaranti vuttaṁ.",
  "tika-s0104t1:175_19": "Purimo pana me-saddo desanāpekkhoti parinibbutassāpi me sā desanā aparabhāge pañcavassasahassānīti attho yutto.",
  "tika-s0104t1:175_20": "Savanauggahaṇadhāraṇavācanādivasena paricayaṁ karonte,",
  "tika-s0104t1:175_21": "tathā ca paṭipanne nibbānaṁ sampāpikā bhavissatīti adhippāyo.",
  "tika-s0104t1:176_0": "Yadaggena yenāti karaṇaniddeso,",
  "tika-s0104t1:176_1": "tadaggena tenā tipi daṭṭhabbaṁ.",
  "tika-s0104t1:176_2": "Etanti ‘‘yena tenā’’ti etaṁ padadvayaṁ.",
  "tika-s0104t1:176_3": "Tatthāti hi tasmiṁ maṇḍalamāḷeti attho.",
  "tika-s0104t1:176_4": "Yenāti vā bhummatthe karaṇavacanaṁ. Tenāti pana upayogatthe.",
  "tika-s0104t1:176_5": "Tasmā tatthāti taṁ maṇḍalamāḷantipi vadanti.",
  "tika-s0104t1:176_6": "Upasaṅkamīti ca upasaṅkamantoti attho paccuppannakālassa adhippetattā,",
  "tika-s0104t1:176_7": "tadupasaṅkamanassa pana atītabhāvassa sūcanato ‘‘upasaṅkamī’’ti takkālāpekkhanavasena atītapayogo vutto.",
  "tika-s0104t1:176_8": "Evañhi ‘‘upasaṅkamitvā’’ti vacanaṁ sūpapannaṁ hoti.",
  "tika-s0104t1:176_9": "Itarathā dvinnampi vacanānaṁ atītakālikattā tathāvattabbameva na siyā. Upasaṅkamanassa ca gamanaṁ, upagamanañcāti dvidhā attho, idha pana gamanameva.",
  "tika-s0104t1:176_10": "Sampattukāmatāya hi yaṁ kiñci ṭhānaṁ gacchanto taṁ taṁ padesātikkamanavasena ‘‘taṁ ṭhānaṁ upasaṅkami upasaṅkamanto’’ti vattabbataṁ labhati, tenāha ‘‘tattha gato’’ti,",
  "tika-s0104t1:176_11": "tena upagamanatthaṁ nivatteti.",
  "tika-s0104t1:176_12": "Yañhi ṭhānaṁ pattumicchanto gacchati,",
  "tika-s0104t1:176_13": "taṁ pattatāyeva ‘‘upagamana’’nti vuccati.",
  "tika-s0104t1:176_14": "Yamettha na saṁvaṇṇitaṁ ‘‘upasaṅkamitvā’’ti padaṁ,",
  "tika-s0104t1:176_15": "taṁ upasaṅkamanapariyosānadīpanaṁ. Atha vā gatoti upagato.",
  "tika-s0104t1:176_16": "Anupasaggopi hi saddo saupasaggo viya atthantaraṁ vadati saupasaggopi anupasaggo viyāti.",
  "tika-s0104t1:176_17": "Ato ‘‘upasaṅkamitvā’’ti padassa evaṁ upagato tato āsannataraṁ bhikkhūnaṁ samīpasaṅkhātaṁ pañhaṁ vā kathetuṁ,",
  "tika-s0104t1:176_18": "dhammaṁ vā desetuṁ sakkuṇeyyaṭṭhānaṁ upagantvāti attho veditabbo.",
  "tika-s0104t1:176_19": "Apica yenāti hetumhi karaṇavacanaṁ.",
  "tika-s0104t1:176_20": "Yena kāraṇena bhagavatā so maṇḍalamāḷo upasaṅkamitabbo,",
  "tika-s0104t1:176_21": "tena kāraṇena upasaṅkamīti attho.",
  "tika-s0104t1:176_22": "Kāraṇaṁ pana ‘‘ime bhikkhū’’tiādinā aṭṭhakathāyaṁ vuttameva.",
  "tika-s0104t1:177_0": "Paññatteāsane nisīdīti ettha kenidaṁ paññattanti anuyoge sati bhikkhūhīti dassetuṁ ‘‘buddhakāle kirā’’tiādimāha.",
  "tika-s0104t1:177_1": "Tattha buddhakāleti dharamānassa bhagavato kāle.",
  "tika-s0104t1:177_2": "Visesanti yathāladdhato uttari jhānamaggaphalaṁ. Athāti saṁsayatthe nipāto, yadi passatīti attho.",
  "tika-s0104t1:177_3": "Vitakkayamānaṁ naṁ bhikkhunti sambandho,",
  "tika-s0104t1:177_4": "tathā tato passanahetu dassetvā, ovaditvāti ca. Anamataggeti anādimati.",
  "tika-s0104t1:177_5": "Ākāsaṁ uppatitvāti ākāse uggantvā.",
  "tika-s0104t1:177_6": "Īdisesu hi bhummattho eva yujjatīti udānaṭṭhakathāyaṁ vuttaṁ.",
  "tika-s0104t1:177_7": "Bhāroti taṅkhaṇeyeva bhagavato anucchavikāsanassa dullabhattā garukammaṁ.",
  "tika-s0104t1:177_8": "Phalakanti nisīdanatthāya kataṁ phalaṁ.",
  "tika-s0104t1:177_9": "Kaṭṭhakanti nisīdanayogyaṁ phalakato aññaṁ dārukkhandhaṁ. Saṅkaḍḍhitvāti saṁharitvā. Tatthāti purāṇapaṇṇesu,",
  "tika-s0104t1:177_10": "kevalaṁ tesu eva nisīditumananucchavikattā tathā vuttaṁ, tatthāti vā tesu pīṭhādīsu.",
  "tika-s0104t1:177_11": "Evaṁ sati saṅkaḍḍhitvā paññapentīti atthavasā vibhattiṁ vipariṇāmetvā sambandho.",
  "tika-s0104t1:177_12": "Papphoṭetvāti yathāṭhitaṁ rajojallādi-saṁkiṇṇamananurūpanti tabbisodhanatthaṁ sañcāletvā.",
  "tika-s0104t1:177_13": "‘‘Amhākaṁ īdisā kathā aññatarissā desanāya kāraṇaṁ bhavituṁ yuttā,",
  "tika-s0104t1:177_14": "avassaṁ bhagavā āgamissatī’’ti ñatvā yathānisīdanaṁ sandhāya evaṁ vuttaṁ.",
  "tika-s0104t1:177_15": "Ettha ca ‘‘idhāgato samaṇo vā brāhmaṇo vā tāvakālikaṁ gaṇhitvā paribhuñjatū’’ti raññā ṭhapitaṁ,",
  "tika-s0104t1:177_16": "tena ca āgatakāle paribhuttaṁ āsanaṁ rañño nisīdanāsananti veditabbaṁ.",
  "tika-s0104t1:177_17": "Na hi tathā aṭṭhapitaṁ bhikkhūhi paribhuñjituṁ,",
  "tika-s0104t1:177_18": "bhagavato ca paññapetuṁ vaṭṭati.",
  "tika-s0104t1:177_19": "Tasmā tādisaṁ rañño nisīdanāsanaṁ pāḷiyaṁ kathitanti dassetuṁ ‘‘taṁ sandhāyā’’tiādi vuttaṁ.",
  "tika-s0104t1:177_20": "Adhimuttiñāṇanti ca sattānaṁ nānādhimuttikatārammaṇaṁ sabbaññutaññāṇaṁ, balañāṇañca, vuttovāyamattho.",
  "tika-s0104t1:178_0": "‘‘Nisajjā’’ti idaṁ nisīdanapariyosānadīpananti dasseti ‘‘eva’’ntiādinā.",
  "tika-s0104t1:178_1": "‘‘Tesaṁ bhikkhūnaṁ ime saṅkhiyadhammaṁ viditvā’’ti vuttattā jānantoyeva pucchīti ayamattho siddhoti āha ‘‘jānantoyevā’’ti.",
  "tika-s0104t1:178_2": "Asati kathāvatthumhi tadanurūpā uparūpari vattabbā visesakathā na samūpabrūhatīti kathāsamuṭṭhāpanatthaṁ pucchanaṁ veditabbaṁ. Nu-iti pucchanatthe.",
  "tika-s0104t1:178_3": "Asa-saddo pavattanattheti vuttaṁ ‘‘katamāya nu…pe… bhavathā’’ti.",
  "tika-s0104t1:178_4": "Etthāti etasmiṁ ṭhāne sandhivasena ukārassa okārādesova,",
  "tika-s0104t1:178_5": "na paṭhamāya pāḷiyā atthato visesoti dasseti ‘‘tassāpi purimoyeva attho’’ti iminā.",
  "tika-s0104t1:178_6": "Purimoyevatthoti ca ‘‘katamāya nu bhavathā’’ti evaṁ vutto attho.",
  "tika-s0104t1:179_0": "‘‘Kā ca panā’’ti ettha ca-saddo byatireke ‘‘yo ca buddhañca dhammañca,",
  "tika-s0104t1:179_1": "saṅghañca saraṇaṁ gato’’tiādīsu viya.",
  "tika-s0104t1:179_2": "Byatireko ca nāma pubbe vuttatthāpekkhako visesātirekattho,",
  "tika-s0104t1:179_3": "so ca taṁ pubbe yathāpucchitāya kathāya vakkhamānaṁ vippakatabhāvasaṅkhātaṁ byatirekatthaṁ joteti. Pana-saddo vacanālaṅkāro .",
  "tika-s0104t1:179_4": "Tādiso pana attho saddasatthatova suviññeyyoti katvā tadaññesameva atthaṁ dassetuṁ ‘‘antarākathāti kammaṭṭhāna…pe… kathā’’tiādimāha.",
  "tika-s0104t1:179_5": "Kammaṭṭhānamanasikārauddesaparipucchādayo samaṇakaraṇīyabhūtāti antarāsaddena apekkhite karaṇīyavisese sambandhāpādānabhāvena vattabbe tesameva vattabbarūpattā ‘‘kammaṭṭhānamanasikārauddesaparipucchādīna’’nti vuttaṁ.",
  "tika-s0104t1:179_6": "Yāya hi kathāya te bhikkhū sannisinnā,",
  "tika-s0104t1:179_7": "sā eva antarākathā vippakatā visesena puna pucchīyati,",
  "tika-s0104t1:179_8": "na tadaññe kammaṭṭhānamanasikārauddesaparipucchādayoti.",
  "tika-s0104t1:179_9": "Antarāsaddassa aññatthamāha ‘‘aññā, ekā’’ti ca.",
  "tika-s0104t1:179_10": "Pariyāyavacanañhetaṁ padadvayaṁ.",
  "tika-s0104t1:179_11": "Yasmā aññatthe ayaṁ antarāsaddo ‘‘bhūmantaraṁ, samayantara’’ntiādīsu viya.",
  "tika-s0104t1:179_12": "Tasmā ‘‘kammaṭṭhānamanasikārauddesaparipucchādīna’’nti nissakkatthe sāmivacanaṁ daṭṭhabbaṁ. Vemajjhe vā antarāsaddo,",
  "tika-s0104t1:179_13": "sā pana tesaṁ vemajjhabhūtattā aññāyeva,",
  "tika-s0104t1:179_14": "tehi ca asammissattā visuṁ ekāyevāti adhippāyaṁ dassetuṁ ‘‘aññā, ekā’’ti ca vuttaṁ. Pakārena karaṇaṁ pakato, tato vigatā,",
  "tika-s0104t1:179_15": "vigataṁ vā pakataṁ yassāti vippakatā, apariniṭṭhitā. Sikhanti pariyosānaṁ.",
  "tika-s0104t1:179_16": "Ayaṁ pana tadabhisambandhavasena uttari kathetukamyatāpucchā,",
  "tika-s0104t1:179_17": "taṁ sandhāyāha ‘‘nāha’’ntiādi.",
  "tika-s0104t1:179_18": "Kathābhaṅgatthanti kathāya bhañjanatthaṁ.",
  "tika-s0104t1:179_19": "Atthato āpannattā sabbaññupavāraṇaṁ pavāreti.",
  "tika-s0104t1:179_20": "Aniyyānikattā saggamokkhamaggānaṁ tiracchānabhūtā kathā tiracchānakathā.",
  "tika-s0104t1:179_21": "Tiracchānabhūtāti ca tirokaraṇabhūtā, vibandhanabhūtāti attho.",
  "tika-s0104t1:179_22": "Ādi-saddena cettha coramahāmattasenābhayakathādikaṁ anekavihitaṁ niratthakakathaṁ saṅgaṇhāti.",
  "tika-s0104t1:179_23": "Ayaṁ kathā evāti antogadhāvadhāraṇataṁ ,",
  "tika-s0104t1:179_24": "aññatthāpohanaṁ vā sandhāya cetaṁ vuttaṁ.",
  "tika-s0104t1:179_25": "Athāti tassā avippakatakāleyeva.",
  "tika-s0104t1:179_26": "‘‘Taṁ no’’tiādinā atthato āpannamāha. Esa nayo īdisesu.",
  "tika-s0104t1:179_27": "Nanu ca tehi bhikkhūhi sā kathā ‘‘iti ha me’’tiādinā yathādhippāyaṁ niṭṭhāpitāyevāti?",
  "tika-s0104t1:179_28": "Na niṭṭhāpitā bhagavato upasaṅkamanena upacchinnattā.",
  "tika-s0104t1:179_29": "Yadi hi bhagavā tasmiṁ khaṇe na upasaṅkameyya,",
  "tika-s0104t1:179_30": "bhiyyopi tappaṭibaddhāyeva tathā pavatteyyuṁ,",
  "tika-s0104t1:179_31": "bhagavato upasaṅkamanena pana na pavattesuṁ,",
  "tika-s0104t1:179_32": "tenevāha ‘‘ayaṁ no…pe… anuppatto’’ti.",
  "tika-s0104t1:180_0": "Idāni nidānassa,",
  "tika-s0104t1:180_1": "nidānavaṇṇanāya vā pariniṭṭhitabhāvaṁ dassento tassa bhagavato vacanassānukūlabhāvampi samatthetuṁ ‘‘ettāvatā’’tiādimāha.",
  "tika-s0104t1:180_2": "Ettāvatāti hi ettakena ‘‘evaṁ me suta’’ntiādivacanakkamena yaṁ nidānaṁ bhāsitanti vā ettakena ‘‘tattha evanti nipātapada’’ntiādivacanakkamena atthavaṇṇanā samattāti vā dvidhā attho daṭṭhabbo.",
  "tika-s0104t1:180_3": "‘‘Kamala…pe… salilāyā’’tiādinā pana tassa nidānassa bhagavato vacanassānukūlabhāvaṁ dīpeti.",
  "tika-s0104t1:180_4": "Tattha kamalakuvalayujjalavimalasādhurasasalilāyāti kamalasaṅkhātehi padumapuṇḍarīkasetuppalarattuppalehi ceva kuvalayasaṅkhātena nīluppalena ca ujjalavimalasādhurasasalilavatiyā.",
  "tika-s0104t1:180_5": "Nimmalasilātalaracanavilāsasobhitaratanasopānanti nimmalena silātalena racanāya vilāsena līlāya sobhitaratanasopānavantaṁ,",
  "tika-s0104t1:180_6": "nimmalasilātalena vā racanavilāsena,",
  "tika-s0104t1:180_7": "susaṅkhatakiriyāsobhena ca sobhitaratanasopānaṁ,",
  "tika-s0104t1:180_8": "vilāsasobhitasaddehi vā ativiya sobhitabhāvo vutto.",
  "tika-s0104t1:180_9": "Vippakiṇṇamuttātalasadisavālukācuṇṇapaṇḍarabhūmibhāganti vividhena pakiṇṇāya muttāya talasadisānaṁ vālukānaṁ cuṇṇehi paṇḍaravaṇṇabhūmibhāgavantaṁ.",
  "tika-s0104t1:180_10": "Suvibhattabhittivicitravedikāparikkhittassāti suṭṭhu vibhattāhi bhittīhi vicitrassa, vedikāhi parikkhittassa ca.",
  "tika-s0104t1:180_11": "Uccatarena nakkhattapathaṁ ākāsaṁ phusitukāmatāya viya,",
  "tika-s0104t1:180_12": "vijambhitasaddena cetassa sambandho.",
  "tika-s0104t1:180_13": "Vijambhitasamussayassāti vikkīḷanasamūhavantassa.",
  "tika-s0104t1:180_14": "Dantamayasaṇhamuduphalakakañcanalatāvinaddhamaṇigaṇappabhāsamudayujjalasobhanti dantamaye ativiya siniddhaphalake kañcanamayāhi latāhi vinaddhānaṁ maṇīnaṁ gaṇappabhāsamudāyena samujjalasobhāsampannaṁ.",
  "tika-s0104t1:180_15": "Suvaṇṇavalayanupurādisaṅghaṭṭanasaddasammissitakathitahasita- madhurassaragehajanavicaritassāti suvaṇṇamayaniyurapādakaṭakādīnaṁ aññamaññaṁ saṅghaṭṭanena janitasaddehi sammissitakathitasarahasitasarasaṅkhātena madhurassarena sampannānaṁ gehanivāsīnaṁ naranārīnaṁ vicaritaṭṭhānabhūtassa.",
  "tika-s0104t1:180_16": "Uḷārissariyavibhavasobhitassāti uḷāratāsampannajanaissariyasampannajanavibhavasampannajanehi,",
  "tika-s0104t1:180_17": "tannivāsīnaṁ vā naranārīnaṁ uttamādhipaccabhogehi sobhitassa.",
  "tika-s0104t1:180_18": "Suvaṇṇarajatamaṇimuttāpavāḷādijutivissaravijjotitasuppatiṭṭhitavisāla dvārabāhanti suvaṇṇarajatanānāmaṇimuttāpavāḷādīnaṁ jutīhi pabhassaravijjotitasuppatiṭṭhitavitthatadvārabāhaṁ.",
  "tika-s0104t1:181_0": "Tividhasīlādidassanavasena buddhassa guṇānubhāvaṁ sammā sūcetīti buddhaguṇānubhāvasaṁsūcakaṁ, tassa.",
  "tika-s0104t1:181_1": "Kālo ca deso ca desako ca vatthu ca parisā ca,",
  "tika-s0104t1:181_2": "tāsaṁ apadesena nidassanena paṭimaṇḍitaṁ tathā.",
  "tika-s0104t1:182_0": "Kimatthaṁ panettha dhammavinayasaṅgahe kariyamāne nidānavacanaṁ vuttaṁ,",
  "tika-s0104t1:182_1": "nanu bhagavatā bhāsitavacanasseva saṅgaho kātabboti?",
  "tika-s0104t1:182_2": "Vuccate – desanāya ṭhitiasammosasaddheyyabhāvasampādanatthaṁ.",
  "tika-s0104t1:182_3": "Kāladesadesakavatthuparisāpadesehi upanibandhitvā ṭhapitā hi desanā ciraṭṭhitikā hoti, asammosadhammā,",
  "tika-s0104t1:182_4": "saddheyyā ca desakālavatthuhetunimittehi upanibandho viya vohāravinicchayo,",
  "tika-s0104t1:182_5": "teneva cāyasmatā mahākassapena ‘‘brahmajālaṁ āvuso ānanda kattha bhāsita’’ntiādinā (cūḷava.",
  "tika-s0104t1:182_6": "439) desādipucchāsu katāsu tāsaṁ vissajjanaṁ karontena dhammabhaṇḍāgārikena āyasmatā ānandattherena nidānaṁ bhāsitanti tadevidhāpi vuttaṁ ‘‘kāladesadesakavatthuparisāpadesapaṭimaṇḍitaṁ nidāna’’nti.",
  "tika-s0104t1:183_0": "Apica satthusampattipakāsanatthaṁ nidānavacanaṁ.",
  "tika-s0104t1:183_1": "Tathāgatassa hi bhagavato pubba-racanā-numānāgama-takkābhāvato sammāsambuddhattasiddhi.",
  "tika-s0104t1:183_2": "Sammāsambuddhabhāvena hissa puretaraṁ racanāya,",
  "tika-s0104t1:183_3": "‘‘evampi nāma bhaveyyā’’ti anumānassa,",
  "tika-s0104t1:183_4": "āgamantaraṁ nissāya parivitakkassa ca abhāvo sabbattha appaṭihatañāṇacāratāya ekappamāṇattā ñeyyadhammesu.",
  "tika-s0104t1:183_5": "Tathā ācariyamuṭṭhidhammamacchariyasāsanasāvakānurodhabhāvato khīṇāsavattasiddhi.",
  "tika-s0104t1:183_6": "Khīṇāsavatāya hi ācariyamuṭṭhiādīnamabhāvo,",
  "tika-s0104t1:183_7": "visuddhā ca parānuggahappavatti.",
  "tika-s0104t1:183_8": "Iti desakasaṁkilesabhūtānaṁ diṭṭhisīlasampattidūsakānaṁ avijjātaṇhānaṁ abhāvasaṁsūcakehi ,",
  "tika-s0104t1:183_9": "ñāṇappahānasampadābhibyañjanakehi ca sambuddhavisuddhabhāvehi purimavesārajjadvayasiddhi.",
  "tika-s0104t1:183_10": "Tatoyeva ca antarāyikaniyyānikesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo,",
  "tika-s0104t1:183_11": "attahitaparahitapaṭipatti ca nidānavacanena pakāsitā hoti sampattaparisāya ajjhāsayānurūpaṁ ṭhānuppattikapaṭibhānena dhammadesanādīpanato,",
  "tika-s0104t1:183_12": "‘‘jānatā passatā’’tiādivacanato ca,",
  "tika-s0104t1:183_13": "tena vuttaṁ ‘‘satthusampattipakāsanatthaṁ nidānavacana’’nti.",
  "tika-s0104t1:184_0": "Apica sāsanasampattipakāsanatthaṁ nidānavacanaṁ.",
  "tika-s0104t1:184_1": "Ñāṇakaruṇāpariggahitasabbakiriyassa hi bhagavato natthi niratthikā pavatti, attahitatthā vā,",
  "tika-s0104t1:184_2": "tasmā paresaṁyeva hitāya pavattasabbakiriyassa sammāsambuddhassa sakalampi kāyavacīmanokammaṁ yathāpavattaṁ vuccamānaṁ diṭṭhadhammikasamparāyikaparamatthehi yathārahaṁ sattānaṁ anusāsanaṭṭhena sāsanaṁ, na kabbaracanā.",
  "tika-s0104t1:184_3": "Tayidaṁ satthu caritaṁ kāladesadesakavatthuparisāpadesehi saddhiṁ tattha tattha nidānavacanehi yathāsambhavaṁ pakāsīyati.",
  "tika-s0104t1:184_4": "Atha vā satthuno pamāṇabhāvappakāsanena sāsanassa pamāṇabhāvappakāsanatthaṁ nidānavacanaṁ,",
  "tika-s0104t1:184_5": "tañcassa pamāṇabhāvadassanaṁ ‘‘bhagavā’’ti iminā tathāgatassa guṇavisiṭṭhasabbasattuttamabhāvadīpanena ceva ‘‘jānatā passatā’’tiādinā āsayānusayañāṇādipayogadīpanena ca vibhāvitaṁ hoti,",
  "tika-s0104t1:184_6": "idamettha nidānavacanapayojanassa mukhamattanidassanaṁ.",
  "tika-s0104t1:184_7": "Ko hi samattho buddhānubuddhena dhammabhaṇḍāgārikena bhāsitassa nidānassa payojanāni niravasesato vibhāvitunti. Honti cettha –",
  "tika-s0104t1:185_0": "‘‘Desanāciraṭṭhitatthaṁ, asammosāya bhāsitaṁ;",
  "tika-s0104t1:186_0": "Saddhāya cāpi nidānaṁ, vedehena yasassinā.",
  "tika-s0104t1:187_0": "Satthusampattiyā ceva, sāsanasampadāya ca;",
  "tika-s0104t1:188_0": "Tassa pamāṇabhāvassa, dassanatthampi bhāsita’’nti.",
  "tika-s0104t1:189_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā katāya sādhuvilāsiniyā nāma līnatthapakāsaniyā abbhantaranidānavaṇṇanāya līnatthapakāsanā.",
  "tika-s0104t1:190_0": "Nidānavaṇṇanā niṭṭhitā.",
  "tika-s0104t1:191_0": "5.",
  "tika-s0104t1:191_1": "Evaṁ abbhantaranidānasaṁvaṇṇanaṁ katvā idāni yathānikkhittassa suttassa saṁvaṇṇanaṁ karonto anupubbāvirodhinī saṁvaṇṇanā kamānatikkamanena byākuladosappahāyinī, viññūnañca cittārādhinī,",
  "tika-s0104t1:191_2": "āgatabhāro ca avassaṁ āvahitabboti saṁvaṇṇakassa sampattabhārāvahanena paṇḍitācārasamatikkamābhāvavibhāvinī,",
  "tika-s0104t1:191_3": "tasmā tadāvikaraṇasādhakaṁ saṁvaṇṇanokāsavicāraṇaṁ kātumāha ‘‘idānī’’tiādi. Nikkhittassāti desitassa,",
  "tika-s0104t1:191_4": "‘‘desanā nikkhepo’’ti hi etaṁ atthato bhinnampi sarūpato ekameva,",
  "tika-s0104t1:191_5": "desanāpi hi desetabbassa sīlādiatthassa veneyyasantānesu nikkhipanato ‘‘nikkhepo’’ti vuccati.",
  "tika-s0104t1:191_6": "Nanu suttameva saṁvaṇṇīyatīti āha ‘‘sā panesā’’tiādi.",
  "tika-s0104t1:191_7": "Idaṁ vuttaṁ hoti – suttanikkhepaṁ vicāretvā vuccamānā saṁvaṇṇanā ‘‘ayaṁ desanā evaṁsamuṭṭhānā’’ti suttassa sammadeva nidānaparijjhānena tabbaṇṇanāya suviññeyyattā pākaṭā hoti,",
  "tika-s0104t1:191_8": "tasmā tadeva sādhāraṇato paṭhamaṁ vicārayissāmāti.",
  "tika-s0104t1:191_9": "Yā hi sā kathā suttatthasaṁvaṇṇanāpākaṭakārinī,",
  "tika-s0104t1:191_10": "sā sabbāpi saṁvaṇṇakena vattabbā.",
  "tika-s0104t1:191_11": "Tadatthavijānanupāyattā ca sā pariyāyena saṁvaṇṇanāyevāti.",
  "tika-s0104t1:191_12": "Idha pana tasmiṁ vicārite yassā aṭṭhuppattiyā idaṁ suttaṁ nikkhittaṁ,",
  "tika-s0104t1:191_13": "tassā vibhāgavasena ‘‘mamaṁ vā bhikkhave’’tiādinā (dī. ni. 1.5),",
  "tika-s0104t1:191_14": "‘‘appamattakaṁ kho paneta’’ntiādinā (dī. ni. 1.7),",
  "tika-s0104t1:191_15": "‘‘atthi bhikkhave’’tiādinā (dī. ni.",
  "tika-s0104t1:191_16": "1.28) ca vuttānaṁ suttapadesānaṁ saṁvaṇṇanā vuccamānā taṁtaṁanusandhidassanasukhatāya suviññeyyāti daṭṭhabbaṁ.",
  "tika-s0104t1:191_17": "Tattha yathā anekasataanekasahassabhedānipi suttantāni saṁkilesabhāgiyādisāsanapaṭṭhānanayena soḷasavidhabhāvaṁ nātivattanti,",
  "tika-s0104t1:191_18": "evaṁ attajjhāsayādi-sutta-nikkhepavasena catubbidhabhāvanti āha ‘‘cattāro suttanikkhepā’’ti.",
  "tika-s0104t1:191_19": "Nanu saṁsaggabhedopi sambhavati,",
  "tika-s0104t1:191_20": "atha kasmā ‘‘cattāro suttanikkhepā’’ti vuttanti?",
  "tika-s0104t1:191_21": "Saṁsaggabhedassa sabbattha alabbhamānattā. Attajjhāsayassa,",
  "tika-s0104t1:191_22": "hi aṭṭhuppattiyā ca parajjhāsayapucchāvasikehi saddhiṁ saṁsaggabhedo sambhavati.",
  "tika-s0104t1:191_23": "‘‘Attajjhāsayo ca parajjhāsayo ca,",
  "tika-s0104t1:191_24": "attajjhāsayo ca pucchāvasiko ca,",
  "tika-s0104t1:191_25": "attajjhāsayo ca parajjhāsayo ca pucchāvasiko ca,",
  "tika-s0104t1:191_26": "aṭṭhuppattiko ca parajjhāsayo ca aṭṭhuppattiko ca pucchāvasiko ca,",
  "tika-s0104t1:191_27": "aṭṭhuppattiko ca parajjhāsayo ca pucchāvasiko cā’’ti ajjhāsayapucchānusandhisabbhāvato.",
  "tika-s0104t1:191_28": "Attajjhāsayaṭṭhuppattīnaṁ pana aññamaññaṁ saṁsaggo natthi,",
  "tika-s0104t1:191_29": "tasmā niravasesaṁ patthāranayena saṁsaggabhedassa alabbhanato evaṁ vuttanti daṭṭhabbaṁ.",
  "tika-s0104t1:192_0": "Atha vā aṭṭhuppattiyā attajjhāsayenapi siyā saṁsaggabhedo,",
  "tika-s0104t1:192_1": "tadantogadhattā pana saṁsaggavasena vuttānaṁ sesanikkhepānaṁ mūlanikkhepeyeva sandhāya ‘‘cattāro suttanikkhepā’’ti vuttaṁ.",
  "tika-s0104t1:192_2": "Imasmiṁ pana atthavikappe yathārahaṁ ekakadukatikacatukavasena sāsanapaṭṭhānanayena suttanikkhepā vattabbāti nayamattaṁ dassetīti veditabbaṁ.",
  "tika-s0104t1:192_3": "Tatrāyaṁ vacanattho – nikkhipanaṁ kathanaṁ nikkhepo,",
  "tika-s0104t1:192_4": "suttassa nikkhepo suttanikkhepo, suttadesanāti attho. Nikkhipīyatīti vā nikkhepo,",
  "tika-s0104t1:192_5": "suttameva nikkhepo suttanikkhepo.",
  "tika-s0104t1:192_6": "Attano ajjhāsayo attajjhāsayo,",
  "tika-s0104t1:192_7": "so assa atthi kāraṇavasenāti attajjhāsayo,",
  "tika-s0104t1:192_8": "attano ajjhāsayo vā etassa yathāvuttanayenāti attajjhāsayo. Parajjhāsayepi eseva nayo. Pucchāya vaso pucchāvaso,",
  "tika-s0104t1:192_9": "so etassa atthi yathāvuttanayenāti pucchāvasiko.",
  "tika-s0104t1:192_10": "Araṇīyato avagantabbato attho vuccati suttadesanāya vatthu, tassa uppatti atthuppatti,",
  "tika-s0104t1:192_11": "sā eva aṭṭhuppatti ttha-kārassa ṭṭha-kāraṁ katvā,",
  "tika-s0104t1:192_12": "sā etassa atthi vuttanayenāti aṭṭhuppattiko.",
  "tika-s0104t1:192_13": "Apica nikkhipīyati suttametenāti nikkhepo,",
  "tika-s0104t1:192_14": "attajjhāsayādisuttadesanākāraṇameva.",
  "tika-s0104t1:192_15": "Etasmiṁ pana atthavikappe attano ajjhāsayo attajjhāsayo.",
  "tika-s0104t1:192_16": "Paresaṁ ajjhāsayo parajjhāsayo. Pucchīyatīti pucchā, pucchitabbo attho.",
  "tika-s0104t1:192_17": "Tassā pucchāya vasena pavattaṁ dhammapaṭiggāhakānaṁ vacanaṁ pucchāvasikaṁ.",
  "tika-s0104t1:192_18": "Tadeva nikkhepasaddāpekkhāya pulliṅgavasena vuttaṁ ‘‘pucchāvasiko’’ti.",
  "tika-s0104t1:192_19": "Vuttanayena aṭṭhuppattiyeva aṭṭhuppattikoti evaṁ attho daṭṭhabbo.",
  "tika-s0104t1:193_0": "Ettha ca paresaṁ indriyaparipākādikāraṇaṁ nirapekkhitvā attano ajjhāsayeneva dhammatantiṭhapanatthaṁ pavattitadesanattā attajjhāsayassa visuṁ nikkhepabhāvo yutto.",
  "tika-s0104t1:193_1": "Teneva vakkhati ‘‘attano ajjhāsayeneva kathetī’’ti (dī. ni. aṭṭha. 1.5).",
  "tika-s0104t1:193_2": "Parajjhāsayapucchāvasikānaṁ pana paresaṁ ajjhāsayapucchānaṁ desanānimittabhūtānaṁ uppattiyaṁ pavattattā kathaṁ aṭṭhuppattike anavarodho siyā,",
  "tika-s0104t1:193_3": "pucchāvasikaṭṭhuppattikānaṁ vā parajjhāsayānurodhena pavattitadesanattā kathaṁ parajjhāsaye anavarodho siyāti na codetabbametaṁ.",
  "tika-s0104t1:193_4": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattivasena gahitattā parajjhāsayapucchāvasikānaṁ visuṁ gahaṇaṁ.",
  "tika-s0104t1:193_5": "Tathā hi dhammadāyādasuttādīnaṁ (ma. ni.",
  "tika-s0104t1:193_6": "1.29) āmisuppādādidesanānimittaṁ ‘‘aṭṭhuppattī’’ti vuccati.",
  "tika-s0104t1:193_7": "Paresaṁ pucchaṁ vinā ajjhāsayameva nimittaṁ katvā desito parajjhāsayo.",
  "tika-s0104t1:193_8": "Pucchāvasena desito pucchāvasikoti pākaṭovāyamattho.",
  "tika-s0104t1:194_0": "Anajjhiṭṭhoti pucchādinā anajjhesito ayācito,",
  "tika-s0104t1:194_1": "attano ajjhāsayeneva katheti dhammatantiṭhapanatthanti adhippāyo.",
  "tika-s0104t1:194_2": "Hāroti āvaḷi yathā ‘‘muttāhāro’’ti, sveva hārako,",
  "tika-s0104t1:194_3": "sammappadhānasuttantānaṁ hārako tathā.",
  "tika-s0104t1:194_4": "Anupubbena hi saṁyuttake niddiṭṭhānaṁ sammappadhānapaṭisaṁyuttānaṁ suttantānaṁ āvaḷi ‘‘sammappadhānasuttantahārako’’ti vuccati, tathā iddhipādahārakādi.",
  "tika-s0104t1:194_5": "Iddhipādaindriyabalabojjhaṅgamaggaṅgasuttantahārakoti pubbapadesu parapadalopo, dvandagabbhasamāso vā eso, peyyālaniddeso vā. Tesanti yathāvuttasuttānaṁ.",
  "tika-s0104t1:195_0": "Paripakkāti pariṇatā.",
  "tika-s0104t1:195_1": "Vimuttiparipācanīyāti arahattaphalaṁ paripācentā saddhindriyādayo dhammā. Khayeti khayanatthaṁ,",
  "tika-s0104t1:195_2": "khayakāraṇabhūtāya vā dhammadesanāya. Ajjhāsayanti adhimuttiṁ.",
  "tika-s0104t1:195_3": "Khantinti diṭṭhinijjhānakkhantiṁ. Mananti cittaṁ. Abhinīhāranti paṇidhānaṁ.",
  "tika-s0104t1:195_4": "Bujjhanabhāvanti bujjhanasabhāvaṁ, bujjhanākāraṁ vā. Avekkhitvāti paccavekkhitvā, apekkhitvā vā.",
  "tika-s0104t1:196_0": "Cattāro vaṇṇāti cattāri kulāni,",
  "tika-s0104t1:196_1": "cattāro vā rūpādipamāṇā sattā.",
  "tika-s0104t1:196_2": "Mahārājānoti cattāro mahārājāno devā. Vuccanti kiṁ,",
  "tika-s0104t1:196_3": "pañcupādānakkhandhā kinti attho.",
  "tika-s0104t1:197_0": "Kasmāti āha ‘‘aṭṭhuppattiyaṁ hī’’tiādi.",
  "tika-s0104t1:197_1": "Vaṇṇāvaṇṇeti nimitte bhummaṁ,",
  "tika-s0104t1:197_2": "vaṇṇasaddena cettha ‘‘acchariyaṁ āvuso’’tiādinā (dī. ni.",
  "tika-s0104t1:197_3": "1.4) bhikkhusaṅghena vuttopi vaṇṇo saṅgahito.",
  "tika-s0104t1:197_4": "Tampi hi aṭṭhuppattiṁ katvā ‘‘atthi bhikkhave aññe dhammā’’tiādinā (dī. ni.",
  "tika-s0104t1:197_5": "1.28) upari desanaṁ ārabhissati.",
  "tika-s0104t1:197_6": "Tadeva vivarati ‘‘ācariyo’’tiādinā. ‘‘Mamaṁ vā bhikkhave,",
  "tika-s0104t1:197_7": "pare vaṇṇaṁ bhāseyyu’’nti imissā desanāya brahmadattena vuttaṁ vaṇṇaṁ aṭṭhuppattiṁ katvā desitattā āha ‘‘antevāsī vaṇṇa’’nti.",
  "tika-s0104t1:197_8": "Idāni pāḷiyā sambandhaṁ dassetuṁ ‘‘itī’’tiādi vuttaṁ.",
  "tika-s0104t1:197_9": "Desanākusaloti ‘‘imissā aṭṭhuppattiyā ayaṁ desanā sambhavatī’’ti desanāya kusalo,",
  "tika-s0104t1:197_10": "etena pakaraṇānuguṇaṁ bhagavato thomanamakāsi.",
  "tika-s0104t1:197_11": "Esā hi saṁvaṇṇanakānaṁ pakati,",
  "tika-s0104t1:197_12": "yadidaṁ tattha tattha pakaraṇādhigataguṇena bhagavato thomanā.",
  "tika-s0104t1:197_13": "Vā-saddo cettha upamānasamuccayasaṁsayavacanavossaggapadapūraṇasadisavikappādīsu bahūsvatthesu dissati.",
  "tika-s0104t1:197_14": "Tathā hesa ‘‘paṇḍitovāpi tena so’’tiādīsu upamāne dissati, sadisabhāveti attho.",
  "tika-s0104t1:197_15": "‘‘Taṁ vāpi dhīrā muniṁ pavedayantī’’tiādīsu (su. ni.213) samuccaye.",
  "tika-s0104t1:197_16": "‘‘Ke vā ime kassa vā’’tiādīsu (pārā. 296) saṁsaye. ‘‘Ayaṁ vā (ayañca) (dī. ni.",
  "tika-s0104t1:197_17": "1.181) imesaṁ samaṇabrāhmaṇānaṁ sabbabālo sabbamūḷho’’tiādīsu (dī. ni. 1.181) vacanavossagge.",
  "tika-s0104t1:197_18": "‘‘Na vāyaṁ kumārako mattamaññāsī’’tiādīsu (saṁ. ni. 2.154) padapūraṇe. ‘‘Madhuṁ vā maññati bālo,",
  "tika-s0104t1:197_19": "yāva pāpaṁ na paccatī’’tiādīsu (dha. pa. 69) sadise. ‘‘Ye hi keci bhikkhave,",
  "tika-s0104t1:197_20": "samaṇā vā brāhmaṇā vā’’tiādīsu (ma. ni. 1.170; saṁ. ni. 5.1092) vikappe. Idhāpi vikappeyeva.",
  "tika-s0104t1:197_21": "Mama vā dhammassa vā saṅghassa vāti vividhā visuṁ vikappanassa jotakattāti āha ‘‘vā-saddo vikappanattho’’ti.",
  "tika-s0104t1:197_22": "Para-saddo pana attheva aññattho ‘‘ahañceva kho pana dhammaṁ deseyyaṁ,",
  "tika-s0104t1:197_23": "pare ca me na ājāneyyu’’ntiādīsu (dī. ni. 2.64; ma. ni. 1.281; 2.337; mahāva. 7,",
  "tika-s0104t1:197_24": "8) atthi adhikattho ‘‘indriyaparopariyatta’’ntiādīsu (vibha. 814; a. ni. 10.21; ma. ni. 1.148; paṭi. ma. 1.68;",
  "tika-s0104t1:197_25": "1.111) atthi pacchābhāgattho ‘‘parato āgamissatī’’tiādīsu.",
  "tika-s0104t1:197_26": "Atthi paccanīkattho ‘‘uppannaṁ parappavādaṁ sahadhammena suniggahitaṁ niggahetvā’’tiādīsu (dī. ni. 2.168; saṁ. ni. 5.822; a. ni. 8.70; udā.",
  "tika-s0104t1:197_27": "51) idhāpi paccanīkatthoti dasseti ‘‘paṭiviruddhā sattā’’ti iminā.",
  "tika-s0104t1:197_28": "Sāsanassa paccanīkabhūtā paccatthikā sattāti attho.",
  "tika-s0104t1:197_29": "Ta-saddo pareti vuttamatthaṁ avaṇṇabhāsanakiriyāvisiṭṭhaṁ parāmasatīti vuttaṁ ‘‘ye avaṇṇaṁ vadanti, tesū’’ti.",
  "tika-s0104t1:198_0": "Nanu tesaṁ āghāto natthi guṇamahattattā,",
  "tika-s0104t1:198_1": "atha kasmā evaṁ vuttanti codanālesaṁ dassetvā tadapaneti ‘‘kiñcāpī’’tiādinā. Kiñcāpi natthi, atha kho tathāpīti attho.",
  "tika-s0104t1:198_2": "Īdisesupīti ettha pi-saddo sambhāvanattho,",
  "tika-s0104t1:198_3": "tena ratanattayanimittampi akusalacittaṁ na uppādetabbaṁ,",
  "tika-s0104t1:198_4": "pageva vaṭṭāmisalokāmisanimittanti sambhāveti.",
  "tika-s0104t1:198_5": "Pariyattidhammoyeva saddhammanayanaṭṭhena nettīti dhammanetti. Āhanatīti ābhuso ghaṭṭeti, hiṁsati vā, vibādhati, upatāpeti cāti attho.",
  "tika-s0104t1:198_6": "Katthaci ‘‘etthā’’ti pāṭho dissati,",
  "tika-s0104t1:198_7": "so pacchālikhito porāṇapāṭhānugatāya ṭīkāya virodhattā, atthayuttiyā ca abhāvato.",
  "tika-s0104t1:198_8": "Yadipi domanassādayo ca āhananti,",
  "tika-s0104t1:198_9": "kopeyeva panāyaṁ niruḷhoti dasseti ‘‘kopassetaṁ adhivacana’’nti iminā.",
  "tika-s0104t1:198_10": "Avayavatthañhi dassetvā tattha pariyāyena atthaṁ dassento evamāha.",
  "tika-s0104t1:198_11": "Adhivacananti ca adhikicca pavattaṁ vacanaṁ, pasiddhaṁ vā vacanaṁ, nāmanti attho. Evamitaresupi.",
  "tika-s0104t1:198_12": "Ettha ca sabhāvadhammato aññassa kattuabhāvajotanatthaṁ ‘‘āhanatī’’ti kattutthe āghātasaddaṁ dasseti. Āhanati etena,",
  "tika-s0104t1:198_13": "āhananamattaṁ vā āghātoti karaṇabhāvatthāpi sambhavantiyeva.",
  "tika-s0104t1:198_14": "‘‘Appatītā’’ti etassattho ‘‘atuṭṭhā asomanassikā’’ti vutto,",
  "tika-s0104t1:198_15": "idaṁ pana pākaṭapariyāyena apaccayasaddassa nibbacanadassanaṁ,",
  "tika-s0104t1:198_16": "tammukhena pana na pacceti tenāti appaccayoti kātabbaṁ. Abhirādhayatīti sādhayati. Etthāti etesu tīsu padesu.",
  "tika-s0104t1:198_17": "Dvīhīti āghātaanabhiraddhipadehi. Ekenāti apaccayapadena.",
  "tika-s0104t1:198_18": "Ettakesu gahitesu taṁsampayuttā aggahitā siyuṁ,",
  "tika-s0104t1:198_19": "na ca sakkā tepi aggahituṁ ekuppādādisabhāvattāti codanaṁ visodhetuṁ ‘‘tesa’’ntiādi vuttaṁ,",
  "tika-s0104t1:198_20": "tesanti yathāvuttānaṁ saṅkhārakkhandhavedanākkhandhekadesānaṁ.",
  "tika-s0104t1:198_21": "Sesānanti saññāviññāṇāvasiṭṭhasaṅkhārakkhandhekadesānaṁ. Karaṇanti uppādanaṁ.",
  "tika-s0104t1:198_22": "Āghātādīnañhi pavattiyā paccayasamavāyanaṁ idha ‘‘karaṇa’’nti vuttaṁ,",
  "tika-s0104t1:198_23": "taṁ pana atthato uppādanameva.",
  "tika-s0104t1:198_24": "Tadanuppādanañhi sandhāya pāḷiyaṁ ‘‘na karaṇīyā’’ti vuttaṁ.",
  "tika-s0104t1:198_25": "Paṭikkhittameva yathārahaṁ ekuppādanirodhārammaṇavatthubhāvato.",
  "tika-s0104t1:199_0": "Tatthāti tasmiṁ manopadose.",
  "tika-s0104t1:199_1": "‘‘Tesu avaṇṇabhāsakesū’’ti iminā ādhāratthe bhummaṁ dasseti. Nimittatthe,",
  "tika-s0104t1:199_2": "bhāvalakkhaṇe vā etaṁ bhummanti āha ‘‘tasmiṁ vā avaṇṇe’’ti. Na hi aguṇo,",
  "tika-s0104t1:199_3": "nindā vā kopadomanassānaṁ ādhāro sambhavati tabbhāsakāyattattā tesaṁ.",
  "tika-s0104t1:199_4": "Assathāti sattamiyā rūpaṁ ce-saddayogena parikappanavisayattāti dasseti ‘‘bhaveyyāthā’’ti iminā. ‘‘Bhaveyyātha ce,",
  "tika-s0104t1:199_5": "yadi bhaveyyāthā’ti ca vadanto ‘yathākkamaṁ pubbāparayogino ete saddā’ti ñāpetī’’ti vadanti.",
  "tika-s0104t1:199_6": "‘‘Kupitā kopena anattamanā domanassenā’’ti iminā ‘‘evaṁ paṭhamena nayenā’’tiādinā vuttavacanaṁ atthantarābhāvadassanena samattheti.",
  "tika-s0104t1:199_7": "‘‘Tumhāka’’nti iminā samānattho ‘‘tumha’’nti eko saddo ‘‘amhāka’’nti iminā samānattho ‘‘amha’’nti saddo viya yathā ‘‘tasmā hi amhaṁ daharā na mīyare’’ti (jā. 1.93) āha ‘‘tumhākaṁyevā’’ti.",
  "tika-s0104t1:199_8": "Atthavasā liṅgavipariyāyoti katvā ‘‘tāya ca anattamanatāyā’’ti vuttaṁ.",
  "tika-s0104t1:199_9": "‘‘Antarāyo’’ti vutte samaṇadhammavisesānanti atthassa pakaraṇato viññāyamānattā,",
  "tika-s0104t1:199_10": "viññāyamānatthassa ca saddassa payoge kāmacārattā ‘‘paṭhamajjhānādīnaṁ antarāyo’’ti vuttaṁ.",
  "tika-s0104t1:199_11": "Ettha ca ‘‘antarāyo’’ti idaṁ manopadosassa akaraṇīyatāya kāraṇavacanaṁ.",
  "tika-s0104t1:199_12": "Yasmā tumhākameva tena kopādinā paṭhamajjhānādīnamantarāyo bhaveyya,",
  "tika-s0104t1:199_13": "tasmā te kopādipariyāyena vuttā āghātādayo na karaṇīyāti adhippāyo,",
  "tika-s0104t1:199_14": "tena ‘‘nāhaṁ sabbaññū’’ti issarabhāvena tumhe tato nivāremi,",
  "tika-s0104t1:199_15": "atha kho imināva kāraṇenāti dasseti.",
  "tika-s0104t1:199_16": "Taṁ pana kāraṇavacanaṁ yasmā ādīnavavibhāvanaṁ hoti,",
  "tika-s0104t1:199_17": "tasmā ‘‘ādīnavaṁ dassento’’ti heṭṭhā vuttanti daṭṭhabbaṁ.",
  "tika-s0104t1:200_0": "So pana manopadoso na kevalaṁ kālantarabhāvinoyeva hitasukhassa antarāyakaro,",
  "tika-s0104t1:200_1": "atha kho taṅkhaṇapavattanārahassapi hitasukhassa antarāyakaroti manopadose ādīnavaṁ daḷhataraṁ katvā dassetuṁ ‘‘api nū’’tiādimāhātipi sambandho vattabbo. Paresanti ye attato aññe, tesanti attho,",
  "tika-s0104t1:200_2": "na pana ‘‘pare avaṇṇaṁ bhāseyyu’’ntiādīsu viya paṭiviruddhasattānanti āha ‘‘yesaṁ kesañcī’’ti.",
  "tika-s0104t1:200_3": "Tadevatthaṁ samattheti ‘‘kupito hī’’tiādinā.",
  "tika-s0104t1:200_4": "Pāḷiyaṁ subhāsitadubbhāsitavacanajānanampi tadatthajānaneneva siddhanti āha ‘‘subhāsitadubbhāsitassa attha’’nti.",
  "tika-s0104t1:201_0": "Andhaṁtamanti andhabhāvakaraṁ tamaṁ, ativiya vā tamaṁ.",
  "tika-s0104t1:201_1": "Yaṁ naraṁ sahate abhibhavati, tassa andhatamanti sambandho.",
  "tika-s0104t1:201_2": "Yanti vā bhummatthe paccattavacanaṁ, yasmiṁ kāle sahate,",
  "tika-s0104t1:201_3": "tadā andhatamaṁ hotīti attho , kāraṇaniddeso vā, yena kāraṇena sahate, tena andhatamanti.",
  "tika-s0104t1:201_4": "Evaṁ sati yaṁtaṁ-saddānaṁ niccasambandhattā ‘‘yadā’’ti ajjhāharitabbaṁ. Kiriyāparāmasanaṁ vā etaṁ,",
  "tika-s0104t1:201_5": "‘‘kodho sahate’’ti yadetaṁ kodhassa abhibhavanaṁ vuttaṁ, etaṁ andhatamanti.",
  "tika-s0104t1:201_6": "Tato ca kuddho atthaṁ na jānāti,",
  "tika-s0104t1:201_7": "kuddho dhammaṁ na passatīti yojetabbaṁ. Atthaṁ dhammanti pāḷiatthaṁ, pāḷidhammañca.",
  "tika-s0104t1:201_8": "Cittappakopanoti cittassa pakatibhāvavijahanena padūsako. Antaratoti abbhantarato,",
  "tika-s0104t1:201_9": "cittato vā kodhavasena bhayaṁ jātaṁ. Nti tathāsabhāvaṁ kodhaṁ,",
  "tika-s0104t1:201_10": "kodhassa vā anatthajananādippakāraṁ.",
  "tika-s0104t1:202_0": "Sabbatthāpīti sabbesupi paṭhamadutiyatatiyanayesu.",
  "tika-s0104t1:202_1": "‘‘Avaṇṇe paṭipajjitabbākāra’’nti adhikāro.",
  "tika-s0104t1:202_2": "Avaṇṇabhāsakānamavisayattā ‘‘tatrā’’ti padassa tasmiṁ avaṇṇeti atthova dassito.",
  "tika-s0104t1:202_3": "Abhūtanti kattubhūtaṁ vacanaṁ,",
  "tika-s0104t1:202_4": "yaṁ vacanaṁ abhūtaṁ hotīti attho.",
  "tika-s0104t1:202_5": "Abhūtatoti pana abhūtatākiriyāva bhāvappadhānattā,",
  "tika-s0104t1:202_6": "bhāvalopattā cāti dasseti ‘‘abhūtabhāvenevā’’ti iminā.",
  "tika-s0104t1:202_7": "‘‘Itipeta’’ntiādi nibbeṭhanākāranidassananti dassetuṁ ‘‘katha’’ntiādi vuttaṁ. Tatrāti tasmiṁ vacane. Yojanāti adhippāyapayojanā. Tuṇhīti abhāsanatthe nipāto, bhāvanapuṁsako cesa.",
  "tika-s0104t1:202_8": "‘‘Itipetaṁ abhūta’’nti vatvā ‘‘yaṁ tumhehī’’tiādinā tadatthaṁ vivarati.",
  "tika-s0104t1:202_9": "Imināpīti pi-saddena anekavidhaṁ kāraṇaṁ sampiṇḍeti.",
  "tika-s0104t1:202_10": "Kāraṇasarūpamāha ‘‘sabbaññuyevā’’tiādinā.",
  "tika-s0104t1:202_11": "Eva-saddo tīsupi padesu yojetabbo,",
  "tika-s0104t1:202_12": "sabbaññubhāvato na asabbaññū, svākkhātattā na durakkhāto,",
  "tika-s0104t1:202_13": "suppaṭipannattā na duppaṭipannoti imināpi kāraṇena nibbeṭhetabbanti vuttaṁ hoti.",
  "tika-s0104t1:202_14": "‘‘Kasmā pana sabbaññū’’tiādipaṭicodanāyapi taṁkāraṇadassanena nibbeṭhetabbamevāti āha ‘‘tatra idañcidañca kāraṇa’’nti. Tatrāti tesu sabbaññutādīsu.",
  "tika-s0104t1:202_15": "Idañca idañca kāraṇanti anekavidhena kāraṇānukāraṇaṁ dassetvā ‘‘na sabbaññū’’tiādivacanaṁ nibbeṭhetabbanti attho.",
  "tika-s0104t1:202_16": "Tatridaṁ kāraṇaṁ – sabbaññū eva amhākaṁ satthā aviparītadhammadesanattā.",
  "tika-s0104t1:202_17": "Svākkhāto eva dhammo ekantaniyyānikattā.",
  "tika-s0104t1:202_18": "Suppaṭipanno eva saṅgho saṁkilesarahitattāti.",
  "tika-s0104t1:202_19": "Kāraṇānukāraṇadassanampettha asabbaññutādivacana-nibbeṭhanameva tathādassanassa tesampi kāraṇabhāvatoti daṭṭhabbaṁ.",
  "tika-s0104t1:202_20": "Kāraṇakāraṇampi hi ‘‘kāraṇa’’ntveva vuccati,",
  "tika-s0104t1:202_21": "patiṭṭhānapatiṭṭhānampi ‘‘patiṭṭhāna’’ntveva yathā ‘‘tiṇehi bhattaṁ siniddhaṁ, pāsāde dhammamajjhāyatī’’ti.",
  "tika-s0104t1:202_22": "Dutiyaṁ padanti ‘‘ataccha’’nti padaṁ.",
  "tika-s0104t1:202_23": "Paṭhamassa padassāti ‘‘abhūta’’nti padassa.",
  "tika-s0104t1:202_24": "Catutthanti ‘‘na ca panetaṁ amhesu saṁvijjatī’’ti padaṁ.",
  "tika-s0104t1:202_25": "Tatiyassāti ‘‘natthi cetaṁ amhesū’’ti padassa.",
  "tika-s0104t1:202_26": "Vividhamekattheyeva pavattaṁ vacanaṁ vivacanaṁ, tadeva vevacanaṁ,",
  "tika-s0104t1:202_27": "vacananti vā attho saddena vacanīyattā ‘‘bhagavāti vacanaṁ seṭṭhaṁ,",
  "tika-s0104t1:202_28": "bhagavāti vacanamuttama’’ntiādīsu (dī. ni. aṭṭha. 1.1 ma. ni. aṭṭha. 1.1; a. ni. 1.rūpādivaggavaṇṇanā; pārā. aṭṭha. 1.1) viya.",
  "tika-s0104t1:202_29": "Nānāsabhāvato vigataṁ vacanaṁ yassāti vevacanaṁ vuttanayena, pariyāyavacananti attho.",
  "tika-s0104t1:203_0": "Etthāha – kasmā panettha pariyāyavacanaṁ vuttaṁ,",
  "tika-s0104t1:203_1": "nanu ekekapadavaseneva adhippeto attho siddho,",
  "tika-s0104t1:203_2": "evaṁ siddhe sati kimete tena pariyāyavacanena.",
  "tika-s0104t1:203_3": "Tadetañhi ganthagāravādianekadosakaraṁ, yadi ca taṁ vattabbaṁ siyā, tadeva vuttaṁ assa, na tadaññanti? Vuccate – desanākāle,",
  "tika-s0104t1:203_4": "hi āyatiñca kassaci kathañci tadatthapaṭivedhanatthaṁ pariyāyavacanaṁ vuttaṁ.",
  "tika-s0104t1:203_5": "Desanāpaṭiggāhakesu hi yo tesaṁ pariyāyavacanānaṁ yaṁ pubbe saṅketaṁ karoti ‘‘idamimassatthassa vacana’’nti,",
  "tika-s0104t1:203_6": "tassa teneva tadatthapaṭivedho hoti.",
  "tika-s0104t1:203_7": "Apica tasmiṁ khaṇe vikkhittacittānaṁ aññavihitānaṁ vipariyāyānaṁ aññena pariyāyena tadatthāvabodhanatthampi pariyāyavacanaṁ vuttaṁ. Yañhi ye na suṇanti,",
  "tika-s0104t1:203_8": "tapparihāyanavasena tesaṁ sabbathā paripuṇṇassa yathāvuttassa atthassa anavabodho siyā,",
  "tika-s0104t1:203_9": "pariyāyavacane pana vutte tabbasena paripuṇṇamatthāvabodho hoti.",
  "tika-s0104t1:203_10": "Atha vā mandabuddhīnaṁ punappunaṁ tadatthalakkhaṇena asammohanatthaṁ pariyāyavacanaṁ vuttaṁ.",
  "tika-s0104t1:203_11": "Mandabuddhīnañhi ekeneva padena ekatthassa sallakkhaṇena sammoho hoti,",
  "tika-s0104t1:203_12": "anekena pariyāyena pana ekatthassa sallakkhaṇena tathāsammoho na hoti anekappavattinimittena ekattheyeva pavattasaddena yathādhippetassa atthassa nicchitattā.",
  "tika-s0104t1:204_0": "Aparo nayo – ‘‘anekepi atthā samānabyañjanā hontī’’ti yā atthantaraparikappanā siyā,",
  "tika-s0104t1:204_1": "tassā parivajjanatthampi pariyāyavacanaṁ vuttanti veditabbaṁ.",
  "tika-s0104t1:204_2": "Anekesampi hi atthānaṁ ekapadavacanīyatāvasena samānabyañjanattā yathāvuttassa padassa ‘‘ayamattho nu kho adhippeto,",
  "tika-s0104t1:204_3": "udāhu ayamatthovā’’ti pavattaṁ sotūnamatthantaraparikappanaṁ vevacanaṁ aññamaññaṁ bhedakavasena parivajjeti. Vuttañca –",
  "tika-s0104t1:205_0": "‘‘Nekatthavuttiyā saddo, na visesatthañāpako;",
  "tika-s0104t1:206_0": "Pariyāyena yutto tu, pariyāyo ca bhedako’’ti.",
  "tika-s0104t1:207_0": "Aparo nayo – anaññassāpi pariyāyavacanassa vacane anekāhi tāhi tāhi nāmapaññattīhi tesaṁ tesaṁ atthānaṁ paññāpanatthampi pariyāyavacanaṁ vattabbaṁ hoti.",
  "tika-s0104t1:207_1": "Tathā hi pariyāyavacane vutte ‘‘imassatthassa idamidampi nāma’’nti sotūnaṁ anekadhā nāmapaññattivijānanaṁ.",
  "tika-s0104t1:207_2": "Tato ca taṁtaṁpaññattikosallaṁ hoti seyyathāpi nighaṇṭusatthe paricayataṁ.",
  "tika-s0104t1:207_3": "Apica dhammakathikānaṁ tantiatthupanibandhanaparāvabodhanānaṁ sukhasiddhiyāpi pariyāyavacanaṁ.",
  "tika-s0104t1:207_4": "Tabbacanena hi dhammadesakānaṁ tantiatthassa attano citte upanibandhanena ṭhapanena paresaṁ sotūnamavabodhanaṁ sukhasiddhaṁ hoti.",
  "tika-s0104t1:207_5": "Atha vā sammāsambuddhassa attano dhammaniruttipaṭisambhidāsampattiyā vibhāvanatthaṁ,",
  "tika-s0104t1:207_6": "veneyyānañca tattha bījavāpanatthaṁ pariyāyavacanaṁ bhagavā niddisati.",
  "tika-s0104t1:207_7": "Tadasampattikassa hi tathāvacanaṁ na sambhavati.",
  "tika-s0104t1:207_8": "Tena ca pariyāyavacanena yathāsutena tassaṁ dhammaniruttipaṭisambhidāsampattiyaṁ tapparicaraṇena,",
  "tika-s0104t1:207_9": "tadaññasucaritasamupabrūhanena ca puññasaṅkhātassa bījassa vapanaṁ sambhavati.",
  "tika-s0104t1:207_10": "Ko hi īdisāya sampattiyā viññāyamānāya tadetaṁ nābhipattheyyāti, kiṁ vā bahunā.",
  "tika-s0104t1:207_11": "Yassā dhammadhātuyā suppaṭividdhattā sammāsambuddho yathā sabbasmiṁ atthe appaṭihatañāṇacāro,",
  "tika-s0104t1:207_12": "tathā sabbasmiṁ saddavohāreti ekampi atthaṁ anekehi pariyāyehi bodheti,",
  "tika-s0104t1:207_13": "natthi tattha dandhāyitattaṁ vitthāritattaṁ, nāpi dhammadesanāya hāni, āveṇiko cāyaṁ buddhadhammo.",
  "tika-s0104t1:207_14": "Sabbaññutaññāṇassa hi suppaṭividitabhāvena paṭisambhidāñāṇehi viya tenapi ñāṇena atthe, dhamme,",
  "tika-s0104t1:207_15": "niruttiyā ca appaṭihatavuttitāya buddhalīḷāya ekampi atthaṁ anekehi pariyāyehi bodheti, na pana tasmiṁ saddavohāre,",
  "tika-s0104t1:207_16": "tathābodhane vā mandabhāvo sammābodhanassa sādhanattā,",
  "tika-s0104t1:207_17": "na ca tena atthassa vitthārabhāvo ekassevatthassa desetabbassa subbijānanakāraṇattā,",
  "tika-s0104t1:207_18": "nāpi tabbacanena dhammadesanāhāni tassa desanāsampattibhāvato.",
  "tika-s0104t1:207_19": "Tasmā sātthakaṁ pariyāyavacanaṁ,",
  "tika-s0104t1:207_20": "na cāpi taṁ ganthagāravādianekadosakaranti daṭṭhabbaṁ.",
  "tika-s0104t1:207_21": "Yaṁ panetaṁ vuttaṁ ‘‘yadi ca taṁ vattabbaṁ siyā, tadeva vuttaṁ assa, na tadañña’’nti,",
  "tika-s0104t1:207_22": "tampi na yuttaṁ payojanantarasambhavato.",
  "tika-s0104t1:207_23": "Tadeva hi avatvā tadaññassa vacanena desanākkhaṇe samāhitacittānampi sammadeva paṭiggaṇhantānaṁ taṁtaṁpadantogadhapavattinimittamārabbha tadatthādhigamo hoti,",
  "tika-s0104t1:207_24": "itarathā tasmiṁyeva pade punappunaṁ vutte tesaṁ tadatthānadhigatatā siyāti. Honti cettha –",
  "tika-s0104t1:208_0": "‘‘Yena kenaci atthassa, bodhāya aññasaddato;",
  "tika-s0104t1:209_0": "Vikkhittakamanānampi, pariyāyakathā katā.",
  "tika-s0104t1:210_0": "Mandānañca amūḷhatthaṁ, atthantaranisedhayā;",
  "tika-s0104t1:211_0": "Taṁtaṁnāmaniruḷhatthaṁ, pariyāyakathā katā.",
  "tika-s0104t1:212_0": "Desakānaṁ sukaratthaṁ, tantiatthāvabodhane;",
  "tika-s0104t1:213_0": "Dhammaniruttibodhatthaṁ, pariyāyakathā katā.",
  "tika-s0104t1:214_0": "Veneyyānaṁ tattha bījavāpanatthañca attano;",
  "tika-s0104t1:215_0": "Dhammadhātuyā līḷāya, pariyāyakathā katā.",
  "tika-s0104t1:216_0": "Tadeva tu avatvāna, tadaññehi pabodhanaṁ;",
  "tika-s0104t1:217_0": "Sammāpaṭiggaṇhantānaṁ, atthādhigamāya kata’’nti.",
  "tika-s0104t1:218_0": "Idaṁ pana nibbeṭhanaṁ īdiseyeva,",
  "tika-s0104t1:218_1": "na sabbattha kātabbanti dassento ‘‘idañcā’’tiādimāha.",
  "tika-s0104t1:218_2": "Tattha avaṇṇeyevāti kāraṇapatirūpaṁ vatvā,",
  "tika-s0104t1:218_3": "avatvā vā dosapatiṭṭhāpanavasena nindāya eva.",
  "tika-s0104t1:218_4": "Na sabbatthāti na kevalaṁ akkosanakhuṁsanavambhanādīsu sabbattha nibbeṭhanaṁ kātabbanti attho.",
  "tika-s0104t1:218_5": "Tadevatthaṁ ‘‘yadi hī’’tiādinā pākaṭaṁ karoti.",
  "tika-s0104t1:218_6": "‘‘Sāsaṅkanīyo hotī’’ti vuttaṁ tathānibbeṭhetabbatāya kāraṇameva ‘‘tasmā’’ti paṭiniddisati.",
  "tika-s0104t1:218_7": "‘‘Oṭṭhosī’’tiādi ‘‘na sabbatthā’’ti etassa vivaraṇaṁ.",
  "tika-s0104t1:218_8": "Jātināmagottakammasippaābādha liṅga kilesa āpatti akkosanasaṅkhātehi dasahi akkosavatthūhi. Adhivāsanameva khanti,",
  "tika-s0104t1:218_9": "na diṭṭhinijjhānakkhamanādayoti adhivāsanakhanti.",
  "tika-s0104t1:219_0": "6.",
  "tika-s0104t1:219_1": "Evaṁ avaṇṇabhūmiyā saṁvaṇṇanaṁ katvā idāni vaṇṇabhūmiyāpi saṁvaṇṇanaṁ kātumāha ‘‘eva’’ntiādi.",
  "tika-s0104t1:219_2": "Tattha avaṇṇabhūmiyanti avaṇṇappakāsanaṭṭhāne.",
  "tika-s0104t1:219_3": "Tādilakkhaṇanti ettha ‘‘pañcahākārehi tādī iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī’’ti (mahāni.",
  "tika-s0104t1:219_4": "38) niddesanayena pañcasu atthesu idha paṭhamenatthena tādī. Tatrāyaṁ niddeso –",
  "tika-s0104t1:220_0": "Kathaṁ arahā iṭṭhāniṭṭhe tādī, arahā lābhepi tādī, alābhepi tādī, yasepi, ayasepi, pasaṁsāyapi, nindāyapi, sukhepi , dukkhepi tādī,",
  "tika-s0104t1:220_1": "ekañce bāhaṁ gandhena limpeyyuṁ,",
  "tika-s0104t1:220_2": "ekañce bāhaṁ vāsiyā taccheyyuṁ, amusmiṁ natthi rāgo, amusmiṁ natthi paṭigho ,",
  "tika-s0104t1:220_3": "anunayapaṭighavippahīno ugghāṭinigghāṭivītivatto, anurodhavirodhasamatikkanto,",
  "tika-s0104t1:220_4": "evaṁ arahā iṭṭhāniṭṭhe tādīti (mahāni. 38).",
  "tika-s0104t1:221_0": "Vacanattho pana tamiva dissatīti tādī,",
  "tika-s0104t1:221_1": "iṭṭhamiva aniṭṭhampi passatīti attho.",
  "tika-s0104t1:221_2": "Tassa lakkhaṇaṁ tādilakkhaṇaṁ,",
  "tika-s0104t1:221_3": "iṭṭhāniṭṭhesu samapekkhanasabhāvo. Atha vā tamiva dissate tādī, so eva sabhāvo,",
  "tika-s0104t1:221_4": "tadeva lakkhaṇaṁ tādilakkhaṇanti.",
  "tika-s0104t1:221_5": "Vaṇṇabhūmiyaṁ tādilakkhaṇaṁ dassetunti sambandho.",
  "tika-s0104t1:221_6": "Para-saddo aññattheti āha ‘‘ye kecī’’tiādi.",
  "tika-s0104t1:221_7": "Ānandanti bhusaṁ pamodanti taṁsamaṅgino sattā etenāti ānandasaddassa karaṇatthataṁ dasseti. Sobhanamano sumano, cittaṁ,",
  "tika-s0104t1:221_8": "sobhanaṁ vā mano yassāti sumano, taṁsamaṅgīpuggalo.",
  "tika-s0104t1:221_9": "Nanu ca cittavācakabhāve sati cetasikasukhassa bhāvatthatā yuttā,",
  "tika-s0104t1:221_10": "puggalavācakabhāve pana cittameva bhāvattho siyā, na cetasikasukhaṁ,",
  "tika-s0104t1:221_11": "sumanasaddassa dabbanimittaṁ pati pavattattā yathā ‘‘daṇḍittaṁ sikhitta’’ntiādīti? Saccametaṁ dabbe apekkhite,",
  "tika-s0104t1:221_12": "idha pana tadanapekkhitvā tena dabbena yuttaṁ mūlanimittabhūtaṁ cetasikasukhameva apekkhitvā sumanasaddo pavatto,",
  "tika-s0104t1:221_13": "tasmā etthāpi cetasikasukhameva bhāvattho sambhavati,",
  "tika-s0104t1:221_14": "tenāha ‘‘cetasikasukhassetaṁ adhivacana’’nti.",
  "tika-s0104t1:221_15": "Etena hi vacanena tadaññacetasikānampi cittapaṭibaddhattā,",
  "tika-s0104t1:221_16": "cittakiriyattā ca yathāsambhavaṁ somanassabhāvo āpajjatīti codanaṁ nāpajjateva ruḷhisaddattā tassa yathā ‘‘paṅkaja’’nti pariharati. Ubbilayatīti ubbilaṁ,",
  "tika-s0104t1:221_17": "bhindati purimāvatthāya visesaṁ āpajjatīti attho.",
  "tika-s0104t1:221_18": "Tadeva ubbilāvitaṁ paccayantarāgamādivasena.",
  "tika-s0104t1:221_19": "Uddhaṁ palavatīti vā ubbilāvitaṁ akārānaṁ ikāraṁ, ākārañca katvā,",
  "tika-s0104t1:221_20": "cittameva ‘‘cetaso’’ti vuttattā.",
  "tika-s0104t1:221_21": "Taddhite pana siddhe taṁ abyatirittaṁ tasmiṁ pade vacanīyassa sāmaññabhāvato,",
  "tika-s0104t1:221_22": "tassa vā saddassa nāmapadattā,",
  "tika-s0104t1:221_23": "tasmā kassāti sambandhīvisesānuyoge ‘‘cetaso’’ti vuttanti dassetuṁ ‘‘kassā’’tiādi vuttaṁ. Esa nayo īdisesu.",
  "tika-s0104t1:221_24": "Yāya uppannāya kāyacittaṁ vātapūritabhastā viya uddhumāyanākārappattaṁ hoti tassā gehasitāya odagyapītiyā etaṁ adhivacananti sarūpaṁ dasseti ‘‘uddhaccāvahāyā’’tiādinā.",
  "tika-s0104t1:221_25": "Uddhaccāvahāyāti uddhatabhāvāvahāya.",
  "tika-s0104t1:221_26": "Uppilāpeti cittaṁ uppilāvitaṁ karotīti ubbilāpanā, sā eva pīti, tassā.",
  "tika-s0104t1:221_27": "Khandhavasena dhammavisesattaṁ āha ‘‘idhāpī’’tiādinā.",
  "tika-s0104t1:221_28": "Avaṇṇabhūmimapekkhāya api-saddo ‘‘ayampi pārājiko’’tiādīsu (pārā. 1.89, 91, 167, 171, 195, 197) viya,",
  "tika-s0104t1:221_29": "idha ca kiñcāpi tesaṁ bhikkhūnaṁ ubbilāvitameva natthi,",
  "tika-s0104t1:221_30": "atha kho āyatiṁ kulaputtānaṁ edisesupi ṭhānesu akusaluppattiṁ paṭisedhento dhammanettiṁ ṭhapetīti.",
  "tika-s0104t1:221_31": "Dvīhi padehi saṅkhārakkhandho,",
  "tika-s0104t1:221_32": "ekena vedanākkhandho vuttoti etthāpi ‘‘tesaṁ vasena sesānaṁ sampayuttadhammānaṁ karaṇaṁ paṭikkhittamevā’’ti ca aṭṭhakathāyaṁ vuttanayena sakkā viññātunti na vuttaṁ.",
  "tika-s0104t1:221_33": "‘‘Pi-saddo sambhāvanattho’’tiādinā vuttanayena cettha attho yathāsambhavaṁ veditabbo.",
  "tika-s0104t1:222_0": "Tumhaṁyevassa tena antarāyoti etthāpi ‘‘antarāyo’’ti idaṁ ‘‘ubbilāvitattassa akaraṇīyatākāraṇavacana’’tiādinā heṭṭhā avaṇṇapakkhe amhehi vuttanayānusārena attho daṭṭhabbo.",
  "tika-s0104t1:222_1": "Ettha ca ‘‘ānandino ubbilāvitā’’ti dīpitaṁ pītimeva gahetvā ‘‘tena ubbilāvitattenā’’ti vacanaṁ somanassarahitāya pītiyā abhāvato tabbacaneneva ‘‘sumanā’’ti dīpitaṁ somanassampi siddhamevāti katvā vuttaṁ.",
  "tika-s0104t1:222_2": "Atha vā somanassassa antarāyakaratā pākaṭā,",
  "tika-s0104t1:222_3": "na tathā pītiyāti evaṁ vuttanti daṭṭhabbaṁ.",
  "tika-s0104t1:222_4": "Kasmā panetanti yathāvuttaṁ atthaṁ avibhāgato manasi katvā codeti.",
  "tika-s0104t1:222_5": "Ācariyo ‘‘sacca’’nti tamatthaṁ paṭijānitvā ‘‘taṁ panā’’tiādinā vibhajjabyākaraṇavasena pariharati.",
  "tika-s0104t1:223_0": "Tattha etanti ānandādīnamakaraṇīyatāvacanaṁ,",
  "tika-s0104t1:223_1": "nanu bhagavatā vaṇṇitanti sambandho.",
  "tika-s0104t1:223_2": "Buddhoti kittayantassāti ‘‘buddho’’ti vacanaṁ guṇānussaraṇavasena kathentassa sādhujanassa.",
  "tika-s0104t1:223_3": "Kasiṇenāti kasiṇatāya sakalabhāvena.",
  "tika-s0104t1:223_4": "Jambudīpassāti cetassa avayavabhāvena sambandhīvacanaṁ.",
  "tika-s0104t1:223_5": "Apare pana ‘‘jambudīpassāti karaṇavacanatthe sāmivacana’’ti vadanti,",
  "tika-s0104t1:223_6": "tesaṁ matena kasiṇajambudīpasaddānaṁ samānādhikaraṇabhāvo daṭṭhabbo, karaṇavacanañca nissakkatthe.",
  "tika-s0104t1:223_7": "Pageva ekadesato panāti api-saddo sambhāvane. Ādi-saddena cettha –",
  "tika-s0104t1:224_0": "‘‘Mā soci udāyi,",
  "tika-s0104t1:224_1": "ānando avītarāgo kālaṁ kareyya,",
  "tika-s0104t1:224_2": "tena cittappasādena sattakkhattuṁ devarajjaṁ kāreyya,",
  "tika-s0104t1:224_3": "sattakkhattuṁ imasmiṁyeva jambudīpe mahārajjaṁ kāreyya,",
  "tika-s0104t1:224_4": "apica udāyi ānando diṭṭheva dhamme parinibbāyissatī’’tiādisuttaṁ (a. ni. 3.81) –",
  "tika-s0104t1:225_0": "Saṅgahitaṁ.",
  "tika-s0104t1:225_1": "Nti suttantare vuttaṁ pītisomanassaṁ.",
  "tika-s0104t1:225_2": "Nekkhammassitanti kāmato nikkhamane kusaladhamme nissitaṁ. Idhāti imasmiṁ sutte.",
  "tika-s0104t1:225_3": "Gehassitanti gehavāsīnaṁ samudāciṇṇato gehasaṅkhāte kāmaguṇe nissitaṁ.",
  "tika-s0104t1:225_4": "Kasmā tadevidhādhippetanti āha ‘‘idañhī’’tiādi.",
  "tika-s0104t1:225_5": "‘‘Āyasmato channassa uppannasadisa’’nti vuttamatthaṁ pākaṭaṁ kātuṁ,",
  "tika-s0104t1:225_6": "samatthetuṁ vā ‘‘tenevā’’tiādi vuttaṁ.",
  "tika-s0104t1:225_7": "Visesaṁ nibbattetuṁ nāsakkhi bhagavati,",
  "tika-s0104t1:225_8": "dhamme ca pavattagehassitapematāya.",
  "tika-s0104t1:225_9": "Parinibbānakāleti parinibbānāsannakāle bhagavatā paññattena tajjitoti vā sambandho.",
  "tika-s0104t1:225_10": "Parinibbānakāleti vā bhagavato parinibbutakāle saṅghena tajjito nibbattetīti vā sambandho.",
  "tika-s0104t1:225_11": "Brahmadaṇḍenāti ‘‘bhikkhūhi itthannāmo neva vattabbo, na ovaditabbo, nānusāsitabbo’’ti (cūḷava. 445) katena brahmadaṇḍena. Tajjitoti saṁvejito.",
  "tika-s0104t1:225_12": "Tasmāti yasmā gehassitapītisomanassaṁ jhānādīnaṁ antarāyakaraṁ, tasmā.",
  "tika-s0104t1:225_13": "Vuttañhetaṁ bhagavatā sakkapañhasutte ‘‘somanassaṁpāhaṁ devānaminda,",
  "tika-s0104t1:225_14": "duvidhena vadāmi sevitabbampi asevitabbampī’’ti (dī. ni. 2.359).",
  "tika-s0104t1:226_0": "‘‘Ayañhī’’tiādinā tadevatthaṁ kāraṇato samattheti.",
  "tika-s0104t1:226_1": "Rāgasahitattā hi sā antarāyakarāti.",
  "tika-s0104t1:226_2": "Ettha pana ‘‘idañhi rāgasañhitaṁ pītisomanassa’’nti vattabbaṁ siyā,",
  "tika-s0104t1:226_3": "tathāpi pītiggahaṇena somanassampi gahitameva hoti somanassarahitāya pītiyā abhāvatoti heṭṭhā vuttanayena pītiyeva gahitā.",
  "tika-s0104t1:226_4": "Apica sevitabbāsevitabbavibhāgassa sutte vacanato somanassassa pākaṭo antarāyakarabhāvo,",
  "tika-s0104t1:226_5": "na tathā pītiyāti sāyeva rāgasahitatthena visesetvā vuttā.",
  "tika-s0104t1:226_6": "Avaṇṇabhūmiyā saddhiṁ sambandhitvā pākaṭaṁ kātuṁ ‘‘lobho cā’’tiādi vuttaṁ.",
  "tika-s0104t1:226_7": "Kodhasadisovāti avaṇṇabhūmiyaṁ vuttakodhasadiso eva.",
  "tika-s0104t1:226_8": "‘‘Luddho’’tiādigāthānaṁ ‘‘kuddho’’tiādigāthāsu vuttanayena attho daṭṭhabbo.",
  "tika-s0104t1:227_0": "‘‘Mamaṁ vā bhikkhave pare vaṇṇaṁ bhāseyyuṁ,",
  "tika-s0104t1:227_1": "dhammassa vā vaṇṇaṁ bhāseyyuṁ,",
  "tika-s0104t1:227_2": "saṅghassa vā vaṇṇaṁ bhāseyyuṁ,",
  "tika-s0104t1:227_3": "tatra ce tumhe assatha ānandino sumanā ubbilāvitā ,",
  "tika-s0104t1:227_4": "api nu tumhe paresaṁ subhāsitadubbhāsitaṁ ājāneyyāthāti?",
  "tika-s0104t1:227_5": "No hetaṁ bhante’’ti ayaṁ tatiyavāro nāma avaṇṇabhūmiyaṁ vuttanayavasena tatiyavāraṭṭhāne nīharitabbattā,",
  "tika-s0104t1:227_6": "so desanākāle tena vārena bodhetabbapuggalābhāvato desanāya anāgatopi tadatthasambhavato atthato āgatoyeva.",
  "tika-s0104t1:227_7": "Yathā taṁ vitthāravasena kathāvatthuppakaraṇanti dassetuṁ ‘‘tatiyavāro panā’’tiādi vuttaṁ,",
  "tika-s0104t1:227_8": "etena saṁvaṇṇanākāle tathābujjhanakasattānaṁ vasena so vāro ānetvā saṁvaṇṇetabboti dasseti.",
  "tika-s0104t1:227_9": "‘‘Yatheva hī’’tiādinā tadevatthasambhavaṁ vibhāveti.",
  "tika-s0104t1:227_10": "Kuddho atthaṁ na jānāti yathevāti sambandho.",
  "tika-s0104t1:228_0": "Paṭipajjitabbākāradassanavāreti yathāvuttaṁ tatiyavāraṁ upādāya vattabbe catutthavāre.",
  "tika-s0104t1:228_1": "‘‘Tumhākaṁ satthā’’ti vacanato pabhuti yāva ‘‘imināpi kāraṇena taccha’’nti vacanaṁ, tāva yojanā.",
  "tika-s0104t1:228_2": "‘‘So hi bhagavā’’tiādi tabbivaraṇaṁ.",
  "tika-s0104t1:228_3": "Tattha itipīti imināpi kāraṇena.",
  "tika-s0104t1:228_4": "Vitthāro visuddhimagge (visuddhi.",
  "tika-s0104t1:228_5": "123 ādayo) ‘‘anāpatti upasampannassa bhūtaṁ ārocetī’’ti (pāci.",
  "tika-s0104t1:228_6": "77) vuttepi sabhāgānameva ārocanaṁ yuttanti āha ‘‘sabhāgānaṁ bhikkhūnaṁyeva paṭijānitabba’’nti. Teyeva hi tassa atthakāmā,",
  "tika-s0104t1:228_7": "saddheyyavacanattañca maññanti,",
  "tika-s0104t1:228_8": "tato ca ‘‘sāsanassa amoghatā dīpitā hotī’’ti vuttatthasamatthanaṁ siyā.",
  "tika-s0104t1:228_9": "‘‘Evañhī’’tiādi kāraṇavacanaṁ. Pāpicchatā ceva parivajjitā, kattubhūtā vā sā, hotīti sambandho.",
  "tika-s0104t1:228_10": "Amoghatāti niyyānikabhāvena atucchatā.",
  "tika-s0104t1:228_11": "Vuttanayenāti ‘‘tatra tumhehīti tasmiṁ vaṇṇe tumhehī’’tiādinā ceva ‘‘dutiyaṁ padaṁ paṭhamassa padassa,",
  "tika-s0104t1:228_12": "catutthañca tatiyassa vevacana’’ntiādinā ca vuttanayena.",
  "tika-s0104t1:229_0": "Cūḷasīlavaṇṇanā",
  "tika-s0104t1:230_0": "7.Ko anusandhīti pucchā ‘‘nanu ettakeneva yathāvuttehi avaṇṇavaṇṇehi sambandhā desanāmatthakaṁ pattā’’ti anuyogasambhavato katā.",
  "tika-s0104t1:230_1": "Vaṇṇena ca avaṇṇena cāti tadubhayapadena.",
  "tika-s0104t1:230_2": "Atthaniddeso viya hi saddaniddesopīti akkharacintakā.",
  "tika-s0104t1:230_3": "Atha vā tathābhāsanassa kāraṇattā,",
  "tika-s0104t1:230_4": "koṭṭhāsattā ca ‘‘padehī’’ti vuttaṁ.",
  "tika-s0104t1:230_5": "Avaṇṇena ca vaṇṇena cāti pana aguṇaguṇavasena,",
  "tika-s0104t1:230_6": "nindāpasaṁsāvasena ca sarūpadassanaṁ.",
  "tika-s0104t1:230_7": "‘‘Nivatto amūlakatāya vissajjetabbatābhāvato’’ti (dī. ni. ṭī.",
  "tika-s0104t1:230_8": "1.7) ācariyadhammapālattherena vuttaṁ.",
  "tika-s0104t1:230_9": "Taṁ vitthāretvā desanāya bodhetabbapuggalābhāvato ettakāva sā yuttarūpāti bhagavato ajjhāsayeneva adesanābhāvena nivatto,",
  "tika-s0104t1:230_10": "yathā taṁ vaṇṇabhūmiyaṁ tatiyavārotipi daṭṭhabbaṁ.",
  "tika-s0104t1:230_11": "Tathā bodhetabbapuggalasambhavena vissajjetabbatāya adhigatabhāvato anuvattatiyeva.",
  "tika-s0104t1:230_12": "Itipetaṁ bhūtanti ettha iti-saddo ādiattho taduparipi anuvattakattā,",
  "tika-s0104t1:230_13": "tena vakkhati ‘‘idha panā’’tiādi.",
  "tika-s0104t1:230_14": "Ettāvatā ayaṁ vaṇṇānusandhīti dassetvā duvidhesu pana tesu vaṇṇesu brahmadattassa vaṇṇānusandhīti dassento ‘‘so panā’’tiādimāha.",
  "tika-s0104t1:230_15": "Upari suññatāpakāsane anusandhiṁ dassessati ‘‘atthi bhikkhave’’tiādinā (dī. ni. 1.28).",
  "tika-s0104t1:231_0": "Evaṁ pucchāvissajjanāmukhena samudāyatthataṁ vatvā idāni avayavatthataṁ dasseti ‘‘tatthā’’tiādinā.",
  "tika-s0104t1:231_1": "Appameva parito samantato khaṇḍitattā parittaṁ nāmāti āha ‘‘appamattakanti parittassa nāma’’nti.",
  "tika-s0104t1:231_2": "Mattā vuccati pamāṇaṁ mīyate parimīyateti katvā.",
  "tika-s0104t1:231_3": "Samāsantakakārena appamattakaṁ yathā ‘‘bahuputtako’’ti, evaṁ oramattakepi.",
  "tika-s0104t1:231_4": "Eteneva ‘‘appā mattā appamattā,",
  "tika-s0104t1:231_5": "sā etassāti appamattaka’’ntiādinā kapaccayassa sātthakatampi dasseti atthato abhinnattā.",
  "tika-s0104t1:231_6": "Mattakasaddassa anatthakabhāvato sīlameva sīlamattakaṁ.",
  "tika-s0104t1:231_7": "Anatthakabhāvoti ca sakatthatā purimapadattheyeva pavattanato.",
  "tika-s0104t1:231_8": "Na hi saddā kevalaṁ anatthakā bhavantīti akkharacintakā.",
  "tika-s0104t1:231_9": "Nanu ca bhagavato pāramitānubhāvena niratthakamekakkharampi mukhavaraṁ nārohati,",
  "tika-s0104t1:231_10": "sakalañca pariyattisāsanaṁ pade pade catusaccappakāsananti vuttaṁ,",
  "tika-s0104t1:231_11": "kathaṁ tassa anatthakatā sambhavatīti? Saccaṁ,",
  "tika-s0104t1:231_12": "tampi padantarābhihitassa atthassa visesanavasena tadabhihitaṁ atthaṁ vadati eva,",
  "tika-s0104t1:231_13": "so pana attho vināpi tena padantareneva sakkā viññātunti anatthakamicceva vuttanti.",
  "tika-s0104t1:231_14": "Nanu avocumha ‘‘anatthakabhāvo…pe… pavattanato’’ti.",
  "tika-s0104t1:231_15": "Apica vineyyajjhāsayānurūpavasena bhagavato desanā pavattati,",
  "tika-s0104t1:231_16": "vineyyā ca anādimatisaṁsāre lokiyesuyeva saddesu paribhāvitacittā,",
  "tika-s0104t1:231_17": "loke ca asatipi atthantarāvabodhe vācāsiliṭṭhatādivasena saddapayogo dissati ‘‘labbhati palabbhati, khañjati nikhañjati,",
  "tika-s0104t1:231_18": "āgacchati paccāgacchatī’’tiādinā.",
  "tika-s0104t1:231_19": "Tathāparicitānañca tathāvidheneva saddapayogena atthāvagamo sukho hotīti anatthakasaddapayogo vuttoti. Evaṁ sabbattha. Hoti cettha –",
  "tika-s0104t1:232_0": "‘‘Padantaravacanīya-ssatthassa visesanāya;",
  "tika-s0104t1:233_0": "Bodhanāya vineyyānaṁ, tathānatthapadaṁ vade’’ti.",
  "tika-s0104t1:234_0": "Atha vā sīlamattakanti ettha matta-saddo visesanivattiattho ‘‘avitakkavicāramattā dhammā (dha. sa.",
  "tika-s0104t1:234_1": "tikamātikā) manomattā dhātu manodhātū’’ti (dha. sa. mūlaṭī. 499) ca ādīsu viya.",
  "tika-s0104t1:234_2": "‘‘Appamattakaṁ oramattaka’’nti padadvayena sāmaññato vuttoyeva hi attho ‘‘sīlamattaka’’nti padena visesato vutto,",
  "tika-s0104t1:234_3": "tena ca sīlaṁ eva sīlamattaṁ,",
  "tika-s0104t1:234_4": "tadeva sīlamattakanti nibbacanaṁ kātabbanti dassetuṁ ‘‘sīlameva sīlamattaka’’nti vuttaṁ.",
  "tika-s0104t1:235_0": "Ayaṁ pana aṭṭhakathāmuttako nayo – oramattakanti ettha oranti apārabhāgo ‘‘orato bhogaṁ (mahāva. 66) oraṁ pāra’’ntiādīsu viya.",
  "tika-s0104t1:235_1": "Atha vā heṭṭhāattho orasaddo oraṁ āgamanāya ye paccayā,",
  "tika-s0104t1:235_2": "te orambhāgiyāni saṁyojanānītiādīsu viya.",
  "tika-s0104t1:235_3": "Sīlañhi samādhipaññāyo apekkhitvā apārabhāge, heṭṭhābhāge ca hoti,",
  "tika-s0104t1:235_4": "ubhayatthāpi ‘‘ore pavattaṁ mattaṁ yassā’’tiādinā viggaho.",
  "tika-s0104t1:235_5": "Sīlamattakanti etthāpi mattasaddo amahatthavācako ‘‘bhesajjamattā’’tiādīsu viya.",
  "tika-s0104t1:235_6": "Atha vā sīlepi tadekadesasseva saṅgahaṇatthaṁ amahatthavācako ettha mattasaddo vutto.",
  "tika-s0104t1:235_7": "Tathā hi indriyasaṁvarapaccayasannissitasīlāni idha desanaṁ anāruḷhāni. Kasmāti ce?",
  "tika-s0104t1:235_8": "Yasmā tāni pātimokkhasaṁvaraājīvapārisuddhisīlāni viya na sabbaputhujjanesu pākaṭānīti.",
  "tika-s0104t1:235_9": "Mattanti cettha visesanivattiatthe napuṁsakaliṅgaṁ.",
  "tika-s0104t1:235_10": "Pamāṇappakatthesu pana ‘‘matta’’nti vā ‘‘mattā’’ti vā napuṁsakitthiliṅgaṁ.",
  "tika-s0104t1:236_0": "‘‘Idaṁ vuttaṁ hotī’’tiādinā saha yojanāya piṇḍatthaṁ dasseti. Yena sīlena vadeyya,",
  "tika-s0104t1:236_1": "etaṁ sīlamattakaṁ nāmāti sambandho.",
  "tika-s0104t1:236_2": "‘‘Vaṇṇaṁ vadāmīti ussāhaṁ katvāpī’’ti idaṁ ‘‘vaṇṇaṁ vadamāno’’ti etassa vivaraṇaṁ.",
  "tika-s0104t1:236_3": "Etena hi ‘‘ekapuggalo bhikkhave,",
  "tika-s0104t1:236_4": "loke uppajjamāno uppajjatī’’tiādīsu (a. ni.",
  "tika-s0104t1:236_5": "1.170) viya mānasaddassa sāmatthiyatthataṁ dasseti.",
  "tika-s0104t1:236_6": "‘‘Ussāhaṁ kurumāno’’ti avatvā ‘‘katvā’’ti ca vacanaṁ tvādipaccayantapadānamiva mānantapaccayantapadānampi parakiriyāpekkhamevāti dassanatthaṁ.",
  "tika-s0104t1:236_7": "‘‘Tattha siyā’’tiādinā sandhāyabhāsitamatthaṁ ajānitvā nītatthameva gahetvā suttantaravirodhitaṁ maññamānassa kassaci īdisī codanā siyāti dasseti.",
  "tika-s0104t1:236_8": "Tatthāti tasmiṁ ‘‘appamattakaṁ kho paneta’’ntiādivacane (dī. ni. 1.7).",
  "tika-s0104t1:236_9": "Kammaṭṭhānabhāvane yuñjati sīlenāti yogī, tassa.",
  "tika-s0104t1:237_0": "Alaṅkaraṇaṁ vibhūsanaṁ alaṅkāro, pasādhanakiriyā.",
  "tika-s0104t1:237_1": "Alaṁ karoti etenevāti vā alaṅkāro, kuṇḍalādipasādhanaṁ. Maṇḍīyate maṇḍanaṁ, ūnaṭṭhānapūraṇaṁ.",
  "tika-s0104t1:237_2": "Maṇḍīyati etenāti vā maṇḍanaṁ,",
  "tika-s0104t1:237_3": "mukhacuṇṇādiūnapūraṇopakaraṇaṁ. Idha pana sadisavohārena,",
  "tika-s0104t1:237_4": "taddhitavasena vā sīlameva tathā vuttaṁ. Maṇḍaneti maṇḍanahetu,",
  "tika-s0104t1:237_5": "maṇḍanakiriyānimittaṁ gatoti attho.",
  "tika-s0104t1:237_6": "Atha vā maṇḍati sīlenāti maṇḍano, maṇḍanajātiko puriso.",
  "tika-s0104t1:237_7": "Bahumhi cetaṁ jātyāpekkhāya ekavacanaṁ.",
  "tika-s0104t1:237_8": "Ubbāhanatthepi hi ekavacanamicchanti keci,",
  "tika-s0104t1:237_9": "tadayuttameva saddasatthe anāgatattā, atthayuttiyā ca abhāvato.",
  "tika-s0104t1:237_10": "Kathañhi ekavacananiddiṭṭhato ubbāhanakaraṇaṁ yuttaṁ siyā ekasmiṁ yevatthe ubbāhitabbassa aññassatthassa abhāvato.",
  "tika-s0104t1:237_11": "Tasmā vipallāsavasena bahvatthe idaṁ ekavacanaṁ daṭṭhabbaṁ, maṇḍanasīlesūti attho.",
  "tika-s0104t1:237_12": "Ācariyadhammapālattherenapi hi ayamevidha vinicchayo (dī. ni. ṭī. 1.7) vutto. Aggatanti uttamabhāvaṁ.",
  "tika-s0104t1:238_0": "Assaṁ bhavissāmīti ākaṅkheyyāti sambandho. Assāti bhaveyya.",
  "tika-s0104t1:238_1": "Paripūrakārīti cettha iti-saddo ādiattho, pakārattho vā,",
  "tika-s0104t1:238_2": "tena sakalampi sīlathomanasuttaṁ dasseti.",
  "tika-s0104t1:239_0": "Kikīva aṇḍanti etthāpi tadatthena iti-saddena –",
  "tika-s0104t1:240_0": "‘‘Kikīva aṇḍaṁ camarīva vāladhiṁ,",
  "tika-s0104t1:241_0": "Piyaṁva puttaṁ nayanaṁva ekakaṁ;",
  "tika-s0104t1:242_0": "Tatheva sīlaṁ anurakkhamānā,",
  "tika-s0104t1:243_0": "Supesalā hotha sadā sagāravā’’ti. (visuddhi. 1.19); –",
  "tika-s0104t1:244_0": "Gāthaṁ saṅgaṇhāti.",
  "tika-s0104t1:244_1": "‘‘Pupphagandho’’ti vatvā tadekadesena dassetuṁ ‘‘na candana’’ntiādi vuttaṁ.",
  "tika-s0104t1:244_2": "Candanaṁ tagaraṁ mallikāti hi taṁsahacaraṇato tesaṁ gandhova vutto.",
  "tika-s0104t1:244_3": "Pupphagandhoti ca pupphañca tadavaseso gandho cāti attho.",
  "tika-s0104t1:244_4": "Tagaramallikāhi vā avasiṭṭho ‘‘pupphagandho’’ti vutto.",
  "tika-s0104t1:244_5": "Satañca gandhoti ettha sīlameva sadisavohārena vā taddhitavasena vā gandho.",
  "tika-s0104t1:244_6": "Sīlanibandhano vā thutighoso vuttanayena ‘‘gandho’’ti adhippeto. Sīlañhi kittiyā nimittaṁ.",
  "tika-s0104t1:244_7": "Yathāha ‘‘sīlavato kalyāṇo kittisaddo abbhuggacchatī’’ti (dī. ni. 2.150; 3.316; a. ni. 5.213; mahāva. 785; udā. 76).",
  "tika-s0104t1:244_8": "Sappuriso pavāyati pakārehi gandhati tassa gandhūpagarukkhapaṭibhāgattā.",
  "tika-s0104t1:245_0": "Vassikīti sumanapupphaṁ, ‘‘vassika’’ntipi pāṭho, tadatthova. Gandhā eva gandhajātā, gandhappakārā vā. Yvāyanti yadidaṁ,",
  "tika-s0104t1:245_1": "uttamo gandho vātīti sambandho.",
  "tika-s0104t1:246_0": "Sammadaññā vimuttānanti sammā aññāya jānitvā, aggamaggena vā vimuttānaṁ.",
  "tika-s0104t1:246_1": "Maggaṁ na vindatīti kāraṇaṁ na labhati, na jānāti vā.",
  "tika-s0104t1:247_0": "‘‘Sīle patiṭṭhāyā’’ti gāthāya paṭisandhipaññāya sapañño ātāpī vīriyavā pārihārikapaññāya nipako narasaṅkhāto bhikkhu sīle patiṭṭhāya cittaṁ tappadhānena vuttaṁ samādhiṁ bhāvayaṁ bhāvayanto bhāvanāhetu tathā paññaṁ vipassanañca imaṁ antojaṭābahijaṭāsaṅkhātaṁ jaṭaṁ vijaṭaye vijaṭeyya vijaṭituṁ samattheyyāti saṅkhepattho.",
  "tika-s0104t1:248_0": "Pathaviṁ nissāyāti pathaviṁ rasaggahaṇavasena nissāya,",
  "tika-s0104t1:248_1": "sīlasmiṁ pana paripūraṇavasena nissāya patiṭṭhānaṁ daṭṭhabbaṁ.",
  "tika-s0104t1:249_0": "Appakamahantatāya pārāpārādi viya upanidhāpaññattibhāvato aññamaññaṁ upanidhāya āhāti vissajjetuṁ ‘‘upari guṇe upanidhāyā’’ti vuttaṁ.",
  "tika-s0104t1:249_1": "Sīlañhīti ettha hi-saddo kāraṇattho,",
  "tika-s0104t1:249_2": "tenidaṁ kāraṇaṁ dasseti ‘‘yasmā sīlaṁ kiñcāpi patiṭṭhābhāvena samādhissa bahūpakāraṁ,",
  "tika-s0104t1:249_3": "pabhāvādiguṇavisese panassa upanidhāya kalampi bhāgaṁ na upeti, tathā samādhi ca paññāyā’’ti. Tenevāha ‘‘tasmā’’tiādi.",
  "tika-s0104t1:249_4": "Na pāpuṇātīti guṇasamabhāvena na sampāpuṇāti, na sametīti vuttaṁ hoti. Uparimanti samādhipaññaṁ.",
  "tika-s0104t1:249_5": "Upanidhāyāti upatthambhaṁ katvā.",
  "tika-s0104t1:249_6": "Tañhi tādisāya paññattiyā upatthambhanaṁ hoti.",
  "tika-s0104t1:249_7": "Heṭṭhimanti sīlasamādhidvayaṁ.",
  "tika-s0104t1:250_0": "‘‘Katha’’ntiādi vitthāravacanaṁ.",
  "tika-s0104t1:250_1": "Kaṇḍambamūlikapāṭihāriyakathanañcettha yathākathañcipi sīlassa samādhimapāpuṇatāsiddhiyevidhādhippetāti pākaṭatarapāṭihāriyabhāvena,",
  "tika-s0104t1:250_2": "nidassananayena cāti daṭṭhabbaṁ.",
  "tika-s0104t1:250_3": "‘‘Abhi…pe… titthiyamaddana’’nti idaṁ pana tassa yamakapāṭihāriyassa supākaṭabhāvadassanatthaṁ,",
  "tika-s0104t1:250_4": "aññehi bodhimūle ñātisamāgamādīsu ca katapāṭihāriyehi visesadassanatthañca vuttaṁ.",
  "tika-s0104t1:250_5": "Sambodhito hi aṭṭhamepi divase devatānaṁ ‘‘buddho vā no vā’’ti uppannakaṅkhāvidhamanatthaṁ ākāse ratanacaṅkamaṁ māpetvā caṅkamanto pāṭihāriyaṁ akāsi,",
  "tika-s0104t1:250_6": "tato dutiyasaṁvacchare kulanagaragato kapilavatthupure nigrodhārāme ñātīnaṁ samāgamepi tesaṁ mānamadappahānatthaṁ yamakapāṭihāriyaṁ akāsi.",
  "tika-s0104t1:250_7": "Tattha abhisambodhitoti abhisambujjhanakālato.",
  "tika-s0104t1:250_8": "Sāvatthinagaradvāreti sāvatthinagarassa dakkhiṇadvāre.",
  "tika-s0104t1:250_9": "Kaṇḍambarukkhamūleti kaṇḍena nāma pasenadirañño uyyānapālena ropitattā kaṇḍambanāmakassa rukkhassa mūle.",
  "tika-s0104t1:250_10": "Yamakapāṭihāriyakaraṇatthāya bhagavato citte uppanne ‘‘tadanucchavikaṁ ṭhānaṁ icchitabba’’nti ratanamaṇḍapādi sakkena devaraññā āṇattena vissakammunā katanti vadanti keci. Bhagavatā nimmitanti apare.",
  "tika-s0104t1:250_11": "Aṭṭhakathāsu pana anekāsu ‘‘sakkena devānamindena āṇāpitena vissakammadevaputtena maṇḍapo kato,",
  "tika-s0104t1:250_12": "caṅkamo pana bhagavatā nimmito’’ti vuttaṁ.",
  "tika-s0104t1:250_13": "Dibbasetacchatte devatāhi dhāriyamāneti attho viññāyati aññesamasambhavato.",
  "tika-s0104t1:250_14": "‘‘Dvādasayojanāya parisāyā’’ti idaṁ catūsu disāsu paccekaṁ dvādasayojanaṁ manussaparisaṁ sandhāya vuttaṁ.",
  "tika-s0104t1:250_15": "Tadā kira dasasahassilokadhātuto cakkavāḷagabbhaṁ paripūretvā devabrahmānopi sannipatiṁsu.",
  "tika-s0104t1:250_16": "Yo koci evarūpaṁ pāṭihāriyaṁ kātuṁ samattho ce,",
  "tika-s0104t1:250_17": "so āgacchatūti codanāsadisattā vuttaṁ ‘‘attādānaparidīpana’’nti.",
  "tika-s0104t1:250_18": "Attādānañhi anuyogo paṭipakkhassa attassa ādānaṁ gahaṇanti katvā.",
  "tika-s0104t1:250_19": "Titthiyamaddananti ‘‘pāṭihāriyaṁ karissāmā’’ti kuhāyanavasena pubbe uṭṭhitānaṁ titthiyānaṁ maddanaṁ,",
  "tika-s0104t1:250_20": "tañca tathā kātuṁ asamatthatāsampādanameva.",
  "tika-s0104t1:250_21": "Tadetaṁ padadvayaṁ ‘‘yamakapāṭihāriya’’nti etena sambandhitabbaṁ.",
  "tika-s0104t1:250_22": "Rājagahaseṭṭhino candanaghaṭikuppattito paṭṭhāya sabbameva cettha vattabbaṁ.",
  "tika-s0104t1:251_0": "Uparimakāyatotiādi paṭisambhidāmagge (paṭi. ma. 1.116) āgatanayadassanaṁ,",
  "tika-s0104t1:251_1": "tena vuttaṁ ‘‘itiādinayappavatta’’nti,",
  "tika-s0104t1:251_2": "‘‘sabbaṁ vitthāretabba’’nti ca. Tatthāyaṁ pāḷiseso –",
  "tika-s0104t1:252_0": "‘‘Heṭṭhimakāyato aggikkhandho pavattati,",
  "tika-s0104t1:252_1": "uparimakāyato udakadhārā pavattati. Puratthimakāyato aggi, pacchimakāyato udakaṁ. Pacchimakāyato aggi, puratthimakāyato udakaṁ. Dakkhiṇaakkhito aggi, vāmaakkhito udakaṁ. Vāmaakkhito aggi, dakkhiṇaakkhito udakaṁ. Dakkhiṇakaṇṇasotato aggi, vāmakaṇṇasotato udakaṁ. Vāmakaṇṇasotato aggi, dakkhiṇakaṇṇasotato udakaṁ. Dakkhiṇanāsikāsotato aggi, vāmanāsikāsotato udakaṁ. Vāmanāsikāsotato aggi, dakkhiṇanāsikāsotato udakaṁ. Dakkhiṇaaṁsakūṭato aggi, vāmaaṁsakūṭato udakaṁ. Vāmaaṁsakūṭato aggi, dakkhiṇaaṁsakūṭato udakaṁ. Dakkhiṇahatthato aggi, vāmahatthato udakaṁ. Vāmahatthato aggi, dakkhiṇahatthato udakaṁ. Dakkhiṇapassato aggi, vāmapassato udakaṁ. Vāmapassato aggi, dakkhiṇapassato udakaṁ. Dakkhiṇapādato aggi, vāmapādato udakaṁ. Vāmapādato aggi, dakkhiṇapādato udakaṁ. Aṅgulaṅgulehi aggi, aṅgulantarikāhi udakaṁ. Aṅgulantarikāhi aggi, aṅgulaṅgulehi udakaṁ. Ekekalomato aggi, ekekalomato udakaṁ.",
  "tika-s0104t1:252_2": "Lomakūpato lomakūpato aggikkhandho pavattati,",
  "tika-s0104t1:252_3": "lomakūpato lomakūpato udakadhārā pavattatī’’ti.",
  "tika-s0104t1:253_0": "Aṭṭhakathāyaṁ pana ‘‘ekekalomakūpato’’ icceva (paṭi. ma. aṭṭha. 2.1.116) āgataṁ.",
  "tika-s0104t1:254_0": "Channaṁ vaṇṇānanti etthāpi nīlānaṁ pītakānaṁ lohitakānaṁ odātānaṁ mañjiṭṭhānaṁ pabhassarānanti ayaṁ sabbopi pāḷiseso peyyālanayena, ādi-saddena ca dassito.",
  "tika-s0104t1:254_1": "Ettha ca channaṁ vaṇṇānaṁ ubbāhanabhūtānaṁ yamakā yamakā vaṇṇā pavattantīti pāṭhasesena sambandho,",
  "tika-s0104t1:254_2": "tena vakkhati ‘‘dutiyā dutiyā rasmiyo’’tiādi.",
  "tika-s0104t1:254_3": "Tattha hi tāsaṁ yamakaṁ yamakaṁ pavattanākārena saha āvajjanaparikammādhiṭṭhānānaṁ visuṁ pavatti dassitā.",
  "tika-s0104t1:254_4": "Keci pana ‘‘channaṁ vaṇṇāna’’nti etassa ‘‘aggikkhandho udakadhārā’’ti purimehi padehi sambandhaṁ vadanti,",
  "tika-s0104t1:254_5": "tadayuttameva aggikkhandhaudakadhārānaṁ atthāya tejokasiṇavāyokasiṇānaṁ samāpajjanassa vakkhamānattā.",
  "tika-s0104t1:254_6": "Channaṁ vaṇṇānaṁ chabbaṇṇā pavattantīti kattuvasena vā sambandho yathā ‘‘ekassa cepi bhikkhuno na paṭibhāseyya taṁ bhikkhuniṁ apasādetu’’nti (pāci. 558).",
  "tika-s0104t1:254_7": "Kattukammesu hi bahulā sāmivacanaṁ ākhyātapayogepi icchanti neruttikā.",
  "tika-s0104t1:255_0": "Evaṁ pāḷinayena yamakapāṭihāriyaṁ dassetvā idāni taṁ aṭṭhakathānayena vivaranto paccāsattinayena ‘‘channaṁ vaṇṇāna’’nti padameva paṭhamaṁ vivarituṁ ‘‘tassā’’tiādimāha. Tattha tassāti bhagavato.",
  "tika-s0104t1:255_1": "‘‘Suvaṇṇavaṇṇā rasmiyo’’ti idaṁ tāsaṁ pītābhānaṁ yebhuyyatāya vuttaṁ,",
  "tika-s0104t1:255_2": "chabbaṇṇāhi rasmīhi alaṅkaraṇakālo viyāti attho.",
  "tika-s0104t1:255_3": "Tāpi hi cakkavāḷagabbhato uggantvā brahmalokamāhacca paṭinivattitvā cakkavāḷamukhavaṭṭimeva gaṇhiṁsu.",
  "tika-s0104t1:255_4": "Ekacakkavāḷagabbhaṁ vaṅkagopānasikaṁ viya bodhigharaṁ ahosi ekālokaṁ.",
  "tika-s0104t1:255_5": "Dutiyā dutiyā rasmiyoti purimapurimato pacchā pacchā nikkhantā rasmiyo.",
  "tika-s0104t1:255_6": "Kasmā sadisākāravasena ‘‘viyā’’ti vacanaṁ vuttanti āha ‘‘dvinnañcā’’tiādi.",
  "tika-s0104t1:255_7": "Dvinnañca cittānaṁ ekakkhaṇe pavatti nāma natthi, yehi tā evaṁ siyuṁ,",
  "tika-s0104t1:255_8": "tathāpi iminā kāraṇadvayena evameva khāyantīti adhippāyo.",
  "tika-s0104t1:255_9": "Bhavaṅgaparivāsassāti bhavaṅgavasena parivasanassa,",
  "tika-s0104t1:255_10": "bhavaṅgasaṅkhātassa parivasanassa vā,",
  "tika-s0104t1:255_11": "bhavaṅgapatanassāti vuttaṁ hoti.",
  "tika-s0104t1:255_12": "Āciṇṇavasitāyāti āvajjanasamāpajjanādīhi pañcahākārehi samāciṇṇaparicayatāya.",
  "tika-s0104t1:255_13": "Nanu ca ekassāpi cittassa pavattiyā dve kisso rasmiyopi sambhaveyyunti anuyogamapaneti ‘‘tassā tassā pana rasmiyā’’tiādinā.",
  "tika-s0104t1:255_14": "Cittavāranānattā āvajjanaparikammacittāni,",
  "tika-s0104t1:255_15": "kasiṇanānattā adhiṭṭhānacittavārānipi visuṁ visuṁyeva pavattanti.",
  "tika-s0104t1:255_16": "Āvajjanāvasāne tikkhattuṁ pavattajavanāni parikammanāmeneva idha vuttāni.",
  "tika-s0104t1:256_0": "Kathanti āha ‘‘nīlarasmiatthāya hī’’tiādi.",
  "tika-s0104t1:256_1": "‘‘Mañjiṭṭharasmiatthāya lohitakasiṇaṁ,",
  "tika-s0104t1:256_2": "pabhassararasmiatthāya pītakasiṇa’’nti idaṁ lohitapītarasmīnaṁ kāraṇeyeva vutte siddhanti na vuttaṁ.",
  "tika-s0104t1:256_3": "Tāsameva hi mañjiṭṭhapabhassararasmiyo visesapabhedabhūtāti.",
  "tika-s0104t1:256_4": "‘‘Aggikkhandhatthāyā’’tiādinā ‘‘uparimakāyato’’tiādīnaṁ vivaraṇaṁ.",
  "tika-s0104t1:256_5": "Aggikkhandhaudakakkhandhāpi aññamaññaasammissā yāva brahmalokā uggantvā cakkavāḷamukhavaṭṭiyaṁ patiṁsu,",
  "tika-s0104t1:256_6": "taṁ divasaṁ pana satthā yo yo yasmiṁ yasmiṁ dhamme ca pāṭihāriye ca pasanno,",
  "tika-s0104t1:256_7": "tassa tassa ajjhāsayavasena taṁ taṁ dhammañca kathesi, pāṭihāriyañca dassesi, evaṁ dhamme bhāsiyamāne,",
  "tika-s0104t1:256_8": "pāṭihāriye ca kariyamāne mahājano dhammābhisamayo ahosi.",
  "tika-s0104t1:256_9": "Tasmiñca samāgame attano manaṁ gahetvā pañhaṁ pucchituṁ samatthaṁ adisvā nimmitaṁ buddhaṁ māpesi,",
  "tika-s0104t1:256_10": "tena pucchitaṁ pañhaṁ satthā vissajjesi.",
  "tika-s0104t1:256_11": "Satthārā pucchitaṁ pañhaṁ so vissajjesi,",
  "tika-s0104t1:256_12": "satthu caṅkamanakāle nimmito ṭhānādīsu aññataraṁ kappesi,",
  "tika-s0104t1:256_13": "tassa caṅkamanakāle satthā ṭhānādīsu aññataraṁ kappesīti etamatthaṁ dassetuṁ ‘‘satthā caṅkamatī’’tiādi vuttaṁ.",
  "tika-s0104t1:256_14": "‘‘Sabbaṁ vitthāretabba’’nti etena ‘‘satthā tiṭṭhati,",
  "tika-s0104t1:256_15": "nimmito caṅkamati vā nisīdati vā seyyaṁ vā kappetī’’tiādinā (paṭi. ma.",
  "tika-s0104t1:256_16": "1.116) catūsu iriyāpathesu ekekamūlakā satthupakkhe cattāro ,",
  "tika-s0104t1:256_17": "nimmitapakkhe cattāroti sabbe aṭṭha vārā vitthāretvā vattabbāti dasseti.",
  "tika-s0104t1:256_18": "Yasmā sīlaṁ samādhissa patiṭṭhāmattameva hutvā nivattati,",
  "tika-s0104t1:256_19": "samādhiyeva tattha patiṭṭhāya yathāvuttaṁ sabbaṁ pāṭihāriyakiccaṁ pavatteti,",
  "tika-s0104t1:256_20": "tasmā tadetaṁ samādhikiccamevāti vuttaṁ ‘‘ettha ekampī’’tiādi.",
  "tika-s0104t1:257_0": "‘‘Yaṁ panā’’tiādinā samādhissa paññamapāpuṇatā vibhāvitā, yaṁ pana paṭivijjhi,",
  "tika-s0104t1:257_1": "idaṁ paṭivijjhanaṁ paññākiccanti attho.",
  "tika-s0104t1:257_2": "Taṁ anukkamato dasseti ‘‘bhagavā’’tiādinā.",
  "tika-s0104t1:257_3": "‘‘Kappasatasahassādhikāni cattāri asaṅkhyeyyānī’’ti idaṁ dīpaṅkarapādamūle katapaṭhamābhinīhārato paṭṭhāya vuttaṁ,",
  "tika-s0104t1:257_4": "tato pubbepi yattakena tasmiṁ bhave icchanto sāvakabodhiṁ pattuṁ sakkuṇeyya,",
  "tika-s0104t1:257_5": "tattakaṁ puññasambhāraṁ samupacinīti veditabbaṁ.",
  "tika-s0104t1:257_6": "Tatoyeva hi ‘‘manussattaṁ liṅgasampatti,",
  "tika-s0104t1:257_7": "hetu satthāradassana’’ntiādinā (bu. vaṁ.",
  "tika-s0104t1:257_8": "59) vuttesu aṭṭhadhammesu hetusampannatā ahosi.",
  "tika-s0104t1:257_9": "Keci pana manopaṇidhānavacīpaṇidhānavasena anekadhā asaṅkhyeyyaparicchedaṁ katvā pubbasambhāraṁ vadanti,",
  "tika-s0104t1:257_10": "tadayuttameva saṅgahāruḷhāsu aṭṭhakathāsu tathā avuttattā.",
  "tika-s0104t1:257_11": "Tāsu hi yathāvuttanayena paṭhamābhinīhārato pubbe hetusampannatāyeva dassitā.",
  "tika-s0104t1:257_12": "Ekūnatiṁsavassakāle nikkhamma pabbajitvāti sambandho.",
  "tika-s0104t1:257_13": "Cakkaratanārahapuññavantatāya bodhisatto cakkavattisirisampannoti tassa nivāsabhavanaṁ ‘‘cakkavattisirinivāsabhūta’’nti vuttaṁ.",
  "tika-s0104t1:257_14": "Bhavanāti rammasurammasubhasaṅkhātā niketanā.",
  "tika-s0104t1:257_15": "Padhānayoganti dukkaracariyāya uttamavīriyānuyogaṁ.",
  "tika-s0104t1:258_0": "Uruvelāyaṁ kira senānigame kuṭumbikassa dhītā sujātā nāma dārikā vayappattā nerañjarāya tīre nigrodhamūle patthanamakāsi ‘‘sacāhaṁ samajātikaṁ kulagharaṁ gantvā paṭhamagabbhe puttaṁ labhissāmi,",
  "tika-s0104t1:258_1": "khīrapāyāsena balikammaṁ karissāmī’’ti, (ma. ni. aṭṭha. 2.284; jā. aṭṭha.",
  "tika-s0104t1:258_2": "1.avidūre nidānakathā) tassā sā patthanā samijjhi.",
  "tika-s0104t1:258_3": "Sā satta dhenuyo laṭṭhivane khādāpetvā tāsampi dhītaro gāviyo laddhā tatheva khādāpetvā puna tāsampi dhītaro tathevāti sattaputtinattipanattiparamparāgatāhi dhenūhi khīraṁ gahetvā khīrapāyāsaṁ pacitumārabhi.",
  "tika-s0104t1:258_4": "Tasmiṁ khaṇe mahābrahmā tiyojanikaṁ setacchattaṁ upari dhāresi,",
  "tika-s0104t1:258_5": "sakko devarājā aggiṁ ujjālesi,",
  "tika-s0104t1:258_6": "sakalaloke vijjamānarasaṁ devatā pakkhipiṁsu,",
  "tika-s0104t1:258_7": "pāyāsaṁ dakkhiṇāvaṭṭaṁ hutvā pacati,",
  "tika-s0104t1:258_8": "taṁ sā suvaṇṇapātiyā satasahassagghanikāya saheva bodhisattassa datvā pakkāmi.",
  "tika-s0104t1:258_9": "Atha bodhisatto taṁ gahetvā nerañjarāya tīre suppatiṭṭhite nāma titthe ekatālaṭṭhippamāṇe ekūnapaññāsapiṇḍe karonto paribhuñji,",
  "tika-s0104t1:258_10": "taṁ sandhāya vuttaṁ ‘‘visākhāpuṇṇamāyaṁ uruvelagāme sujātāya dvinnaṁ pakkhittadibbojaṁ madhupāyāsaṁ paribhuñjitvā’’ti.",
  "tika-s0104t1:258_11": "Tattha sujātāyāti āyasmato yasattherassa mātubhūtāya pacchā saraṇagamanaṭṭhāne etadaggappattāya sujātāya nāma seṭṭhibhariyāya.",
  "tika-s0104t1:258_12": "Aṅgamaṅgānusārino rasassa sāro upatthambhabalakaro bhūtanissito eko viseso ojā nāma,",
  "tika-s0104t1:258_13": "sā divi bhavā pakkhittā etthāti pakkhittadibbojo, taṁ.",
  "tika-s0104t1:258_14": "Pātabbo ca so asitabbo cāti pāyāso, rasaṁ katvā pivituṁ,",
  "tika-s0104t1:258_15": "ālopaṁ katvā ca bhuñjituṁ yutto bhojanaviseso,",
  "tika-s0104t1:258_16": "madhunā sitto pāyāso madhupāyāso, taṁ.",
  "tika-s0104t1:259_0": "Tato nerañjarāya tīre mahāsālavane nānāsamāpattīhi divāvihārassa katattā ‘‘sāyanhasamaye’’tiādi vuttaṁ.",
  "tika-s0104t1:259_1": "Vitthāro tattha tattha gahetabbo.",
  "tika-s0104t1:259_2": "Dakkhiṇuttarenāti divāvihārato bodhiyā pavisanamaggaṁ sandhāyāha,",
  "tika-s0104t1:259_3": "ujukaṁ dakkhiṇuttaragatena devatāhi alaṅkatena maggenāti attho .",
  "tika-s0104t1:259_4": "Evampi vadanti ‘‘dakkhiṇuttarenāti dakkhiṇapacchimuttarena ādiavasānagahaṇena majjhimassāpi gahitattā,",
  "tika-s0104t1:259_5": "tathā luttapayogassa ca dassanato.",
  "tika-s0104t1:259_6": "Evañhi sati ‘dakkhiṇapacchimuttaradisābhāgena bodhimaṇḍaṁ pavisitvā tiṭṭhatī’ti (jā. aṭṭha.",
  "tika-s0104t1:259_7": "1.avidūrenidānakathā) jātakanidāne vuttavacanena sametī’’ti.",
  "tika-s0104t1:259_8": "Dakkhiṇadisato gantabbo uttaradisābhāgo dakkhiṇuttaro, tena pavisitvāti apare.",
  "tika-s0104t1:259_9": "Keci pana ‘‘uttarasaddo cettha maggavācako. Yadi hi disāvācako bhaveyya,",
  "tika-s0104t1:259_10": "‘dakkhiṇuttarāyā’ti vadeyyā’’ti, taṁ na ‘‘uttarena nadī sīdā,",
  "tika-s0104t1:259_11": "gambhīrā duratikkamā’’tiādinā disāvācakassāpi enayogassa dassanato,",
  "tika-s0104t1:259_12": "uttarasaddassa ca maggavācakassa anāgatattā.",
  "tika-s0104t1:259_13": "Apica disābhāgaṁ sandhāya evaṁ vuttaṁ. Disābhāgopi hi disā evāti.",
  "tika-s0104t1:259_14": "Atha antarāmagge sotthiyena nāma tiṇahārakabrāhmaṇena dinnā aṭṭha kusatiṇamuṭṭhiyo gahetvā asitañcanagirisaṅkāsaṁ sabbabodhisattānamassāsajananaṭṭhāne samāviruḷhaṁ bodhiyā maṇḍanabhūtaṁ bodhimaṇḍamupagantvā tikkhattuṁ padakkhiṇaṁ katvā dakkhiṇadisābhāge aṭṭhāsi,",
  "tika-s0104t1:259_15": "so pana padeso paduminipatte udakabindu viya pakampittha, tato pacchimadisābhāgaṁ,",
  "tika-s0104t1:259_16": "uttaradisābhāgañca gantvā tiṭṭhantepi mahāpurise tatheva te akampiṁsu,",
  "tika-s0104t1:259_17": "tato ‘‘nāyaṁ sabbopi padeso mama guṇaṁ sandhāretuṁ samattho’’ti puratthimadisābhāgamagamāsi,",
  "tika-s0104t1:259_18": "tattha pallaṅkappamāṇaṁ niccalamahosi,",
  "tika-s0104t1:259_19": "tasseva ca nippariyāyena bodhimaṇḍasamaññā,",
  "tika-s0104t1:259_20": "mahāpuriso ‘‘idaṁ kilesaviddhaṁsanaṭṭhāna’’nti sanniṭṭhānaṁ katvā pubbuttaradisābhāge ṭhito tattha akampanappadese tāni tiṇāni agge gahetvā sañcālesi,",
  "tika-s0104t1:259_21": "tāvadeva cuddasahattho pallaṅko ahosi,",
  "tika-s0104t1:259_22": "tānipi tiṇāni vicittākārena tūlikāya lekhā gahitāni viya ahesuṁ.",
  "tika-s0104t1:259_23": "So tattha tisandhipallaṅkaṁ ābhujitvā caturaṅgasamannāgataṁ mettākammaṭṭhānaṁ pubbaṅgamaṁ katvā caturaṅgikaṁ vīriyaṁ adhiṭṭhahitvā nisīdi,",
  "tika-s0104t1:259_24": "tamatthaṁ saṅkhipitvā dassento ‘‘bodhimaṇḍaṁ pavisitvā’’tiādimāha.",
  "tika-s0104t1:260_0": "Tattha bodhi vuccati arahattamaggañāṇaṁ, sabbaññutaññāṇañca,",
  "tika-s0104t1:260_1": "sā maṇḍati thāmagatatāya pasīdati etthāti bodhimaṇḍo,",
  "tika-s0104t1:260_2": "nippariyāyena yathāvuttappadeso,",
  "tika-s0104t1:260_3": "pariyāyena pana idha dumarājā.",
  "tika-s0104t1:260_4": "Tathā hi ācariyānandattherena vuttaṁ ‘‘bodhimaṇḍasaddopaṭhamābhisambuddhaṭṭhāne eva daṭṭhabbo,",
  "tika-s0104t1:260_5": "na yattha katthaci bodhirukkhassa patiṭṭhitaṭṭhāne’’ti, taṁ.",
  "tika-s0104t1:261_0": "Māravijayasabbaññutaññāṇapaṭilābhādīhi bhagavantaṁ assāsetīti assattho.",
  "tika-s0104t1:261_1": "Āpubbañhi sāsasaddaṁ anusiṭṭhitosanesu icchanti, yaṁ tu loke ‘‘caladalo, kuñjarāsano’’ tipi vadanti. Accuggatabhāvena, ajeyyabhūmisīsagatabhāvena,",
  "tika-s0104t1:261_2": "sakalasabbaññuguṇapaṭilābhaṭṭhānaviruḷhabhāvena ca dumānaṁ rājāti dumarājā,",
  "tika-s0104t1:261_3": "assattho ca so dumarājā cāti assatthadumarājā taṁ. Dvinnaṁ ūrujāṇusandhīnaṁ,",
  "tika-s0104t1:261_4": "ūrumūlakaṭisandhissa ca vasena tayo sandhayo,",
  "tika-s0104t1:261_5": "saṇṭhānavasena vā tayo koṇā yassāti tisandhi,",
  "tika-s0104t1:261_6": "sveva pallaṅko ūrubaddhāsanaṁ parisamantato aṅkanaṁ āsananti atthena ra-kārassa la-kāraṁ, dvibhāvañca katvā,",
  "tika-s0104t1:261_7": "tīhi vā sandhīhi lakkhito pallaṅko tisandhipallaṅko, taṁ. Ābhujitvāti ābandhitvā,",
  "tika-s0104t1:261_8": "ubho pāde samañchite katvāti vuttaṁ hoti.",
  "tika-s0104t1:261_9": "Vitthāro sāmaññaphalasuttavaṇṇanāyaṁ (dī. ni. aṭṭha. 1.216) āgamissati. Attā, mitto, majjhatto,",
  "tika-s0104t1:261_10": "verīti catūsupi samappavattanavasena caturaṅgasamannāgataṁ mettākammaṭṭhānaṁ.",
  "tika-s0104t1:261_11": "‘‘Caturaṅgasamannāgata’’nti idaṁ pana ‘‘vīriyādhiṭṭhāna’’nti etenāpi yojetabbaṁ. Tampi hi –",
  "tika-s0104t1:262_0": "Kāmaṁ taco ca nhāru ca aṭṭhi ca avasissatu,",
  "tika-s0104t1:262_1": "upasussatu sarīre maṁsalohitaṁ,",
  "tika-s0104t1:262_2": "yaṁ taṁ purisathāmena purisavīriyena purisaparakkamena pattabbaṁ,",
  "tika-s0104t1:262_3": "na taṁ apāpuṇitvā vīriyassa saṇṭhānaṁ bhavissatī’’ti (ma. ni. 2.184; saṁ. ni. 1.266; a. ni. 3.51; a. ni. 8.13; mahāni. 17, 196) –",
  "tika-s0104t1:263_0": "Vuttanayena caturaṅgasamannāgatameva.",
  "tika-s0104t1:264_0": "Cuddasa hatthā vitthatappamāṇabhāvena yassāti cuddasahattho.",
  "tika-s0104t1:264_1": "Parisamantato aṅkīyate lakkhīyate paricchedavasenāti pallaṅko ra-kārassa la-kāraṁ, tassa ca dvittaṁ katvā.",
  "tika-s0104t1:264_2": "Apica ‘‘idaṁ kilesaviddhaṁsanaṭṭhāna’’nti aṭṭhakathāsu vacanato pallaṁ kilesaviddhaṁsanaṁ karoti etthāti pallaṅko niggahitāgamavasena, aluttasamāsavasena vā,",
  "tika-s0104t1:264_3": "cuddasahattho ca so pallaṅko ca,",
  "tika-s0104t1:264_4": "sveva uttamaṭṭhena patthanīyaṭṭhena ca varoti cuddasahatthapallaṅkavaro,",
  "tika-s0104t1:264_5": "tattha gato pavatto nisinno tathā.",
  "tika-s0104t1:264_6": "Cuddasahatthatā cettha vitthāravasena gahetabbā.",
  "tika-s0104t1:264_7": "Tāniyeva hi tiṇāni aparimitapuññānubhāvato cuddasahatthavitthatapallaṅkabhāvena pavattāni,",
  "tika-s0104t1:264_8": "na ca tāni aṭṭhamuṭṭhippamāṇāni cuddasahatthaaccuggatāni sambhavanti .",
  "tika-s0104t1:264_9": "Tatoyeva ca idha ‘‘tiṇasantharaṁ santharitvā’’ti vuttaṁ,",
  "tika-s0104t1:264_10": "dhammapadaṭṭhakathādīsu ca ‘‘tiṇāni santharitvā…pe… puratthimābhimukho nisīditvā’’ti (dha. sa. aṭṭha. 1.sāriputtheravaṇṇanā; dha. sa. aṭṭha. 1.nidānakathā).",
  "tika-s0104t1:264_11": "Aññattha ca ‘‘tiṇāsane cuddasahatthasammate’’ti.",
  "tika-s0104t1:264_12": "Keci pana ‘‘accuggatabhāveneva cuddasahattho’’ti yathā tathā parikappanāvasena vadanti,",
  "tika-s0104t1:264_13": "taṁ na gahetabbaṁ yathāvuttena kāraṇena, sādhakena ca viruddhattā.",
  "tika-s0104t1:264_14": "Kāmañca manorathapūraṇiyā caturaṅguttaravaṇṇanāya ‘‘tikkhattuṁ bodhiṁ padakkhiṇaṁ katvā bodhimaṇḍaṁ āruyha cuddasahatthubbedhe ṭhāne tiṇasantharaṁ santharitvā caturaṅgavīriyaṁ adhiṭṭhāya nisinnakālato’’ti (a. ni. aṭṭha. 2.4.33) pāṭho dissati,",
  "tika-s0104t1:264_15": "tathāpi tattha ubbedhasaddo vitthāravācakoti veditabbo,",
  "tika-s0104t1:264_16": "yathā ‘‘tiriyaṁ soḷasubbedho, uddhamāhu sahassadhā’’ti (jā. 1.3.40) mahāpanādajātake.",
  "tika-s0104t1:264_17": "Tathā hi tadaṭṭhakathāyaṁ vuttaṁ ‘‘tiriyaṁ soḷasubbedhoti vitthārato soḷasakaṇḍapātavitthāro ahosī’’ti (jātaka aṭṭha. 2-302 piṭṭhe).",
  "tika-s0104t1:264_18": "Aññathā hi ākāseyeva ukkhipitvā tiṇasantharaṇaṁ kataṁ,",
  "tika-s0104t1:264_19": "na acalapadeseti attho āpajjeyya santharaṇakiriyādhārabhāvato tassa,",
  "tika-s0104t1:264_20": "so cattho anadhippeto aññattha anāgatattāti.",
  "tika-s0104t1:265_0": "Rajatakkhandhaṁ piṭṭhito katvā viyāti sambandho. Atthanti pacchimapabbataṁ. Mārabalanti māraṁ, mārabalañca, mārassa vā sāmatthiyaṁ.",
  "tika-s0104t1:265_1": "Pubbenivāsanti pubbe nivutthakkhandhaṁ.",
  "tika-s0104t1:265_2": "Dibbacakkhunti dibbacakkhuñāṇaṁ.",
  "tika-s0104t1:265_3": "‘‘Kicchaṁ vatāyaṁ loko āpanno’’tiādinā (dī. ni. 2.57; saṁ. ni.",
  "tika-s0104t1:265_4": "2.4) jarāmaraṇamukhena paccayākāre ñāṇaṁ otāretvā.",
  "tika-s0104t1:265_5": "Ānāpānacatutthajjhānanti etthāpi ‘‘sabbabuddhānaṁ āciṇṇa’’nti vibhattivipariṇāmaṁ katvā yojetabbaṁ.",
  "tika-s0104t1:265_6": "Tampi hi buddhānamāciṇṇamevāti vadanti. Pādakaṁ katvāti kāraṇaṁ, patiṭṭhānaṁ vā katvā.",
  "tika-s0104t1:265_7": "‘‘Vipassanaṁ vaḍḍhetvāti chattiṁsakoṭisatasahassamukhena āsavakkhayañāṇasaṅkhātamahāvajirañāṇagabbhaṁ gaṇhāpanavasena vipassanaṁ bhāvetvā.",
  "tika-s0104t1:265_8": "Sabbaññutaññāṇādhigamāya anupadadhammavipassanāvasena anekākāravokāre saṅkhāre sammasato chattiṁsakoṭisatasahassamukhena pavattaṁ vipassanāñāṇampi hi ‘‘mahāvajirañāṇa’’nti vuccati,",
  "tika-s0104t1:265_9": "catuvīsatikoṭisatasahassasaṅkhyāya devasikaṁ vaḷañjanakasamāpattīnaṁ purecarānucarañāṇampi. Idha pana maggañāṇameva, visesato ca aggamaggañāṇaṁ,",
  "tika-s0104t1:265_10": "tasmā tasseva vipassanāgabbhabhāvo veditabboti.",
  "tika-s0104t1:265_11": "Sabbabuddhaguṇeti sabbaññutādiniravasesabuddhaguṇe.",
  "tika-s0104t1:265_12": "Tassā pādakaṁ katvā samādhi nivattoti vuttaṁ ‘‘idamassa paññākicca’’nti. Assāti bhagavato.",
  "tika-s0104t1:266_0": "‘‘Tattha yathā hatthe’’tiādinā upamāya pākaṭīkaraṇaṁ. Hattheti hatthapasate, karapuṭe vā. Pātiyanti sarāvake. Ghaṭeti udakaharaṇaghaṭe.",
  "tika-s0104t1:266_1": "Dvattiṁsadoṇagaṇhanappamāṇaṁ kuṇḍaṁ kolambo. Tato mahatarā cāṭi. Tatopi mahatī mahākumbhī. Soṇḍī kusobbho. Nadībhāgo kandaro.",
  "tika-s0104t1:266_2": "Cakkavāḷapādesu samuddo cakkavāḷamahāsamuddo.Sinerupādake mahāsamuddeti sīdantarasamuddaṁ sandhāyāha.",
  "tika-s0104t1:266_3": "‘‘Pātiya’’ntiādināpi tadevatthaṁ pakārantarena vibhāveti.",
  "tika-s0104t1:266_4": "Parittaṁ hoti yathāti sambandho.",
  "tika-s0104t1:266_5": "Yassā pāḷiyā atthavibhāvanatthāya yā saṁvaṇṇanā vuttā,",
  "tika-s0104t1:266_6": "tadeva tassā guṇabhāvena dassetuṁ ‘‘tenāhā’’tiādi vuttaṁ. Evaṁ sabbattha.",
  "tika-s0104t1:267_0": "‘‘Duve puthujjanā’’tiādi puthujjanesu labbhamānavibhāgadassanatthameva vuttaṁ,",
  "tika-s0104t1:267_1": "na pana mūlapariyāyasaṁvaṇṇanādīsu (ma. ni. aṭṭha.",
  "tika-s0104t1:267_2": "1.2) viya puthujjanavisesaniddhāraṇatthaṁ niravasesaputhujjanasseva idha adhippetattā.",
  "tika-s0104t1:267_3": "Sabbopi hi puthujjano bhagavato upariguṇe vibhāvetuṁ na sakkoti, tiṭṭhatu tāva puthujjano,",
  "tika-s0104t1:267_4": "ariyasāvakapaccekabuddhānampi avisayā eva buddhaguṇā.",
  "tika-s0104t1:267_5": "Tathā hi vakkhati ‘‘sotāpanno’’tiādi (dī. ni. aṭṭha. 1.7).",
  "tika-s0104t1:267_6": "Gottasambandhatāya ādiccassa sūriyadevaputtassa bandhūti ādiccabandhu, tena vuttaṁ niddese –",
  "tika-s0104t1:268_0": "‘‘Ādicco vuccati sūriyo. Sūriyo gotamo gottena, bhagavāpi gotamo gottena,",
  "tika-s0104t1:268_1": "bhagavā sūriyassa gottañātako gottabandhu,",
  "tika-s0104t1:268_2": "tasmā buddho ādiccabandhū’’ti (mahāni. 150; cūḷani. 99).",
  "tika-s0104t1:269_0": "Saddavidū pana ‘‘buddhassādiccabandhunā’’ti pāṭhamicchanti.",
  "tika-s0104t1:269_1": "Ādiccassa bandhunā gottena samāno gottasaṅkhāto bandhu yassa,",
  "tika-s0104t1:269_2": "buddho ca so ādiccabandhu cāti katvā.",
  "tika-s0104t1:269_3": "Yasmā pana khandhakathādikosallenāpi upakkilesānupakkilesānaṁ jānanahetubhūtaṁ bāhusaccaṁ hoti, yathāha –",
  "tika-s0104t1:270_0": "‘‘Kittāvatā nu kho bhante bahussuto hotīti?",
  "tika-s0104t1:270_1": "Yato kho bhikkhu khandhakusalo hoti.",
  "tika-s0104t1:270_2": "Dhātu…pe… āyatana…pe… paṭiccasamuppādakusalo hoti,",
  "tika-s0104t1:270_3": "ettāvatā kho bhikkhu bahussuto hotī’’ti.",
  "tika-s0104t1:271_0": "Tasmā ‘‘yassa khandhadhātuāyatanādīsū’’tiādi vuttaṁ.",
  "tika-s0104t1:271_1": "Ādi-saddena cettha yāva paṭiccasamuppādā saṅgaṇhāti.",
  "tika-s0104t1:271_2": "Tattha vācuggatakaraṇaṁ uggaho.",
  "tika-s0104t1:271_3": "Atthassa paripucchanaṁ paripucchā.",
  "tika-s0104t1:271_4": "Aṭṭhakathāvasena atthassa sotadvārapaṭibaddhatākaraṇaṁ savanaṁ.",
  "tika-s0104t1:271_5": "Byañjanatthānaṁ sunikkhepasunayanena dhammassa pariharaṇaṁ dhāraṇaṁ.",
  "tika-s0104t1:271_6": "Evaṁ sutadhātaparicitānaṁ vitakkanaṁ manasānupekkhanaṁ paccavekkhaṇaṁ.",
  "tika-s0104t1:272_0": "Evaṁ pabhedaṁ dassetvā vacanatthampi dasseti ‘‘duvidho’’tiādinā.",
  "tika-s0104t1:272_1": "Puthūnanti anekavidhānaṁ kilesādīnaṁ.",
  "tika-s0104t1:272_2": "Puthujjanantogadhattāti bahūnaṁ janānaṁ abbhantare samavarodhabhāvato puthujjanoti sambandho.",
  "tika-s0104t1:272_3": "Puthucāyaṁ janoti puthu eva visuṁyeva ayaṁ saṅkhyaṁ gato.",
  "tika-s0104t1:272_4": "Itīti tasmā puthujjanoti sambandho.",
  "tika-s0104t1:272_5": "Evaṁ gāthābandhena saṅkhepato dassitamatthaṁ ‘‘so hī’’tiādinā vivarati.",
  "tika-s0104t1:272_6": "‘‘Nānappakārāna’’nti iminā puthu-saddo idha bahvatthoti dasseti.",
  "tika-s0104t1:273_0": "Ādi-saddena saṅgahitamatthaṁ,",
  "tika-s0104t1:273_1": "tadatthassa ca sādhakaṁ ambasecanagarusinānanayena niddesapāḷiyā dassento ‘‘yathāhā’’tiādimāha. Avihatā sakkāyadiṭṭhiyo,",
  "tika-s0104t1:273_2": "puthu bahukā tā etesanti puthuavihatasakkāyadiṭṭhikā,",
  "tika-s0104t1:273_3": "etena avihatattā puthu sakkāyadiṭṭhiyo janenti,",
  "tika-s0104t1:273_4": "puthūhi vā sakkāyadiṭṭhīhi janitāti atthaṁ dasseti.",
  "tika-s0104t1:273_5": "Avihatatthameva vā janasaddo vadati,",
  "tika-s0104t1:273_6": "tasmā puthu sakkāyadiṭṭhiyo janenti na vihananti,",
  "tika-s0104t1:273_7": "janā vā avihatā puthu sakkāyadiṭṭhiyo etesanti atthaṁ dassetītipi vaṭṭati,",
  "tika-s0104t1:273_8": "visesanaparanipātanañcettha daṭṭhabbaṁ yathā ‘‘agyāhito’’ti.",
  "tika-s0104t1:273_9": "‘‘Puthu satthārānaṁ mukhullokikā’’ti etena puthu bahavo janā satthāro etesanti nibbacanaṁ dassitaṁ.",
  "tika-s0104t1:273_10": "Puthu sabbagatīhi avuṭṭhitāti ettha pana kammakilesehi janetabbā,",
  "tika-s0104t1:273_11": "jāyanti vā sattā etthāti janā, gatiyo,",
  "tika-s0104t1:273_12": "puthu sabbā eva janā gatiyo etesanti vacanattho.",
  "tika-s0104t1:273_13": "‘‘Puthu nānābhisaṅkhāreabhisaṅkharontī’’ti etena ca jāyanti etehi sattāti janā, puññābhisaṅkhārādayo,",
  "tika-s0104t1:273_14": "puthu nānāvidhā janā saṅkhārā etesaṁ vijjanti,",
  "tika-s0104t1:273_15": "puthu vā nānābhisaṅkhāre janenti abhisaṅkharontīti atthamāha.",
  "tika-s0104t1:273_16": "Tato paraṁ pana ‘‘puthu nānāoghehi vuyhantī’’tiādiatthattayaṁ janenti etehi sattāti janā, kāmoghādayo, rāgasantāpādayo, rāgapariḷāhādayo ca, sabbepi vā kilesapariḷāhā.",
  "tika-s0104t1:273_17": "Puthu nānappakārā te etesaṁ vijjanti, tehi vā janenti vuyhanti, santāpenti,",
  "tika-s0104t1:273_18": "pariḍahanti cāti nibbacanaṁ dassetuṁ vuttaṁ.",
  "tika-s0104t1:273_19": "‘‘Rattā giddhā’’tiādi pariyāyavacanaṁ.",
  "tika-s0104t1:274_0": "Api ca rattāti vatthaṁ viya raṅgajātena cittassa vipariṇāmakarena chandarāgena rattā.",
  "tika-s0104t1:274_1": "Giddhāti abhikaṅkhanasabhāvena abhigijjhanena giddhā.",
  "tika-s0104t1:274_2": "Gathitāti ganthitā viya dummocanīyabhāvena tattha paṭibaddhā.",
  "tika-s0104t1:274_3": "Mucchitāti kilesāvisanavasena visaññībhūtā viya anaññakiccamohaṁ samāpannā.",
  "tika-s0104t1:274_4": "Ajjhosannāti anaññāsādhāraṇe viya katvā gilitvā pariniṭṭhapetvā ṭhitā.",
  "tika-s0104t1:274_5": "Laggāti gāvo kaṇṭake viya āsattā,",
  "tika-s0104t1:274_6": "mahāpalipe vā patanena nāsikaggapalipannapuriso viya uddharitumasakkuṇeyyabhāvena nimuggā.",
  "tika-s0104t1:274_7": "Laggitāti makkaṭālepena viya makkaṭo pañcannaṁ indriyānaṁ vasena āsaṅgitā, palibuddhāti sambaddhā,",
  "tika-s0104t1:274_8": "upaddutā vāti ayamattho aṅguttaraṭīkāyaṁ (a. ni. aṭṭha. 1.51) vutto. Etena jāyatīti jano, ‘‘rāgo gedho’’ti evamādiko,",
  "tika-s0104t1:274_9": "puthu nānāvidho jano rāgādiko etesaṁ,",
  "tika-s0104t1:274_10": "puthūsu vā pañcasu kāmaguṇesu janā rattā giddhā…pe… palibuddhāti atthaṁ dasseti.",
  "tika-s0104t1:275_0": "‘‘Āvutā’’tiādipi pariyāyavacanameva. Apica ‘‘āvutāti āvaritā. Nivutāti nivāritā. Ophutāti paliguṇṭhitā, pariyonaddhā vā. Pihitāti pidahitā. Paṭicchannāti chāditā.",
  "tika-s0104t1:275_1": "Paṭikujjitāti heṭṭhāmukhajātā’’ti tattheva (a. ni. aṭṭha. 1.51) vuttaṁ.",
  "tika-s0104t1:275_2": "Ettha ca janenti etehīti janā, nīvaraṇā,",
  "tika-s0104t1:275_3": "puthu nānāvidhā janā nīvaraṇā etesaṁ,",
  "tika-s0104t1:275_4": "puthūhi vā nīvaraṇehi janā āvutā…pe… paṭikujjitāti nibbacanaṁ dasseti.",
  "tika-s0104t1:275_5": "Puthūsu nīcadhammasamācāresu jāyati,",
  "tika-s0104t1:275_6": "puthūnaṁ vā abbhantare jano antogadho,",
  "tika-s0104t1:275_7": "puthu vā bahuko janoti atthaṁ dasseti ‘‘puthūna’’ntiādinā,",
  "tika-s0104t1:275_8": "etena ca tatiyapādaṁ vivarati, samattheti vā.",
  "tika-s0104t1:275_9": "‘‘Puthuvā’’tiādinā pana catutthapādaṁ.",
  "tika-s0104t1:275_10": "Puthu visaṁsaṭṭho eva jano puthujjanoti ayañhettha vacanattho.",
  "tika-s0104t1:276_0": "Yehi guṇavisesehi nimittabhūtehi bhagavati ‘‘tathāgato’’ti ayaṁ samaññā pavattā,",
  "tika-s0104t1:276_1": "taṁ dassanatthaṁ ‘‘aṭṭhahi kāraṇehi bhagavā tathāgato’’tiādi vuttaṁ.",
  "tika-s0104t1:276_2": "Ekopi hi saddo anekapavattinimittamadhikicca anekadhā atthappakāsako,",
  "tika-s0104t1:276_3": "bhagavato ca sabbepi nāmasaddā anekaguṇanemittikāyeva. Yathāha –",
  "tika-s0104t1:277_0": "‘‘Asaṅkhyeyyāni nāmāni, saguṇena mahesino;",
  "tika-s0104t1:278_0": "Guṇena nāmamuddheyyaṁ, api nāmasahassato’’ti. (dha. sa. 1313; udā. aṭṭha. 57; paṭi. ma. aṭṭha. 1.76; dī. ni. ṭī. 1.413);",
  "tika-s0104t1:279_0": "Kāni pana tānīti anuyoge sati paṭhamaṁ tassarūpaṁ saṅkhepato uddisitvā ‘‘katha’’ntiādinā niddisati.",
  "tika-s0104t1:279_1": "Tathā āgatoti ettha ākāraniyamanavasena opammasampaṭipādanattho tathā-saddo.",
  "tika-s0104t1:279_2": "Sāmaññajotanāya visesāvaṭṭhānato,",
  "tika-s0104t1:279_3": "visesatthinā ca sāmaññasaddassāpi visesattheyeva anupayujjitabbato paṭipadāgamanattho āgata saddo daṭṭhabbo,",
  "tika-s0104t1:279_4": "na ñāṇagamanattho tathalakkhaṇaṁ āgato’’tiādīsu (dī. ni. aṭṭha. 1.7; ma. ni. aṭṭha. 1.12; saṁ. ni. aṭṭha. 2.3.78; a. ni. aṭṭha. 1.170; theragā. aṭṭha. 1.43; itivu. aṭṭha. 38; paṭi. ma. aṭṭha. 1.37; bu. vaṁ. aṭṭha. 2; mahāni. aṭṭha. 14) viya ,",
  "tika-s0104t1:279_5": "nāpi kāyagamanādi attho ‘‘āgato kho mahāsamaṇo,",
  "tika-s0104t1:279_6": "māgadhānaṁ giribbaja’’ntiādīsu (mahāva. 53) viya.",
  "tika-s0104t1:279_7": "Tattha yassa ākārassa niyamanavasena opammasampaṭipādanattho tathā-saddo,",
  "tika-s0104t1:279_8": "tadākāraṁ karuṇāpadhānattā tassa mahākaruṇāmukhena purimabuddhānaṁ āgamanapaṭipadāya udāharaṇavasena sāmaññato dassento ‘‘yathā sabbaloke’’tiādimāha.",
  "tika-s0104t1:279_9": "Yaṁtaṁ-saddānaṁ ekantasambandhabhāvato cettha tathā-saddassatthadassane yathā-saddena attho vibhāvito.",
  "tika-s0104t1:279_10": "Tadeva vitthāreti ‘‘yathā vipassī bhagavā’’tiādinā,",
  "tika-s0104t1:279_11": "vipassīādīnañcettha channaṁ sammāsambuddhānaṁ mahāpadānasuttādīsu (dī. ni. 2.4) sampahulaniddesena (dī. ni. aṭṭha.",
  "tika-s0104t1:279_12": "2.sambahulaparicchedavaṇṇanā) supākaṭattā,",
  "tika-s0104t1:279_13": "āsannattā ca tesaṁ vasena taṁ paṭipadaṁ dassetīti daṭṭhabbaṁ. Āgato yathā,",
  "tika-s0104t1:279_14": "tathā āgatoti sabbatra sambandho.",
  "tika-s0104t1:279_15": "‘‘Kiṁ vuttaṁ hotī’’tiādināpi tadeva paṭiniddisati.",
  "tika-s0104t1:279_16": "Tattha yena abhinīhārenāti manussattaliṅgasampattihetusatthāradassanapabbajjāguṇasampattiadhikārachandānaṁ vasena aṭṭhaṅgasamannāgatena mahāpaṇidhānena .",
  "tika-s0104t1:279_17": "Sabbesañhi buddhānaṁ paṭhamapaṇidhānaṁ imināva nīhārena samijjhati.",
  "tika-s0104t1:279_18": "Abhinīhāroti cettha mūlapaṇidhānassetaṁ adhivacananti daṭṭhabbaṁ.",
  "tika-s0104t1:280_0": "Evaṁ mahābhinīhāravasena ‘‘tathāgato’’ti padassa atthaṁ dassetvā idāni pāramīpūraṇavasenapi dassetuṁ ‘‘atha vā’’tiādimāha.",
  "tika-s0104t1:280_1": "‘‘Ettha ca suttantikānaṁ mahābodhiyānapaṭipadāya kosallajananatthaṁ pāramīsu ayaṁ vitthārakathā’’tiādinā ācariyadhammapālattherena (dī. ni. ṭī.",
  "tika-s0104t1:280_2": "1.7) yā pāramīsu vinicchayakathā vuttā,",
  "tika-s0104t1:280_3": "kiñcāpi sā amhehi idha vuccamānā ganthavitthārakarā viya bhavissati,",
  "tika-s0104t1:280_4": "yasmā panāyaṁ saṁvaṇṇanā etissaṁ pacchā pamādalekhavisodhanavasena,",
  "tika-s0104t1:280_5": "tadavasesatthapariyādānavasena ca pavattā,",
  "tika-s0104t1:280_6": "tasmā sāpi pāramīkathā idha vattabbāyevāti tato ceva cariyāpiṭakaṭṭhakathāto ca āharitvā yathārahaṁ gāthābandhehi samalaṅkaritvā atthamadhippāyañca visodhayamānā bhavissati. Kathaṁ?",
  "tika-s0104t1:281_0": "Kā panetā pāramiyo, kenaṭṭhena katīvidhā;",
  "tika-s0104t1:282_0": "Ko ca tāsaṁ kamo kāni, lakkhaṇādīni sabbathā.",
  "tika-s0104t1:283_0": "Ko paccayo, saṁkileso, vodānaṁ paṭipakkhako;",
  "tika-s0104t1:284_0": "Paṭipattivibhāgo ca, saṅgaho sampadā tathā.",
  "tika-s0104t1:285_0": "Kittakena sampādanaṁ, ānisaṁso ca kiṁ phalaṁ;",
  "tika-s0104t1:286_0": "Pañhametaṁ vissajjitvā, bhavissati vinicchayo.",
  "tika-s0104t1:287_0": "Tatridaṁ vissajjanaṁ –",
  "tika-s0104t1:288_0": "Kā panetā pāramiyoti –",
  "tika-s0104t1:289_0": "Taṇhāmānādimaññatra, upāyakusalena yā;",
  "tika-s0104t1:290_0": "Ñāṇena pariggahitā, pāramī sā vibhāvitā.",
  "tika-s0104t1:291_0": "Taṇhāmānādinā hi anupahatā karuṇūpāyakosallapariggahitā dānādayo guṇasaṅkhātā etā kiriyā ‘‘pāramī’’ti vibhāvitā.",
  "tika-s0104t1:292_0": "Kenaṭṭhena pāramiyoti –",
  "tika-s0104t1:293_0": "Paramo uttamaṭṭhena, tassāyaṁ pāramī tathā;",
  "tika-s0104t1:294_0": "Kammaṁ bhāvoti dānādi, taddhitato tidhā matā.",
  "tika-s0104t1:295_0": "Pūreti mavati pare, paraṁ majjati mayati;",
  "tika-s0104t1:296_0": "Munāti minoti tathā, minātīti vā paramo.",
  "tika-s0104t1:297_0": "Pāre majjati sodheti, mavati mayatīti vā;",
  "tika-s0104t1:298_0": "Māyeti taṁ vā munāti, minoti mināti tathā.",
  "tika-s0104t1:299_0": "Pāramīti mahāsatto, vuttānusārato pana;",
  "tika-s0104t1:300_0": "Taddhitatthattayeneva, pāramīti ayaṁ matā.",
  "tika-s0104t1:301_0": "Dānasīlādiguṇavisesayogena hi sattuttamatāya mahābodhisatto paramo, tassa ayaṁ, bhāvo, kammanti vā pāramī, dānādikiriyā.",
  "tika-s0104t1:301_1": "Atha vā parati pūretīti paramo niruttinayena, dānādiguṇānaṁ pūrako, pālako ca bodhisatto, paramassa ayaṁ, bhāvo, kammaṁ vā pāramī.",
  "tika-s0104t1:301_2": "Apica pare satte mavati attani bandhati guṇavisesayogena,",
  "tika-s0104t1:301_3": "paraṁ vā atirekaṁ majjati saṁkilesamalato,",
  "tika-s0104t1:301_4": "paraṁ vā seṭṭhaṁ nibbānaṁ visesena mayati gacchati,",
  "tika-s0104t1:301_5": "paraṁ vā lokaṁ pamāṇabhūtena ñāṇavisesena idhalokamiva munāti paricchindati,",
  "tika-s0104t1:301_6": "paraṁ vā ativiya sīlādiguṇagaṇaṁ attano santāne minoti pakkhipati,",
  "tika-s0104t1:301_7": "paraṁ vā attabhūtato dhammakāyato aññaṁ,",
  "tika-s0104t1:301_8": "paṭipakkhaṁ vā tadanatthakaraṁ kilesacoragaṇaṁ mināti hiṁsatīti paramo, mahāsatto,",
  "tika-s0104t1:301_9": "‘‘paramassa aya’’ntiādinā vuttanayena pāramī.",
  "tika-s0104t1:301_10": "Pāre vā nibbāne majjati sujjhati, satte ca sodheti,",
  "tika-s0104t1:301_11": "tattha vā satte mavati bandhati yojeti, taṁ vā mayati gacchati, satte ca māyeti gameti,",
  "tika-s0104t1:301_12": "taṁ vā yāthāvato munāti paricchindati,",
  "tika-s0104t1:301_13": "tattha vā satte minoti pakkhipati,",
  "tika-s0104t1:301_14": "tattha vā sattānaṁ kilesāriṁ mināti hiṁsatīti pāramī, mahāsatto,",
  "tika-s0104t1:301_15": "‘‘tassa aya’’ntiādinā dānādikiriyāva pāramīti.",
  "tika-s0104t1:301_16": "Iminā nayena pāramīnaṁ vacanattho veditabbo.",
  "tika-s0104t1:302_0": "Katividhāti saṅkhepato dasavidhā,",
  "tika-s0104t1:302_1": "tā pana buddhavaṁsapāḷiyaṁ (bu. vaṁ. 1.76) sarūpato āgatāyeva.",
  "tika-s0104t1:302_2": "Yathāha ‘‘vicinanto tadādakkhiṁ,",
  "tika-s0104t1:302_3": "paṭhamaṁ dānapārami’’ntiādi (bu. vaṁ. 2.116). Yathā cāha –",
  "tika-s0104t1:303_0": "‘‘Kati nu kho bhante buddhakārakā dhammāti?",
  "tika-s0104t1:303_1": "Dasa kho sāriputta buddhakārakā dhammā, katame dasa?",
  "tika-s0104t1:303_2": "Dānaṁ kho sāriputta buddhakārako dhammo,",
  "tika-s0104t1:303_3": "sīlaṁ nekkhammaṁ paññā vīriyaṁ khanti saccaṁ adhiṭṭhānaṁ mettā upekkhā buddhakārako dhammo,",
  "tika-s0104t1:303_4": "ime kho sāriputta dasa buddhakārakā dhammāti. Idamavoca bhagavā,",
  "tika-s0104t1:303_5": "idaṁ vatvāna sugato athāparaṁ etadavoca satthā –",
  "tika-s0104t1:304_0": "‘Dānaṁ sīlañca nekkhammaṁ, paññāvīriyena pañcamaṁ;",
  "tika-s0104t1:305_0": "Khantisaccamadhiṭṭhānaṁ, mettupekkhāti te dasā’ti’’. (bu. vaṁ. 1.76);",
  "tika-s0104t1:306_0": "Keci pana ‘‘chabbidhā’’ti vadanti,",
  "tika-s0104t1:306_1": "taṁ etāsaṁ saṅgahavasena vuttaṁ.",
  "tika-s0104t1:306_2": "So pana saṅgaho parato āvi bhavissati.",
  "tika-s0104t1:307_0": "Ko ca tāsaṁ kamoti ettha kamo nāma desanākkamo, so ca paṭhamasamādānahetuko, samādānaṁ pavicayahetukaṁ,",
  "tika-s0104t1:307_1": "iti yathā ādimhi paṭhamābhinīhārakāle pavicitā, samādinnā ca, tathā desitā.",
  "tika-s0104t1:307_2": "Yathāha ‘‘vicinanto tadādakkhiṁ,",
  "tika-s0104t1:307_3": "paṭhamaṁ dānapārami’’ntiādi (bu. vaṁ. 2.116) tenetaṁ vuccati –",
  "tika-s0104t1:308_0": "‘‘Paṭhamaṁ samādānatā-vasenāyaṁ kamo ruto;",
  "tika-s0104t1:309_0": "Atha vā aññamaññassa, bahūpakāratopi cā’’ti.",
  "tika-s0104t1:310_0": "Tattha hi dānaṁ sīlassa bahūpakāraṁ,",
  "tika-s0104t1:310_1": "sukarañcāti taṁ ādimhi vuttaṁ.",
  "tika-s0104t1:310_2": "Dānaṁ pana sīlapariggahitaṁ mahapphalaṁ hoti mahānisaṁsanti dānānantaraṁ sīlaṁ vuttaṁ.",
  "tika-s0104t1:310_3": "Sīlaṁ nekkhammapariggahitaṁ…pe… nekkhammaṁ paññāpariggahitaṁ…pe… paññā vīriyapariggahitā…pe… vīriyaṁ khantipariggahitaṁ…pe… khanti saccapariggahitā…pe… saccaṁ adhiṭṭhānapariggahitaṁ…pe… adhiṭṭhānaṁ mettāpariggahitaṁ…pe… mettā upekkhāpariggahitā mahapphalā hoti mahānisaṁsāti mettānantaraṁ upekkhā vuttā.",
  "tika-s0104t1:310_4": "Upekkhā pana karuṇāpariggahitā,",
  "tika-s0104t1:310_5": "karuṇā ca upekkhāpariggahitāti veditabbā.",
  "tika-s0104t1:310_6": "Kathaṁ pana mahākāruṇikā bodhisattā sattesu upekkhakā hontīti?",
  "tika-s0104t1:310_7": "Upekkhitabbayuttakesu kañci kālaṁ upekkhakā honti, na pana sabbattha, sabbadā cāti keci.",
  "tika-s0104t1:310_8": "Apare pana na ca sattesu upekkhakā,",
  "tika-s0104t1:310_9": "sattakatesu pana vippakāresu upekkhakā hontīti, idamevettha yuttaṁ.",
  "tika-s0104t1:311_0": "Aparo nayo –",
  "tika-s0104t1:312_0": "Sabbasādhāraṇatādi-kāraṇehipi īritaṁ;",
  "tika-s0104t1:313_0": "Dānaṁ ādimhi sesā tu, purimepi apekkhakā.",
  "tika-s0104t1:314_0": "Pacurajanesupi hi pavattiyā sabbasattasādhāraṇattā, appaphalattā,",
  "tika-s0104t1:314_1": "sukarattā ca dānaṁ ādimhi vuttaṁ.",
  "tika-s0104t1:314_2": "Sīlena dāyakapaṭiggāhakasuddhito parānuggahaṁ vatvā parapīḷānivattivacanato,",
  "tika-s0104t1:314_3": "kiriyadhammaṁ vatvā akiriyadhammavacanato,",
  "tika-s0104t1:314_4": "bhogasampattihetuṁ vatvā bhavasampattihetuvacanato ca dānassānantaraṁ sīlaṁ vuttaṁ.",
  "tika-s0104t1:314_5": "Nekkhammena sīlasampattisiddhito,",
  "tika-s0104t1:314_6": "kāyavacīsucaritaṁ vatvā manosucaritavacanato,",
  "tika-s0104t1:314_7": "visuddhasīlassa sukheneva jhānasamijjhanato,",
  "tika-s0104t1:314_8": "kammāparādhappahānena payogasuddhiṁ vatvā kilesāparādhappahānena āsayasuddhivacanato,",
  "tika-s0104t1:314_9": "vītikkamappahāne ṭhitassa pariyuṭṭhānappahānavacanato ca sīlassānantaraṁ nekkhammaṁ vuttaṁ.",
  "tika-s0104t1:314_10": "Paññāya nekkhammassa siddhiparisuddhito,",
  "tika-s0104t1:314_11": "jhānābhāve paññābhāvavacanato. Samādhipadaṭṭhānā hi paññā,",
  "tika-s0104t1:314_12": "paññāpaccupaṭṭhāno ca samādhi.",
  "tika-s0104t1:314_13": "Samathanimittaṁ vatvā upekkhānimittavacanato,",
  "tika-s0104t1:314_14": "parahitajjhānena parahitakaraṇūpāyakosallavacanato ca nekkhammassānantaraṁ paññā vuttā.",
  "tika-s0104t1:314_15": "Vīriyārambhena paññākiccasiddhito,",
  "tika-s0104t1:314_16": "sattasuññatādhammanijjhānakkhantiṁ vatvā sattahitāya ārambhassa acchariyatāvacanato,",
  "tika-s0104t1:314_17": "upekkhānimittaṁ vatvā paggahanimittavacanato,",
  "tika-s0104t1:314_18": "nisammakāritaṁ vatvā uṭṭhānavacanato ca.",
  "tika-s0104t1:314_19": "Nisammakārino hi uṭṭhānaṁ phalavisesamāvahatīti paññāyānantaraṁ vīriyaṁ vuttaṁ.",
  "tika-s0104t1:315_0": "Vīriyena titikkhāsiddhito.",
  "tika-s0104t1:315_1": "Vīriyavā hi āraddhavīriyattā sattasaṅkhārehi upanītaṁ dukkhaṁ abhibhuyya viharati.",
  "tika-s0104t1:315_2": "Vīriyassa titikkhālaṅkārabhāvato.",
  "tika-s0104t1:315_3": "Vīriyavato hi titikkhā sobhati.",
  "tika-s0104t1:315_4": "Paggahanimittaṁ vatvā samathanimittavacanato,",
  "tika-s0104t1:315_5": "accārambhena uddhaccadosappahānavacanato.",
  "tika-s0104t1:315_6": "Dhammanijjhānakkhantiyā hi uddhaccadoso pahīyati.",
  "tika-s0104t1:315_7": "Vīriyavato sātaccakaraṇavacanato.",
  "tika-s0104t1:315_8": "Khantibahulo hi anuddhato sātaccakārī hoti.",
  "tika-s0104t1:315_9": "Appamādavato parahitakiriyārambhe paccupakārataṇhābhāvavacanato.",
  "tika-s0104t1:315_10": "Yāthāvato dhammanijjhāne hi sati taṇhā na hoti.",
  "tika-s0104t1:315_11": "Parahitārambhe paramepi parakatadukkhasahanatāvacanato ca vīriyassānantaraṁ khanti vuttā.",
  "tika-s0104t1:315_12": "Saccena khantiyā cirādhiṭṭhānato,",
  "tika-s0104t1:315_13": "apakārino apakārakhantiṁ vatvā tadupakārakaraṇe avisaṁvādavacanato,",
  "tika-s0104t1:315_14": "khantiyā apavādavācāvikampanena bhūtavāditāya avijahanavacanato,",
  "tika-s0104t1:315_15": "sattasuññatādhamma-nijjhānakkhantiṁ vatvā tadupabrūhitañāṇasaccassa vacanato ca khantiyānantaraṁ saccaṁ vuttaṁ. Adhiṭṭhānena saccasiddhito.",
  "tika-s0104t1:315_16": "Acalādhiṭṭhānassa hi virati sijjhati.",
  "tika-s0104t1:315_17": "Avisaṁvāditaṁ vatvā tattha acalabhāvavacanato.",
  "tika-s0104t1:315_18": "Saccasandho hi dānādīsu paṭiññānurūpaṁ niccalo pavattati.",
  "tika-s0104t1:315_19": "Ñāṇasaccaṁ vatvā sambhāresu pavattiniṭṭhāpanavacanato.",
  "tika-s0104t1:315_20": "Yathābhūtañāṇavā hi bodhisambhāresu adhiṭṭhāti, te ca niṭṭhāpeti.",
  "tika-s0104t1:315_21": "Paṭipakkhehi akampiyabhāvato ca saccassānantaraṁ adhiṭṭhānaṁ vuttaṁ.",
  "tika-s0104t1:315_22": "Mettāya parahitakaraṇasamādānādhiṭṭhānasiddhito,",
  "tika-s0104t1:315_23": "adhiṭṭhānaṁ vatvā hitūpasaṁhāravacanato.",
  "tika-s0104t1:315_24": "Bodhisambhāre hi adhitiṭṭhamāno mettāvihārī hoti.",
  "tika-s0104t1:315_25": "Acalādhiṭṭhānassa samādānāvikopanena samādānasambhavato ca adhiṭṭhānassānantaraṁ mettā vuttā. Upekkhāya mettāvisuddhito,",
  "tika-s0104t1:315_26": "sattesu hitūpasaṁhāraṁ vatvā tadaparādhesu udāsīnatāvacanato,",
  "tika-s0104t1:315_27": "mettābhāvanaṁ vatvā tannissandabhāvanāvacanato,",
  "tika-s0104t1:315_28": "‘‘hitakāmasattepi upekkhako’’ti acchariyaguṇatāvacanato ca mettāyānantaraṁ upekkhā vuttāti evametāsaṁ kamo veditabbo.",
  "tika-s0104t1:316_0": "Kāni lakkhaṇādīni sabbathāti ettha pana avisesena –",
  "tika-s0104t1:317_0": "Paresamanuggahaṇaṁ , lakkhaṇanti pavuccati;",
  "tika-s0104t1:318_0": "Upakāro akampo ca, raso hitesitāpi ca.",
  "tika-s0104t1:319_0": "Buddhattaṁ paccupaṭṭhānaṁ, dayā ñāṇaṁ pavuccati;",
  "tika-s0104t1:320_0": "Padaṭṭhānanti tāsantu, paccekaṁ tāni bhedato.",
  "tika-s0104t1:321_0": "Sabbāpi hi pāramiyo parānuggahalakkhaṇā, paresaṁ upakārakaraṇarasā, avikampanarasā vā, hitesitāpaccupaṭṭhānā, buddhattapaccupaṭṭhānā vā, mahākaruṇāpadaṭṭhānā,",
  "tika-s0104t1:321_1": "karuṇūpāyakosallapadaṭṭhānā vā.",
  "tika-s0104t1:322_0": "Visesena pana yasmā karuṇūpāyakosallapariggahitā attupakaraṇapariccāgacetanā dānapāramī.",
  "tika-s0104t1:322_1": "Karuṇūpāyakosallapariggahitaṁ kāyavacīsucaritaṁ atthato akattabbavirati,",
  "tika-s0104t1:322_2": "kattabbakaraṇacetanādayo ca sīlapāramī.",
  "tika-s0104t1:322_3": "Karuṇūpāyakosallapariggahito ādīnavadassanapubbaṅgamo kāmabhavehi nikkhamanacittuppādo nekkhammapāramī.",
  "tika-s0104t1:322_4": "Karuṇūpāyakosallapariggahito dhammānaṁ sāmaññavisesalakkhaṇāvabodho paññāpāramī.",
  "tika-s0104t1:322_5": "Karuṇūpāyakosallapariggahito kāyacittehi parahitārambho vīriyapāramī.",
  "tika-s0104t1:322_6": "Karuṇūpāyakosallapariggahito sattasaṅkhārāparādhasahanasaṅkhāto adosappadhāno tadākārappavatto cittuppādo khantipāramī.",
  "tika-s0104t1:322_7": "Karuṇūpāyakosallapariggahitaṁ viraticetanādibhedaṁ avisaṁvādanaṁ saccapāramī.",
  "tika-s0104t1:322_8": "Karuṇūpāyakosallapariggahito acalasamādānādhiṭṭhānasaṅkhāto tadākārappavatto cittuppādo adhiṭṭhānapāramī.",
  "tika-s0104t1:322_9": "Karuṇūpāyakosallapariggahito lokassa hitasukhūpasaṁhāro atthato abyāpādo mettāpāramī.",
  "tika-s0104t1:322_10": "Karuṇūpāyakosallapariggahitā anunayapaṭighaviddhaṁsanasaṅkhātā iṭṭhāniṭṭhesu sattasaṅkhāresu samappavatti upekkhāpāramī.",
  "tika-s0104t1:323_0": "Tasmā pariccāgalakkhaṇaṁ dānaṁ,",
  "tika-s0104t1:323_1": "deyyadhamme lobhaviddhaṁsanarasaṁ, anāsattipaccupaṭṭhānaṁ,",
  "tika-s0104t1:323_2": "bhavavibhavasampattipaccupaṭṭhānaṁ vā,",
  "tika-s0104t1:323_3": "pariccajitabbavatthupadaṭṭhānaṁ. Sīlanalakkhaṇaṁ sīlaṁ, samādhānalakkhaṇaṁ,",
  "tika-s0104t1:323_4": "patiṭṭhānalakkhaṇaṁ vāti vuttaṁ hoti. Dussīlyaviddhaṁsanarasaṁ, anavajjarasaṁ vā, soceyyapaccupaṭṭhānaṁ, hirottappapadaṭṭhānaṁ. Kāmato,",
  "tika-s0104t1:323_5": "bhavato ca nikkhamanalakkhaṇaṁ nekkhammaṁ, tadādīnavavibhāvanarasaṁ,",
  "tika-s0104t1:323_6": "tatoyeva vimukhabhāvapaccupaṭṭhānaṁ, saṁvegapadaṭṭhānaṁ.",
  "tika-s0104t1:323_7": "Yathāsabhāvapaṭivedhalakkhaṇā paññā,",
  "tika-s0104t1:323_8": "akkhalitapaṭivedhalakkhaṇā vā kusalissāsakhittausupaṭivedho viya,",
  "tika-s0104t1:323_9": "visayobhāsanarasā padīpo viya,",
  "tika-s0104t1:323_10": "asammohapaccupaṭṭhānā araññagatasudesako viya, samādhipadaṭṭhānā , catusaccapadaṭṭhānā vā. Ussāhalakkhaṇaṁ vīriyaṁ, upatthambhanarasaṁ, asaṁsīdanapaccupaṭṭhānaṁ,",
  "tika-s0104t1:323_11": "vīriyārambhavatthupadaṭṭhānaṁ, saṁvegapadaṭṭhānaṁ vā.",
  "tika-s0104t1:324_0": "Khamanalakkhaṇā khanti, iṭṭhāniṭṭhasahanarasā, adhivāsanapaccupaṭṭhānā, avirodhapaccupaṭṭhānā vā, yathābhūtadassanapadaṭṭhānā.",
  "tika-s0104t1:324_1": "Avisaṁvādanalakkhaṇaṁ saccaṁ, yāthāvavibhāvanarasaṁ, sādhutāpaccupaṭṭhānaṁ, soraccapadaṭṭhānaṁ.",
  "tika-s0104t1:324_2": "Bodhisambhāresu adhiṭṭhānalakkhaṇaṁ adhiṭṭhānaṁ,",
  "tika-s0104t1:324_3": "tesaṁ paṭipakkhābhibhavanarasaṁ,",
  "tika-s0104t1:324_4": "tattha acalatāpaccupaṭṭhānaṁ, bodhisambhārapadaṭṭhānaṁ.",
  "tika-s0104t1:324_5": "Hitākārappavattilakkhaṇā mettā, hitūpasaṁhārarasā, āghātavinayanarasā vā, sommabhāvapaccupaṭṭhānā,",
  "tika-s0104t1:324_6": "sattānaṁ manāpabhāvadassanapadaṭṭhānā.",
  "tika-s0104t1:324_7": "Majjhattākārappavattilakkhaṇā upekkhā, samabhāvadassanarasā,",
  "tika-s0104t1:324_8": "paṭighānunayavūpasamapaccupaṭṭhānā,",
  "tika-s0104t1:324_9": "kammassakatāpaccavekkhaṇapadaṭṭhānā.",
  "tika-s0104t1:324_10": "Ettha ca karuṇūpāyakosallapariggahitatā dānādīnaṁ pariccāgādilakkhaṇassa visesanabhāvena vattabbā,",
  "tika-s0104t1:324_11": "yato tāni pāramīsaṅkhyaṁ labhanti.",
  "tika-s0104t1:324_12": "Na hi sammāsambodhiyādipatthanamaññatra akaruṇūpāyakosallapariggahitāni vaṭṭagāmīni dānādīni pāramīsaṅkhyaṁ labhantīti.",
  "tika-s0104t1:325_0": "Kopaccayoti –",
  "tika-s0104t1:326_0": "Abhinīhāro ca tāsaṁ, dayā ñāṇañca paccayo;",
  "tika-s0104t1:327_0": "Ussāhummaṅgavatthānaṁ, hitācārādayo tathā.",
  "tika-s0104t1:328_0": "Abhinīhāro tāva pāramīnaṁ sabbāsampi paccayo.",
  "tika-s0104t1:328_1": "Yo hi ayaṁ ‘‘manussattaṁ liṅgasampattī’’tiādi (bu. vaṁ.",
  "tika-s0104t1:328_2": "2.59) aṭṭhadhammasamodhānasampādito ‘‘tiṇṇo tāreyyaṁ mutto moceyyaṁ,",
  "tika-s0104t1:328_3": "buddho bodheyyaṁ suddho sodheyyaṁ, danto dameyyaṁ, santo sameyyaṁ, assattho assāseyyaṁ,",
  "tika-s0104t1:328_4": "parinibbuto parinibbāpeyya’’ntiādinā pavatto abhinīhāro,",
  "tika-s0104t1:328_5": "so avisesena sabbapāramīnaṁ paccayo.",
  "tika-s0104t1:328_6": "Tappavattiyā hi uddhaṁ pāramīnaṁ pavicayupaṭṭhānasamādānādhiṭṭhānanipphattiyo mahāpurisānaṁ sambhavanti,",
  "tika-s0104t1:328_7": "abhinīhāro ca nāmesa atthato bhesamaṭṭhaṅgānaṁ samodhānena tathāpavatto cittuppādo,",
  "tika-s0104t1:328_8": "‘‘aho vatāhaṁ anuttaraṁ sammāsambodhiṁ abhisambujjheyyaṁ,",
  "tika-s0104t1:328_9": "sabbasattānaṁ hitasukhaṁ nipphādeyya’’ntiādipatthanāsaṅkhāto acinteyyaṁ buddhabhūmiṁ,",
  "tika-s0104t1:328_10": "aparimāṇaṁ lokahitañca ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo puññavisesoti daṭṭhabbo.",
  "tika-s0104t1:329_0": "Tassa ca uppattiyā saheva mahāpuriso mahābodhiyānapaṭipattiṁ otiṇṇo nāma hoti, niyatabhāvasamadhigamanato,",
  "tika-s0104t1:329_1": "tato ca anivattanasabhāvato ‘‘bodhisatto’’ti samaññaṁ labhati,",
  "tika-s0104t1:329_2": "sabbabhāgena sammāsambodhiyaṁ sammāsattamānasatā,",
  "tika-s0104t1:329_3": "bodhisambhāre sikkhāsamatthatā cassa santiṭṭhati.",
  "tika-s0104t1:329_4": "Yathāvuttābhinīhārasamijjhanena hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo vicinitvā samādāya anukkamena paripūrenti,",
  "tika-s0104t1:329_5": "yathā taṁ katamahābhinīhāro sumedhapaṇḍito. Yathāha –",
  "tika-s0104t1:330_0": "‘‘Handa buddhakare dhamme, vicināmi ito cito;",
  "tika-s0104t1:331_0": "Uddhaṁ adho dasa disā, yāvatā dhammadhātuyā;",
  "tika-s0104t1:332_0": "Vicinanto tadā dakkhiṁ, paṭhamaṁ dānapārami’’nti. (bu. vaṁ. 2.115, 116); –",
  "tika-s0104t1:333_0": "Vitthāro.",
  "tika-s0104t1:333_1": "Lakkhaṇādito panesa sammadeva sammāsambodhipaṇidhānalakkhaṇo,",
  "tika-s0104t1:333_2": "‘‘aho vatāhaṁ anuttaraṁ sammāsambodhiṁ abhisambujjheyyaṁ,",
  "tika-s0104t1:333_3": "sabbasattānaṁ hitasukhaṁ nipphādeyya’’ntiādipatthanāraso,",
  "tika-s0104t1:333_4": "bodhisambhārahetubhāvapaccupaṭṭhāno, mahākaruṇāpadaṭṭhāno,",
  "tika-s0104t1:333_5": "upanissayasampattipadaṭṭhāno vā.",
  "tika-s0104t1:334_0": "Tassa pana abhinīhārassa cattāro paccayā, cattāro hetū,",
  "tika-s0104t1:334_1": "cattāri ca balāni veditabbāni.",
  "tika-s0104t1:334_2": "Tattha katame cattāro paccayā mahābhinīhārāya?",
  "tika-s0104t1:334_3": "Idha mahāpuriso passati tathāgataṁ mahatā buddhānubhāvena acchariyabbhutaṁ pāṭihāriyaṁ karontaṁ,",
  "tika-s0104t1:334_4": "tassa taṁ nissāya taṁ ārammaṇaṁ katvā mahābodhiyaṁ cittaṁ santiṭṭhati ‘‘mahānubhāvā vatāyaṁ dhammadhātu,",
  "tika-s0104t1:334_5": "yassā suppaṭividdhattā bhagavā evaṁ acchariyabbhutadhammo, acinteyyānubhāvo cā’’ti,",
  "tika-s0104t1:334_6": "so tameva mahānubhāvadassanaṁ nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti,",
  "tika-s0104t1:334_7": "ayaṁ paṭhamo paccayo mahābhinīhārāya.",
  "tika-s0104t1:335_0": "Na heva kho passati tathāgatassa yathāvuttaṁ mahānubhāvataṁ,",
  "tika-s0104t1:335_1": "apica kho suṇāti ‘‘ediso ca ediso ca bhagavā’’ti,",
  "tika-s0104t1:335_2": "so taṁ nissāya taṁ paccayaṁ katvā sambodhiyaṁ adhimuccanto tattha cittaṁ ṭhapeti,",
  "tika-s0104t1:335_3": "ayaṁ dutiyo paccayo mahābhinīhārāya.",
  "tika-s0104t1:336_0": "Na heva kho passati tathāgatassa yathāvuttaṁ mahānubhāvataṁ, nāpi taṁ parato suṇāti,",
  "tika-s0104t1:336_1": "apica kho tathāgatassa dhammaṁ desentassa ‘‘dasabalasamannāgato bhikkhave, tathāgato’’tiādinā (saṁ. ni.",
  "tika-s0104t1:336_2": "2.21) buddhānubhāvapaṭisaṁyuttaṁ dhammaṁ suṇāti,",
  "tika-s0104t1:336_3": "so taṁ nissāya…pe… ayaṁ tatiyo paccayo mahābhinīhārāya.",
  "tika-s0104t1:337_0": "Na heva kho passati tathāgatassa yathāvuttaṁ mahānubhāvataṁ, nāpi taṁ parato suṇāti,",
  "tika-s0104t1:337_1": "nāpi tathāgatassa dhammaṁ suṇāti,",
  "tika-s0104t1:337_2": "apica kho uḷārajjhāsayo kalyāṇādhimuttiko ‘‘ahametaṁ buddhavaṁsaṁ buddhatantiṁ buddhapaveṇiṁ buddadhammataṁ paripālessāmī’’ti yāvadeva dhammaññeva sakkaronto garuṁ karonto mānento pūjento dhammaṁ apacayamāno taṁ nissāya…pe… ṭhapeti,",
  "tika-s0104t1:337_3": "ayaṁ catuttho paccayo mahābhinīhārāyāti.",
  "tika-s0104t1:338_0": "Katame cattāro hetū mahābhinīhārāya?",
  "tika-s0104t1:338_1": "Idha mahāpuriso pakatiyā upanissayasampanno hoti purimakesu buddhesu katādhikāro,",
  "tika-s0104t1:338_2": "ayaṁ paṭhamo hetu mahābhinīhārāya.",
  "tika-s0104t1:338_3": "Puna caparaṁ mahāpuriso pakatiyāpi karuṇājjhāsayo hoti karuṇādhimutto sattānaṁ dukkhaṁ apanetukāmo,",
  "tika-s0104t1:338_4": "apica attano kāyañca jīvitañca pariccaji,",
  "tika-s0104t1:338_5": "ayaṁ dutiyo hetu mahābhinīhārāya.",
  "tika-s0104t1:338_6": "Puna caparaṁ mahāpuriso sakalatopi vaṭṭadukkhato sattahitāya dukkaracariyato sucirampi kālaṁ ghaṭento vāyamanto anibbinno hoti anutrāsī, yāva icchitatthanipphatti,",
  "tika-s0104t1:338_7": "ayaṁ tatiyo hetu mahābhinīhārāya.",
  "tika-s0104t1:338_8": "Puna caparaṁ mahāpuriso kalyāṇamittasannissito hoti, yo ahitato naṁ nivāreti, hite patiṭṭhāpeti,",
  "tika-s0104t1:338_9": "ayaṁ catuttho hetu mahābhinīhārāya.",
  "tika-s0104t1:339_0": "Tatrāyaṁ mahāpurisassa upanissayasampadā – ekantenevassa yathā ajjhāsayo sambodhininno hoti sambodhipoṇo sambodhipabbhāro, tathā sattānaṁ hitacariyāya,",
  "tika-s0104t1:339_1": "yato anena purimabuddhānaṁ santike sambodhiyā paṇidhānaṁ kataṁ hoti manasā,",
  "tika-s0104t1:339_2": "vācāya ca ‘‘ahampi ediso sammāsambuddho hutvā sammadeva sattānaṁ hitasukhaṁ nipphādeyya’’nti.",
  "tika-s0104t1:339_3": "Evaṁ sampannūpanissayassa panassa imāni upanissayasampattiyā liṅgāni sambhavanti,",
  "tika-s0104t1:339_4": "yehi samannāgatassa sāvakabodhisattehi,",
  "tika-s0104t1:339_5": "paccekabodhisattehi ca mahāviseso mahantaṁ nānākaraṇaṁ paññāyati indriyato, paṭipattito, kosallato ca.",
  "tika-s0104t1:339_6": "Idha hi upanissayasampanno mahāpuriso yathā visadindriyo hoti visadañāṇo, na tathā itare. Parahitāya paṭipanno hoti, no attahitāya.",
  "tika-s0104t1:339_7": "Tathā hi so yathā bahujanahitāya bahujanasukhāya lokānukampāya atthāya hitāya sukhāya devamanussānaṁ paṭipajji, na tathā itare,",
  "tika-s0104t1:339_8": "tattha ca kosallaṁ āvahati ṭhānuppattikapaṭibhānena, ṭhānāṭhānakusalatāya ca.",
  "tika-s0104t1:340_0": "Tathā mahāpuriso pakatiyā dānajjhāsayo hoti dānābhirato, sati deyyadhamme detiyeva, na dānato saṅkocaṁ āpajjati,",
  "tika-s0104t1:340_1": "satataṁ samitaṁ saṁvibhāgasīlo hoti, pamuditova deti ādarajāto, na udāsīnacitto,",
  "tika-s0104t1:340_2": "mahantampi dānaṁ datvā neva dānena santuṭṭho hoti, pageva appaṁ.",
  "tika-s0104t1:340_3": "Paresañca ussāhaṁ janento dāne vaṇṇaṁ bhāsati,",
  "tika-s0104t1:340_4": "dānapaṭisaṁyuttaṁ dhammakathaṁ karoti,",
  "tika-s0104t1:340_5": "aññe ca paresaṁ dente disvā attamano hoti,",
  "tika-s0104t1:340_6": "bhayaṭṭhānesu ca paresaṁ abhayaṁ detīti evamādīni dānajjhāsayassa mahāpurisassa dānapāramiyā liṅgāni.",
  "tika-s0104t1:341_0": "Tathā pāṇātipātādīhi pāpadhammehi hirīyati ottappati,",
  "tika-s0104t1:341_1": "sattānaṁ aviheṭhanajātiko hoti,",
  "tika-s0104t1:341_2": "sorato sukhasīlo asaṭho amāyāvī ujujātiko subbaco sovacassakaraṇīyehi dhammehi samannāgato mudujātiko athaddho anatimānī,",
  "tika-s0104t1:341_3": "parasantakaṁ nādiyati antamaso tiṇasalākamupādāya,",
  "tika-s0104t1:341_4": "attano hatthe nikkhittaṁ iṇaṁ vā gahetvā paraṁ na visaṁvādeti,",
  "tika-s0104t1:341_5": "parasmiṁ vā attano santake byāmūḷhe,",
  "tika-s0104t1:341_6": "vissarite vā taṁ saññāpetvā paṭipādeti yathā taṁ na parahatthagataṁ hoti, aloluppo hoti,",
  "tika-s0104t1:341_7": "parapariggahitesu pāpakaṁ cittampi na uppādeti,",
  "tika-s0104t1:341_8": "itthibyasanādīni dūrato parivajjeti,",
  "tika-s0104t1:341_9": "saccavādī saccasandho bhinnānaṁ sandhātā sahitānaṁ anuppadātā piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto aviparītadassano kammassakatāñāṇena, saccānulomikañāṇena ca,",
  "tika-s0104t1:341_10": "kataññū katavedī vuḍḍhāpacāyī suvisuddhājīvo dhammakāmo,",
  "tika-s0104t1:341_11": "paresampi dhamme samādapetā sabbena sabbaṁ akiccato satte nivāretā kiccesu patiṭṭhapetā attanā ca tattha kicce yogaṁ āpajjitā,",
  "tika-s0104t1:341_12": "katvā vā pana sayaṁ akattabbaṁ sīghaññeva tato paṭivirato hotīti evamādīni sīlajjhāsayassa mahāpurisassa sīlapāramiyā liṅgāni.",
  "tika-s0104t1:342_0": "Tathā mandakileso hoti mandanīvaraṇo pavivekajjhāsayo avikkhepabahulo,",
  "tika-s0104t1:342_1": "na tassa pāpakā vitakkā cittamanvāssavanti,",
  "tika-s0104t1:342_2": "vivekagatassa cassa appakasireneva cittaṁ samādhiyati,",
  "tika-s0104t1:342_3": "amittapakkhepi tuvaṭaṁ mettacittatā santiṭṭhati, pageva itarasmiṁ,",
  "tika-s0104t1:342_4": "satimā ca hoti cirakatampi cirabhāsitampi susaritā anussaritā,",
  "tika-s0104t1:342_5": "medhāvī ca hoti dhammojapaññāya samannāgato,",
  "tika-s0104t1:342_6": "nipako ca hoti tāsu tāsu itikattabbatāsu,",
  "tika-s0104t1:342_7": "āraddhavīriyo ca hoti sattānaṁ hitakiriyāsu,",
  "tika-s0104t1:342_8": "khantibalasamannāgato ca hoti sabbasaho,",
  "tika-s0104t1:342_9": "acalādhiṭṭhāno ca hoti daḷhasamādāno,",
  "tika-s0104t1:342_10": "ajjhupekkhako ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṁ vasena nekkhammapāramiyādīnaṁ liṅgāni veditabbāni.",
  "tika-s0104t1:343_0": "Evametehi bodhisambhāraliṅgehi samannāgatassa mahāpurisassa yaṁ vuttaṁ ‘‘mahābhinīhārāya kalyāṇamittasannissayo hetū’’ti,",
  "tika-s0104t1:343_1": "tatridaṁ saṅkhepato kalyāṇamittalakkhaṇaṁ – idha kalyāṇamitto saddhāsampanno hoti sīlasampanno sutasampanno cāgavīriyasatisamādhipaññāsampanno.",
  "tika-s0104t1:343_2": "Tattha saddhāsampattiyā saddahati tathāgatassa bodhiṁ kammaṁ, kammaphalañca,",
  "tika-s0104t1:343_3": "tena sammāsambodhiyā hetubhūtaṁ sattesu hitesitaṁ na pariccajati.",
  "tika-s0104t1:343_4": "Sīlasampattiyā sattānaṁ piyo hoti manāpo garu bhāvanīyo codako pāpagarahiko vattā vacanakkhamo.",
  "tika-s0104t1:343_5": "Sutasampattiyā sattānaṁ hitasukhāvahaṁ gambhīraṁ dhammakathaṁ kattā hoti.",
  "tika-s0104t1:343_6": "Cāgasampattiyā appiccho hoti samāhito santuṭṭho pavivitto asaṁsaṭṭho.",
  "tika-s0104t1:343_7": "Vīriyasampattiyā āraddhavīriyo hoti sattānaṁ hitapaṭipattiyā.",
  "tika-s0104t1:343_8": "Satisampattiyā upaṭṭhitassatī hoti anavajjesu dhammesu.",
  "tika-s0104t1:343_9": "Samādhisampattiyā avikkhitto hoti samāhitacitto.",
  "tika-s0104t1:343_10": "Paññāsampattiyā aviparītaṁ pajānāti.",
  "tika-s0104t1:343_11": "So satiyā kusalānaṁ dhammānaṁ gatiyo samanvesamāno paññāya sattānaṁ hitāhitaṁ yathābhūtaṁ jānitvā samādhinā tattha ekaggacitto hutvā vīriyena ahitā satte nisedhetvā hite niyojeti. Tenāha –",
  "tika-s0104t1:344_0": "‘‘Piyo garu bhāvanīyo, vattā ca vacanakkhamo;",
  "tika-s0104t1:345_0": "Gambhīrañca kathaṁ kattā, no caṭṭhāne niyojako’’ti. (a. ni. 7.37; netti. 113);",
  "tika-s0104t1:346_0": "Evaṁ guṇasamannāgataṁva kalyāṇamittaṁ upanissāya mahāpuriso attano upanissayasampattiṁ sammadeva pariyodapeti.",
  "tika-s0104t1:346_1": "Suvisuddhāsayapayogova hutvā catūhi balehi samannāgato nacireneva aṭṭhaṅge samodhānetvā mahābhinīhāraṁ karonto bodhisattabhāve patiṭṭhahati anivattidhammo niyato sambodhiparāyaṇo.",
  "tika-s0104t1:347_0": "Tassimāni cattāri balāni ajjhattikabalaṁ yā sammāsambodhiyaṁ attasannissayā dhammagāravena abhiruci ekantaninnajjhāsayatā,",
  "tika-s0104t1:347_1": "yāya mahāpuriso attādhipatilajjāsannissayo,",
  "tika-s0104t1:347_2": "abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "tika-s0104t1:347_3": "Bāhirabalaṁ yā sammāsambodhiyaṁ parasannissayā abhiruci ekantaninnajjhāsayatā,",
  "tika-s0104t1:347_4": "yāya mahāpuriso lokādhipatiottappanasannissayo,",
  "tika-s0104t1:347_5": "abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "tika-s0104t1:347_6": "Upanissayabalaṁ yā sammāsambodhiyaṁ upanissayasampattiyā abhiruci ekantaninnajjhāsayatā,",
  "tika-s0104t1:347_7": "yāya mahāpuriso tikkhindriyo, visadadhātuko, satisannissayo,",
  "tika-s0104t1:347_8": "abhinīhārasampanno ca hutvā pāramiyo pūretvā sammāsambodhiṁ pāpuṇāti.",
  "tika-s0104t1:347_9": "Payogabalaṁ yā sammāsambodhiyā tajjā payogasampadā sakkaccakāritā sātaccakāritā,",
  "tika-s0104t1:347_10": "yāya mahāpuriso visuddhapayogo, nirantarakārī,",
  "tika-s0104t1:347_11": "abhinīhārasampanno ca hutvā pāramiyo pūretvā sammāsambodhiṁ pāpuṇāti. Evamayaṁ catūhi paccayehi, catūhi hetūhi,",
  "tika-s0104t1:347_12": "catūhi ca balehi sampannasamudāgamo aṭṭhaṅgasamodhānasampādito abhinīhāro pāramīnaṁ paccayo hoti mūlakāraṇabhāvato.",
  "tika-s0104t1:348_0": "Yassa ca pavattiyā mahāpurise cattāro acchariyā abbhutā dhammā patiṭṭhahanti,",
  "tika-s0104t1:348_1": "sabbaṁ sattanikāyaṁ attano orasaputtaṁ viya piyacittena pariggaṇhāti,",
  "tika-s0104t1:348_2": "na cassa cittaṁ puna saṁkilesavasena saṁkilissati,",
  "tika-s0104t1:348_3": "sattānaṁ hitasukhāvaho cassa ajjhāsayo, payogo ca hoti,",
  "tika-s0104t1:348_4": "attano ca buddhakārakadhammā uparūpari vaḍḍhanti, paripaccanti ca,",
  "tika-s0104t1:348_5": "yato mahāpuriso uḷāratarena puññābhisandena kusalābhisandena pavaḍḍhiyā [pavattiyā (cariyā. aṭṭha.",
  "tika-s0104t1:348_6": "pakiṇṇakakathā)] paccayena sukhassāhārena samannāgato sattānaṁ dakkhiṇeyyo uttamaṁ gāravaṭṭhānaṁ,",
  "tika-s0104t1:348_7": "asadisaṁ puññakkhettañca hoti.",
  "tika-s0104t1:348_8": "Evamanekaguṇo anekānisaṁso mahābhinīhāro pāramīnaṁ paccayoti veditabbo.",
  "tika-s0104t1:349_0": "Yathā ca mahābhinīhāro, evaṁ mahākaruṇā, upāyakosallañca.",
  "tika-s0104t1:349_1": "Tattha upāyakosallaṁ nāma dānādīnaṁ bodhisambhārabhāvassa nimittabhūtā paññā,",
  "tika-s0104t1:349_2": "yāhi mahākaruṇūpāyakosallatāhi mahāpurisānaṁ attasukhanirapekkhatā,",
  "tika-s0104t1:349_3": "nirantaraṁ parasukhakaraṇapasutatā,",
  "tika-s0104t1:349_4": "sudukkarehi mahābodhisattacaritehi visādābhāvo,",
  "tika-s0104t1:349_5": "pasādasaṁvuddhidassanasavanānussaraṇāvatthāsupi sattānaṁ hitasukhapaṭilābhahetubhāvo ca sampajjati.",
  "tika-s0104t1:349_6": "Tathā hi tassa paññāya buddhabhāvasiddhi, karuṇāya buddhakammasiddhi. Paññāya sayaṁ tarati, karuṇāya pare tāreti.",
  "tika-s0104t1:349_7": "Paññāya paradukkhaṁ parijānāti,",
  "tika-s0104t1:349_8": "karuṇāya paradukkhapaṭikāraṁ ārabhati. Paññāya dukkhaṁ nibbindati,",
  "tika-s0104t1:349_9": "karuṇāya dukkhaṁ sampaṭicchati.",
  "tika-s0104t1:349_10": "Paññāya nibbānābhimukho hoti, karuṇāya taṁ na pāpuṇāti.",
  "tika-s0104t1:349_11": "Tathā karuṇāya saṁsārābhimukho hoti, paññāya tatra nābhiramati. Paññāya sabbattha virajjati,",
  "tika-s0104t1:349_12": "karuṇānugatattā na ca na sabbesamanuggahāya pavatto, karuṇāya sabbepi anukampati,",
  "tika-s0104t1:349_13": "paññānugatattā na ca na sabbattha virattacitto.",
  "tika-s0104t1:349_14": "Paññāya ahaṁkāramamaṁkārābhāvo, karuṇāya ālasiyadīnatābhāvo.",
  "tika-s0104t1:350_0": "Tathā paññākaruṇāhi yathākkamaṁ attanāthaparanāthatā, dhīravīrabhāvo, anattantapāparantapatā, attahitaparahitanipphatti, nibbhayābhīsanakabhāvo, dhammādhipatilokādhipatitā, kataññupubbakāribhāvo, mohataṇhāvigamo, vijjācaraṇasiddhi,",
  "tika-s0104t1:350_1": "balavesārajjanipphattīti sabbassāpi pāramitāphalassa visesena upāyabhāvato paññā karuṇā pāramīnaṁ paccayo.",
  "tika-s0104t1:350_2": "Idaṁ pana dvayaṁ pāramīnaṁ viya paṇidhānassāpi paccayo.",
  "tika-s0104t1:351_0": "Tathā ussāhaummaṅgaavatthānahitacariyā ca pāramīnaṁ paccayoti veditabbo.",
  "tika-s0104t1:351_1": "Yā ca buddhabhāvassa uppattiṭṭhānatāya ‘‘buddhabhūmiyo’’ti vuccanti.",
  "tika-s0104t1:351_2": "Tattha ussāho nāma bodhisambhārānaṁ abbhussāhanavīriyaṁ.",
  "tika-s0104t1:351_3": "Ummaṅgo nāma bodhisambhāresu upāyakosallabhūtā paññā. Avatthānaṁ nāma adhiṭṭhānaṁ, acalādhiṭṭhānatā.",
  "tika-s0104t1:351_4": "Hitacariyā nāma mettābhāvanā, karuṇābhāvanā ca. Yathāha –",
  "tika-s0104t1:352_0": "‘‘Kati pana bhante, buddhabhūmiyoti? Catasso kho sāriputta, buddhabhūmiyo. Katamā catasso? Ussāho ca hoti vīriyaṁ,",
  "tika-s0104t1:352_1": "ummaṅgo ca hoti paññābhāvanā,",
  "tika-s0104t1:352_2": "avatthānañca hoti adhiṭṭhānaṁ,",
  "tika-s0104t1:352_3": "hitacariyā ca hoti mettābhāvanā. Imā kho sāriputta,",
  "tika-s0104t1:352_4": "catasso buddhabhūmiyo’’ti (su. ni. aṭṭha. 1.34).",
  "tika-s0104t1:353_0": "Tathā nekkhammapavivekaalobhādosāmohanissaraṇappabhedā ca cha ajjhāsayā. Vuttañhetaṁ –",
  "tika-s0104t1:354_0": "‘‘Nekkhammajjhāsayā ca bodhisattā kāmesu, gharāvāse ca dosadassāvino,",
  "tika-s0104t1:354_1": "pavivekajjhāsayā ca bodhisattā saṅgaṇikāya dosadassāvino.",
  "tika-s0104t1:354_2": "Alobha…pe… lobhe…pe… adosa…pe… dose…pe… amoha…pe… mohe…pe… nissaraṇa…pe… sabbabhavesu dosadassāvino’’ti (su. ni. aṭṭha. 1.34; visuddhi. 1.49).",
  "tika-s0104t1:355_0": "Tasmā ete ca cha ajjhāsayāpi pāramīnaṁ paccayāti veditabbā.",
  "tika-s0104t1:355_1": "Na hi lobhādīsu ādīnavadassanena,",
  "tika-s0104t1:355_2": "alobhādīnaṁ adhikabhāvena ca vinā dānādipāramiyo sambhavanti.",
  "tika-s0104t1:355_3": "Alobhādīnañhi adhikabhāvena pariccāgādininnacittatā, alobhajjhāsayāditā cāti, yathā cete, evaṁ dānajjhāsayatādayopi. Yathāha –",
  "tika-s0104t1:356_0": "‘‘Kati pana bhante bodhāya carantānaṁ bodhisattānaṁ ajjhāsayāti? Dasa kho sāriputta,",
  "tika-s0104t1:356_1": "bodhāya carantānaṁ bodhisattānaṁ ajjhāsayā. Katame dasa? Dānajjhāsayā sāriputta,",
  "tika-s0104t1:356_2": "bodhisattā macchere dosadassāvino.",
  "tika-s0104t1:356_3": "Sīla…pe… asaṁvare…pe… nekkhamma…pe… kāmesu…pe… yathābhūtañāṇa…pe… vicikicchāya.…Pe… vīriya …pe… kosajje…pe… khanti…pe… akkhantiyaṁ…pe… sacca…pe… visaṁvādane…pe… adhiṭṭhāna…pe… anadhiṭṭhāne…pe… mettā…pe… byāpāde…pe… upekkhā…pe… sukhadukkhesu ādīnavadassāvino’’ti.",
  "tika-s0104t1:357_0": "Etesu hi maccheraasaṁvarakāmavicikicchākosajjaakkhantivisaṁvādanaanadhiṭṭhāna- byāpādasukhadukkhasaṅkhātesu ādīnavadassanapubbaṅgamā dānādininnacittatāsaṅkhātā dānajjhāsayatādayo dānādipāramīnaṁ nibbattiyā paccayo.",
  "tika-s0104t1:357_1": "Tathā apariccāgapariccāgādīsu yathākkamaṁ ādīnavānisaṁsapaccavekkhaṇampi dānādipāramīnaṁ paccayo hoti.",
  "tika-s0104t1:358_0": "Tatrāyaṁ paccavekkhaṇāvidhi – khettavatthuhiraññasuvaṇṇagomahiṁ sadāsīdāsaputtadārādipariggahabyāsattacittānaṁ sattānaṁ khettādīnaṁ vatthukāmabhāvena bahupatthanīyabhāvato, rājacorādisādhāraṇabhāvato, vivādādhiṭṭhānato, sapattakaraṇato, nissārato,",
  "tika-s0104t1:358_1": "paṭilābhaparipālanesu paraviheṭhanahetubhāvato,",
  "tika-s0104t1:358_2": "vināsanimittañcasokādianekavihitabyasanāvahato tadāsattinidānañca maccheramalapariyuṭṭhitacittānaṁ apāyūpapattihetubhāvatoti evaṁ vividhavipulānatthāvahāni pariggahitavatthūni nāma,",
  "tika-s0104t1:358_3": "tesaṁ pariccāgoyeveko sotthibhāvoti pariccāge appamādo karaṇīyo.",
  "tika-s0104t1:359_0": "Apica ‘‘yācako yācamāno attano guyhassa ācikkhanato mayhaṁ vissāsiko’’ti ca ‘‘pahāya gamanīyaṁ attano santakaṁ gahetvā paralokaṁ yāhītiupadisanato mayhaṁ upadesako’’ti ca ‘‘āditte viya agāre maraṇagginā āditte loke tato mayhaṁ santakassa apaharaṇato apavāhakasahāyo’’ti ca ‘‘apavāhitassa cassa ajjhāpananikkhepaṭṭhānabhūto’’ti ca ‘‘dānasaṅkhāte kalyāṇakammasmiṁ sahāyabhāvato,",
  "tika-s0104t1:359_1": "sabbasampattīnaṁ aggabhūtāya paramadullabhāya buddhabhūmiyā sampattihetubhāvato ca paramo kalyāṇamitto’’ti ca paccavekkhitabbaṁ.",
  "tika-s0104t1:360_0": "Tathā ‘‘uḷāre kammani anenāhaṁ sambhāvito,",
  "tika-s0104t1:360_1": "tasmā sā sambhāvanā avitathā kātabbā’’ti ca ‘‘ekantabheditāya jīvitassa āyācitenāpi mayā dātabbaṁ,",
  "tika-s0104t1:360_2": "pageva yācitenā’’ti ca ‘‘uḷārajjhāsayehi gavesitvāpi dātabbo, [dātabbato (cariyā. aṭṭha.",
  "tika-s0104t1:360_3": "pakiṇṇakakathāvaṇṇanā)] sayamevāgato mama puññenā’’ti ca ‘‘yācakassa dānāpadesena mayhamevāyamanuggaho’’ti ca ‘‘ahaṁ viya ayaṁ sabbopi loko mayā anuggahetabbo’’ti ca ‘‘asati yācake kathaṁ mayhaṁ dānapāramī pūreyyā’’ti ca ‘‘yācakānamevatthāya mayā sabbopi pariggahetabbo’’ti ca ‘‘ayācitvāpi maṁ mama santakaṁ yācakā kadā sayameva gaṇheyyu’’nti ca ‘‘kathamahaṁ yācakānaṁ piyo cassaṁ manāpo’’ti ca ‘‘kathaṁ vā te mayhaṁ piyā cassu manāpā’’ti ca ‘‘kathaṁ vāhaṁ dadamāno datvāpi ca attamano assaṁ pamudito pītisomanassajāto’’ti ca ‘‘kathaṁ vā me yācakā bhaveyyuṁ,",
  "tika-s0104t1:360_4": "uḷāro ca dānajjhāsayo’’ti ca ‘‘kathaṁ vāhamayācito eva yācakānaṁ hadayamaññāya dadeyya’’nti ‘‘sati dhane,",
  "tika-s0104t1:360_5": "yācake ca apariccāgo mahatī mayhaṁ vañcanā’’ti ca ‘‘kathamahaṁ attano aṅgāni,",
  "tika-s0104t1:360_6": "jīvitañcāpi pariccajeyya’’nti ca cāganinnatā upaṭṭhapetabbā.",
  "tika-s0104t1:361_0": "Apica ‘‘attho nāmāyaṁ nirapekkhaṁ dāyakamanugacchati yathā taṁ nirapekkhaṁ khepakaṁ kiṭako’’ti atthe nirapekkhatāya cittaṁ uppādetabbaṁ.",
  "tika-s0104t1:361_1": "Yācamāno pana yadi piyapuggalo hoti ‘‘piyo maṁ yācatī’’ti somanassaṁ uppādetabbaṁ.",
  "tika-s0104t1:361_2": "Atha udāsīnapuggalo hoti ‘‘ayaṁ maṁ yācamāno addhā iminā pariccāgena mitto hotī’’ti somanassaṁ uppādetabbaṁ.",
  "tika-s0104t1:361_3": "Dadanto hi yācakānaṁ piyo hotīti.",
  "tika-s0104t1:361_4": "Atha pana verīpuggalo yācati, ‘‘paccatthiko maṁ yācati,",
  "tika-s0104t1:361_5": "ayaṁ maṁ yācamāno addhā iminā pariccāgena verīpi piyo mitto hotī’’ti visesato somanassaṁ uppādetabbaṁ.",
  "tika-s0104t1:361_6": "Evaṁ piyapuggale viya majjhattaverīpuggalesupi mettāpubbaṅgamaṁ karuṇaṁ upaṭṭhapetvāva dātabbaṁ.",
  "tika-s0104t1:362_0": "Sace panassa cirakālaṁ paribhāvitattā lobhassa deyyadhammavisayā lobhadhammā uppajjeyyuṁ,",
  "tika-s0104t1:362_1": "tena bodhisattapaṭiññena iti paṭisañcikkhitabbaṁ ‘‘nanu tayā sappurisa sambodhāya abhinīhāraṁ karontena sabbasattānamupakārāya ayaṁ kāyo nissaṭṭho, tappariccāgamayañca puññaṁ,",
  "tika-s0104t1:362_2": "tattha nāma te bāhirepi vatthusmiṁ abhisaṅgappavatti hatthisinānasadisī hoti,",
  "tika-s0104t1:362_3": "tasmā tayā na katthaci abhisaṅgo uppādetabbo.",
  "tika-s0104t1:362_4": "Seyyathāpi nāma mahato bhesajjarukkhassa tiṭṭhato mūlaṁ mūlatthikā haranti, papaṭikaṁ, tacaṁ, khandhaṁ, viṭapaṁ, sākhaṁ, palāsaṁ, pupphaṁ, phalaṁ phalatthikā haranti,",
  "tika-s0104t1:362_5": "na tassa rukkhassa ‘mayhaṁ santakaṁ ete harantī’ti vitakkasamudācāro hoti,",
  "tika-s0104t1:362_6": "evameva sabbalokahitāya ussukkamāpajjantena mayā mahādukkhe akataññuke niccāsucimhi kāye paresaṁ upakārāya viniyujjamāne aṇumattopi micchāvitakko na uppādetabbo.",
  "tika-s0104t1:362_7": "Ko vā ettha viseso ajjhattikabāhiresu mahābhūtesu ekantabhedanavikiraṇaviddhaṁsanadhammesu.",
  "tika-s0104t1:362_8": "Kevalaṁ pana sammohavijambhitametaṁ, yadidaṁ ‘etaṁ mama, esohamasmi, eso me attā’ti abhiniveso,",
  "tika-s0104t1:362_9": "tasmā bāhiresu mahābhūtesu viya ajjhattikesupi karacaraṇanayanādīsu,",
  "tika-s0104t1:362_10": "maṁsādīsu ca anapekkhena hutvā ‘taṁ tadatthikā harantū’ti nissaṭṭhacittena bhavitabba’’nti.",
  "tika-s0104t1:362_11": "Evaṁ paṭisañcikkhato cassa sambodhāya pahitattassa kāyajīvitesu nirapekkhassa appakasireneva kāyavacīmanokammāni suvisuddhāni honti,",
  "tika-s0104t1:362_12": "so visuddhakāyavacīmanokammanto visuddhājīvo ñāyapaṭipattiyaṁ ṭhito āyāpāyupāyakosallasamannāgamena bhiyyoso mattāya deyyadhammapariccāgena,",
  "tika-s0104t1:362_13": "abhayadānasaddhammadānehi ca sabbasatte anuggaṇhituṁ samattho hoti,",
  "tika-s0104t1:362_14": "ayaṁ tāva dānapāramiyaṁ paccavekkhaṇānayo.",
  "tika-s0104t1:363_0": "Sīlapāramiyaṁ pana evaṁ paccavekkhitabbaṁ – ‘‘idañhi sīlaṁ nāma gaṅgodakādīhi visodhetuṁ asakkuṇeyyassa dosamalassa vikkhālanajalaṁ,",
  "tika-s0104t1:363_1": "haricandanādīhi vinetuṁ asakkuṇeyyassa rāgādipariḷāhassa vinayanaṁ,",
  "tika-s0104t1:363_2": "muttāhāramakuṭakuṇḍalādīhi pacurajanālaṅkārehi asādhāraṇo sādhūnamalaṅkāraviseso,",
  "tika-s0104t1:363_3": "sabbadisāvāyanako atikittimo [sabbadisāvāyanato akittimo (cariyā. aṭṭha. pakiṇṇakakathāvaṇṇanā; dī. ni. ṭī.",
  "tika-s0104t1:363_4": "1.7)] sabbakālānurūpo ca surabhigandho, khattiyamahāsālādīhi,",
  "tika-s0104t1:363_5": "devatāhi ca vandanīyādibhāvāvahanato paramo vasīkaraṇamanto,",
  "tika-s0104t1:363_6": "cātumahārājikādidevalokārohaṇasopānapanti, jhānābhiññānaṁ adhigamūpāyo,",
  "tika-s0104t1:363_7": "nibbānamahānagarassa sampāpakamaggo,",
  "tika-s0104t1:363_8": "sāvakabodhipaccekabodhisammāsambodhīnaṁ patiṭṭhānabhūmi,",
  "tika-s0104t1:363_9": "yaṁ yaṁ vā panicchitaṁ patthitaṁ,",
  "tika-s0104t1:363_10": "tassa tassa samijjhanūpāyabhāvato cintāmaṇikapparukkhādike ca atiseti.",
  "tika-s0104t1:363_11": "Vuttañhetaṁ bhagavatā ‘‘ijjhati bhikkhave,",
  "tika-s0104t1:363_12": "sīlavato cetopaṇidhi visuddhattā’’ti (dī. ni. 3.337; saṁ. ni. 4.352; a. ni. 8.35).",
  "tika-s0104t1:363_13": "Aparampi vuttaṁ ‘‘ākaṅkheyya ce bhikkhave,",
  "tika-s0104t1:363_14": "bhikkhu sabrahmacārīnaṁ piyo ca assaṁ manāpo ca garu ca bhāvanīyo cāti,",
  "tika-s0104t1:363_15": "sīlesvevassa paripūrakārī’’tiādi (ma. ni. 1.65).",
  "tika-s0104t1:363_16": "Tathā ‘‘avippaṭisāratthāni kho ānanda kusalāni sīlānī’’ti, (a. ni. 10.1; 11.1) ‘‘pañcime gahapatayo,",
  "tika-s0104t1:363_17": "ānisaṁsā sīlavato sīlasampadāyā’’tiādisuttānañca (dī. ni. 2.150; a. ni. 5.213; udā. 76; mahāva.",
  "tika-s0104t1:363_18": "385) vasena sīlaguṇā paccavekkhitabbā.",
  "tika-s0104t1:363_19": "Tathā aggikkhandhopamasuttādīnaṁ (a. ni.",
  "tika-s0104t1:363_20": "7.72) vasena sīlavirahe ādīnavā.",
  "tika-s0104t1:364_0": "Apica pītisomanassanimittato,",
  "tika-s0104t1:364_1": "attānuvādaparānuvādadaṇḍaduggatibhayābhāvato, viññūhi pāsaṁsabhāvato, avippaṭisārahetuto, paramasotthiṭṭhānato,",
  "tika-s0104t1:364_2": "kulasāpateyyādhipateyyajīvitarūpaṭṭhānabandhumittasampattīnaṁ atisayanato ca sīlaṁ paccavekkhitabbaṁ.",
  "tika-s0104t1:364_3": "Sīlavato hi attano sīlasampadāhetu mahantaṁ pītisomanassaṁ uppajjati ‘‘kataṁ vata mayā kusalaṁ, kataṁ kalyāṇaṁ, kataṁ bhīruttāṇa’’nti.",
  "tika-s0104t1:365_0": "Tathā sīlavato attā na upavadati, na ca pare viññū,",
  "tika-s0104t1:365_1": "daṇḍaduggatibhayānañca sambhavoyeva natthi,",
  "tika-s0104t1:365_2": "‘‘sīlavā purisapuggalo kalyāṇadhammo’’ti viññūnaṁ pāsaṁso ca hoti.",
  "tika-s0104t1:365_3": "Tathā sīlavato yvāyaṁ ‘‘kataṁ vata mayā pāpaṁ, kataṁ luddaṁ,",
  "tika-s0104t1:365_4": "kataṁ kibbisa’’nti dussīlassa vippaṭisāro uppajjati, so na hoti.",
  "tika-s0104t1:365_5": "Sīlañca nāmetaṁ appamādādhiṭṭhānato,",
  "tika-s0104t1:365_6": "bhogabyasanādiparihāramukhena mahato atthassa sādhanato, maṅgalabhāvato, paramaṁ sotthiṭṭhānaṁ.",
  "tika-s0104t1:365_7": "Nihīnajaccopi sīlavā khattiyamahāsālādīnaṁ pūjanīyo hotīti kulasampattiṁ atiseti sīlasampadā, ‘‘taṁ kiṁ maññasi mahārāja,",
  "tika-s0104t1:365_8": "idha te assa dāso kammakaro’’tiādi (dī. ni.",
  "tika-s0104t1:365_9": "1.183) vakkhamānasāmaññasuttavacanañcettha sādhakaṁ, corādīhi asādhāraṇato, paralokānugamanato, mahapphalabhāvato,",
  "tika-s0104t1:365_10": "samathādiguṇādhiṭṭhānato ca bāhiradhanaṁ sāpateyyaṁ atiseti sīlaṁ.",
  "tika-s0104t1:365_11": "Paramassa cittissariyassa adhiṭṭhānabhāvato khattiyādīnamissariyaṁ atiseti sīlaṁ.",
  "tika-s0104t1:365_12": "Sīlanimittañhi taṁtaṁsattanikāyesu sattānamissariyaṁ,",
  "tika-s0104t1:365_13": "vassasatādidīghappamāṇato ca jīvitato ekāhampi sīlavato jīvitassa visiṭṭhatāvacanato,",
  "tika-s0104t1:365_14": "satipi jīvite sikkhānikkhipanassa maraṇatāvacanato ca sīlaṁ jīvitato visiṭṭhataraṁ.",
  "tika-s0104t1:365_15": "Verīnampi manuññabhāvāvahanato,",
  "tika-s0104t1:365_16": "jarārogavipattīhi anabhibhavanīyato ca rūpasampattiṁ atiseti sīlaṁ.",
  "tika-s0104t1:365_17": "Pāsādahammiyādiṭṭhānappabhede rājayuvarājasenāpatiādiṭhānavisese ca sukhavisesādhiṭṭhānabhāvato atiseti sīlaṁ.",
  "tika-s0104t1:365_18": "Sabhāvasiniddhe santikāvacarepi bandhujane,",
  "tika-s0104t1:365_19": "mittajane ca ekantahitasampādanato,",
  "tika-s0104t1:365_20": "paralokānugamanato ca atiseti sīlaṁ.",
  "tika-s0104t1:365_21": "‘‘Na taṁ mātā pitā kayirā’’tiādi (dha. pa. 43) vacanañcettha sādhakaṁ.",
  "tika-s0104t1:365_22": "Tathā hatthiassarathapattibalakāyehi,",
  "tika-s0104t1:365_23": "mantāgadasotthānapayogehi ca durārakkhānamanāthānaṁ attādhīnato, anaparādhīnato,",
  "tika-s0104t1:365_24": "mahāvisayato ca ārakkhabhāvena sīlameva visiṭṭhataraṁ.",
  "tika-s0104t1:365_25": "Tenevāha ‘‘dhammo have rakkhati dhammacāri’’ntiādi (theragā. 303; jā. 1.10.102).",
  "tika-s0104t1:365_26": "Evamanekaguṇasamannāgataṁ sīlanti paccavekkhantassa aparipuṇṇā ceva sīlasampadā pāripūriṁ gacchati, aparisuddhā ca pārisuddhiṁ.",
  "tika-s0104t1:366_0": "Sace panassa dīgharattaṁ paricayena sīlapaṭipakkhadhammā dosādayo antarantarā uppajjeyyuṁ,",
  "tika-s0104t1:366_1": "tena bodhisattapaṭiññena evaṁ paṭisañcikkhitabbaṁ ‘‘nanu tayā bodhāya paṇidhānaṁ kataṁ,",
  "tika-s0104t1:366_2": "sīlavekallena ca na sakkā na ca sukarā lokiyāpi sampattiyo pāpuṇituṁ, pageva lokuttarā’’ti.",
  "tika-s0104t1:366_3": "Sabbasampattīnamaggabhūtāya sammāsambodhiyā adhiṭṭhānabhūtena sīlena paramukkaṁsagatena bhavitabbaṁ,",
  "tika-s0104t1:366_4": "tasmā ‘‘kikīva aṇḍa’’ntiādinā (dī. ni. aṭṭha. 1.7; visuddhi.",
  "tika-s0104t1:366_5": "1.19) vuttanayena sammadeva sīlaṁ rakkhantena suṭṭhu tayā pesalena bhavitabbaṁ.",
  "tika-s0104t1:367_0": "Apica tayā dhammadesanāya yānattaye sattānamavatāraṇaparipācanāni kātabbāni,",
  "tika-s0104t1:367_1": "sīlavekallassa ca vacanaṁ na paccetabbaṁ hoti,",
  "tika-s0104t1:367_2": "asappāyāhāravicārassa viya vejjassa tikicchanaṁ,",
  "tika-s0104t1:367_3": "tasmā ‘‘kathāhaṁ saddheyyo hutvā sattānamavatāraṇaparipācanāni kareyya’’nti sabhāvaparisuddhasīlena bhavitabbaṁ.",
  "tika-s0104t1:367_4": "Kiñca jhānādiguṇavisesayogena me sattānamupakārakaraṇasamatthatā,",
  "tika-s0104t1:367_5": "paññāpāramīādiparipūraṇañca jhānādayo guṇā ca sīlapārisuddhiṁ vinā na sambhavantīti sammadeva sīlaṁ sodhetabbaṁ.",
  "tika-s0104t1:368_0": "Tathā ‘‘sambādho gharāvāso rajopatho’’tiādinā (dī. ni. 1.111; ma. ni. 1.291, 371; 2.10; 3.13, 218; saṁ. ni. 2.154; 5.1002; a. ni. 10.99; netti. 94) gharāvāse,",
  "tika-s0104t1:368_1": "‘‘aṭṭhikaṅkalūpamā kāmā’’tiādinā (ma. ni. 1.234; 2.42; pāci. 417; cūḷani.",
  "tika-s0104t1:368_2": "147) ‘‘mātāpi puttena vivadatī’’tiādinā (ma. ni. 1.168) ca kāmesu,",
  "tika-s0104t1:368_3": "‘‘seyyathāpi puriso iṇaṁ ādāya kammante payojeyyā’’tiādinā (ma. ni.",
  "tika-s0104t1:368_4": "1.426) kāmacchandādīsu ādīnavadassanapubbaṅgamā,",
  "tika-s0104t1:368_5": "vuttavipariyāyena ‘‘abbhokāso pabbajjā’’tiādinā (dī. ni. 1.191, 398; ma. ni. 1.291, 371; 2.10; 3.13, 218; saṁ. ni. 1.291; saṁ. ni. 5.1002; a. ni. 10.99; netti.",
  "tika-s0104t1:368_6": "98) pabbajjādīsu ānisaṁsāpaṭisaṅkhāvasena nekkhammapāramiyaṁ paccavekkhaṇā kātabbā. Ayamettha saṅkhepo,",
  "tika-s0104t1:368_7": "vitthāro pana dukkhakkhandhaāsivisopamasuttādi (ma. ni. 1.163, 175; saṁ. ni. 4.238) vasena veditabbo.",
  "tika-s0104t1:369_0": "Tathā ‘‘paññāya vinā dānādayo dhammā na visujjhanti,",
  "tika-s0104t1:369_1": "yathāsakaṁ byāpārasamatthā ca na hontī’’ti paññāya guṇā manasi kātabbā.",
  "tika-s0104t1:369_2": "Yatheva hi jīvitena vinā sarīrayantaṁ na sobhati,",
  "tika-s0104t1:369_3": "na ca attano kiriyāsu paṭipattisamatthaṁ hoti.",
  "tika-s0104t1:369_4": "Yathā ca cakkhādīni indriyāni viññāṇena vinā yathāsakaṁ visayesu kiccaṁ kātuṁ nappahonti,",
  "tika-s0104t1:369_5": "evaṁ saddhādīni indriyāni paññāya vinā sakakiccapaṭipattiyamasamatthānīti pariccāgādipaṭipattiyaṁ paññā padhānakāraṇaṁ.",
  "tika-s0104t1:369_6": "Ummīlitapaññācakkhukā hi mahāsattā bodhisattā attano aṅgapaccaṅgānipi datvā anattukkaṁsakā, aparavambhakā ca honti,",
  "tika-s0104t1:369_7": "bhesajjarukkhā viya vikapparahitā kālattayepi somanassajātā.",
  "tika-s0104t1:369_8": "Paññāvasena hi upāyakosallayogato pariccāgo parahitapavattiyā dānapāramibhāvaṁ upeti.",
  "tika-s0104t1:369_9": "Attatthañhi dānaṁ muddhasadisaṁ [vuddhisadisaṁ (dī. ni. ṭī. 1.7)] hoti.",
  "tika-s0104t1:370_0": "Tathā paññāya abhāvena taṇhādisaṁkilesāviyogato sīlassa visuddhiyeva na sambhavati,",
  "tika-s0104t1:370_1": "kuto sabbaññuguṇādhiṭṭhānabhāvo.",
  "tika-s0104t1:370_2": "Paññavā eva ca gharāvāse kāmaguṇesu saṁsāre ca ādīnavaṁ,",
  "tika-s0104t1:370_3": "pabbajjāya jhānasamāpattiyaṁ nibbāne ca ānisaṁsaṁ suṭṭhu sallakkhento pabbajitvā jhānasamāpattiyo nibbattetvā nibbānaninno, pare ca tattha patiṭṭhapeti.",
  "tika-s0104t1:371_0": "Vīriyañca paññārahitaṁ yathicchitamatthaṁ na sādheti durārambhabhāvato.",
  "tika-s0104t1:371_1": "Anārambhoyeva hi durārambhato seyyo,",
  "tika-s0104t1:371_2": "paññāsahitena pana vīriyena na kiñci duradhigamaṁ upāyapaṭipattito.",
  "tika-s0104t1:371_3": "Tathā paññavā eva parāpakārādīnamadhivāsakajātiyo hoti, na duppañño.",
  "tika-s0104t1:371_4": "Paññāvirahitassa ca parehi upanītā apakārā khantiyā paṭipakkhameva anubrūhenti.",
  "tika-s0104t1:371_5": "Paññavato pana te khantisampattiyā anubrūhanavasena assā thirabhāvāya saṁvattanti.",
  "tika-s0104t1:371_6": "Paññavā eva tīṇipi saccāni tesaṁ kāraṇāni paṭipakkhe ca yathābhūtaṁ jānitvā paresaṁ avisaṁvādako hoti.",
  "tika-s0104t1:371_7": "Tathā paññābalena attānamupatthambhetvā dhitisampadāya sabbapāramīsu acalasamādānādhiṭṭhāno hoti.",
  "tika-s0104t1:371_8": "Paññavā eva ca piyamajjhattaverivibhāgamakatvā sabbattha hitūpasaṁhārakusalo hoti.",
  "tika-s0104t1:371_9": "Tathā paññāvasena lābhālābhādilokadhammasannipāte nibbikāratāya majjhatto hoti.",
  "tika-s0104t1:371_10": "Evaṁ sabbāsaṁ pāramīnaṁ paññāva pārisuddhihetūti paññāguṇā paccavekkhitabbā.",
  "tika-s0104t1:372_0": "Apica paññāya vinā na dassanasampatti,",
  "tika-s0104t1:372_1": "antarena ca diṭṭhisampadaṁ na sīlasampadā,",
  "tika-s0104t1:372_2": "sīladiṭṭhisampadārahitassa ca na samādhisampadā,",
  "tika-s0104t1:372_3": "asamāhitena ca na sakkā attahitamattampi sādhetuṁ,",
  "tika-s0104t1:372_4": "pageva ukkaṁsagataṁ parahitanti.",
  "tika-s0104t1:372_5": "‘‘Nanu tayā parahitāya paṭipannena sakkaccaṁ paññāpārisuddhiyā āyogo karaṇīyo’’ti bodhisattena attā ovaditabbo.",
  "tika-s0104t1:372_6": "Paññānubhāvena hi mahāsatto caturadhiṭṭhānādhiṭṭhito catūhi saṅgahavatthūhi lokaṁ anuggaṇhanto satte niyyānamagge avatāreti,",
  "tika-s0104t1:372_7": "indriyāni ca nesaṁ paripāceti.",
  "tika-s0104t1:372_8": "Tathā paññābalena khandhāyatanādīsu pavicayabahulo pavattinivattiyo yāthāvato parijānanto dānādayo guṇavisese nibbedhabhāgiyabhāvaṁ nayanto bodhisattasikkhāya paripūrakārī hotīti evamādinā anekākāravokāre paññāguṇe vavatthapetvā paññāpāramī anubrūhetabbā.",
  "tika-s0104t1:373_0": "Tathā dissamānapārānipi lokiyāni kammāni nihīnavīriyena pāpuṇitumasakkuṇeyyāni,",
  "tika-s0104t1:373_1": "agaṇitakhedena pana āraddhavīriyena duradhigamaṁ nāma natthi.",
  "tika-s0104t1:373_2": "Nihīnavīriyo hi ‘‘saṁsāramahoghato sabbasatte santāressāmī’’ti ārabhitumeva na sakkuṇoti.",
  "tika-s0104t1:373_3": "Majjhimo pana ārabhitvāna antarāvosānamāpajjati.",
  "tika-s0104t1:373_4": "Ukkaṭṭhavīriyo pana attasukhanirapekkho ārabhitvā pāramadhigacchatīti vīriyasampatti paccavekkhitabbā.",
  "tika-s0104t1:374_0": "Apica ‘‘yassa attano eva saṁsārapaṅkato samuddharaṇatthamārambho,",
  "tika-s0104t1:374_1": "tassāpi vīriyassa sithilabhāvena manorathānaṁ matthakappatti na sakkā sambhāvetuṁ,",
  "tika-s0104t1:374_2": "pageva sadevakassa lokassa samuddharaṇatthaṁ katābhinīhārenā’’ti ca ‘‘rāgādīnaṁ dosagaṇānaṁ mattamahānāgānamiva dunnivāraṇabhāvato,",
  "tika-s0104t1:374_3": "tannidānānañca kammasamādānānaṁ ukkhittāsikavadhakasadisabhāvato,",
  "tika-s0104t1:374_4": "tannimittānañca duggatīnaṁ sabbadā vivaṭamukhabhāvato,",
  "tika-s0104t1:374_5": "tattha niyojakānañca pāpamittānaṁ sadā sannihitabhāvato,",
  "tika-s0104t1:374_6": "tadovādakāritāya ca vasalassa puthujjanabhāvassa sati sambhave yuttaṁ sayameva saṁsāradukkhato nissaritu’’nti ca ‘‘micchāvitakkā vīriyānubhāvena dūrī bhavantī’’ti ca ‘‘yadi pana sambodhiṁ attādhīnena vīriyena sakkā samadhigantuṁ,",
  "tika-s0104t1:374_7": "kimettha dukkara’’nti ca evamādinā nayena vīriyaguṇā paccavekkhitabbā.",
  "tika-s0104t1:375_0": "Tathā ‘‘khanti nāmāyaṁ niravasesaguṇapaṭipakkhassa kodhassa vidhamanato guṇasampādane sādhūnaṁ appaṭihatamāyudhaṁ,",
  "tika-s0104t1:375_1": "parābhibhavane samatthānamalaṅkāro,",
  "tika-s0104t1:375_2": "samaṇabrāhmaṇānaṁ balasampadā, kodhaggivinayanā udakadhārā,",
  "tika-s0104t1:375_3": "kalyāṇakittisaddassa sañjātideso,",
  "tika-s0104t1:375_4": "pāpapuggalānaṁ vacīvisavūpasamakaro mantāgado,",
  "tika-s0104t1:375_5": "saṁvare ṭhitānaṁ paramā dhīrapakati, gambhīrāsayatāya sāgaro, dosamahāsāgarassa velā,",
  "tika-s0104t1:375_6": "apāyadvārassa pidhānakavāṭaṁ devabrahmalokānaṁ ārohaṇasopānaṁ, sabbaguṇānamadhivāsabhūmi,",
  "tika-s0104t1:375_7": "uttamā kāyavacīmanovisuddhī’’ti manasi kātabbaṁ.",
  "tika-s0104t1:375_8": "Apica ‘‘ete sattā khantisampattiyā abhāvato idhaloke tapanti,",
  "tika-s0104t1:375_9": "paraloke ca tapanīyadhammānuyogato’’ti ca ‘‘yadipi parāpakāranimittaṁ dukkhaṁ uppajjati,",
  "tika-s0104t1:375_10": "tassa pana dukkhassa khettabhūto attabhāvo,",
  "tika-s0104t1:375_11": "bījabhūtañca kammaṁ mayāva abhisaṅkhata’’nti ca ‘‘tassa ca dukkhassa āṇaṇyakaraṇameta’’nti ca ‘‘apakārake asati kathaṁ mayhaṁ khantisampadā sambhavatī’’ti ca ‘‘yadipāyaṁ etarahi apakārako ,",
  "tika-s0104t1:375_12": "ayaṁ nāma pubbe anena mayhaṁ upakāro kato’’ti ca ‘‘apakāro eva vā khantinimittatāya upakāro’’ti ca ‘‘sabbepime sattā mayhaṁ puttasadisā,",
  "tika-s0104t1:375_13": "puttakatāparādhesu ca ko kujjhissatī’’ti ca ‘‘yena kodhabhūtāvesena ayaṁ mayhaṁ aparajjhati,",
  "tika-s0104t1:375_14": "svāyaṁ kodhabhūtāveso mayā vinetabbo’’ti ca ‘‘yena apakārena idaṁ mayhaṁ dukkhaṁ uppannaṁ,",
  "tika-s0104t1:375_15": "tassa ahampi nimitta’’nti ca ‘‘yehi dhammehi apakāro kato, yattha ca kato,",
  "tika-s0104t1:375_16": "sabbepi te tasmiṁyeva khaṇe niruddhā,",
  "tika-s0104t1:375_17": "kassidāni kena kopo kātabbo’’ti ca ‘‘anattatāya sabbadhammānaṁ ko kassa aparajjhatī’’ti ca paccavekkhantena khantisampadā brūhetabbā.",
  "tika-s0104t1:376_0": "Yadi panassa dīgharattaṁ paricayena parāpakāranimittako kodho cittaṁ pariyādāya tiṭṭheyya,",
  "tika-s0104t1:376_1": "tena iti paṭisañcikkhitabbaṁ ‘‘khanti nāmesā parāpakārassa paṭipakkhapaṭipattīnaṁ paccupakārakāraṇa’’nti ca ‘‘apakāro ca mayhaṁ dukkhuppādanena dukkhupanisāya saddhāya,",
  "tika-s0104t1:376_2": "sabbaloke anabhiratisaññāya ca paccayo’’ti ca ‘‘indriyapakatiresā,",
  "tika-s0104t1:376_3": "yadidaṁ iṭṭhāniṭṭhavisayasamāyogo,",
  "tika-s0104t1:376_4": "tattha aniṭṭhavisayasamāyogo mayhaṁ na siyāti taṁ kutettha labbhā’’ti ca ‘‘kodhavasiko satto kodhena ummatto vikkhittacitto,",
  "tika-s0104t1:376_5": "tattha kiṁ paccapakārenā’’ti ca ‘‘sabbepime sattā sammāsambuddhena orasaputtā viya paripālitā,",
  "tika-s0104t1:376_6": "tasmā na tattha mayā cittakopo kātabbo’’ti ca ‘‘aparādhake ca sati guṇe guṇavati mayā kopo na kātabbo’’ti ca ‘‘asati guṇe kassacipi guṇassābhāvato visesena karuṇāyitabbo’’ti ca ‘‘kopena mayhaṁ guṇayasā nihīyantī’’ti ca ‘‘kujjhanena mayhaṁ dubbaṇṇadukkhaseyyādayo sapattakantā āgacchantī’’ti ca ‘‘kodho ca nāmāyaṁ sabbadukkhāhitakārako sabbasukhahitavināsako balavā paccatthiko’’ti ca ‘‘sati ca khantiyā na koci paccatthiko’’ti ca ‘‘aparādhakena aparādhanimittaṁ yaṁ dukkhaṁ āyatiṁ laddhabbaṁ,",
  "tika-s0104t1:376_7": "sati ca khantiyā mayhaṁ tadabhāvo’’ti ca ‘‘cintentena,",
  "tika-s0104t1:376_8": "kujjhantena ca mayā paccatthikoyeva anuvattito’’ti ca ‘‘kodhe ca mayā khantiyā abhibhūte tassa dāsabhūto paccatthiko sammadeva abhibhūto’’ti ca ‘‘kodhanimittaṁ khantiguṇapariccāgo mayhaṁ na yutto’’ti ca ‘‘sati ca kodhe guṇavirodhapaccanīkadhamme kathaṁ me sīlādidhammā pāripūriṁ gaccheyyuṁ,",
  "tika-s0104t1:376_9": "asati ca tesu kathāhaṁ sattānaṁ upakārabahulo paṭiññānurūpaṁ uttamaṁ sampattiṁ pāpuṇissāmī’’ti ca ‘‘khantiyā ca sati bahiddhā vikkhepābhāvato samāhitassa sabbe saṅkhārā aniccato dukkhato sabbe dhammā anattato nibbānaṁ asaṅkhatāmatasantapaṇītatādibhāvato nijjhānaṁ khamanti,",
  "tika-s0104t1:376_10": "‘buddhadhammā ca acinteyyāparimeyyappabhavā’ti’’,",
  "tika-s0104t1:376_11": "tato ca ‘‘anulomikakhantiyaṁ ṭhito ‘kevalā ime attattaniyabhāvarahitā dhammamattā yathāsakaṁ paccayehi uppajjanti vinassanti, na kutoci āgacchanti, na kuhiñci gacchanti, na ca katthaci patiṭṭhitā,",
  "tika-s0104t1:376_12": "na cettha koci kassaci byāpāro’ti ahaṁkāramamaṁkārānadhiṭṭhānatā nijjhānaṁ khamati,",
  "tika-s0104t1:376_13": "yena bodhisatto bodhiyā niyato anāvattidhammo hotī’’ti evamādinā khantipāramiyā paccavekkhaṇā veditabbā.",
  "tika-s0104t1:377_0": "Tathā ‘‘saccena vinā sīlādīnamasambhavato,",
  "tika-s0104t1:377_1": "paṭiññānurūpapaṭipattiyā abhāvato,",
  "tika-s0104t1:377_2": "saccadhammātikkame ca sabbapāpadhammānaṁ samosaraṇabhāvato,",
  "tika-s0104t1:377_3": "asaccasandhassa appaccayikabhāvato,",
  "tika-s0104t1:377_4": "āyatiñca anādeyyavacanatāvahanato,",
  "tika-s0104t1:377_5": "sampannasaccassa sabbaguṇādhiṭṭhānabhāvato,",
  "tika-s0104t1:377_6": "saccādhiṭṭhānena sabbasambodhisambhārānaṁ pārisuddhipāripūrisamanvāyato,",
  "tika-s0104t1:377_7": "sabhāvadhammāvisaṁvādanena sabbabodhisambhārakiccakaraṇato ,",
  "tika-s0104t1:377_8": "bodhisattapaṭipattiyā ca parinipphattito’’tiādinā saccapāramiyā sampattiyo paccavekkhitabbā.",
  "tika-s0104t1:378_0": "Tathā ‘‘dānādīsu daḷhasamādānaṁ,",
  "tika-s0104t1:378_1": "tappaṭipakkhasannipāte ca nesaṁ acalādhiṭṭhānaṁ,",
  "tika-s0104t1:378_2": "tattha ca dhīravīrabhāvaṁ vinā na dānādisambhārā sambodhinimittā sambhavantī’’tiādinā adhiṭṭhānaguṇā paccavekkhitabbā.",
  "tika-s0104t1:379_0": "Tathā ‘‘attahitamatte avatiṭṭhantenāpi sattesu hitacittataṁ vinā na sakkā idhalokaparalokasampattiyo pāpuṇituṁ,",
  "tika-s0104t1:379_1": "pageva sabbasatte nibbānasampattiyaṁ patiṭṭhāpetukāmenā’’ti ca ‘‘pacchā sabbasattānaṁ lokuttarasampattimākaṅkhantena idāni lokiyasampattimākaṅkhā yuttarūpā’’ti ca ‘‘idāni āsayamattena paresaṁ hitasukhūpasaṁhāraṁ kātumasakkonto kadā payogena taṁ sādhayissāmī’’ti ca ‘‘idāni mayā hitasukhūpasaṁhārena saṁvaddhitā pacchā dhammasaṁvibhāgasahāyā mayhaṁ bhavissantī’’ti ca ‘‘etehi vinā na mayhaṁ bodhisambhārā sambhavanti,",
  "tika-s0104t1:379_2": "tasmā sabbabuddhaguṇavibhūtinipphattikāraṇattā mayhaṁ ete paramaṁ puññakkhettaṁ anuttaraṁ kusalāyatanaṁ uttamaṁ gāravaṭṭhāna’’nti ca ‘‘savisesaṁ sabbesupi sattesu hitajjhāsayatā paccupaṭṭhapetabbā,",
  "tika-s0104t1:379_3": "kiñca karuṇādhiṭṭhānatopi sabbasattesu mettā anubrūhetabbā.",
  "tika-s0104t1:379_4": "Vimariyādīkatena hi cetasā sattesu hitasukhūpasaṁhāraniratassa tesaṁ ahitadukkhāpanayanakāmatā balavatī uppajjati daḷhamūlā,",
  "tika-s0104t1:379_5": "karuṇā ca sabbesaṁ buddhakārakadhammānaṁ ādi caraṇaṁ patiṭṭhā mūlaṁ mukhaṁ pamukha’’nti evamādinā mettāguṇā paccavekkhitabbā.",
  "tika-s0104t1:380_0": "Tathā ‘‘upekkhāya abhāve sattehi katā vippakārā cittassa vikāraṁ uppādeyyuṁ,",
  "tika-s0104t1:380_1": "sati ca cittavikāre dānādisambhārānaṁ sambhavo eva natthī’’ti ca ‘‘mettāsinehena sinehite citte upekkhāya vinā sambhārānaṁ pārisuddhi na hotī’’ti ca ‘‘anupekkhako saṅkhāresu puññasambhāraṁ,",
  "tika-s0104t1:380_2": "tabbipākañca sattahitatthaṁ pariṇāmetuṁ na sakkotī’’ti ca upekkhāya abhāve deyyadhammapaṭiggāhakānaṁ vibhāgamakatvā pariccajituṁ na sakkotī’’ti ca ‘‘upekkhārahitena jīvitaparikkhārānaṁ,",
  "tika-s0104t1:380_3": "jīvitassa vā antarāyaṁ amanasikaritvā sīlavisodhanaṁ kātuṁ na sakkā’’ti ca tathā ‘‘upekkhāvasena aratiratisahasseva nekkhammabalasiddhito,",
  "tika-s0104t1:380_4": "upapattito ikkhanavaseneva sabbasambhārakiccanipphattito,",
  "tika-s0104t1:380_5": "accāraddhavīriyassa anupekkhane padhānakiccākaraṇato,",
  "tika-s0104t1:380_6": "upekkhato eva titikkhānijjhānasambhavato,",
  "tika-s0104t1:380_7": "upekkhāvasena sattasaṅkhārānaṁ avisaṁvādanato,",
  "tika-s0104t1:380_8": "lokadhammānaṁ ajjhupekkhanena samādinnadhammesu acalādhiṭṭhānasiddhito,",
  "tika-s0104t1:380_9": "parāpakārādīsu anābhogavaseneva mettāvihāranipphattitoti sabbasambodhisambhārānaṁ samādānādhiṭṭhānapāripūrinipphattiyo upekkhānubhāvena sampajjantī’’ti evamādinā nayena upekkhāpāramī paccavekkhitabbā.",
  "tika-s0104t1:380_10": "Evaṁ apariccāgapariccāgādīsu yathākkamaṁ ādīnavānisaṁsapaccavekkhaṇā dānādipāramīnaṁ paccayoti daṭṭhabbaṁ.",
  "tika-s0104t1:381_0": "Tathā saparikkhārā pañcadasa caraṇadhammā pañca ca abhiññāyo.",
  "tika-s0104t1:381_1": "Tattha caraṇadhammā nāma sīlasaṁvaro, indriyesu guttadvāratā,",
  "tika-s0104t1:381_2": "bhojane mattaññutā jāgariyānuyogo, satta saddhammā, cattāri jhānāni ca.",
  "tika-s0104t1:381_3": "Tesu sīlādīnaṁ catunnaṁ terasapi dhutaṅgadhammā, appicchatādayo ca parikkhārā.",
  "tika-s0104t1:381_4": "Saddhammesu saddhāya buddhadhammasaṅghasīlacāgadevatupasamānussati lūkhapuggalaparivajjanā, siniddhapuggalasevanā,",
  "tika-s0104t1:381_5": "sampasādanīyadhammapaccavekkhaṇā, tadadhimuttatā ca parikkhārā.",
  "tika-s0104t1:381_6": "Hirottappānaṁ akusalādīnavapaccavekkhaṇā, apāyādīnavapaccavekkhaṇā ,",
  "tika-s0104t1:381_7": "kusaladhammūpatthambhabhāvapaccavekkhaṇā,",
  "tika-s0104t1:381_8": "hirottapparahitapuggalaparivajjanā,",
  "tika-s0104t1:381_9": "hirottappasampannapuggalasevanā, tadadhimuttatā ca. Bāhusaccassa pubbayogo, paripucchakabhāvo, saddhammābhiyogo,",
  "tika-s0104t1:381_10": "anavajjavijjāṭṭhānādiparicayo, paripakkindriyatā, kilesadūrībhāvo,",
  "tika-s0104t1:381_11": "appassutapuggalaparivajjanā bahussutapuggalasevanā, tadadhimuttatā ca.",
  "tika-s0104t1:381_12": "Vīriyassa apāyabhayapaccavekkhaṇā, gamanavīthipaccavekkhaṇā, dhammamahattapaccavekkhaṇā, thinamiddhavinodanā, kusītapuggalaparivajjanā, āraddhavīriyapuggalasevanā, sammappadhānapaccavekkhaṇā, tadadhimuttatā ca. Satiyā satisampajaññaṁ,",
  "tika-s0104t1:381_13": "muṭṭhassatipuggalaparivajjanā upaṭṭhitassatipuggalasevanā, tadadhimuttatā ca. Paññāya paripucchakabhāvo, vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,",
  "tika-s0104t1:381_14": "gambhīrañāṇacariyasuttantapaccavekkhaṇā, dhammamahattapaccavekkhaṇā, tadadhimuttatā ca.",
  "tika-s0104t1:381_15": "Catunnaṁ jhānānaṁ sīlādicatukkaṁ,",
  "tika-s0104t1:381_16": "aṭṭhatiṁsāya ārammaṇesu pubbabhāgabhāvanā,",
  "tika-s0104t1:381_17": "āvajjanādivasībhāvakaraṇañca parikkhārā.",
  "tika-s0104t1:382_0": "Tattha sīlādīhi payogasuddhiyā sattānaṁ abhayadāne, āsayasuddhiyā āmisadāne,",
  "tika-s0104t1:382_1": "ubhayasuddhiyā dhammadāne samatthohotītiādinā caraṇādīnaṁ dānādisambhārapaccayatā yathārahaṁ niddhāretabbā.",
  "tika-s0104t1:382_2": "Ativitthārabhayena pana mayaṁ na vitthārayimha.",
  "tika-s0104t1:382_3": "Tathā sampatticakkādayopi dānādīnaṁ paccayoti veditabbā.",
  "tika-s0104t1:383_0": "Ko saṁkilesoti ettha –",
  "tika-s0104t1:384_0": "Taṇhādīhi parāmaṭṭha-bhāvo tāsaṁ kilissanaṁ;",
  "tika-s0104t1:385_0": "Sāmaññato visesena, yathārahaṁ vikappatā.",
  "tika-s0104t1:386_0": "Avisesena hi taṇhādīhi parāmaṭṭhabhāvo pāramīnaṁ saṁkileso.",
  "tika-s0104t1:386_1": "Visesena pana deyyadhammapaṭiggāhakavikappā dānapāramiyā saṁkileso.",
  "tika-s0104t1:386_2": "Sattakālavikappā sīlapāramiyā.",
  "tika-s0104t1:386_3": "Kāmabhavatadupasamesu abhiratianabhirativikappā nekkhammapāramiyā.",
  "tika-s0104t1:386_4": "‘‘Ahaṁ mamā’’ti vikappā paññāpāramiyā.",
  "tika-s0104t1:386_5": "Līnuddhaccavikappā vīriyapāramiyā.",
  "tika-s0104t1:386_6": "Attaparavikappā khantipāramiyā.",
  "tika-s0104t1:386_7": "Adiṭṭhādīsu diṭṭhādivikappā saccapāramiyā.",
  "tika-s0104t1:386_8": "Bodhisambhāratabbipakkhesu dosaguṇavikappā adhiṭṭhānapāramiyā.",
  "tika-s0104t1:386_9": "Hitāhitavikappā mettāpāramiyā.",
  "tika-s0104t1:386_10": "Iṭṭhāniṭṭhavikappā upekkhāpāramiyā saṁkilesoti veditabbo.",
  "tika-s0104t1:387_0": "Kiṁvodānanti –",
  "tika-s0104t1:388_0": "Taṇhādīhi aghātatā, rahitatā vikappānaṁ;",
  "tika-s0104t1:389_0": "Vodānanti vijāniyā, sabbāsameva tāsampi.",
  "tika-s0104t1:390_0": "Anupaghātā hi taṇhā māna diṭṭhi kodhu panāha makkha palāsa issāmacchariya māyā sāṭheyya thambha sārambha mada pamādādīhi kilesehi deyyapaṭiggāhakavikappādirahitā ca dānādipāramiyo parisuddhā pabhassarā bhavantīti.",
  "tika-s0104t1:391_0": "Ko paṭipakkhoti –",
  "tika-s0104t1:392_0": "Akusalā kilesā ca, paṭipakkhā abhedato;",
  "tika-s0104t1:393_0": "Bhedato pana pubbepi, vuttā macchariyādayo.",
  "tika-s0104t1:394_0": "Avisesena hi sabbepi akusalā dhammā,",
  "tika-s0104t1:394_1": "sabbepi kilesā ca etāsaṁ paṭipakkhā.",
  "tika-s0104t1:394_2": "Visesena pana pubbe vuttā macchariyādayoti veditabbā.",
  "tika-s0104t1:394_3": "Apica deyyapaṭiggāhakadānaphalesu alobhādosāmohaguṇayogato lobhadosamohapaṭipakkhaṁ dānaṁ,",
  "tika-s0104t1:394_4": "kāyādidosattayavaṅkāpagamato lobhādipaṭipakkhaṁ sīlaṁ,",
  "tika-s0104t1:394_5": "kāmasukhaparūpaghātaattakilamathaparivajjanato dosattayapaṭipakkhaṁ nekkhammaṁ, lobhādīnaṁ andhīkaraṇato,",
  "tika-s0104t1:394_6": "ñāṇassa ca anandhīkaraṇato lobhādipaṭipakkhā paññā,",
  "tika-s0104t1:394_7": "alīnānuddhatañāyārambhavasena lobhādipaṭipakkhaṁ vīriyaṁ,",
  "tika-s0104t1:394_8": "iṭṭhāniṭṭhasuññatānaṁ khamanato lobhādipaṭipakkhā khanti, satipi paresaṁ upakāre,",
  "tika-s0104t1:394_9": "apakāre ca yathābhūtappavattiyā lobhādipaṭipakkhaṁ saccaṁ,",
  "tika-s0104t1:394_10": "lokadhamme abhibhuyya yathāsamādinnesu sambhāresu acalanato lobhādipaṭipakkhaṁ adhiṭṭhānaṁ,",
  "tika-s0104t1:394_11": "nīvaraṇavivekato lobhādipaṭipakkhā mettā,",
  "tika-s0104t1:394_12": "iṭṭhāniṭṭhesu anunayapaṭighaviddhaṁsanato,",
  "tika-s0104t1:394_13": "samappavattito ca lobhādipaṭipakkhā upekkhāti daṭṭhabbaṁ.",
  "tika-s0104t1:395_0": "Kā paṭipattīti –",
  "tika-s0104t1:396_0": "Dānākārādayo eva, uppāditā anekadhā;",
  "tika-s0104t1:397_0": "Paṭipattīti viññeyyā, pāramīpūraṇakkame.",
  "tika-s0104t1:398_0": "Dānapāramiyā hi tāva sukhūpakaraṇasarīrajīvitapariccāgena, bhayāpanayanena,",
  "tika-s0104t1:398_1": "dhammopadesena ca bahudhā sattānaṁ anuggahakaraṇaṁ paṭipatti.",
  "tika-s0104t1:398_2": "Tattha āmisadānaṁ abhayadānaṁ dhammadānanti dātabbavatthuvasena tividhaṁ dānaṁ.",
  "tika-s0104t1:398_3": "Tesu bodhisattassa dātabbavatthu ajjhattikaṁ, bāhiranti duvidhaṁ.",
  "tika-s0104t1:398_4": "Tattha bāhiraṁ annaṁ pānaṁ vatthaṁ yānaṁ mālā gandhaṁ vilepanaṁ seyyā āvasathaṁ padīpeyyanti dasavidhaṁ.",
  "tika-s0104t1:398_5": "Annādīnaṁ khādanīyabhojanīyādivibhāgena anekavidhañca.",
  "tika-s0104t1:398_6": "Tathā rūpārammaṇaṁ yāva dhammārammaṇanti ārammaṇato chabbidhaṁ.",
  "tika-s0104t1:398_7": "Rūpārammaṇādīnañca nīlādivibhāgena anekavidhaṁ.",
  "tika-s0104t1:398_8": "Tathā maṇikanakarajatamuttāpavāḷādikhettavatthuārāmādi dāsīdāsagomahiṁsādinānāvidhavatthūpakaraṇavasena anekavidhaṁ.",
  "tika-s0104t1:399_0": "Tattha mahāpuriso bāhiraṁ vatthuṁ dento ‘‘yo yena atthiko, taṁ tasseva deti.",
  "tika-s0104t1:399_1": "Dento ca tassa atthiko’’ti sayameva jānanto ayācitopi deti, pageva yācito. Muttacāgo deti, no amuttacāgo. Pariyattaṁ deti, no apariyattaṁ.",
  "tika-s0104t1:399_2": "Sati deyyadhamme paccupakārasannissito na deti, asati deyyadhamme,",
  "tika-s0104t1:399_3": "pariyatte ca saṁvibhāgārahaṁ vibhajati.",
  "tika-s0104t1:399_4": "Na ca deti parūpaghātāvahaṁ satthavisamajjādikaṁ, nāpi kīḷanakaṁ, yaṁ anatthupasaṁhitaṁ, pamādāvahañca,",
  "tika-s0104t1:399_5": "na ca gilānassa yācakassa pānabhojanādiasappāyaṁ, pamāṇarahitaṁ vā deti,",
  "tika-s0104t1:399_6": "pamāṇayuttaṁ pana sappāyameva deti.",
  "tika-s0104t1:400_0": "Tathā yācito gahaṭṭhānaṁ gahaṭṭhānucchavikaṁ deti,",
  "tika-s0104t1:400_1": "pabbajitānaṁ pabbajitānucchavikaṁ deti.",
  "tika-s0104t1:400_2": "Mātāpitaro ñātisālohitā mittāmaccā puttadāradāsakammakarāti etesu kassaci pīḷaṁ ajanento deti,",
  "tika-s0104t1:400_3": "na ca uḷāraṁ deyyadhammaṁ paṭijānitvā lūkhaṁ deti,",
  "tika-s0104t1:400_4": "na ca lābhasakkārasilokasannissito deti,",
  "tika-s0104t1:400_5": "na ca paccupakārasannissito deti,",
  "tika-s0104t1:400_6": "na ca phalapāṭikaṅkhī deti aññatra sammāsambodhiyā, na ca yācito,",
  "tika-s0104t1:400_7": "deyyadhammaṁ vā jigucchanto deti,",
  "tika-s0104t1:400_8": "na ca asaññatānaṁ yācakānaṁ akkosakaparibhāsakānampi apaviddhā dānaṁ deti,",
  "tika-s0104t1:400_9": "aññadatthu pasannacitto anukampanto sakkaccameva deti,",
  "tika-s0104t1:400_10": "na ca kotūhalamaṅgaliko hutvā deti,",
  "tika-s0104t1:400_11": "kammaphalameva pana saddahanto deti,",
  "tika-s0104t1:400_12": "nāpi yācake payirupāsanādīhi saṁkilametvā deti,",
  "tika-s0104t1:400_13": "aparikilamento eva pana deti,",
  "tika-s0104t1:400_14": "na ca paresaṁ vañcanādhippāyo, bhedādhippāyo vā dānaṁ deti, asaṁkiliṭṭhacittova deti,",
  "tika-s0104t1:400_15": "nāpi pharusavāco bhākuṭikamukho dānaṁ deti,",
  "tika-s0104t1:400_16": "piyavādī ca pana pubbabhāsī mihitasitavacano hutvā deti,",
  "tika-s0104t1:400_17": "yasmiṁ ce deyyadhamme uḷāramanuññatāya vā ciraparicayena vā gedhasabhāvatāya vā lobhadhammo adhimatto hoti,",
  "tika-s0104t1:400_18": "jānanto bodhisatto taṁ khippameva paṭivinodayitvā yācake pariyesetvāpi deti, yañca deyyavatthu parittaṁ, yācakopi paccupaṭṭhito,",
  "tika-s0104t1:400_19": "taṁ acintetvā api attānaṁ dhāvitvā dento yācakaṁ sammāneti yathā taṁ akittipaṇḍito,",
  "tika-s0104t1:400_20": "na ca mahāpuriso attano puttadāradāsakammakaraporise yācito te asaññāpite domanassappatte yācakānaṁ deti,",
  "tika-s0104t1:400_21": "sammadeva pana saññāpite somanassappatte deti,",
  "tika-s0104t1:400_22": "dento ca yakkharakkhasapisācādīnaṁ vā manussānaṁ vā kurūrakammantānaṁ jānanto na deti,",
  "tika-s0104t1:400_23": "tathā rajjampi tādisānaṁ na deti,",
  "tika-s0104t1:400_24": "ye lokassa ahitāya dukkhāya anatthāya paṭipajjanti,",
  "tika-s0104t1:400_25": "ye pana dhammikā dhammena lokaṁ pālenti, tesaṁ rajjadānaṁ deti.",
  "tika-s0104t1:400_26": "Evaṁ tāva bāhiradāne paṭipatti veditabbā.",
  "tika-s0104t1:401_0": "Ajjhattikadānampi dvīhākārehi veditabbaṁ. Kathaṁ?",
  "tika-s0104t1:401_1": "Yathā nāma koci puriso ghāsacchādanahetu attānaṁ parassa nissajjati,",
  "tika-s0104t1:401_2": "vidheyyabhāvaṁ upagacchati dāsabyaṁ,",
  "tika-s0104t1:401_3": "evameva mahāpuriso sambodhihetu nirāmisacitto sattānaṁ anuttaraṁ hitasukhaṁ icchanto attano dānapāramiṁ paripūretukāmo attānaṁ parassa nissajjati,",
  "tika-s0104t1:401_4": "vidheyyabhāvaṁ upagacchati yathākāmakaraṇīyataṁ,",
  "tika-s0104t1:401_5": "karacaraṇanayanādiaṅgapaccaṅgaṁ tena tena atthikānaṁ akampito alīno anuppadeti, na tattha sajjati,",
  "tika-s0104t1:401_6": "na saṅkocaṁ āpajjati yathā taṁ bāhiravatthusmiṁ.",
  "tika-s0104t1:401_7": "Tathā hi mahāpuriso dvīhākārehi bāhiravatthuṁ pariccajati yathāsukhaṁ paribhogāya vā yācakānaṁ,",
  "tika-s0104t1:401_8": "tesaṁ manorathaṁ pūrento attano vasībhāvāya vā.",
  "tika-s0104t1:401_9": "Tattha sabbena sabbaṁ muttacāgo evamāha ‘‘nissaṅgabhāvenāhaṁ sambodhiṁ pāpuṇissāmī’’ti,",
  "tika-s0104t1:401_10": "evaṁ ajjhattikavatthusmimpi veditabbaṁ.",
  "tika-s0104t1:402_0": "Tattha yaṁ ajjhattikavatthu diyyamānaṁ yācakassa ekanteneva hitāya saṁvattati, taṁ deti, na itaraṁ. Na ca mahāpuriso mārassa,",
  "tika-s0104t1:402_1": "mārakāyikānaṁ vā devatānaṁ vihiṁsādhippāyānaṁ attano attabhāvaṁ ,",
  "tika-s0104t1:402_2": "aṅgapaccaṅgāni vā jānamāno deti ‘‘mā tesaṁ anattho ahosī’’ti. Yathā ca mārakāyikānaṁ,",
  "tika-s0104t1:402_3": "evaṁ tehi anvāviṭṭhānampi na deti, nāpi ummattakānaṁ,",
  "tika-s0104t1:402_4": "itaresaṁ pana yāciyamāno samanantarameva deti tādisāya yācanāya dullabhabhāvato,",
  "tika-s0104t1:402_5": "tādisassa ca dānassa dukkarabhāvato.",
  "tika-s0104t1:403_0": "Abhayadānaṁ pana rājato corato aggito udakato verīpuggalato sīhabyagghādivāḷamigato nāgayakkharakkhasapisācādito sattānaṁ bhaye paccupaṭṭhite tato parittāṇabhāvena dātabbaṁ.",
  "tika-s0104t1:404_0": "Dhammadānaṁ pana asaṁkiliṭṭhacittassa aviparītadhammadesanā.",
  "tika-s0104t1:404_1": "Opāyiko hi tassa upadeso diṭṭhadhammikasamparāyikaparamatthavasena,",
  "tika-s0104t1:404_2": "yena sāsane anotiṇṇānaṁ avatāraṇaṁ otiṇṇānaṁ paripācanaṁ.",
  "tika-s0104t1:404_3": "Tatthāyaṁ nayo – saṅkhepato tāva dānakathā sīlakathā saggakathā kāmānaṁ ādīnavo saṁkileso okāro ca nekkhamme ānisaṁso.",
  "tika-s0104t1:404_4": "Vitthārato pana sāvakabodhiyaṁ adhimuttacittānaṁ saraṇagamanaṁ, sīlasaṁvaro, indriyesu guttadvāratā, bhojane mattaññutā, jāgariyānuyogo, satta saddhammā,",
  "tika-s0104t1:404_5": "aṭṭhatiṁsāya ārammaṇesu kammakaraṇavasena samathānuyogo,",
  "tika-s0104t1:404_6": "rūpamukhādīsu vipassanābhinivesesu yathārahaṁ abhinivesanamukhena vipassanānuyogo,",
  "tika-s0104t1:404_7": "tathā visuddhipaṭipadāya sammattagahaṇaṁ, tisso vijjā, cha abhiññā, catasso paṭisambhidā,",
  "tika-s0104t1:404_8": "sāvakabodhīti etesaṁ guṇasaṁkittanavasena yathārahaṁ tattha tattha patiṭṭhāpanā, pariyodapanā ca. Tathā paccekabodhiyaṁ,",
  "tika-s0104t1:404_9": "sammāsambodhiyañca adhimuttacittānaṁ yathārahaṁ dānādipāramīnaṁ sabhāvasarasalakkhaṇādisaṁkittanamukhena tīsupi avatthābhedesu tesaṁ buddhānaṁ mahānubhāvatāvibhāvanena yānadvaye patiṭṭhāpanā, pariyodapanā ca.",
  "tika-s0104t1:404_10": "Evaṁ mahāpuriso sattānaṁ dhammadānaṁ deti.",
  "tika-s0104t1:405_0": "Tathā mahāpuriso āmisadānaṁ dento ‘‘imināhaṁ dānena sattānaṁ āyuvaṇṇasukhabalapaṭibhānādisampattiñca ramaṇīyaṁ aggaphalasampattiñca nipphādeyya’’nti annaṁ deti,",
  "tika-s0104t1:405_1": "tathā sattānaṁ kāmakilesapipāsavūpasamāya pānaṁ deti, tathā suvaṇṇavaṇṇatāya,",
  "tika-s0104t1:405_2": "hirottappālaṅkārassa ca nipphattiyā vatthāni deti,",
  "tika-s0104t1:405_3": "tathā iddhividhassa ceva nibbānasukhassa ca nipphattiyā yānaṁ deti,",
  "tika-s0104t1:405_4": "tathā sīlagandhanipphattiyā gandhaṁ deti,",
  "tika-s0104t1:405_5": "tathā buddhaguṇasobhānipphattiyā mālāvilepanaṁ deti,",
  "tika-s0104t1:405_6": "tathā bodhimaṇḍāsananipphattiyā āsanaṁ deti,",
  "tika-s0104t1:405_7": "tathāgataseyyanipphattiyā seyyaṁ deti,",
  "tika-s0104t1:405_8": "saraṇabhāvanipphattiyā āvasathaṁ deti,",
  "tika-s0104t1:405_9": "pañcacakkhupaṭilābhāya padīpeyyaṁ deti.",
  "tika-s0104t1:406_0": "Byāmappabhānipphattiyā rūpadānaṁ deti,",
  "tika-s0104t1:406_1": "brahmassaranipphattiyā saddadānaṁ deti,",
  "tika-s0104t1:406_2": "sabbalokassa piyabhāvāya rasadānaṁ deti,",
  "tika-s0104t1:406_3": "buddhasukhumālabhāvāya phoṭṭhabbadānaṁ deti,",
  "tika-s0104t1:406_4": "ajarāmaraṇabhāvāya bhesajjadānaṁ deti,",
  "tika-s0104t1:406_5": "kilesadāsabyavimocanatthaṁ dāsānaṁ bhujissatādānaṁ deti,",
  "tika-s0104t1:406_6": "saddhammābhiratiyā anavajjakhiḍḍāratihetudānaṁ deti,",
  "tika-s0104t1:406_7": "sabbepi satte ariyāya jātiyā attano puttabhāvūpanayanāya puttadānaṁ deti,",
  "tika-s0104t1:406_8": "sakalassāpi lokassa patibhāvūpagamanāya dāradānaṁ deti,",
  "tika-s0104t1:406_9": "subhalakkhaṇasampattiyā suvaṇṇamaṇimuttāpavāḷādidānaṁ,",
  "tika-s0104t1:406_10": "anubyañjanasampattiyā nānāvidhavibhūsanadānaṁ,",
  "tika-s0104t1:406_11": "saddhammakosādhigamāya vittakosadānaṁ,",
  "tika-s0104t1:406_12": "dhammarājabhāvāya rajjadānaṁ,",
  "tika-s0104t1:406_13": "dānādisampattiyā ārāmuyyānādivanadānaṁ,",
  "tika-s0104t1:406_14": "cakkaṅkitehi pādehi bodhimaṇḍūpasaṅkamanāya caraṇadānaṁ,",
  "tika-s0104t1:406_15": "caturoghanittharaṇe sattānaṁ saddhammahatthadānatthaṁ hatthadānaṁ,",
  "tika-s0104t1:406_16": "saddhindriyādipaṭilābhāya kaṇṇanāsādidānaṁ,",
  "tika-s0104t1:406_17": "samantacakkhupaṭilābhāya cakkhudānaṁ,",
  "tika-s0104t1:406_18": "‘‘dassanasavanānussaraṇapāricariyādīsu sabbakālaṁ sabbasattānaṁ hitasukhāvaho sabbalokena ca upajīvitabbo me kāyo bhaveyyā’’ti maṁsalohitādidānaṁ.",
  "tika-s0104t1:406_19": "‘‘Sabbalokuttamo bhaveyya’’nti uttamaṅgadānaṁ deti.",
  "tika-s0104t1:407_0": "Evaṁ dadanto ca na anesanāya deti, na paropaghātena, na bhayena, na lajjāya, na dakkhiṇeyyarosanena, na paṇīte sati lūkhaṁ, na attukkaṁsanena, na paravambhanena, na phalābhikaṅkhāya, na yācakajigucchāya, na acittīkārena, atha kho sakkaccaṁ deti, sahatthena deti, kālena deti, cittiṁ katvā deti, avibhāgena deti,",
  "tika-s0104t1:407_1": "tīsu kālesu somanassiko deti,",
  "tika-s0104t1:407_2": "tato eva ca datvā na pacchānutāpī hoti,",
  "tika-s0104t1:407_3": "na paṭiggāhakavasena mānāvamānaṁ karoti,",
  "tika-s0104t1:407_4": "paṭiggāhakānaṁ piyasamudācāro hoti vadaññū yācayogo saparivāradāyako.",
  "tika-s0104t1:407_5": "Annadānañhi dento ‘‘taṁ saparivāraṁ katvā dassāmī’’ti vatthādīhi saddhiṁ deti,",
  "tika-s0104t1:407_6": "tathā vatthadānaṁ dento ‘‘taṁ saparivāraṁ katvā dassāmī’’ti annādīhi saddhiṁ deti. Pānadānādīsupi eseva nayo,",
  "tika-s0104t1:407_7": "tathā rūpadānaṁ dento itarārammaṇānipi tassa parivāraṁ katvā deti, evaṁ sesesupi.",
  "tika-s0104t1:408_0": "Tattha rūpadānaṁ nāma nīlapītalohitodātādivaṇṇādīsu pupphavatthadhātūsu aññataraṁ labhitvā rūpavasena ābhujitvā ‘‘rūpadānaṁ dassāmi,",
  "tika-s0104t1:408_1": "rūpadānaṁ mayha’’nti cintetvā tādise dakkhiṇeyye dānaṁ patiṭṭhāpeti, etaṁ rūpadānaṁ nāma.",
  "tika-s0104t1:409_0": "Saddadānaṁ pana bherīsaddādivasena veditabbaṁ.",
  "tika-s0104t1:409_1": "Tattha saddaṁ kandamūlāni viya uppāṭetvā,",
  "tika-s0104t1:409_2": "nīluppalahatthakaṁ viya ca hatthe ṭhapetvā dātuṁ na sakkoti,",
  "tika-s0104t1:409_3": "savatthukaṁ pana katvā dadanto saddadānaṁ deti nāma,",
  "tika-s0104t1:409_4": "tasmā yadā ‘‘saddadānaṁ dassāmī’’ti bherīmudiṅgādīsu aññatarena tūriyena tiṇṇaṁ ratanānaṁ upahāraṁ karoti, kāreti ca, ‘‘saddadānaṁ dassāmi,",
  "tika-s0104t1:409_5": "saddadānaṁ me’’ti bherīādīni ṭhapāpeti,",
  "tika-s0104t1:409_6": "dhammakathikānaṁ pana saddabhesajjaṁ, telaphāṇitādīni ca deti, dhammassavanaṁ ghoseti, sarabhaññaṁ bhaṇati, dhammakathaṁ katheti, upanisinnakathaṁ, anumodanakathañca karoti, kāreti ca, tadā saddadānaṁ nāma hoti.",
  "tika-s0104t1:410_0": "Tathā mūlagandhādīsu aññataraṁ rajanīyaṁ gandhavatthuṁ,",
  "tika-s0104t1:410_1": "pisitameva vā gandhaṁ yaṁ kiñci labhitvā gandhavasena ābhujitvā ‘‘gandhadānaṁ dassāmi,",
  "tika-s0104t1:410_2": "gandhadānaṁ mayha’’nti buddharatanādīnaṁ pūjaṁ karoti, kāreti ca,",
  "tika-s0104t1:410_3": "gandhapūjanatthāya agarucandanādike gandhavatthuke pariccajati, idaṁ gandhadānaṁ.",
  "tika-s0104t1:411_0": "Tathā mūlarasādīsu yaṁ kiñci rajanīyaṁ rasavatthuṁ labhitvā rasavasena ābhujitvā ‘‘rasadānaṁ dassāmi,",
  "tika-s0104t1:411_1": "rasadānaṁ mayha’’nti dakkhiṇeyyānaṁ deti,",
  "tika-s0104t1:411_2": "rasavatthumeva vā aññaṁ gavādikaṁ pariccajati, idaṁ rasadānaṁ.",
  "tika-s0104t1:412_0": "Tathā phoṭṭhabbadānaṁ mañcapīṭhādivasena,",
  "tika-s0104t1:412_1": "attharaṇapāvuraṇādivasena ca veditabbaṁ.",
  "tika-s0104t1:412_2": "Yadā hi mañcapīṭhabhisibibbohanādikaṁ,",
  "tika-s0104t1:412_3": "nivāsanapārupanādikaṁ vā sukhasamphassaṁ rajanīyaṁ anavajjaṁ phoṭṭhabbavatthuṁ labhitvā phoṭṭhabbavasena ābhujitvā ‘‘phoṭṭhabbadānaṁ dassāmi,",
  "tika-s0104t1:412_4": "phoṭṭhabbadānaṁ mayha’’nti dakkhiṇeyyānaṁ deti.",
  "tika-s0104t1:412_5": "Yathāvuttaṁ phoṭṭhabbavatthuṁ labhitvā pariccajati, etaṁ phoṭṭhabbadānaṁ.",
  "tika-s0104t1:413_0": "Dhammadānaṁ pana dhammārammaṇassa adhippetattā ojāpānajīvitavasena veditabbaṁ.",
  "tika-s0104t1:413_1": "Ojādīsu hi aññataraṁ rajanīyaṁ dhammavatthuṁ labhitvā dhammārammaṇavasena ābhujitvā ‘‘dhammadānaṁ dassāmi,",
  "tika-s0104t1:413_2": "dhammadānaṁ mayha’’nti sappinavanītādi ojadānaṁ deti,",
  "tika-s0104t1:413_3": "ambapānādiaṭṭhavidhaṁ pānadānaṁ deti,",
  "tika-s0104t1:413_4": "jīvitadānanti ābhujitvā salākabhattapakkhikabhattādīni deti.",
  "tika-s0104t1:413_5": "Aphāsukabhāvena abhibhūtānaṁ byādhikānaṁ vejjaṁ paṭṭhapeti, jālaṁ phālāpeti, kumīnaṁ viddhaṁsāpeti,",
  "tika-s0104t1:413_6": "sakuṇapañjaraṁ viddhaṁsāpeti,",
  "tika-s0104t1:413_7": "bandhanena baddhānaṁ sattānaṁ bandhanamokkhaṁ kāreti, māghātabheriṁ carāpeti,",
  "tika-s0104t1:413_8": "aññānipi sattānaṁ jīvitaparittāṇatthaṁ evarūpāni kammāni karoti, kārāpeti ca, idaṁ dhammadānaṁ nāma.",
  "tika-s0104t1:414_0": "Sabbampetaṁ yathāvuttadānasampadaṁ sakalalokahitasukhāya pariṇāmeti attano ca akuppāya vimuttiyā aparikkhayassa chandassa aparikkhayassa vīriyassa aparikkhayassa samādhissa aparikkhayassa paṭibhānassa aparikkhayassa jhānassa aparikkhayāya sammāsambodhiyā pariṇāmeti ,",
  "tika-s0104t1:414_1": "imañca dānapāramiṁ paṭipajjantena mahāsattena jīvite aniccasaññā paccupaṭṭhapetabbā. Tathā bhogesu,",
  "tika-s0104t1:414_2": "bahusādhāraṇatā ca nesaṁ manasi kātabbā,",
  "tika-s0104t1:414_3": "sattesu ca mahākaruṇā satataṁ samitaṁ paccupaṭṭhapetabbā.",
  "tika-s0104t1:414_4": "Evañhi bhogehi gahetabbasāraṁ gaṇhanto ādittato viya agārato sabbaṁ sāpateyyaṁ,",
  "tika-s0104t1:414_5": "attānañca bahi nīharanto na kiñci seseti, na katthaci vibhāgaṁ karoti,",
  "tika-s0104t1:414_6": "aññadatthu nirapekkho nissajjati eva.",
  "tika-s0104t1:414_7": "Ayaṁ tāva dānapāramiyā paṭipattikkamo.",
  "tika-s0104t1:415_0": "Sīlapāramiyā pana ayaṁ paṭipattikkamo – yasmā sabbaññusīlālaṅkārehi satte alaṅkaritukāmena mahāpurisena ādito attano eva tāva sīlaṁ visodhetabbaṁ.",
  "tika-s0104t1:415_1": "Tattha catūhākārehi sīlaṁ visujjhati ajjhāsayavisuddhito, samādānato, avītikkamanato,",
  "tika-s0104t1:415_2": "sati vītikkame puna pākaṭīkaraṇato ca.",
  "tika-s0104t1:415_3": "Visuddhāsayatāya hi ekacco attādhipati hutvā pāpajigucchanasabhāvo ajjhattaṁ hiridhammaṁ paccupaṭṭhapetvā suparisuddhasamācāro hoti,",
  "tika-s0104t1:415_4": "tathā parato samādāne sati ekacco lokādhipati hutvā pāpato uttasanto ottappadhammaṁ paccupaṭṭhapetvā suparisuddhasamācāro hoti,",
  "tika-s0104t1:415_5": "iti ubhayathāpi ete avītikkamanato sīle patiṭṭhahanti.",
  "tika-s0104t1:415_6": "Atha ca pana kadāci satisammosena sīlassa khaṇḍādibhāvo siyā,",
  "tika-s0104t1:415_7": "tāyayeva yathāvuttāya hirottappasampattiyā khippameva naṁ vuṭṭhānādinā paṭipākatikaṁ karontīti.",
  "tika-s0104t1:416_0": "Tayidaṁ sīlaṁ vārittaṁ cārittanti duvidhaṁ.",
  "tika-s0104t1:416_1": "Tatthāyaṁ bodhisattassa vārittasīle paṭipattikkamo – tena sabbasattesu tathā dayāpannacittena bhavitabbaṁ,",
  "tika-s0104t1:416_2": "yathā supinantenapi na āghāto uppajjeyya,",
  "tika-s0104t1:416_3": "parūpakaraṇaviratatāya parasantako alagaddo viya na parāmasitabbo. Sace pabbajito hoti,",
  "tika-s0104t1:416_4": "abrahmacariyatopi ārācārī hoti sattavidhamethunasaṁyogavirato, pageva paradāragamanato.",
  "tika-s0104t1:416_5": "Gahaṭṭho samāno paresaṁ dāresu sadā pāpakaṁ cittampi na uppādeti.",
  "tika-s0104t1:416_6": "Kathento saccaṁ hitaṁ piyaṁ parimitameva ca kālena dhammiṁ kathaṁ bhāsitā hoti. Sabbattha anabhijjhālu , abyāpannacitto,",
  "tika-s0104t1:416_7": "aviparītadassano kammassakatāñāṇena ca samannāgato.",
  "tika-s0104t1:416_8": "Samaggatesu sammāpaṭipannesu niviṭṭhasaddho hoti niviṭṭhapemoti.",
  "tika-s0104t1:417_0": "Iti caturāpāyavaṭṭadukkhānaṁ pathabhūtehi akusalakammapathehi,",
  "tika-s0104t1:417_1": "akusaladhammehi ca oramitvā saggamokkhānaṁ pathabhūtesu kusalakammapathesu,",
  "tika-s0104t1:417_2": "kusaladhammesu ca patiṭṭhitassa mahāpurisassa parisuddhāsayapayogato yathābhipatthitā sattānaṁ hitasukhūpasañhitā manorathā sīghaṁ sīghaṁ abhinipphajjanti, pāramiyo paripūrenti. Evaṁbhūto hi ayaṁ.",
  "tika-s0104t1:417_3": "Tattha hiṁsānivattiyā sabbasattānaṁ abhayadānaṁ deti,",
  "tika-s0104t1:417_4": "appakasireneva mettābhāvanaṁ sampādeti,",
  "tika-s0104t1:417_5": "ekādasa mettānisaṁse adhigacchati, appābādho hoti appātaṅko, dīghāyuko sukhabahulo, lakkhaṇavisese pāpuṇāti, dosavāsanañca samucchindati.",
  "tika-s0104t1:417_6": "Tathā adinnādānanivattiyā corādīhi asādhāraṇe bhoge adhigacchati, parehi anāsaṅkanīyo, piyo, manāpo, vissāsanīyo,",
  "tika-s0104t1:417_7": "bhavasampattīsu alaggacitto pariccāgasīlo, lobhavāsanañca samucchindati.",
  "tika-s0104t1:417_8": "Abrahmacariyanivattiyā alobho hoti santakāyacitto,",
  "tika-s0104t1:417_9": "sattānaṁ piyo hoti manāpo aparisaṅkanīyo,",
  "tika-s0104t1:417_10": "kalyāṇo cassa kittisaddo abbhuggacchati,",
  "tika-s0104t1:417_11": "alaggacitto hoti mātugāmesu aluddhāsayo, nekkhammabahulo, lakkhaṇavisese adhigacchati, lobhavāsanañca samucchindati.",
  "tika-s0104t1:418_0": "Musāvādanivattiyā sattānaṁ pamāṇabhūto hoti paccayiko theto ādeyyavacano devatānaṁ piyo manāpo surabhigandhamukho asaddhammārakkhitakāyavacīsamācāro, lakkhaṇavisese adhigacchati,",
  "tika-s0104t1:418_1": "kilesavāsanañca samucchindati.",
  "tika-s0104t1:418_2": "Pesuññanivattiyā parūpakkamehi abhejjakāyo hoti abhejjaparivāro,",
  "tika-s0104t1:418_3": "saddhamme ca abhejjanakasaddho,",
  "tika-s0104t1:418_4": "daḷhamitto bhavantaraparicitānampi sattānaṁ ekantapiyo, asaṁkilesabahulo.",
  "tika-s0104t1:418_5": "Pharusavācānivattiyā sattānaṁ piyo hoti manāpo sukhasīlo madhuravacano sambhāvanīyo,",
  "tika-s0104t1:418_6": "aṭṭhaṅgasamannāgato cassa saro nibbattati.",
  "tika-s0104t1:418_7": "Samphappalāpanivattiyā sattānaṁ piyo hoti manāpo, garubhāvanīyo ca, ādeyyavacano parimitālāpo,",
  "tika-s0104t1:418_8": "mahesakkho ca hoti mahānubhāvo,",
  "tika-s0104t1:418_9": "ṭhānuppattikena paṭibhānena pañhābyākaraṇakusalo,",
  "tika-s0104t1:418_10": "buddhabhūmiyañca ekāya eva vācāya anekabhāsānaṁ sattānaṁ anekesaṁ pañhānaṁ byākaraṇasamattho hoti.",
  "tika-s0104t1:419_0": "Anabhijjhālutāya akicchalābhī hoti,",
  "tika-s0104t1:419_1": "uḷāresu ca bhogesu ruciṁ paṭilabhati,",
  "tika-s0104t1:419_2": "khattiyamahāsālādīnaṁ sammato hoti,",
  "tika-s0104t1:419_3": "paccatthikehi anabhibhavanīyo, indriyavekallaṁ na pāpuṇāti, appaṭipuggalo ca hoti.",
  "tika-s0104t1:419_4": "Abyāpādena piyadassano hoti sattānaṁ sambhāvanīyo,",
  "tika-s0104t1:419_5": "parahitābhinanditāya ca satte appakasireneva pasādeti,",
  "tika-s0104t1:419_6": "alūkhasabhāvo ca hoti mettāvihārī,",
  "tika-s0104t1:419_7": "mahesakkho ca hoti mahānubhāvo.",
  "tika-s0104t1:419_8": "Micchādassanābhāvena kalyāṇe sahāye paṭilabhati,",
  "tika-s0104t1:419_9": "sīsacchedaṁ pāpuṇantopi pāpakammaṁ na karoti,",
  "tika-s0104t1:419_10": "kammassakatādassanato akotūhalamaṅgaliko ca hoti,",
  "tika-s0104t1:419_11": "saddhamme cassa saddhā patiṭṭhitā hoti mūlajātā,",
  "tika-s0104t1:419_12": "saddahati ca tathāgatānaṁ bodhiṁ,",
  "tika-s0104t1:419_13": "samayantaresu nābhiramati ukkāraṭṭhāne rājahaṁso viya,",
  "tika-s0104t1:419_14": "lakkhaṇattayavijānane kusalo hoti, ante ca anāvaraṇañāṇalābhī, yāva ca bodhiṁ na pāpuṇāti,",
  "tika-s0104t1:419_15": "tāva tasmiṁ tasmiṁ sattanikāye ukkaṭṭhukkaṭṭho hoti, uḷāruḷārasampattiyo pāpuṇāti.",
  "tika-s0104t1:420_0": "‘‘Iti hidaṁ sīlaṁ nāma sabbasampattīnaṁ adhiṭṭhānaṁ,",
  "tika-s0104t1:420_1": "sabbabuddhaguṇānaṁ pabhavabhūmi,",
  "tika-s0104t1:420_2": "sabbabuddhakārakadhammānaṁ ādi caraṇaṁ kāraṇaṁ mukhaṁ pamukha’’nti bahumānaṁ uppādetvā kāyavacīsaṁyame, indriyadamane, ājīvapārisuddhiyaṁ,",
  "tika-s0104t1:420_3": "paccayaparibhoge ca satisampajaññabalena appamatto hoti,",
  "tika-s0104t1:420_4": "lābhasakkārasilokaṁ ukkhittāsikapaccatthikaṁ viya sallakkhetvā ‘‘kikīva aṇḍa’’ntiādinā (visuddhi. 1.7; dī. ni. aṭṭha.",
  "tika-s0104t1:420_5": "1.7) vuttanayena sakkaccaṁ sīlaṁ sampādetabbaṁ.",
  "tika-s0104t1:420_6": "Ayaṁ tāva vārittasīle paṭipattikkamo.",
  "tika-s0104t1:421_0": "Cārittasīle pana paṭipatti evaṁ veditabbā – idha bodhisatto kalyāṇamittānaṁ garuṭṭhāniyānaṁ abhivādanaṁ paccuṭṭhānaṁ añjalikammaṁ sāmīcikammaṁ kālena kālaṁ kattā hoti,",
  "tika-s0104t1:421_1": "tathā tesaṁ kālena kālaṁ upaṭṭhānaṁ kattā hoti, gilānānaṁ kāyaveyyāvaṭikaṁ,",
  "tika-s0104t1:421_2": "vācāya pucchanañca kattā hoti,",
  "tika-s0104t1:421_3": "subhāsitapadāni sutvā sādhukāraṁ kattā hoti, guṇavantānaṁ guṇe vaṇṇetā, paresaṁ apakāre khantā, upakāre anussaritā, puññāni anumoditā,",
  "tika-s0104t1:421_4": "attano puññāni sammāsambodhiyā pariṇāmetā,",
  "tika-s0104t1:421_5": "sabbakālaṁ appamādavihārī kusalesu dhammesu,",
  "tika-s0104t1:421_6": "sati accaye accayato disvā tādisānaṁ sahadhammikānaṁ yathābhūtaṁ āvi kattā,",
  "tika-s0104t1:421_7": "uttariñca sammāpaṭipattiṁ sammadeva paripūretā.",
  "tika-s0104t1:422_0": "Tathā attano anurūpāsu atthūpasaṁhitāsu sattānaṁ itikattabbatāpurekkhāro analaso sahāyabhāvaṁ upagacchati.",
  "tika-s0104t1:422_1": "Uppannesu ca sattānaṁ byādhiādidukkhesu yathārahaṁ patikāravidhāyako,",
  "tika-s0104t1:422_2": "ñātibhogādibyasanapatitesu sokapanodano,",
  "tika-s0104t1:422_3": "ullumpanasabhāvāvaṭṭhito hutvā niggahārahānaṁ dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya,",
  "tika-s0104t1:422_4": "paggahārahānaṁ dhammeneva paggaṇhanako.",
  "tika-s0104t1:422_5": "Yāni purimakānaṁ mahābodhisattānaṁ uḷāratamāni paramadukkarāni acinteyyānubhāvāni sattānaṁ ekantahitasukhāvahāni caritāni,",
  "tika-s0104t1:422_6": "yehi nesaṁ bodhisambhārā sammadeva paripākaṁ agamiṁsu,",
  "tika-s0104t1:422_7": "tāni sutvā anubbiggo anutrāso ‘‘tepi mahāpurisā manussā eva,",
  "tika-s0104t1:422_8": "anukkamena pana sikkhāpāripūriyā bhāvitattā tādisāya uḷāratamāya ānubhāvasampattiyā bodhisambhāresu ukkaṁsapāramippattā ahesuṁ,",
  "tika-s0104t1:422_9": "tasmā mayāpi sīlādisikkhāsu sammadeva tathā paṭipajjitabbaṁ,",
  "tika-s0104t1:422_10": "yāya paṭipattiyā ahampi anukkamena sikkhaṁ paripūretvā ekantato padaṁ anupāpuṇissāmī’’ti saddhāpurecārikaṁ vīriyaṁ avissajjanto sammadeva sīlesu paripūrakārī hoti.",
  "tika-s0104t1:423_0": "Tathā paṭicchannakalyāṇo hoti vivaṭāparādho,",
  "tika-s0104t1:423_1": "appiccho santuṭṭho pavivitto asaṁsaṭṭho dukkhasaho aviparītadassanajātiko anuddhato anunnaḷo acapalo amukharo avikiṇṇavāco saṁvutindriyo santamānaso kuhanādimicchājīvavirahito ācāragocarasampanno,",
  "tika-s0104t1:423_2": "aṇumattesu vajjesu bhayadassāvī samādāya sikkhati sikkhāpadesu,",
  "tika-s0104t1:423_3": "āraddhavīriyo pahitatto kāye ca jīvite ca nirapekkho, appamattakampi kāye,",
  "tika-s0104t1:423_4": "jīvite vā apekkhaṁ nādhivāseti pajahati vinodeti, pageva adhimattaṁ.",
  "tika-s0104t1:423_5": "Sabbepi dussīlyahetubhūte kodhupanāhādike kilesupakkilese pajahati vinodeti,",
  "tika-s0104t1:423_6": "appamattakena visesādhigamena aparituṭṭho hoti, na saṅkocaṁ āpajjati,",
  "tika-s0104t1:423_7": "uparūparivisesādhigamāya vāyamati.",
  "tika-s0104t1:424_0": "Yena yathāladdhā sampatti hānabhāgiyā vā ṭhitibhāgiyā vā na hoti,",
  "tika-s0104t1:424_1": "tathā mahāpuriso andhānaṁ pariṇāyako hoti, maggaṁ ācikkhati,",
  "tika-s0104t1:424_2": "badhirānaṁ hatthamuddāya saññaṁ deti, atthamanuggāheti, tathā mūgānaṁ. Pīṭhasappikānaṁ pīṭhaṁ deti, vāheti vā.",
  "tika-s0104t1:424_3": "Assaddhānaṁ saddhāpaṭilābhāya vāyamati, kusītānaṁ ussāhajananāya,",
  "tika-s0104t1:424_4": "muṭṭhassatīnaṁ satisamāyogāya.",
  "tika-s0104t1:424_5": "Vibbhantattānaṁ samādhisampadāya,",
  "tika-s0104t1:424_6": "duppaññānaṁ paññādhigamāya vāyamati.",
  "tika-s0104t1:424_7": "Kāmacchandapariyuṭṭhitānaṁ kāmacchandapaṭivinodanāya vāyamati.",
  "tika-s0104t1:424_8": "Byāpādathinamiddhauddhaccakukkuccavicikicchāpariyuṭṭhitānaṁ vicikicchāvinodanāya vāyamati.",
  "tika-s0104t1:424_9": "Kāmavitakkādipakatānaṁ kāmavitakkādimicchāvitakkavinodanāya vāyamati.",
  "tika-s0104t1:424_10": "Pubbakārīnaṁ sattānaṁ kataññutaṁ nissāya pubbabhāsī piyavādī saṅgāhako sadisena,",
  "tika-s0104t1:424_11": "adhikena vā paccupakāre sammānetā hoti.",
  "tika-s0104t1:425_0": "Āpadāsu sahāyakiccaṁ anutiṭṭhati,",
  "tika-s0104t1:425_1": "tesaṁ tesañca sattānaṁ pakatiṁ,",
  "tika-s0104t1:425_2": "sabhāvañca parijānitvā yehi yathā saṁvasitabbaṁ hoti, tehi tathā saṁvasati.",
  "tika-s0104t1:425_3": "Yesu ca yathā paṭipajjitabbaṁ hoti, tesu tathā paṭipajjati.",
  "tika-s0104t1:425_4": "Tañca kho akusalato vuṭṭhāpetvā kusale patiṭṭhāpanavasena, na aññathā.",
  "tika-s0104t1:425_5": "Paracittānurakkhaṇā hi bodhisattānaṁ yāvadeva kusalābhivaḍḍhiyā.",
  "tika-s0104t1:425_6": "Tathā hitajjhāsayenāpi paro na sāhasitabbo, na bhaṇḍitabbo, na maṅkubhāvamāpādetabbo,",
  "tika-s0104t1:425_7": "na parassa kukkuccaṁ uppādetabbaṁ, na niggahaṭṭhāne codetabbo,",
  "tika-s0104t1:425_8": "na nīcataraṁ paṭipannassa attā uccatare ṭhapetabbo,",
  "tika-s0104t1:425_9": "na ca paresu sabbena sabbaṁ asevinā bhavitabbaṁ, na atisevinā, na akālasevinā bhavitabbaṁ.",
  "tika-s0104t1:426_0": "Yutte pana satte desakālānurūpaṁ sevati,",
  "tika-s0104t1:426_1": "na ca paresaṁ purato piyepi garahati, appiye vā pasaṁsati, na adhiṭṭhāya vissāsī hoti,",
  "tika-s0104t1:426_2": "na dhammikaṁ upanimantanaṁ paṭikkhipati, na paññattiṁ upagacchati, nādhikaṁ paṭiggaṇhāti,",
  "tika-s0104t1:426_3": "saddhāsampanne saddhānisaṁsakathāya sampahaṁseti,",
  "tika-s0104t1:426_4": "sīlasutacāgapaññāsampanne paññānisaṁsakathāya sampahaṁseti.",
  "tika-s0104t1:426_5": "Sace pana bodhisatto abhiññābalappatto hoti,",
  "tika-s0104t1:426_6": "pamādāpanne satte abhiññābalena yathārahaṁ nirayādike dassento saṁvejetvā assaddhādike saddhādīsu patiṭṭhāpeti, sāsane otāreti,",
  "tika-s0104t1:426_7": "saddhādiguṇasampanne paripāceti.",
  "tika-s0104t1:426_8": "Evamassa mahāpurisassa cārittabhūto aparimāṇo puññābhisando kusalābhisando uparūpari abhivaḍḍhatīti veditabbaṁ.",
  "tika-s0104t1:427_0": "Apica yā sā ‘‘kiṁ sīlaṁ,",
  "tika-s0104t1:427_1": "kenaṭṭhena sīla’’ntiādinā pucchaṁ katvā ‘‘pāṇātipātādīhi viramantassa,",
  "tika-s0104t1:427_2": "vattapaṭipattiṁ vā pūrentassa cetanādayo dhammā sīla’’ntiādinā nayena nānappakārato sīlassa vitthārakathā visuddhimagge (visuddhi. 1.6) vuttā,",
  "tika-s0104t1:427_3": "sā sabbāpi idha āharitvā vattabbā.",
  "tika-s0104t1:427_4": "Kevalañhi tattha sāvakabodhisattavasena sīlakathā āgatā,",
  "tika-s0104t1:427_5": "idha mahābodhisattavasena karuṇūpāyakosallapubbaṅgamaṁ katvā vattabbāti ayameva viseso.",
  "tika-s0104t1:427_6": "Yato idaṁ sīlaṁ mahāpuriso yathā na attano duggatiyaṁ parikilesavimuttiyā,",
  "tika-s0104t1:427_7": "sugatiyampi na rajjasampattiyā, na cakkavattī, na deva, na sakka, na māra,",
  "tika-s0104t1:427_8": "na brahmasampattiyā pariṇāmeti, tathā na attano tevijjatāya, na chaḷabhiññatāya,",
  "tika-s0104t1:427_9": "na catupaṭisambhidādhigamāya, na sāvakabodhiyā,",
  "tika-s0104t1:427_10": "na paccekabodhiyā pariṇāmeti,",
  "tika-s0104t1:427_11": "atha kho sabbaññubhāvena sabbasattānaṁ anuttarasīlālaṅkārasampādanatthameva pariṇāmetīti ayaṁ sīlapāramiyā paṭipattikkamo.",
  "tika-s0104t1:428_0": "Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi ca nikkhamanavasena pavattā kusalacittuppatti nekkhammapāramī,",
  "tika-s0104t1:428_1": "tasmā sakalasaṁkilesanivāsanaṭṭhānatāya,",
  "tika-s0104t1:428_2": "puttadārādīhi mahāsambādhatāya,",
  "tika-s0104t1:428_3": "kasivāṇijjādinānāvikammantādhiṭṭhānabyākulatāya ca gharāvāsassa nekkhammasukhādīnaṁ anokāsataṁ,",
  "tika-s0104t1:428_4": "kāmānañca ‘‘satthadhārālaggamadhubindu viya ca kadalī viya ca avaleyhamānaparittassādavipulānatthānubandhā’’ti ca vijjulatobhāsena gahetabbaṁ naccaṁ viya parittakālūpalabbhā,",
  "tika-s0104t1:428_5": "ummattakālaṅkāro viya viparītasaññāya anubhavitabbā,",
  "tika-s0104t1:428_6": "karīsāvacchādanamukhaṁ viya paṭikārabhūtā,",
  "tika-s0104t1:428_7": "udake temitaṅguliyā nisārudakapānaṁ viya atittikarā,",
  "tika-s0104t1:428_8": "chātajjhattabhojanaṁ viya sābādhā,",
  "tika-s0104t1:428_9": "balisāmisaṁ viya byāsanupanipātakāraṇā (byasanasannipātakāraṇā – dī. ni. ṭī. 1.7),",
  "tika-s0104t1:428_10": "aggisantāpo viya kālattayepi dukkhuppattihetubhūtā,",
  "tika-s0104t1:428_11": "makkaṭālepo viya bandhananimittā,",
  "tika-s0104t1:428_12": "ghātakāvacchādanakimālayo viya anatthacchādanā,",
  "tika-s0104t1:428_13": "sapattagāmavāso viya bhayaṭṭhānabhūtā,",
  "tika-s0104t1:428_14": "paccatthikaposako viya kilesamārādīnaṁ āmisabhūtā,",
  "tika-s0104t1:428_15": "chaṇasampattiyo viya vipariṇāmadukkhā, koṭaraggi viya antodāhakā,",
  "tika-s0104t1:428_16": "purāṇakūpāvalambabīraṇamadhupiṇḍaṁ viya anekādīnavā,",
  "tika-s0104t1:428_17": "loṇūdakapānaṁ viya pipāsāhetubhūtā,",
  "tika-s0104t1:428_18": "surāmerayaṁ viya nīcajanasevitā ,",
  "tika-s0104t1:428_19": "appassādatāya aṭṭhikaṅkalūpamā’’tiādinā ca nayena ādīnavaṁ sallakkhetvā tabbipariyāyena nekkhamme ānisaṁsaṁ passantena nekkhammapavivekaupasamasukhādīsu ninnapoṇapabbhāracittena nekkhammapāramiyaṁ paṭipajjitabbaṁ.",
  "tika-s0104t1:429_0": "Yasmā pana nekkhammaṁ pabbajjāmūlakaṁ,",
  "tika-s0104t1:429_1": "tasmā pabbajjā tāva anuṭṭhātabbā.",
  "tika-s0104t1:429_2": "Pabbajjamanutiṭṭhantena mahāsattena asati buddhuppāde kammavādīnaṁ kiriyavādīnaṁ tāpasaparibbājakānaṁ pabbajjā anuṭṭhātabbā.",
  "tika-s0104t1:429_3": "Uppannesu pana sammāsambuddhesu tesaṁ sāsane eva pabbajitabbaṁ.",
  "tika-s0104t1:429_4": "Pabbajitvā ca yathāvutte sīle patiṭṭhitena tassā eva sīlapāramiyā vodāpanatthaṁ dhutaguṇā samādātabbā.",
  "tika-s0104t1:429_5": "Samādinnadhutadhammā hi mahāpurisā sammadeva te pariharantā appicchāsantuṭṭhasallekhapavivekaasaṁsaggavīriyārambhasubharatādiguṇasalilavikkhālitakilesamalatāya anavajjasīlavataguṇaparisuddhasamācārā porāṇe ariyavaṁsattaye patiṭṭhitā catutthaṁ bhāvanārāmatāsaṅkhātaṁ ariyavaṁsaṁ gantuṁ cattārīsāya ārammaṇesu yathārahaṁ upacārappanābhedaṁ jhānaṁ upasampajja viharanti.",
  "tika-s0104t1:429_6": "Evañhissa sammadeva nekkhammapāramī pāripūritā hoti.",
  "tika-s0104t1:429_7": "Imasmiṁ pana ṭhāne terasahi dhutadhammehi saddhiṁ dasa kasiṇāni dasāsubhāni dasānussatiyo cattāro brahmavihārā cattāro āruppā ekā saññā ekaṁ vavatthānanti cattārīsa samādhibhāvanākammaṭṭhānāni,",
  "tika-s0104t1:429_8": "bhāvanāvidhānañca vitthārato vattabbāni,",
  "tika-s0104t1:429_9": "taṁ panetaṁ sabbaṁ yasmā visuddhimagge (visuddhi. 1.22,",
  "tika-s0104t1:429_10": "47) sabbākārato vitthāretvā vuttaṁ,",
  "tika-s0104t1:429_11": "tasmā tattha vuttanayeneva veditabbaṁ.",
  "tika-s0104t1:429_12": "Kevalañhi tattha sāvakabodhisattassa vasena vuttaṁ,",
  "tika-s0104t1:429_13": "idha mahābodhisattassa vasena karuṇūpāyakosallapubbaṅgamaṁ katvā vattabbanti ayameva viseso.",
  "tika-s0104t1:429_14": "Evamettha nekkhammapāramiyā paṭipattikkamo veditabbo.",
  "tika-s0104t1:430_0": "Tathā paññāpāramiṁ sampādetukāmena yasmā paññā āloko viya andhakārena mohena saha na vattati,",
  "tika-s0104t1:430_1": "tasmā mohakāraṇāni tāva bodhisattena parivajjetabbāni.",
  "tika-s0104t1:430_2": "Tatthimāni mohakāraṇāni-arati tandī vijambhitā ālasiyaṁ gaṇasaṅgaṇikārāmatā niddāsīlatā anicchayasīlatā ñāṇasmiṁ akutūhalatā micchādhimāno aparipucchakatā kāyassa nasammāparihāro asamāhitacittatā duppaññānaṁ puggalānaṁ sevanā paññavantānaṁ apayirupāsanā attaparibhavo micchāvikappo viparītābhiniveso kāyadaḷhībahulatā asaṁvegasīlatā pañca nīvaraṇāni,",
  "tika-s0104t1:430_3": "saṅkhepato yevāpanadhamme āsevato anuppannā paññā nuppajjati, uppannā parihāyati , iti imāni mohakāraṇāni,",
  "tika-s0104t1:430_4": "tāni parivajjantena bāhusacce, jhānādīsu ca yogo karaṇīyo.",
  "tika-s0104t1:431_0": "Tatthāyaṁ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo cattāri saccāni bāvīsatindriyāni dvādasapadiko paṭiccasamuppādo,",
  "tika-s0104t1:431_1": "tathā satipaṭṭhānādayo kusalādidhammappabhedā ca,",
  "tika-s0104t1:431_2": "yāni ca loke anavajjāni vijjāṭṭhānāni,",
  "tika-s0104t1:431_3": "yo ca sattānaṁ hitasukhavidhānanayo byākaraṇaviseso.",
  "tika-s0104t1:431_4": "Iti evaṁ pakāraṁ sakalameva sutavisayaṁ upāyakosallapubbaṅgamāya paññāya, satiyā,",
  "tika-s0104t1:431_5": "vīriyena ca sādhukaṁ uggahaṇasavanadhāraṇaparicayaparipucchāhi ogāhetvā tattha ca paresaṁ patiṭṭhāpanena sutamayā paññā nibbattetabbā,",
  "tika-s0104t1:431_6": "tathā sattānaṁ itikattabbatāsu ṭhānuppattikā paṭibhānabhūtā,",
  "tika-s0104t1:431_7": "āyāpāyaupāyakosallabhūtā ca paññā hitesitaṁ nissāya tattha tattha yathārahaṁ pavattetabbā,",
  "tika-s0104t1:431_8": "tathā khandhādīnaṁ sabhāvadhammānaṁ ākāraparitakkanamukhena ceva nijjhānaṁ khamāpentena ca cintāmayā paññā nibbattetabbā.",
  "tika-s0104t1:432_0": "Khandhādīnaṁyeva pana salakkhaṇasāmaññalakkhaṇapariggahaṇavasena lokiyapariññaṁ nibbattentena pubbabhāgabhāvanāpaññā sampādetabbā. Evañhi ‘‘nāmarūpamattamidaṁ,",
  "tika-s0104t1:432_1": "yathārahaṁ paccayehi uppajjati ceva nirujjhati ca,",
  "tika-s0104t1:432_2": "na ettha koci kattā vā kāretā vā, hutvā abhāvaṭṭhena aniccaṁ,",
  "tika-s0104t1:432_3": "udayabbayapaṭipīḷanaṭṭhena dukkhaṁ,",
  "tika-s0104t1:432_4": "avasavattanaṭṭhena anattā’’ti ajjhattikadhamme,",
  "tika-s0104t1:432_5": "bāhirakadhamme ca nibbisesaṁ parijānanto tattha āsaṅgaṁ pajahanto,",
  "tika-s0104t1:432_6": "pare ca tattha taṁ pajahāpento kevalaṁ karuṇāvaseneva yāva na buddhaguṇā hatthatalaṁ āgacchanti,",
  "tika-s0104t1:432_7": "tāva yānattaye satte avatāraṇaparipācanehi patiṭṭhāpento,",
  "tika-s0104t1:432_8": "jhānavimokkhasamādhisamāpattiyo,",
  "tika-s0104t1:432_9": "abhiññāyo ca lokiyavasībhāvaṁ pāpento paññāya matthakaṁ pāpuṇāti.",
  "tika-s0104t1:433_0": "Tattha yācimā iddhividhañāṇaṁ dibbasotadhātuñāṇaṁ cetopariyañāṇaṁ pubbenivāsānussatiñāṇaṁ dibbacakkhuñāṇaṁ yathākammūpagañāṇaṁ anāgataṁsañāṇanti saparibhaṇḍā pañcalokiyābhiññāsaṅkhātā bhāvanāpaññā,",
  "tika-s0104t1:433_1": "yā ca khandhāyatanadhātuindriyasaccapaṭiccasamuppādādibhedesu catubhūmakesu dhammesu uggahaparipucchāvasena ñāṇaparicayaṁ katvā sīlavisuddhi cittavisuddhīti mūlabhūtāsu imāsu dvīsu visuddhīsu patiṭṭhāya diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti sarīrabhūtā imā pañca visuddhiyo sampādentena bhāvetabbā lokiyalokuttarabhedā bhāvanāpaññā,",
  "tika-s0104t1:433_2": "tāsaṁ sampādanavidhānaṁ yasmā ‘‘tattha ‘ekopi hutvā bahudhā hotī’tiādikaṁ iddhivikubbanaṁ kātukāmena ādikammikena yoginā’’tiādinā, (visuddhi.",
  "tika-s0104t1:433_3": "2.365) ‘‘khandhāti pañcha khandhā rūpakkhandho vedanākkhandho saññākkhandho saṅkhārakkhandho viññāṇakkhandho’’tiādinā (visuddhi.",
  "tika-s0104t1:433_4": "2.431) ca visayavisayivibhāgena (visayavibhāgena – cariyā. aṭṭha.",
  "tika-s0104t1:433_5": "pakiṇṇakakathā) saddhiṁ visuddhimagge sabbākārato vitthāretvā vuttaṁ,",
  "tika-s0104t1:433_6": "tasmā tattha vuttanayeneva veditabbaṁ.",
  "tika-s0104t1:433_7": "Kevalañhi tattha sāvakabodhisattassa vasena paññā āgatā,",
  "tika-s0104t1:433_8": "idha mahābodhisattassa vasena karuṇūpāyakosallapubbaṅgamaṁ katvā vattabbā.",
  "tika-s0104t1:433_9": "Ñāṇadassanavisuddhiṁ apāpetvā paṭipadāñāṇadassanavisuddhiyaṁyeva vipassanā ṭhapetabbāti ayameva visesoti.",
  "tika-s0104t1:433_10": "Evamettha paññāpāramiyā paṭipattikkamo veditabbo.",
  "tika-s0104t1:434_0": "Tathā yasmā sammāsambodhiyā katābhinīhārena mahāsattena pāramīparipūraṇatthaṁ sabbakālaṁ yuttappayuttena bhavitabbaṁ ābaddhaparikaraṇena,",
  "tika-s0104t1:434_1": "tasmā kālena kālaṁ ‘‘ko nu kho ajja mayā puññasambhāro, ñāṇasambhāro vā upacito,",
  "tika-s0104t1:434_2": "kiṁ vā mayā parahitaṁ kata’’nti divase divase paccavekkhantena sattahitatthaṁ ussāho karaṇīyo,",
  "tika-s0104t1:434_3": "sabbesampi sattānaṁ upakārāya attano pariggahabhūtaṁ vatthuṁ, kāyaṁ,",
  "tika-s0104t1:434_4": "jīvitañca nirapekkhanacittena ossajjitabbaṁ,",
  "tika-s0104t1:434_5": "yaṁ kiñci kammaṁ karoti kāyena, vācāya vā,",
  "tika-s0104t1:434_6": "taṁ sabbaṁ sambodhiyaṁ ninnacitteneva kātabbaṁ, bodhiyā pariṇāmetabbaṁ, uḷārehi,",
  "tika-s0104t1:434_7": "ittarehi ca kāmehi vinivattacitteneva bhavitabbaṁ,",
  "tika-s0104t1:434_8": "sabbāsu ca itikattabbatāsu upāyakosallaṁ paccupaṭṭhapetvā paṭipajjitabbaṁ.",
  "tika-s0104t1:435_0": "Tasmiṁ tasmiñca sattahite āraddhavīriyena bhavitabbaṁ iṭṭhāniṭṭhādisabbasahena avisaṁvādinā.",
  "tika-s0104t1:435_1": "Sabbepi sattā anodhiso mettāya, karuṇāya ca pharitabbā.",
  "tika-s0104t1:435_2": "Yā kāci sattānaṁ dukkhuppatti,",
  "tika-s0104t1:435_3": "sabbā sā attani pāṭikaṅkhitabbā.",
  "tika-s0104t1:435_4": "Sabbesañca sattānaṁ puññaṁ abbhanumoditabbaṁ,",
  "tika-s0104t1:435_5": "buddhānaṁ mahantatā mahānubhāvatā abhiṇhaṁ paccavekkhitabbā,",
  "tika-s0104t1:435_6": "yañca kiñci kammaṁ karoti kāyena, vācāya vā,",
  "tika-s0104t1:435_7": "taṁ sabbaṁ bodhicittapubbaṅgamaṁ kātabbaṁ.",
  "tika-s0104t1:435_8": "Iminā hi upāyena dānādīsu yuttappayuttassa thāmavato daḷhaparakkamassa mahāsattassa bodhisattassa aparimeyyo puññasambhāro,",
  "tika-s0104t1:435_9": "ñāṇasambhāro ca divase divase upacīyati.",
  "tika-s0104t1:436_0": "Apica sattānaṁ paribhogatthaṁ,",
  "tika-s0104t1:436_1": "paripālanatthañca attano sarīraṁ,",
  "tika-s0104t1:436_2": "jīvitañca pariccajitvā khuppipāsasītuṇhavātātapādidukkhapatikāro pariyesitabbo ca uppādetabbo ca,",
  "tika-s0104t1:436_3": "yañca yathāvuttadukkhapatikārajaṁ sukhaṁ attanā paṭilabhati,",
  "tika-s0104t1:436_4": "tathā ramaṇīyesu ārāmuyyānapāsādataḷākādīsu ,",
  "tika-s0104t1:436_5": "araññāyatanesu ca kāyacittasantāpābhāvena abhinibbutattā attanā sukhaṁ paṭilabhati,",
  "tika-s0104t1:436_6": "yañca suṇāti ‘‘buddhānubuddhapaccekabuddhā,",
  "tika-s0104t1:436_7": "mahābodhisattā ca nekkhammapaṭipattiyaṁ ṭhitā’’ti ca ‘‘diṭṭhadhammikasukhavihārabhūtaṁ īdisaṁ nāma jhānasamāpattisukhamanubhavantī’’ti ca,",
  "tika-s0104t1:436_8": "taṁ sabbaṁ sattesu anodhiso upasaṁharati.",
  "tika-s0104t1:436_9": "Ayaṁ tāva nayo asamāhitabhūmiyaṁ patiṭṭhitassa.",
  "tika-s0104t1:437_0": "Samāhitabhūmiyaṁ pana patiṭṭhito attanā yathānubhūtaṁ visesādhigamanibbattaṁ pītiṁ, passaddhiṁ, sukhaṁ, samādhiṁ,",
  "tika-s0104t1:437_1": "yathābhūtañāṇañca sattesu adhimuccanto upasaṁharati pariṇāmeti, tathā mahati saṁsāradukkhe,",
  "tika-s0104t1:437_2": "tassa ca nimittabhūte kilesābhisaṅkhāradukkhe nimuggaṁ sattanikāyaṁ disvā tatrāpi khādanachedanabhedanasedanapisanahiṁsanaaggisantāpādijanitā dukkhā tibbā kharā kaṭukā vedanā nirantaraṁ cirakālaṁ vedayante narake,",
  "tika-s0104t1:437_3": "aññamaññaṁ kujjhanasantāsanavisodhanahiṁsanaparādhīnatādīhi mahādukkhaṁ anubhavante tiracchānagate,",
  "tika-s0104t1:437_4": "jotimālākulasarīre khuppipāsavātātapādīhi ḍayhamāne,",
  "tika-s0104t1:437_5": "visussamāne ca vantakheḷādiāhāre,",
  "tika-s0104t1:437_6": "uddhabāhu viravante nijjhāmataṇhikādike mahādukkhaṁ vedayamāne pete ca pariyeṭṭhimūlakaṁ mahantaṁ anayabyasanaṁ pāpuṇante hatthacchedādikaraṇayogena dubbaṇṇaduddasikadaliddādibhāvena khuppipāsādiābādhayogena balavantehi abhibhavanīyato, paresaṁ vahanato, parādhīnato ca narake, pete,",
  "tika-s0104t1:437_7": "tiracchānagate ca atisayante apāyadukkhanibbisesaṁ dukkhamanubhavante manusse ca tathā visayaparibhogavikkhittacittatāya rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe viya anupasantapariḷāhavuttike anupasantanihataparādhīne (anihataparādhīne dī. ni. ṭī.",
  "tika-s0104t1:437_8": "1.7) kāmāvacaradeve ca mahatā vāyāmena vidūramākāsaṁ vigāhitasakuntā viya,",
  "tika-s0104t1:437_9": "balavatā dūre pāṇinā khittasarā viya ca ‘‘satipi cirappavattiyaṁ anaccantikatāya pātapariyosānā anatikkantajātijarāmaraṇā evā’’ti rūpāvacarārūpāvacaradeve ca passantena mahantaṁ saṁvegaṁ paccupaṭṭhāpetvā mettāya,",
  "tika-s0104t1:437_10": "karuṇāya ca anodhiso sattā pharitabbā. Evaṁ kāyena, vācāya,",
  "tika-s0104t1:437_11": "manasā ca bodhisambhāre nirantaraṁ upacinantena yathā pāramiyo paripūrenti,",
  "tika-s0104t1:437_12": "evaṁ sakkaccakārinā sātaccakārinā anolīnavuttinā ussāho pavattetabbo, vīriyapāramī paripūretabbā.",
  "tika-s0104t1:438_0": "Apica ‘‘acinteyyāparimeyyavipuloḷāravimalanirupamanirupakkilesaguṇagaṇanicayanidānabhūtassa buddhabhāvassa ussakkitvā sampahaṁsanayoggaṁ vīriyaṁ nāma acinteyyānubhāvameva,",
  "tika-s0104t1:438_1": "yaṁ na pacurajanā sotumpi sakkuṇanti, pageva paṭipajjituṁ.",
  "tika-s0104t1:438_2": "Tathā hi tividhā abhinīhāracittuppatti, catasso buddhabhūmiyo, (su. ni. aṭṭha.",
  "tika-s0104t1:438_3": "1.34) cattāri saṅgahavatthūni , (dī. ni. 3.210; a. ni. 4.32) karuṇekarasatā,",
  "tika-s0104t1:438_4": "buddhadhammesu sacchikaraṇena visesappaccayo, nijjhānakkhanti, sabbadhammesu nirupalepo, sabbasattesu piyaputtasaññā, saṁsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṁ, tattha ca acañcalatā,",
  "tika-s0104t1:438_5": "kusalakiriyāsu pītipāmojjatā, vivekaninnacittatā, jhānānuyogo, anavajjadhammesu atittiyatā,",
  "tika-s0104t1:438_6": "yathāsutassa dhammassa paresaṁ hitajjhāsayena desanāya ārambhadaḷhatā, dhīravīrabhāvo,",
  "tika-s0104t1:438_7": "parāpavādaparāpakāresu vikārābhāvo, saccādhiṭṭhānaṁ, samāpattīsu vasībhāvo, abhiññāsu balappatti, lakkhaṇattayāvabodho,",
  "tika-s0104t1:438_8": "satipaṭṭhānādīsu abhiyogena lokuttaramaggasambhārasambharaṇaṁ,",
  "tika-s0104t1:438_9": "navalokuttarāvakkantī’’ti evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato yāva mahābodhi anossajjantena sakkaccaṁ nirantaraṁ vīriyaṁ yathā uparūpari visesāvahaṁ hoti, evaṁ sampādetabbaṁ.",
  "tika-s0104t1:438_10": "Sampajjamāne ca yathāvutte vīriye,",
  "tika-s0104t1:438_11": "khantisaccādhiṭṭhānādayo ca dānasīlādayo ca sabbepi bodhisambhārā tadadhīnavuttitāya sampannā eva hontītikhantiādīsupi imināva nayena paṭipatti veditabbā.",
  "tika-s0104t1:439_0": "Iti sattānaṁ sukhūpakaraṇapariccāgena bahudhānuggahakaraṇaṁ dānena paṭipatti,",
  "tika-s0104t1:439_1": "sīlena tesaṁ jīvitasāpateyyadārarakkhābhedapiyahitavacanāvihiṁsādikaraṇāni,",
  "tika-s0104t1:439_2": "nekkhammena tesaṁ āmisapaṭiggahaṇadhammadānādinā anekavidhā hitacariyā,",
  "tika-s0104t1:439_3": "paññāya tesaṁ hitakaraṇūpāyakosallaṁ,",
  "tika-s0104t1:439_4": "vīriyena tattha ussāhārambhaasaṁhīrakaraṇāni, khantiyā tadaparādhasahanaṁ,",
  "tika-s0104t1:439_5": "saccena nesaṁ avañcanatadupakārakiriyāsamādānāvisaṁvādanādi,",
  "tika-s0104t1:439_6": "adhiṭṭhānena tadupakaraṇe anatthasampātepi acalanaṁ,",
  "tika-s0104t1:439_7": "mettāya nesaṁ hitasukhānucintanaṁ,",
  "tika-s0104t1:439_8": "upekkhāya nesaṁ upakārāpakāresu vikārānāpattīti evaṁ aparimāṇe satte ārabbha anukampitasabbasattassa bodhisattassa puthujjanehi asādhāraṇo aparimāṇo puññañāṇasambhārupacayo ettha paṭipattīti veditabbaṁ. Yo cetāsaṁ paccayo vutto,",
  "tika-s0104t1:439_9": "tattha ca sakkaccaṁ sampādanaṁ.",
  "tika-s0104t1:440_0": "Ko vibhāgoti –",
  "tika-s0104t1:441_0": "Sāmaññabhedato etā, dasavidhā vibhāgato;",
  "tika-s0104t1:442_0": "Tidhā hutvāna paccekaṁ, samatiṁsavidhā samaṁ.",
  "tika-s0104t1:443_0": "Dasa pāramiyo dasa upapāramiyo dasa paramatthapāramiyoti hi samatiṁsa pāramiyo.",
  "tika-s0104t1:443_1": "Tattha ‘‘katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā sukkā dhammā pāramiyo,",
  "tika-s0104t1:443_2": "tehi avokiṇṇā sukkā dhammā upapāramiyo,",
  "tika-s0104t1:443_3": "akaṇhā asukkā dhammā paramatthapāramiyo’’ti keci.",
  "tika-s0104t1:443_4": "‘‘Samudāgamanakālesu pūriyamānā pāramiyo,",
  "tika-s0104t1:443_5": "bodhisattabhūmiyaṁ puṇṇā upapāramiyo,",
  "tika-s0104t1:443_6": "buddhabhūmiyaṁ sabbākāraparipuṇṇā paramatthapāramiyo.",
  "tika-s0104t1:443_7": "Bodhisattabhūmiyaṁ vā parahitakaraṇato pāramiyo,",
  "tika-s0104t1:443_8": "attahitakaraṇato upapāramiyo,",
  "tika-s0104t1:443_9": "buddhabhūmiyaṁ balavesārajjasamadhigamena ubhayahitaparipūraṇato paramatthapāramiyoti evaṁ ādimajjhapariyosānesu paṇidhānārambhapariniṭṭhānesu tesaṁ vibhāgo’’ti apare.",
  "tika-s0104t1:443_10": "‘‘Dosupasamakaruṇāpakatikānaṁ bhavasukhavimuttisukhaparamasukhappattānaṁ puññūpacayabhedato tabbibhāgo’’ti aññe.",
  "tika-s0104t1:444_0": "‘‘Lajjāsatimānāpassayānaṁ lokuttaradhammādhipatīnaṁ sīlasamādhipaññāgarukānaṁ tāritataritatārayitūnaṁ anubuddhapaccekabuddhasammāsambuddhānaṁ pāramīupapāramīparamatthapāramīhi bodhittayappattito yathāvuttavibhāgo’’ti keci.",
  "tika-s0104t1:444_1": "‘‘Cittapaṇidhito yāva vacīpaṇidhi,",
  "tika-s0104t1:444_2": "tāva pavattā sambhārā pāramiyo ,",
  "tika-s0104t1:444_3": "vacīpaṇidhito yāva kāyapaṇidhi, tāva pavattā upapāramiyo,",
  "tika-s0104t1:444_4": "kāyapaṇidhito pabhuti paramatthapāramiyo’’ti apare.",
  "tika-s0104t1:444_5": "Aññe pana ‘‘parapuññānumodanavasena pavattā sambhārā pāramiyo,",
  "tika-s0104t1:444_6": "paresaṁ kārāpanavasena pavattā upapāramiyo,",
  "tika-s0104t1:444_7": "sayaṁ karaṇavasena pavattā paramatthapāramiyo’’ti vadanti.",
  "tika-s0104t1:444_8": "Tathā ‘‘bhavasukhāvaho puññañāṇasambhāro pāramī,",
  "tika-s0104t1:444_9": "attano nibbānasukhāvaho upapāramī,",
  "tika-s0104t1:444_10": "paresaṁ tadubhayasukhāvaho paramatthapāramī’’ti eke.",
  "tika-s0104t1:445_0": "Puttadāradhanādiupakaraṇapariccāgo pana dānapāramī,",
  "tika-s0104t1:445_1": "attano aṅgapariccāgo dānaupapāramī,",
  "tika-s0104t1:445_2": "attano jīvitapariccāgo dānaparamatthapāramī.",
  "tika-s0104t1:445_3": "Tathā puttadārādikassa tividhassāpi hetu avītikkamanavasena tisso sīlapāramiyo,",
  "tika-s0104t1:445_4": "tesu eva tividhesu vatthūsu ālayaṁ upacchinditvā nikkhamanavasena tisso nekkhammapāramiyo,",
  "tika-s0104t1:445_5": "upakaraṇaaṅgajīvitataṇhaṁ samūhanitvā sattānaṁ hitāhitavinicchayakaraṇavasena tisso paññāpāramiyo,",
  "tika-s0104t1:445_6": "yathāvuttabhedānaṁ pariccāgādīnaṁ vāyamanavasena tisso vīriyapāramiyo,",
  "tika-s0104t1:445_7": "upakaraṇaaṅgajīvitantarāyakarānaṁ khamanavasena tisso khantipāramiyo,",
  "tika-s0104t1:445_8": "upakaraṇaaṅgajīvitahetu saccāpariccāgavasena tisso saccapāramiyo,",
  "tika-s0104t1:445_9": "dānādipāramiyo akuppādhiṭṭhānavaseneva samijjhantīti upakaraṇādivināsepi acalādhiṭṭhānavasena tisso adhiṭṭhānapāramiyo,",
  "tika-s0104t1:445_10": "upakaraṇādivighātakesupi sattesu mettāya avijahanavasena tisso mettāpāramiyo,",
  "tika-s0104t1:445_11": "yathāvuttavatthuttayassa upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti evamādinā etāsaṁ vibhāgo veditabbo.",
  "tika-s0104t1:446_0": "Kosaṅgahoti ettha pana –",
  "tika-s0104t1:447_0": "Yathā vibhāgato tiṁsa-vidhā saṅgahato dasa;",
  "tika-s0104t1:448_0": "Chappakārāva etāsu, yugaḷādīhi sādhaye.",
  "tika-s0104t1:449_0": "Yathā hi esā vibhāgato tiṁsavidhāpi dānapāramiādibhāvato dasavidhā,",
  "tika-s0104t1:449_1": "evaṁ dānasīlakhantivīriyajhānapaññāsabhāvena chabbidhā.",
  "tika-s0104t1:449_2": "Etāsu hi nekkhammapāramī sīlapāramiyā saṅgahitā tassā pabbajjābhāve.",
  "tika-s0104t1:449_3": "Nīvaraṇavivekabhāve pana jhānapāramiyā,",
  "tika-s0104t1:449_4": "kusaladhammabhāve chahipi saṅgahitā,",
  "tika-s0104t1:449_5": "saccapāramī sīlapāramiyā ekadesā eva vacīsaccaviratisaccapakkhe.",
  "tika-s0104t1:449_6": "Ñāṇasaccapakkhe pana paññāpāramiyā saṅgahitā,",
  "tika-s0104t1:449_7": "mettāpāramī jhānapāramiyā eva,",
  "tika-s0104t1:449_8": "upekkhāpāramī jhānapaññāpāramīhi,",
  "tika-s0104t1:449_9": "adhiṭṭhānapāramī sabbāhipi saṅgahitāti.",
  "tika-s0104t1:450_0": "Etesañca dānādīnaṁ channaṁ guṇānaṁ aññamaññasambandhānaṁ pañcadasa yugaḷādīni pañcadasa yugaḷādisādhakāni honti. Seyyathidaṁ?",
  "tika-s0104t1:450_1": "Dānasīlayugaḷena parahitāhitānaṁ karaṇākaraṇayugaḷasiddhi,",
  "tika-s0104t1:450_2": "dānakhantiyugaḷena alobhādosayugaḷasiddhi,",
  "tika-s0104t1:450_3": "dānavīriyayugaḷena cāgasutayugaḷasiddhi,",
  "tika-s0104t1:450_4": "dānajhānayugaḷena kāmadosappahānayugaḷasiddhi,",
  "tika-s0104t1:450_5": "dānapaññāyugaḷena ariyayānadhurayugaḷasiddhi,",
  "tika-s0104t1:450_6": "sīlakhantidvayena payogāsayasuddhadvayasiddhi,",
  "tika-s0104t1:450_7": "sīlavīriyadvayena bhāvanādvayasiddhi,",
  "tika-s0104t1:450_8": "sīlajhānadvayena dussīlyapariyuṭṭhānappahānadvayasiddhi,",
  "tika-s0104t1:450_9": "sīlapaññādvayena dānadvayasiddhi,",
  "tika-s0104t1:450_10": "khantivīriyadvayena khamātejadvayasiddhi,",
  "tika-s0104t1:450_11": "khantijhānadukena virodhānurodhappahānadukasiddhi,",
  "tika-s0104t1:450_12": "khantipaññādukena suññatākhantipaṭivedhadukasiddhi,",
  "tika-s0104t1:450_13": "vīriyajhānadukena paggahāvikkhepadukasiddhi,",
  "tika-s0104t1:450_14": "vīriyapaññādukena saraṇadukasiddhi,",
  "tika-s0104t1:450_15": "jhānapaññādukena yānadukasiddhi.",
  "tika-s0104t1:450_16": "Dānasīlakhantitikena lobhadosamohappahānatikasiddhi,",
  "tika-s0104t1:450_17": "dānasīlavīriyatikena bhogajīvitakāyasārādānatikasiddhi,",
  "tika-s0104t1:450_18": "dānasīlajhānatikena puññakiriyavatthutikasiddhi,",
  "tika-s0104t1:450_19": "dānasīlapaññātikena āmisābhayadhammadānatikasiddhīti evaṁ itarehipi tikehi,",
  "tika-s0104t1:450_20": "catukkādīhi ca yathāsambhavaṁ tikāni, catukkādīni ca yojetabbāni.",
  "tika-s0104t1:451_0": "Evaṁ chabbidhānampi pana imāsaṁ pāramīnaṁ catūhi adhiṭṭhānehi saṅgaho veditabbo.",
  "tika-s0104t1:451_1": "Sabbapāramīnaṁ samūhasaṅgahato hi cattāri adhiṭṭhānāni. Seyyathidaṁ? Saccādhiṭṭhānaṁ, cāgādhiṭṭhānaṁ, upasamādhiṭṭhānaṁ, paññādhiṭṭhānanti. Tattha adhitiṭṭhati etena, ettha vā adhitiṭṭhati,",
  "tika-s0104t1:451_2": "adhiṭṭhānamattameva vā tanti adhiṭṭhānaṁ, saccañca taṁ adhiṭṭhānañca, saccassa vā adhiṭṭhānaṁ,",
  "tika-s0104t1:451_3": "saccaṁ vā adhiṭṭhānametassāti saccādhiṭṭhānaṁ. Evaṁ sesesupi.",
  "tika-s0104t1:451_4": "Tattha avisesato tāva katābhinīhārassa anukampitasabbasattassa mahāsattassa paṭiññānurūpaṁ sabbapāramīpariggahato saccādhiṭṭhānaṁ,",
  "tika-s0104t1:451_5": "tesaṁ paṭipakkhapariccāgato cāgādhiṭṭhānaṁ,",
  "tika-s0104t1:451_6": "sabbapāramitāguṇehi upasamanato upasamādhiṭṭhānaṁ.",
  "tika-s0104t1:451_7": "Tehi eva parahitesu upāyakosallato paññādhiṭṭhānaṁ.",
  "tika-s0104t1:452_0": "Visesato pana ‘‘yācakānaṁ janānaṁ avisaṁvādetvā dassāmī’’ti paṭijānanato,",
  "tika-s0104t1:452_1": "paṭiññaṁ avisaṁvādetvā dānato,",
  "tika-s0104t1:452_2": "dānaṁ avisaṁvādetvā anumodanato ,",
  "tika-s0104t1:452_3": "macchariyādipaṭipakkhapariccāgato,",
  "tika-s0104t1:452_4": "deyyapaṭiggāhakadānadeyyadhammakkhayesu lobhadosamohabhayavūpasamanato,",
  "tika-s0104t1:452_5": "yathārahaṁ yathākālaṁ yathāvidhānañca dānato,",
  "tika-s0104t1:452_6": "paññuttarato ca kusaladhammānaṁ caturadhiṭṭhānapadaṭṭhānaṁ dānaṁ.",
  "tika-s0104t1:452_7": "Tathā saṁvarasamādānassa avītikkamanato, dussīlyapariccāgato, duccaritavūpasamanato,",
  "tika-s0104t1:452_8": "paññuttarato ca caturadhiṭṭhānapadaṭṭhānaṁ sīlaṁ. Yathāpaṭiññaṁ khamanato,",
  "tika-s0104t1:452_9": "katāparādhavikappapariccāgato,",
  "tika-s0104t1:452_10": "kodhapariyuṭṭhānavūpasamanato,",
  "tika-s0104t1:452_11": "paññuttarato ca caturadhiṭṭhānapadaṭṭhānākhanti.",
  "tika-s0104t1:452_12": "Paṭiññānurūpaṁ parahitakaraṇato, visayapariccāgato, akusalavūpasamanato,",
  "tika-s0104t1:452_13": "paññuttarato ca caturadhiṭṭhānapadaṭṭhānaṁ vīriyaṁ.",
  "tika-s0104t1:452_14": "Paṭiññānurūpaṁ lokahitānucintanato, nīvaraṇapariccāgato, cittavūpasamanato,",
  "tika-s0104t1:452_15": "paññuttarato ca caturadhiṭṭhānapadaṭṭhānaṁ jhānaṁ.",
  "tika-s0104t1:452_16": "Yathāpaṭiññaṁ parahitūpāyakosallato, anupāyakiriyapariccāgato, mohajapariḷāhavūpasamanato,",
  "tika-s0104t1:452_17": "sabbaññutāpaṭilābhato ca caturadhiṭṭhānapadaṭṭhānā paññā.",
  "tika-s0104t1:453_0": "Tattha ñeyyapaṭiññānuvidhānehi saccādhiṭṭhānaṁ,",
  "tika-s0104t1:453_1": "vatthukāmakilesakāmapariccāgehi cāgādhiṭṭhānaṁ,",
  "tika-s0104t1:453_2": "dosadukkhavūpasamehi upasamādhiṭṭhānaṁ,",
  "tika-s0104t1:453_3": "anubodhapaṭivedhehi paññādhiṭṭhānaṁ.",
  "tika-s0104t1:453_4": "Tividhasaccapariggahitaṁ dosattayavirodhi saccādhiṭṭhānaṁ,",
  "tika-s0104t1:453_5": "tividhacāgapariggahitaṁ dosattayavirodhi cāgādhiṭṭhānaṁ,",
  "tika-s0104t1:453_6": "tividhavūpasamapariggahitaṁ dosattayavirodhi upasamādhiṭṭhānaṁ,",
  "tika-s0104t1:453_7": "tividhañāṇapariggahitaṁ dosattayavirodhi paññādhiṭṭhānaṁ.",
  "tika-s0104t1:453_8": "Saccādhiṭṭhānapariggahitāni cāgūpasamapaññādhiṭṭhānāni avisaṁvādanato, paṭiññānuvidhānato ca.",
  "tika-s0104t1:453_9": "Cāgādhiṭṭhānapariggahitāni saccūpasamapaññādhiṭṭhānāni paṭipakkhapariccāgato, sabbapariccāgaphalattā ca.",
  "tika-s0104t1:453_10": "Upasamādhiṭṭhānapariggahitāni saccacāgapaññādhiṭṭhānāni kilesapariḷāhūpasamanato, kammapariḷāhūpasamanato ca.",
  "tika-s0104t1:453_11": "Paññādhiṭṭhānapariggahitāni saccacāgūpasamādhiṭṭhānāni ñāṇapubbaṅgamato,",
  "tika-s0104t1:453_12": "ñāṇānuparivattanato cāti evaṁ sabbāpi pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi etāsaṁ janakahetu, cāgo paṭiggāhakahetu,",
  "tika-s0104t1:453_13": "upasamo paribuddhihetu paññā pārisuddhihetu.",
  "tika-s0104t1:453_14": "Tathā ādimhi saccādhiṭṭhānaṁ saccapaṭiññattā,",
  "tika-s0104t1:453_15": "majjhe cāgādhiṭṭhānaṁ katapaṇidhānassa parahitāya attapariccāgato,",
  "tika-s0104t1:453_16": "ante upasamādhiṭṭhānaṁ sabbūpasamapariyosānattā.",
  "tika-s0104t1:453_17": "Ādimajjhapariyosānesu paññādhiṭṭhānaṁ tasmiṁ sati sambhavato, asati asambhavato, yathāpaṭiññañca sambhavato.",
  "tika-s0104t1:454_0": "Tattha mahāpurisā satataṁ attahitaparahitakarehi garupiyabhāvakarehi saccacāgādhiṭṭhānehi gihibhūtā āmisadānena pare anuggaṇhanti.",
  "tika-s0104t1:454_1": "Tathā attahitaparahitakarehi, garupiyabhāvakarehi,",
  "tika-s0104t1:454_2": "upasamapaññādhiṭṭhānehi ca pabbajitabhūtā dhammadānena pare anuggaṇhanti.",
  "tika-s0104t1:455_0": "Tattha antimabhave bodhisattassa caturadhiṭṭhānaparipūraṇaṁ.",
  "tika-s0104t1:455_1": "Paripuṇṇacaturadhiṭṭhānassa hi carimakabhavūpapattīti eke.",
  "tika-s0104t1:455_2": "Tatrāpi hi gabbhāvakkantiabhinikkhamanesu paññādhiṭṭhānasamudāgamena sato sampajāno saccādhiṭṭhānapāripūriyā sampatijāto uttarābhimukho sattapadavītihārena gantvā sabbā disā oloketvā saccānuparivattinā vacasā ‘‘aggohamasmi lokassa, jeṭṭhohamasmi lokassa,",
  "tika-s0104t1:455_3": "seṭṭhohamasmi lokassā’’ti (dī. ni. 2.31; ma. ni.",
  "tika-s0104t1:455_4": "3.207) tikkhattuṁ sīhanādaṁ nadi,",
  "tika-s0104t1:455_5": "upasamādhiṭṭhānasamudāgamena jiṇṇāturamatapabbajitadassāvino catudhammappadesakovidassa yobbanārogyajīvitasampattimadānaṁ upasamo,",
  "tika-s0104t1:455_6": "cāgādhiṭṭhānasamudāgamena mahato ñātiparivaṭṭassa,",
  "tika-s0104t1:455_7": "hatthagatassa ca cakkavattirajjassa anapekkhapariccāgoti.",
  "tika-s0104t1:456_0": "Dutiye ṭhāne abhisambodhiyaṁ caturadhiṭṭhānaparipūraṇanti keci.",
  "tika-s0104t1:456_1": "Tattha hi yathāpaṭiññaṁ saccādhiṭṭhānasamudāgamena catunnaṁ ariyasaccānaṁ abhisamayo.",
  "tika-s0104t1:456_2": "Tato hi saccādhiṭṭhānaṁ paripuṇṇaṁ.",
  "tika-s0104t1:456_3": "Cāgādhiṭṭhānasamudāgamena sabbakilesupakkilesapariccāgo.",
  "tika-s0104t1:456_4": "Tato hi cāgādhiṭṭhānaṁ paripuṇṇaṁ.",
  "tika-s0104t1:456_5": "Upasamādhiṭṭhānasamudāgamena paramūpasamasampatti.",
  "tika-s0104t1:456_6": "Tato hi upasamādhiṭṭhānaṁ paripuṇṇaṁ.",
  "tika-s0104t1:456_7": "Paññādhiṭṭhānasamudāgamena anāvaraṇañāṇapaṭilābho.",
  "tika-s0104t1:456_8": "Tato hi paññādhiṭṭhānaṁ paripuṇṇanti,",
  "tika-s0104t1:456_9": "taṁ asiddhaṁ abhisambodhiyāpi paramatthabhāvato.",
  "tika-s0104t1:457_0": "Tatiye ṭhāne dhammacakkappavattane caturadhiṭṭhānaṁ paripuṇṇanti aññe.",
  "tika-s0104t1:457_1": "Tattha hi saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṁ paripuṇṇaṁ,",
  "tika-s0104t1:457_2": "cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṁ paripuṇṇaṁ,",
  "tika-s0104t1:457_3": "upasamādhiṭṭhānasamudāgatassa sayaṁ upasantassa paresaṁ upasamanena upasamādhiṭṭhānaṁ paripuṇṇaṁ,",
  "tika-s0104t1:457_4": "paññādhiṭṭhānasamudāgatassa vineyyānaṁ āsayādiparijānanena paññādhiṭṭhānaṁ paripuṇṇanti,",
  "tika-s0104t1:457_5": "tadapi asiddhaṁ apariyositattā buddhakiccassa.",
  "tika-s0104t1:458_0": "Catutthe ṭhāne parinibbāne caturadhiṭṭhānaṁ paripuṇṇanti apare.",
  "tika-s0104t1:458_1": "Tatra hi parinibbutattā paramatthasaccasampattiyā saccādhiṭṭhānaparipūraṇaṁ,",
  "tika-s0104t1:458_2": "sabbūpadhipaṭinissaggena cāgādhiṭṭhānaparipūraṇaṁ,",
  "tika-s0104t1:458_3": "sabbasaṅkhārūpasamena upasamādhiṭṭhānaparipūraṇaṁ,",
  "tika-s0104t1:458_4": "paññāpayojanaparinibbānena paññādhiṭṭhānaparipūraṇanti.",
  "tika-s0104t1:459_0": "Tatra mahāpurisassa visesena mettākhette abhijātiyaṁ saccādhiṭṭhānasamudāgatassa saccādhiṭṭhānaparipūraṇamabhibyattaṁ,",
  "tika-s0104t1:459_1": "visesena karuṇākhette abhisambodhiyaṁ paññādhiṭṭhānasamudāgatassa paññādhiṭṭhānaparipūraṇamabhibyattaṁ,",
  "tika-s0104t1:459_2": "visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṁ,",
  "tika-s0104t1:459_3": "visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṁ.",
  "tika-s0104t1:460_0": "Tatrāpi saccādhiṭṭhānasamudāgatassa saṁvāsena sīlaṁ veditabbaṁ,",
  "tika-s0104t1:460_1": "cāgādhiṭṭhānasamudāgatassa saṁvohārena soceyyaṁ veditabbaṁ,",
  "tika-s0104t1:460_2": "upasamādhiṭṭhānasamudāgatassa āpadāsu thāmo veditabbo,",
  "tika-s0104t1:460_3": "paññādhiṭṭhānasamudāgatassa sākacchāya paññā veditabbā.",
  "tika-s0104t1:460_4": "Evaṁ sīlājīvacittadiṭṭhivisuddhiyo veditabbā.",
  "tika-s0104t1:460_5": "Tathā saccādhiṭṭhānasamudāgamena dosāgatiṁ na gacchati avisaṁvādanato,",
  "tika-s0104t1:460_6": "cāgādhiṭṭhānasamudāgamena chandāgatiṁ na gacchati anabhisaṅgato,",
  "tika-s0104t1:460_7": "upasamādhiṭṭhānasamudāgamena bhayāgatiṁ na gacchati anuparodhato,",
  "tika-s0104t1:460_8": "paññādhiṭṭhānasamudāgamena mohāgatiṁ na gacchati yathābhūtāvabodhato.",
  "tika-s0104t1:461_0": "Tathā paṭhamena aduṭṭho adhivāseti, dutiyena aluddho paṭisevati, tatiyena abhīto parivajjeti,",
  "tika-s0104t1:461_1": "catutthena asaṁmūḷho vinodeti.",
  "tika-s0104t1:461_2": "Paṭhamena nekkhammasukhuppatti,",
  "tika-s0104t1:461_3": "itarehi pavivekaupasamasambodhisukhuppattiyo honti.",
  "tika-s0104t1:461_4": "Tathā vivekajapītisukhasamādhijapītisukhaapītijakāyasukha satipārisuddhijaupekkhāsukhuppattiyo etehi catūhi yathākkamaṁ hontīti.",
  "tika-s0104t1:461_5": "Evamanekaguṇānubandhehi catūhi adhiṭṭhānehi sabbapāramisamūhasaṅgaho veditabbo.",
  "tika-s0104t1:461_6": "Yathā ca catūhi adhiṭṭhānehi sabbapāramisaṅgaho,",
  "tika-s0104t1:461_7": "evaṁ karuṇāpaññāhipīti daṭṭhabbaṁ.",
  "tika-s0104t1:461_8": "Sabbopi hi bodhisambhāro karuṇāpaññāhi saṅgahito.",
  "tika-s0104t1:461_9": "Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti. Evametāsaṁ saṅgaho veditabbo.",
  "tika-s0104t1:462_0": "Kosampādanūpāyoti –",
  "tika-s0104t1:463_0": "Sabbāsaṁ pana tāsampi, upāyoti sampādane;",
  "tika-s0104t1:464_0": "Avekallādayo atta-niyyātanādayo matā.",
  "tika-s0104t1:465_0": "Sakalassāpi hi puññādisambhārassa sammāsambodhiṁ uddissa anavasesasambharaṇaṁ avekallakāritāyogena,",
  "tika-s0104t1:465_1": "tattha ca sakkaccakāritā ādarabahumānayogena,",
  "tika-s0104t1:465_2": "sātaccakāritā nirantarapayogena,",
  "tika-s0104t1:465_3": "cirakālādiyogo ca antarā avosānāpajjanenāti.",
  "tika-s0104t1:465_4": "Taṁ panassa kālaparimāṇaṁ parato āvi bhavissati.",
  "tika-s0104t1:465_5": "Iti caturaṅgayogo etāsaṁ pāramīnaṁ sampādanūpāyo.",
  "tika-s0104t1:466_0": "Tathā mahāsattena bodhāya paṭipajjantena sammāsambodhāya buddhānaṁ puretarameva attā niyyātetabbo ‘‘imāhaṁ attabhāvaṁ buddhānaṁ niyyātemī’’ti.",
  "tika-s0104t1:466_1": "Taṁ taṁ pariggahavatthuñca paṭilābhato puretarameva dānamukhe nissajjitabbaṁ ‘‘yaṁ kiñci mayhaṁ uppajjanakaṁ jīvitaparikkhārajātaṁ,",
  "tika-s0104t1:466_2": "taṁ sabbaṁ sati yācake dassāmi,",
  "tika-s0104t1:466_3": "tesaṁ pana dinnāvasesaṁ eva mayā paribhuñjitabba’’nti.",
  "tika-s0104t1:467_0": "Evañhissa sammadeva pariccāgāya kate cittābhisaṅkhāre yaṁ uppajjati pariggahavatthu aviññāṇakaṁ, saviññāṇakaṁ vā,",
  "tika-s0104t1:467_1": "tattha ye ime pubbe dāne akataparicayo,",
  "tika-s0104t1:467_2": "pariggahavatthussa parittabhāvo, uḷāramanuññatā,",
  "tika-s0104t1:467_3": "parikkhayacintāti cattāro dānavinibandhā.",
  "tika-s0104t1:467_4": "Tesu yadā mahābodhisattassa saṁvijjamānesu deyyadhammesu,",
  "tika-s0104t1:467_5": "paccupaṭṭhite ca yācakajane dāne cittaṁ na pakkhandati na kamati,",
  "tika-s0104t1:467_6": "tena niṭṭhamettha gantabbaṁ ‘‘addhāhaṁ dāne pubbe akataparicayo,",
  "tika-s0104t1:467_7": "tena me etarahi dātukamyatā citte na saṇṭhātī’’ti.",
  "tika-s0104t1:467_8": "So ‘‘evaṁ me ito paraṁ dānābhirataṁ cittaṁ bhavissati,",
  "tika-s0104t1:467_9": "handāhaṁ ito paṭṭhāya dānaṁ dassāmi,",
  "tika-s0104t1:467_10": "nanu mayā paṭikacceva pariggahavatthuṁ yācakānaṁ pariccatta’’nti dānaṁ deti muttacāgo payatapāṇi vossaggarato yācayogo dānasaṁvibhāgarato.",
  "tika-s0104t1:467_11": "Evaṁ mahāsattassa paṭhamo dānavinibandho hato hoti vihato samucchinno.",
  "tika-s0104t1:468_0": "Tathā mahāsatto deyyadhammassa parittabhāve sati paccayavekalle iti paṭisañcikkhati ‘‘ahaṁ kho pubbe adānasīlatāya etarahi evaṁ paccayavekallo jāto,",
  "tika-s0104t1:468_1": "tasmā idāni mayā parittena vā hīnena vā yathāladdhena deyyadhammena attānaṁ pīḷetvāpi dānameva dātabbaṁ,",
  "tika-s0104t1:468_2": "yenāhaṁ āyatimpi dānapāramiṁ matthakaṁ pāpessāmī’’ti so itarītarena dānaṁ deti muttacāgo payatapāṇi vossaggarato yācayogo dānasaṁvibhāgarato.",
  "tika-s0104t1:468_3": "Evaṁ mahāsattassa dutiyo dānavinibandho hato hoti vihato samucchinno.",
  "tika-s0104t1:469_0": "Tathā mahāsatto deyyadhammassa uḷāramanuññatāya adātukamyatācitte uppajjamāne iti paṭisañcikkhati ‘‘nanu tayā sappurisa uḷāratamā sabbaseṭṭhā sammāsambodhi abhipatthitā,",
  "tika-s0104t1:469_1": "tasmā tadatthaṁ tayā uḷāramanuññe eva deyyadhamme dātuṁ yuttarūpa’’nti. So uḷāraṁ,",
  "tika-s0104t1:469_2": "manuññañca dānaṁ deti muttacāgo payatapāṇi vossaggarato yācayogo dānasaṁvibhāgarato.",
  "tika-s0104t1:469_3": "Evaṁ mahāpurisassa tatiyo dānavinibandho hato hoti vihato samucchinno.",
  "tika-s0104t1:470_0": "Tathā mahāsatto dānaṁ dento yadā deyyadhammassa parikkhayaṁ passati,",
  "tika-s0104t1:470_1": "so iti paṭisañcikkhati ‘‘ayaṁ kho bhogānaṁ sabhāvo,",
  "tika-s0104t1:470_2": "yadidaṁ khayadhammatā vayadhammatā,",
  "tika-s0104t1:470_3": "apica me pubbe tādisassa dānassa akatattā evaṁ bhogānaṁ parikkhayo dissati,",
  "tika-s0104t1:470_4": "handāhaṁ yathāladdhena deyyadhammena parittena vā,",
  "tika-s0104t1:470_5": "vipulena vā dānameva dadeyyaṁ,",
  "tika-s0104t1:470_6": "yenāhaṁ āyatiṁ dānapāramiyā matthakaṁ pāpuṇissāmī’ti.",
  "tika-s0104t1:470_7": "So yathāladdhena dānaṁ deti muttacāgo payatapāṇi vossaggarato yācayogo dānasaṁvibhāgarato.",
  "tika-s0104t1:470_8": "Evaṁ mahāsattassa catuttho dānavinibandho hato hoti vihato samucchinno.",
  "tika-s0104t1:470_9": "Evaṁ ye ye dānapāramiyā vinibandhabhūtā anatthā,",
  "tika-s0104t1:470_10": "tesaṁ tesaṁ yathārahaṁ paccavekkhitvā paṭivinodanaṁ upāyo. Yathā ca dānapāramiyā,",
  "tika-s0104t1:470_11": "evaṁ sīlapāramiādīsupi daṭṭhabbaṁ.",
  "tika-s0104t1:471_0": "Apica yaṁ mahāsattassa buddhānaṁ attasanniyyātanaṁ,",
  "tika-s0104t1:471_1": "taṁ sammadeva sabbapāramīnaṁ sampādanūpāyo,",
  "tika-s0104t1:471_2": "buddhānañca attānaṁ niyyātetvā ṭhito mahāpuriso tattha tattha bodhisambhārapāripūriyā ghaṭento vāyamanto sarīrassa,",
  "tika-s0104t1:471_3": "sukhūpakaraṇānañca upacchedakesu dussahesupi kiccesu (kicchesu cariyā. aṭṭha.",
  "tika-s0104t1:471_4": "pakiṇṇakakathā) durabhisambhavesupi sattasaṅkhārasamupanītesu anatthesu tibbesu pāṇaharesu ‘‘ayaṁ mayā attabhāvo buddhānaṁ pariccatto,",
  "tika-s0104t1:471_5": "yaṁ vā taṁ vā ettha hotū’’ti tannimittaṁ na kampati na vedhati īsakampi aññathattaṁ na gacchati,",
  "tika-s0104t1:471_6": "kusalārambhe aññadatthu acalādhiṭṭhāno ca hoti,",
  "tika-s0104t1:471_7": "evaṁ attasanniyyātanampi etāsaṁ sampādanūpāyo.",
  "tika-s0104t1:472_0": "Apica samāsato katābhinīhārassa attani sinehassa pariyādānaṁ, (parisosanaṁ cariyā. aṭṭha.",
  "tika-s0104t1:472_1": "pakiṇṇakakathā) paresu ca sinehassa parivaḍḍhanaṁ etāsaṁ sampādanūpāyo.",
  "tika-s0104t1:472_2": "Sammāsambodhisamadhigamāya hi katamahāpaṇidhānassa mahāsattassa yāthāvato parijānanena sabbesu dhammesu anupalittassa attani sineho parikkhayaṁ pariyādānaṁ gacchati,",
  "tika-s0104t1:472_3": "mahākaruṇāsamāyogavasena (samāsevanena cariyā. aṭṭha.",
  "tika-s0104t1:472_4": "pakiṇṇakakathā) pana piyaputte viya sabbasatte sampassamānassa tesu mettākaruṇāsineho parivaḍḍhati,",
  "tika-s0104t1:472_5": "tato ca taṁ tadāvatthānurūpaṁ attaparasantānesu lobhadosamohavigamena vidūrīkatamacchariyādibodhisambhārapaṭipakkho mahāpuriso dānapiyavacanaatthacariyā samānattatāsaṅkhātehi catūhi saṅgahavatthūhi (dī. ni. 3.313; a. ni.",
  "tika-s0104t1:472_6": "4.32) caturadhiṭṭhānānugatehi accantaṁ janassa saṅgahakaraṇena upari yānattaye avatāraṇaṁ, paripācanañca karoti.",
  "tika-s0104t1:473_0": "Mahāsattānañhi mahākaruṇā,",
  "tika-s0104t1:473_1": "mahāpaññā ca dānena alaṅkatā, dānaṁ piyavacanena, piyavacanaṁ atthacariyāya,",
  "tika-s0104t1:473_2": "atthacariyā samānattatāya alaṅkatā, saṅgahitā ca.",
  "tika-s0104t1:473_3": "Tesañhi sabbepi satte attanā nibbisese katvā bodhisambhāresu paṭipajjantānaṁ sabbattha samānasukhadukkhatāya samānattatāsiddhi.",
  "tika-s0104t1:473_4": "Buddhabhūtānampi ca teheva catūhi saṅgahavatthūhi caturadhiṭṭhānena paripūritābhibuddhehi janassa accantikasaṅgahakaraṇena abhivinayanaṁ sijjhati.",
  "tika-s0104t1:473_5": "Dānañhi sammāsambuddhānaṁ cāgādhiṭṭhānena paripūritābhibuddhaṁ.",
  "tika-s0104t1:473_6": "Piyavacanaṁ saccādhiṭṭhānena,",
  "tika-s0104t1:473_7": "atthacariyā paññādhiṭṭhānena,",
  "tika-s0104t1:473_8": "samānattatā upasamādhiṭṭhānena paripūritābhibuddhā.",
  "tika-s0104t1:473_9": "Tathāgatānañhi sabbasāvakapaccekabuddhehi samānattatā parinibbāne.",
  "tika-s0104t1:473_10": "Tatra hi nesaṁ avisesato ekībhāvo.",
  "tika-s0104t1:473_11": "Tenevāha ‘‘natthi vimuttiyā nānatta’’ti. Honti cettha –",
  "tika-s0104t1:474_0": "‘‘Sacco cāgī upasanto, paññavā anukampako;",
  "tika-s0104t1:475_0": "Sambhatasabbasambhāro, kaṁ nāmatthaṁ na sādhaye.",
  "tika-s0104t1:476_0": "Mahākāruṇiko satthā, hitesī ca upekkhako;",
  "tika-s0104t1:477_0": "Nirapekkho ca sabbattha, aho acchariyo jino.",
  "tika-s0104t1:478_0": "Viratto sabbadhammesu, sattesu ca upekkhako;",
  "tika-s0104t1:479_0": "Sadā sattahite yutto, aho acchariyo jino.",
  "tika-s0104t1:480_0": "Sabbadā sabbasattānaṁ, hitāya ca sukhāya ca;",
  "tika-s0104t1:481_0": "Uyyutto akilāsū ca, aho acchariyo jino’’ti. (cariyā. aṭṭha. pakiṇṇakakathā);",
  "tika-s0104t1:482_0": "Kittakenakālena sampādananti –",
  "tika-s0104t1:483_0": "Paññādhikādibhedena, ugghāṭitaññuādinā;",
  "tika-s0104t1:484_0": "Tiṇṇampi bodhisattānaṁ, vasā kālo tidhā mato.",
  "tika-s0104t1:485_0": "Heṭṭhimena hi tāva paricchedena cattāri asaṅkhyeyyāni, mahākappānaṁ satasahassañca,",
  "tika-s0104t1:485_1": "majjhimena aṭṭha asaṅkhyeyyāni, mahākappānaṁ satasahassañca,",
  "tika-s0104t1:485_2": "uparimena pana soḷasa asaṅkhyeyyāni, mahākappānaṁ satasahassañca.",
  "tika-s0104t1:485_3": "Ete ca bhedā yathākkamaṁ paññādhikasaddhādhikavīriyādhikavasena veditabbā.",
  "tika-s0104t1:485_4": "Paññādhikānañhi saddhā mandā hoti, paññā tikkhā.",
  "tika-s0104t1:485_5": "Saddhādhikānaṁ paññā majjhimā hoti. Vīriyādhikānaṁ paññā mandā.",
  "tika-s0104t1:485_6": "Paññānubhāvena ca sammāsambodhi abhigantabbāti (su. ni. aṭṭha.",
  "tika-s0104t1:485_7": "1.34 atthato samānaṁ) aṭṭhakathāyaṁ vuttaṁ.",
  "tika-s0104t1:486_0": "Apare pana ‘‘vīriyassa tikkhamajjhimamudubhāvena bodhisattānaṁ ayaṁ kālavibhāgo’’ti vadanti,",
  "tika-s0104t1:486_1": "avisesena pana vimuttiparipācanīyānaṁ dhammānaṁ tikkhamajjhimamudubhāvena yathāvuttakālabhedena bodhisambhārā tesaṁ pāripūriṁ gacchantīti tayopete kālabhedā yuttātipi vadanti.",
  "tika-s0104t1:486_2": "Evaṁ tividhā hi bodhisattā abhinīhārakkhaṇe bhavanti eko ugghaṭitaññū, eko vipañcitaññū, eko neyyoti. Tesu yo ugghaṭitaññū,",
  "tika-s0104t1:486_3": "so sammāsambuddhassa sammukhā catuppadagāthaṁ suṇanto gāthāya tatiyapade apariyosite eva chahi abhiññāhi saha paṭisambhidāhi arahattaṁ adhigantuṁ samatthupanissayo hoti,",
  "tika-s0104t1:486_4": "sace sāvakabodhiyaṁ adhimutto siyā.",
  "tika-s0104t1:487_0": "Dutiyo bhagavato sammukhā catuppadagāthaṁ suṇanto apariyosite eva gāthāya catutthapade chahi abhiññāhi arahattaṁ adhigantuṁ samatthupanissayo hoti,",
  "tika-s0104t1:487_1": "yadi sāvakabodhiyaṁ adhimutto siyā.",
  "tika-s0104t1:488_0": "Itaro pana bhagavato sammukhā catuppadagāthaṁ sutvā pariyositāya gāthāya chahi abhiññāhi arahattaṁ adhigantuṁ samatthupanissayo hoti.",
  "tika-s0104t1:489_0": "Tayopete vinā kālabhedena katābhinīhārā,",
  "tika-s0104t1:489_1": "buddhānaṁ santike laddhabyākaraṇā ca anukkamena pāramiyo pūrentā yathākkamaṁ yathāvuttabhedena kālena sammāsambodhiṁ pāpuṇanti.",
  "tika-s0104t1:489_2": "Tesu tesu pana kālabhedesu aparipuṇṇesu te te mahāsattā divase divase vessantaradānasadisaṁ mahādānaṁ dentāpi tadanurūpe sīlādisabbapāramidhamme ācinantāpi pañca mahāpariccāge pariccajantāpi ñātatthacariyaṁ lokatthacariyaṁ buddhatthacariyaṁ paramakoṭiṁ pāpentāpi antarāva sammāsambuddhā bhavissantīti netaṁ ṭhānaṁ vijjati. Kasmā? Ñāṇassa aparipaccanato,",
  "tika-s0104t1:489_3": "buddhakārakadhammānañca apariniṭṭhānato.",
  "tika-s0104t1:489_4": "Paricchinnakālanipphāditaṁ viya hi sassaṁ yathāvuttakālaparicchedena parinipphāditā sammāsambodhi tadantarā pana sabbussāhena vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṁ.",
  "tika-s0104t1:490_0": "Ko ānisaṁsoti –",
  "tika-s0104t1:491_0": "Ye te katābhinīhārānaṁ bodhisattānaṁ –",
  "tika-s0104t1:492_0": "‘‘Evaṁ sabbaṅgasampannā, bodhiyā niyatā narā;",
  "tika-s0104t1:493_0": "Saṁsaraṁ dīghamaddhānaṁ, kappakoṭisatehipi.",
  "tika-s0104t1:494_0": "Avīcimhi nuppajjanti, tathā lokantaresu ca;",
  "tika-s0104t1:495_0": "Nijjhāmataṇhā khuppipāsā, na honti kālakañcikā. (kālakañcikā cariyā. aṭṭha. pakiṇṇakakathā);",
  "tika-s0104t1:496_0": "Na honti khuddakā pāṇā, upapajjantāpi duggatiṁ;",
  "tika-s0104t1:497_0": "Jāyamānā manussesu, jaccandhā na bhavanti te.",
  "tika-s0104t1:498_0": "Sotavekallatā natthi, na bhavanti mūgapakkhikā;",
  "tika-s0104t1:499_0": "Itthibhāvaṁ na gacchanti, ubhatobyañjanapaṇḍakā.",
  "tika-s0104t1:500_0": "Na bhavanti pariyāpannā, bodhiyā niyatā narā;",
  "tika-s0104t1:501_0": "Muttā ānantarikehi, sabbattha suddhagocarā.",
  "tika-s0104t1:502_0": "Micchādiṭṭhiṁ na sevanti, kammakiriyadassanā;",
  "tika-s0104t1:503_0": "Vasamānāpi saggesu, asaññaṁ nupapajjare.",
  "tika-s0104t1:504_0": "Suddhāvāsesu devesu, hetu nāma na vijjati;",
  "tika-s0104t1:505_0": "Nekkhammaninnā sappurisā, visaṁyuttā bhavābhave;",
  "tika-s0104t1:506_0": "Caranti lokatthacariyāyo, pūrenti sabbapāramī’’ti. (aṭṭhasā. nidānakathā; cariyā. pakiṇṇakakathā; apa. aṭṭha. 1.dūrenidānakathā; jā. aṭṭha. 1.dūrenidānakathā; bu. vaṁ. aṭṭha. 27.dūrenidānakathā); –",
  "tika-s0104t1:507_0": "Evaṁ saṁvaṇṇitā ānisaṁsā,",
  "tika-s0104t1:507_1": "ye ca ‘‘sato sampajāno ānanda bodhisatto tusitā kāyā cavitvā mātukucchiṁ okkamatī’’tiādinā (ma. ni.",
  "tika-s0104t1:507_2": "3.204) soḷasa acchariyabbhutadhammappakārā,",
  "tika-s0104t1:507_3": "ye ca ‘‘sītaṁ byapagataṁ hoti, uṇhañca vūpasamatī’’tiādinā, (khu. ni.",
  "tika-s0104t1:507_4": "4-313 piṭṭhe) ‘‘jāyamāne kho sāriputta,",
  "tika-s0104t1:507_5": "bodhisatte ayaṁ dasasahassilokadhātu saṅkampati sampakampati sampavedhatī’’tiādinā ca dvattiṁsa pubbanimittappakārā,",
  "tika-s0104t1:507_6": "ye vā panaññepi bodhisattānaṁ adhippāyasamijjhanaṁ,",
  "tika-s0104t1:507_7": "kammādīsu ca vasibhāvoti evamādayo tattha tattha jātakabuddhavaṁsādīsu dassitappakārā ānisaṁsā, te sabbepi etāsaṁ ānisaṁsā,",
  "tika-s0104t1:507_8": "tathā yathānidassitabhedā alobhādosādiguṇayugaḷādayo cāti veditabbā.",
  "tika-s0104t1:508_0": "Apica yasmā bodhisatto abhinīhārato paṭṭhāya sabbasattānaṁ pitusamo hoti hitesitāya,",
  "tika-s0104t1:508_1": "dakkhiṇeyyako garu bhāvanīyo paramañca puññakkhettaṁ hoti guṇavisesayogena,",
  "tika-s0104t1:508_2": "yebhuyyena ca manussānaṁ piyo hoti, amanussānaṁ piyo hoti, devatāhi anupālīyati,",
  "tika-s0104t1:508_3": "mettākaruṇāparibhāvitasantānatāya vāḷamigādīhi ca anabhibhavanīyo hoti,",
  "tika-s0104t1:508_4": "yasmiṁ yasmiñca sattanikāye paccājāyati,",
  "tika-s0104t1:508_5": "tasmiṁ tasmiṁ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena aññe satte abhibhavati puññavisesayogato.",
  "tika-s0104t1:509_0": "Appābādho hoti appātaṅko,",
  "tika-s0104t1:509_1": "suvisuddhā cassa saddhā hoti suvisadā, suvisuddhaṁ vīriyaṁ, sati samādhi paññā suvisadā,",
  "tika-s0104t1:509_2": "mandakileso hoti mandadaratho mandapariḷāho,",
  "tika-s0104t1:509_3": "kilesānaṁ mandabhāveneva subbaco hoti padakkhiṇaggāhī, khamo hoti sorato,",
  "tika-s0104t1:509_4": "sakhilo hoti paṭisandhārakusalo , akodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti amāyāvī, athaddho hoti anatimānī, asāraddho hoti appamatto ,",
  "tika-s0104t1:509_5": "parato upatāpasaho hoti paresaṁ anupatāpī,",
  "tika-s0104t1:509_6": "yasmiñca gāmakhette paṭivasati,",
  "tika-s0104t1:509_7": "tattha sattānaṁ bhayādayo upaddavā yebhuyyena anuppannā nuppajjanti, uppannā ca vūpasamanti, yesu ca apāyesu uppajjati,",
  "tika-s0104t1:509_8": "na tattha pacurajano viya dukkhena adhimattaṁ pīḷīyati,",
  "tika-s0104t1:509_9": "bhiyyoso mattāya saṁvegabhayamāpajjati.",
  "tika-s0104t1:509_10": "Tasmā mahāpurisassa yathārahaṁ tasmiṁ tasmiṁ bhave labbhamānā ete sattānaṁ pitusamatādakkhiṇeyyatādayo guṇavisesā ānisaṁsāti veditabbā.",
  "tika-s0104t1:510_0": "Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti etepi mahāpurisassa pāramīnaṁ ānisaṁsāti veditabbā.",
  "tika-s0104t1:510_1": "Tattha āyusampadā nāma tassaṁ tassaṁ upapattiyaṁ dīghāyukatā ciraṭṭhitikatā,",
  "tika-s0104t1:510_2": "tāya yathāraddhāni kusalasamādānāni pariyosāpeti, bahuñca kusalaṁ upacinoti.",
  "tika-s0104t1:510_3": "Rūpasampadā nāma abhirūpatā dassanīyatā pāsādikatā,",
  "tika-s0104t1:510_4": "tāya rūpappamāṇānaṁ sattānaṁ pasādāvaho hoti sambhāvanīyo.",
  "tika-s0104t1:510_5": "Kulasampadā nāma uḷāresu kulesu abhinibbatti,",
  "tika-s0104t1:510_6": "tāya [jātimadādimadasattānampi (madamattānampi cariyā. aṭṭha.",
  "tika-s0104t1:510_7": "pakiṇṇakakathā)] upasaṅkamanīyo hoti payirupāsanīyo, tena te nibbisevane karonti.",
  "tika-s0104t1:510_8": "Issariyasampadā nāma mahāvibhavatā, mahesakkhatā, mahāparivāratā ca,",
  "tika-s0104t1:510_9": "tāhi saṅgahitabbe catūhi saṅgahavatthūhi (dī. ni. 3.313; a. ni. 1.256) saṅgahituṁ,",
  "tika-s0104t1:510_10": "niggahetabbe dhammena niggahetuñca samattho hoti.",
  "tika-s0104t1:510_11": "Ādeyyavacanatā nāma saddheyyatā paccayikatā,",
  "tika-s0104t1:510_12": "tāya sattānaṁ pamāṇabhūto hoti, alaṅghanīyā cassa āṇā hoti.",
  "tika-s0104t1:510_13": "Mahānubhāvatā nāma pabhāvamahantatā, tāya parehi na abhibhuyyati,",
  "tika-s0104t1:510_14": "sayameva pana pare aññadatthu abhibhavati dhammena, samena, yathābhūtaguṇehi ca,",
  "tika-s0104t1:510_15": "evametesaṁ āyusampadādayo mahāpurisassa pāramīnaṁ ānisaṁsā,",
  "tika-s0104t1:510_16": "sayañca aparimāṇassa puññasambhārassa parivuddhihetubhūtā yānattaye sattānaṁ avatāraṇassa paripācanassa kāraṇabhūtāti veditabbā.",
  "tika-s0104t1:511_0": "Kiṁphalanti –",
  "tika-s0104t1:512_0": "Sammāsambuddhatā tāsaṁ, jaññā phalaṁ samāsato;",
  "tika-s0104t1:513_0": "Vitthārato anantāpa-meyyā guṇagaṇā matā.",
  "tika-s0104t1:514_0": "Samāsato hi tāva sammāsambuddhabhāvo etāsaṁ phalaṁ.",
  "tika-s0104t1:514_1": "Vitthārato pana bāttiṁsamahāpurisalakkhaṇa (dī. ni. 2.33 ādayo; 3.198; ma. ni. 2.386) asītānubyañjana,",
  "tika-s0104t1:514_2": "byāmappabhādianekaguṇagaṇasamujjalarūpakāyasampattiadhiṭṭhānā dasabala- (ma. ni. 4.8; a. ni. 10.21) catuvesārajja- (a. ni.",
  "tika-s0104t1:514_3": "4.8) chaasādhāraṇañāṇaaṭṭhārasāveṇikabuddhadhamma- (dī. ni. aṭṭha.",
  "tika-s0104t1:514_4": "3.305;) pabhutianantāparimāṇaguṇasamudayopasobhinī dhammakāyasirī,",
  "tika-s0104t1:514_5": "yāvatā pana buddhaguṇā ye anekehipi kappehi sammāsambuddhenāpi vācāya pariyosāpetuṁ na sakkā, idameva tāsaṁ phalaṁ. Vuttañcetaṁ bhagavatā –",
  "tika-s0104t1:515_0": "‘‘Buddhopi buddhassa bhaṇeyya vaṇṇaṁ,",
  "tika-s0104t1:516_0": "Kappampi ce aññamabhāsamāno;",
  "tika-s0104t1:517_0": "Khīyetha kappo ciradīghamantare,",
  "tika-s0104t1:518_0": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; udā. aṭṭha. 53; cariyā. aṭṭha. nidānakathā, pakiṇṇakakathā) –",
  "tika-s0104t1:519_0": "Evamettha pāramīsu pakiṇṇakakathā veditabbā.",
  "tika-s0104t1:520_0": "Evaṁ yathāvuttāya paṭipadāya yathāvuttavibhāgānaṁ pāramīnaṁ pūritabhāvaṁ sandhāyāha ‘‘samatiṁsa pāramiyo pūretvā’’ti.",
  "tika-s0104t1:520_1": "Satipi mahāpariccāgānaṁ dānapāramibhāve pariccāgavisesabhāvadassanatthaṁ,",
  "tika-s0104t1:520_2": "visesasambhāratādassanatthaṁ,",
  "tika-s0104t1:520_3": "sudukkarabhāvadassanatthañca tesaṁ visuṁ gahaṇaṁ,",
  "tika-s0104t1:520_4": "tatoyeva ca aṅgapariccāgato nayanapariccāgassa,",
  "tika-s0104t1:520_5": "pariggahapariccāgabhāvasāmaññepi dhanarajjapariccāgato puttadārapariccāgassa visuṁ gahaṇaṁ kataṁ,",
  "tika-s0104t1:520_6": "tathāyeva ācariyadhammapālattherena (dī. ni. ṭī. 1.7) vuttaṁ.",
  "tika-s0104t1:520_7": "Ācariyasāriputtattherenapi aṅguttaraṭīkāyaṁ, (a. ni. ṭī.",
  "tika-s0104t1:520_8": "1.ekapuggalavaggassa paṭhame) katthaci pana puttadārapariccāge visuṁ katvā nayanapariccāgamaññatra jīvitapariccāgaṁ vā pakkhipitvā rajjapariccāgamaññatra pañca mahāpariccāge vadanti.",
  "tika-s0104t1:521_0": "Gatapaccāgatikavattasaṅkhātāya (dī. ni. aṭṭha. 1.9; ma. ni. aṭṭha. 1.10.9; saṁ. ni. aṭṭha. 3.5.368; vibha. aṭṭha. 523; su. ni. aṭṭha.",
  "tika-s0104t1:521_1": "1.1.35) pubbabhāgapaṭipadāya saddhiṁ abhiññāsamāpattinipphādanaṁ pubbayogo.",
  "tika-s0104t1:521_2": "Dānādīsuyeva sātisayapaṭipattinipphādanaṁ pubbacariyā. Yā vā cariyāpiṭakasaṅgahitā, sā pubbacariyā.",
  "tika-s0104t1:521_3": "Keci pana ‘‘abhinīhāro pubbayogo.",
  "tika-s0104t1:521_4": "Dānādipaṭipatti vā kāyavivekavasena ekacariyā vā pubbacariyā’’ti vadanti.",
  "tika-s0104t1:521_5": "Dānādīnañceva appicchatādīnañca saṁsāranibbānesu ādīnavānisaṁsānañca vibhāvanavasena,",
  "tika-s0104t1:521_6": "sattānaṁ bodhittaye patiṭṭhāpanaparipācanavasena ca pavattā kathā dhammakkhānaṁ.",
  "tika-s0104t1:521_7": "Ñātīnamatthassa cariyā ñātatthacariyā, sāpi karuṇāyanavaseneva.",
  "tika-s0104t1:521_8": "Ādi-saddena lokatthacariyādayo saṅgaṇhāti. Kammassakatāñāṇavasena,",
  "tika-s0104t1:521_9": "anavajjakammāyatanasippāyatanavijjāṭṭhānaparicayavasena,",
  "tika-s0104t1:521_10": "khandhāyatanādiparicayavasena,",
  "tika-s0104t1:521_11": "lakkhaṇattayatīraṇavasena ca ñāṇacāro buddhicariyā,",
  "tika-s0104t1:521_12": "sā panatthato paññāpāramīyeva,",
  "tika-s0104t1:521_13": "ñāṇasambhāradassanatthaṁ pana visuṁ gahaṇaṁ. Koṭinti pariyantaṁ ukkaṁsaṁ.",
  "tika-s0104t1:521_14": "Tathā amhākampi bhagavā āgatoti etthāpi ‘‘dānapāramiṁ pūretvā’’tiādinā sambandho.",
  "tika-s0104t1:522_0": "Evaṁ pāramipūraṇavasena ‘‘tathā āgato’’ti padassatthaṁ dassetvā idāni bodhipakkhiyadhammavasenapi dassento ‘‘cattāro satipaṭṭhāne’’tiādimāha.",
  "tika-s0104t1:522_1": "Tattha satipaṭṭhānādiggahaṇena āgamanapaṭipadaṁ matthakaṁ pāpetvā dasseti maggaphalapakkhikānaññeva gahetabbattā,",
  "tika-s0104t1:522_2": "vipassanāsaṅgahitā eva vā satipaṭṭhānādayo daṭṭhabbā pubbabhāgapaṭipadāya gahaṇato. Bhāvetvāti uppādetvā. Brūhetvāti vaḍḍhetvā.",
  "tika-s0104t1:522_3": "Ettha ca ‘‘yena abhinīhārenā’’tiādinā āgamanapaṭipadāyaādiṁ dasseti,",
  "tika-s0104t1:522_4": "‘‘dānapāramiṁ pūretvā’’tiādinā majjhe,",
  "tika-s0104t1:522_5": "‘‘cattāro satipaṭṭhāne’’tiādinā pariyosānaṁ.",
  "tika-s0104t1:522_6": "Tasmā ‘‘āgato’’ti vuttassa āgamanassa kāraṇabhūtapaṭipadāvisesadassanaṁyeva tiṇṇaṁ nayānaṁ visesoti daṭṭhabbaṁ.",
  "tika-s0104t1:522_7": "Idāni yathāvuttena atthayojanattayena siddhaṁ paṭhamakāraṇameva gāthābandhavasena dassetuṁ ‘‘yathevā’’tiādi vuttaṁ.",
  "tika-s0104t1:522_8": "Tattha idhalokamhi vipassiādayo munayo sabbaññubhāvaṁ yathāvuttena kāraṇattayena āgatā yatheva,",
  "tika-s0104t1:522_9": "tathā pañcahi cakkhūhi cakkhumā ayaṁ sakyamunipi yena kāraṇena āgato,",
  "tika-s0104t1:522_10": "tenesa tathāgato nāma vuccatīti yojanā.",
  "tika-s0104t1:523_0": "Sampatijātoti manussānaṁ hatthato muccitvā muhuttajāto,",
  "tika-s0104t1:523_1": "na pana mātukucchito nikkhantamatto mātukucchito nikkhantamattañhi mahāsattaṁ paṭhamaṁ brahmāno suvaṇṇajālena paṭiggaṇhiṁsu,",
  "tika-s0104t1:523_2": "tesaṁ hatthato cattāro mahārājāno ajinappaveṇiyā,",
  "tika-s0104t1:523_3": "tesaṁ hatthato manussā dukūlacumbaṭakena paṭiggaṇhiṁsu,",
  "tika-s0104t1:523_4": "‘‘manussānaṁ hatthato muccitvā pathaviyaṁ patiṭṭhito’’ti (dī. ni. aṭṭha. 2.31) vakkhati.",
  "tika-s0104t1:523_5": "‘‘Kathañcā’’tiādi vitthāradassanaṁ.",
  "tika-s0104t1:523_6": "Yathāha bhagavā mahāpadānadesanāyaṁ.",
  "tika-s0104t1:523_7": "Setamhi chatteti dibbasetacchatte. Anuhīramāneti dhāriyamāne.",
  "tika-s0104t1:523_8": "‘‘Anudhāriyamāne’’tipi idāni pāṭho.",
  "tika-s0104t1:523_9": "‘‘Ettha ca chattaggahaṇeneva khaggadīni pañca kakudhabhaṇḍānipi gahitānevāti daṭṭhabbaṁ.",
  "tika-s0104t1:523_10": "Khaggatālavaṇṭamorahatthakavālabījanīuṇhīsapaṭṭāpi hi chattena saha tadā upaṭṭhitā ahesuṁ.",
  "tika-s0104t1:523_11": "Chattādīniyeva ca tadā paññāyiṁsu, na chattādigāhakā’’ti (dī. ni. ṭī.",
  "tika-s0104t1:523_12": "1.7) ācariyadhammapālattherena vuttaṁ,",
  "tika-s0104t1:523_13": "ācariyasāriputtattherenāpi aṅguttaraṭīkāyaṁ (a. ni. ṭī.",
  "tika-s0104t1:523_14": "1.ekapuggalavaggassa paṭhame) evaṁ sati tālavaṇṭādīnampi kakudhabhaṇḍasamaññā.",
  "tika-s0104t1:523_15": "Apica khaggādīni kakudhabhaṇḍāni,",
  "tika-s0104t1:523_16": "tadaññānipi tālavaṇṭādīni tadā upaṭṭhitānīti adhippāyena tathā vuttaṁ.",
  "tika-s0104t1:524_0": "Sabbā ca disāti dasa disā.",
  "tika-s0104t1:524_1": "Anuviloketīti puññānubhāvena lokavivaraṇapāṭihāriye jāte paññāyamānaṁ dasasahassilokadhātuṁ maṁsacakkhunāva oloketīti attho.",
  "tika-s0104t1:524_2": "Nayidaṁ sabbadisānuvilokanaṁ sattapadavītihāruttarakālaṁ paṭhamamevānuvilokanato.",
  "tika-s0104t1:524_3": "Mahāsatto hi manussānaṁ hatthato muccitvā puratthimaṁ disaṁ olokesi.",
  "tika-s0104t1:524_4": "Tattha devamanussā gandhamālādīhi pūjayamānā ‘‘mahāpurisa idha tumhehi sadisopi natthi,",
  "tika-s0104t1:524_5": "kuto tayā uttaritaro’’ti āhaṁsu.",
  "tika-s0104t1:524_6": "Evaṁ catasso disā catasso anudisā heṭṭhā uparīti sabbā disāanuviloketvā sabbattha attanā sadisamadisvā ‘‘ayaṁ uttarā disā’’ti sattapadavītihārena agamāsīti ācariyadhammapālattherena (dī. ni. ṭī.",
  "tika-s0104t1:524_7": "1.7) ācariyasāriputtattherena (a. ni. ṭī.",
  "tika-s0104t1:524_8": "1.ekapuggalavaggassa paṭhame) ca vuttaṁ.",
  "tika-s0104t1:524_9": "Mahāpadānasuttaṭṭhakathāyampi (dī. ni. aṭṭha. 2.31) evameva vaṇṇitaṁ.",
  "tika-s0104t1:524_10": "Tasmā sattapadavītihārato paṭhamaṁ sabbadisānuvilokanaṁ katvā sattapadavītihārena gantvā tadupari āsabhiṁ vācaṁ bhāsatīti daṭṭhabbaṁ. Idha,",
  "tika-s0104t1:524_11": "pana aññāsu ca aṭṭhakathāsu samehi pādehi patiṭṭhahanato paṭṭhāya yāva āsabhīvācābhāsanaṁ tāva yathākkamaṁ eva pubbanimittabhāvaṁ vibhāvento ‘‘sattamapadūpari ṭhatvā sabbadisānuvilokanaṁ sabbaññutānāvaraṇañāṇapaṭilābhassā’’tiādīni vadati, evampi yathā na virujjhati, tathā eva attho gahetabbo.",
  "tika-s0104t1:524_12": "‘‘Sattamapadūpari ṭhatvā’’ti ca pāṭho pacchā pamādalekhavasena edisena vacanakkamena mahāpadānaṭṭhakathāyamadissamānattāti. Āsabhinti uttamaṁ, akampanikaṁ vā, nibbhayanti attho. Usabhassa idanti hi āsabhaṁ, sūrabhāvo,",
  "tika-s0104t1:524_13": "tena yuttattā panāyaṁ vācā ‘‘āsabhī’’ti vuccati. Aggoti sabbapaṭhamo. Jeṭṭho,",
  "tika-s0104t1:524_14": "seṭṭhoti ca tasseva vevacanaṁ.",
  "tika-s0104t1:524_15": "Saddatthamattato pana aggoti guṇehi sabbapadhāno.",
  "tika-s0104t1:524_16": "Jeṭṭhoti guṇavaseneva sabbesaṁ vuddhatamo,",
  "tika-s0104t1:524_17": "guṇehi mahallakatamoti vuttaṁ hoti.",
  "tika-s0104t1:524_18": "Seṭṭhoti guṇavaseneva sabbesaṁ pasaṭṭhatamo.",
  "tika-s0104t1:524_19": "Lokassāti vibhattāvadhibhūte nissakkatthe sāmivacanaṁ. Ayamantimā jāti,",
  "tika-s0104t1:524_20": "natthi dāni punabbhavoti imasmiṁ attabhāve pattabbaṁ arahattaṁ byākāsi tabbaseneva punabbhavābhāvato.",
  "tika-s0104t1:525_0": "Idāni tathāgamanaṁ sambhāvento ‘‘tañcassā’’tiādimāha.",
  "tika-s0104t1:525_1": "Pubbanimittabhāvena tathaṁ avitathanti sambandho.",
  "tika-s0104t1:525_2": "Visesādhigamānanti guṇavisesādhigamānaṁ.",
  "tika-s0104t1:525_3": "Tadevatthaṁ vitthārato dasseti ‘‘yañhī’’tiādinā .",
  "tika-s0104t1:525_4": "Tattha yanti kiriyāparāmasanaṁ,",
  "tika-s0104t1:525_5": "tena ‘‘patiṭṭhahī’’ti ettha pakatiyatthaṁpatiṭṭhānakiriyaṁ parāmasati.",
  "tika-s0104t1:525_6": "Idamassāti idaṁ patiṭṭhahanaṁ assa bhagavato.",
  "tika-s0104t1:525_7": "Paṭilābhasadde sāminiddeso cesa, kattuniddeso vā.",
  "tika-s0104t1:525_8": "Pubbanimittanti tappaṭilābhasaṅkhātassa āyatiṁ uppajjamānakassa hitassa paṭhamaṁ pavattaṁ sañjānanakāraṇaṁ.",
  "tika-s0104t1:525_9": "Bhagavato hi acchariyabbhutaguṇavisesādhigamane pañca mahāsupinādayo viya etāni sañjānananimittāni pātubhavanti,",
  "tika-s0104t1:525_10": "yathā taṁ loke puññavantānaṁ puññaphalavisesādhigamaneti.",
  "tika-s0104t1:526_0": "Sabbalokuttarabhāvassāti sabbalokānamuttamabhāvassa,",
  "tika-s0104t1:526_1": "sabbalokātikkamanabhāvassa vā. Satta padāni sattapadaṁ,",
  "tika-s0104t1:526_2": "tassa vītihāro visesena atiharaṇaṁ sattapadavītihāro, sattapadanikkhepoti attho.",
  "tika-s0104t1:526_3": "So pana samagamane dvinnaṁ padānamantare muṭṭhiratanamattanti vuttaṁ.",
  "tika-s0104t1:527_0": "‘‘Anekasākhañca sahassamaṇḍalaṁ,",
  "tika-s0104t1:528_0": "Chattaṁ marū dhārayumantalikkhe;",
  "tika-s0104t1:529_0": "Suvaṇṇadaṇḍā vītipatanti cāmarā,",
  "tika-s0104t1:530_0": "Na dissare cāmarachattagāhakā’’ti. (su. ni. 693); –",
  "tika-s0104t1:531_0": "Suttanipāte nāḷakasutte āyasmatā ānandattherena vuttaṁ nidānagāthāpadaṁ sandhāya ‘‘suvaṇṇadaṇḍā vītipatanti cāmarāti etthā’’ti vuttaṁ.",
  "tika-s0104t1:531_1": "Etthāti hi etasmiṁ gāthāpadeti attho.",
  "tika-s0104t1:531_2": "Mahāpadānasutte anāgatattā pana cāmarukkhepassa tathā vacanaṁ daṭṭhabbaṁ.",
  "tika-s0104t1:531_3": "Tattha āgatānusārena hi idha pubbanimittabhāvaṁ vadati, camaro nāma migaviseso.",
  "tika-s0104t1:531_4": "Yassa vālena rājakakudhabhūtaṁ vālabījaniṁ karonti, tassa ayanti cāmarī. Tassā ukkhepo tathā, vutto soti vuttacāmarukkhepo.",
  "tika-s0104t1:531_5": "Arahattavimuttivaravimalasetacchattapaṭilābhassāti arahattaphalasamāpattisaṅkhātavaravimalasetacchattapaṭilābhassa.",
  "tika-s0104t1:531_6": "Sattamapadūparīti ettha pada-saddo padavaḷañjanavācako,",
  "tika-s0104t1:531_7": "tasmā sattamassa padavaḷañjanassa uparīti attho.",
  "tika-s0104t1:531_8": "Sabbaññutaññāṇameva sabbattha appaṭihatacāratāya anāvaraṇanti āha ‘‘sabbaññutānāvaraṇañāṇapaṭilābhassā’’ti.",
  "tika-s0104t1:531_9": "Tathā ayaṁ bhagavā…pe… pubbanimittabhāvanāti ettha ‘‘yañhī’’tiādi adhikārattā, gamyamānattā ca na vuttaṁ,",
  "tika-s0104t1:531_10": "etena ca abhijātiyaṁ dhammatāvasena uppajjanakavisesā sabbabodhisattānaṁ sādhāraṇāti dasseti. Pāramitānissandā hi te.",
  "tika-s0104t1:532_0": "Porāṇāti aṭṭhakathācariyā.",
  "tika-s0104t1:532_1": "Gavampati usabho samehi pādehi vasūnaṁ ratanānaṁ dhāraṇato vasundarasaṅkhātaṁ bhūmiṁ phusī yathā,",
  "tika-s0104t1:532_2": "tathā manussānaṁ hatthato muccitvā muhuttajāto so gotamo samehi pādehi vasundharaṁ phusīti attho. Vikkamīti agamāsi.",
  "tika-s0104t1:532_3": "Satta padānīti sattapadavaḷañjanaṭṭhānāni.",
  "tika-s0104t1:532_4": "Accantasaṁyoge cetaṁ upayogavacanaṁ,",
  "tika-s0104t1:532_5": "sattapadavārehīti vā karaṇattho uttarapadalopavasena daṭṭhabbo.",
  "tika-s0104t1:532_6": "Marūti devā yathāmariyādaṁ maraṇasabhāvato.",
  "tika-s0104t1:532_7": "Samāti vilokanasamatāya samā sadisiyo.",
  "tika-s0104t1:532_8": "Mahāpuriso hi yathā ekaṁ disaṁ vilokesi, evaṁ sesadisāpi,",
  "tika-s0104t1:532_9": "na katthaci vilokane vinibandho tassa ahosi,",
  "tika-s0104t1:532_10": "samāti vā viloketuṁ yuttāti attho.",
  "tika-s0104t1:532_11": "Na hi tadā bodhisattassa virūpabībhacchavisamarūpāni viloketumayuttāni disāsu upaṭṭhahanti ,",
  "tika-s0104t1:532_12": "vissaṭṭhamañjūviññeyyādivasena aṭṭhaṅgupetaṁ giraṁ abbhudīrayi pabbatamuddhaniṭṭhito sīho yathā abhinadīti attho.",
  "tika-s0104t1:533_0": "Evaṁ kāyagamanatthena gatasaddena tathāgatasaddaṁ niddisitvā idāni ñāṇagamanatthena niddisituṁ ‘‘atha vā’’tiādimāha.",
  "tika-s0104t1:533_1": "Tattha ‘‘yathā vipassī bhagavā’’tiādīsupi ‘‘nekkhammena kāmacchandaṁ pahāyā’’tiādinā yojetabbaṁ.",
  "tika-s0104t1:533_2": "Nekkhammenāti alobhapadhānena kusalacittuppādena.",
  "tika-s0104t1:533_3": "Kusalā hi dhammā idha nekkhammaṁ tesaṁ sabbesampi kāmacchandapaṭipakkhattā, na pabbajjādayo eva.",
  "tika-s0104t1:533_4": "‘‘Paṭhamajjhānenā’’tipi vadanti keci,",
  "tika-s0104t1:533_5": "tadayuttameva paṭhamajjhānassa pubbabhāgapaṭipadāya eva idha icchitattā. Pahāyāti pajahitvā.",
  "tika-s0104t1:533_6": "Gatoti uttarivisesaṁ ñāṇagamanena paṭipanno. Pahāyāti vā pahānahetu, pahāne vā sati.",
  "tika-s0104t1:533_7": "Hetulakkhaṇatthesu hi ayaṁ tvā-saddo ‘‘sakko hutvā nibbattī’’tiādīsu (dī. ni. aṭṭha. 2.355) viya.",
  "tika-s0104t1:533_8": "Kāmacchandādippahānahetukañca ‘‘gato’’ti ettha vuttaṁ avabodhasaṅkhātaṁ,",
  "tika-s0104t1:533_9": "paṭipattisaṅkhātaṁ vā gamanaṁ kāmacchandādippahānena ca taṁ lakkhīyati,",
  "tika-s0104t1:533_10": "esa nayo ‘‘padāletvā’’tiādīsupi. Abyāpādenāti mettāya.",
  "tika-s0104t1:533_11": "Ālokasaññāyāti vibhūtaṁ katvā manasikārena upaṭṭhitālokasañjānanena. Avikkhepenāti samādhinā.",
  "tika-s0104t1:533_12": "Dhammavavatthānenāti kusalādidhammānaṁ yāthāvanicchayena,",
  "tika-s0104t1:533_13": "sappaccayanāmarūpavavatthānenātipi vadanti.",
  "tika-s0104t1:534_0": "Evaṁ kāmacchandādinīvaraṇappahānena ‘‘abhijjhaṁ loke pahāyā’’tiādinā vuttāya paṭhamajjhānassa pubbabhāgapaṭipadāya bhagavato ñāṇagamanavisiṭṭhaṁ tathāgatabhāvaṁ dassetvā idāni saha upāyena aṭṭhahi samāpattīhi,",
  "tika-s0104t1:534_1": "aṭṭhārasahi ca mahāvipassanāhi taṁ dassetuṁ ‘‘ñāṇenā’’tiādimāha.",
  "tika-s0104t1:534_2": "Nāmarūpapariggahakaṅkhāvitaraṇānañhi vinibandhabhūtassa mohassa dūrīkaraṇena ñātapariññāyaṁ ṭhitassa aniccasaññādayo sijjhanti,",
  "tika-s0104t1:534_3": "tasmā avijjāpadālanaṁ vipassanāya upāyo.",
  "tika-s0104t1:534_4": "Tathā jhānasamāpattīsu abhiratinimittena pāmojjena,",
  "tika-s0104t1:534_5": "tattha anabhiratiyā vinoditāya jhānādīnaṁ samadhigamoti samāpattiyā arativinodanaṁ upāyo.",
  "tika-s0104t1:534_6": "Samāpattivipassanānukkamena pana upari vakkhamānanayena niddisitabbepi nīvaraṇasabhāvāya avijjāya heṭṭhā kāmacchandādivasena dassitanīvaraṇesupi saṅgahadassanatthaṁ uppaṭipāṭiniddeso daṭṭhabbo.",
  "tika-s0104t1:535_0": "Samāpattivihārapavesananibandhanena nīvaraṇāni kavāṭasadisānīti āha ‘‘nīvaraṇakavāṭaṁ ugghāṭetvā’’ti.",
  "tika-s0104t1:535_1": "‘‘Rattiṁ anuvitakketvā anuvicāretvā divā kammante payojetī’’ti majjhimāgamavare mūlapaṇṇāsake vammikasutte (ma. ni.",
  "tika-s0104t1:535_2": "1.249) vuttaṭṭhāne viya vitakkavicārā vūpasamā [dhūmāyanā (dī. ni. ṭī.",
  "tika-s0104t1:535_3": "1.7)] adhippetāti sandhāya ‘‘vitakkavicāradhūmaṁ vūpasametvā’’ti vuttaṁ,",
  "tika-s0104t1:535_4": "vitakkavicārasaṅkhātaṁ dhūmaṁ vūpasametvāti attho.",
  "tika-s0104t1:535_5": "‘‘Vitakkavicāra’’micceva adhunā pāṭho,",
  "tika-s0104t1:535_6": "so na porāṇo ācariyadhammapālattherena,",
  "tika-s0104t1:535_7": "ācariyasāriputtattherena ca yathāvuttapāṭhasseva uddhatattā. Virājetvāti jigucchitvā, samatikkamitvā vā.",
  "tika-s0104t1:535_8": "Tadubhayattho hesa ‘‘pītiyā ca virāgā’’tiādīsu (dī. ni. 1.7; ma. ni. 3.155; pārā. 11; vibha. 625) viya.",
  "tika-s0104t1:535_9": "Kāmaṁ paṭhamajjhānūpacāre eva dukkhaṁ,",
  "tika-s0104t1:535_10": "catutthajjhānūpacāre eva ca sukhaṁ pahīyati,",
  "tika-s0104t1:535_11": "atisayappahānaṁ pana sandhāyāha ‘‘catutthajjhānena sukhadukkhaṁ pahāyā’’ti.",
  "tika-s0104t1:536_0": "Rūpasaññāti saññāsīsena rūpāvacarajjhānāni ceva tadārammaṇāni ca vuttāni.",
  "tika-s0104t1:536_1": "Rūpāvacarajjhānampi hi ‘‘rūpa’’nti vuccati uttarapadalopena ‘‘rūpī rūpāni passatī’’tiādīsu (dha. sa.",
  "tika-s0104t1:536_2": "248) tassa ārammaṇampi kasiṇarūpaṁ purimapadalopena ‘‘bahiddhā rūpāni passati suvaṇṇadubbaṇṇānī’’tiādīsu (dha. sa.",
  "tika-s0104t1:536_3": "223 ādayo) tasmā idha rūpe rūpajjhāne taṁsahagatā saññā rūpasaññāti evaṁ saññāsīsena rūpāvacarajjhānāni vuttāni,",
  "tika-s0104t1:536_4": "rūpaṁ saññā assāti rūpasaññaṁ,",
  "tika-s0104t1:536_5": "rūpasaññāsamannāgatanti vuttaṁ hoti.",
  "tika-s0104t1:536_6": "Evaṁ pathavīkasiṇādibhedassa tadārammaṇassa cetaṁ adhivacananti veditabbaṁ.",
  "tika-s0104t1:536_7": "Paṭighasaññāti cakkhādīnaṁ vatthūnaṁ,",
  "tika-s0104t1:536_8": "rūpādīnaṁ ārammaṇānañca paṭighātena paṭihananena visayivisayasamodhānena samuppannā dvipañcaviññāṇasahagatā saññā.",
  "tika-s0104t1:536_9": "Nānattasaññāti aṭṭha kāmāvacarakusalasaññā, dvādasa akusalasaññā,",
  "tika-s0104t1:536_10": "ekādasa kāmāvacarakusalavipākasaññā, dve akusalavipākasaññā,",
  "tika-s0104t1:536_11": "ekādasa kāmāvacarakiriyasaññāti etāsaṁ catucattālīsasaññānametaṁ adhivacanaṁ.",
  "tika-s0104t1:536_12": "Etā hi yasmā rūpasaddādibhede nānatte nānāsabhāve gocare pavattanti,",
  "tika-s0104t1:536_13": "yasmā ca nānattā nānāsabhāvā aññamaññaṁ asadisā,",
  "tika-s0104t1:536_14": "tasmā ‘‘nānattasaññā’’ti vuccanti.",
  "tika-s0104t1:537_0": "Aniccassa ,",
  "tika-s0104t1:537_1": "aniccanti vā anupassanā aniccānupassanā,",
  "tika-s0104t1:537_2": "tebhūmakadhammānaṁ aniccataṁ gahetvā pavattāya vipassanāyetaṁ nāmaṁ.",
  "tika-s0104t1:537_3": "Niccasaññanti saṅkhatadhamme ‘‘niccā sassatā’’ti pavattamicchāsaññaṁ,",
  "tika-s0104t1:537_4": "saññāsīsena cettha diṭṭhicittānampi gahaṇaṁ daṭṭhabbaṁ. Esa nayo ito paresupi.",
  "tika-s0104t1:537_5": "Nibbidānupassanāyāti saṅkhāresu nibbindanākārena pavattāya anupassanāya. Nandinti sappītikataṇhaṁ.",
  "tika-s0104t1:537_6": "Virāgānupassanāyāti saṅkhāresu virajjanākārena pavattāya anupassanāya.",
  "tika-s0104t1:537_7": "Nirodhānupassanāyāti saṅkhārānaṁ nirodhassa anupassanāya,",
  "tika-s0104t1:537_8": "‘‘te saṅkhārā nirujjhantiyeva,",
  "tika-s0104t1:537_9": "āyatiṁ samudayavasena na uppajjantī’’ti evaṁ vā anupassanā nirodhānupassanā.",
  "tika-s0104t1:537_10": "Tenevāha ‘‘nirodhānupassanāya nirodheti, no samudetī’’ti.",
  "tika-s0104t1:537_11": "Muñcitukamyatā hi ayaṁ balappattāti.",
  "tika-s0104t1:537_12": "Paṭinissajjanākārena pavattā anupassanā paṭinissaggānupassanā.",
  "tika-s0104t1:537_13": "Paṭisaṅkhāsantiṭṭhanā hi ayaṁ.",
  "tika-s0104t1:537_14": "Ādānanti niccādivasena gahaṇaṁ.",
  "tika-s0104t1:537_15": "Santatisamūhakiccārammaṇānaṁ vasena ekattaggahaṇaṁ ghanasaññā.Āyūhanaṁ abhisaṅkharaṇaṁ.",
  "tika-s0104t1:537_16": "Avatthāvisesāpatti vipariṇāmo.Dhuvasaññanti thirabhāvaggahaṇasaññaṁ.",
  "tika-s0104t1:537_17": "Nimittanti samūhādighanavasena sakiccaparicchedatāya saṅkhārānaṁ saviggahataṁ. Paṇidhinti rāgādipaṇidhiṁ.",
  "tika-s0104t1:537_18": "Sā panatthato taṇhāvasena saṅkhāresu ninnatā.",
  "tika-s0104t1:538_0": "Abhinivesanti attānudiṭṭhiṁ.",
  "tika-s0104t1:538_1": "Aniccādivasena sabbadhammatīraṇaṁ adhipaññādhammavipassanā.",
  "tika-s0104t1:538_2": "Sārādānābhinivisenti asāre sāraggahaṇavipallāsaṁ.",
  "tika-s0104t1:538_3": "Issarakuttādivasena loko samuppannoti abhiniveso sammohābhiniveso nāma.",
  "tika-s0104t1:538_4": "Keci pana ‘‘ahosiṁ nu kho ahamatītamaddhāna’ntiādinā pavattasaṁsayāpatti sammohābhiniveso’’ti vadanti.",
  "tika-s0104t1:538_5": "Saṅkhāresu leṇatāṇabhāvaggahaṇaṁ ālayābhiniveso.",
  "tika-s0104t1:538_6": "‘‘Ālayaratā ālayasamuditā’’ti (dī. ni. 2.64; ma. ni. 1.281; 2.337; mahāva. 7,",
  "tika-s0104t1:538_7": "8) vacanato ālayo vuccati taṇhā, sāyeva cakkhādīsu,",
  "tika-s0104t1:538_8": "rūpādīsu ca abhinivesavasena pavattiyā ālayābhinivesoti keci.",
  "tika-s0104t1:538_9": "‘‘Evaṁvidhā saṅkhārā paṭinissajjīyantī’ti pavattañāṇaṁ paṭisaṅkhānupassanā. Vaṭṭato vigatattā vivaṭṭaṁ, nibbānaṁ,",
  "tika-s0104t1:538_10": "tattha ārammaṇakaraṇasaṅkhātena anupassanena pavattiyā vivaṭṭānupassanā, gotrabhu.",
  "tika-s0104t1:538_11": "Saṁyogābhinivesanti saṁyujjanavasena saṅkhāresu abhinivisanaṁ.",
  "tika-s0104t1:538_12": "Diṭṭhekaṭṭheti diṭṭhiyā sahajātekaṭṭhe, pahānekaṭṭhe ca.",
  "tika-s0104t1:538_13": "Oḷāriketi uparimaggavajjhe kilese apekkhitvā vuttaṁ,",
  "tika-s0104t1:538_14": "aññathā dassanapahātabbā ca dutiyamaggavajjhehipi oḷārikāti tesampi tabbacanīyatā siyā. Aṇusahagateti aṇubhūte.",
  "tika-s0104t1:538_15": "Tabbhāvavuttiko hi ettha sahagatasaddo.",
  "tika-s0104t1:538_16": "Idaṁ pana heṭṭhimamaggavajjhe apekkhitvā vuttaṁ .",
  "tika-s0104t1:538_17": "Sabbakileseti avasiṭṭhasabbakilese.",
  "tika-s0104t1:538_18": "Na hi paṭhamādimaggehi pahīnā kilesā puna pahīyanti.",
  "tika-s0104t1:538_19": "Sabbasaddo cettha sappadesavisayo ‘‘sabbe tasanti daṇḍassā’’tiādīsu viya (dha. pa. 129).",
  "tika-s0104t1:539_0": "Kakkhaḷattaṁ kaṭhinabhāvo. Paggharaṇaṁ dravabhāvo.",
  "tika-s0104t1:539_1": "Lokiyavāyunā bhastassa viya yena taṁtaṁkalāpassa uddhumāyanaṁ, thambhabhāvo vā, taṁ vitthambhanaṁ.",
  "tika-s0104t1:539_2": "Vijjamānepi kalāpantarabhūtānaṁ kalāpantarabhūtehi phuṭṭhabhāve taṁtaṁbhūtavivittatā rūpapariyanto ākāsoti yesaṁ yo paricchedo, tehi so asamphuṭṭhova,",
  "tika-s0104t1:539_3": "aññathā bhūtānaṁ paricchedabhāvo na siyā byāpitabhāvāpattito.",
  "tika-s0104t1:539_4": "Yasmiṁ kalāpe bhūtānaṁ paricchedo,",
  "tika-s0104t1:539_5": "tehi tattha asamphuṭṭhabhāvo asamphuṭṭhalakkhaṇaṁ,",
  "tika-s0104t1:539_6": "tenāha bhagavā ākāsadhātuniddese ‘‘asamphuṭṭho catūhi mahābhūtehī’’ti (dha. sa. 637).",
  "tika-s0104t1:540_0": "Virodhipaccayasannipāte visadisuppatti ruppanaṁ.",
  "tika-s0104t1:540_1": "Cetanāpadhānattā saṅkhārakkhandhadhammānaṁ cetanāvasenetaṁ vuttaṁ ‘‘saṅkhārānaṁ abhisaṅkharaṇalakkhaṇa’’nti.",
  "tika-s0104t1:540_2": "Tathā hi suttantabhājaniye saṅkhārakkhandhavibhaṅge ‘‘cakkhusamphassajā cetanā’’tiādinā (vibha. 12) cetanāva vibhattā.",
  "tika-s0104t1:540_3": "Abhisaṅkhāralakkhaṇā ca cetanā.",
  "tika-s0104t1:540_4": "Yathāha ‘‘tattha katamo puññābhisaṅkhāro, kusalā cetanā’’tiādi (vibha.",
  "tika-s0104t1:540_5": "226) sampayuttadhammānaṁ ārammaṇe ṭhapanaṁ abhiniropanaṁ.",
  "tika-s0104t1:540_6": "Ārammaṇānamanubandhanaṁ anumajjanaṁ. Savipphārikatā pharaṇaṁ.",
  "tika-s0104t1:540_7": "Adhimuccanaṁ saddahanaṁ adhimokkho. Assaddhiyeti assaddhiyahetu. Nimittatthe cetaṁ bhummaṁ. Esa nayo kosajjādīsupi.",
  "tika-s0104t1:540_8": "Kāyacittapariḷāhūpasamo vūpasamalakkhaṇaṁ.",
  "tika-s0104t1:540_9": "Līnuddhaccarahite adhicitte vattamāne paggahaniggahasampahaṁsanesu abyāvaṭatāya ajjhupekkhanaṁ paṭisaṅkhānaṁ pakkhapātupacchedato.",
  "tika-s0104t1:541_0": "Musāvādādīnaṁ visaṁvādanādikiccatāya lūkhānaṁ apariggāhakānaṁ paṭipakkhabhāvato pariggāhakasabhāvā sammāvācā siniddhabhāvato sampayuttadhamme,",
  "tika-s0104t1:541_1": "sammāvācāpaccayasubhāsitaṁ sotārañca puggalaṁ pariggaṇhātīti sā pariggahalakkhaṇā.",
  "tika-s0104t1:541_2": "Kāyikakiriyā kiñci kattabbaṁ samuṭṭhāpeti,",
  "tika-s0104t1:541_3": "sayañca samuṭṭhānaṁ ghaṭanaṁ hotīti sammākammantasaṅkhātā virati samuṭṭhānalakkhaṇāti daṭṭhabbā,",
  "tika-s0104t1:541_4": "sampayuttadhammānaṁ vā ukkhipanaṁ samuṭṭhānaṁ kāyikakiriyāya bhārukkhipanaṁ viya. Jīvamānassa sattassa,",
  "tika-s0104t1:541_5": "sampayuttadhammānaṁ vā jīvitindriyavuttiyā, ājīvasseva vā suddhi vodānaṁ.",
  "tika-s0104t1:542_0": "‘‘Saṅkhārā’’ti idha cetanā adhippetā,",
  "tika-s0104t1:542_1": "na pana ‘‘saṅkhārā saṅkhārakkhandho’’tiādīsu (dha. sa. 583, 985; vibha. 1, 20,",
  "tika-s0104t1:542_2": "52) viya samapaññāsacetasikāti vuttaṁ ‘‘saṅkhārānaṁ cetanālakkhaṇa’’nti.",
  "tika-s0104t1:542_3": "Avijjāpaccayā hi puññābhisaṅkhārādikāva cetanā.",
  "tika-s0104t1:542_4": "Ārammaṇābhimukhabhāvo namanaṁ. Āyatanaṁ pavattanaṁ.",
  "tika-s0104t1:542_5": "Saḷāyatanavasena hi cittacetasikānaṁ pavatti.",
  "tika-s0104t1:542_6": "Taṇhāya hetulakkhaṇati ettha vaṭṭassa janakahetubhāvo taṇhāya hetulakkhaṇaṁ,",
  "tika-s0104t1:542_7": "maggassa pana vakkhamānassa nibbānasampāpakattanti ayametesaṁ viseso. Ārammaṇassa gahaṇalakkhaṇaṁ.",
  "tika-s0104t1:542_8": "Puna uppattiyā āyūhanalakkhaṇaṁ. Sattajīvato suññatālakkhaṇaṁ. Padahanaṁ ussāhanaṁ. Ijjhanaṁ sampatti. Vaṭṭato nissaraṇaṁ niyyānaṁ.",
  "tika-s0104t1:542_9": "Aviparītabhāvo tathalakkhaṇaṁ.",
  "tika-s0104t1:542_10": "Aññamaññānativattanaṁ ekaraso, anūnādhikabhāvova.",
  "tika-s0104t1:542_11": "Yuganaddhā nāma samathavipassanā aññamaññopakāratāya yugaḷavasena bandhitabbato.",
  "tika-s0104t1:542_12": "‘‘Saddhāpaññā paggahāvikkhepā’’tipi vadanti. Cittavisuddhi nāma samādhi. Diṭṭhivisuddhi nāma paññā. Khayoti kilesakkhayo maggo,",
  "tika-s0104t1:542_13": "tasmiṁ pavattassa sammādiṭṭhisaṅkhātassa ñāṇassa samucchedanalakkhaṇaṁ.",
  "tika-s0104t1:542_14": "Kilesānamanuppādapariyosānatāya anuppādo, phalaṁ. Kilesavūpasamo passaddhi.",
  "tika-s0104t1:542_15": "Chandassāti kattukāmatāchandassa. Patiṭṭhābhāvo mūlalakkhaṇaṁ.",
  "tika-s0104t1:542_16": "Ārammaṇapaṭipādakatāya sampayutta-dhammānamuppattihetutā samuṭṭhāpanalakkhaṇaṁ.",
  "tika-s0104t1:542_17": "Visayādisannipātena gahetabbākāro samodhānaṁ.",
  "tika-s0104t1:542_18": "Yā ‘‘saṅgatī’’ti vuccati ‘‘tiṇṇaṁ saṅgati phasso’’tiādīsu. Samaṁ,",
  "tika-s0104t1:542_19": "sammā vā odahanti sampiṇḍitā bhavanti sampayuttadhammā anenātipi samodhānaṁ, phasso, tabbhāvo samodhānalakkhaṇaṁ.",
  "tika-s0104t1:542_20": "Samosaranti sannipatanti etthāti samosaraṇaṁ, vedanā.",
  "tika-s0104t1:542_21": "Tāya hi vinā appavattamānā sampayuttadhammā vedanānubhavananimittaṁ samosaṭā viya hontīti evaṁ vuttaṁ, tabbhāvo samosaraṇalakkhaṇaṁ.",
  "tika-s0104t1:542_22": "Pāsādādīsu gopānasīnaṁ kūṭaṁ viya sampayuttadhammānaṁ pāmokkhabhāvo pamukhalakkhaṇaṁ.",
  "tika-s0104t1:542_23": "Satiyā sabbatthakattā sampayuttānaṁ adhipatibhāvo ādhipateyyalakkhaṇaṁ. Tato sampayuttadhammato,",
  "tika-s0104t1:542_24": "tesaṁ vā sampayuttadhammānaṁ uttari padhānaṁ tatuttari,",
  "tika-s0104t1:542_25": "tabbhāvo tatuttariyalakkhaṇaṁ. Paññuttarā hi kusalā dhammā.",
  "tika-s0104t1:542_26": "Vimuttīti phalaṁ kilesehi vimuccitthāti katvā.",
  "tika-s0104t1:542_27": "Taṁ pana sīlādiguṇasārassa paramukkaṁsabhāvena sāraṁ.",
  "tika-s0104t1:542_28": "Tato uttari dhammassābhāvato pariyosānaṁ.",
  "tika-s0104t1:542_29": "Ayañca lakkhaṇavibhāgo chadhātupañcajhānaṅgādivasena taṁtaṁsuttapadānusārena porāṇaṭṭhakathāyamāgatanayena vuttoti daṭṭhabbaṁ.",
  "tika-s0104t1:542_30": "Tathā hi pubbe vuttopi koci dhammo pariyāyantarappakāsanatthaṁ puna dassito.",
  "tika-s0104t1:542_31": "Tato eva ca ‘‘chandamūlakā dhammā manasikārasamuṭṭhānā phassasamodhānā vedanāsamosaraṇā’’ti ‘‘paññuttarā kusalā dhammā’’ti,",
  "tika-s0104t1:542_32": "‘‘vimuttisāramidaṁ brahmacariya’’nti,",
  "tika-s0104t1:542_33": "‘‘nibbānogadhañhi āvuso brahmacariyaṁ nibbānapariyosāna’’nti [saṁ. ni.",
  "tika-s0104t1:542_34": "3.512 (atthato samānaṁ)] ca suttapadānaṁ vasena chandassa mūlalakkhaṇa’’ntiādi vuttaṁ.",
  "tika-s0104t1:542_35": "Tesaṁ tesaṁ dhammānaṁ tathaṁ avitathaṁ lakkhaṇaṁ āgatoti atthaṁ dasseti ‘‘eva’’ntiādinā.",
  "tika-s0104t1:542_36": "Taṁ pana gamanaṁ idha ñāṇagamanamevāti vuttaṁ ‘‘ñāṇagatiyā’’ti.",
  "tika-s0104t1:542_37": "Satipi gatasaddassa avabodhanatthabhāve ñāṇagamanattheneveso siddhoti na vutto.",
  "tika-s0104t1:542_38": "Ā-saddassa cettha gatasaddānuvattimattameva. Tenāha ‘‘patto anuppatto’’ti.",
  "tika-s0104t1:543_0": "Aviparītasabhāvattā ‘‘tathadhammā nāma cattāri ariyasaccānī’’ti vuttaṁ. Aviparītasabhāvato tathāni. Amusāsabhāvato avitathāni. Aññākārarahitato anaññathāni.",
  "tika-s0104t1:543_1": "Saccasaṁyuttādīsu āgataṁ paripuṇṇasaccacatukkakathaṁ sandhāya ‘‘iti vitthāro’’ti āha.",
  "tika-s0104t1:543_2": "‘‘Tasmā’’ti vatvā tadaparāmasitabbameva dasseti ‘‘tathānaṁ abhisambuddhattā’’ti iminā. Esa nayo īdisesu.",
  "tika-s0104t1:544_0": "Evaṁ saccavasena catutthakāraṇaṁ dassetvā idāni paccayapaccayuppannabhāvena aviparītasabhāvattā tathabhūtānaṁ paṭiccasamuppādaṅgānaṁ vasenāpi dassento ‘‘apicā’’tiādimāha.",
  "tika-s0104t1:544_1": "Tattha jātipaccayasambhūtasamudāgataṭṭhoti jātipaccayā sambhūtaṁ hutvā sahitassa attano paccayānurūpassa uddhaṁ uddhaṁ āgatasabhāvo, anupavattaṭṭhoti attho.",
  "tika-s0104t1:544_2": "Atha vā sambhūtaṭṭho ca samudāgataṭṭho ca sambhūtasamudāgataṭṭho pubbapade uttarapadalopavasena.",
  "tika-s0104t1:544_3": "Samāhāradvandepi hi pulliṅgamicchanti neruttikā.",
  "tika-s0104t1:544_4": "Na cettha jātito jarāmaraṇaṁ na hoti,",
  "tika-s0104t1:544_5": "na ca jātiṁ vinā aññato hotīti jātipaccayasambhūtaṭṭho.",
  "tika-s0104t1:544_6": "Itthameva jātito samudāgacchatīti jāti paccayasamudāgataṭṭho.",
  "tika-s0104t1:544_7": "Idaṁ vuttaṁ hoti – yā yā jāti yathā yathā paccayo hoti,",
  "tika-s0104t1:544_8": "tadanurūpaṁ pātubhūtasabhāvoti.",
  "tika-s0104t1:544_9": "Paccayapakkhe pana avijjāya saṅkhārānaṁ paccayaṭṭhoti ettha na avijjā saṅkhārānaṁ paccayo na hoti,",
  "tika-s0104t1:544_10": "na ca avijjaṁ vinā saṅkhārā uppajjanti.",
  "tika-s0104t1:544_11": "Yā yā avijjā yesaṁ yesaṁ saṅkhārānaṁ yathā yathā paccayo hoti,",
  "tika-s0104t1:544_12": "ayaṁ avijjā saṅkhārānaṁ paccayaṭṭho paccayasabhāvoti attho.",
  "tika-s0104t1:544_13": "Tathānaṁ dhammānanti paccayākāradhammānaṁ. ‘‘Sugato’’tiādīsu (pārā.",
  "tika-s0104t1:544_14": "1) viya gamusaddassa buddhiyatthataṁ sandhāya ‘‘abhisambuddhattā’’ti vuttaṁ, na ñāṇagamanatthaṁ.",
  "tika-s0104t1:544_15": "Gatibuddhiyatthā hi saddā aññamaññapariyāyā.",
  "tika-s0104t1:544_16": "Tasmā ‘‘abhisambuddhattho hettha gatasaddo’’ti adhikāro, gamyamānattā vā na payutto.",
  "tika-s0104t1:545_0": "Yaṁ rūpārammaṇaṁ nāma atthi,",
  "tika-s0104t1:545_1": "taṁ bhagavā jānāti passatīti sambandho.",
  "tika-s0104t1:545_2": "Sadevake…pe… pajāyāti ādhāro ‘‘atthī’’ti padeti puna aparimāṇāsu lokadhātūsaūti taṁnivāsasattāpekkhāya,",
  "tika-s0104t1:545_3": "āpāthagamanāpekkhāya vā vuttaṁ.",
  "tika-s0104t1:545_4": "Tena bhagavatā vibhajjamānaṁ taṁ rūpāyatanaṁ tathameva hotīti yojetabbaṁ.",
  "tika-s0104t1:545_5": "Tathāvitathabhāve kāraṇamāha ‘‘evaṁ jānatā passatā’’ti.",
  "tika-s0104t1:545_6": "Sabbākārato ñātattā passitattāti hi hetvantogadhametaṁ padadvayaṁ.",
  "tika-s0104t1:545_7": "Iṭṭhāniṭṭhādivasenāti ettha ādi-saddena majjhattaṁ saṅgaṇhāti.",
  "tika-s0104t1:545_8": "Tathā atītānāgatapaccuppannaparittaajjhattabahiddhātadubhayādibhedampi.",
  "tika-s0104t1:545_9": "Labbhamānakapadavasenāti ‘‘rūpāyatanaṁ diṭṭhaṁ saddāyatanaṁ sutaṁ gandhāyatanaṁ rasāyatanaṁ phoṭṭhabbāyatanaṁ mutaṁ sabbaṁ rūpaṁ manasā viññāta’’nti (dha. sa.",
  "tika-s0104t1:545_10": "966) vacanato diṭṭhapadañca viññātapadañca rūpārammaṇe labbhati.",
  "tika-s0104t1:545_11": "Rūpārammaṇaṁ iṭṭhaṁ aniṭṭhaṁ majjhattaṁ parittaṁ atītaṁ anāgataṁ paccuppannaṁ ajjhattaṁ bahiddhā diṭṭhaṁ viññātaṁ rūpaṁ rūpāyatanaṁ rūpadhātu vaṇṇanibhā sanidassanaṁ sappaṭighaṁ nīlaṁ pītakanti evamādīhi anekehi nāmehi.",
  "tika-s0104t1:545_12": "‘‘Iṭṭhāniṭṭhādivasenā’’tiādinā hi anekanāmabhāvaṁ sarūpato nidasseti.",
  "tika-s0104t1:545_13": "Terasahi vārehīti dhammasaṅgaṇiyaṁ rūpakaṇḍe (dha. sa.",
  "tika-s0104t1:545_14": "615) āgate terasa niddesavāre sandhāyāha.",
  "tika-s0104t1:545_15": "Ekekasmiṁ vāre cettha catunnaṁ catunnaṁ vavatthāpananayānaṁ vasena ‘‘dvipaññāsāya nayehī’’ti vuttaṁ.",
  "tika-s0104t1:545_16": "Tathamevāti yathāvuttena jānanena appaṭivattiyadesanatāya,",
  "tika-s0104t1:545_17": "yathāvuttena ca passanena aviparītadassitāya saccameva.",
  "tika-s0104t1:545_18": "Tamatthaṁ caturaṅguttare kāḷakārāmasuttena (a. ni.",
  "tika-s0104t1:545_19": "4.24) sādhento ‘‘vuttañceta’’ntiādimāha.",
  "tika-s0104t1:545_20": "Ca-saddo cettha daḷhīkaraṇajotako,",
  "tika-s0104t1:545_21": "tena yathāvuttassatthassa daḷhīkaraṇaṁ joteti,",
  "tika-s0104t1:545_22": "sampiṇḍanattho vā aṭṭhānapayutto, na kevalaṁ mayā eva, atha kho bhagavatāpīti. Anuvicaritanti paricaritaṁ.",
  "tika-s0104t1:545_23": "Jānāmi abbhaññāsinti paccuppannātītakālesu ñāṇappavattidassanena anāgatepi ñāṇappavatti dassitāyeva nayato dassitattā.",
  "tika-s0104t1:545_24": "Vidita-saddo pana anāmaṭṭhakālaviseso kālattayasādhāraṇattā ‘‘diṭṭhaṁ suttaṁ muta’’ntiādīsu (dī. ni. 3.187; ma. ni. 1.7; saṁ. ni. 2.208; a. ni. 4.23; paṭi. ma. 1.121) viya, pākaṭaṁ katvā ñātanti attho,",
  "tika-s0104t1:545_25": "iminā cetaṁ dasseti ‘‘aññe jānantiyeva,",
  "tika-s0104t1:545_26": "mayā pana pākaṭaṁ katvā vidita’’nti.",
  "tika-s0104t1:545_27": "Bhagavatā hi imehi padehi sabbaññubhūmi nāma kathitā.",
  "tika-s0104t1:545_28": "Na upaṭṭhāsīti taṁ chadvārikamārammaṇaṁ taṇhāya vā diṭṭhiyā vā tathāgato attattaniyavasena na upaṭṭhāsi na upagacchati,",
  "tika-s0104t1:545_29": "iminā pana padena khīṇāsavabhūmi kathitā.",
  "tika-s0104t1:545_30": "Yathā rūpārammaṇādayo dhammā yaṁsabhāvā, yaṁpakārā ca,",
  "tika-s0104t1:545_31": "tathā te dhamme taṁsabhāve taṁpakāre gamati passati jānātīti tathāgatoti imamatthaṁ sandhāya ‘‘tathadassīatthe’’ti vuttaṁ. Anekatthā hi dhātusaddā. Keci pana niruttinayena,",
  "tika-s0104t1:545_32": "pisodarādigaṇapakkhepena (pārā. aṭṭha. 1; visuddhi. 1.142) vā dassī-saddalopaṁ,",
  "tika-s0104t1:545_33": "āgata-saddassa cāgamaṁ katvā ‘‘tathāgato’’ti padasiddhimettha vaṇṇenti,",
  "tika-s0104t1:545_34": "tadayuttameva vijjamānapadaṁ chaḍḍetvā avijjamānapadassa gahaṇato.",
  "tika-s0104t1:545_35": "Vuttañca buddhavaṁsaṭṭhakathāyaṁ –",
  "tika-s0104t1:546_0": "‘‘Tathākārena yo dhamme, jānāti anupassati;",
  "tika-s0104t1:547_0": "Tathadassīti sambuddho, tasmā vutto tathāgato’’ti. (bu. vaṁ. aṭṭha. ratanacaṅkamanakaṇḍavaṇṇanā);",
  "tika-s0104t1:548_0": "Ettha ‘‘anupassatī’’ti āgatasaddatthaṁ vatvā tadidaṁ ñāṇapassanamevāti dassetuṁ ‘‘jānātī’’ti,",
  "tika-s0104t1:548_1": "saddādhigatamatthaṁ pana vibhāvetuṁ ‘‘tathadassī’’ti ca vuttaṁ.",
  "tika-s0104t1:549_0": "Yaṁrattinti yassa rattiyaṁ,",
  "tika-s0104t1:549_1": "accantasaṁyoge vā etaṁ upayogavacanaṁ rattekadesabhūtassa abhisambujjhanakkhaṇassa accantasaṁyogattā,",
  "tika-s0104t1:549_2": "sakalāpi vā esā ratti abhisambodhāya padahanakālattā pariyāyena accantasaṁyogabhūtāti daṭṭhabbaṁ.",
  "tika-s0104t1:549_3": "Pathavīpukkhalaniruttarabhūmisīsagatattā na parājito aññehi etthāti aparājito,",
  "tika-s0104t1:549_4": "sveva pallaṅkoti aparājitapallaṅko, tasmiṁ.",
  "tika-s0104t1:549_5": "Tiṇṇaṁmārānanti kilesābhisaṅkhāradevaputtamārānaṁ, idañca nippariyāyato vuttaṁ,",
  "tika-s0104t1:549_6": "pariyāyato pana heṭṭhā vuttanayena pañcannampi mārānaṁ maddanaṁ veditabbaṁ.",
  "tika-s0104t1:549_7": "Matthakanti sāmatthiyasaṅkhātaṁ sīsaṁ.",
  "tika-s0104t1:549_8": "Etthantareti ubhinnaṁ rattīnamantare.",
  "tika-s0104t1:549_9": "‘‘Paṭhamabodhiyāpī’’tiādinā pañcacattālīsavassaparimāṇakālameva antogadhabhedena niyametvā viseseti.",
  "tika-s0104t1:549_10": "Tāsu pana vīsativassaparicchinnā paṭhamabodhīti vinayagaṇṭhipade vuttaṁ,",
  "tika-s0104t1:549_11": "tañca tadaṭṭhakathāyameva ‘‘bhagavato hi paṭhamabodhiyaṁ vīsativassantare nibaddhupaṭṭhāko nāma natthī’’ti (pārā. aṭṭha.",
  "tika-s0104t1:549_12": "1.16) kathitattā paṭhamabodhi nāma vīsativassānīti gahetvā vuttaṁ.",
  "tika-s0104t1:549_13": "Ācariyadhammapālattherena pana ‘‘pañcacattālīsāya vassesu ādito pannarasa vassāni paṭhamabodhī’’ti vuttaṁ,",
  "tika-s0104t1:549_14": "evañca sati majjhe pannarasa vassāni majjhimabodhi,",
  "tika-s0104t1:549_15": "ante pannarasa vassāni pacchimabodhīti tiṇṇaṁ bodhīnaṁ samappamāṇatā siyā, tampi yuttaṁ.",
  "tika-s0104t1:549_16": "Pannarasatikena hi pañcacattālīsavassāni paripūrenti.",
  "tika-s0104t1:549_17": "Aṭṭhakathāyaṁ pana pannarasavassappamāṇāya paṭhamabodhiyā vīsativassesuyeva antogadhattā ‘‘paṭhamabodhiyaṁ vīsativassantare’’ti vuttanti evampi sakkā viññātuṁ.",
  "tika-s0104t1:549_18": "‘‘Yaṁ sutta’’ntiādinā sambandho.",
  "tika-s0104t1:550_0": "Niddosatāya anupavajjaṁ anupavadanīyaṁ. Pakkhipitabbābhāvena anūnaṁ. Apanetabbābhāvena anadhikaṁ.",
  "tika-s0104t1:550_1": "Atthabyañjanādisampattiyā sabbākāraparipuṇṇaṁ. Nimmadanahetu nimmadanaṁ.",
  "tika-s0104t1:550_2": "Vālaggamattampīti vāladhilomassa koṭippamāṇampi.",
  "tika-s0104t1:550_3": "Avakkhalitanti virādhitaṁ musā bhaṇitaṁ.",
  "tika-s0104t1:550_4": "Ekamuddikāyāti ekarājalañchanena. Ekanāḷiyāti ekāḷhakena, ekatumbena vā. Ekatulāyāti ekamānena.",
  "tika-s0104t1:550_5": "‘‘Tathamevā’’ti vuttamevatthaṁ no aññathāti byatirekato dasseti, tena yadatthaṁ bhāsitaṁ,",
  "tika-s0104t1:550_6": "ekantena tadatthanipphādanato yathā bhāsitaṁ bhagavatā,",
  "tika-s0104t1:550_7": "tathāyevāti aviparītadesanataṁ dasseti.",
  "tika-s0104t1:550_8": "‘‘Gadattho’’ti etena tathaṁ gadati bhāsatīti tathāgato da-kārassa ta-kāraṁ,",
  "tika-s0104t1:550_9": "niruttinayena ca ākārāgamaṁ katvā,",
  "tika-s0104t1:550_10": "dhātusaddānugatena vā ākārenāti nibbacanaṁ dasseti.",
  "tika-s0104t1:551_0": "Evaṁ ‘‘sugato’’tiādīsu (pārā.",
  "tika-s0104t1:551_1": "1) viya dhātusaddanipphattiparikappena niruttiṁ dassetvā bāhiratthasamāsenapi dassetuṁ ‘‘apicā’’tiādi vuttaṁ.",
  "tika-s0104t1:551_2": "Āgadananti sabbahitanipphādanato bhusaṁ kathanaṁ vacanaṁ, tabbhāvamatto vā ā-saddo.",
  "tika-s0104t1:552_0": "Tathā gatamassāti tathāgato. Yathā vācāya gataṁ pavatti, tathā kāyassa,",
  "tika-s0104t1:552_1": "yathā vā kāyassa gataṁ pavatti, tathā vācāya assa, tasmā tathāgatoti attho.",
  "tika-s0104t1:552_2": "Tadeva nibbacanaṁ dassetuṁ ‘‘bhagavato’’tiādimāha. Tattha hi ‘‘gato pavatto,",
  "tika-s0104t1:552_3": "gatā pavattā’’ti ca etena kāyavacīkiriyānaṁ aññamaññānulomanavacanicchāya kāyassa,",
  "tika-s0104t1:552_4": "vācāya ca pavatti idha gata-saddena kathitāti dasseti,",
  "tika-s0104t1:552_5": "‘‘evaṁbhūtassā’’tiādinā bāhiratthasamāsaṁ,",
  "tika-s0104t1:552_6": "‘‘yathā tathā’’ti etena yaṁtaṁ-saddānaṁ abyabhicāritasambandhatāya ‘‘tathā’’ti vutte ‘‘yathā’’ti ayamattho upaṭṭhitoyeva hotīti tathāsaddatthaṁ,",
  "tika-s0104t1:552_7": "‘‘vādī kārī’’ti etena pavattisarūpaṁ,",
  "tika-s0104t1:552_8": "‘‘bhagavato hī’’ti etena yathāvādītathākāritādikāraṇanti.",
  "tika-s0104t1:552_9": "‘‘Evaṁbhūtassā’’ti yathāvādītathākāritādinā pakārena pavattassa, imaṁ pakāraṁ vā pattassa.",
  "tika-s0104t1:552_10": "Itīti vuttappakāraṁ niddisati.",
  "tika-s0104t1:552_11": "Yasmā panettha gata-saddo vācāya pavattimpi dasseti,",
  "tika-s0104t1:552_12": "tasmā kāmaṁ tathāvāditāya tathāgatoti ayampi attho siddho hoti,",
  "tika-s0104t1:552_13": "so pana pubbe pakārantarena dassitoti pārisesanayena tathākāritāatthameva dassetuṁ ‘‘evaṁ tathākāritāya tathāgato’’ti vuttaṁ. Vuttañca –",
  "tika-s0104t1:553_0": "‘‘Yathā vācā gatā yassa,",
  "tika-s0104t1:554_0": "Tathā kāyo gato yato;",
  "tika-s0104t1:555_0": "Yathā kāyo tathā vācā,",
  "tika-s0104t1:556_0": "Tato satthā tathāgato’’ti.",
  "tika-s0104t1:557_0": "Bhavaggaṁ pariyantaṁ katvāti sambandho.",
  "tika-s0104t1:557_1": "Yaṁ paneke vadanti ‘‘tiriyaṁ viya upari,",
  "tika-s0104t1:557_2": "adho ca santi aparimāṇā lokadhātuyo’’ti,",
  "tika-s0104t1:557_3": "tesaṁ taṁ paṭisedhetuṁ evaṁ vuttanti daṭṭhabbaṁ. Vimuttiyāti phalena.",
  "tika-s0104t1:557_4": "Vimuttiñāṇadassanenāti paccavekkhaṇāñāṇasaṅkhātena dassanena. Tuloti sadiso. Pamāṇanti minanakāraṇaṁ.",
  "tika-s0104t1:557_5": "Pare abhibhavati guṇena ajjhottharati adhiko bhavatīti abhibhū.",
  "tika-s0104t1:557_6": "Parehi na abhibhūto ajjhotthaṭoti anabhibhūto.Aññadatthūti ekaṁsavacane nipāto. Dassanavasena daso, sabbaṁ passatīti attho.",
  "tika-s0104t1:557_7": "Pare attano vasaṁ vattetīti vasavattī.",
  "tika-s0104t1:558_0": "‘‘Abhibhavanaṭṭhena tathāgato’’ti ayaṁ na saddato labbhati,",
  "tika-s0104t1:558_1": "saddato pana evanti dassetuṁ ‘‘tatreva’’ntiādi vuttaṁ.",
  "tika-s0104t1:558_2": "Tattha agadoti dibbāgado agaṁ rogaṁ dāti avakhaṇḍati,",
  "tika-s0104t1:558_3": "natthi vā gado rogo etenāti katvā ,",
  "tika-s0104t1:558_4": "tassadisaṭṭhena idha desanāvilāsassa,",
  "tika-s0104t1:558_5": "puññussayassa ca agadatā labbhatīti āha ‘‘agado viyā’’ti.",
  "tika-s0104t1:558_6": "Yāya dhammadhātuyā desanāvijambhanappattā, sā desanāvilāso.",
  "tika-s0104t1:558_7": "Dhammadhātaūti ca sabbaññutaññāṇameva.",
  "tika-s0104t1:558_8": "Tena hi dhammānamākārabhedaṁ ñatvā tadanurūpaṁ desanaṁ niyāmeti.",
  "tika-s0104t1:558_9": "Desanāvilāsoyeva desanāvilāsamayo yathā ‘‘dānamayaṁ sīlamaya’’nti (dī. ni. 3.305; itivu. 60; netti.",
  "tika-s0104t1:558_10": "34) adhunā pana potthakesu bahūsupi maya-saddo na dissati. Puññussayoti ussanaṁ,",
  "tika-s0104t1:558_11": "atirekaṁ vā ñāṇādisambhārabhūtaṁ puññaṁ.",
  "tika-s0104t1:558_12": "‘‘Tenā’’tiādi opammasampādanaṁ.",
  "tika-s0104t1:558_13": "Tenāti ca tadubhayena desanāvilāsena ceva puññussayena ca so bhagavā abhibhavatīti sambandho.",
  "tika-s0104t1:558_14": "‘‘Itī’’tiādinā bāhiratthasamāsaṁ dasseti. Sabbalokābhibhavanena tatho, na aññathāti vuttaṁ hoti.",
  "tika-s0104t1:559_0": "Tathāya gatoti purimasaccattayaṁ sandhāyāha,",
  "tika-s0104t1:559_1": "tathaṁ gatoti pana pacchimasaccaṁ.",
  "tika-s0104t1:559_2": "Catusaccānukkamena cettha gata-saddassa atthacatukkaṁ vuttaṁ.",
  "tika-s0104t1:559_3": "Vācakasaddasannidhāne upasagganipātānaṁ tadatthajotanabhāvena pavattanato gata-saddoyeva anupasaggo avagatatthaṁ,",
  "tika-s0104t1:559_4": "atītatthañca vadatīti dasseti ‘‘avagato atīto’’ti iminā.",
  "tika-s0104t1:560_0": "‘‘Tatthā’’tiādi tabbivaraṇaṁ.",
  "tika-s0104t1:560_1": "Lokanti dukkhasaccabhūtaṁ lokaṁ.",
  "tika-s0104t1:560_2": "Tathāya tīraṇapariññāyāti yojetabbaṁ.",
  "tika-s0104t1:560_3": "Lokanirodhagāminiṁ paṭipadanti ariyamaggaṁ,",
  "tika-s0104t1:560_4": "na pana abhisambujjhanamattaṁ.",
  "tika-s0104t1:560_5": "Tattha kattabbakiccampi katamevāti dassetuṁ ‘‘lokasmā tathāgato visaṁyutto’’tiādinā saccacatukkepi dutiyapakkhaṁ vuttaṁ,",
  "tika-s0104t1:560_6": "abhisambujjhanahetuṁ vā etehi dasseti.",
  "tika-s0104t1:560_7": "Tatoyeva hi tāni abhisambuddhoti. ‘‘Yaṁ bhikkhave,",
  "tika-s0104t1:560_8": "sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,",
  "tika-s0104t1:560_9": "sabbaṁ taṁ tathāgatena abhisambuddhaṁ,",
  "tika-s0104t1:560_10": "tasmā tathāgatoti vuccatī’’ti (a. ni.",
  "tika-s0104t1:560_11": "4.23) aṅguttarāgame catukkanipāte āgataṁ pāḷimimaṁ peyyālamukhena dasseti,",
  "tika-s0104t1:560_12": "tañca atthasambandhatāya eva, na imassatthassa sādhakatāya.",
  "tika-s0104t1:560_13": "Sā hi peyyālaniddiṭṭhā pāḷi tathadassitā atthassa sādhikāti.",
  "tika-s0104t1:560_14": "‘‘Tassapi evaṁ attho veditabbo’’ti iminā sādhyasādhakasaṁsandanaṁ karoti.",
  "tika-s0104t1:560_15": "‘‘Idampi cā’’tiādinā tathāgatapadassa mahāvisayataṁ ,",
  "tika-s0104t1:560_16": "aṭṭhavidhassāpi yathāvuttakāraṇassa nidassanamattañca dasseti.",
  "tika-s0104t1:560_17": "Tattha idanti atibyāsarūpena vuttaṁ aṭṭhavidhaṁ kāraṇaṁ, pi-saddo,",
  "tika-s0104t1:560_18": "api-saddo vā sambhāvane ‘‘itthampi mukhamattameva, pageva aññathā’’ti.",
  "tika-s0104t1:560_19": "Tathāgatabhāvadīpaneti tathāgatanāmadīpane.",
  "tika-s0104t1:560_20": "Guṇena hi bhagavā tathāgato nāma,",
  "tika-s0104t1:560_21": "nāmena ca bhagavati tathāgata-saddoti. ‘‘Asaṅkhyeyyāni nāmāni,",
  "tika-s0104t1:560_22": "saguṇena mahesino’’tiādi (udā. aṭṭha. 306; paṭi. ma. aṭṭha. 1.277) hi vuttaṁ.",
  "tika-s0104t1:560_23": "Appamādapadaṁ viya sakalakusaladhammapaṭipattiyā sabbabuddhaguṇānaṁ tathāgatapadaṁ saṅgāhakanti dassetuṁ ‘‘sabbākārenā’’tiādimāha .",
  "tika-s0104t1:560_24": "Vaṇṇeyyāti parikappavacanametaṁ ‘‘vaṇṇeyya vā, na vā vaṇṇeyyā’’ti. Vuttañca –",
  "tika-s0104t1:561_0": "‘‘Buddhopi buddhassa bhaṇeyya vaṇṇaṁ,",
  "tika-s0104t1:562_0": "Kappampi ce aññamabhāsamāno;",
  "tika-s0104t1:563_0": "Khīyetha kappo ciradīghamantare,",
  "tika-s0104t1:564_0": "Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; udā. aṭṭha. 52; apa. aṭṭha. 2.7.20; bu. vaṁ. aṭṭha. koṇḍaññabuddhavaṁsavaṇṇanā; cariyā. pakiṇṇakakathā); –",
  "tika-s0104t1:565_0": "Samatthane vā etaṁ ‘‘so imaṁ vijaṭaye jaṭa’’ntiādīsu (saṁ. ni. 2.23) viyātipi vadanti keci.",
  "tika-s0104t1:566_0": "Ayaṁ panettha aṭṭhakathāmuttako nayo – abhinīhārato paṭṭhāya yāva sammāsambodhi,",
  "tika-s0104t1:566_1": "etthantare mahābodhiyānapaṭipattiyā hānaṭṭhānasaṁkilesanivattīnaṁ abhāvato yathāpaṇidhānaṁ tathāgato abhinīhārānurūpaṁ paṭipannoti tathāgato. Atha vā mahiddhikatāya,",
  "tika-s0104t1:566_2": "paṭisambhidānaṁ ukkaṁsādhigamena anāvaraṇañāṇatāya ca katthacipi paṭighātābhāvato yathāruci,",
  "tika-s0104t1:566_3": "tathā kāyavacīcittānaṁ gatāni gamanāni pavattiyo etassāti tathāgato.",
  "tika-s0104t1:566_4": "Apica yasmā loke vidhayuttagatapakārasaddā samānatthā dissanti,",
  "tika-s0104t1:566_5": "tasmā yathā vidhā vipassiādayo bhagavanto nikhilasabbaññuguṇasamaṅgitāya,",
  "tika-s0104t1:566_6": "ayampi bhagavā tathā vidhoti tathāgato,",
  "tika-s0104t1:566_7": "yathā yuttā ca te bhagavanto vuttanayena,",
  "tika-s0104t1:566_8": "ayampi bhagavā tathā yuttoti tathāgato.",
  "tika-s0104t1:566_9": "Aparo nayo-yasmā saccaṁ tacchaṁ tathanti ñāṇassetaṁ adhivacanaṁ,",
  "tika-s0104t1:566_10": "tasmā tathena ñāṇena āgatoti tathāgatoti.",
  "tika-s0104t1:567_0": "‘‘Pahāya kāmādimale yathā gatā,",
  "tika-s0104t1:568_0": "Samādhiñāṇehi vipassiādayo;",
  "tika-s0104t1:569_0": "Mahesino sakyamunī jutindharo,",
  "tika-s0104t1:570_0": "Tathā gato tena tathāgato mato.",
  "tika-s0104t1:571_0": "Tathañca dhātāyatanādilakkhaṇaṁ,",
  "tika-s0104t1:572_0": "Sabhāvasāmaññavibhāgabhedato;",
  "tika-s0104t1:573_0": "Sayambhuñāṇena jino samāgato,",
  "tika-s0104t1:574_0": "Tathāgato vuccati sakyapuṅgavo.",
  "tika-s0104t1:575_0": "Tathāni saccāni samantacakkhunā,",
  "tika-s0104t1:576_0": "Tathā idappaccayatā ca sabbaso;",
  "tika-s0104t1:577_0": "Anaññaneyyena yato vibhāvitā,",
  "tika-s0104t1:578_0": "Yāthāvato tena jino tathāgato.",
  "tika-s0104t1:579_0": "Anekabhedāsupi lokadhātūsu,",
  "tika-s0104t1:580_0": "Jinassa rūpāyatanādigocare;",
  "tika-s0104t1:581_0": "Vicittabhede tathameva dassanaṁ,",
  "tika-s0104t1:582_0": "Tathāgato tena samantalocano.",
  "tika-s0104t1:583_0": "Yato ca dhammaṁ tathameva bhāsati,",
  "tika-s0104t1:584_0": "Karoti vācāyanulomamattano;",
  "tika-s0104t1:585_0": "Guṇehi lokaṁ abhibhuyyirīyati,",
  "tika-s0104t1:586_0": "Tathāgato tenapi lokanāyako.",
  "tika-s0104t1:587_0": "Yathābhinīhāramato yathāruci,",
  "tika-s0104t1:588_0": "Pavattavācātanucittabhāvato;",
  "tika-s0104t1:589_0": "Yathāvidhā yena purā mahesino,",
  "tika-s0104t1:590_0": "Tathāvidho tena jino tathāgato.",
  "tika-s0104t1:591_0": "Yathā ca yuttā sugatā purātanā,",
  "tika-s0104t1:592_0": "Tathāva yutto tathañāṇato ca so;",
  "tika-s0104t1:593_0": "Samāgato tena samantalocano,",
  "tika-s0104t1:594_0": "Tathāgato vuccati sakyapuṅgavo’’ti. (itivu. aṭṭha. 38 thokaṁ visadisaṁ); –",
  "tika-s0104t1:595_0": "Saṅgahagāthā.",
  "tika-s0104t1:596_0": "‘‘Katamañca taṁ bhikkhave’’ti ayaṁ kassa pucchāti āha ‘‘yenā’’tiādi.",
  "tika-s0104t1:596_1": "Evaṁ sāmaññato yathāvuttassa sīlamattakassa pucchābhāvaṁ dassetvā idāni pucchāvisesabhāvañāpanatthaṁ mahāniddese (mahāni.",
  "tika-s0104t1:596_2": "150) āgatā sabbāva pucchā atthuddhāravasena dasseti ‘‘tattha pucchā nāmā’’tiādinā.",
  "tika-s0104t1:596_3": "Tattha tatthāti ‘‘taṁ katamanti pucchatī’’ti ettha yadetaṁ sāmaññato pucchāvacanaṁ vuttaṁ, tasmiṁ.",
  "tika-s0104t1:597_0": "Pakatiyāti attano dhammatāya, sayamevāti vuttaṁ hoti.",
  "tika-s0104t1:597_1": "Lakkhaṇanti yo koci ñātumicchito sabhāvo.",
  "tika-s0104t1:597_2": "Aññātanti dassanādivisesayuttena,",
  "tika-s0104t1:597_3": "itarena vā yena kenacipi ñāṇena aññātaṁ.",
  "tika-s0104t1:597_4": "Avatthāvisesāni hi ñāṇadassanatulanatīraṇāni.",
  "tika-s0104t1:597_5": "Adiṭṭhanti dassanabhūtena ñāṇena paccakkhamiva adiṭṭhaṁ.",
  "tika-s0104t1:597_6": "Atulitanti ‘‘ettakameta’’nti tulanabhūtena atulitaṁ.",
  "tika-s0104t1:597_7": "Atīritanti ‘‘evamevida’’nti tīraṇabhūtena akatañāṇakiriyāsamāpanaṁ.",
  "tika-s0104t1:597_8": "Avibhūtanti ñāṇassa apākaṭabhūtaṁ.",
  "tika-s0104t1:597_9": "Avibhāvitanti ñāṇena apākaṭakataṁ.",
  "tika-s0104t1:597_10": "Tassāti yathāvuttalakkhaṇassa.",
  "tika-s0104t1:597_11": "Adiṭṭhaṁ jotīyati pakāsīyati etāyāti adiṭṭhajotanā.",
  "tika-s0104t1:597_12": "Saṁsandanatthāyāti sākacchāvasena vinicchayakaraṇatthāya.",
  "tika-s0104t1:597_13": "Saṁsandanañhi sākacchāvasena vinicchayakaraṇaṁ.",
  "tika-s0104t1:597_14": "Diṭṭhaṁ saṁsandīyati etāyāti diṭṭhasaṁsandanā.‘‘Saṁsayapakkhando’’tiādīsu daḷhataraṁniviṭṭhā vicikicchā saṁsayo.",
  "tika-s0104t1:597_15": "Nātisaṁsappanamatibhedamattaṁ vimati.",
  "tika-s0104t1:597_16": "Tatopi appataraṁ ‘‘evaṁ nu kho,",
  "tika-s0104t1:597_17": "na nu kho’’tiādinā dvidhā viya pavattaṁ dveḷhakaṁ.",
  "tika-s0104t1:597_18": "Dvidhā elati kampati cittametenāti hi dveḷhakaṁ hapaccayaṁ,",
  "tika-s0104t1:597_19": "sakatthavuttikapaccayañca katvā, tena jāto,",
  "tika-s0104t1:597_20": "taṁ vā jātaṁ yassāti dveḷhakajāto.",
  "tika-s0104t1:597_21": "Vimati chijjati etāyāti vimaticchedanā.Anattalakkhaṇasuttādīsu (saṁ. ni.",
  "tika-s0104t1:597_22": "3.59) āgataṁ khandhapañcakapaṭisaṁyuttaṁ pucchaṁ sandhāyāha ‘‘sabbaṁ vattabba’’nti.",
  "tika-s0104t1:597_23": "Anumatiyā pucchā anumatipucchā.‘‘Taṁ kiṁ maññatha bhikkhave’’tiādipucchāya hi ‘‘kā tumhākaṁ anumatī’’ti anumati pucchitā hoti.",
  "tika-s0104t1:597_24": "Kathetukamyatāti kathetukāmatāya.",
  "tika-s0104t1:597_25": "‘‘Aññāṇatā āpajjatī’’tiādīsu (pārā.",
  "tika-s0104t1:597_26": "295) viya hi ettha ya-kāralopo,",
  "tika-s0104t1:597_27": "karaṇatthe vā paccattavacanaṁ,",
  "tika-s0104t1:597_28": "kathetukamyatāya vā pucchā kathetukamyatāpucchātipi vaṭṭati.",
  "tika-s0104t1:597_29": "Atthato pana sabbāpi tathā pavattavacanaṁ,",
  "tika-s0104t1:597_30": "taduppādako vā cittuppādoti veditabbaṁ.",
  "tika-s0104t1:598_0": "Yadatthaṁ panāyaṁ niddesanayo āharito,",
  "tika-s0104t1:598_1": "tassa pucchāvisesabhāvassa ñāpanatthaṁ ‘‘imāsū’’tiādimāha. Cittābhogo samannāhāro. Bhusaṁ,",
  "tika-s0104t1:598_2": "samantato ca saṁsappanā kaṅkhā āsappanā, parisappanā ca.",
  "tika-s0104t1:598_3": "Sabbā kaṅkhā chinnā sabbaññutaññāṇapadaṭṭhānena aggamaggena samucchindanato. Paresaṁ anumatiyā,",
  "tika-s0104t1:598_4": "kathetukamyatāya ca dhammadesanāsambhavato,",
  "tika-s0104t1:598_5": "tathā eva tattha tattha diṭṭhattā ca vuttaṁ ‘‘avasesā pana dve pucchā buddhānaṁ atthī’’ti.",
  "tika-s0104t1:598_6": "Yā panetā ‘‘sattādhiṭṭhānā pucchā dhammādhiṭṭhānā pucchā ekādhiṭṭhānā pucchā anekādhiṭṭhānā pucchā’’tiādinā aparāpi anekadhā pucchāyo niddese āgatā,",
  "tika-s0104t1:598_7": "tā sabbāpi niddhāretvā idha avicayanaṁ ‘‘alaṁ ettāvatāva,",
  "tika-s0104t1:598_8": "atthikehi pana iminā nayena niddhāretvā vicetabbā’’ti nayadānassa sijjhanatoti daṭṭhabbaṁ.",
  "tika-s0104t1:599_0": "8.",
  "tika-s0104t1:599_1": "Pucchā ca nāmesā vissajjanāya satiyeva yuttarūpāti codanāya ‘‘idānī’’tiādi vuttaṁ.",
  "tika-s0104t1:599_2": "Atipātanaṁ atipāto.Ati-saddo cettha atirekattho. Sīghabhāvo eva ca atirekatā,",
  "tika-s0104t1:599_3": "tasmā saraseneva patanasabhāvassa antarā eva atirekaṁ pātanaṁ,",
  "tika-s0104t1:599_4": "saṇikaṁ patituṁ adatvā sīghaṁ pātananti attho, abhibhavanattho vā,",
  "tika-s0104t1:599_5": "atikkamma satthādīhi abhibhavitvā pātananti vuttaṁ hoti,",
  "tika-s0104t1:599_6": "vohāravacanametaṁ ‘‘atipāto’’ti.",
  "tika-s0104t1:599_7": "Atthato pana pakaraṇādivasenādhigatattā pāṇavadho pāṇaghātoti vuttaṁ hotīti adhippāyo. Vohāratoti paññattito. Sattoti khandhasantāno. Tattha hi sattapaññatti. Vuttañca –",
  "tika-s0104t1:600_0": "‘‘Yathā hi aṅgasambhārā, hoti saddo ratho iti;",
  "tika-s0104t1:601_0": "Evaṁ khandhesu santesu, hoti sattoti sammutī’’ti. (saṁ. ni. 1.171);",
  "tika-s0104t1:602_0": "Jīvitindriyanti rūpārūpajīvitindriyaṁ.",
  "tika-s0104t1:602_1": "Rūpajīvitindriye hi vikopite itarampi taṁsambandhatāya vinassati.",
  "tika-s0104t1:602_2": "Kasmā panettha ‘‘pāṇassa atipāto’’ti,",
  "tika-s0104t1:602_3": "‘‘pāṇoti cettha vohārato satto’’ti ca ekavacananiddeso kato,",
  "tika-s0104t1:602_4": "nanu niravasesānaṁ pāṇānaṁ atipātato virati idha adhippetā.",
  "tika-s0104t1:602_5": "Tathā hi vakkhati ‘‘sabbapāṇabhūtahitānukampīti sabbe pāṇabhūte’’tiādinā (dī. ni. aṭṭha. 1.7) bahuvacananiddesanti? Saccametaṁ,",
  "tika-s0104t1:602_6": "pāṇabhāvasāmaññena panettha ekavacananiddeso kato,",
  "tika-s0104t1:602_7": "tattha pana sabbasaddasannidhānena puthuttaṁ suviññāyamānamevāti sāmaññaniddesamakatvā bhedavacanicchāvasena bahuvacananiddeso kato.",
  "tika-s0104t1:602_8": "Kiñca bhiyyo – sāmaññato saṁvarasamādānaṁ,",
  "tika-s0104t1:602_9": "tabbisesato saṁvarabhedoti imassa visesassa ñāpanatthampi ayaṁ vacanabhedo katoti veditabbo.",
  "tika-s0104t1:602_10": "‘‘Pāṇassa atipāto’’tiādi hi saṁvarabhedadassanaṁ.",
  "tika-s0104t1:602_11": "‘‘Sabbe pāṇabhūte’’tiādi pana saṁvarasamādānadassananti.",
  "tika-s0104t1:602_12": "Saddavidū pana ‘‘īdisesu ṭhānesu jātidabbāpekkhavasena vacanabhedamattaṁ, atthato samāna’’nti vadanti.",
  "tika-s0104t1:603_0": "Tasmiṁ pana pāṇeti yathāvutte dubbidhepi pāṇe.",
  "tika-s0104t1:603_1": "Pāṇasaññinoti pāṇasaññāsamaṅgino puggalassa .",
  "tika-s0104t1:603_2": "Yāya pana cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṁmahābhūtapaccayā uppajjanakamahābhūtā nuppajjissanti,",
  "tika-s0104t1:603_3": "sā tādisapayogasamuṭṭhāpikā cetanā pāṇātipātoti āha ‘‘jīvitindriyupacchedakaupakkamasamuṭṭhāpikā’’ti,",
  "tika-s0104t1:603_4": "jīvitindriyupacchedakassa kāyavacīpayogassa tannissayesu mahābhūtesu samuṭṭhāpikāti attho.",
  "tika-s0104t1:603_5": "Laddhupakkamāni hi bhūtāni purimabhūtāni viya na visadāni,",
  "tika-s0104t1:603_6": "tasmā samānajātiyānaṁ bhūtānaṁ kāraṇāni na hontīti tesuyeva upakkame kate tato parānaṁ asati antarāye uppajjamānānaṁ bhūtānaṁ,",
  "tika-s0104t1:603_7": "tannissitassa ca jīvitindriyassa upacchedo hoti.",
  "tika-s0104t1:603_8": "‘‘Kāyavacīdvārāna’’nti etena vitaṇḍavādimataṁ manodvāre pavattāya vadhakacetanāya pāṇātipātabhāvaṁ paṭikkhipati.",
  "tika-s0104t1:604_0": "Payogavatthumahantatādīhi mahāsāvajjatā tehi paccayehi uppajjamānāya cetanāya balavabhāvato veditabbā.",
  "tika-s0104t1:604_1": "Ekassāpi hi payogassa sahasā nipphādanavasena,",
  "tika-s0104t1:604_2": "kiccasādhikāya bahukkhattuṁ pavattajavanehi laddhāsevanāya ca sanniṭṭhāpakacetanāya vasena payogassa mahantabhāvo.",
  "tika-s0104t1:604_3": "Satipi kadāci khuddake ceva mahante ca pāṇe payogassa samabhāve mahantaṁ hanantassa cetanā tibbatarā uppajjatīti vatthussa mahantabhāvo.",
  "tika-s0104t1:604_4": "Iti ubhayampetaṁ cetanāya balavabhāveneva hoti.",
  "tika-s0104t1:604_5": "Satipi ca payogavatthūnaṁ amahantabhāve hantabbassa guṇamahattenapi tattha pavattaupakāracetanā viya khettavisesanipphattiyā apakāracetanāpi balavatī,",
  "tika-s0104t1:604_6": "tibbatarā ca uppajjatīti tassā mahāsāvajjatā daṭṭhabbā . Tenāha ‘‘guṇavantesū’’tiādi.",
  "tika-s0104t1:604_7": "‘‘Kilesāna’’ntiādinā pana satipi payogavatthuguṇānaṁ amahantabhāve kilesupakkamānaṁ mudutibbatāya cetanāya dubbalabalavabhāvavasena appasāvajjamahāsāvajjabhāvo veditabboti dasseti.",
  "tika-s0104t1:605_0": "Sambharīyanti saharīyanti etehīti sambhārā, aṅgāni. Tesu pāṇasaññitā,",
  "tika-s0104t1:605_1": "vadhakacittañca pubbabhāgiyānipi honti.",
  "tika-s0104t1:605_2": "Upakkamo pana vadhakacetanāsamuṭṭhāpito sahajātova.",
  "tika-s0104t1:605_3": "Pañcasambhāravatī pana pāṇātipātacetanāti sā pañcasambhāravinimuttā daṭṭhabbā. Esa nayo adinnādānādīsupi.",
  "tika-s0104t1:606_0": "Etthāha – khaṇe khaṇe nirujjhanasabhāvesu saṅkhāresu ko hanti, ko vā haññati, yadi cittacetasikasantāno,",
  "tika-s0104t1:606_1": "evaṁ so anupatāpanachedanabhedanādivasena na vikopanasamattho, nāpi vikopanīyo, atha rūpasantāno,",
  "tika-s0104t1:606_2": "evampi so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-s0104t1:606_3": "Payogopi pāṇātipātassa paharaṇappakārādiatītesu vā saṅkhāresu bhaveyya,",
  "tika-s0104t1:606_4": "anāgatesu vā paccuppannesu vā.",
  "tika-s0104t1:606_5": "Tattha na tāva atītānāgatesu sambhavati tesaṁ abhāvato.",
  "tika-s0104t1:606_6": "Paccuppannesu ca saṅkhārānaṁ khaṇikattā saraseneva nirujjhanasabhāvatāya vināsābhimukhesu nippayojano eva payogo siyā.",
  "tika-s0104t1:606_7": "Vināsassa ca kāraṇarahitattā na paharaṇappakārādipayogahetukaṁ maraṇaṁ,",
  "tika-s0104t1:606_8": "nirīhakatāya ca saṅkhārānaṁ kassa so payogo,",
  "tika-s0104t1:606_9": "khaṇikattā vadhādhippāyasamakālabhijjanakassa kiriyāpariyosānakālānavaṭṭhānato kassa vā pāṇātipātakammabaddhoti?",
  "tika-s0104t1:607_0": "Vuccate – vadhakacetanāsahito saṅkhārānaṁ puñjo sattasaṅkhāto hanti,",
  "tika-s0104t1:607_1": "tena pavattitavadhappayoganimittāpagatusmāviññāṇajīvitindriyo matavohārappavattinibandhano yathāvuttavadhappayogākaraṇe uppajjanāraho rūpārūpadhammasamūho haññati,",
  "tika-s0104t1:607_2": "kevalo vā cittacetasikasantāno,",
  "tika-s0104t1:607_3": "vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena tannibbattivibandhakavisadisarūpuppattiyā vihate vicchedo hotīti na pāṇātipātassa asambhavo, nāpi ahetuko pāṇātipāto,",
  "tika-s0104t1:607_4": "na ca payogo nippayojano paccuppannesu saṅkhāresu katapayogavasena tadanantaraṁ uppajjanārahassa saṅkhārakalāpassa tathāanuppattito,",
  "tika-s0104t1:607_5": "khaṇikānaṁ saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṁ maraṇaṁ,",
  "tika-s0104t1:607_6": "na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano anurūpaphaluppādananiyatesu kāraṇesu kattuvohārasiddhito yathā ‘‘padīpo pakāseti, nisākaro candimā’’ti,",
  "tika-s0104t1:607_7": "na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-s0104t1:607_8": "santānavasena pavattamānānañca padīpādīnaṁ attakiriyāsiddhi dissatīti attheva pāṇātipātena kammabaddhoti.",
  "tika-s0104t1:607_9": "Ayañca vicāro adinnādānādīsupi yathāsambhavaṁ vibhāvetabbo.",
  "tika-s0104t1:608_0": "Sāhatthikoti sayaṁ mārentassa kāyena vā kāyapaṭibaddhena vā paharaṇaṁ.",
  "tika-s0104t1:608_1": "Āṇattikoti aññaṁ āṇāpentassa ‘‘evaṁ vijjhitvā vā paharitvā vā mārehī’’ti āṇāpanaṁ.",
  "tika-s0104t1:608_2": "Nissaggiyoti dūre ṭhitaṁ māretukāmassa kāyena vā kāyapaṭibaddhena vā usuyantapāsāṇādīnaṁ nissajjanaṁ.",
  "tika-s0104t1:608_3": "Thāvaroti asañcārimena upakaraṇena māretukāmassa opātāpassenaupanikkhipanaṁ, bhesajjasaṁvidhānañca.",
  "tika-s0104t1:608_4": "Vijjāmayoti māraṇatthaṁ mantaparijappanaṁ āthabbaṇikādīnaṁ viya.",
  "tika-s0104t1:608_5": "Āthabbaṇikā hi āthabbaṇaṁ payojenti nagare vā ruddhe saṅgāme vā paccupaṭṭhite paṭisenāya paccatthikesu paccāmittesu ītiṁ uppādenti upaddavaṁ uppādenti rogaṁ uppādenti pajjarakaṁ uppādenti sūcikaṁ uppādenti visūcikaṁ karonti pakkhandiyaṁ karonti.",
  "tika-s0104t1:608_6": "Vijjādharā ca vijjaṁ parivattetvā nagare vā ruddhe…pe… pakkhandiyaṁ karonti.",
  "tika-s0104t1:608_7": "Iddhimayoti kammavipākajiddhimayo dāṭhākoṭanādīni viya.",
  "tika-s0104t1:608_8": "Piturañño kira sīhaḷanarindassa dāṭhākoṭanena cūḷasumanakuṭumbiyassa maraṇaṁ hoti.",
  "tika-s0104t1:608_9": "‘‘Imasmiṁ panatthe’’tiādinā ganthagāravaṁ pariharitvā tassa anūnabhāvampi karoti ‘‘atthikehī’’tiādinā.",
  "tika-s0104t1:608_10": "Idha avuttopi hi esa attho atidisanena vutto viya anūno paripuṇṇoti.",
  "tika-s0104t1:609_0": "Dussīlassa bhāvo dussīlyaṁ, yathāvuttā cetanā.",
  "tika-s0104t1:609_1": "‘‘Pahāyā’’ti ettha tvā-saddo pubbakāleti āha ‘‘pahīnakālato paṭṭhāyā’’ti,",
  "tika-s0104t1:609_2": "hetuatthataṁ vā sandhāya evaṁ vuttaṁ.",
  "tika-s0104t1:609_3": "Etena hi pahānahetukā idhādhippetā samucchedanikā viratīti dasseti.",
  "tika-s0104t1:609_4": "Kammakkhayañāṇena hi pāṇātipātadussīlyassa pahīnattā bhagavā accantameva tato paṭiviratoti vuccati samucchedavasena pahānaviratīnamadhippetattā.",
  "tika-s0104t1:609_5": "Kiñcāpi ‘‘pahāya paṭivirato’’ti padehi vuttānaṁ pahānaviramaṇānaṁ purimapacchimakālatā natthi,",
  "tika-s0104t1:609_6": "maggadhammānaṁ pana sammādiṭṭhiādīnaṁ,",
  "tika-s0104t1:609_7": "paccayabhūtānaṁ sammāvācādīnañca paccayuppannabhūtānaṁ paccayapaccayuppannabhāve apekkhite sahajātānampi paccayapaccayuppannabhāvena gahaṇaṁ purimapacchimabhāvena viya hoti.",
  "tika-s0104t1:609_8": "Paccayo hi purimataraṁ paccayasattiyā ṭhito,",
  "tika-s0104t1:609_9": "tato paraṁ paccayuppannaṁ paccayasattiṁ paṭicca pavattati,",
  "tika-s0104t1:609_10": "tasmā gahaṇappavattiākāravasena sahajātādipaccayabhūtesu sammādiṭṭhiādīsu pahāyakadhammesu pahānakiriyāya purimakālavohāro,",
  "tika-s0104t1:609_11": "tappaccayuppannāsu ca viratīsu viramaṇakiriyāya aparakālavohāro sambhavati.",
  "tika-s0104t1:609_12": "Tasmā ‘‘sammādiṭṭhiādīhi pāṇātipātaṁ pahāya sammāvācādīhi pāṇātipātā paṭivirato’’ti pāḷiyaṁ attho daṭṭhabbo.",
  "tika-s0104t1:610_0": "Ayaṁ panettha aṭṭhakathāmuttako nayo – pahānaṁ samucchedavasena viratipaṭippassaddhivasena yojetabbā,",
  "tika-s0104t1:610_1": "tasmā maggena pāṇātipātaṁ pahāya phalena pāṇātipātā paṭiviratoti attho.",
  "tika-s0104t1:610_2": "Apica pāṇo atipātīyati etenāti pāṇātipāto,",
  "tika-s0104t1:610_3": "pāṇaghātahetubhūto dhammasamūho. Ko paneso?",
  "tika-s0104t1:610_4": "Ahirikānottappadosamohavihiṁsādayo kilesā.",
  "tika-s0104t1:610_5": "Te hi bhagavā ariyamaggena pahāya samugghāṭetvā pāṇātipātadussīlyato accantameva paṭivirato kilesesu pahīnesu tannimittakammassa anuppajjanato,",
  "tika-s0104t1:610_6": "tasmā maggena pāṇātipātaṁ yathāvuttakilesaṁ pahāya teneva pāṇātipātā dussīlyacetanā paṭiviratoti attho.",
  "tika-s0104t1:610_7": "Esa nayo ‘‘adinnādānaṁ pahāyā’’tiādīsupi.",
  "tika-s0104t1:611_0": "Oratoviratoti pariyāyavacanametaṁ,",
  "tika-s0104t1:611_1": "pati-visaddānaṁ vā paccekaṁ yojetabbato tathā vuttaṁ.",
  "tika-s0104t1:611_2": "Oratoti hi avarato abhimukhaṁ rato,",
  "tika-s0104t1:611_3": "tena ujukaṁ viramaṇavasena sātisayataṁ dasseti.",
  "tika-s0104t1:611_4": "Paṭiratassa cetaṁ atthavacanaṁ. Viratoti visesena rato,",
  "tika-s0104t1:611_5": "tena saha vāsanāya viramaṇabhāvaṁ,",
  "tika-s0104t1:611_6": "ubhayena pana samucchedaviratibhāvaṁ vibhāveti.",
  "tika-s0104t1:611_7": "Eva-saddo pana tassā viratiyā kālādivasena apariyantataṁ dassetuṁ vutto. So ubhayattha yojetabbo.",
  "tika-s0104t1:611_8": "Yathā hi aññe samādinnaviratikāpi anavaṭṭhitacittatāya lābhajīvitādihetu samādānaṁ bhinnanti, na evaṁ bhagavā,",
  "tika-s0104t1:611_9": "sabbaso pahīnapāṇātipātattā panesa accantavirato evāti.",
  "tika-s0104t1:611_10": "‘‘Natthi tassā’’tiādinā eva-saddena dassitaṁ yathāvuttamatthaṁ nivattetabbatthavasena samattheti.",
  "tika-s0104t1:611_11": "Tattha vītikkamissāmīti uppajjanakā dhammāti saha pāṭhasesena sambandho.",
  "tika-s0104t1:611_12": "Te pana anavajjadhammehi vokiṇṇā antarantarā uppajjanakā dubbalā sāvajjā dhammā,",
  "tika-s0104t1:611_13": "yasmā ca ‘‘kāyavacīpayogaṁ upalabhitvā imassa kilesā uppannā’’ti viññunā sakkā ñātuṁ,",
  "tika-s0104t1:611_14": "tasmā te imināva pariyāyena ‘‘cakkhusotaviññeyyā’’ti vuttā,",
  "tika-s0104t1:611_15": "na pana cakkhusotaviññāṇārammaṇattā.",
  "tika-s0104t1:611_16": "Ato sasambhārakathāya cakkhusotehi,",
  "tika-s0104t1:611_17": "tannissitaviññāṇehi vā kāyikavācasikapayogamupalabhitvā manoviññāṇena viññeyyāti attho daṭṭhabbo.",
  "tika-s0104t1:611_18": "Kāyikāti kāyena katā pāṇātipātādinipphādakā balavanto akusalā.",
  "tika-s0104t1:611_19": "‘‘Kāḷakā’’ tipi ṭīkāyaṁ uddhatapāṭho,",
  "tika-s0104t1:611_20": "kaṇhapakkhikā balavanto akusalāti attho.",
  "tika-s0104t1:611_21": "‘‘Imināvā’’tiādinā nayadānaṁ karoti,",
  "tika-s0104t1:611_22": "tañca kho ‘‘adinnādānaṁ pahāya adinnādānā paṭivirato’’tiādipadesu.",
  "tika-s0104t1:612_0": "Pāpe sametīti samaṇo, gotamasamaññā,",
  "tika-s0104t1:612_1": "tena gottenasambandho gotamoti atthaṁ sandhāya ‘‘samaṇoti bhagavā’’tiādi vuttaṁ.",
  "tika-s0104t1:612_2": "Gottavasena laddhavohāroti sambandho.",
  "tika-s0104t1:612_3": "Brahmadattena bhāsitavaṇṇānusandhiyā imissā desanāya pavattanato,",
  "tika-s0104t1:612_4": "tena ca bhikkhusaṅghavaṇṇassāpi bhāsitattā bhikkhusaṅghavaṇṇopi vuttanayena desitabbo, so na desito.",
  "tika-s0104t1:612_5": "Kiṁ so pāṇātipātā paṭiviratabhāvo bhikkhusaṅghassa na vijjatīti anuyogamapanento ‘‘na kevalañcā’’tiādimāha.",
  "tika-s0104t1:612_6": "Evaṁ sati kasmā na desitoti punānuyogaṁ pariharati ‘‘desanā panā’’tiādinā. Evanti evameva.",
  "tika-s0104t1:613_0": "Etthāyamadhippāyo –‘‘atthi bhikkhave,",
  "tika-s0104t1:613_1": "aññe ca dhammā’’tiādinā anaññasādhāraṇe buddhaguṇe ārabbha upari desanaṁ vaḍḍhetukāmo bhagavā ādito paṭṭhāya ‘‘tathāgatassa vaṇṇaṁ vadamāno vadeyyā’’tiādinā buddhaguṇavaseneva desanaṁ ārabhi, na bhikkhusaṅghaguṇavasenāpi.",
  "tika-s0104t1:613_2": "Esā hi bhagavato desanāya pakati,",
  "tika-s0104t1:613_3": "yadidaṁ ekaraseneva desanaṁ dassetuṁ labbhamānassāpi kassaci aggahaṇaṁ. Tathā hi rūpakaṇḍe dukādīsu,",
  "tika-s0104t1:613_4": "tanniddesesu ca hadayavatthu na gahitaṁ.",
  "tika-s0104t1:613_5": "Itaravatthūhi asamānagatikattā desanābhedo hotīti.",
  "tika-s0104t1:613_6": "Yathā hi cakkhuviññāṇādīni ekantato cakkhādinissayāni,",
  "tika-s0104t1:613_7": "na evaṁ manoviññāṇaṁ ekantena hadayavatthunissayaṁ āruppe tadabhāvato,",
  "tika-s0104t1:613_8": "nissayanissitavasena ca vatthudukādidesanā pavattā ‘‘atthi rūpaṁ cakkhuviññāṇassa vatthu,",
  "tika-s0104t1:613_9": "atthi rūpaṁ na cakkhuviññāṇassa vatthū’’tiādinā.",
  "tika-s0104t1:613_10": "Yampi manoviññāṇaṁ ekantato hadayavatthunissayaṁ,",
  "tika-s0104t1:613_11": "tassa vasena ‘‘atthi rūpaṁ manoviññāṇassa vatthū’’tiādinā dukādīsu vuccamānesupi na tadanurūpā ārammaṇadukādayo sambhavanti.",
  "tika-s0104t1:613_12": "Na hi ‘‘atthi rūpaṁ manoviññāṇassa ārammaṇaṁ,",
  "tika-s0104t1:613_13": "atthi rūpaṁ na manoviññāṇassa ārammaṇa’’nti sakkā vattuṁ tadanārammaṇarūpassābhāvatoti vatthārammaṇadukā bhinnagatikā siyuṁ,",
  "tika-s0104t1:613_14": "tasmā na ekarasā desanā bhaveyyāti na vuttaṁ,",
  "tika-s0104t1:613_15": "tathā nikkhepakaṇḍe cittuppādavibhāgena visuṁ avuccamānattā avitakkaavicārapadavissajjane ‘‘vicāro cā’’ti vattuṁ na sakkāti āvitakkavicāramattapadavissajane labbhamānopi vitakko na uddhato.",
  "tika-s0104t1:613_16": "Aññathā hi ‘‘vitakko cā’’ti vattabbaṁ siyā,",
  "tika-s0104t1:613_17": "evamevidhāpi bhikkhusaṅghaguṇo na desitoti.",
  "tika-s0104t1:613_18": "Kāmaṁ saddato evaṁ na desito,",
  "tika-s0104t1:613_19": "atthato pana brahmadattena bhāsitavaṇṇassa anusandhidassanavasena imissā desanāya āraddhattā dīpetuṁ vaṭṭatīti āha ‘‘atthaṁ panā’’tiādi.",
  "tika-s0104t1:614_0": "Tatthāyaṁ dīpanā – ‘‘pāṇātipātaṁ pahāya pāṇātipātā paṭivirato samaṇassa gotamassa sāvakasaṅgho nihitadaṇḍo nihitasattho’’ti vitthāretabbaṁ.",
  "tika-s0104t1:614_1": "Nanu dhammassāpi vaṇṇo brahmadattena bhāsitoti? Saccaṁ bhāsito,",
  "tika-s0104t1:614_2": "so pana sammāsambuddhapabhavattā,",
  "tika-s0104t1:614_3": "ariyasaṅghādhārattā ca dhammassa dhammānubhāvasiddhattā ca tesaṁ,",
  "tika-s0104t1:614_4": "tadubhayavaṇṇadīpaneneva dīpitoti visuṁ na uddhato.",
  "tika-s0104t1:614_5": "Saddhammānubhāveneva hi bhagavā,",
  "tika-s0104t1:614_6": "bhikkhusaṅgho ca pāṇātipātādippahānasamattho hoti.",
  "tika-s0104t1:614_7": "Atthāpattivasena paraviheṭhanassa parivajjitabhāvadīpanatthaṁ daṇḍasatthānaṁ nikkhepavacanti āha ‘‘parūpaghātatthāyā’’tiādi. Avattanatoti apavattanato, asañcaraṇato vā.",
  "tika-s0104t1:614_8": "Nikkhitto daṇḍo yenāti nikkhittadaṇḍo. Tathā nikkhittasattho.",
  "tika-s0104t1:614_9": "Majjhimassa purisassa catuhatthappamāṇo cettha daṇḍo.",
  "tika-s0104t1:614_10": "Tadavaseso muggarakhaggādayo satthaṁ,",
  "tika-s0104t1:614_11": "tena vuttaṁ ‘‘ettha cā’’tiādi.",
  "tika-s0104t1:614_12": "Viheṭhanabhāvatoti vihiṁ sanabhāvato,",
  "tika-s0104t1:614_13": "etena sasati hiṁsati anenāti satthanti atthaṁ dasseti.",
  "tika-s0104t1:614_14": "‘‘Parūpaghātatthāyā’’tiādinā āpannamatthaṁ vivarituṁ ‘‘yaṁ panā’’tiādi vuttaṁ. Kataro jiṇṇo, tassa,",
  "tika-s0104t1:614_15": "tenavā ālambito daṇḍo kattaradaṇḍo.",
  "tika-s0104t1:614_16": "Dantasodhanaṁ kātuṁ yoggaṁ kaṭṭhaṁ dantakaṭṭhaṁ, na pana dantasodhanakaṭṭhaṁ.",
  "tika-s0104t1:614_17": "‘‘Dantakaṭṭhavāsiṁ vā’’tipi pāṭho,",
  "tika-s0104t1:614_18": "dantakaṭṭhacchedanakavāsinti attho.",
  "tika-s0104t1:614_19": "Khuddakaṁ nakhacchedanādikiccanipphādakaṁ satthaṁ pipphalikaṁ.",
  "tika-s0104t1:614_20": "Idaṁ pana bhikkhusaṅghādhīnavacanaṁ.",
  "tika-s0104t1:614_21": "‘‘Bhikkhusaṅghavasenapi dīpetuṁ vaṭṭatī’’ti vuttatā tassāpi ekadesena dīpanatthaṁ vuttaṁ.",
  "tika-s0104t1:615_0": "Lajjā-saddo hiriatthoti āha ‘‘pāpajigucchanalakkhaṇāyā’’ti. Dhammagarutāya hi buddhānaṁ,",
  "tika-s0104t1:615_1": "dhammassa ca attādhīnattā attādhipatibhūtā lajjāva vuttā,",
  "tika-s0104t1:615_2": "na lokādhipatibhūtaṁ ottappaṁ.",
  "tika-s0104t1:615_3": "Apica ‘‘lajjī’’ti ettha vuttalajjāya ottappampi vuttameva,",
  "tika-s0104t1:615_4": "tasmā lajjāti hiriottappānamadhivacanaṁ daṭṭhabbaṁ.",
  "tika-s0104t1:615_5": "Na hi pāpajigucchanaṁ pāputtāsanarahitaṁ,",
  "tika-s0104t1:615_6": "pāpabhayaṁ vā alajjanaṁ nāma atthīti.",
  "tika-s0104t1:615_7": "‘‘Dayaṁ mettacittataṁ āpanno’’ti kasmā vuttaṁ,",
  "tika-s0104t1:615_8": "nanu dayā-saddo ‘‘dayāpanno’’tiādīsu karuṇāyapi vattatīti? Saccametaṁ,",
  "tika-s0104t1:615_9": "ayaṁ pana dayāsaddo anurakkhaṇatthaṁ antonītaṁ katvā pavattamāno mettāya,",
  "tika-s0104t1:615_10": "karuṇāya ca pavattatīti idha mettāya pavattamāno vutto karuṇāya, vakkhamānattā. Midati sinehatīti mettā, sā etassa atthīti mettaṁ,",
  "tika-s0104t1:615_11": "mettaṁ cittaṁ etassāti mettacitto,",
  "tika-s0104t1:615_12": "mettāya sampayuttaṁ cittaṁ etassāti vā,",
  "tika-s0104t1:615_13": "tassa bhāvo mettacittatā mettā eva mūlabhūtena tannimittena puggalasmiṁ buddhiyā, saddassa ca pavattanato.",
  "tika-s0104t1:616_0": "‘‘Pāṇabhūteti pāṇajāte’’ti vuttaṁ.",
  "tika-s0104t1:616_1": "Evaṁ sati pāṇo bhūto yesanti pāṇabhūtāti nibbacanaṁ kattabbaṁ.",
  "tika-s0104t1:616_2": "Atha vā jīvitindriyasamaṅgitāya pāṇasaṅkhāte taṁtaṁkammānurūpaṁ pavattanato bhūtanāmake satteti attho. Anukampakoti karuṇāyanako.",
  "tika-s0104t1:616_3": "Yasmā pana mettā karuṇāya visesapaccayo hoti,",
  "tika-s0104t1:616_4": "tasmā purimapadatthabhūtā mettā eva paccayabhāvena ‘‘tāya eva dayāpannatāyā’’ti vuttā.",
  "tika-s0104t1:616_5": "Iminā hi padena karuṇāya gahitāya yehi dhammehi pāṇātipātā paṭivirati sampajjati,",
  "tika-s0104t1:616_6": "tehi lajjāmettākaruṇāhi samaṅgibhāvo yathākkamaṁ padattayena dassito.",
  "tika-s0104t1:616_7": "Paradukkhāpanayanakāmatāpi hi hitānukampanamevāti avassaṁ ayamattho sampaṭicchitabboti. Imāya pāḷiyā,",
  "tika-s0104t1:616_8": "saṁvaṇṇanāya ca tassā viratiyā sattavasena apariyantataṁ dasseti.",
  "tika-s0104t1:617_0": "Viharatīti ettha vi-saddo vicchindanatthe, hara-saddo nayanatthe,",
  "tika-s0104t1:617_1": "nayanañca nāmetaṁ idha pavattanaṁ, yāpanaṁ,",
  "tika-s0104t1:617_2": "pālanaṁ vāti āha ‘‘iriyati yapeti yāpeti pāletī’’ti.",
  "tika-s0104t1:617_3": "Yapeti yāpetīti cettha pariyāyavacanaṁ.",
  "tika-s0104t1:617_4": "Tasmā yathāvuttappakāro hutvā ekasmiṁ iriyāpathe uppannaṁ dukkhaṁ aññena iriyāpathena vicchinditvā harati pavatteti,",
  "tika-s0104t1:617_5": "attabhāvaṁ vā yāpeti pāletīti attho veditabbo.",
  "tika-s0104t1:617_6": "Iti vā hīti ettha hi-saddo vacanasiliṭṭhatāmatte kassacipi tena jotitatthassa abhāvato.",
  "tika-s0104t1:617_7": "Tenāha ‘‘evaṁ vā bhikkhave’’ti.",
  "tika-s0104t1:617_8": "Visuṁ kappanameva attho vikappatthoti so anekabhinnesuyeva atthesu labbhati,",
  "tika-s0104t1:617_9": "anekabhedā ca atthā uparivakkhamānā evāti vuttaṁ ‘‘upari adinnā…pe… apekkhitvā’’ti.",
  "tika-s0104t1:617_10": "‘‘Eva’’ntiādi ganthagāravapariharaṇaṁ, nayadānaṁ vā.",
  "tika-s0104t1:618_0": "Idāni sampiṇḍanatthaṁ dassento ‘‘ayaṁ panetthā’’tiādimāha.",
  "tika-s0104t1:618_1": "Tattha na hanatīti na hiṁsati. Na ghātetīti na vadhati. Tatthāti pāṇātipāte. Samanuññoti santuṭṭho.",
  "tika-s0104t1:618_2": "Aho vata reti bhonto ekaṁsato acchariyāti attho.",
  "tika-s0104t1:618_3": "Ācārasīlamattakanti sādhujanācāramattakaṁ,",
  "tika-s0104t1:618_4": "matta-saddo cettha visesanivattiattho,",
  "tika-s0104t1:618_5": "tena indriyasaṁvarādiguṇehipi lokiyaputhujjano tathāgatassa vaṇṇaṁ vattuṁ na sakkotīti dasseti.",
  "tika-s0104t1:618_6": "Tathā hi indriyasaṁvarapaccayaparibhogasīlāni idha na vibhattāni. Eva-saddo padapūraṇamattaṁ,",
  "tika-s0104t1:618_7": "matta-saddena vā yathāvuttatthassāvadhāraṇaṁ karoti,",
  "tika-s0104t1:618_8": "eva-saddena ācārasīlameva vattuṁ sakkotīti sanniṭṭhānaṁ. Evamīdisesu.",
  "tika-s0104t1:618_9": "‘‘Iti vā hi bhikkhave puthujjano tathāgatassa vaṇṇaṁ vadamāno vadeyyā’’ti vacanasāmatthiyeneva taduttari guṇaṁ vattuṁ na sakkhissati.",
  "tika-s0104t1:618_10": "‘‘Taṁ vo upari vakkhāmī’’ti ca atthassāpajjanato tathāpannamatthaṁ dassetuṁ ‘‘upari asādhāraṇabhāva’’ntiādi vuttaṁ.",
  "tika-s0104t1:618_11": "‘‘Na kevalañcā’’tiādinā puggalavivecanena pana ‘‘puthujjano’’ti idaṁ nidassanamattanti dassitaṁ.",
  "tika-s0104t1:618_12": "‘‘Ito para’’ntiādinā ganthagāravaṁ pariharati.",
  "tika-s0104t1:618_13": "Pubbe vuttaṁ padaṁ pubbapadaṁ,na pubbapadaṁ tathā, na pubbaṁ vā apubbaṁ, tameva padaṁ tathā.",
  "tika-s0104t1:619_0": "Saddantarayogena dhātūnamatthavisesavācakattā ‘‘ādāna’’nti etassa gahaṇanti attho daṭṭhabbo, tenāha ‘‘haraṇa’’ntiādi.",
  "tika-s0104t1:619_1": "Parassāti attasantakato parabhūtassa santakassa, yo vā attato añño, so puggalo paro nāma,",
  "tika-s0104t1:619_2": "tassa idaṁ parantipi yujjati,",
  "tika-s0104t1:619_3": "‘‘parasaṁharaṇa’’ntipi pāṭho,",
  "tika-s0104t1:619_4": "saṁ-saddo cettha dhanattho,parasantakaharaṇanti vuttaṁ hoti. Theno vuccati coro, tassa bhāvo theyyaṁ, corakammaṁ. Corikāti corassa kiriyā.",
  "tika-s0104t1:619_5": "Tadatthaṁ vivarati ‘‘tatthā’’tiādinā.",
  "tika-s0104t1:619_6": "Tatthāti ‘‘ādinnādāna’’nti pade.",
  "tika-s0104t1:619_7": "Parapariggahitameva ettha adinnaṁ,",
  "tika-s0104t1:619_8": "na pana dantapoṇasikkhāpade viya appaṭiggahitakaṁ attasantakanti adhippāyo.",
  "tika-s0104t1:619_9": "‘‘Yattha paro’’tiādi ubhayattha sambandho āvuttiyādinayena.",
  "tika-s0104t1:619_10": "Tasmā ‘‘taṁ parapariggahitaṁ nāma,",
  "tika-s0104t1:619_11": "tasmiṁ parapariggahite’’ti ca yojetabbaṁ.",
  "tika-s0104t1:619_12": "Yathākāmaṁ karotīti yathākāmakārī, tassa bhāvo yathākāmakaritā, taṁ.",
  "tika-s0104t1:619_13": "Tathārucikaraṇaṁ āpajjantoti attho.",
  "tika-s0104t1:619_14": "Sasantakattā adaṇḍāraho dhanadaṇḍarājadaṇḍavasena.",
  "tika-s0104t1:619_15": "Anupavajjo ca codanāsāraṇādivasena.",
  "tika-s0104t1:619_16": "Taṁ parapariggahitaṁ ādiyati etenāti tadādāyako, sveva upakkamo,",
  "tika-s0104t1:619_17": "taṁ samuṭṭhāpetīti tadādāyakaupakkamasamuṭṭhāpikā.",
  "tika-s0104t1:619_18": "Theyyā eva cetanā theyyacetanā.",
  "tika-s0104t1:619_19": "Khuddakatāappagghatādivasena hīne.",
  "tika-s0104t1:619_20": "Mahantatāmahagghatādivasena paṇīte. Kasmā?",
  "tika-s0104t1:619_21": "Vatthuhīnatāyāti gamyamānattā na vuttaṁ, hīne,",
  "tika-s0104t1:619_22": "hīnaguṇānaṁ santake ca cetanā dubbalā, paṇīte,",
  "tika-s0104t1:619_23": "paṇītaguṇānaṁ santake ca balavatīti heṭṭhā vuttanayena tehi kāraṇehi appasāvajjamahāsāvajjatā veditabbā.",
  "tika-s0104t1:619_24": "Ācariyā pana hīnapaṇītato khuddakamahante visuṁ gahetvā ‘‘idhāpi khuddake parasantake appasāvajjaṁ, mahante mahāsāvajjaṁ. Kasmā? Payogamahantatāya.",
  "tika-s0104t1:619_25": "Vatthuguṇānaṁ pana samabhāve sati kilesānamupakkamānañca mudutāya appasāvajjaṁ,",
  "tika-s0104t1:619_26": "tibbatāya mahāsāvajjanti ayampi nayo yojetabbo’’ti vadanti.",
  "tika-s0104t1:620_0": "Sāhatthikādayoti ettha parasantakassa sahatthā gahaṇaṁ sāhatthiko.",
  "tika-s0104t1:620_1": "Aññe āṇāpetvā gahaṇaṁ āṇattiko.",
  "tika-s0104t1:620_2": "Antosuṅkaghāte ṭhitena bahisuṅkaghātaṁ pātetvā gahaṇaṁ nissaggiyo.",
  "tika-s0104t1:620_3": "‘‘Asukaṁ bhaṇḍaṁ yadā sakkosi,",
  "tika-s0104t1:620_4": "tadā avaharā’’ti atthasādhakāvahāranipphādakena, āṇāpanena vā,",
  "tika-s0104t1:620_5": "yadā kadāci parasantakavināsakena sappitelakumbhiādīsu dukūlasāṭakacammakhaṇḍādipakkhipanādinā vā gahaṇaṁ thāvaro.",
  "tika-s0104t1:620_6": "Mantaparijappanena gahaṇaṁ vijjāmayo. Vinā mantena,",
  "tika-s0104t1:620_7": "kāyavacīpayogehi tādisaiddhiyogena parasantakassa ākaḍḍhanaṁ iddhimayo.",
  "tika-s0104t1:620_8": "Kāyavacīpayogesu hi santesuyeva iddhimayo avaharaṇapayogo hoti, no asantesu.",
  "tika-s0104t1:620_9": "Tathā hi vuttaṁ ‘‘anāpatti bhikkhave,",
  "tika-s0104t1:620_10": "iddhimassa iddhivisaye’’ti (pārā. 159),",
  "tika-s0104t1:620_11": "te ca kho payogā yathānurūpaṁ pavattāti sambandho.",
  "tika-s0104t1:620_12": "Tesaṁ pana payogānaṁ sabbesaṁ sabbattha avahāresu asambhavato ‘‘yathānurūpa’’nti vuttaṁ.",
  "tika-s0104t1:621_0": "Sandhicchedādīni katvā adissamānena vā,",
  "tika-s0104t1:621_1": "kūṭamānakūṭakahāpaṇādīhi vañcanena vā, avaharaṇaṁ theyyāvahāro.",
  "tika-s0104t1:621_2": "Pasayha balasā abhibhuyya santajjetvā,",
  "tika-s0104t1:621_3": "bhayaṁ dassetvā vā avaharaṇaṁ pasayhāvahāro.",
  "tika-s0104t1:621_4": "Parabhaṇḍaṁ paṭicchādetvā avaharaṇaṁ paṭicchannāvahāro.",
  "tika-s0104t1:621_5": "Bhaṇḍokāsaparikappavasena parikappetvā avaharaṇaṁ parikappāvahāro.",
  "tika-s0104t1:621_6": "Kusaṁ saṅkāmetvā avaharaṇaṁ kusāvahāro.Iti-saddena cettha ādiatthena,",
  "tika-s0104t1:621_7": "nidassananayena vā avasesā cattāro pañcakāpi gahitāti veditabbaṁ.",
  "tika-s0104t1:621_8": "Pañcannañhi pañcakānaṁ samodhānabhūtā pañcavīsati avahārā sabbepi adinnādānameva,",
  "tika-s0104t1:621_9": "aviññattiyā vā ariyāya viññattiyā vā dinnamevāti attho.",
  "tika-s0104t1:621_10": "‘‘Dinnādāyī’’ti idaṁ payogato parisuddhabhāvadassanaṁ.",
  "tika-s0104t1:621_11": "‘‘Dinnapāṭikaṅkhī’’ti idaṁ pana āsayatoti āha ‘‘cittenā’’tiādi.",
  "tika-s0104t1:622_0": "Athenenāti ettha -saddo na-saddassa kāriyo,",
  "tika-s0104t1:622_1": "a-saddo vā eko nipāto na-saddatthoti dassetuṁ ‘‘na thenenā’’ti vuttaṁ.",
  "tika-s0104t1:622_2": "Pāḷiyaṁ dissamānavākyāvatthikavibhattiyantapaṭirūpakatākaraṇena saddhiṁ samāsadassanametaṁ.",
  "tika-s0104t1:622_3": "Pakaraṇādhigate pana atthe viveciyamāne idha athenatoyeva sucibhūtatā adhigamīyati adinnādānādhikārattāti āha ‘‘athenattāyeva sucibhūtenā’’ti tena hetālaṅkāravacanametanti dasseti. Āhito ahaṁmāno etthāti attā, attabhāvo.",
  "tika-s0104t1:622_4": "Bhagavato pana so ruḷhiyā yathā taṁ nicchandarāgesu sattavohāro.",
  "tika-s0104t1:622_5": "Adati vā saṁsāradukkhanti attā, tenāha ‘‘attabhāvenā’’ti.",
  "tika-s0104t1:622_6": "Padattayepi itthambhūtalakkhaṇe karaṇavacananti ñāpetuṁ ‘‘athenaṁ…pe… katvā’’ti vuttaṁ.",
  "tika-s0104t1:622_7": "Athenena attanā athenattā hutvā sucibhūtena attanā sucibhūtattā hutvā viharatītipi attho.",
  "tika-s0104t1:623_0": "Sesanti ‘‘pahāya paṭivirato’’ti evamādikaṁ. Tañhi pubbe vuttanayaṁ.",
  "tika-s0104t1:623_1": "Kiñcāpi nayidha sikkhāpadavohārena virati vuttā,",
  "tika-s0104t1:623_2": "ito aññesu pana suttapadesesu,",
  "tika-s0104t1:623_3": "vinayābhidhammesu ca pavattavohārena viratiyo,",
  "tika-s0104t1:623_4": "cetanā ca adhisīlasikkhānamadhiṭṭhānabhāvato,",
  "tika-s0104t1:623_5": "tesamaññatarakoṭṭhāsabhāvato ca ‘‘sikkhāpada’’ntveva vattabbāti āha ‘‘paṭhamasikkhāpade’’ti.",
  "tika-s0104t1:623_6": "Kāmañcettha ‘‘lajjī dayāpanno’’ti na vuttaṁ, adhikāravasena,",
  "tika-s0104t1:623_7": "pana atthato ca vuttamevāti veditabbaṁ.",
  "tika-s0104t1:623_8": "Yathā hi lajjādayo pāṇātipātappahānassa visesapaccayo,",
  "tika-s0104t1:623_9": "evaṁ adinnādānappahānassāpīti. Esa nayo ito paresupi.",
  "tika-s0104t1:623_10": "Atha vā sucibhūtenāti hirottappādisamannāgamanaṁ,",
  "tika-s0104t1:623_11": "ahirikādīnañca pahānaṁ vuttamevāti ‘‘lajjī dayāpanno’’ti na vuttaṁ.",
  "tika-s0104t1:624_0": "Brahma-saddo idha seṭṭhavācako, abrahmānaṁ nihīnānaṁ,",
  "tika-s0104t1:624_1": "abrahmaṁ vā nihīnaṁ cariyaṁ vutti abrahmacariyaṁ, methunadhammo.",
  "tika-s0104t1:624_2": "Brahmaṁ seṭṭhaṁ ācāranti methunaviratiṁ. Na ācaratīti anācārī, [ārācārī (dī. ni.",
  "tika-s0104t1:624_3": "1.8)] tadācāravirahitoti attho,",
  "tika-s0104t1:624_4": "tenāha ‘‘abrahmacariyato dūracārī’’ti. Dūro methunasaṅkhāto ācāro,",
  "tika-s0104t1:624_5": "so virahena yassatthīti dūracārī,",
  "tika-s0104t1:624_6": "methunadhammato vā dūro hutvā tabbiratiṁ ācaratīti dūracārītipi vaṭṭati.",
  "tika-s0104t1:624_7": "Mithunānaṁ rāgapariyuṭṭhānena sadisānaṁ ubhinnaṁ ayaṁ methunoti atthaṁ dasseti ‘‘rāgapariyuṭṭhānavasenā’’tiādinā.",
  "tika-s0104t1:624_8": "Asataṁ dhammo ācāroti asaddhammo, tasmā.",
  "tika-s0104t1:624_9": "Abhedavohārena gāmasaddeneva gāmavāsino gahitāti vuttaṁ ‘‘gāmavāsīna’’nti,",
  "tika-s0104t1:624_10": "gāme vasataṁ dhammotipi yujjati.",
  "tika-s0104t1:624_11": "‘‘Dūracārī’’ti cettha vacanato,",
  "tika-s0104t1:624_12": "pāḷiyaṁ vā ‘‘methunā’’ tveva avatvā ‘‘gāmadhammā’’tipi vuttattā",
  "tika-s0104t1:625_0": "‘‘Idha brāhmaṇa,",
  "tika-s0104t1:625_1": "ekacco samaṇo vā brāhmaṇo vā sammā brahmacārī paṭijānamāno na heva kho mātugāmena saddhiṁ dvayaṁdvayasamāpattiṁ samāpajjati,",
  "tika-s0104t1:625_2": "apica kho mātugāmassa ucchādanaparimaddananhāpanasambāhanaṁ sādiyati, so taṁ assādeti, taṁ nikāmeti, tena ca vittiṁ āpajjati,",
  "tika-s0104t1:625_3": "idampi kho brāhmaṇa brahmacariyassa khaṇḍampi chiddampi sabalampi kammāsampi,",
  "tika-s0104t1:625_4": "ayaṁ vuccati brāhmaṇa aparisuddhaṁ brahmacariyaṁ carati saṁyutto methunena saṁyogena,",
  "tika-s0104t1:625_5": "na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "tika-s0104t1:625_6": "na parimuccati dukkhasmāti vadāmi.",
  "tika-s0104t1:626_0": "Puna caparaṁ…pe… napi mātugāmassa ucchādanaparimandananhāpanasambāhanaṁ sādiyati,",
  "tika-s0104t1:626_1": "apica kho mātugāmena saddhiṁ sañjagghati saṁkīḷati saṁkelāyati…pe… napi mātugāmena saddhiṁ sañjagghati saṁkīḷati saṁkelāyati,",
  "tika-s0104t1:626_2": "apica kho mātugāmassa cakkhunā cakkhuṁ upanijjhāyati pekkhati…pe… napi mātugāmassa cakkhunā cakkhuṁ upanijjhāyati pekkhati,",
  "tika-s0104t1:626_3": "apica kho mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā…pe… napi mātugāmassa saddaṁ suṇāti tirokuṭṭaṁ vā tiropākāraṁ vā hasantiyā vā bhaṇantiyā vā gāyantiyā vā rodantiyā vā,",
  "tika-s0104t1:626_4": "apica kho yānissa tāni pubbe mātugāmena saddhiṁ hasitalapitakīḷitāni,",
  "tika-s0104t1:626_5": "tāni anussarati…pe… napi yānissa tāni pubbe mātugāmena saddhiṁ hasitalapitakīḷitāni, tāni anussarati,",
  "tika-s0104t1:626_6": "apica kho passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgibhūtaṁ paricārayamānaṁ…pe… napi passati gahapatiṁ vā gahapatiputtaṁ vā pañcahi kāmaguṇehi samappitaṁ samaṅgibhūtaṁ paricārayamānaṁ,",
  "tika-s0104t1:626_7": "apica kho aññataraṁ devanikāyaṁ paṇidhāya brahmacariyaṁ carati ‘‘imināhaṁ sīlena vā vatena vā tapena vā brahmacariyena vā devo vā bhavissāmi devaññataro vā’’ti. So taṁ assādeti, taṁ nikāmeti, tena ca vittiṁ āpajjati.",
  "tika-s0104t1:626_8": "Idampi kho brāhmaṇa brahmacariyassa khaṇḍampi chiddampi sabalampi kammāsampi. Ayaṁ vuccati brāhmaṇa,",
  "tika-s0104t1:626_9": "aparisuddhaṁ brahmacariyaṁ carati saṁyutto methunena saṁyogena,",
  "tika-s0104t1:626_10": "na parimuccati jātiyā jarāya maraṇena sokehi paridevehi dukkhehi domanassehi upāyāsehi,",
  "tika-s0104t1:626_11": "na parimuccati dukkhasmāti vadāmī’’ti (a. ni. 7.50) –",
  "tika-s0104t1:627_0": "Aṅguttarāgame sattakanipāte jāṇusoṇisutte āgatā sattavidhamethunasaṁyogāpi paṭivirati dassitāti daṭṭhabbā.",
  "tika-s0104t1:627_1": "Idhāpi asaddhammasevanādhippāyena kāyadvārappavattā maggenamaggapaṭipattisamuṭṭhāpikā cetanā abrahmacariyaṁ .",
  "tika-s0104t1:627_2": "Pañcasikkhāpadakkame micchācāre pana agamanīyaṭṭhānavītikkamacetanā yathāvuttā kāmesu micchācāroti yojetabbaṁ.",
  "tika-s0104t1:628_0": "Tattha agamanīyaṭṭhānaṁ nāma purisānaṁ tāva māturakkhitādayo dasa,",
  "tika-s0104t1:628_1": "dhanakkītādayo dasāti vīsati itthiyo.",
  "tika-s0104t1:628_2": "Itthīsu pana dasannaṁ dhanakkītādīnaṁ,",
  "tika-s0104t1:628_3": "sārakkhasaparidaṇḍānañca vasena dvādasannaṁ aññe purisā.",
  "tika-s0104t1:628_4": "Ye paneke vadanti ‘‘cattāro kāmesu micchācārā akālo, adeso, anaṅgo, adhammo cā’’ti,",
  "tika-s0104t1:628_5": "te vippaṭipattimattaṁ pati parikappetvā vadanti.",
  "tika-s0104t1:628_6": "Na hi sāgamanīyaṭṭhāne pavattā vippaṭipatti micchācāro nāma sambhavati.",
  "tika-s0104t1:628_7": "Sā panesā duvidhāpi vippaṭipatti guṇavirahite appasāvajjā, guṇasampanne mahāsāvajjā.",
  "tika-s0104t1:628_8": "Guṇarahitepi ca abhibhavitvā vippaṭipatti mahāsāvajjā,",
  "tika-s0104t1:628_9": "ubhinnaṁ samānacchandabhāve appasāvajjā,",
  "tika-s0104t1:628_10": "samānacchandabhāvepi kilesānaṁ,",
  "tika-s0104t1:628_11": "upakkamānañca mudutāya appasāvajjā,",
  "tika-s0104t1:628_12": "tibbatāya mahāsāvajjāti veditabbaṁ.",
  "tika-s0104t1:629_0": "Tassa pana abrahmacariyassa dve sambhārā sevetukāmatācittaṁ, maggenamaggapaṭipattīti.",
  "tika-s0104t1:629_1": "Micchācārassa pana cattāro sambhārā agamanīyavatthu, tasmiṁ sevanacittaṁ, sevanāpayogo,",
  "tika-s0104t1:629_2": "maggenamaggapaṭipattiadhivāsananti evaṁ aṭṭhakathāsu ‘‘cattāro sambhārā’’ti (dha. sa. akusalakammapathakathā; ma. ni. aṭṭha. 1.1.89; saṁ. ni. aṭṭha.",
  "tika-s0104t1:629_3": "2.109-111) vuttattā abhibhavitvā vītikkamane maggenamaggapaṭipattiadhivāsane satipi purimuppannasevanābhisandhipayogābhāvato abhibhuyyamānassa micchācāro na hotīti vadanti keci.",
  "tika-s0104t1:629_4": "Sevanacitte sati payogābhāvo na pamāṇaṁ itthiyā sevanapayogassa yebhuyyena abhāvato,",
  "tika-s0104t1:629_5": "purisasseva yebhuyyena sevanapayogo hotīti itthiyā puretaraṁ sevanacittaṁ upaṭṭhapetvā nisinnāya [nipannāya (dha. sa. anuṭī.",
  "tika-s0104t1:629_6": "kammakathāvaṇṇanā)] micchācāro na siyāti āpajjati.",
  "tika-s0104t1:629_7": "Tasmā purisassa vasena ukkaṁsato ‘‘cattāro sambhārā’’ti vuttaṁ.",
  "tika-s0104t1:629_8": "Aññathā hi itthiyā purisakiccakaraṇakāle purisassāpi sevanāpayogābhāvato micchācāro na siyāti vadanti eke.",
  "tika-s0104t1:630_0": "Idaṁ panettha sanniṭṭhānaṁ – attano ruciyā pavattitassa sevanāpayogeneva sevanacittatāsiddhito agamanīyavatthu, sevanāpayogo,",
  "tika-s0104t1:630_1": "maggenamaggapaṭipattiadhivāsananti tayo,",
  "tika-s0104t1:630_2": "balakkārena pavattitassa purimuppannasevanābhisandhipayogābhāvato agamanīyavatthu, tasmiṁ sevanacittaṁ ,",
  "tika-s0104t1:630_3": "maggenamaggapaṭipattiadhivāsananti tayo,",
  "tika-s0104t1:630_4": "anavasesaggahaṇena pana vuttanayena cattāroti, tampi keciyeva vadanti,",
  "tika-s0104t1:630_5": "vīmaṁsitvā gahetabbanti abhidhammānuṭīkāyaṁ (dha. sa. anuṭī.",
  "tika-s0104t1:630_6": "akusalakammapathakathāvaṇṇanā) vuttaṁ. Eko payogo sāhatthikova.",
  "tika-s0104t1:631_0": "9.Musāti tatiyanto,",
  "tika-s0104t1:631_1": "dutiyanto vā nipāto micchāpariyāyo,",
  "tika-s0104t1:631_2": "kiriyāpadhānoti āha ‘‘visaṁvādanapurekkhārassā’’tiādi. Pure karaṇaṁ purekkhāro,",
  "tika-s0104t1:631_3": "visaṁvādanassa purekkhāro yassāti tathā,",
  "tika-s0104t1:631_4": "tassa kammapathappattameva dassetuṁ ‘‘atthabhañjanako’’ti vuttaṁ, parassa hitavināsakoti attho.",
  "tika-s0104t1:631_5": "Musāvādo pana sasantakassa adātukāmatāya, hasādhippāyena ca bhavati.",
  "tika-s0104t1:631_6": "Vacasā katā vāyāmappadhānā kiriyā vacīpayogo. Tathā kāyena katā kāyapayogo.",
  "tika-s0104t1:631_7": "Visaṁvādanādhippāyo pubbabhāgakkhaṇe, taṅkhaṇe ca.",
  "tika-s0104t1:631_8": "Vuttañhi ‘‘pubbevassa hoti ‘musā bhaṇissa’nti,",
  "tika-s0104t1:631_9": "bhaṇantassa hoti ‘musā bhaṇāmī’ti’’ (pārā. 200; pāci.",
  "tika-s0104t1:631_10": "4) etadeva hi dvayaṁ aṅgabhūtaṁ.",
  "tika-s0104t1:631_11": "Itaraṁ ‘‘bhaṇitassa hoti ‘musā mayā bhaṇita’nti’’ (pārā. 200; pāci. 4) vuttaṁ pana hotu vā, mā vā, akāraṇametaṁ. Assāti visaṁvādakassa. ‘‘Cetanā’’ti etena sambandho.",
  "tika-s0104t1:631_12": "Visaṁ vādeti etenāti visaṁvādanaṁ, tadeva kāyavacīpayogo, taṁ samuṭṭhāpetīti tathā,",
  "tika-s0104t1:631_13": "iminā musāsaṅkhātena kāyavacīpayogena,",
  "tika-s0104t1:631_14": "musāsaṅkhātaṁ vā kāyavacīpayogaṁ vadati viññāpeti,",
  "tika-s0104t1:631_15": "samuṭṭhāpeti vā etenāti musāvādoti atthamāha.",
  "tika-s0104t1:631_16": "‘‘Vādo’’ti vutte visaṁvādanacittaṁ, tajjo vāyāmo,",
  "tika-s0104t1:631_17": "parassa tadatthavijānananti lakkhaṇattayaṁ vibhāvitameva hoti.",
  "tika-s0104t1:632_0": "‘‘Atathaṁ vatthu’’nti lakkhaṇaṁ pana avibhāvitameva musā-saddassa payogasaṅkhātakiriyāvācakattā.",
  "tika-s0104t1:632_1": "Tasmā idha naye lakkhaṇassa abyāpitatāya,",
  "tika-s0104t1:632_2": "musā-saddassa ca visaṁvāditabbatthavācakatāsambhavato paripuṇṇaṁ katvā musāvādalakkhaṇaṁ dassetuṁ ‘‘aparo nayo’’tiādi vuttaṁ. Lakkhaṇatoti sabhāvato. Tathāti tena tathākārena.",
  "tika-s0104t1:632_3": "Kāyavacīviññattiyo samuṭṭhāpetīti viññattisamuṭṭhāpikā.",
  "tika-s0104t1:632_4": "Imasmiṁ pana naye musā vatthu vadīyati vuccati etenāti musāvādoti nibbacanaṁ daṭṭhabbaṁ.",
  "tika-s0104t1:632_5": "‘‘So yamattha’’ntiādinā kammapathappattassa vatthuvasena appasāvajjamahāsāvajjabhāvamāha. Yassa atthaṁ bhañjati,",
  "tika-s0104t1:632_6": "tassa appaguṇatāya appasāvajjo ,",
  "tika-s0104t1:632_7": "mahāguṇatāya mahāsāvajjoti adinnādāne viya guṇavasenāpi yojetabbaṁ.",
  "tika-s0104t1:632_8": "Kilesānaṁ mudutibbatāvasenāpi appasāvajjamahāsāvajjatā labbhatiyeva.",
  "tika-s0104t1:633_0": "‘‘Apicā’’tiādinā musāvādasāmaññassāpi appasāvajjamahāsāvajjabhāvaṁ dasseti.",
  "tika-s0104t1:633_1": "Attano santakaṁ adātukāmatāyāti,",
  "tika-s0104t1:633_2": "hi hasādhippāyenāti ca musāvādasāmaññato vuttaṁ.",
  "tika-s0104t1:633_3": "Ubhayatthāpi ca visaṁvādanapurekkhāreneva musāvādo, na pana vacanamattena.",
  "tika-s0104t1:633_4": "Tattha pana cetanā balavatī na hotīti appasāvajjatā vuttā. Nadī maññeti nadī viya.",
  "tika-s0104t1:633_5": "Appatāya ūnassa atthassa pūraṇavasena pavattā kathā pūraṇakathā,",
  "tika-s0104t1:633_6": "bahutarabhāvena vuttakathāti vuttaṁ hoti.",
  "tika-s0104t1:634_0": "Tenākārena jāto tajjo,",
  "tika-s0104t1:634_1": "tassa visaṁvādanassa anurūpoti attho.",
  "tika-s0104t1:634_2": "Vāyāmoti vāyāmasīsena payogamāha.",
  "tika-s0104t1:634_3": "Vīriyappadhānā hi kāyikavācasikakiriyā idha adhippetā, na vāyāmamattaṁ.",
  "tika-s0104t1:634_4": "Visaṁvādanādhippāyena payoge katepi aparena tasmiṁ atthe aviññāte visaṁvādanassa asijjhanato parassa tadatthavijānanampi ekasambhārabhāvena vuttaṁ. Keci pana ‘‘abhūtavacanaṁ, visaṁvādanacittaṁ,",
  "tika-s0104t1:634_5": "parassa tadatthavijānana’’nti tayo sambhāre vadanti.",
  "tika-s0104t1:634_6": "Kāyikova sāhatthikoti koci maññeyyāti taṁ nivāraṇatthaṁ ‘‘so kāyena vā’’tiādi vuttaṁ.",
  "tika-s0104t1:634_7": "Tāya ce kiriyāya paro tamatthaṁ jānātīti taṅkhaṇe vā dandhatāya vicāretvā pacchā vā jānanaṁ sandhāya vuttaṁ. Ayanti visaṁvādako.",
  "tika-s0104t1:634_8": "Kiriyasamuṭṭhāpikacetanākkhaṇeyevāti kāyikavācasikakiriyasamuṭṭhāpikāya cetanāya pavattakkhaṇe eva.",
  "tika-s0104t1:634_9": "Musāvādakammunā bajjhatīti visaṁvādanacetanāsaṅkhātena musāvādakammunā sambandhīyati, allīyatīti vā attho.",
  "tika-s0104t1:634_10": "Sacepi dandhatāya vicāretvā pacchā cirenāpi paro tadatthaṁ jānāti,",
  "tika-s0104t1:634_11": "sanniṭṭhāpakacetanāya nibbattattā taṅkhaṇeyeva bajjhatīti vuttaṁ hoti.",
  "tika-s0104t1:635_0": "‘‘Eko payogo sāhatthikovā’’ti idaṁ porāṇaṭṭhakathāsu āgatanayena vuttanti idha saṅgahaṭṭhakathāya saṅgahakārassa attano matibhedaṁ dassetuṁ ‘‘yasmā panā’’tiādi vuttaṁ.",
  "tika-s0104t1:635_1": "Tattha ‘‘yathā…pe… tathā’’ti etena sāhatthiko viya āṇattikādayopi gahetabbā,",
  "tika-s0104t1:635_2": "aggahaṇe kāraṇaṁ natthi parassa visaṁvādanabhāvena tassadisattāti dasseti ,",
  "tika-s0104t1:635_3": "‘‘idamassa…pe… āṇāpentopī’’ti āṇattikassa gahaṇe kāraṇaṁ,",
  "tika-s0104t1:635_4": "‘‘paṇṇaṁ…pe… nissajjantopī’’ti nissaggiyassa,",
  "tika-s0104t1:635_5": "‘‘ayamattho…pe… ṭhapentopī’’ti thāvarassa.",
  "tika-s0104t1:635_6": "Yasmā visaṁvādetīti sabbattha sambandho.",
  "tika-s0104t1:635_7": "Paṇṇaṁ likhitvāti tālādīnaṁ paṇṇaṁ akkharena likhitvā,",
  "tika-s0104t1:635_8": "paṇṇanti vā bhummatthe upayogavacanaṁ.",
  "tika-s0104t1:635_9": "Tena vuttaṁ ‘‘tirokuṭṭādīsū’’ti [kuḍḍādīsu (dī. ni. aṭṭha.",
  "tika-s0104t1:635_10": "1.8)] paṇṇe akkharaṁ lekhaniyā likhitvāti attho.",
  "tika-s0104t1:635_11": "Vīmaṁsitvā gahetabbāti attanomatiyā sabbadubbalattā anattukkaṁsanena vuttaṁ.",
  "tika-s0104t1:635_12": "Kiñhettha vicāretabbakāraṇaṁ atthi sayameva vicāritattā.",
  "tika-s0104t1:636_0": "Saccanti vacīsaccaṁ,",
  "tika-s0104t1:636_1": "saccena saccanti purimena vacīsaccena pacchimaṁ vacīsaccaṁ.",
  "tika-s0104t1:636_2": "Paccayavasena dhātupadantalopaṁ sandhāya ‘‘sandahatī’’ti vuttaṁ. Saddavidū pana –",
  "tika-s0104t1:637_0": "‘‘Vipubbo dhā karotyatthe, abhipubbo tu bhāsane;",
  "tika-s0104t1:638_0": "Nyāsaṁpubbo yathāyogaṁ, nyāsāropanasandhisū’’ti. –",
  "tika-s0104t1:639_0": "Dhā-saddameva ghaṭanatthe paṭhanti.",
  "tika-s0104t1:639_1": "Tasmā pariyāyavasena ‘‘sandahatī’’ti vuttantipi daṭṭhabbaṁ.",
  "tika-s0104t1:639_2": "Tadadhippāyaṁ dasseti ‘‘na antarantarā’’tiādinā. ‘‘Yo hī’’tiādi tabbivaraṇaṁ.",
  "tika-s0104t1:639_3": "Antaritattāti antarā paricchinnattā.",
  "tika-s0104t1:639_4": "Na tādisoti na evaṁvadanasabhāvo. Jīvitahetupi,",
  "tika-s0104t1:639_5": "pageva aññahetūti api-saddo sambhāvanattho.",
  "tika-s0104t1:640_0": "‘‘Saccato thetato’’tiādīsu (ma. ni.",
  "tika-s0104t1:640_1": "1.19) viya theta-saddo thirapariyāyo,",
  "tika-s0104t1:640_2": "thirabhāvo ca saccavāditādhikārattā kathāvasena veditabboti āha ‘‘thirakathoti attho’’ti. Thitassa bhāvoti hi theto, thirabhāvo,",
  "tika-s0104t1:640_3": "tena yuttattā puggalo idha theto nāma.",
  "tika-s0104t1:640_4": "Haliddīti suvaṇṇavaṇṇakandanipphattako gacchaviseso. Thuso nāma dhaññattaco, dhaññapalāso ca.",
  "tika-s0104t1:640_5": "Kumbhaṇḍanti mahāphalo sūpasampādako latāviseso.",
  "tika-s0104t1:640_6": "Indakhīlo nāma gambhīranemo esikāthambho.",
  "tika-s0104t1:640_7": "Yathā haliddirāgādayo anavaṭṭhitasabhāvatāya na ṭhitā,",
  "tika-s0104t1:640_8": "evaṁ na ṭhitā kathā etassāti naṭhitakatho [nathirakatho (dī. ni. aṭṭha.",
  "tika-s0104t1:640_9": "1.8)] yathā pāsāṇalekhādayo avaṭṭhitasabhāvatāya ṭhitā,",
  "tika-s0104t1:640_10": "evaṁ ṭhitā kathā etassāti ṭhitakathoti [thirakatho (dī. ni. aṭṭha.",
  "tika-s0104t1:640_11": "1.8)] haliddirāgādayo yathā kathāya upamāyo honti, evaṁ yojetabbaṁ. Kathāya hi etā upamāyoti.",
  "tika-s0104t1:641_0": "Pattisaṅkhātā saddhā ayati pavattati etthāti paccayikoti āha ‘‘pattiyāyitabbako’’ti.",
  "tika-s0104t1:641_1": "Pattiyā ayitabbā pavattetabbāti pattiyāyitabbā ya-kārāgamena, vācā.",
  "tika-s0104t1:641_2": "Sā etassāti pattiyāyitabbako, tenāha ‘‘saddhāyitabbako’’ti. Tadevatthaṁ byatirekena,",
  "tika-s0104t1:641_3": "anvayena ca dassetuṁ ‘‘ekacco hī’’tiādi vuttaṁ.",
  "tika-s0104t1:641_4": "Vattabbataṁ āpajjati visaṁvādanato.",
  "tika-s0104t1:641_5": "Itarapakkhe ca avisaṁvādanatoti adhippāyo.",
  "tika-s0104t1:641_6": "‘‘Loka’’nti etena ‘‘lokassā’’ti ettha kammatthe chaṭṭhīti dasseti.",
  "tika-s0104t1:642_0": "Satipi paccekaṁ pāṭhakkame aññāsu abhidhammaṭṭhakathā dīsu (dha. sa. aṭṭha. akusalakammapathakathā; ma. ni.",
  "tika-s0104t1:642_1": "1.89) saṁvaṇṇanākkamena tiṇṇampi padānaṁ ekatthasaṁvaṇṇanaṁ kātuṁ ‘‘yāya vācāyā’’tiādimāha,",
  "tika-s0104t1:642_2": "yāya vācāya karotīti sambandho.",
  "tika-s0104t1:642_3": "Parassāti yaṁ bhindituṁ taṁ vācaṁ bhāsati, tassa. Ca-saddo aṭṭhānapayutto,",
  "tika-s0104t1:642_4": "so dvandagabbhabhāvaṁ jotetuṁ kammadvaye payujjitabbo.",
  "tika-s0104t1:642_5": "Suññabhāvanti piyavirahitatāya rittabhāvaṁ.",
  "tika-s0104t1:642_6": "Sāti yathāvuttā saddasabhāvā vācā,",
  "tika-s0104t1:642_7": "etena piyañca suññañca piyasuññaṁ,",
  "tika-s0104t1:642_8": "taṁ karoti etāyāti pisuṇā niruttinayenāti vacanatthaṁ dasseti, pisatīti vā pisuṇā,",
  "tika-s0104t1:642_9": "samagge satte avayavabhūte vaggabhinne karotīti attho.",
  "tika-s0104t1:643_0": "Pharusanti sinehābhāvena lūkhaṁ.",
  "tika-s0104t1:643_1": "Sayampi pharusāti domanassasamuṭṭhitattā sabhāvena sayampi kakkasā.",
  "tika-s0104t1:643_2": "Pharusasabhāvato neva kaṇṇasukhā.",
  "tika-s0104t1:643_3": "Atthavipannatāya na hadayaṅgamā.",
  "tika-s0104t1:643_4": "Ettha pana paṭhamanaye pharusaṁ karotīti vacanatthena vā phalūpacārena vā vācāya pharusasaddappavatti veditabbā.",
  "tika-s0104t1:643_5": "Dutiyanaye mammacchedavasena pavattiyā ekantaniṭṭhuratāya ruḷhisaddavasena sabhāvena,",
  "tika-s0104t1:643_6": "kāraṇūpacārena vā vācāya pharusasaddappavatti daṭṭhabbā.",
  "tika-s0104t1:644_0": "Yenāti palāpasaṅkhātena niratthakavacanena.",
  "tika-s0104t1:644_1": "Samphanti ‘‘sa’’nti vuttaṁ sukhaṁ,",
  "tika-s0104t1:644_2": "hitañca phalati paharati vināsetīti atthena ‘‘sampha’’nti laddhanāmaṁ attano,",
  "tika-s0104t1:644_3": "paresañca anupakārakaṁ yaṁ kiñci atthaṁ, tenāha ‘‘niratthaka’’nti,",
  "tika-s0104t1:644_4": "iminā samphaṁ palapati etenāti samphappalāpoti vacanatthaṁ dasseti.",
  "tika-s0104t1:645_0": "‘‘Tesa’’ntiādinā cetanāya phalavohārena pisuṇādisaddappavatti vuttā.",
  "tika-s0104t1:645_1": "‘‘Sā evā’’tiādinā pana cetanāya pavattiparikappanāya hetuṁ vibhāveti.",
  "tika-s0104t1:645_2": "Tattha ‘‘pahāyā’’tiādivacanasannidhānato tassāyeva ca pahātabbatā yuttito adhippetāti attho.",
  "tika-s0104t1:646_0": "Tatthāti tāsu pisuṇavācādīsu.",
  "tika-s0104t1:646_1": "Saṁkiliṭṭhacittassāti lobhena, dosena vā vibādhitacittassa, upatāpitacittassa vā,",
  "tika-s0104t1:646_2": "dūsitacittassāti vuttaṁ hoti, ‘‘cetanā’’ti etena sambandho.",
  "tika-s0104t1:646_3": "Yena saha paresaṁ bhedāya vadati,",
  "tika-s0104t1:646_4": "tassa attano piyakamyatāyāti attho.",
  "tika-s0104t1:646_5": "Cetanā pisuṇavācā nāma pisuṇaṁ vadanti etāyāti katvā.",
  "tika-s0104t1:646_6": "Samāsavisaye hi mukhyavasena attho gahetabbo,",
  "tika-s0104t1:646_7": "byāsavisaye upacāravasenāti daṭṭhabbaṁ. Yassa yato bhedaṁ karoti, tesu abhinnesu appasāvajjaṁ, bhinnesu mahāsāvajjaṁ.",
  "tika-s0104t1:646_8": "Tathā kilesānaṁ mudutibbatāvisesesupi yojetabbaṁ.",
  "tika-s0104t1:647_0": "Yassa pesuññaṁ upasaṁharati, so bhijjatu vā, mā vā,",
  "tika-s0104t1:647_1": "tassa tadatthaviññāpanameva pamāṇanti āha ‘‘tassa tadatthavijānana’’nti.",
  "tika-s0104t1:647_2": "Bhedapurekkhāratāpiyakamyatānamekekapakkhipanena cattāro.",
  "tika-s0104t1:647_3": "Kammapathappatti pana bhinne eva.",
  "tika-s0104t1:647_4": "Imesanti aniyamatāya parammukhāpavattānampi attano buddhiyaṁ parivattamāne sandhāya vuttanti dassetuṁ ‘‘yesa’’ntiādimāha. Itoti idha padese,",
  "tika-s0104t1:647_5": "vuttānaṁ yesaṁ santike sutanti yojetabbaṁ.",
  "tika-s0104t1:648_0": "‘‘Dvinna’’nti nidassanavacanaṁ bahūnampi sandhānato.",
  "tika-s0104t1:648_1": "‘‘Mittāna’’ntiādi ‘‘sandhāna’’nti ettha kammaṁ,",
  "tika-s0104t1:648_2": "tena pāḷiyaṁ ‘‘bhinnāna’’nti etassa kammabhāvaṁ dasseti.",
  "tika-s0104t1:648_3": "Sandhānakaraṇañca nāma tesamanurūpakaraṇamevāti vuttaṁ ‘‘anukattā’’ti. Anuppadātāti anubalappadātā, anuvattanavasena vā padātā. Kassa pana anubalappadānaṁ, anuvattanañcāti?",
  "tika-s0104t1:648_4": "‘‘Sahitāna’’nti vuttattā sandhānassāti viññāyatīti āha ‘‘sandhānānuppadātā’’ti. Yasmā pana anubalavasena,",
  "tika-s0104t1:648_5": "anuvattanavasena ca sandhānassa padānaṁ ādānaṁ,",
  "tika-s0104t1:648_6": "rakkhaṇaṁ vā daḷhīkaraṇaṁ hoti,",
  "tika-s0104t1:648_7": "tasmā vuttaṁ ‘‘daḷhīkammaṁ kattā’’ti. Āramanti etthāti ārāmo.",
  "tika-s0104t1:648_8": "Ramitabbaṭṭhānaṁ samaggoti hi tadadhiṭṭhānānaṁ vasena tabbisesanatā vuttā. ‘‘Samagge’’tipi paṭhanti,",
  "tika-s0104t1:648_9": "tadayuttaṁ ‘‘yatthā’’tiādivacanena viruddhattā.",
  "tika-s0104t1:648_10": "Yasmā pana ākārena vināpi ayamattho labbhati,",
  "tika-s0104t1:648_11": "tasmā ‘‘ayamevettha attho’’ti vuttaṁ samaggesūti samaggabhūtesu janakāyesu, tenāha ‘‘te pahāyā’’tiādi.",
  "tika-s0104t1:648_12": "Tappakatiyatthopi kattuatthovāti dasseti ‘‘nandatī’’ti iminā.",
  "tika-s0104t1:648_13": "Tappakatiyatthena hi ‘‘disvāpi sutvāpī’’ti vacanaṁ supapannaṁ hoti.",
  "tika-s0104t1:648_14": "Samagge karoti etāyāti samaggakaraṇī. Sāyeva vācā,",
  "tika-s0104t1:648_15": "taṁ bhāsitāti atthamāha ‘‘yā vācā’’tiādinā.",
  "tika-s0104t1:648_16": "Tāya vācāya samaggakaraṇaṁ nāma. ‘‘Sukhā saṅghassa sāmaggī,",
  "tika-s0104t1:648_17": "samaggānaṁ tapo sukho’’tiādinā (dha. pa.",
  "tika-s0104t1:648_18": "194) samaggānisaṁsadassanamevāti vuttaṁ ‘‘sāmaggiguṇaparidīpikamevā’’ti.",
  "tika-s0104t1:648_19": "Itaranti tabbiparītaṁ bhedanikaṁ vācaṁ.",
  "tika-s0104t1:649_0": "Mammānīti duṭṭhārūni,",
  "tika-s0104t1:649_1": "tassadisatāya pana idha akkosavatthūni ‘‘mammānī’’ti vuccanti.",
  "tika-s0104t1:649_2": "Yathā hi duṭṭhārūsu yena kenaci vatthunā ghaṭitesu cittaṁ adhimattaṁ dukkhappattaṁ hoti,",
  "tika-s0104t1:649_3": "tathā tesu dasasujātiādīsu akkosavatthūsu pharusavācāya phusitamattesūti.",
  "tika-s0104t1:649_4": "Tathā hi vuttaṁ ‘‘mammāni viya mammāni,",
  "tika-s0104t1:649_5": "yesu pharusavācāya chupitamattesu duṭṭhārūsu viya ghaṭṭitesu cittaṁ adhimattaṁ dukkhappattaṁ hoti, kāni pana tāni?",
  "tika-s0104t1:649_6": "Jātiādīni akkosavatthūnī’’ti (dī. ni. ṭī.",
  "tika-s0104t1:649_7": "1.9) ‘‘yassa sarīrappadesassa satthādipaṭihanena bhusaṁ rujjanaṁ, so mammaṁ nāma.",
  "tika-s0104t1:649_8": "Idha pana yassa cittassa pharusavācāvasena domanassasaṅkhātaṁ bhusaṁ rujjanaṁ,",
  "tika-s0104t1:649_9": "taṁ mammaṁ viyāti mamma’’nti apare.",
  "tika-s0104t1:649_10": "Tāni mammāni chijjanti bhijjanti yenāti mammacchedako, sveva kāyavacīpayogo, tāni samuṭṭhāpetīti tathā.",
  "tika-s0104t1:649_11": "Ekantapharusacetanā pharusā vācā pharusaṁ vadanti etāyāti katvā.",
  "tika-s0104t1:649_12": "‘‘Pharusacetanā’’ icceva avatvā ‘‘ekantapharusacetanā’’ti vacanaṁ duṭṭhacittatāya eva pharusacetanā adhippetā,",
  "tika-s0104t1:649_13": "na pana savanapharusatāmattenāti ñāpanatthaṁ.",
  "tika-s0104t1:649_14": "Tassāti ekantapharusacetanāya eva.",
  "tika-s0104t1:649_15": "Āvibhāvatthanti pharusavācābhāvassa pākaṭakaraṇatthaṁ.",
  "tika-s0104t1:649_16": "Tassāti vā ekantapharusacetanāya eva, pharusavācābhāvassāti attho. Tathevāti mātuvuttākāreneva, uṭṭhāsi anubandhitunti attho.",
  "tika-s0104t1:649_17": "Saccakiriyanti yaṁ ‘‘caṇḍā taṁ mahiṁsī anubandhatū’’ti vacanaṁ mukhena kathesi, taṁ mātucitte natthi, tasmā ‘‘taṁ mā hotu,",
  "tika-s0104t1:649_18": "yaṁ pana uppalapattampi mayhaṁ upari na patatū’’ti kāraṇaṁ cittena cintesi, tadeva mātucitte atthi,",
  "tika-s0104t1:649_19": "tasmā ‘‘tameva hotū’’ti saccakaraṇaṁ, kattabbasaccaṁ vā. Tatthevāti uṭṭhānaṭṭhāneyeva.",
  "tika-s0104t1:649_20": "Baddhā viyāti yottādinā paribandhi viya.",
  "tika-s0104t1:649_21": "Evaṁ mammacchedakoti ettha savanapharusatāmattena mammacchedakatā veditabbā.",
  "tika-s0104t1:650_0": "Payogoti vacīpayogo.",
  "tika-s0104t1:650_1": "Cittasaṇhatāyāti ekantapharusacetanāya abhāvamāha.",
  "tika-s0104t1:650_2": "Tatoyeva hi pharusavācā na hoti kammapathappattā,",
  "tika-s0104t1:650_3": "kammabhāvaṁ pana na sakkā vāretunti daṭṭhabbaṁ.",
  "tika-s0104t1:650_4": "‘‘Mātāpitaro hī’’tiādināpi tadevatthaṁ samattheti.",
  "tika-s0104t1:650_5": "Evaṁ byatirekavasena cetanāpharusatāya pharusavācābhāvaṁ sādhetvā idāni tameva anvayavasena sādhetuṁ ‘‘yathā’’tiādi vuttaṁ.",
  "tika-s0104t1:650_6": "Apharusā vācā na hoti pharusā vācā hotiyevāti attho sāti pharusavācā. Yanti puggalaṁ.",
  "tika-s0104t1:651_0": "Etthāpi kammapathabhāvaṁ appattā appasāvajjā, itarā mahāsāvajjā.",
  "tika-s0104t1:651_1": "Tathā kilesānaṁ mudutibbatābhedepi yojetabbaṁ.",
  "tika-s0104t1:651_2": "Keci pana ‘‘yaṁ uddissa pharusavācā payujjati,",
  "tika-s0104t1:651_3": "tassa sammukhāyeva sīsaṁ etī’’ti vadanti,",
  "tika-s0104t1:651_4": "eke pana ‘‘parammukhāpi pharusavācā hotiyevā’’ti.",
  "tika-s0104t1:651_5": "Tatthāyamadhippāyo yutto siyā,",
  "tika-s0104t1:651_6": "sammukhā payoge agāravādīnaṁ balavabhāvato siyā cetanā balavatī,",
  "tika-s0104t1:651_7": "parassa ca tadatthavijānanaṁ, na tathā parammukhā.",
  "tika-s0104t1:651_8": "Yathā pana akkosite mate āḷahane katā khamanā upavādantarāyaṁ nivatteti,",
  "tika-s0104t1:651_9": "evaṁ parammukhā payuttāpi pharusavācā hotiyevāti sakkā ñātunti,",
  "tika-s0104t1:651_10": "tasmā ubhayatthāpi pharusavācā sambhavatīti daṭṭhabbaṁ.",
  "tika-s0104t1:651_11": "Tathā hi parassa tadatthavijānanamaññatra tayova tassā sambhārā aṭṭhakathāsu vuttāti.",
  "tika-s0104t1:651_12": "Kupitacittanti akkosanādhippāyeneva vuttaṁ, na pana maraṇādhippāyena.",
  "tika-s0104t1:651_13": "Maraṇādhippāyena hi sati cittakope atthasiddhiyā,",
  "tika-s0104t1:651_14": "tadabhāve ca yathārahaṁ pāṇātipātabyāpādāva honti.",
  "tika-s0104t1:652_0": "Elaṁ vuccati doso ilati cittaṁ,",
  "tika-s0104t1:652_1": "puggalo vā kampati etenāti katvā. Etthāti –",
  "tika-s0104t1:653_0": "‘‘Nelaṅgo setapacchādo, ekāro vattatī ratho;",
  "tika-s0104t1:654_0": "Anīghaṁ passa āyantaṁ, chinnasotaṁ abandhana’’nti. (saṁ. ni. 4.347; udā. 65; peṭako. 25); –",
  "tika-s0104t1:655_0": "Imissā udānagāthāya.",
  "tika-s0104t1:655_1": "Sīlañhettha niddosatāya ‘‘nela’’nti vuttaṁ.",
  "tika-s0104t1:655_2": "Tenevāha citto gahapati āyasmatā kāmabhūtherena puṭṭho saṁyuttāgamavare saḷāyatanavagge ‘‘nelaṅga’’nti kho bhante sīlānametaṁ adhivacana’’nti (saṁ. ni.",
  "tika-s0104t1:655_3": "4.347) vācā nāma saddasabhāvā taṁtadatthanibandhanāti sādurasasadisattā madhurameva byañjanaṁ,",
  "tika-s0104t1:655_4": "attho ca tabbhāvatoti atthameva sandhāya byañjanamadhuratāya,",
  "tika-s0104t1:655_5": "atthamadhuratāyā’’ti ca vuttaṁ.",
  "tika-s0104t1:655_6": "Visesanaparanipātopi hi loke dissati ‘‘agyāhito’’tiādīsu.",
  "tika-s0104t1:655_7": "Apica avayavāpekkhane sati ‘‘madhuraṁ byañjanaṁ yassā’’tiādinā vattabbo. Sukhāti sukhakaraṇī, sukhahetūti vuttaṁ hoti. Kaṇṇasūlanti kaṇṇasaṅkuṁ.",
  "tika-s0104t1:655_8": "Kaṇṇasaddena cettha sotaviññāṇapaṭibaddhatadanuvattakā viññāṇavīthiyo gahitā.",
  "tika-s0104t1:655_9": "Vohārakathā hesā suttantadesanā, tassā vaṇṇanā ca,",
  "tika-s0104t1:655_10": "tathā ceva vuttaṁ ‘‘sakalasarīre kopaṁ, pema’’nti ca.",
  "tika-s0104t1:655_11": "Na hi hadayavatthunissito kopo, pemo ca sakalasarīre vattati. Esa nayo īdisesu.",
  "tika-s0104t1:655_12": "Sukhena cittaṁ pavisati yathāvuttakāraṇadvayenāti attho,",
  "tika-s0104t1:655_13": "aluttasamāso cesa yathā ‘‘amataṅgato’’ti. Pureti guṇapāripure,",
  "tika-s0104t1:655_14": "tenāha ‘‘guṇaparipuṇṇatāyā’’ti. Pure saṁvaḍḍhā porī,",
  "tika-s0104t1:655_15": "tādisā nārī viyāti vācāpi porīti atthamāha ‘‘pure’’tiādinā. Sukumārāti sutaruṇā.",
  "tika-s0104t1:655_16": "Upameyyapakkhe pana apharusatāya mudukabhāvo eva sukumāratā.",
  "tika-s0104t1:655_17": "Purassāti ettha pura-saddo tannivāsīvācako sahacaraṇavasena ‘‘gāmo āgato’’tiādīsu viya, tenevāha ‘‘nagaravāsīna’’nti.",
  "tika-s0104t1:655_18": "Esāti taṁsambandhīniddesā vācā.",
  "tika-s0104t1:655_19": "Evarūpī kathāti atthattayena pakāsitā kathā.",
  "tika-s0104t1:655_20": "Kantāti kāmitā tuṭṭhā yathā ‘‘pakkanto’’ti,",
  "tika-s0104t1:655_21": "māna-saddassa vā antabyappadeso, kāmiyamānāti attho.",
  "tika-s0104t1:655_22": "Yathā ‘‘anāpatti asamanubhāsantassā’’ti (pārā. 416, 430,",
  "tika-s0104t1:655_23": "441) manaṁ appeti vaḍḍhetīti manāpā,",
  "tika-s0104t1:655_24": "tena vuttaṁ ‘‘cittavuḍḍhikarā’’ti. Tathākārinīti attho.",
  "tika-s0104t1:655_25": "Ato bahuno janassāti idha sambandhe sāmivacanaṁ,",
  "tika-s0104t1:655_26": "na tu purimasmiṁ viya kattari.",
  "tika-s0104t1:656_0": "Kāmaṁ tehi vattumicchito attho sambhavati,",
  "tika-s0104t1:656_1": "so pana aphalattā bhāsitatthapariyāyena atthoyeva nāma na hotīti āha ‘‘anatthaviññāpikā’’ti.",
  "tika-s0104t1:656_2": "Apica payojanatthābhāvato anatthā, vācā, taṁ viññāpikātipi vaṭṭati.",
  "tika-s0104t1:656_3": "Akusalacetanā samphappalāpo samphaṁ palapanti etāyāti katvā.",
  "tika-s0104t1:656_4": "Āsevanaṁ bhāvanaṁ bahulīkaraṇaṁ.",
  "tika-s0104t1:656_5": "Yaṁ janaṁ gāhāpayituṁ pavattito, tena aggahite appasāvajjo, gahite mahāsāvajjo.",
  "tika-s0104t1:656_6": "Kilesānaṁ mudutibbatāvasenāpi appasāvajjamahāsāvajjatā yojetabbā.",
  "tika-s0104t1:656_7": "Bhāratanāmakānaṁ dvebhātukarājūnaṁ yuddhakathā,",
  "tika-s0104t1:656_8": "dasagiriyakkhena sītāya nāma deviyā āharaṇakathā, rāmaraññā paccāharaṇakathā ,",
  "tika-s0104t1:656_9": "yathā taṁ adhunā bāhirakehi paricayitā sakkaṭabhāsāya gaṇṭhitā rāmapurāṇabhāratapurāṇādikathāti,",
  "tika-s0104t1:656_10": "evamādikā niratthakakathā samphappalāpoti vuttaṁ ‘‘bhārata…pe… purekkhāratā’’ti.",
  "tika-s0104t1:657_0": "‘‘Kālavādī’’tiādi samphappalāpā paṭiviratassa paṭipattisandassanaṁ yathā ‘‘pāṇātipātā paṭivirato’’tiādi (dī. ni. 1.8,",
  "tika-s0104t1:657_1": "194) pāṇātipātappahānassa paṭipattidassanaṁ.",
  "tika-s0104t1:657_2": "‘‘Pāṇātipātaṁ pahāya viharatī’’ti hi vutte kathaṁ pāṇātipātappahānaṁ hotīti apekkhāsambhavato ‘‘pāṇātipātā paṭivirato hotī’’ti vuttaṁ.",
  "tika-s0104t1:657_3": "Sā pana virati kathanti āha ‘‘nihitadaṇḍo nihita sattho’’ti.",
  "tika-s0104t1:657_4": "Tañca daṇḍasatthanidhānaṁ kathanti vuttaṁ ‘‘lajjī’’tiādi.",
  "tika-s0104t1:657_5": "Evaṁ uttaruttaraṁ purimassa purimassa upāyasandassanaṁ.",
  "tika-s0104t1:657_6": "Tathā adinnādānādīsupi yathāsambhavaṁ yojetabbaṁ.",
  "tika-s0104t1:657_7": "Tena vuttaṁ ‘‘kālavādītiādi samphappalāpā paṭiviratassa paṭipattisandassana’’nti.",
  "tika-s0104t1:657_8": "Atthasaṁhitāpi hi vācā ayuttakālapayogena atthāvahā na siyāti anatthaviññāpanabhāvaṁ anulometi,",
  "tika-s0104t1:657_9": "tasmā samphappalāpaṁ pajahantena akālavāditā parivajjetabbāti dassetuṁ ‘‘kālavādī’’ti vuttaṁ.",
  "tika-s0104t1:657_10": "Kāle vadantenāpi ubhayattha asādhanato abhūtaṁ parivajjetabbanti āha ‘‘bhūtavādī’’ti.",
  "tika-s0104t1:657_11": "Bhūtañca vadantena yaṁ idhalokaparalokahitasampādanakaṁ,",
  "tika-s0104t1:657_12": "tadeva vattabbanti vuttaṁ ‘‘atthavādī’’ti.",
  "tika-s0104t1:657_13": "Atthaṁ vadantenāpi na lokiyadhammanissitameva vattabbaṁ,",
  "tika-s0104t1:657_14": "atha kho lokuttaradhammanissitampīti āha ‘‘dhammavādī’’ti.",
  "tika-s0104t1:657_15": "Yathā ca attho lokuttaradhammanissito hoti,",
  "tika-s0104t1:657_16": "tathā dassanatthaṁ ‘‘vinayavādī’’ti vuttaṁ.",
  "tika-s0104t1:658_0": "Pātimokkhasaṁvaro,",
  "tika-s0104t1:658_1": "satiñāṇakhantivīriyasaṁvaroti hi pañcannaṁ saṁvaravinayānaṁ tadaṅgappahānaṁ,",
  "tika-s0104t1:658_2": "vikkhambhanasamucchedapaṭippassaddhinissaraṇappahānanti pañcannaṁ pahānavinayānañca vasena vuccamāno attho nibbānādhigamahetubhāvato lokuttaradhammasannissito hoti.",
  "tika-s0104t1:658_3": "Evaṁ guṇavisesayutto ca attho vuccamāno desanākosalle sati sobhati, kiccakaro ca hoti,",
  "tika-s0104t1:658_4": "nāññathāti dassetuṁ ‘‘nidhānavatiṁ vācaṁ bhāsitā’’ti vuttaṁ.",
  "tika-s0104t1:658_5": "Idāni tameva desanākosallaṁ vibhāvetuṁ ‘‘kālenā’’tiādimāha. Ajjhāsayaṭṭhuppattīnaṁ,",
  "tika-s0104t1:658_6": "pucchāya ca vasena otiṇṇe desanāvisaye ekaṁsādibyākaraṇavibhāgaṁ sallakkhetvā ṭhapanāhetudāharaṇasaṁsandanāni taṁtaṁkālānurūpaṁ vibhāventiyā parimitaparicchinnarūpāya gambhīrudānapahūtatthavitthārasaṅgāhikāya desanāya pare yathājjhāsayaṁ paramatthasiddhiyaṁ patiṭṭhāpento ‘‘desanākusalo’’ti vuccatīti evametthāpi atthayojanā veditabbā.",
  "tika-s0104t1:659_0": "Vattabbayuttakālanti vattabbavacanassa anurūpakālaṁ, tattha vā payujjitabbakālaṁ.",
  "tika-s0104t1:659_1": "Sabhāvavaseneva bhūtatāti āha ‘‘sabhāvamevā’’ti. Atthaṁ vadatīti atthavādī.",
  "tika-s0104t1:659_2": "Atthavadanañca tannissitavācākathanamevāti adhippāyena vuttaṁ ‘‘diṭṭhadhammikasamparāyikatthasannissitameva katvā’’ti.",
  "tika-s0104t1:659_3": "Dhammavādī’’tiādīsupi eseva nayo.",
  "tika-s0104t1:660_0": "Nidheti sannidhānaṁ karoti etthāti nidhānaṁ. Ṭhapanokāso.",
  "tika-s0104t1:660_1": "‘‘Ṭhānavatī’’ti vutte tasmiṁ ṭhāne ṭhapetuṁ yuttātipi attho sambhavatīti āha ‘‘hadaye’’tiādi.",
  "tika-s0104t1:660_2": "Nidhānavatīpi vācā kālayuttāva atthāvahā,",
  "tika-s0104t1:660_3": "tasmā ‘‘kālenā’’ti idaṁ ‘‘nidhānavatiṁ’’ vācaṁ bhāsitā’’ti etassāpekkhavacananti dasseti ‘‘evarūpi’’ntiādinā.",
  "tika-s0104t1:660_4": "Icchitatthanibbattanatthaṁ apadisitabbo,",
  "tika-s0104t1:660_5": "apadisīyati vā icchitattho anenāti apadeso, upamā, hetudāharaṇādikāraṇaṁ vā,",
  "tika-s0104t1:660_6": "tena saha vattatīti sāpadesā, vācā,",
  "tika-s0104t1:660_7": "tenāha ‘‘saupamaṁ sakāraṇanti attho’’ti.",
  "tika-s0104t1:660_8": "Paricchedaṁ dassetvāti yāvatā pariyosānaṁ sambhavati, tāvatā mariyādaṁ dassetvā,",
  "tika-s0104t1:660_9": "tena vuttaṁ ‘‘yathā…pe… bhāsatī’’ti.",
  "tika-s0104t1:660_10": "Sikhamappattā hi kathā atthāvahā nāma na hoti.",
  "tika-s0104t1:660_11": "Atthasaṁhitanti ettha attha-saddo bhāsitatthapariyāyoti vuttaṁ ‘‘anekehipī’’tiādi.",
  "tika-s0104t1:660_12": "Bhāsitattho ca nāma saddānusārena adhigato sabbopi pakatyatthapaccayatthabhāvatthādiko,",
  "tika-s0104t1:660_13": "tatoyeva bhagavato vacanaṁ ekagāthāpadampi saṅkhepavitthārādiekattādinandiyāvattādinayehi anekehipi niddhāraṇakkhamatāya pariyādātumasakkuṇeyyaṁ atthamāvahatīti.",
  "tika-s0104t1:660_14": "Evaṁ atthasāmaññato saṁvaṇṇetvā icchitatthavisesatopi saṁvaṇṇetuṁ ‘‘yaṁ vā’’tiādimāha.",
  "tika-s0104t1:660_15": "Atthavādinā vattumicchitatthoyeva hi idha gahito.",
  "tika-s0104t1:660_16": "Nanu sabbesampi vacanaṁ attanā icchitatthasahitaṁyeva,",
  "tika-s0104t1:660_17": "kimettha vattabbaṁ atthīti antolīnacodanaṁ parisodheti ‘‘na añña’’ntiādinā.",
  "tika-s0104t1:660_18": "Aññamatthaṁ paṭhamaṁ nikkhipitvā ananusandhivasena pacchā aññamatthaṁ na bhāsati.",
  "tika-s0104t1:660_19": "Yathānikkhittānusandhivaseneva pariyosāpetvā kathetīti adhippāyo.",
  "tika-s0104t1:661_0": "10.",
  "tika-s0104t1:661_1": "Evaṁ paṭipāṭiyā sattamūlasikkhāpadāni vibhajitvā satipi abhijjhādippahānassa saṁvarasīlasaṅgahe upariguṇasaṅgahato,",
  "tika-s0104t1:661_2": "lokiyaputhujjanāvisayato ca uttaridesanāya saṅgahituṁ taṁ pariharitvā pacurajanapākaṭaṁ ācārasīlameva vibhajanto bhagavā ‘‘bījagāmabhūtagāmasamārambhā’’tiādimāhāti pāḷiyaṁ sambandho vattabbo.",
  "tika-s0104t1:661_3": "Tattha vijāyanti viruhanti etehīti bījāni.",
  "tika-s0104t1:661_4": "Paccayantarasamavāye sadisaphaluppattiyā visesakāraṇabhāvato viruhanasamatthānaṁ sāraphalādīnametaṁ adhivacanaṁ. Bhavanti, ahuvunti cāti bhūtā, jāyanti vaḍḍhanti jātā, vaḍḍhitā cāti attho. Vaḍḍhamānakānaṁ vaḍḍhitvā,",
  "tika-s0104t1:661_5": "ṭhitānañca rukkhagacchādīnaṁ yathākkamamadhivacanaṁ.",
  "tika-s0104t1:661_6": "Viruḷhamūlā hi nīlabhāvaṁ āpajjantā taruṇarukkhagacchā jāyanti vaḍḍhantīti vuccanti.",
  "tika-s0104t1:661_7": "Vaḍḍhitvā ṭhitā mahantā rukkhagacchā jātā vaḍḍhitāti. Gāmoti samūho,",
  "tika-s0104t1:661_8": "so ca suddhaṭṭhakadhammarāsi, bījānaṁ,",
  "tika-s0104t1:661_9": "bhūtānañca tathāladdhasamaññānaṁ aṭṭhadhammānaṁ gāmo, teyeva vā gāmoti tathā.",
  "tika-s0104t1:661_10": "Avayavavinimuttassa hi samudāyassa abhāvato duvidhenāpi atthena teyeva tiṇarukkhalatādayo gayhanti.",
  "tika-s0104t1:662_0": "Apica bhūmiyaṁ patiṭṭhahitvā haritabhāvamāpannā rukkhagacchādayo devatā pariggayhanti,",
  "tika-s0104t1:662_1": "tasmā bhūtānaṁ nivāsanaṭṭhānatāya gāmoti bhūtagāmotipi vadanti,",
  "tika-s0104t1:662_2": "te sarūpato dassetuṁ ‘‘mūlabīja’’ntiādimāha. Mūlameva bījaṁ mūlabījaṁ. Sesesupi ayaṁ nayo. Phaḷubījanti pabbabījaṁ.",
  "tika-s0104t1:662_3": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja-saddo tadatthasiddhiyā mūlādīsupi kesuci pavattatīti mūlādito nivattanatthaṁ ekena bīja-saddena visesetvā ‘‘bījabīja’’nti vuttaṁ yathā ‘‘rūpaṁrūpaṁ, dukkhadukkha’’nti ca.",
  "tika-s0104t1:662_4": "Nīlatiṇarukkhādikassāti allatiṇassa ceva allarukkhādikassa ca.",
  "tika-s0104t1:662_5": "Ādi-saddena osadhigacchalatādayo veditabbā. Samārambho idha vikopanaṁ,",
  "tika-s0104t1:662_6": "tañca chedanādiyevāti vuttaṁ ‘‘chedanabhedanapacanādibhāvenā’’ti.",
  "tika-s0104t1:662_7": "Nanu ca rukkhādayo cittarahitatāya na jīvā,",
  "tika-s0104t1:662_8": "cittarahitatā ca paripphandanābhāvato, chinne viruhanato, visadisajātikabhāvato,",
  "tika-s0104t1:662_9": "catuyoniapariyāpannato ca veditabbā.",
  "tika-s0104t1:662_10": "Vuḍḍhi pana pavāḷasilālavaṇādīnampi vijjatīti na tesaṁ jīvatābhāve kāraṇaṁ.",
  "tika-s0104t1:662_11": "Visayaggahaṇañca nesaṁ parikappanāmattaṁ supanaṁ viya ciñcādīnaṁ,",
  "tika-s0104t1:662_12": "tathā kaṭukambilāsādinā dohaḷādayo.",
  "tika-s0104t1:662_13": "Tattha kasmā bījagāmabhūtagāmasamārambhā paṭivirati icchitāti? Samaṇasāruppato,",
  "tika-s0104t1:662_14": "tannissitasattānukampanato ca.",
  "tika-s0104t1:662_15": "Tenevāha āḷavakānaṁ rukkhacchedanādivatthūsu ‘‘jīvasaññino hi moghapurisā manussā rukkhasmi’’ntiādi (pārā. 89).",
  "tika-s0104t1:663_0": "Ekaṁ bhattaṁ ekabhattaṁ,",
  "tika-s0104t1:663_1": "tamassa atthi ekasmiṁ divase ekavārameva bhuñjanatoti ekabhattiko.",
  "tika-s0104t1:663_2": "Tayidaṁ ekabhattaṁ kadā bhuñjitabbanti sandhāya vuttaṁ ‘‘pātarāsabhatta’’ntiādi,",
  "tika-s0104t1:663_3": "dvīsu bhattesu pātarāsabhattaṁ sandhāyāhāti adhippāyo. Pāto asitabbanti pātarāsaṁ. Sāyaṁ asitabbanti sāyamāsaṁ, tadeva bhattaṁ tathā.",
  "tika-s0104t1:663_4": "Eka-saddo cettha majjhanhikakālaparicchedabhāvena payutto,",
  "tika-s0104t1:663_5": "na tadantogadhavārabhāvenāti dasseti ‘‘tasmā’’tiādinā.",
  "tika-s0104t1:664_0": "Rattiyā bhojanaṁ uttarapadalopato rattisaddena vuttaṁ,",
  "tika-s0104t1:664_1": "taddhitavasena vā tathāyevādhippāyasambhavato, tenāha ‘‘rattiyā’’tiādi.",
  "tika-s0104t1:664_2": "Aruṇuggamanato paṭṭhāya yāva majjhanhikā ayaṁ buddhādīnaṁ ariyānaṁ āciṇṇasamāciṇṇo bhojanassa kālo nāma, tadañño vikālo.",
  "tika-s0104t1:664_3": "Tattha dutiyapadena rattibhojanassa paṭikkhittattā aparanhova idha vikāloti pārisesanayena tatiyapadassa atthaṁ dīpetuṁ ‘‘atikkante majjhanhike’’tiādi vuttaṁ.",
  "tika-s0104t1:664_4": "Bhāvasādhano cettha bhojana-saddo ajjhoharaṇatthavācakoti dīpeti ‘‘yāva sūriyatthaṅgamanā bhojana’’nti iminā. Kassa pana tadajjhoharaṇanti? Yāmakālikādīnamanuññātattā,",
  "tika-s0104t1:664_5": "vikālabhojanasaddassa ca yāvakālikajjhoharaṇeyeva niruḷhattā ‘‘yāvakālikassā’’ti viññāyati.",
  "tika-s0104t1:664_6": "Ayaṁ panettha aṭṭhakathāvaseso ācariyānaṁ nayo – bhuñjitabbaṭṭhena bhojanaṁ,",
  "tika-s0104t1:664_7": "yāgubhattādi sabbaṁ yāvakālikavatthu .",
  "tika-s0104t1:664_8": "Yathā ca ‘‘rattūparato’’ti ettha rattibhojanaṁ rattisaddena vuccati,",
  "tika-s0104t1:664_9": "evamettha bhojanajjhoharaṇaṁ bhojanasaddena.",
  "tika-s0104t1:664_10": "Vikāle bhojanaṁ vikālabhojanaṁ, tato vikālabhojanā.",
  "tika-s0104t1:664_11": "Vikāle yāvakālikavatthussa ajjhoharaṇāti atthoti.",
  "tika-s0104t1:664_12": "Īdisā guṇavibhūti na buddhakāleyevāti āha ‘‘anomānadītīre’’tiādi.",
  "tika-s0104t1:664_13": "Ayaṁ pana pāḷiyaṁ anusandhikkamo – ekasmiṁ divase ekavārameva bhuñjanato ‘‘ekabhattiko’’ti vutte rattibhojanopi siyāti tannivāraṇatthaṁ ‘‘rattūparato’’ti vuttaṁ.",
  "tika-s0104t1:664_14": "Evaṁ sati sāyanhabhojīpi ekabhattiko siyāti tadāsaṅkānivattanatthaṁ ‘‘virato vikālabhojanā’’ti vuttanti.",
  "tika-s0104t1:665_0": "Saṅkhepato ‘‘sabbapāpassa akaraṇa’’ntiādi (dī. ni. 2.90; dha. pa. 183; netti. 30, 50, 116,",
  "tika-s0104t1:665_1": "124) nayappavattaṁ bhagavato sāsanaṁ sachandarāgappavattito naccādīnaṁ dassanaṁ nānulometīti āha ‘‘sāsanassa ananulomattā’’ti.",
  "tika-s0104t1:665_2": "Visucati sāsanaṁ vijjhati ananulomikabhāvenāti visūkaṁ, paṭiviruddhanti vuttaṁ hoti.",
  "tika-s0104t1:665_3": "Tatra upamaṁ dasseti ‘‘paṭāṇībhūta’’nti iminā,",
  "tika-s0104t1:665_4": "paṭāṇīsaṅkhātaṁ kīlaṁ viya bhūtanti attho.",
  "tika-s0104t1:665_5": "‘‘Visūka’’nti etassa paṭāṇībhūtanti atthamāhātipi vadanti. Attanā payojiyamānaṁ,",
  "tika-s0104t1:665_6": "parehi payojāpiyamānañca naccaṁ naccabhāvasāmaññato pāḷiyaṁ ekeneva naccasaddena sāmaññaniddesanayena gahitaṁ, ekasesanayena vā.",
  "tika-s0104t1:665_7": "Tathā gītavāditasaddehi gāyanagāyāpanavādanavādāpanānīti āha ‘‘naccananaccāpanādivasenā’’ti.",
  "tika-s0104t1:665_8": "Suddhahetutājotanavasena hi dvādhippāyikā ete saddā.",
  "tika-s0104t1:665_9": "Naccañca gītañca vāditañca visūkadassanañca naccagītavāditavisūkadassanaṁ, samāhāravasenettha ekattaṁ.",
  "tika-s0104t1:665_10": "Aṭṭhakathāyaṁ pana yathāpāṭhaṁ vākyāvatthikantavacanena saha samuccayasamāsadassanatthaṁ ‘‘naccā cā’’tiādi vuttaṁ. Evaṁ sabbattha īdisesu.",
  "tika-s0104t1:665_11": "(Dassanavisaye mayūranaccādipaṭikkhipanena naccāpanavisayepi paṭikkhipanaṁ daṭṭhabbaṁ) ‘‘naccādīni hī’’tiādinā yathāvuttatthasamatthanaṁ.",
  "tika-s0104t1:665_12": "Dassanena cettha savanampi saṅgahitaṁ virūpekasesanayena,",
  "tika-s0104t1:665_13": "yathāsakaṁ vā visayassa ālocanasabhāvatāya pañcannaṁ viññāṇānaṁ savanakiriyāyapi dassanasaṅkhepasambhavato ‘‘dassanā’’ icceva vuttaṁ.",
  "tika-s0104t1:665_14": "Tenevāha ‘‘pañcahi viññāṇehi na kiñci dhammaṁ paṭijānāti aññatra atinipātamattā’’ti.",
  "tika-s0104t1:666_0": "‘‘Visūkabhūtā dassanā cā’’ti etena avisūkabhūtassa pana gītassa savanaṁ kadāci vaṭṭatīti dasseti.",
  "tika-s0104t1:666_1": "Tathā hi vuttaṁ paramatthajotikāya khuddakapāṭhaṭṭhakathāya ‘‘dhammūpasaṁhitampi cettha gītaṁ na vaṭṭati,",
  "tika-s0104t1:666_2": "gītūpasaṁhito pana dhammo vaṭṭatī’’ti (khu. pā. aṭṭha.",
  "tika-s0104t1:666_3": "pacchimapañcasikkhāpadavaṇṇanā) katthaci pana na-kāravipariyāyena pāṭho dissati.",
  "tika-s0104t1:666_4": "Ubhayatthāpi ca gīto ce dhammānulomatthapaṭisaṁyuttopi na vaṭṭati,",
  "tika-s0104t1:666_5": "dhammo ce gītasaddapaṭisaṁyuttopi vaṭṭatīti adhippāyo veditabbo. ‘‘Na bhikkhave,",
  "tika-s0104t1:666_6": "gītassarena dhammo gāyitabbo, yo gāyeyya,",
  "tika-s0104t1:666_7": "āpatti dukkaṭassā’’ti (cūḷava.",
  "tika-s0104t1:666_8": "149) hi desanāya eva paṭikkhepo, na savanāya.",
  "tika-s0104t1:666_9": "Imassa ca sikkhāpadassa visuṁ paññāpanato viññāyati ‘‘gītassarena desitopi dhammo na gīto’’ti.",
  "tika-s0104t1:666_10": "Yañca sakkapañhasuttavaṇṇanāyaṁ sevitabbāsevitabbasaddaṁ niddharantena ‘‘yaṁ pana atthanissitaṁ dhammanissitaṁ kumbhadāsigītampi suṇantassa pasādo vā uppajjati, nibbidā vā saṇṭhāti,",
  "tika-s0104t1:666_11": "evarūpo saddo sevitabbo’’ti (dī. ni. aṭṭha. 2.365) vuttaṁ,",
  "tika-s0104t1:666_12": "taṁ asamādānasikkhāpadassa sevitabbatāmattapariyāyena vuttaṁ.",
  "tika-s0104t1:666_13": "Samādānasikkhāpadassa hi evarūpaṁ suṇantassa sikkhāpadasaṁvaraṁ bhijjati gītasaddabhāvatoti veditabbaṁ.",
  "tika-s0104t1:666_14": "Tathā hi vinayaṭṭhakathāsu vuttaṁ ‘‘gītanti naṭādīnaṁ vā gītaṁ hotu,",
  "tika-s0104t1:666_15": "ariyānaṁ parinibbānakāle ratanattayaguṇūpasaṁhitaṁ sādhukīḷanagītaṁ vā,",
  "tika-s0104t1:666_16": "asaṁyatabhikkhūnaṁ dhammabhāṇakagītaṁ vā, antamaso dantagītampi,",
  "tika-s0104t1:666_17": "yaṁ ‘‘gāyissāmā’’ti pubbabhāge okūjitaṁ karonti,",
  "tika-s0104t1:666_18": "sabbametaṁ gītaṁ nāmā’’ti (pāci. aṭṭha. 835; vi. saṅga. aṭṭha. 34.25).",
  "tika-s0104t1:667_0": "Kiñcāpi mālā-saddo loke baddhapupphavācako,",
  "tika-s0104t1:667_1": "sāsane pana ruḷhiyā abaddhapupphesupi vaṭṭati,",
  "tika-s0104t1:667_2": "tasmā yaṁ kiñci pupphaṁ baddhamabaddhaṁ vā,",
  "tika-s0104t1:667_3": "taṁ sabbaṁ ‘‘mālā’’ tveva daṭṭhabbanti āha ‘‘yaṁ kiñci puppha’’nti.",
  "tika-s0104t1:667_4": "‘‘Yaṁ kiñci gandha’’nti cettha vāsacuṇṇadhūpādikaṁ vilepanato aññaṁ yaṁ kiñci gandhajātaṁ.",
  "tika-s0104t1:667_5": "Vuttatthaṁ viya hi vuccamānatthamantarenāpi saddo atthavisesavācako.",
  "tika-s0104t1:667_6": "Chavirāgakaraṇanti vilepanena chaviyā rañjanatthaṁ pisitvā paṭiyattaṁ yaṁ kiñci gandhacuṇṇaṁ. Piḷandhanaṁ dhāraṇaṁ. Ūnaṭṭhānapūraṇaṁ maṇḍanaṁ. Gandhavasena,",
  "tika-s0104t1:667_7": "chavirāgavasena ca sādiyanaṁ vibhūsanaṁ.",
  "tika-s0104t1:667_8": "Tadevatthaṁ puggalādhiṭṭhānena dīpeti ‘‘tattha piḷandhanto’’tiādinā.",
  "tika-s0104t1:667_9": "Tathā ceva majjhimaṭṭhakathāyampi (ma. ni. aṭṭha. 3.147) vuttaṁ,",
  "tika-s0104t1:667_10": "paramatthajotikāyaṁ pana khuddakapāṭhaṭṭhakathāyaṁ ‘‘mālādīsu dhāraṇādīni yathāsaṅkhyaṁ yojetabbānī’’ti (khu. pā. aṭṭha.",
  "tika-s0104t1:667_11": "pacchimapañcasikkhāpadavaṇṇanā) ettakameva vuttaṁ.",
  "tika-s0104t1:667_12": "Tatthāpi yojentena yathāvuttanayeneva yojetabbāni.",
  "tika-s0104t1:667_13": "Kiṁ panetaṁ kāraṇanti āha ‘‘yāyā’’tiādi.",
  "tika-s0104t1:667_14": "Yāya dussīlyacetanāya karoti, sā idha kāraṇaṁ.",
  "tika-s0104t1:667_15": "‘‘Tato paṭivirato’’ti hi ubhayattha sambandhitabbaṁ,",
  "tika-s0104t1:667_16": "eteneva ‘‘mālā…pe… vibhūsanānaṁ ṭhānaṁ,",
  "tika-s0104t1:667_17": "mālā…pe… vibhūsanāneva vā ṭhāna’’nti samāsampi dasseti.",
  "tika-s0104t1:667_18": "Tadākārappavatto cetanādidhammoyeva hi dhāraṇādikiriyā.",
  "tika-s0104t1:667_19": "Tattha ca cetanāsampayuttadhammānaṁ kāraṇaṁ sahajātādopakārakato, padhānato ca.",
  "tika-s0104t1:667_20": "‘‘Cetayitvā kammaṁ karoti kāyena vācāya manasā’’ti (a. ni. 6.63) hi vuttaṁ.",
  "tika-s0104t1:667_21": "Dhāraṇādibhūtā eva ca cetanā ṭhānanti.",
  "tika-s0104t1:667_22": "Ṭhāna-saddo paccekaṁ yojetabbo dvandapadato suyyamānattā.",
  "tika-s0104t1:668_0": "Uccāti uccasaddena akārantena samānatthaṁ ākārantaṁ ekaṁ saddantaraṁ accuggatavācakanti āha ‘‘pamāṇātikkanta’’nti. Seti etthāti sayanaṁ, mañcādi. Samaṇasārupparahitattā,",
  "tika-s0104t1:668_1": "gahaṭṭhehi ca seṭṭhasammatattā akappiyapaccattharaṇaṁ ‘‘mahāsayana’’nti idhādhippetanti dassetuṁ ‘‘akappiyattharaṇa’’nti vuttaṁ.",
  "tika-s0104t1:668_2": "Nisīdanaṁ panettha sayaneneva saṅgahitanti daṭṭhabbaṁ.",
  "tika-s0104t1:668_3": "Yasmā pana ādhāre paṭikkhitte tadādhārakiriyāpi paṭikkhittāva hoti,",
  "tika-s0104t1:668_4": "tasmā ‘‘uccāsayanamahāsayanā’’ icceva vuttaṁ.",
  "tika-s0104t1:668_5": "Atthato pana tadupabhogabhūtanisajjānipajjanehi virati dassitāti veditabbaṁ.",
  "tika-s0104t1:668_6": "Atha vā ‘‘uccāsayanamahāsayanā’’ti esa niddeso ekasesanayena yathā ‘‘nāmarūpapaccayā saḷāyatana’’nti (ma. ni. 3.126; saṁ. ni. 2.1; udā.",
  "tika-s0104t1:668_7": "1) etasmimpi vikappe āsanapubbakattā sayanakiriyāya sayanaggahaṇeneva āsanampi gahitanti veditabbaṁ.",
  "tika-s0104t1:668_8": "Kiriyāvācakaāsanasayanasaddalopato uttarapadalopaniddesotipi vinayaṭīkāyaṁ (vi. vi. ṭī. 2.106) vuttaṁ.",
  "tika-s0104t1:669_0": "Jātameva rūpamassa na vippakāranti jātarūpaṁ, satthuvaṇṇaṁ. Rañjīyati setavaṇṇatāya,",
  "tika-s0104t1:669_1": "rañjanti vā ettha sattāti rajataṁ yathā ‘‘nesaṁ padakkanta’’nti. ‘‘Cattāro vīhayo guñjā,",
  "tika-s0104t1:669_2": "dve guñjā māsako bhave’’ti vuttalakkhaṇena vīsatimāsako nīlakahāpaṇo vā dudradāmakādiko vā taṁtaṁdesavohārānurūpaṁ kato kahāpaṇo. Lohādīhi kato lohamāsakādiko.",
  "tika-s0104t1:669_3": "Ye vohāraṁ gacchantīti pariyādānavacanaṁ.",
  "tika-s0104t1:669_4": "Vohāranti ca kayavikkayavasena sabbohāraṁ. Aññehi gāhāpane,",
  "tika-s0104t1:669_5": "upanikkhittasādiyane ca paṭiggahaṇattho labbhatīti āha ‘‘na uggaṇhāpeti na upanikkhittaṁ sādiyatī’’ti.",
  "tika-s0104t1:669_6": "Atha vā tividhaṁ paṭiggahaṇaṁ kāyena vācāya manasā.",
  "tika-s0104t1:669_7": "Tattha kāyena paṭiggahaṇaṁ uggahaṇaṁ.",
  "tika-s0104t1:669_8": "Vācāya paṭiggahaṇaṁ uggahāpanaṁ.",
  "tika-s0104t1:669_9": "Manasā paṭiggahaṇaṁ sādiyanaṁ.",
  "tika-s0104t1:669_10": "Tividhampetaṁ paṭiggahaṇaṁ sāmaññaniddesena,",
  "tika-s0104t1:669_11": "ekasesanayena vā gahetvā paṭiggahaṇāti vuttanti āha ‘‘neva naṁ uggaṇhātī’’tiādi.",
  "tika-s0104t1:669_12": "Esa nayo āmakadhaññapaṭiggahaṇātiādīsupi.",
  "tika-s0104t1:670_0": "Nīvārādiupadhaññassa sāliyādimūladhaññantogadhattā ‘‘sattavidhassāpī’’ti vuttaṁ.",
  "tika-s0104t1:670_1": "Saṭṭhidinaparipāko sukadhaññaviseso sāli nāma salīyate sīlāghateti katvā. Dabbaguṇapakāse pana –",
  "tika-s0104t1:671_0": "‘‘Atha dhaññaṁ tidhā sāli-saṭṭhikavīhibhedato;",
  "tika-s0104t1:672_0": "Sālayo hemantā tatra, saṭṭhikā gimhajā api;",
  "tika-s0104t1:673_0": "Vīhayo tvāsaḷhākhyātā, vassakālasamubbha vā’’ti. –",
  "tika-s0104t1:674_0": "Vuttaṁ. Vahati,",
  "tika-s0104t1:674_1": "brūheti vā sattānaṁ jīvitanti vīhi, sassaṁ. Yuvitabbo missitabboti yavo.",
  "tika-s0104t1:674_2": "So hi atilūkhatāya aññena missetvā paribhuñjīyati.",
  "tika-s0104t1:674_3": "Gudhati parivedhati palibuddhatīti godhūmo,",
  "tika-s0104t1:674_4": "yaṁ ‘‘milakkhabhojana’’ntipi vadanti.",
  "tika-s0104t1:674_5": "Sobhanattā kamanīyabhāvaṁ gacchatīti kaṅgu, atisukhumadhaññaviseso.",
  "tika-s0104t1:674_6": "Varīyati atilūkhatāya nivārīyati,",
  "tika-s0104t1:674_7": "khuddāpaṭivinayanato vā bhajīyatīti varako.",
  "tika-s0104t1:674_8": "Koraṁ rudhiraṁ dūsatīti kudrūsako,",
  "tika-s0104t1:674_9": "vaṇṇasaṅkamanena yo ‘‘govaḍḍhano’’tipi vuccati.",
  "tika-s0104t1:674_10": "Tāni sattapi sappabhedā nidhāne posane sādhuttena ‘‘dhaññānī’’ti vuccanti.",
  "tika-s0104t1:674_11": "‘‘Na kevalañcā’’tiādinā sampaṭicchanaṁ,",
  "tika-s0104t1:674_12": "parāmasanañca idha paṭiggahaṇasaddena vuttanti dasseti. Evamīdisesu. ‘‘Anujānāmi bhikkhave,",
  "tika-s0104t1:674_13": "vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasa’’nti (mahāva.",
  "tika-s0104t1:674_14": "262) vuttattā idaṁ pañcavidhampi bhesajjaṁ odissa anuññātaṁ nāma.",
  "tika-s0104t1:674_15": "Tassa pana ‘‘kāle paṭiggahita’’nti vuttattā paṭiggahaṇaṁ vaṭṭatīti āha ‘‘aññatra odissa anuññātā’’ti.",
  "tika-s0104t1:674_16": "Maṁsa-saddena macchānampi maṁsaṁ gahitaṁ evāti dassetuṁ ‘‘āmakamaṁsamacchāna’’nti vuttaṁ,",
  "tika-s0104t1:674_17": "tikoṭiparisuddhaṁ macchamaṁsaṁ anuññātaṁ adiṭṭhaṁ, asutaṁ,",
  "tika-s0104t1:674_18": "aparisaṅkitanti vā payogassa dassanato virūpekasesanayo dassito anenāti veditabbaṁ.",
  "tika-s0104t1:675_0": "Kāmaṁ lokiyā –",
  "tika-s0104t1:676_0": "‘‘Aṭṭhavassā bhave gorī, dasavassā tu kaññakā;",
  "tika-s0104t1:677_0": "Sampatte dvādasavasse, kumārītibhidhīyate’’ti. –",
  "tika-s0104t1:678_0": "Vadanti .",
  "tika-s0104t1:678_1": "Idha pana purisantaragatāgatavasena itthikumārikābhedoti āha ‘‘itthīti purisantaragatā’’tiādi.",
  "tika-s0104t1:678_2": "Dāsidāsavasenevāti dāsidāsavohāravaseneva.",
  "tika-s0104t1:678_3": "Evaṁ vutteti tādisena kappiyavacanena vutte.",
  "tika-s0104t1:678_4": "Vinayaṭṭhakathāsu āgatavinicchayaṁ sandhāya ‘‘vinayavasenā’’ti vuttaṁ.",
  "tika-s0104t1:678_5": "So kuṭikārasikkhāpadavaṇṇanādīsu (pārā. aṭṭha. 364) gahetabbo.",
  "tika-s0104t1:679_0": "Bījaṁ khipanti ettha,",
  "tika-s0104t1:679_1": "khittaṁ vā bījaṁ tāyatīti khettaṁ,",
  "tika-s0104t1:679_2": "kedāroti āha ‘‘yasmiṁ pubbaṇṇaṁ ruhatī’’ti.",
  "tika-s0104t1:679_3": "Aparaṇṇassa pubbe pavattamannaṁ pubbaṇṇaṁ na-kārassa ṇa-kāraṁ katvā, sāliādi .",
  "tika-s0104t1:679_4": "Vasanti patiṭṭhahanti aparaṇṇāni etthāti vatthūti atthaṁ dasseti ‘‘vatthu nāmā’’tiādinā.",
  "tika-s0104t1:679_5": "Pubbaṇṇassa aparaṁ pavattamannaṁ aparaṇṇaṁ vuttanayena.",
  "tika-s0104t1:679_6": "Evaṁ aṭṭhakathānayānurūpaṁ atthaṁ dassetvā idāni ‘‘khettaṁ nāma yattha pubbaṇṇaṁ vā aparaṇṇaṁ vā jāyatī’’ti (pārā.",
  "tika-s0104t1:679_7": "104) vuttavinayapāḷinayānurūpampi atthaṁ dassento ‘‘yattha vā’’tiādimāha. Tadatthāyāti khettatthāya.",
  "tika-s0104t1:679_8": "Akatabhūmibhāgoti aparisaṅkhato taduddesiko bhūmibhāgo.",
  "tika-s0104t1:679_9": "‘‘Khettavatthu sīsenā’’tiādinā nidassanamattametanti dasseti.",
  "tika-s0104t1:679_10": "Ādi-saddena pokkharaṇīkūpādayo saṅgahitā.",
  "tika-s0104t1:680_0": "Dūtassa idaṁ,",
  "tika-s0104t1:680_1": "dūtena vā kātumarahatīti dūteyyaṁ. Paṇṇanti lekhasāsanaṁ. Sāsananti mukhasāsanaṁ.",
  "tika-s0104t1:680_2": "Gharā gharanti aññasmā gharā aññaṁ gharaṁ.",
  "tika-s0104t1:680_3": "Khuddakagamananti dūteyyagamanato appataragamanaṁ,",
  "tika-s0104t1:680_4": "anaddhānagamanaṁ rassagamananti attho.",
  "tika-s0104t1:680_5": "Tadubhayesaṁ anuyuñjanaṁ anuyogoti āha ‘‘tadubhayakaraṇa’’nti.",
  "tika-s0104t1:680_6": "Tasmāti tadubhayakaraṇasseva anuyogabhāvato.",
  "tika-s0104t1:681_0": "Kayanaṁ kayo,",
  "tika-s0104t1:681_1": "paramparā gahetvā attano dhanassa dānaṁ.",
  "tika-s0104t1:681_2": "Kī-saddañhi dabbavinimaye paṭhanti vikkayanaṁ vikkayo,",
  "tika-s0104t1:681_3": "paṭhamameva attano dhanassa paresaṁ dānanti vadanti.",
  "tika-s0104t1:681_4": "Sāratthadīpaniyādīsu pana ‘‘kaya’’nti parabhaṇḍassa gahaṇaṁ.",
  "tika-s0104t1:681_5": "Vikkayanti attano bhaṇḍassa dāna’’nti (sārattha. ṭī. 2.594) vuttaṁ.",
  "tika-s0104t1:681_6": "Tadeva ‘‘kayitañca hoti parabhaṇḍaṁ attano hatthagataṁ karontena,",
  "tika-s0104t1:681_7": "vikkītañca attano bhaṇḍaṁ parahatthagataṁ karontenā’’ti (pārā. aṭṭha.",
  "tika-s0104t1:681_8": "515) vinayaṭṭhakathāvacanena sameti. Vañcanaṁ māyākaraṇaṁ,",
  "tika-s0104t1:681_9": "paṭibhānakaraṇavasena upāyakusalatāya parasantakaggahaṇanti vuttaṁ hoti.",
  "tika-s0104t1:681_10": "Tulā nāma yāya tulīyati pamīyati,",
  "tika-s0104t1:681_11": "tāya kūṭaṁ ‘‘tulākūṭa’’nti vuccati.",
  "tika-s0104t1:681_12": "Taṁ pana karonto tulāya rūpaaṅgagahaṇākārapaṭicchannasaṇṭhānavasena karotīti catubbidhatā vuttā.",
  "tika-s0104t1:681_13": "Attanā gahetabbaṁ bhaṇḍaṁ pacchābhāge,",
  "tika-s0104t1:681_14": "paresaṁ dātabbaṁ pubbabhāge katvā minentīti āha ‘‘gaṇhanto pacchābhāge’’tiādi. Akkamati nippīḷati,",
  "tika-s0104t1:681_15": "pubbabhāge akkamatīti sambandho.",
  "tika-s0104t1:681_16": "Mūle rajjunti tulāya mūle yojitaṁ rajjuṁ. Tathā agge. Tanti ayacuṇṇaṁ.",
  "tika-s0104t1:682_0": "Kanati dibbatīti kaṁso,",
  "tika-s0104t1:682_1": "suvaṇṇarajatādimayā bhojanapānapattā.",
  "tika-s0104t1:682_2": "Idha pana sovaṇṇamaye pānapatteti āha ‘‘suvaṇṇapātī’’ti.",
  "tika-s0104t1:682_3": "Tāya vañcananti nikativasena vañcanaṁ.",
  "tika-s0104t1:682_4": "‘‘Patirūpakaṁ dassetvā parasantakagahaṇañhi nikati,",
  "tika-s0104t1:682_5": "paṭibhānakaraṇavasena pana upāyakusalatāya vañcana’’nti nikativañcanaṁ bhedato kaṇhajātakaṭṭhakathādīsu (jā. aṭṭha. 4.10.19; dī. ni. aṭṭha. 1.10; ma. ni. aṭṭha. 2.149; saṁ. ni. aṭṭha. 3.5.1165; a. ni. aṭṭha.",
  "tika-s0104t1:682_6": "2.4.198 atthato samānaṁ) vuttaṁ ,",
  "tika-s0104t1:682_7": "idha pana tadubhayampi ‘‘vañcana’’micceva.",
  "tika-s0104t1:682_8": "‘‘Katha’’ntiādinā hi patirūpakaṁ dassetvā parasantakagahaṇameva vibhāveti.",
  "tika-s0104t1:682_9": "Samagghataranti tāsaṁ pātīnaṁ aññamaññaṁ samakaṁ agghavisesaṁ.",
  "tika-s0104t1:682_10": "Pāsāṇeti bhūtābhūtabhāvasañjānanake pāsāṇe.",
  "tika-s0104t1:682_11": "Ghaṁsaneneva suvaṇṇabhāvasaññāpanaṁ siddhanti ‘‘ghaṁsitvā’’tveva vuttaṁ.",
  "tika-s0104t1:683_0": "Hadayanti nāḷiādiminanabhājanānaṁ abbhantaraṁ,",
  "tika-s0104t1:683_1": "tasmiṁ bhedo chiddakaraṇaṁ hadayabhedo.",
  "tika-s0104t1:683_2": "Tilādīnaṁ nāḷiādīhi minanakāle ussāpitā sikhāyeva sikhā,",
  "tika-s0104t1:683_3": "tassā bhedo hāpanaṁ sikhābhedo.",
  "tika-s0104t1:684_0": "Rajjuyā bhedo visamakaraṇaṁ rajjubhedo. Tānīti sappitelādīni.",
  "tika-s0104t1:684_1": "Antobhājaneti paṭhamaṁ nikkhittabhājane. Ussāpetvāti uggamāpetvā,",
  "tika-s0104t1:684_2": "uddhaṁ rāsiṁ katvāti vuttaṁ hoti. Chindantoti apanento.",
  "tika-s0104t1:685_0": "Kattabbakammato uddhaṁ koṭanaṁ paṭihananaṁ ukkoṭanaṁ. Abhūtakārīnaṁ lañjaggahaṇaṁ,",
  "tika-s0104t1:685_1": "na pana puna kammāya ukkoṭanamattanti āha ‘‘assāmike…pe… ggahaṇa’’nti. Upāyehīti kāraṇapatirūpakehi. Tatrāti tasmiṁ vañcane.",
  "tika-s0104t1:685_2": "‘‘Vatthu’’nti avatvā ‘‘ekaṁ vatthu’’nti vadanto aññānipi atthi bahūnīti dasseti.",
  "tika-s0104t1:685_3": "Aññānipi hi sasavatthuādīni tattha tattha vuttāni. Miganti mahantaṁ migaṁ.",
  "tika-s0104t1:685_4": "Tena hīti migaggahaṇe uyyojanaṁ,",
  "tika-s0104t1:685_5": "yena vā kāraṇena ‘‘migaṁ me dehī’’ti āha, tena kāraṇenāti attho. Hi-saddo nipātamattaṁ.",
  "tika-s0104t1:685_6": "Yogavasenāti vijjājappanādipayogavasena.",
  "tika-s0104t1:685_7": "Māyāvasenāti mantajappanaṁ vinā abhūtassāpi bhūtākārasaññāpanāya cakkhumohanamāyāya vasena.",
  "tika-s0104t1:685_8": "Yāya hi amaṇiādayopi maṇiādiākārena dissanti.",
  "tika-s0104t1:685_9": "Pāmaṅgo nāma kulācārayutto ābharaṇaviseso,",
  "tika-s0104t1:685_10": "yaṁ loke ‘‘yaññopavitta’’nti vadanti.",
  "tika-s0104t1:685_11": "Vakkalittherāpadānepi vuttaṁ –",
  "tika-s0104t1:686_0": "‘‘Passathetaṁ māṇavakaṁ, pītamaṭṭhanivāsanaṁ;",
  "tika-s0104t1:687_0": "Hemayaññopavittaṅgaṁ, jananettamanohara’’nti. (apa. 2.54.40);",
  "tika-s0104t1:688_0": "Tadaṭṭhakathāyampi ‘‘pītamaṭṭhanivāsananti siliṭṭhasuvaṇṇavaṇṇavatthe nivatthanti attho.",
  "tika-s0104t1:688_1": "Hemayaññopavittaṅganti suvaṇṇapāmaṅgalaggitagattanti attho’’ti (apa. aṭṭha.",
  "tika-s0104t1:688_2": "2.54.40) savanaṁ saṭhanaṁ sāvi, anujukatā, tenāha ‘‘kuṭilayogo’’ti, jimhatāyogoti attho.",
  "tika-s0104t1:688_3": "‘‘Etesaṁyevā’’tiādinā tulyādhikaraṇataṁ dasseti.",
  "tika-s0104t1:688_4": "‘‘Tasmā’’tiādi laddhaguṇadassanaṁ.",
  "tika-s0104t1:688_5": "Ye pana catunnampi padānaṁ bhinnādhikaraṇataṁ vadanti,",
  "tika-s0104t1:688_6": "tesaṁ vādamāha ‘‘kecī’’tiādinā.",
  "tika-s0104t1:688_7": "Tattha ‘‘kecī’’ti sārasamāsakārakā ācariyā, uttaravihāravāsino ca,",
  "tika-s0104t1:688_8": "tesaṁ taṁ na yuttaṁ vañcanena saṅgahitasseva puna gahitattāti dasseti ‘‘taṁ panā’’tiādinā.",
  "tika-s0104t1:689_0": "Māraṇanti muṭṭhipahārakasātāḷanādīhi hiṁsanaṁ viheṭhanaṁ sandhāya vuttaṁ, na tu pāṇātipātaṁ.",
  "tika-s0104t1:689_1": "Viheṭhanatthepi hi vadha-saddo dissati ‘‘attānaṁ vadhitvā vadhitvā rodeyyā’’tiādīsu (pāci.",
  "tika-s0104t1:689_2": "880) māraṇa-saddopi idha viheṭhaneyeva vattatīti daṭṭhabbo.",
  "tika-s0104t1:689_3": "Keci pana ‘‘pubbe pāṇātipātaṁ pahāyā’tiādīsu sayaṁkāro, idha paraṁkāro’’ti vadanti,",
  "tika-s0104t1:689_4": "taṁ na sakkā tathā vattuṁ ‘‘kāyavacīpayogasamuṭṭhāpikā cetanā, cha payogā’’ti ca vuttattā.",
  "tika-s0104t1:689_5": "Yathā hi appaṭiggāhabhāvasāmaññepi sati pabbajitehi appaṭiggahitabbavatthuvisesabhāvasandassanatthaṁ itthikumāridāsidāsādayo vibhāgena vuttā.",
  "tika-s0104t1:689_6": "Yathā ca parasantakassa haraṇabhāvato adinnādānabhāvasāmaññepi sati tulākūṭādayo adinnādānavisesabhāvasandassanatthaṁ vibhāgena vuttā,",
  "tika-s0104t1:689_7": "na evaṁ pāṇātipātapariyāyassa vadhassa puna gahaṇe payojanaṁ atthi tathāvibhajitabbassābhāvato,",
  "tika-s0104t1:689_8": "tasmā yathāvuttoyevattho sundarataroti.",
  "tika-s0104t1:690_0": "Viparāmosoti visesena samantato bhusaṁ mosāpanaṁ muyhanakaraṇaṁ, thenanaṁ vā.",
  "tika-s0104t1:690_1": "Theyyaṁ corikā mosoti hi pariyāyo.",
  "tika-s0104t1:690_2": "So kāraṇavasena duvidhoti āha ‘‘himaviparāmoso’’tiādi. Musantīti corenti, mosenti vā muyhanaṁ karonti,",
  "tika-s0104t1:690_3": "mosetvā tesaṁ santakaṁ gaṇhantīti vuttaṁ hoti.",
  "tika-s0104t1:690_4": "Yanti ca tassā kiriyāya parāmasanaṁ.",
  "tika-s0104t1:690_5": "Maggappaṭipannaṁ jananti parapakkhepi adhikāro. Ālopanaṁ vilumpanaṁ ālopo. Sahasā karaṇaṁ sahasākāro. Sahasā pavattitā sāhasikā, sāva kiriyā tathā.",
  "tika-s0104t1:691_0": "Ettāvatāti ‘‘pāṇātipātaṁ pahāyā’’tiādinā ‘‘sahasākārā paṭivirato’’ti pariyosānena etapparimāṇena pāṭhena.",
  "tika-s0104t1:691_1": "Antarabhedaṁ aggahetvā pāḷiyaṁ yathārutamāgatavaseneva chabbīsatisikkhāpadasaṅgahametaṁ sīlaṁ yebhuyyena sikkhāpadānamavibhattattā cūḷasīlaṁ nāmāti attho.",
  "tika-s0104t1:691_2": "Desanāvasena hi idha cūḷamajjhimādibhāvo veditabbo, na dhammavasena.",
  "tika-s0104t1:691_3": "Tathā hi idhasaṅkhittena uddiṭṭhānaṁ sikkhāpadānaṁ avibhattānaṁ vibhajanavasena majjhimasīladesanā pavattā,",
  "tika-s0104t1:691_4": "tenevāha ‘‘majjhimasīlaṁ vitthārento’’ti.Cūḷasīlavaṇṇanā niṭṭhitā.",
  "tika-s0104t1:692_0": "Majjhimasīlavaṇṇanā",
  "tika-s0104t1:693_0": "11.",
  "tika-s0104t1:693_1": "‘‘Yathā vā paneke bhonto’’tiādidesanāya sambandhamāha ‘‘idānī’’tiādinā.",
  "tika-s0104t1:693_2": "Tatthāyamaṭṭhakathāmuttako nayo – yathāti opammatthe nipāto. Vāti vikappanatthe,",
  "tika-s0104t1:693_3": "tena imamatthaṁ vikappeti ‘‘ussāhaṁ katvā mama vaṇṇaṁ vadamānopi puthujjano pāṇātipātaṁ pahāya pāṇātipātā paṭivirato’’tiādinā parānuddesikanayena vā sabbathāpi ācārasīlamattameva vadeyya, na taduttariṁ.",
  "tika-s0104t1:693_4": "‘‘Yathāpaneke bhonto samaṇabrāhmaṇabhāvaṁ paṭijānamānā,",
  "tika-s0104t1:693_5": "parehi ca tathā sambhāviyamānā tadanurūpapaṭipattiṁ ajānanato,",
  "tika-s0104t1:693_6": "asamatthanato ca na abhisambhuṇanti, na evamayaṁ.",
  "tika-s0104t1:693_7": "Ayaṁ pana samaṇo gotamo sabbathāpi samaṇasāruppapaṭipattiṁ pūresiyevā’’ti evaṁ aññuddesikanayena vā sabbathāpi ācārasīlamattameva vadeyya, na taduttarinti.",
  "tika-s0104t1:693_8": "Panāti vacanālaṅkāre vikappanattheneva upanyāsādiatthassa sijjhanato. Eketi aññe. ‘‘Ekacce’’tipi vadanti.",
  "tika-s0104t1:693_9": "Bhontoti sādhūnaṁ piyasamudāhāro.",
  "tika-s0104t1:693_10": "Sādhavo hi pare ‘‘bhonto’’ti vā ‘‘devānaṁ piyā’’ti vā ‘‘āyasmanto’’ti vā samālapanti.",
  "tika-s0104t1:693_11": "Samaṇabrāhmaṇāti yaṁ kiñci pabbajjaṁ upagatatāya samaṇā. Jātimattena ca brāhmaṇāti.",
  "tika-s0104t1:694_0": "Saddhā nāma idha catubbidhesu ṭhānesūti āha ‘‘kammañcā’’tiādi.",
  "tika-s0104t1:694_1": "Kammakammaphalasambandheneva idhalokaparalokasaddahanaṁ daṭṭhabbaṁ ‘‘ettha kammaṁ vipaccati,",
  "tika-s0104t1:694_2": "kammaphalañca anubhavitabba’’nti.",
  "tika-s0104t1:694_3": "Tadatthaṁ byatirekato ñāpeti ‘‘ayaṁ me’’tiādinā.",
  "tika-s0104t1:694_4": "Paṭikarissatīti paccupakāraṁ karissati.",
  "tika-s0104t1:694_5": "Tadeva samatthetuṁ ‘‘evaṁdinnāni hī’’tiādimāha.",
  "tika-s0104t1:694_6": "Desanāsīsamattaṁ padhānaṁ katvā nidassanato.",
  "tika-s0104t1:694_7": "Tena catubbidhampi paccayaṁ nidassetīti vuttaṁ ‘‘atthato panā’’tiādi.",
  "tika-s0104t1:695_0": "‘‘Seyyathida’’nti ayaṁ saddo ‘‘so katamo’’ti atthe eko nipāto, nipātasamudāyo vā,",
  "tika-s0104t1:695_1": "tena ca bījagāmabhūtagāmasamārambhapade saddakkamena appadhānabhūtopi bījagāmabhūtagāmo vibhajjitabbaṭṭhāne padhānabhūto viya paṭiniddisīyati.",
  "tika-s0104t1:695_2": "Añño hi saddakkamo añño atthakkamoti āha ‘‘katamo so bījagāmabhūtagāmo’’ti.",
  "tika-s0104t1:695_3": "Tasmiñhi vibhatte tabbisayasamārambhopi vibhattova hoti.",
  "tika-s0104t1:695_4": "Imamatthañhi dassetuṁ ‘‘yassa samārambhaṁ anuyuttā viharantī’’ti vuttaṁ.",
  "tika-s0104t1:695_5": "Teneva ca pāḷiyaṁ ‘‘mūlabīja’’ntiādinā so niddiṭṭhoti. Mūlameva bījaṁ mūlabījaṁ,",
  "tika-s0104t1:695_6": "mūlaṁ bījaṁ etassātipi mūlabījanti idha dvidhā attho. Sesapadesupi eseva nayo.",
  "tika-s0104t1:695_7": "Ato na codetabbametaṁ ‘‘kasmā panettha bījagāmabhūtagāmaṁ pucchitvā bījagāmo eva vibhatto’’ti.",
  "tika-s0104t1:695_8": "Tattha hi paṭhamena atthena bījagāmo niddiṭṭho, dutiyena bhūtagāmo,",
  "tika-s0104t1:695_9": "duvidhopesa sāmaññaniddesena vā mūlabījañca mūlabījañca mūlabījanti ekasesanayena vā niddiṭṭhoti veditabbo,",
  "tika-s0104t1:695_10": "teneva vakkhati ‘‘sabbañheta’’ntiādiṁ.",
  "tika-s0104t1:695_11": "Atīva visati bhesajjapayogesūti ativisaṁ, ativisā vā,",
  "tika-s0104t1:695_12": "yā ‘‘mahosadha’’ntipi vuccati kacchakoti kāḷakacchako, yaṁ ‘‘pilakkho’’tipi vadanti.",
  "tika-s0104t1:695_13": "Kapitthanoti ambilaṅkuraphalo setarukkho.",
  "tika-s0104t1:695_14": "So hi kampati calatīti kapithano thanapaccayena, kapīti vā makkaṭo,",
  "tika-s0104t1:695_15": "tassa thanasadisaṁ phalaṁ yassāti kapitthano.",
  "tika-s0104t1:695_16": "‘‘Kapitthanoti pippalirukkho’’ti (visuddhi. ṭī.",
  "tika-s0104t1:695_17": "1.108) hi visuddhimaggaṭīkāyaṁ vuttaṁ. Phaḷubījaṁ nāma pabbabījaṁ. Ajjakanti setapaṇṇāsaṁ. Phaṇijjakanti samīraṇaṁ. Hiriveranti vāraṁ.",
  "tika-s0104t1:695_18": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bījasaddoti dasseti ‘‘viruhanasamatthamevā’’ti iminā.",
  "tika-s0104t1:695_19": "Itarañhi abījasaṅkhyaṁ gataṁ,",
  "tika-s0104t1:695_20": "tañca kho rukkhato viyojitameva.",
  "tika-s0104t1:695_21": "Aviyojitaṁ pana tathā vā hotu,",
  "tika-s0104t1:695_22": "aññathā vā ‘‘bhūtagāmo’’tveva vuccati yathāvuttena dutiyaṭṭhena. Vinayā (pāci.",
  "tika-s0104t1:695_23": "91) nurūpato tesaṁ visesaṁ dasseti ‘‘tatthā’’tiādinā. Yamettha vattabbaṁ, taṁ heṭṭhā vuttameva.",
  "tika-s0104t1:696_0": "12. Sannidhānaṁ sannidhi,",
  "tika-s0104t1:696_1": "tāya karīyateti sannidhikāro, annapānādi.",
  "tika-s0104t1:696_2": "Evaṁ kāra-saddassa kammatthataṁ sandhāya ‘‘sannidhikāraparibhoga’’nti vuttaṁ.",
  "tika-s0104t1:696_3": "Ayamaparo nayo – yathā ‘‘ācayaṁ gāmino’’ti vattabbe anunāsikalopena ‘‘ācayagāmino’’ti (dha. sa. 10) niddeso kato,",
  "tika-s0104t1:696_4": "evamidhāpi ‘‘sannidhikāraṁ paribhoga’’nti vattabbe anunāsikalopena ‘‘sannidhikāraparibhoga’’nti vuttaṁ,",
  "tika-s0104t1:696_5": "sannidhiṁ katvā paribhoganti attho.",
  "tika-s0104t1:696_6": "Vinayavasenāti vinayāgatācāravasena.",
  "tika-s0104t1:696_7": "Vinayāgatācāro hi uttaralopena ‘‘vinayo’’ti vutto,",
  "tika-s0104t1:696_8": "kāyavācānaṁ vā vinayanaṁ vinayo.",
  "tika-s0104t1:696_9": "Suttantanayapaṭipattiyā visuṁ gahitattā vinayācāroyeva idha labbhati.",
  "tika-s0104t1:696_10": "Sammā kilese likhatīti sallekhoti ca vinayācārassa visuṁ gahitattā suttantanayapaṭipatti eva.",
  "tika-s0104t1:696_11": "Paṭiggahitanti kāyena vā kāyapaṭibaddhena vā paṭiggahitaṁ. Aparajjūti aparasmiṁ divase.",
  "tika-s0104t1:696_12": "Datvāti parivattanavasena datvā.",
  "tika-s0104t1:696_13": "Ṭhapāpetvāti ca attano santakakaraṇena ṭhapāpetvā.",
  "tika-s0104t1:696_14": "Tesampi santakaṁ vissāsaggāhādivasena paribhuñjituṁ vaṭṭati.",
  "tika-s0104t1:696_15": "Suttantanayavasena sallekho eva na hoti.",
  "tika-s0104t1:697_0": "Yāni ca tesaṁ anulomānīti ettha sānulomadhaññarasaṁ, madhukapuppharasaṁ,",
  "tika-s0104t1:697_1": "pakkaḍākarasañca ṭhapetvā avasesā sabbepi phalapupphapattarasā anulomapānānīti daṭṭhabbaṁ,",
  "tika-s0104t1:697_2": "yathāparicchedakālaṁ anadhiṭṭhitaṁ avikappitanti attho.",
  "tika-s0104t1:698_0": "Sannidhīyateti sannidhi, vatthameva.",
  "tika-s0104t1:698_1": "Pariyāyati kappīyatīti pariyāyo,",
  "tika-s0104t1:698_2": "kappiyavācānusārena paṭipatti, tassa kathāti pariyāyakathā. Tabbiparīto nippariyāyo,",
  "tika-s0104t1:698_3": "kappiyampi anupaggamma santuṭṭhivasena paṭipatti, pariyāya-saddo vā kāraṇe,",
  "tika-s0104t1:698_4": "tasmā kappiyakāraṇavasena vuttā kathā pariyāyakathā.",
  "tika-s0104t1:698_5": "Tadapi avatvā santuṭṭhivasena vuttā nippariyāyo.‘‘Sace’’tiādi aññassa dānākāradassanaṁ. Pāḷiyā uddisanaṁ uddeso.",
  "tika-s0104t1:698_6": "Atthassa pucchā paripucchanaṁ.",
  "tika-s0104t1:698_7": "‘‘Adātuṁ na vaṭṭatī’’ti iminā adāne sallekhakopanaṁ dasseti.",
  "tika-s0104t1:698_8": "Appahonteti kātuṁ appahonake sati.",
  "tika-s0104t1:698_9": "Paccāsāyāti cīvarapaṭilābhāsāya.",
  "tika-s0104t1:698_10": "Anuññātakāleti anatthate kathine eko pacchimakattikamāso,",
  "tika-s0104t1:698_11": "atthate kathine pacchimakattikamāsena saha hemantikā cattāro māsā,",
  "tika-s0104t1:698_12": "piṭṭhisamaye yo koci eko māsoti evaṁ tatiyakathinasikkhāpadādīsu anuññātasamaye. Suttanti cīvarasibbanasuttaṁ.",
  "tika-s0104t1:698_13": "Vinayakammaṁ katvāti mūlacīvaraṁ parikkhāracoḷaṁ adhiṭṭhahitvā paccāsācīvarameva mūlacīvaraṁ katvā ṭhapetabbaṁ,",
  "tika-s0104t1:698_14": "taṁ puna māsaparihāraṁ labhati, etena upāyena yāva icchati,",
  "tika-s0104t1:698_15": "tāva aññamaññaṁ mūlacīvaraṁ katvā ṭhapetuṁ labbhatīti vuttanayena,",
  "tika-s0104t1:698_16": "vikappanāvasena vā vinayakammaṁ katvā.",
  "tika-s0104t1:698_17": "Kasmā na vaṭṭatīti āha ‘‘sannidhi ca hoti sallekhañca kopetī’’ti.",
  "tika-s0104t1:699_0": "Upari maṇḍapasadisaṁ padaracchannaṁ,",
  "tika-s0104t1:699_1": "sabbapaliguṇṭhimaṁ vā chādetvā kataṁ vayhaṁ.",
  "tika-s0104t1:699_2": "Ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānitā.",
  "tika-s0104t1:699_3": "Phalakādinā kataṁ pīṭhakayānaṁ sivikā.",
  "tika-s0104t1:699_4": "Antolikāsaṅkhātā paṭapoṭalikā pāṭaṅkī.",
  "tika-s0104t1:699_5": "‘‘Ekabhikkhussa hī’’tiādi tadatthassa samatthanaṁ.",
  "tika-s0104t1:699_6": "Araññatthāyāti araññagamanatthāya.",
  "tika-s0104t1:699_7": "Dhotapādakatthāyāti dhovitapādānamanurakkhaṇatthāya.",
  "tika-s0104t1:699_8": "Saṁhanitabbā bandhitabbāti saṅghāṭā, upāhanāyeva saṅghāṭā tathā, yugaḷabhūtā upāhanāti attho.",
  "tika-s0104t1:699_9": "Aññassa dātabbāti ettha vuttanayena dānaṁ veditabbaṁ.",
  "tika-s0104t1:700_0": "Mañcoti nidassanamattaṁ.",
  "tika-s0104t1:700_1": "Sabbepi hi pīṭhabhisādayo nisīdanasayanayoggā gahetabbā tesupi tathāpaṭipajjitabbato.",
  "tika-s0104t1:701_0": "Ābādhapaccayā eva attanā paribhuñjitabbā gandhā vaṭṭantīti dasseti ‘‘kaṇḍukacchuchavidosādiābādhe satī’’ti iminā.",
  "tika-s0104t1:701_1": "‘‘Lakkhaṇe hi sati hetutthopi katthaci sambhavatī’’ti heṭṭhā vuttoyeva. Tattha kaṇḍūti khajju. Kacchūti vitacchikā. Chavidosoti kilāsādi.",
  "tika-s0104t1:701_2": "Āharāpetvāti ñātipavāritato bhikkhācāravattena vā na yena kenaci vā ākārena harāpetvā.",
  "tika-s0104t1:701_3": "Bhesajjapaccayehi gilānassa viññattipi vaṭṭati. ‘‘Anujānāmi bhikkhave ,",
  "tika-s0104t1:701_4": "gandhaṁ gahetvā kavāṭe pañcaṅgulikaṁ dātuṁ,",
  "tika-s0104t1:701_5": "pupphaṁ gahetvā vihāre ekamantaṁ nikkhipitu’’nti (cūḷava.",
  "tika-s0104t1:701_6": "264) vacanato ‘‘dvāre’’tiādi vuttaṁ. Gharadhūpanaṁ vihāravāsanā, cetiyagharavāsanā vā.",
  "tika-s0104t1:701_7": "Ādi-saddena cetiyapaṭimāpūjādīni saṅgaṇhāti.",
  "tika-s0104t1:702_0": "Kilesehi āmasitabbato āmisaṁ,",
  "tika-s0104t1:702_1": "yaṁ kiñci upabhogārahaṁ vatthu,",
  "tika-s0104t1:702_2": "tasmā yathāvuttānampi pasaṅgaṁ nivāretuṁ ‘‘vuttāvasesaṁ daṭṭhabba’’nti āha,",
  "tika-s0104t1:702_3": "pārisesanayato gahitattā vuttāvasesaṁ daṭṭhabbanti adhippāyo.",
  "tika-s0104t1:702_4": "Kiṁ panetanti vuttaṁ ‘‘seyyathida’’ntiādi.",
  "tika-s0104t1:702_5": "Tathārūpe kāleti gāmaṁ pavisituṁ dukkarādikāle. Vallūroti sukkhamaṁsaṁ.",
  "tika-s0104t1:702_6": "Bhājana-saddo sappitelaguḷasaddehi yojetabbo tadavinābhāvittā. Kālassevāti pageva.",
  "tika-s0104t1:702_7": "Udakakaddameti udake ca kaddame ca. Nimitte cetaṁ bhummaṁ, bhāvalakkhaṇe vā. Acchathāti nisīdatha.",
  "tika-s0104t1:702_8": "Bhuñjantassevāti bhuñjato eva bhikkhuno, sampadānavacanaṁ, anādaratthe vā sāmivacanaṁ.",
  "tika-s0104t1:702_9": "Kiriyantarāvacchedanayogena hettha anādaratā.",
  "tika-s0104t1:702_10": "Gīvāyāmakanti bhāvanapuṁsakavacanaṁ,",
  "tika-s0104t1:702_11": "gīvaṁ āyametvā āyataṁ katvāti attho,",
  "tika-s0104t1:702_12": "yathā vā bhutte atibhuttatāya gīvā āyamitabbā hoti, tathātipi vaṭṭati.",
  "tika-s0104t1:702_13": "Catumāsampīti vassānassa cattāro māsepi. Kuṭumbaṁ vuccati dhanaṁ, tadassatthīti kuṭumbiko,",
  "tika-s0104t1:702_14": "muṇḍo ca so kuṭumbiko cāti muṇḍakuṭumbiko, tassa jīvikaṁ tathā, taṁ katvā jīvatīti attho.",
  "tika-s0104t1:702_15": "Nayadassanamattañcetaṁ āmisapadena dassitānaṁ sannidhivatthūnanti daṭṭhabbaṁ.",
  "tika-s0104t1:703_0": "Tabbirahitaṁ samaṇapaṭipattiṁ dassento ‘‘bhikkhuno panā’’tiādimāha.",
  "tika-s0104t1:703_1": "Tattha ‘‘guḷapiṇḍo tālapakkappamāṇa’’nti sāratthadīpaniyaṁ vuttaṁ.",
  "tika-s0104t1:703_2": "Catubhāgamattanti kuṭumbamattanti vuttaṁ.",
  "tika-s0104t1:703_3": "‘‘Ekā taṇḍulanāḷī’’ti vuttattā pana tassā catubhāgo ekapatthoti vadanti. Vuttañca –",
  "tika-s0104t1:704_0": "‘‘Kuḍuvo pasato eko, pattho te caturo siyuṁ;",
  "tika-s0104t1:705_0": "Āḷhako caturo patthā, doṇaṁ vā caturāḷhaka’’nti.",
  "tika-s0104t1:706_0": "Kasmāti vuttaṁ ‘‘te hī’’tiādi.",
  "tika-s0104t1:706_1": "Āharāpetvāpi ṭhapetuṁ vaṭṭati, pageva yathāladdhaṁ.",
  "tika-s0104t1:706_2": "‘‘Aphāsukakāle’’tiādinā suddhacittena ṭhapitassa paribhogo sallekhaṁ na kopetīti dasseti. Sammutikuṭikādayo catasso,",
  "tika-s0104t1:706_3": "avāsāgārabhūtena vā uposathāgārādinā saha pañcakuṭiyo sandhāya ‘‘kappiyakuṭiya’’ntiādi vuttaṁ.",
  "tika-s0104t1:706_4": "Sannidhi nāma natthi tattha antovutthaantopakkassa anuññātattā.",
  "tika-s0104t1:706_5": "‘‘Tathāgatassā’’tiādinā adhikārānurūpaṁ atthaṁ payojeti.",
  "tika-s0104t1:706_6": "Pilotikakhaṇḍanti jiṇṇacoḷakhaṇḍaṁ.",
  "tika-s0104t1:707_0": "13.‘‘Gīvaṁpasāretvā’’ti etena sayameva āpāthagamane doso natthīti dasseti.",
  "tika-s0104t1:707_1": "Ettakampīti vinicchayavicāraṇā vatthukittanampi.",
  "tika-s0104t1:707_2": "Payojanamattamevāti padatthayojanamattameva.",
  "tika-s0104t1:707_3": "Yassa pana padassa vitthārakathaṁ vinā na sakkā attho viññātuṁ,",
  "tika-s0104t1:707_4": "tattha vitthārakathāpi padatthasaṅgahameva gacchati.",
  "tika-s0104t1:708_0": "Kutūhalavasena pekkhitabbato pekkhaṁ, naṭasatthavidhinā payogo.",
  "tika-s0104t1:708_1": "Naṭasamūhena pana janasamūhe kattabbavasena ‘‘naṭasammajja’’nti vuttaṁ.",
  "tika-s0104t1:708_2": "Janānaṁ sammadde samūhe katanti hi sammajjaṁ.",
  "tika-s0104t1:708_3": "Sārasamāse pana ‘‘pekkhāmaha’’ntipi vadanti,",
  "tika-s0104t1:708_4": "‘‘sammajjadassanussava’’nti tesaṁ mate attho.",
  "tika-s0104t1:708_5": "Bhāratanāmakānaṁ dvebhātukarājūnaṁ,",
  "tika-s0104t1:708_6": "rāmarañño ca yujjhanādikaṁ tappasutehi ācikkhitabbato akkhānaṁ. Gantumpi na vaṭṭati, pageva taṁ sotuṁ.",
  "tika-s0104t1:708_7": "Pāṇinā tāḷitabbaṁ saraṁ pāṇissaranti āha ‘‘kaṁsatāḷa’’nti,",
  "tika-s0104t1:708_8": "lohamayo tūriyajātiviseso kaṁso, lohamayapatto vā, tassa tāḷanasaddanti attho.",
  "tika-s0104t1:708_9": "Pāṇīnaṁ tāḷanasaranti atthaṁ sandhāya pāṇitāḷantipi vadanti.",
  "tika-s0104t1:708_10": "Ghanasaṅkhātānaṁ tūriyavisesānaṁ tāḷanaṁ ghanatāḷaṁ nāma,",
  "tika-s0104t1:708_11": "daṇḍamayasammatāḷaṁ silātalākatāḷaṁ vā. Mantenāti bhūtāvisanamantena. Eketi sārasamāsācariyā, uttaravihāravāsino ca, yathā cettha,",
  "tika-s0104t1:708_12": "evamito paresupi ‘‘eke’’ti āgataṭṭhānesu.",
  "tika-s0104t1:708_13": "Te kira dīghanikāyassatthavisesavādino.",
  "tika-s0104t1:708_14": "Caturassaambaṇakatāḷaṁ nāma rukkhasāradaṇḍādīsu yena kenaci caturassaambaṇaṁ katvā catūsu passesu dhammena onaddhitvā vāditabhaṇḍassa tāḷanaṁ.",
  "tika-s0104t1:708_15": "Tañhi ekādasadoṇappamāṇamānavisesasaṇṭhānattā ‘‘ambaṇaka’’nti vuccati, bimbisakantipi tasseva nāmaṁ.",
  "tika-s0104t1:708_16": "Tathā kumbhasaṇṭhānatāya kumbho, ghaṭoyeva vā,",
  "tika-s0104t1:708_17": "tassa dhunananti khuddakabhāṇakā.",
  "tika-s0104t1:708_18": "Abbhokkiraṇaṁ raṅgabalikaraṇaṁ.",
  "tika-s0104t1:708_19": "Te hi naccaṭṭhāne devatānaṁ balikaraṇaṁ nāma katvā kīḷanti, yaṁ ‘‘nandī’’tipi vuccati .",
  "tika-s0104t1:708_20": "Itthipurisasaṁyogādikilesajanakaṁ paṭibhānacittaṁ sobhanakaraṇato sobhanakaraṁ nāma.",
  "tika-s0104t1:708_21": "‘‘Sobhanagharaka’’nti sārasamāse vuttaṁ. Caṇḍāya alanti caṇḍālaṁ, ayoguḷakīḷā.",
  "tika-s0104t1:708_22": "Caṇḍālā nāma hīnajātikā sunakhamaṁsabhojino, tesaṁ idanti caṇḍālaṁ.",
  "tika-s0104t1:708_23": "Sāṇe udakena temetvā aññamaññaṁ ākoṭanakīḷā sāṇadhovanakīḷā.",
  "tika-s0104t1:708_24": "Vaṁsena kataṁ kīḷanaṁ vaṁsanti āha ‘‘veḷuṁ ussāpetvā kīḷana’’nti.",
  "tika-s0104t1:709_0": "Nikhaṇitvāti bhūmiyaṁ nikhātaṁ katvā.",
  "tika-s0104t1:709_1": "Nakkhattakāleti nakkhattayogachaṇakāle.",
  "tika-s0104t1:709_2": "Tamatthaṁ aṅguttarāgame dasakanipātapāḷiyā (a. ni.",
  "tika-s0104t1:709_3": "10.106) sādhento ‘‘vuttampiceta’’ntiādimāha. Tatthāti tasmiṁ aṭṭhidhovane.",
  "tika-s0104t1:709_4": "Indajālenāti aṭṭhidhovanamantaṁ parijappetvā yathā pare aṭṭhīniyeva passanti, na maṁsādīni,",
  "tika-s0104t1:709_5": "evaṁ maṁsādīnamantaradhāpanamāyāya.",
  "tika-s0104t1:709_6": "Indassa jālamiva hi paṭicchādituṁ samatthanato ‘‘indajāla’’nti māyā vuccati indacāpādayo viya.",
  "tika-s0104t1:709_7": "Aṭṭhidhovananti aṭṭhidhovanakīḷā.",
  "tika-s0104t1:710_0": "Hatthiādīhi saddhiṁ yujjhitunti hatthiādīsu abhiruhitvā aññehi saddhiṁ yujjhanaṁ,",
  "tika-s0104t1:710_1": "hatthiādīhi ca saddhiṁ sayameva yujjhanaṁ sandhāya vuttaṁ,",
  "tika-s0104t1:710_2": "hatthiādīhi saddhiṁ aññehi yujjhituṁ,",
  "tika-s0104t1:710_3": "sayaṁ vā yujjhitunti hi attho. Teti hatthiādayo.",
  "tika-s0104t1:710_4": "Aññamaññaṁ mathenti vilothentīti mallā, bāhuyuddhakārakā, tesaṁ yuddhaṁ. Sampahāroti saṅgāmo.",
  "tika-s0104t1:710_5": "Balassa senāya aggaṁ gaṇanakoṭṭhāsaṁ karonti etthāti balaggaṁ, ‘‘ettakā hatthī,",
  "tika-s0104t1:710_6": "ettakā assā’’tiādinā balagaṇanaṭṭhānaṁ.",
  "tika-s0104t1:710_7": "Senaṁ viyūhanti ettha vibhajitvā ṭhapenti,",
  "tika-s0104t1:710_8": "senāya vā ettha byūhanaṁ vinyāsoti senābyūho, ‘‘ito hatthī hontu,",
  "tika-s0104t1:710_9": "ito assā hontū’’tiādinā yuddhatthaṁ caturaṅgabalāya senāya desavisesesu vicāraṇaṭṭhānaṁ,",
  "tika-s0104t1:710_10": "taṁ pana bhedato sakaṭabyūhādivasena.",
  "tika-s0104t1:710_11": "Ādi-saddena cakkapadumabyūhānaṁ daṇḍabhogamaṇḍalāsaṁhatabyūhānañca gahaṇaṁ,",
  "tika-s0104t1:710_12": "‘‘tayo hatthī pacchimaṁ hatthānīkaṁ,",
  "tika-s0104t1:710_13": "tayo assā pacchimaṁ assānīkaṁ,",
  "tika-s0104t1:710_14": "tayo rathā pacchimaṁ rathānīkaṁ,",
  "tika-s0104t1:710_15": "cattāro purisā sarahatthā pattī pacchimaṁ pattānīka’’nti (pāci.",
  "tika-s0104t1:710_16": "324 uyyodhikasikkhāpade) kaṇḍaviddhasikkhāpadassa padabhājanaṁ sandhāya ‘‘tayo…pe…ādinā nayena vuttassā’’ti āha.",
  "tika-s0104t1:710_17": "Tañca kho ‘‘dvādasapuriso hatthī, tipuriso asso, catupuriso ratho,",
  "tika-s0104t1:710_18": "cattāro purisā sarahatthā pattī’’ti (pāci.",
  "tika-s0104t1:710_19": "314 uyyuttasenāsikkhāpade) vuttalakkhaṇato hatthiādigaṇanenāti daṭṭhabbaṁ, etena ca ‘‘cha hatthiniyo,",
  "tika-s0104t1:710_20": "eko ca hatthī idameka’’nti (mahāva. aṭṭha.",
  "tika-s0104t1:710_21": "245) cammakkhandhakavaṇṇanāyaṁ vuttamanīkaṁ paṭikkhipati.",
  "tika-s0104t1:711_0": "14.",
  "tika-s0104t1:711_1": "Kāraṇaṁ nāma phalassa ṭhānanti vuttaṁ ‘‘pamādo…pe… ṭhāna’’nti.",
  "tika-s0104t1:711_2": "Padānīti sārīādīnaṁ patiṭṭhānāni. Aṭṭhāpadanti saññāya dīghatā. ‘‘Aṭṭhapada’’ntipi paṭhanti.",
  "tika-s0104t1:711_3": "Dasapadaṁ nāma dvīhi pantīti vīsatiyā padehi kīḷanajūtaṁ.",
  "tika-s0104t1:711_4": "Aṭṭhapadadasapadesūti aṭṭhapadadasapadaphalakesu.",
  "tika-s0104t1:711_5": "Ākāseyeva kīḷananti ‘‘ayaṁ sārī asukapadaṁ mayā nītā,",
  "tika-s0104t1:711_6": "ayaṁ asukapada’’nti kevalaṁ mukheneva vadantānaṁ ākāseyeva jūtassa kīḷanaṁ.",
  "tika-s0104t1:711_7": "Nānāpathamaṇḍalanti anekavihitasārīmaggaparivaṭṭaṁ.",
  "tika-s0104t1:711_8": "Pariharitabbanti sāriyo pariharituṁ yuttakaṁ.",
  "tika-s0104t1:711_9": "Ito cito ca saranti parivattantīti sāriyo,",
  "tika-s0104t1:711_10": "yena kenaci katāni akkhabījāni. Tatthāti tāsu sārīsu, tasmiṁ vā apanayanupanayane. Jūtakhaliketi jūtamaṇḍale.",
  "tika-s0104t1:711_11": "‘‘Jūtaphalake’’tipi adhunā pāṭho.",
  "tika-s0104t1:711_12": "Pāsakaṁ vuccati chasu passesu ekekaṁ yāva chakkaṁ dassetvā katakīḷanakaṁ,",
  "tika-s0104t1:711_13": "taṁ vaḍḍhetvā yathāladdhaṁ ekakādivasena sāriyo apanento, upanento ca kīḷanti,",
  "tika-s0104t1:711_14": "pasati aṭṭhapadādīsu bādhati, phusati cāti hi pāsako, catubbīsatividho akkho. Yaṁ sandhāya vuttaṁ –",
  "tika-s0104t1:712_0": "‘‘Aṭṭhakaṁ mālikaṁ vuttaṁ, sāvaṭṭañca chakaṁ mataṁ;",
  "tika-s0104t1:713_0": "Catukkaṁ bahulaṁ ñeyyaṁ, dvi bindusantibhadrakaṁ;",
  "tika-s0104t1:714_0": "Catuvīsati āyā ca, munindena pakāsitā’’ti.",
  "tika-s0104t1:715_0": "Tena kīḷanamidha pāsakakīḷanaṁ. Ghaṭanaṁ paharaṇaṁ,",
  "tika-s0104t1:715_1": "tena kīḷā ghaṭikāti āha ‘‘dīghadaṇḍakenā’’tiādi.",
  "tika-s0104t1:715_2": "Ghaṭena kumbhena kīḷā ghaṭikāti eke.",
  "tika-s0104t1:715_3": "Mañjiṭṭhikāya vāti mañjiṭṭhisaṅkhātassa yojanavallirukkhassa sāraṁ gahetvā pakkakasāvaṁ sandhāya vadati.",
  "tika-s0104t1:715_4": "Sitthodakena vāti [piṭṭhodakena vā (aṭṭhakathāyaṁ)] ca pakkamadhusitthodakaṁ.",
  "tika-s0104t1:715_5": "Salākahatthanti tālahīrādīnaṁ kalāpassetaṁ adhivacanaṁ.",
  "tika-s0104t1:715_6": "Bahūsu salākāsu visesarahitaṁ ekaṁ salākaṁ gahetvā tāsu pakkhipitvā puna taññeva uddharantā salākahatthena kīḷantīti keci. Guḷakīḷāti guḷaphalakīḷā, yena kenaci vā kataguḷakīḷā.",
  "tika-s0104t1:715_7": "Paṇṇena vaṁsākārena katā nāḷikā paṇṇanāḷikā, tenevāha ‘‘taṁdhamantā’’ti.",
  "tika-s0104t1:715_8": "Khuddake ka-paccayoti dasseti ‘‘khuddakanaṅgala’’nti iminā.",
  "tika-s0104t1:715_9": "Hatthapādānaṁ mokkhena mocanena cayati parivattati etāyāti mokkhacikā, tenāha ‘‘ākāse vā’’tiādi.",
  "tika-s0104t1:715_10": "Paribbhamanattāyeva taṁ cakkaṁ nāmāti dassetuṁ ‘‘paribbhamanacakka’’nti vuttaṁ.",
  "tika-s0104t1:716_0": "Paṇṇena katā nāḷi paṇṇanāḷi,",
  "tika-s0104t1:716_1": "iminā pattāḷhakapadadvayassa yathākkamaṁ pariyāyaṁ dasseti.",
  "tika-s0104t1:716_2": "Tena katā pana kīḷā pattāḷhakāti vuttaṁ ‘‘tāyā’’tiādi.",
  "tika-s0104t1:716_3": "Khuddako ratho rathako ka-saddassa khuddakatthavacanato. Esa nayo sesapadesupi. Ākāse vā yaṁ ñāpeti,",
  "tika-s0104t1:716_4": "tassa piṭṭhiyaṁ vā yathā vā tathā vā akkharaṁ likhitvā ‘‘evamida’’nti jānanena kīḷā akkharikā,",
  "tika-s0104t1:716_5": "pucchantassa mukhāgataṁ akkharaṁ gahetvā naṭṭhamuttilābhādijānanakīḷātipi vadanti.",
  "tika-s0104t1:716_6": "Vajja-saddo aparādhatthoti āha ‘‘yathāvajjaṁ nāmā’’tiādi. Vāditānurūpaṁ naccanaṁ,",
  "tika-s0104t1:716_7": "gāyanaṁ vā yathāvajjantipi vadanti. ‘‘Evaṁ kate jayo bhavissati,",
  "tika-s0104t1:716_8": "evaṁ kate parājayo’’ti jayaparājayaṁ purakkhatvā payogakaraṇavasena parihārapathādīnampi jūtappamādaṭṭhānabhāvo veditabbo,",
  "tika-s0104t1:716_9": "paṅgacīrādīhi ca vaṁsādīhi kattabbā kiccasiddhi,",
  "tika-s0104t1:716_10": "asiddhi cāti jayaparājayāvaho payogo vutto,",
  "tika-s0104t1:716_11": "yathāvajjanti ca kāṇādīhi sadisākāradassanehi jayaparājayavasena jūtakīḷikabhāvena vuttaṁ.",
  "tika-s0104t1:716_12": "Sabbepi hete jotenti pakāsenti etehi tappayogikā jayaparājayavasena,",
  "tika-s0104t1:716_13": "javanti ca gacchanti jayaparājayaṁ etehīti vā atthena jūtasaddavacanīyataṁ nātivattanti.",
  "tika-s0104t1:717_0": "15.Pamāṇātikkantāsananti ‘‘aṭṭhaṅgulapādakaṁ kāretabbaṁ sugataṅgulenā’’ti vuttappamāṇato atikkantāsanaṁ.",
  "tika-s0104t1:717_1": "Kammavasena payojanato ‘‘anuyuttā viharantīti padaṁ apekkhitvā’’ti vuttaṁ.",
  "tika-s0104t1:717_2": "Vāḷarūpānīti āharimāni sīhabyagghādivāḷarūpāni.",
  "tika-s0104t1:717_3": "Vuttañhi bhikkhunivibhaṅge ‘‘pallaṅko nāma āharimehi vāḷehi kato’’ti (pāci.",
  "tika-s0104t1:717_4": "984) ‘‘akappiyarūpākulo akappiyamañco pallaṅko’’ti sārasamāse vuttaṁ.",
  "tika-s0104t1:717_5": "Dīghalomako mahākojavoti caturaṅgulādhikalomo kāḷavaṇṇo mahākojavo. Kuvuccati pathavī,",
  "tika-s0104t1:717_6": "tassaṁ javati sobhanavitthaṭavasenāti kojavo.",
  "tika-s0104t1:717_7": "‘‘Caturaṅgulādhikāni kira tassa lomānī’’ti vacanato caturaṅgulato heṭṭhā vaṭṭatīti vadanti.",
  "tika-s0104t1:717_8": "Uddalomī ekantalomīti visesadassanametaṁ, tasmā yadi tāsu na pavisati, vaṭṭatīti gahetabbaṁ.",
  "tika-s0104t1:717_9": "Vānavicittanti bhitticchadādiākārena vānena sibbanena vicitraṁ.",
  "tika-s0104t1:717_10": "Uṇṇāmayattharaṇanti migalomapakatamattharaṇaṁ.",
  "tika-s0104t1:717_11": "Setattharaṇoti dhavalattharaṇo.",
  "tika-s0104t1:717_12": "Sītatthikehi sevitabbattā setattharaṇo,",
  "tika-s0104t1:717_13": "‘‘bahumudulomako’’tipi vadanti.",
  "tika-s0104t1:717_14": "Ghanapupphakoti sabbathā pupphākārasampanno.",
  "tika-s0104t1:717_15": "‘‘Uṇṇāmayattharaṇoti uṇṇāmayo lohitattharaṇo’’ti (sārattha. ṭī.",
  "tika-s0104t1:717_16": "258) sāratthadīpaniyaṁ vuttaṁ.",
  "tika-s0104t1:717_17": "Āmalakapattākārāhi pupphapantīhi yebhuyyato katattā āmalakapattotipi vuccati.",
  "tika-s0104t1:718_0": "Tiṇṇaṁ tūlānanti rukkhatūlalatātūlapoṭakītūlasaṅkhātānaṁ tiṇṇaṁ tūlānaṁ.",
  "tika-s0104t1:718_1": "Uditaṁ dvīsu lomaṁ dasā yassāti uddalomī i-kārassa akāraṁ, ta-kārassa lopaṁ, dvibhāvañca katvā.",
  "tika-s0104t1:718_2": "Ekasmiṁ ante lomaṁ dasā yassāti ekantalomī.",
  "tika-s0104t1:718_3": "Ubhayattha kecīti sārasamāsācariyā, uttaravihāravāsino ca.",
  "tika-s0104t1:718_4": "Tesaṁ vāde pana uditamekato uggataṁ lomamayaṁ pupphaṁ yassāti uddalomī vuttanayena.",
  "tika-s0104t1:718_5": "Ubhato antato ekaṁ sadisaṁ lomamayaṁ pupphaṁ yassāti ekantalomīti vacanattho.",
  "tika-s0104t1:718_6": "Vinayaṭṭhakathāyaṁ pana ‘‘uddalomīti ekato uggatalomaṁ uṇṇāmayattharaṇaṁ. ‘Uddhalomī’tipi pāṭho.",
  "tika-s0104t1:718_7": "Ekantalomīti ubhato uggatalomaṁ uṇṇāmayattharaṇa’’nti (mahāva. aṭṭha. 254) vuttaṁ, nāmamattamesa viseso.",
  "tika-s0104t1:718_8": "Atthato pana aggahitāvaseso aṭṭhakathādvayepi natthīti daṭṭhabbo.",
  "tika-s0104t1:719_0": "Koseyyañca kaṭṭissañca kaṭṭissāni virūpekasesavasena.",
  "tika-s0104t1:719_1": "Tehi pakatamattharaṇaṁ kaṭṭissaṁ.",
  "tika-s0104t1:719_2": "Etadevatthaṁ dassetuṁ ‘‘koseyyakaṭṭissamayapaccattharaṇa’’nti vuttaṁ,",
  "tika-s0104t1:719_3": "koseyyasuttānamantarantaraṁ suvaṇṇamayasuttāni pavesetvā vītamattharaṇanti vuttaṁ hoti.",
  "tika-s0104t1:719_4": "Suvaṇṇasuttaṁ kira ‘‘kaṭṭissaṁ, kassaṭa’’nti ca vadanti.",
  "tika-s0104t1:719_5": "Teneva ‘‘koseyyakassaṭamaya’’nti ācariyadhammapālattherena (dī. ni. ṭī. 1.15) vuttaṁ.",
  "tika-s0104t1:719_6": "Kaṭṭissaṁ nāma vākavisesotipi vadanti.",
  "tika-s0104t1:719_7": "Ratanaparisibbitanti ratanehi saṁsibbitaṁ, suvaṇṇalittanti keci.",
  "tika-s0104t1:719_8": "Suddhakoseyyanti ratanaparisibbanarahitaṁ. Vinayeti vinayaṭṭhakathaṁ,",
  "tika-s0104t1:719_9": "vinayapariyāyaṁ vā sandhāya vuttaṁ.",
  "tika-s0104t1:719_10": "Idha hi suttantikapariyāye ‘‘ṭhapetvā tūlikaṁ sabbāneva gonakādīni ratanaparisibbitāni vaṭṭantī’’ti vuttaṁ.",
  "tika-s0104t1:719_11": "Vinayapariyāyaṁ pana patvā garuke ṭhātabbattā suddhakoseyyameva vaṭṭati,",
  "tika-s0104t1:719_12": "netarānīti vinicchayo veditabbo,",
  "tika-s0104t1:719_13": "suttantikapariyāye pana ratanaparisibbanarahitāpi tūlikā na vaṭṭati, itarāni vaṭṭanti,",
  "tika-s0104t1:719_14": "sacepi tāni ratanaparisibbitāni,",
  "tika-s0104t1:719_15": "bhūmattharaṇavasena yathānurūpaṁ mañcapīṭhādīsu ca upanetuṁ vaṭṭantīti.",
  "tika-s0104t1:719_16": "Suttantadesanāya gahaṭṭhānampi vasena vuttattā tesaṁ saṅgaṇhanatthaṁ ‘‘ṭhapetvā…pe… na vaṭṭantīti vutta’’nti apare.",
  "tika-s0104t1:719_17": "Dīghanikāyaṭṭhakathāyanti katthaci pāṭho,",
  "tika-s0104t1:719_18": "porāṇadīghanikāyaṭṭhakathāyanti attho.",
  "tika-s0104t1:719_19": "Naccayogganti naccituṁ pahonakaṁ.",
  "tika-s0104t1:719_20": "Karonti ettha naccanti kuttakaṁ,",
  "tika-s0104t1:719_21": "taṁ pana uddalomīekantalomīvisesameva. Vuttañca –",
  "tika-s0104t1:720_0": "‘‘Dvidasekadasānyudda-lomīekantalomino;",
  "tika-s0104t1:721_0": "Tadeva soḷasitthīnaṁ, naccayoggañhi kuttaka’’nti.",
  "tika-s0104t1:722_0": "Hatthino piṭṭhiyaṁ attharaṁ hatthattharaṁ. Evaṁ sesapadesupi.",
  "tika-s0104t1:722_1": "Ajinacammehīti ajinamigacammehi,",
  "tika-s0104t1:722_2": "tāni kira cammāni sukhumatarāni,",
  "tika-s0104t1:722_3": "tasmā dupaṭṭatipaṭṭāni katvā sibbanti.",
  "tika-s0104t1:722_4": "Tena vuttaṁ ‘‘ajinappaveṇī’’ti,",
  "tika-s0104t1:722_5": "uparūpari ṭhapetvā sibbanavasena hi santatibhūtā ‘‘paveṇī’’ti vuccati.",
  "tika-s0104t1:722_6": "Kadalīmigoti mañjārākāramigo,",
  "tika-s0104t1:722_7": "tassa dhammena kataṁ pavarapaccattharaṇaṁ tathā.",
  "tika-s0104t1:722_8": "‘‘Taṁ kirā’’tiādi tadākāradassanaṁ,",
  "tika-s0104t1:722_9": "tasmā suddhameva kadalīmigacammaṁ vaṭṭatīti vadanti.",
  "tika-s0104t1:722_10": "Uttaraṁ uparibhāgaṁ chādetīti uttaracchado, vitānaṁ.",
  "tika-s0104t1:722_11": "Tampi lohitameva idhādhippetanti āha ‘‘rattavitānenā’’ti. ‘‘Yaṁ vattati,",
  "tika-s0104t1:722_12": "taṁ sauttaraccheda’’nti ettha seso,",
  "tika-s0104t1:722_13": "saṁsibbitabhāvena saddhiṁ vattatīti attho.",
  "tika-s0104t1:722_14": "Rattavitānesu ca kāsāvaṁ vaṭṭati,",
  "tika-s0104t1:722_15": "kusumbhādirattameva na vaṭṭati, tañca kho sabbarattameva.",
  "tika-s0104t1:722_16": "Yaṁ pana nānāvaṇṇaṁ vānacittaṁ vā lepacittaṁ vā, taṁ vaṭṭati.",
  "tika-s0104t1:722_17": "Paccattharaṇasseva padhānattā tappaṭibaddhaṁ setavitānampi na vaṭṭatīti vuttaṁ.",
  "tika-s0104t1:722_18": "Ubhatoti ubhayattha mañcassa sīsabhāge, pādabhāge cāti attho.",
  "tika-s0104t1:722_19": "Etthāpi sauttaracchade viya vinicchayo.",
  "tika-s0104t1:722_20": "Padumavaṇṇaṁ vāti nātirattaṁ sandhāyāha.",
  "tika-s0104t1:722_21": "Vicitraṁ vāti pana sabbathā kappiyattā vuttaṁ,",
  "tika-s0104t1:722_22": "na pana ubhato upadhānesu akappiyattā.",
  "tika-s0104t1:722_23": "Na hi lohitaka-saddo citte vaṭṭati.",
  "tika-s0104t1:722_24": "Paṭalikaggahaṇeneva cittakassāpi attharaṇassa saṅgahetabbappasaṅgato.",
  "tika-s0104t1:722_25": "Sace pamāṇayuttanti vuttamevatthaṁ byatirekato samatthetuṁ āha ‘‘mahāupadhānaṁ pana paṭikkhitta’’nti.",
  "tika-s0104t1:722_26": "Mahāupadhānanti ca pamāṇātikkantaṁ upadhānaṁ.",
  "tika-s0104t1:722_27": "Sīsappamāṇameva hi tassa pamāṇaṁ.",
  "tika-s0104t1:722_28": "Vuttañca ‘‘anujānāmi bhikkhave,",
  "tika-s0104t1:722_29": "sīsappamāṇaṁ bibbohanaṁ kātu’’nti (cūḷava.",
  "tika-s0104t1:722_30": "297) sīsappamāṇañca nāma yassa vitthārato tīsu kaṇṇesu dvinnaṁ kaṇṇānaṁ antaraṁ miniyamānaṁ vidatthi ceva caturaṅgulañca hoti.",
  "tika-s0104t1:722_31": "Bibbohanassa majjhaṭṭhānaṁ tiriyato muṭṭhiratanaṁ hoti,",
  "tika-s0104t1:722_32": "dīghato pana diyaḍḍharatanaṁ vā dviratanaṁ vā.",
  "tika-s0104t1:722_33": "Taṁ pana akappiyattāyeva paṭikkhittaṁ,",
  "tika-s0104t1:722_34": "na tu uccāsayanamahāsayanapariyāpannattā. Dvepīti sīsūpadhānaṁ, pādūpadhānañca.",
  "tika-s0104t1:722_35": "Paccattharaṇaṁ datvāti paccattharaṇaṁ katvā attharitvāti attho,",
  "tika-s0104t1:722_36": "idañca gilānameva sandhāya vuttaṁ.",
  "tika-s0104t1:722_37": "Tenāha senāsanakkhandhakavaṇṇanāyaṁ ‘‘agilānassāpi sīsūpadhānañca pādūpadhānañcāti dvayameva vaṭṭati.",
  "tika-s0104t1:722_38": "Gilānassa bibbohanāni santharitvā upari paccattharaṇaṁ katvā nipajjitumpi vaṭṭatī’’ti (cūḷava. aṭṭha.",
  "tika-s0104t1:722_39": "297) vuttanayenevāti vinaye bhagavatā vuttanayeneva.",
  "tika-s0104t1:722_40": "Kathaṁ pana vuttanti āha ‘‘vuttañheta’’ntiādi.",
  "tika-s0104t1:722_41": "Yathā aṭṭhaṅgulapādakaṁ hoti,",
  "tika-s0104t1:722_42": "evaṁ āsandiyā pādacchindanaṁ veditabbaṁ.",
  "tika-s0104t1:722_43": "Pallaṅkassa pana āharimāni vāḷarūpāni āharitvā puna appaṭibaddhatākāraṇampi bhedanameva.",
  "tika-s0104t1:722_44": "Vijaṭetvāti jaṭaṁ nibbedhetvā.",
  "tika-s0104t1:722_45": "Bibbohanaṁ kātunti tāni vijaṭitatūlāni anto pakkhipitvā bibbohanaṁ kātuṁ.",
  "tika-s0104t1:723_0": "16.‘‘Mātukucchito nikkhantadārakāna’’nti etena aṇḍajajalābujānameva gahaṇaṁ,",
  "tika-s0104t1:723_1": "mātukucchito nikkhantattāti ca kāraṇaṁ dasseti,",
  "tika-s0104t1:723_2": "tenevāyamattho sijjhati ‘‘anekadivasāni antosayanahetu esa gandho’’ti. Ucchādenti ubbaṭṭenti.",
  "tika-s0104t1:723_3": "Saṇṭhānasampādanatthanti susaṇṭhānatāsampādanatthaṁ.",
  "tika-s0104t1:723_4": "Parimaddantīti samantato maddanti.",
  "tika-s0104t1:724_0": "Tesaṁyeva dārakānanti puññavantānameva dārakānaṁ.",
  "tika-s0104t1:724_1": "Tesameva hi pakaraṇānurūpatāya gahaṇaṁ.",
  "tika-s0104t1:724_2": "Mahāmallānanti mahataṁ bāhuyuddhakārakānaṁ.",
  "tika-s0104t1:724_3": "Ādāso nāma maṇḍanakapakatikānaṁ manussānaṁ attano mukhachāyāpassanatthaṁ kaṁsalohādīhi kato bhaṇḍaviseso.",
  "tika-s0104t1:724_4": "Tādisaṁ sandhāya ‘‘yaṁ kiñci…pe… na vaṭṭatī’’ti vuttaṁ.",
  "tika-s0104t1:724_5": "Alaṅkārañjanameva na bhesajjañjanaṁ.",
  "tika-s0104t1:724_6": "Maṇḍanānuyogassa hi adhippetattā tamidhānadhippetaṁ.",
  "tika-s0104t1:724_7": "Loke mālā-saddo baddhamālāyameva ‘‘mālā mālyaṁ pupphadāme’’ti vacanato.",
  "tika-s0104t1:724_8": "Sāsane pana suddhapupphesupi niruḷhoti āha ‘‘abaddhamālā vā’’ti.",
  "tika-s0104t1:724_9": "Kāḷapīḷakādīnanti kāḷavaṇṇapīḷakādīnaṁ.",
  "tika-s0104t1:724_10": "Mattikakakkanti osadhehi abhisaṅkhataṁ yogamattikācuṇṇaṁ. Dentīti vilepenti.",
  "tika-s0104t1:724_11": "Caliteti vikārāpajjanavasena calanaṁ patte , kupiteti attho. Tenāti sāsapakakkena.",
  "tika-s0104t1:724_12": "Doseti kāḷapīḷakādīnaṁ hetubhūte lohitadose.",
  "tika-s0104t1:724_13": "Khāditeti apanayanavasena khādite.",
  "tika-s0104t1:724_14": "Sannisinneti tādise duṭṭhalohite parikkhīṇe.",
  "tika-s0104t1:724_15": "Mukhacuṇṇakenāti mukhavilepanena . Cuṇṇentīti vilimpenti.",
  "tika-s0104t1:724_16": "Taṁ sabbanti mattikākakkasāsapatilahaliddikakkadānasaṅkhātaṁ mukhacuṇṇaṁ, mukhavilepanañca na vaṭṭati.",
  "tika-s0104t1:724_17": "Atthānukkamasambhavato hi ayaṁ padadvayassa vaṇṇanā.",
  "tika-s0104t1:724_18": "Mukhacuṇṇasaṅkhātaṁ mukhavilepananti vā padadvayassa tulyādhikaraṇavasena atthavibhāvanā.",
  "tika-s0104t1:725_0": "Hatthabandhanti hatthe bandhitabbamābharaṇaṁ,",
  "tika-s0104t1:725_1": "taṁ pana saṅkhakapālādayoti āha ‘‘hatthe’’tiādi. Saṅkho eva kapālaṁ tathā.",
  "tika-s0104t1:725_2": "‘‘Apare’’tiādinā yathākkamaṁ ‘‘sikhābandha’’ntiādi padānamatthaṁ saṁvaṇṇeti. Tattha sikhanti cūḷaṁ.",
  "tika-s0104t1:725_3": "Cīrakaṁ nāma yena cūḷāya thirakaraṇatthaṁ, sobhanatthañca vijjhati. Muttāya, muttā eva vā latā muttālatā, muttāvaḷi.",
  "tika-s0104t1:725_4": "Daṇḍo nāma catuhatthoti vuttaṁ ‘‘catuhatthadaṇḍaṁ vā’’ti.",
  "tika-s0104t1:725_5": "Alaṅkatadaṇḍakanti pana tato omakaṁ rathayaṭṭhiādikaṁ sandhāyāha.",
  "tika-s0104t1:725_6": "Bhesajjanāḷikanti bhesajjatumbaṁ.",
  "tika-s0104t1:725_7": "Pattādiolambanaṁ vāmaṁseyeva aciṇṇanti vuttaṁ ‘‘vāmapasse olaggita’’nti. Kaṇṇikā nāma kūṭaṁ,",
  "tika-s0104t1:725_8": "tāya ca ratanena ca parikkhitto koso yassa tathā.",
  "tika-s0104t1:725_9": "Pañcavaṇṇasuttasibbitanti nīlapītalohitodātamañjiṭṭhavasena pañcavaṇṇehi suttehi sibbitaṁ tividhampi chattaṁ.",
  "tika-s0104t1:725_10": "Ratanamattāyāmaṁ caturaṅgulavitthatanti tesaṁ paricayaniyāmena vā nalāṭe bandhituṁ pahonakappamāṇena vā vuttaṁ.",
  "tika-s0104t1:725_11": "‘‘Kesantaparicchedaṁ dassetvā’’ti etena tadanajjhottharaṇavasena bandhanākāraṁ dasseti. Meghamukheti abbhantare.",
  "tika-s0104t1:725_12": "‘‘Maṇi’’nti idaṁ siromaṇiṁ sandhāya vuttanti āha ‘‘cūḷāmaṇi’’nti, cūḷāyaṁ maṇinti attho. Camarassa ayaṁ cāmaro, sveva vālo,",
  "tika-s0104t1:725_13": "tena katā bījanī cāmaravālabījanī.",
  "tika-s0104t1:725_14": "Aññāsaṁ pana makasabījanīvākamayabījanīusīramayabījanīmorapiñchamayabījanīnaṁ,",
  "tika-s0104t1:725_15": "vidhūpanatālavaṇṭānañca kappiyattā tassāyeva gahaṇaṁ daṭṭhabbaṁ.",
  "tika-s0104t1:726_0": "17. Duggatito,",
  "tika-s0104t1:726_1": "saṁsārato ca niyyāti etenāti niyyānaṁ, saggamaggo, mokkhamaggo ca. Taṁ niyyānamarahati, tasmiṁ vā niyyāne niyuttā,",
  "tika-s0104t1:726_2": "taṁ vā niyyānaṁ phalabhūtaṁ etissāti niyyānikā,",
  "tika-s0104t1:726_3": "vacīduccaritakilesato niyyātīti vā niyyānikā ī-kārassa rassattaṁ, ya-kārassa ca ka-kāraṁ katvā.",
  "tika-s0104t1:726_4": "Anīya-saddo hi bahulā katvatthābhidhāyako.",
  "tika-s0104t1:726_5": "Cetanāya saddhiṁ samphappalāpavirati idha adhippetā. Tappaṭipakkhato aniyyānikā, samphappalāpo, tassā bhāvo aniyyānikattaṁ,",
  "tika-s0104t1:726_6": "tasmā aniyyānikattā.Tiracchānabhūtāti tirokaraṇabhūtā vibandhanabhūtā.",
  "tika-s0104t1:726_7": "Sopi nāmāti ettha nāma-saddo garahāyaṁ.",
  "tika-s0104t1:726_8": "Kammaṭṭhānabhāveti aniccatāpaṭisaṁyuttattā catusaccakammaṭṭhānabhāve.",
  "tika-s0104t1:726_9": "Kāmassādavasenāti kāmasaṅkhātaassādavasena. Saha atthenāti sātthakaṁ, hitapaṭisaṁyuttanti attho.",
  "tika-s0104t1:726_10": "Upāhanāti yānakathāsambandhaṁ sandhāya vuttaṁ.",
  "tika-s0104t1:726_11": "Suṭṭhu nivesitabboti suniviṭṭho. Tathā dunniviṭṭho.",
  "tika-s0104t1:726_12": "Gāma-saddena gāmavāsī janopi gahitoti āha ‘‘asukagāmavāsino’’tiādi.",
  "tika-s0104t1:727_0": "Sūrakathāti ettha sūra-saddo vīravācakoti dasseti ‘‘sūro ahosī’’ti iminā. Visikhā nāma maggasanniveso,",
  "tika-s0104t1:727_1": "idha pana visikhāgahaṇena tannivāsinopi gahitā ‘‘sabbo gāmo āgato’’tiādīsu viya,",
  "tika-s0104t1:727_2": "tenevāha ‘‘saddhā pasannā’’tiādi.",
  "tika-s0104t1:728_0": "Kumbhassa ṭhānaṁ nāma udakaṭṭhānanti vuttaṁ ‘‘udakaṭṭhānakathā’’ti.",
  "tika-s0104t1:728_1": "Udakatitthakathātipi vuccati tattheva samavarodhato.",
  "tika-s0104t1:728_2": "Apica kumbhassa karaṇaṭṭhānaṁ kumbhaṭṭhānaṁ.",
  "tika-s0104t1:728_3": "Tadapadesena pana kumbhadāsiyo vuttāti dasseti ‘‘kumbhadāsikathā vā’’ti iminā.",
  "tika-s0104t1:728_4": "Pubbe petā kālaṅkatāti pubbapetā.",
  "tika-s0104t1:728_5": "‘‘Peto pareto kālaṅkato’’ti hi pariyāyavacanaṁ.",
  "tika-s0104t1:728_6": "Heṭṭhā vuttanayamatidisituṁ ‘‘tatthā’’tiādi vuttaṁ.",
  "tika-s0104t1:729_0": "Purimapacchimakathāhi vimuttāti idhāgatāhi purimāhi,",
  "tika-s0104t1:729_1": "pacchimāhi ca kathāhi vimuttā.",
  "tika-s0104t1:729_2": "Nānāsabhāvāti atta-saddassa sabhāvapariyāyabhāvamāha.",
  "tika-s0104t1:729_3": "Asukena nāmāti pajāpatinā brahmunā, issarena vā.",
  "tika-s0104t1:729_4": "Uppattiṭhitisambhārādivasena lokaṁ akkhāyati etāyāti lokakkhāyikā,",
  "tika-s0104t1:729_5": "sā pana lokāyatasamaññe vitaṇḍasatthe nissitā sallāpakathāti dasseti ‘‘lokāyatavitaṇḍasallāpakathā’’ti iminā.",
  "tika-s0104t1:729_6": "Lokā bālajanā āyatanti ettha ussahanti vādassādenāti lokāyataṁ,",
  "tika-s0104t1:729_7": "loko vā hitaṁ na yatati na īhati tenāti lokāyataṁ.",
  "tika-s0104t1:729_8": "Tañhi ganthaṁ nissāya sattā puññakiriyāya cittampi na uppādenti . Aññamaññaviruddhaṁ,",
  "tika-s0104t1:729_9": "saggamokkhaviruddhaṁ vā kathaṁ tanonti etthāti vitaṇḍo,",
  "tika-s0104t1:729_10": "viruddhena vā vādadaṇḍena tāḷenti ettha vādinoti vitaṇḍo,",
  "tika-s0104t1:729_11": "sabbattha niruttinayena padasiddhi.",
  "tika-s0104t1:730_0": "Sāgaradevena khatoti ettha sāgararañño puttehi khatotipi vadanti.",
  "tika-s0104t1:730_1": "Vijjati pavedanahetubhūtā muddhā yassāti samuddo dha-kārassa da-kāraṁ katvā,",
  "tika-s0104t1:730_2": "saha-saddo cettha vijjamānatthavācako ‘‘salomakosapakkhako’’tiādīsu viya.",
  "tika-s0104t1:730_3": "Bhavoti vuddhi bhavati vaḍḍhatīti katvā. Vibhavoti hāni tabbirahato.",
  "tika-s0104t1:730_4": "Dvandato pubbe suyyamāno itisaddo paccekaṁ yojetabboti āha ‘‘iti bhavo iti abhavo’’ti. Yaṁ vā taṁ vāti yaṁ kiñci, atha taṁ aniyamanti attho.",
  "tika-s0104t1:730_5": "Abhūtañhi aniyamatthaṁ saha vikappena yaṁtaṁ-saddehi dīpenti ācariyā. Apica bhavoti sassato. Abhavoti ucchedo. Bhavoti vā kāmasukhaṁ. Abhavoti attakilamatho.",
  "tika-s0104t1:731_0": "Iti imāya chabbidhāya itibhavābhavakathāya saddhiṁ bāttiṁsa tiracchānakathā nāma honti.",
  "tika-s0104t1:731_1": "Atha vā pāḷiyaṁ sarūpato anāgatāpi araññapabbatanadīdīpakathā iti-saddena saṅgahetvā battiṁsa tiracchānakathāti vuccanti.",
  "tika-s0104t1:731_2": "Pāḷiyañhi ‘‘iti vā’’ti ettha iti-saddo pakārattho, vā-saddo vikappanattho.",
  "tika-s0104t1:731_3": "Idaṁ vuttaṁ hoti ‘‘evaṁpakāraṁ,",
  "tika-s0104t1:731_4": "ito aññaṁ vā tādisaṁ niratthakakathaṁ anuyuttā viharantī’’ti,",
  "tika-s0104t1:731_5": "ādiattho vā iti-saddo iti vā iti evarūpā ‘‘naccagītavāditavisūkadassanā paṭivirato’’tiādīsu (dī. ni. 1.10, 164; ma. ni. 1.293, 411; 2.11, 418; 3.14, 102; a. ni. 10.99) viya,",
  "tika-s0104t1:731_6": "iti evamādiṁ aññampi tādisaṁ kathamanuyuttā viharantīti attho.",
  "tika-s0104t1:732_0": "18. Viruddhassa gahaṇaṁ viggaho, so yesanti viggāhikā, tesaṁ tathā,",
  "tika-s0104t1:732_1": "viruddhaṁ vā gaṇhāti etāyāti viggāhikā, sāyeva kathā tathā.",
  "tika-s0104t1:732_2": "Sārambhakathāti upārambhakathā. Sahitanti pubbāparāviruddhaṁ. Tatoyeva siliṭṭhaṁ.",
  "tika-s0104t1:732_3": "Taṁ pana atthakāraṇayuttatāyāti dassetuṁ ‘‘atthayuttaṁ kāraṇayuttanti attho’’ti vuttaṁ. Nti vacanaṁ.",
  "tika-s0104t1:732_4": "Parivattitvā ṭhitaṁ sapattagato asamattho yodho viya na kiñci jānāsi,",
  "tika-s0104t1:732_5": "kintu sayameva parājesīti adhippāyo. Vādo dosoti pariyāyavacanaṁ. Tathā caravicarāti.",
  "tika-s0104t1:732_6": "Tattha tatthāti tasmiṁ tasmiṁ ācariyakule.",
  "tika-s0104t1:732_7": "Nibbedhehīti mayā ropitaṁ vādaṁ vissajjehi.",
  "tika-s0104t1:733_0": "19. Dūtassa kammaṁ dūteyyaṁ, tassa kathā tathā, tassaṁ. Idha,",
  "tika-s0104t1:733_1": "amutrāti upayogatthe bhummavacanaṁ,",
  "tika-s0104t1:733_2": "tenāha ‘‘asukaṁ nāma ṭhāna’’nti.",
  "tika-s0104t1:733_3": "Vitthārato vinicchayo vinayaṭṭhakathāyaṁ (pārā. aṭṭha.",
  "tika-s0104t1:733_4": "436-437) vuttoti saṅkhepato idha dassetuṁ ‘‘saṅkhepato panā’’tiādi vuttaṁ.",
  "tika-s0104t1:733_5": "Gihisāsananti yathāvuttaviparītaṁ sāsanaṁ. Aññesanti gihīnaññeva.",
  "tika-s0104t1:734_0": "20.Tividhenāti sāmantajappanairiyāpathasannissitapaccayapaṭisevanabhedato tividhena.",
  "tika-s0104t1:734_1": "Vimhāpayantīti ‘‘ayamacchariyapuriso’’ti attani paresaṁ vimhayaṁ sampahaṁsanaṁ acchariyaṁ uppādenti.",
  "tika-s0104t1:734_2": "Vipubbañhi mhi-saddaṁ sampahaṁsane vadanti saddavidū.",
  "tika-s0104t1:734_3": "Sampahaṁsanākāro ca acchariyaṁ.",
  "tika-s0104t1:734_4": "Lapantīti attānaṁ vā dāyakaṁ vā ukkhipitvā yathā so kiñci dadāti,",
  "tika-s0104t1:734_5": "evaṁ ukkācetvā ukkhipanavasena dīpetvā kathenti.",
  "tika-s0104t1:734_6": "Nimittaṁ sīlametesanti nemittikāti taddhitavasena tassīlattho yathā ‘‘paṁsukūliko’’ti (mahāni. 52) apica nimittena vadanti,",
  "tika-s0104t1:734_7": "nimittaṁ vā karontīti nemittikā.",
  "tika-s0104t1:734_8": "Nimittanti ca paresaṁ paccayadānasaññuppādakaṁ kāyavacīkammaṁ vuccati.",
  "tika-s0104t1:734_9": "Nippeso nippisanaṁ cuṇṇaṁ viya karaṇaṁ. Nippisantīti vā nippesā, nippesāyeva nippesikā, nippisanaṁ vā nippeso, taṁ karontītipi nippesikā.",
  "tika-s0104t1:734_10": "Nippeso ca nāma bhaṭapuriso viya lābhasakkāratthaṁ akkosanakhuṁsanuppaṇḍanaparapiṭṭhimaṁsikatā.",
  "tika-s0104t1:734_11": "Lābhena lābhanti ito lābhena amutra lābhaṁ.",
  "tika-s0104t1:734_12": "Nijigīsanti magganti pariyesantīti pariyāyavacanaṁ.",
  "tika-s0104t1:734_13": "Kuhakādayo saddā kuhānādīni nimittaṁ katvā taṁsamaṅgipuggalesu pavattāti āha ‘‘kuhanā…pe… adhivacana’’nti.",
  "tika-s0104t1:734_14": "Aṭṭhakathañcāti taṁtaṁpāḷisaṁvaṇṇanābhūtaṁ porāṇaṭṭhakathañca.",
  "tika-s0104t1:735_0": "Majjhimasīlavaṇṇanā niṭṭhitā.",
  "tika-s0104t1:736_0": "Mahāsīlavaṇṇanā",
  "tika-s0104t1:737_0": "21.",
  "tika-s0104t1:737_1": "Aṅgāni ārabbha pavattattā aṅgasahacaritaṁ satthaṁ ‘‘aṅga’’nti vuttaṁ uttarapadalopena vā.",
  "tika-s0104t1:737_2": "Nimittanti etthāpi eseva nayo,",
  "tika-s0104t1:737_3": "tenāha ‘‘hatthapādādīsū’’tiādi.",
  "tika-s0104t1:737_4": "Keci pana ‘‘aṅganti aṅgavikāraṁ paresaṁ aṅgavikāradassanenāpi lābhālābhādivijānana’’nti vadanti.",
  "tika-s0104t1:737_5": "Nimittasatthanti nimittena sañjānanappakāradīpakaṁ satthaṁ,",
  "tika-s0104t1:737_6": "taṁ vatthunā vibhāvetuṁ ‘‘paṇḍurājā’’tiādimāha.",
  "tika-s0104t1:737_7": "Paṇḍurājāti ca ‘‘dakkhiṇārāmādhipati’’ icceva vuttaṁ.",
  "tika-s0104t1:737_8": "Sīhaḷadīpe dakkhiṇārāmanāmakassa saṅghārāmassa kārakoti vadanti.",
  "tika-s0104t1:737_9": "‘‘Dakkhiṇamadhurādhipatī’’ti ca katthaci likhitaṁ,",
  "tika-s0104t1:737_10": "dakkhiṇamadhuranagarassa adhipatīti attho. Muttāyoti muttikā. Muṭṭhiyāti hatthamuddāya. Gharagolikāyāti sarabunā.",
  "tika-s0104t1:737_11": "So ‘‘muttā’’ti saññānimittenāha,",
  "tika-s0104t1:737_12": "saṅkhyānimittena pana ‘‘tisso’’ti.",
  "tika-s0104t1:738_0": "‘‘Mahantāna’’nti etena appakaṁ nimittameva,",
  "tika-s0104t1:738_1": "mahantaṁ pana uppādoti nimittuppādānaṁ visesaṁ dasseti. Uppatitanti uppatanaṁ.",
  "tika-s0104t1:738_2": "Subhāsubhaphalaṁ pakāsento uppajjati gacchatīti uppādo, uppātopi, subhāsubhasūcikā bhūtavikati.",
  "tika-s0104t1:738_3": "So hi dhūmo viya aggissa kammaphalassa pakāsanamattameva karoti, na tu tamuppādetīti. Idanti idaṁ nāma phalaṁ. Evanti iminā nāma ākārena. Ādisantīti niddisanti. Pubbaṇhasamayeti kālavasena.",
  "tika-s0104t1:738_4": "Idaṁ nāmāti vatthuvasena vadati. Yo vasabhaṁ, kuñjaraṁ, pāsādaṁ,",
  "tika-s0104t1:738_5": "pabbataṁ vā āruḷhamattānaṁ supine passati,",
  "tika-s0104t1:738_6": "tassa ‘‘idaṁ nāma phala’’ntiādinā hi vatthukittanaṁ hoti. Supinakanti supinasatthaṁ.",
  "tika-s0104t1:738_7": "Aṅgasampattivipattidassanamattena pubbe ‘‘aṅga’’nti vuttaṁ,",
  "tika-s0104t1:738_8": "idha pana mahānubhāvatādinipphādakalakkhaṇavisesadassanena ‘‘lakkhaṇa’’nti ayametesaṁ viseso,",
  "tika-s0104t1:738_9": "tenāha ‘‘iminālakkhaṇenā’’tiādi.",
  "tika-s0104t1:738_10": "Lakkhaṇanti hi aṅgapaccaṅgesu dissamānākāravisesaṁ sattisirivacchagadāpāsādādikamadhippetaṁ taṁ taṁ phalaṁ lakkhīyati anenāti katvā,",
  "tika-s0104t1:738_11": "satthaṁ pana tappakāsanato lakkhaṇaṁ. Āhateti purāṇe. Anāhateti nave.",
  "tika-s0104t1:738_12": "Ahateti pana pāṭhe vuttavipariyāyena attho.",
  "tika-s0104t1:738_13": "Ito paṭṭhāyāti devarakkhasamanussādibhedena yathāphalaṁ parikappitena vividhavatthabhāge ito vā etto vā sañchinne idaṁ nāma bhogādiphalaṁ hoti.",
  "tika-s0104t1:738_14": "Evarūpena dārunāti palāsasiriphalādidārunā, tathā dabbiyā.",
  "tika-s0104t1:738_15": "Yadi dabbihomādīnipi aggihomāneva ,",
  "tika-s0104t1:738_16": "atha kasmā visuṁ vuttānīti āha ‘‘evarūpāyā’’tiādi.",
  "tika-s0104t1:738_17": "Dabbihomādīni homopakaraṇādivisesehi phalavisesadassanavasena vuttāni,",
  "tika-s0104t1:738_18": "aggihomaṁ pana vuttāvasesasādhanavasena vuttanti adhippāyo.",
  "tika-s0104t1:738_19": "Tenāha ‘‘dabbihomādīnī’’tiādi.",
  "tika-s0104t1:739_0": "Kuṇḍakoti taṇḍulakhaṇḍaṁ, tilassa idanti telaṁ,",
  "tika-s0104t1:739_1": "samāsataddhitapadāni pasiddhesu sāmaññabhūtānīti visesakaraṇatthaṁ ‘‘tilatelādika’’nti vuttaṁ.",
  "tika-s0104t1:739_2": "Pakkhipananti pakkhipanatthaṁ.",
  "tika-s0104t1:739_3": "‘‘Pakkhipanavijja’’ntipi pāṭho,",
  "tika-s0104t1:739_4": "pakkhipanahetubhūtaṁ vijjanti attho.",
  "tika-s0104t1:739_5": "Dakkhiṇakkhakajaṇṇulohitādīhīti dakkhiṇakkhakalohitadakkhiṇajaṇṇulohitādīhi.",
  "tika-s0104t1:739_6": "‘‘Pubbe’’tiādinā aṅgaaṅgavijjānaṁ visesadassanena punaruttabhāvamapaneti.",
  "tika-s0104t1:739_7": "Aṅgulaṭṭhiṁ disvāti aṅgulibhūtaṁ,",
  "tika-s0104t1:739_8": "aṅguliyā vā jātaṁ aṭṭhiṁ passitvā,",
  "tika-s0104t1:739_9": "aṅgulicchavimattaṁ apassitvā tadaṭṭhivipassanavaseneva byākarontīti vuttaṁ hoti.",
  "tika-s0104t1:739_10": "‘‘Aṅgalaṭṭhinti sarīra’’nti (dī. ni. ṭī.",
  "tika-s0104t1:739_11": "1.21) pana ācariyadhammapālattherena vuttaṁ,",
  "tika-s0104t1:739_12": "evaṁ sati aṅgapaccaṅgānaṁ viruhanabhāvena laṭṭhisadisattā sarīrameva aṅgalaṭṭhīti viññāyati. Kulaputtoti jātikulaputto, ācārakulaputto ca.",
  "tika-s0104t1:739_13": "Disvāpīti ettha api-saddo adisvāpīti sampiṇḍanattho. Abbhino satthaṁ abbheyyaṁ.",
  "tika-s0104t1:739_14": "Māsurakkhena kato gantho māsurakkho.",
  "tika-s0104t1:739_15": "Rājūhi paribhūttaṁ satthaṁ rājasatthaṁ.",
  "tika-s0104t1:739_16": "Sabbānipetāni khattavijjāpakaraṇāni.",
  "tika-s0104t1:739_17": "Siva-saddo santiatthoti āha ‘‘santikaraṇavijjā’’ti,",
  "tika-s0104t1:739_18": "upasaggūpasamanavijjāti attho.",
  "tika-s0104t1:739_19": "Sivā-saddameva rassaṁ katvā evamahāti sandhāya ‘‘siṅgālarutavijjā’’ti vadanti,",
  "tika-s0104t1:739_20": "siṅgālānaṁ rute subhāsubhasañjānanavijjāti attho.",
  "tika-s0104t1:739_21": "‘‘Bhūtavejjamantoti bhūtavasīkaraṇamanto.",
  "tika-s0104t1:739_22": "Bhūrighareti antopathaviyaṁ kataghare, mattikāmayaghare vā.",
  "tika-s0104t1:739_23": "‘‘Bhūrivijjā sassabuddhikaraṇavijjā’’ti sārasamāse.",
  "tika-s0104t1:739_24": "Sappāvhāyanavijjāti sappāgamanavijjā.",
  "tika-s0104t1:739_25": "Visavantameva vāti visavamānameva vā.",
  "tika-s0104t1:739_26": "Bhāvaniddesassa hi māna-saddassa antabyappadeso. Yāya karonti, sā visavijjāti yojanā.",
  "tika-s0104t1:739_27": "‘‘Visatantrameva vā’’tipi pāṭho.",
  "tika-s0104t1:739_28": "Evaṁ sati sarūpadassanaṁ hoti,",
  "tika-s0104t1:739_29": "visavicāraṇaganthoyevāti attho.",
  "tika-s0104t1:739_30": "Tantranti hi ganthassa parasamaññā.",
  "tika-s0104t1:739_31": "Sapakkhakaapakkhakadvipadacatuppadānanti piṅgalamakkhikādisapakkhakagharagolikādiapakkhakadevamanussacaṅgorādidvipada- kaṇṭasasajambukādicatuppadānaṁ . Rutaṁ vassitaṁ. Gataṁ gamanaṁ,",
  "tika-s0104t1:739_32": "etena ‘‘sakuṇavijjā’’ti idha migasaddassa lopaṁ, nidassanamattaṁ vā dasseti.",
  "tika-s0104t1:739_33": "Sakuṇañāṇanti sakuṇavasena subhāsubhaphalassa jānanaṁ.",
  "tika-s0104t1:739_34": "Nanu sakuṇavijjāya eva vāyasavijjāpaviṭṭhāti āha ‘‘taṁ visuññeva sattha’’nti.",
  "tika-s0104t1:739_35": "Taṁtaṁpakāsakasatthānurūpavasena hi idha tassa tassa vacananti daṭṭhabbaṁ.",
  "tika-s0104t1:740_0": "Paripakkagatabhāvo attabhāvassa,",
  "tika-s0104t1:740_1": "jīvitakālassa ca vasena gahetabboti dasseti ‘‘idānī’’tiādinā.",
  "tika-s0104t1:740_2": "Ādiṭṭhañānanti ādisitabbassa ñāṇaṁ.",
  "tika-s0104t1:740_3": "Sararakkhaṇanti sarato attānaṁ, attato vā sarassa rakkhaṇaṁ.",
  "tika-s0104t1:740_4": "‘‘Sabbasaṅgāhika’’nti iminā miga-saddassa sabbasakuṇacatuppadesu pavattiṁ dasseti,",
  "tika-s0104t1:740_5": "ekasesaniddeso vā esa catuppadesveva miga-saddassa niruḷhattā.",
  "tika-s0104t1:740_6": "Sabbesampi sakuṇacatuppadānaṁ rutajānanasatthassa migacakkasamaññā,",
  "tika-s0104t1:740_7": "yathā taṁ subhāsubhajānanappakāre sabbato bhadraṁ cakkādisamaññāti āha ‘‘sabba…pe… vutta’’nti.",
  "tika-s0104t1:741_0": "22.‘‘Sāmino’’tiādi pasaṭṭhāpasaṭṭhakāraṇavacanaṁ.",
  "tika-s0104t1:741_1": "Lakkhaṇanti tesaṁ lakkhaṇappakāsakasatthaṁ.",
  "tika-s0104t1:741_2": "Pārisesanayena avasesaṁ āvudhaṁ.",
  "tika-s0104t1:741_3": "‘‘Yamhi kule’’tiādinā imasmiṁ ṭhāne tathājānanahetu eva sesaṁ lakkhaṇanti dasseti.",
  "tika-s0104t1:741_4": "Ayaṁ visesoti ‘‘lakkhaṇa’’nti heṭṭhā vuttā lakkhaṇato viseso.",
  "tika-s0104t1:741_5": "Tadatthāvikaraṇatthaṁ ‘‘idañcettha vatthū’’ti vuttaṁ aggiṁ dhamamānanti aggiṁ mukhavātena jālentaṁ. Makkhesīti vināseti.",
  "tika-s0104t1:741_6": "Piḷandhanakaṇṇikāyāti kaṇṇālaṅkārassa. Gehakaṇṇikāyāti gehakūṭassa, etena ekasesanayaṁ, sāmaññaniddesaṁ vā upetaṁ.",
  "tika-s0104t1:741_7": "Kacchapalakkhaṇanti kummalakkhaṇaṁ.",
  "tika-s0104t1:741_8": "Sabbacatuppadānanti miga-saddassa catuppadavācakattamāha.",
  "tika-s0104t1:742_0": "23.Asukadivaseti dutiyātatiyāditithivasena vuttaṁ.",
  "tika-s0104t1:742_1": "Asukanakkhattenāti assayujabharaṇīkattikārohaṇīādinakkhattayogavasena.",
  "tika-s0104t1:742_2": "Vippavutthānanti vippavasitānaṁ sadesato nikkhantānaṁ. Upasaṅkamanaṁ upayānaṁ. Apayānaṁ paṭikkamanaṁ.",
  "tika-s0104t1:742_3": "Dutiyapadepīti ‘‘bāhirānaṁ raññaṁ…pe… bhavissatī’’ti vutte dutiyavākyepi.",
  "tika-s0104t1:742_4": "‘‘Abbhantarānaṁ raññaṁ jayo’’tiādīhi dvīhi vākyehi vuttā jayaparājayā pākaṭāyeva.",
  "tika-s0104t1:743_0": "24.Rāhūti rāhu nāma asurissaro asurarājā.",
  "tika-s0104t1:743_1": "Tathā hi mahāsamayasutte asuranikāye vuttaṁ –",
  "tika-s0104t1:744_0": "‘‘Satañca baliputtānaṁ, sabbe verocanāmakā;",
  "tika-s0104t1:745_0": "Sannayhitvā balisenaṁ, rāhubhaddamupāgamu’’nti. (dī. ni. 2.339);",
  "tika-s0104t1:746_0": "Tassa candimasūriyānaṁ gahaṇaṁ saṁyuttanikāye candimasuttasūriyasuttehi dīpetabbaṁ.",
  "tika-s0104t1:746_1": "Iti-saddo cettha ādiattho ‘‘candaggāhādayo’’ti vuttattā,",
  "tika-s0104t1:746_2": "tena sūriyaggāhanakkhattaggāhā saṅgayhanti.",
  "tika-s0104t1:746_3": "Tasmā candimasūriyānamiva nakkhattānampi rāhunā gahaṇaṁ veditabbaṁ.",
  "tika-s0104t1:746_4": "Tato eva hi ‘‘api cā’’tiādinā nakkhattagāhe dutiyanayo vutto.",
  "tika-s0104t1:746_5": "Aṅgārakādigāhasamāyogopīti aggahitaggahaṇena aṅgārakasasiputtasūragarusukkaravisutaketusaṅkhātānaṁ gāhānaṁ samāyogo api nakkhattagāhoyeva saha payogena gahaṇato.",
  "tika-s0104t1:746_6": "Sahapayogopi hi vedasamayena gahaṇanti vuccati.",
  "tika-s0104t1:746_7": "Ukkānaṁ patananti ukkobhāsānaṁ patanaṁ.",
  "tika-s0104t1:746_8": "Vātasaṅghātesu hi vegena aññamaññaṁ saṅghaṭṭentesu dīpikobhāso viya obhāso uppajjitvā ākāsato patati, tatrāyaṁ ukkāpātavohāro. Jotisatthepi vuttaṁ –",
  "tika-s0104t1:747_0": "‘‘Mahāsikhā ca sukkhaggā-rattānilasikhojjalā;",
  "tika-s0104t1:748_0": "Porisī ca pamāṇena, ukkā nānāvidhā matā’’ti.",
  "tika-s0104t1:749_0": "Disākālusiyanti disāsu khobhanaṁ,",
  "tika-s0104t1:749_1": "taṁ sarūpato dasseti ‘‘aggisikhadhūmasikhādīhi ākulabhāvo viyā’’ti iminā,",
  "tika-s0104t1:749_2": "aggisikhadhūmasikhādīnaṁ bahudhā pātubhāvo eva disādāho nāmāti vuttaṁ hoti.",
  "tika-s0104t1:749_3": "Tadeva ‘‘dhūmaketū’’ti lokiyā vadanti. Vuttañca jotisatthe –",
  "tika-s0104t1:750_0": "‘‘Ketu viya sikhāvatī, joti uppātarūpinī’’ti.",
  "tika-s0104t1:751_0": "Sukkhavalāhakagajjananti vuṭṭhimantarena vāyuvegacalitassa valāhakassa nadanaṁ.",
  "tika-s0104t1:751_1": "Yaṁ lokiyā ‘‘nighāto’’ti vadanti. Vuttañca jotisatthe –",
  "tika-s0104t1:752_0": "‘‘Yadāntalikkhe balavā, māruto mārutāhato;",
  "tika-s0104t1:753_0": "Patatyadho sa nīghāto, jāyate vāyusambhavo’’ti.",
  "tika-s0104t1:754_0": "Udayananti lagganamāyūhanaṁ.",
  "tika-s0104t1:755_0": "‘‘Yadodeti tadā laganaṁ, rāsīnamanvayaṁ kamā’’ti –",
  "tika-s0104t1:756_0": "Hi vuttaṁ.",
  "tika-s0104t1:756_1": "Atthaṅgamanampi tato sattamarāsippamāṇavasena veditabbaṁ.",
  "tika-s0104t1:756_2": "Abbhā dhūmo rajo rāhūti imehi catūhi kāraṇehi avisuddhatā. Tabbinimuttatā vodānaṁ.",
  "tika-s0104t1:756_3": "Vuttañca ‘‘cattārome bhikkhave, candimasūriyānaṁ upakkilesā,",
  "tika-s0104t1:756_4": "yehi upakkilesehi upakkiliṭṭhā candimasūriyā na tapanti na bhāsanti na virocanti. Katame cattāro? Abbhā bhikkhave, candimasūriyānaṁ upakkilesā,",
  "tika-s0104t1:756_5": "yena…pe… dhūmo…pe… rajo…pe… rāhu bhikkhave…pe… ime kho…pe… na virocantī’’ti (a. ni. 4.50).",
  "tika-s0104t1:757_0": "25.Devassāti meghassa. Dhārānuppavecchanaṁ vassanaṁ.",
  "tika-s0104t1:757_1": "Avaggāhoti dhārāya avaggahaṇaṁ duggahaṇaṁ, tenāha ‘‘vassavibandho’’ti.",
  "tika-s0104t1:757_2": "Hatthamuddāti hatthena adhippetaviññāpanaṁ,",
  "tika-s0104t1:757_3": "taṁ pana aṅgulisaṅkocanena gaṇanāyevāti ācariyadhammapālattherena (dī. ni. ṭī. 1.21) vuttaṁ.",
  "tika-s0104t1:757_4": "Ācariyasāriputtattherena pana ‘‘hatthamuddā nāma aṅgulipabbesu saññaṁ ṭhapetvā gaṇanā’’ti dassitā.",
  "tika-s0104t1:757_5": "Gaṇanā vuccati acchiddakagaṇanā parisesañāyena,",
  "tika-s0104t1:757_6": "sā pana pādasikamilakkhakādayo viya ‘‘ekaṁ dve’’tiādinā navantavidhinā nirantaragaṇanāti veditabbā.",
  "tika-s0104t1:757_7": "Samūhanaṁ saṅkalanaṁ visuṁ uppādanaṁ apanayanaṁ paṭuppādanaṁ [saṭuppādanaṁ (aṭṭhakathāyaṁ)] ‘‘saduppādana’’ntipi paṭhanti, sammā uppādananti attho.",
  "tika-s0104t1:757_8": "Ādi-saddena vokalanabhāgahārādike saṅgaṇhāti.",
  "tika-s0104t1:757_9": "Tattha vokalanaṁ visuṁ samūhakaraṇaṁ, vomissananti attho. Bhāgakaraṇaṁ bhāgo. Bhuñjanaṁ vibhajanaṁ hāro.",
  "tika-s0104t1:757_10": "Sāti yathāvuttā piṇḍagaṇanā disvāti ettha diṭṭhamattena gaṇetvāti attho gahetabbo.",
  "tika-s0104t1:758_0": "Paṭibhānakavīti ettha aṅguttarāgame (a. ni. 4.231) vuttānanti seso,",
  "tika-s0104t1:758_1": "kavīnaṁ kabyakaraṇanti sambandho, etena kavīhi kataṁ,",
  "tika-s0104t1:758_2": "kavīnaṁ vā idaṁ kāveyyanti atthaṁ dasseti.",
  "tika-s0104t1:758_3": "‘‘Attano cintāvasenā’’tiādi tesaṁ sabhāvadassanaṁ. Tathā hi vatthuṁ,",
  "tika-s0104t1:758_4": "anusandhiñca sayameva cirena cintetvā karaṇavasena cintākavi veditabbo.",
  "tika-s0104t1:758_5": "Kiñci sutvā sutena asutaṁ anusandhetvā karaṇavasena sutakavi,",
  "tika-s0104t1:758_6": "kiñci atthaṁ upadhāretvā tassa saṅkhipanavitthāraṇādivasena atthakavi,",
  "tika-s0104t1:758_7": "yaṁ kiñci parena kataṁ kabbaṁ vā nāṭakaṁ vā disvā taṁsadisameva aññaṁ attano ṭhānuppattikapaṭibhānena karaṇavasena paṭibhānakavīti. Nti tamatthaṁ.",
  "tika-s0104t1:758_8": "Tappaṭibhāganti tena diṭṭhena sadisaṁ.",
  "tika-s0104t1:758_9": "‘‘Kattabba’’nti ettha visesanaṁ,",
  "tika-s0104t1:758_10": "‘‘karissāmī’’ti ettha vā bhāvanapuṁsakaṁ.",
  "tika-s0104t1:758_11": "Ṭhānuppattikapaṭibhānavasenāti kāraṇānurūpaṁ pavattanakañāṇavasena.",
  "tika-s0104t1:758_12": "Jīvikatthāyāti pakaraṇādhigatavaseneva vuttaṁ. Kavīnaṁ idanti kabyaṁ, yaṁ ‘‘gīta’’nti vuccati.",
  "tika-s0104t1:759_0": "26.",
  "tika-s0104t1:759_1": "Pariggahabhāvena dārikāya gaṇhanaṁ āvāhanaṁ. Tathā dānaṁ vivāhanaṁ.",
  "tika-s0104t1:759_2": "Idha pana tathākaraṇassa uttarapadalopena niddeso, hetugabbhavasena vā,",
  "tika-s0104t1:759_3": "tenāha ‘‘imassa dārakassā’’tiādi. Itīti evaṁhontesu, evaṁbhāvato vā.",
  "tika-s0104t1:759_4": "Uṭṭhānanti khettādito uppannamāyaṁ.",
  "tika-s0104t1:759_5": "Iṇanti dhanavaḍḍhanatthaṁ parassa dinnaṁ pariyudañcanaṁ.",
  "tika-s0104t1:759_6": "Pubbe paricchinnakāle asampattepi uddharitamiṇaṁ uṭṭhānaṁ,",
  "tika-s0104t1:759_7": "yathāparicchinnakāle pana sampatte iṇanti keci,",
  "tika-s0104t1:759_8": "tadayuttameva iṇagahaṇeneva sijjhanato.",
  "tika-s0104t1:759_9": "Paresaṁ dinnaṁ iṇaṁ vā dhananti sambandho. Thāvaranti ciraṭṭhitikaṁ.",
  "tika-s0104t1:759_10": "Desantare diguṇatiguṇādigahaṇavasena bhaṇḍappayojanaṁ payogo.",
  "tika-s0104t1:759_11": "Tattha vā aññattha vā yathākālaparicchedaṁ vaḍḍhigahaṇavasena payojanaṁ uddhāro.",
  "tika-s0104t1:759_12": "‘‘Bhaṇḍamūlarahitānaṁ vāṇijaṁ katvā ettakena udayena saha mūlaṁ dethā’ti dhanadānaṁ payogo,",
  "tika-s0104t1:759_13": "tāvakālikadānaṁ uddhāro’’tipi vadanti.",
  "tika-s0104t1:759_14": "Ajja payojitaṁ diguṇaṁ catuguṇaṁ hotīti yadi ajja payojitaṁ bhaṇḍaṁ, evaṁ aparajja diguṇaṁ, ajja catuguṇaṁ hotīti attho. Subhassa,",
  "tika-s0104t1:759_15": "subhena vā gamanaṁ pavattanaṁ subhago,",
  "tika-s0104t1:759_16": "tassa karaṇaṁ subhagakaraṇaṁ, taṁ pana piyamanāpassa,",
  "tika-s0104t1:759_17": "sassirīkassa vā karaṇamevāti āha ‘‘piyamanāpakaraṇa’’ntiādi.",
  "tika-s0104t1:759_18": "Sassirīkakaraṇanti sarīrasobhaggakaraṇaṁ.",
  "tika-s0104t1:759_19": "Vilīnassāti patiṭṭhahitvāpi paripakkamapāpuṇitvā vilopassa.",
  "tika-s0104t1:759_20": "Tathā paripakkabhāvena aṭṭhitassa.",
  "tika-s0104t1:759_21": "Pariyāyavacanametaṁ padacatukkaṁ.",
  "tika-s0104t1:759_22": "Bhesajjadānanti gabbhasaṇṭhāpanabhesajjassa dānaṁ.",
  "tika-s0104t1:759_23": "Tīhi kāraṇehīti ettha vātena,",
  "tika-s0104t1:759_24": "pāṇakehi vā gabbhe vinassante na purimakammunā okāso kato,",
  "tika-s0104t1:759_25": "tappaccayā eva kammaṁ vipaccati,",
  "tika-s0104t1:759_26": "sayameva pana kammunā okāse kate na ekantena vātā,",
  "tika-s0104t1:759_27": "pāṇakā vā apekkhitabbāti kammassa visuṁ kāraṇabhāvo vuttoti daṭṭhabbaṁ. Vinayaṭṭhakathāyaṁ (vi. aṭṭha.",
  "tika-s0104t1:759_28": "2.185) pana vātena pāṇakehi vā gabbho vinassanto kammaṁ vinā na vinassatīti adhippāyena tamaññātra dvīhi kāraṇehīti vuttaṁ. Nibbāpanīyanti upasamakaraṁ.",
  "tika-s0104t1:759_29": "Paṭikammanti yathā te na khādanti, tathā paṭikaraṇaṁ.",
  "tika-s0104t1:760_0": "Bandhakaraṇanti yathā jiṁ cāletuṁ na sakkoti, evaṁ anāloḷitakaraṇaṁ.",
  "tika-s0104t1:760_1": "Parivattanatthanti āvudhādinā saha ukkhittahatthānaṁ aññattha parivattanatthaṁ,",
  "tika-s0104t1:760_2": "attanā gopitaṭṭhāne akhipetvā parattha khipanatthanti vuttaṁ hoti.",
  "tika-s0104t1:760_3": "Khipatīti ca aññattha khipatīti attho.",
  "tika-s0104t1:760_4": "Vinicchayaṭṭhāneti aḍḍavinicchayaṭṭhāne.",
  "tika-s0104t1:760_5": "Icchitatthassa devatāya kaṇṇe kathanavasena jappanaṁ kaṇṇajappananti ca vadanti.",
  "tika-s0104t1:760_6": "Devataṁ otāretvāti ettha mantajappanena devatāya otāraṇaṁ.",
  "tika-s0104t1:760_7": "Jīvikatthāyāti yathā pāricariyaṁ katvā jīvitavutti hoti,",
  "tika-s0104t1:760_8": "tathā jīvitavuttikaraṇatthāya.",
  "tika-s0104t1:760_9": "Ādiccapāricariyāti karamālāhi pūjaṁ katvā sakaladivasaṁ ādiccābhimukhāvaṭṭhānena ādiccassa paricaraṇaṁ.",
  "tika-s0104t1:760_10": "‘‘Tathevā’’ti iminā ‘‘jīvikatthāyā’’ti padamākaḍḍhati.",
  "tika-s0104t1:760_11": "Sirivhāyananti ī-kārato a-kāralopena sandhiniddeso,",
  "tika-s0104t1:760_12": "tenāha ‘‘siriyā avhāyana’’nti.",
  "tika-s0104t1:760_13": "‘‘Sirenā’’ti pana ṭhānavasena avhāyanākāraṁ dasseti.",
  "tika-s0104t1:760_14": "Ye tu a-kārato a-kārassa lopaṁ katvā ‘‘siravhāyana’’nti paṭhanti,",
  "tika-s0104t1:760_15": "tesaṁ pāṭhe ayamattho ‘‘mantaṁ jappetvā sirasā icchitassa atthassa avhāyana’’nti.",
  "tika-s0104t1:761_0": "27.Devaṭṭhānanti devāyatanaṁ. Upahāranti pūjaṁ.",
  "tika-s0104t1:761_1": "Samiddhikāleti āyācitassa atthassa siddhakāle.",
  "tika-s0104t1:761_2": "Santipaṭissavakammanti devatāyācanāya yā santi paṭikattabbā, tassā paṭissavakaraṇaṁ.",
  "tika-s0104t1:761_3": "Santīti cettha mantajappanena pūjākaraṇaṁ,",
  "tika-s0104t1:761_4": "tāya santiyā āyācanappayogoti attho.",
  "tika-s0104t1:761_5": "Tasminti yaṁ ‘‘sace me idaṁ nāma samijjhissatī’’ti vuttaṁ,",
  "tika-s0104t1:761_6": "tasmiṁ paṭissavaphalabhūte yathābhipatthitakammasmiṁ.",
  "tika-s0104t1:761_7": "Tassāti yo ‘‘paṇidhī’’ti ca vutto, tassa paṭissavassa.",
  "tika-s0104t1:761_8": "Yathāpaṭissavañhi upahāre kate paṇidhiāyācanā katā niyyātitā hotīti.",
  "tika-s0104t1:761_9": "Gahitamantassāti uggahitamantassa.",
  "tika-s0104t1:761_10": "Payogakaraṇanti upacārakammakaraṇaṁ. Itīti kāraṇatthe nipāto,",
  "tika-s0104t1:761_11": "tena vassavossa-saddānaṁ purisapaṇḍakesu pavattiṁ kāraṇabhāvena dasseti,",
  "tika-s0104t1:761_12": "paṇḍakato visesena asati bhavatīti vasso.",
  "tika-s0104t1:761_13": "Purisaliṅgato virahena avaasati hīḷito hutvā bhavatīti vosso.",
  "tika-s0104t1:761_14": "Viseso rāgassavo yassāti vasso.",
  "tika-s0104t1:761_15": "Vigato rāgassavo yassāti vossoti niruttinayena padasiddhītipi vadanti.",
  "tika-s0104t1:761_16": "Vassakaraṇaṁ tadanurūpabhesajjena.",
  "tika-s0104t1:761_17": "Vossakaraṇaṁ pana uddhatabījatādināpi,",
  "tika-s0104t1:761_18": "teneva jātakaṭṭhakathāyaṁ ‘‘vossavarāti uddhatabījā orodhapālakā’’ti vuttaṁ .",
  "tika-s0104t1:761_19": "Acchandikabhāvamattanti itthiyā akāmabhāvamattaṁ. Liṅganti purisanimittaṁ.",
  "tika-s0104t1:762_0": "Vatthubalikammakaraṇanti gharavatthusmiṁ balikammassa karaṇaṁ,",
  "tika-s0104t1:762_1": "taṁ pana upaddavapaṭibāhanatthaṁ, vaḍḍhanatthañca karonti, mantajappanena attano,",
  "tika-s0104t1:762_2": "aññesañca mukhasuddhikaraṇaṁ.Tesanti aññesaṁ. Yoganti bhesajjapayogaṁ. Vamananti pacchindanaṁ.",
  "tika-s0104t1:762_3": "Uddhaṁvirecananti vamanabhedameva ‘‘uddhaṁ dosānaṁ nīharaṇa’’nti vuttattā.",
  "tika-s0104t1:762_4": "Virecananti pakativirecanameva.",
  "tika-s0104t1:762_5": "Adhovirecananti suddhavatthikasāvavatthiādivatthikiriyā ‘‘adho dosānaṁ nīharaṇa’’nti vuttattā. Atho vamanaṁ uggiraṇameva,",
  "tika-s0104t1:762_6": "uddhaṁvirecanaṁ dosanīharaṇaṁ. Tathā virecanaṁ virekova,",
  "tika-s0104t1:762_7": "adhovirecanaṁ dosanīharaṇanti ayametesaṁ viseso pākaṭo hoti.",
  "tika-s0104t1:762_8": "Dosānanti ca pittādidosānanti attho.",
  "tika-s0104t1:762_9": "Semhanīharaṇādi sirovirecanaṁ.Kaṇṇabandhanatthanti chinnakaṇṇānaṁ saṅghaṭanatthaṁ.",
  "tika-s0104t1:762_10": "Vaṇaharaṇatthanti arupanayanatthaṁ.",
  "tika-s0104t1:762_11": "Akkhitappanatelanti akkhīsu usumassa nīharaṇatelaṁ.",
  "tika-s0104t1:762_12": "Yena akkhimhi añjite uṇhaṁ usumaṁ nikkhamati. Yaṁ nāsikāya gaṇhīyati,",
  "tika-s0104t1:762_13": "taṁ natthu.Paṭalānīti akkhipaṭalāni.",
  "tika-s0104t1:762_14": "Nīharaṇasamatthanti apanayanasamatthaṁ.",
  "tika-s0104t1:762_15": "Khārañjananti khārakamañjanaṁ.",
  "tika-s0104t1:762_16": "Sītameva saccaṁ niruttinayena,",
  "tika-s0104t1:762_17": "tassa kāraṇaṁ añjanaṁ saccañjananti āha ‘‘sītalabhesajjañjana’’nti.",
  "tika-s0104t1:762_18": "Salākavejjakammanti akkhirogavejjakammaṁ.",
  "tika-s0104t1:762_19": "Salākasadisattā salākasaṅkhātassa akkhirogassa vejjakammanti hi sālākiyaṁ.",
  "tika-s0104t1:762_20": "Idaṁ pana vuttāvasesassa akkhirogapaṭikammassa saṅgahaṇatthaṁ vuttaṁ ‘‘tappanādayopi hi sālākiyānevā’’ti.",
  "tika-s0104t1:762_21": "Paṭividdhassa salākassa nikkhamanatthaṁ vejjakammaṁ salākavejjakammanti keci,",
  "tika-s0104t1:762_22": "taṁ pana sallakattiyapadeneva saṅgahitanti daṭṭhabbaṁ.",
  "tika-s0104t1:763_0": "Sallassa paṭividdhassa kattanaṁ ubbāhanaṁ sallakattaṁ,",
  "tika-s0104t1:763_1": "tadatthāya vejjakammaṁ sallakattavejjakammaṁ.",
  "tika-s0104t1:763_2": "Kumāraṁ bharatīti kumārabhato, tassa bhāvo komārabhaccaṁ, kumāro eva vā komāro, bhatanaṁ bhaccaṁ, tassa bhaccaṁ tathā,",
  "tika-s0104t1:763_3": "tadabhinipphādakaṁ vejjakammanti attho.",
  "tika-s0104t1:763_4": "Mūlāni padhānāni rogūpasamane samatthāni bhesajjāni mūlabhesajjāni,",
  "tika-s0104t1:763_5": "mūlānaṁ vā byādhīnaṁ bhesajjāni tathā.",
  "tika-s0104t1:763_6": "Mūlānubandhavasena hi duvidho byādhi.",
  "tika-s0104t1:763_7": "Tatra mūlabyādhimhi tikicchite yebhuyyena itaraṁ vūpasamati,",
  "tika-s0104t1:763_8": "tenāha ‘‘kāyatikicchataṁdassetī’’tiādi .",
  "tika-s0104t1:763_9": "Tattha kāyatikicchatanti mūlabhāvato sarīrabhūtehi bhesajjehi,",
  "tika-s0104t1:763_10": "sarīrabhūtānaṁ vā rogānaṁ tikicchakabhāvaṁ. Khārādīnīti khārodakādīni.",
  "tika-s0104t1:763_11": "Tadanurūpe vaṇeti vūpasamitassa mūlabyādhino anucchavike arumhi. Tesanti mūlabhesajjānaṁ. Apanayanaṁ apaharaṇaṁ,",
  "tika-s0104t1:763_12": "tehi atikicchananti vuttaṁ hoti.",
  "tika-s0104t1:763_13": "Idañca komārabhaccasallakattasālākiyādivisesabhūtānaṁ tantīnaṁ pubbe vuttattā pārisesavasena vuttaṁ,",
  "tika-s0104t1:763_14": "tasmā tadavasesāya tantiyā idha saṅgaho daṭṭhabbo,",
  "tika-s0104t1:763_15": "sabbāni cetāni ājīvahetukāniyeva idhādhippetāni ‘‘micchājīvena jīvikaṁ kappentī’’ti (dī. ni. 1.21) vuttattā.",
  "tika-s0104t1:763_16": "Yaṁ pana tattha tattha pāḷiyaṁ ‘‘iti vā’’ti vuttaṁ.",
  "tika-s0104t1:763_17": "Tattha itī-ti pakāratthe nipāto, vā-ti vikappanatthe.",
  "tika-s0104t1:763_18": "Idaṁ vuttaṁ hoti – iminā pakārena, ito aññena vāti.",
  "tika-s0104t1:763_19": "Tena yāni ito bāhirakapabbajitā sippāyatanavijjāṭṭhānādīni jīvikopāyabhūtāni ājīvikapakatā upajīvanti,",
  "tika-s0104t1:763_20": "tesaṁ pariggaho katoti veditabbaṁ.",
  "tika-s0104t1:764_0": "Mahāsīlavaṇṇanā niṭṭhitā.",
  "tika-s0104t1:765_0": "Pubbantakappikasassatavādavaṇṇanā",
  "tika-s0104t1:766_0": "28.",
  "tika-s0104t1:766_1": "Idāni suññatāpakāsanavārassatthaṁ vaṇṇento anusandhiṁ pakāsetuṁ ‘‘eva’’ntiādimāha.",
  "tika-s0104t1:766_2": "Tattha vuttavaṇṇassāti sahatthe chaṭṭhivacanaṁ,",
  "tika-s0104t1:766_3": "sāmiatthe vā anusandhi-saddassa bhāvakammavasena kiriyādesanāsu pavattanato.",
  "tika-s0104t1:766_4": "Bhikkhusaṅghena vuttavaṇṇassāti ‘‘yāvañcidaṁ tena bhagavatā’’tiādinā vuttavaṇṇassa.",
  "tika-s0104t1:766_5": "Tatra pāḷiyaṁ ayaṁ sambandho – na bhikkhave,",
  "tika-s0104t1:766_6": "ettakā eva buddhaguṇā ye tumhākaṁ pākaṭā,",
  "tika-s0104t1:766_7": "apākaṭā pana ‘‘atthi bhikkhave, aññe dhammā’’ti vitthāro.",
  "tika-s0104t1:766_8": "‘‘Ime diṭṭhiṭṭhānā evaṁ gahitā’’tiādinā sassatādidiṭṭhiṭṭhānānaṁ yathāgahitākārassa suññabhāvappakāsanato,",
  "tika-s0104t1:766_9": "‘‘tañca pajānanaṁ na parāmasatī’’ti sīlādīnañca aparāmasanīyabhāvadīpanena niccasārādivirahappakāsanato,",
  "tika-s0104t1:766_10": "yāsu vedanāsu avītarāgatāya bāhirānaṁ etāni diṭṭhivibandhakāni sambhavanti,",
  "tika-s0104t1:766_11": "tāsaṁ paccayabhūtānañca sammohādīnaṁ vedakakārakasabhāvābhāvadassanamukhena sabbadhammānaṁ attattaniyatāvirahadīpanato,",
  "tika-s0104t1:766_12": "anupādāparinibbānadīpanato ca ayaṁ desanā suññatāvibhāvanappadhānāti āha ‘‘suññatāpakāsanaṁ ārabhī’’ti.",
  "tika-s0104t1:767_0": "Pariyattīti vinayādibhedabhinnā manasā vavatthāpitā tanti.",
  "tika-s0104t1:767_1": "Desanāti tassā tantiyā manasā vavatthāpitāya vibhāvanā,",
  "tika-s0104t1:767_2": "yathādhammaṁ dhammābhilāpabhūtā vā paññāpanā,",
  "tika-s0104t1:767_3": "anulomādivasena vā kathananti pariyattidesanānaṁ viseso pubbeyeva vavatthāpitoti imamatthaṁ sandhāya ‘‘desanāya, pariyattiya’’nti ca vuttaṁ.",
  "tika-s0104t1:767_4": "Evamādīsūti ettha ādi-saddena saccasabhāvasamādhipaññāpakatipuññāpattiñeyyādayo saṅgayhanti.",
  "tika-s0104t1:767_5": "Tathā hi ayaṁ dhamma-saddo ‘‘catunnaṁ bhikkhave,",
  "tika-s0104t1:767_6": "dhammānaṁ ananubodhā’’tiādīsu (a. ni. 4.1) sacce pavattati,",
  "tika-s0104t1:767_7": "‘‘kusalā dhammā akusalā dhammā’’tiādīsu (dha. sa. tikamātikā 1) sabhāve,",
  "tika-s0104t1:767_8": "‘‘evaṁdhammā te bhagavanto ahesu’’ntiādīsu (dī. ni. 2.13, 94, 145; 3.142; ma. ni. 3.167; saṁ. ni. 5.378) samādhimhi, ‘‘saccaṁ dhammo dhiti cāgo,",
  "tika-s0104t1:767_9": "sa ve pecca na socati’’tiādīsu (saṁ. ni. 1.246; su. ni. 190) paññāyaṁ, ‘‘jātidhammānaṁ bhikkhave,",
  "tika-s0104t1:767_10": "sattānaṁ evaṁ icchā uppajjatī’’tiādīsu (ma. ni. 1.131; 3.373; paṭi. ma. 1.33) pakatiyaṁ,",
  "tika-s0104t1:767_11": "‘‘dhammo suciṇṇo sukhamāvahātī’’tiādīsu (su. ni. 184; theragā. 303; jā. 1.10.102; 15.385) puññe,",
  "tika-s0104t1:767_12": "‘‘cattāro pārājikā dhammā’’tiādīsu (pārā. 233) āpattiyaṁ,",
  "tika-s0104t1:767_13": "‘‘sabbe dhammā sabbākārena buddhassa bhagavato ñāṇamukhe āpāthamāgacchantī’’tiādīsu (mahāni. 156; cūḷani. 85; paṭi. ma. 3.5) ñeyye pavattati.",
  "tika-s0104t1:767_14": "Dhammā hontīti sattajīvato suññā dhammamattā hontīti attho.",
  "tika-s0104t1:767_15": "Kimatthiyaṁ guṇe pavattananti āha ‘‘tasmā’’tiādi.",
  "tika-s0104t1:768_0": "Makasatuṇḍasūciyāti sūcimukhamakkhikāya tuṇḍasaṅkhātāya sūciyā.",
  "tika-s0104t1:768_1": "Alabbhaneyyapatiṭṭho viyāti sambandho.",
  "tika-s0104t1:768_2": "Aññatra tathāgatāti ṭhapetvā tathāgataṁ.",
  "tika-s0104t1:768_3": "‘‘Duddasā’’ti padeneva tesaṁ dhammānaṁ dukkhogāhatā pakāsitāti ‘‘alabbhaneyyapatiṭṭhā’’ icceva vuttaṁ. Labhitabbāti labbhanīyā, sā eva labbhaneyyā, labhīyate vā labbhanaṁ, tamarahatīti labbhaneyyā, na labbhaneyyā alabbhaneyyā,",
  "tika-s0104t1:768_4": "patiṭṭhahanti etthāti patiṭṭhā, patiṭṭhahanaṁ vā patiṭṭhā,",
  "tika-s0104t1:768_5": "alabbhaneyyā patiṭṭhā etthāti alabbhaneyyapatiṭṭhā.",
  "tika-s0104t1:768_6": "Idaṁ vuttaṁ hoti – sace koci attano pamāṇaṁ ajānanto ñāṇena te dhamme ogāhituṁ ussāhaṁ kareyya,",
  "tika-s0104t1:768_7": "tassa taṁ ñāṇaṁ appatiṭṭhameva makasatuṇḍasūci viya mahāsamuddeti.",
  "tika-s0104t1:768_8": "Ogāhitumasakkuṇeyyatāya ‘‘ettakā ete īdisā vā’’ti te passituṁ na sakkāti vuttaṁ ‘‘gambhīrattā eva duddasā’’ti. Ye pana daṭṭhumeva na sakkā,",
  "tika-s0104t1:768_9": "tesaṁ ogāhitvā anu anu bujjhane kathā eva natthīti āha ‘‘duddasattā eva duranubodhāti.",
  "tika-s0104t1:768_10": "Sabbakilesapariḷāhapaṭippassaddhisaṅkhātaaggaphalamatthake samuppannatā,",
  "tika-s0104t1:768_11": "purecarānucaravasena nibbutasabbakilesapariḷāhasamāpattisamokiṇṇattā ca nibbutasabbapariḷāhā. Tabbhāvato santāti attho.",
  "tika-s0104t1:768_12": "Santārammaṇāni maggaphalanibbānāni anupasantasabhāvānaṁ kilesānaṁ, saṅkhārānañca abhāvato.",
  "tika-s0104t1:769_0": "Atha vā kasiṇugghāṭimākāsatabbisayaviññāṇānaṁ anantabhāvo viya susamūhatavikkhepatāya niccasamāhitassa manasikārassa vasena tadārammaṇadhammānaṁ santabhāvo veditabbo.",
  "tika-s0104t1:769_1": "Avirajjhitvā nimittapaṭivedho viya issāsānaṁ avirajjhitvā dhammānaṁ yathābhūtasabhāvāvabodho sāduraso mahārasova hotīti āha ‘‘atittikaraṇaṭṭhenā’’ti,",
  "tika-s0104t1:769_2": "atappanakaraṇasabhāvenāti attho.",
  "tika-s0104t1:769_3": "Sohiccaṁ titti tappananti hi pariyāyo.",
  "tika-s0104t1:769_4": "Atittikaraṇaṭṭhenāti patthetvā sādurasakaraṇaṭṭhenātipi atthaṁ vadanti.",
  "tika-s0104t1:769_5": "Paṭivedhappattānaṁ tesu ca buddhānameva sabbākārena visayabhāvūpagamanato na takkabuddhiyā gocarāti āha ‘‘uttamañāṇavisayattā’’tiādi.",
  "tika-s0104t1:769_6": "Nipuṇāti ñeyyesu tikkhappavattiyā chekā.",
  "tika-s0104t1:769_7": "Yasmā pana so chekabhāvo ārammaṇe appaṭihatavuttitāya,",
  "tika-s0104t1:769_8": "sukhumañeyyaggahaṇasamatthatāya ca supākaṭo hoti,",
  "tika-s0104t1:769_9": "tasmā vuttaṁ ‘‘saṇhasukhumasabhāvattā’’ti.",
  "tika-s0104t1:769_10": "Paṇḍitehiyevāti avadhāraṇaṁ samatthetuṁ ‘‘bālānaṁ avisayattā’’ti āha.",
  "tika-s0104t1:770_0": "Ayaṁ aṭṭhakathānayato aparo nayo – vinayapaṇṇattiādigambhīraneyyavibhāvanato gambhīrā.",
  "tika-s0104t1:770_1": "Kadāciyeva asaṅkhyeyye mahākappe atikkamitvāpi dullabhadassanatāya duddasā.",
  "tika-s0104t1:770_2": "Dassanañcettha paññācakkhuvaseneva veditabbaṁ.",
  "tika-s0104t1:770_3": "Dhammanvayasaṅkhātassa anubodhassa kassacideva sambhavato duranubodhā. Santasabhāvato,",
  "tika-s0104t1:770_4": "veneyyānañca sabbaguṇasampadānaṁ pariyosānattā santā.",
  "tika-s0104t1:770_5": "Attano paccayehi padhānabhāvaṁ nītatāya paṇītā.",
  "tika-s0104t1:770_6": "Samadhigatasaccalakkhaṇatāya atakkehi puggalehi,",
  "tika-s0104t1:770_7": "atakkena vā ñāṇena avacaritabbato atakkāvacarā. Nipuṇaṁ,",
  "tika-s0104t1:770_8": "nipuṇe vā atthe saccapaccayākārādivasena vibhāvanato nipuṇā.",
  "tika-s0104t1:770_9": "Loke aggapaṇḍitena sammāsambuddhena veditabbato pakāsitabbato paṇḍitavedanīyā.",
  "tika-s0104t1:771_0": "Anāvaraṇañāṇapaṭilābhato hi bhagavā ‘‘sabbavidūhamasmi, (ma. ni. 1.178; 2.342; dha. pa. 353; mahāva.",
  "tika-s0104t1:771_1": "11) dasabalasamannāgato bhikkhave, tathāgato’’tiādinā (saṁ. ni. 2.21;",
  "tika-s0104t1:771_2": "2.22) attano sabbaññutādiguṇe pakāsesi,",
  "tika-s0104t1:771_3": "tenevāha ‘‘sayaṁ abhiññā sacchikatvā pavedetī’’ti. Sayaṁ-saddena,",
  "tika-s0104t1:771_4": "niddhāritāvadhāraṇena vā nivattetabbamatthaṁ dassetuṁ ‘‘anaññaneyyo hutvā’’ti vuttaṁ,",
  "tika-s0104t1:771_5": "aññehi abodhito hutvāti attho.",
  "tika-s0104t1:771_6": "Abhiññāti ya-kāralopo ‘‘aññāṇatā āpajjatī’’tiādīsu (pari.",
  "tika-s0104t1:771_7": "296) viyāti dasseti ‘‘abhivisiṭṭhena ñāṇenā’’ti iminā.",
  "tika-s0104t1:771_8": "Apica ‘‘sayaṁ abhiññā’’ti padassa anaññaneyyo hutvāti atthavacanaṁ,",
  "tika-s0104t1:771_9": "‘‘sacchikatvā’’ti padassa pana sayameva…pe… katvāti.",
  "tika-s0104t1:771_10": "Sayaṁ-saddā hi sacchikatvāti etthāpi sambajjhitabbo.",
  "tika-s0104t1:771_11": "Abhivisiṭṭhena ñāṇenāti ca tassa hetuvacanaṁ, karaṇavacanaṁ vā.",
  "tika-s0104t1:772_0": "Tattha kiñcāpi sabbaññutaññāṇaṁ phalanibbānāni viya sacchikātabbasabhāvaṁ na hoti,",
  "tika-s0104t1:772_1": "āsavakkhayañāṇe pana adhigate adhigatameva hoti,",
  "tika-s0104t1:772_2": "tasmā tassa paccakkhakaraṇaṁ sacchikiriyāti āha ‘‘abhivisiṭṭhena ñāṇena paccakkhaṁ katvā’’ti.",
  "tika-s0104t1:772_3": "Hetuatthe cetaṁ karaṇavacanaṁ,",
  "tika-s0104t1:772_4": "aggamaggañāṇasaṅkhātassa abhivisiṭṭhañāṇassādhigamahetūti attho.",
  "tika-s0104t1:772_5": "Abhivisiṭṭhañāṇanti vā paccavekkhaṇāñāṇe adhippete karaṇatthe karaṇavacanampi yujjateva.",
  "tika-s0104t1:772_6": "Pavedanañcettha aññāvisayānaṁ saccādīnaṁ desanākiccasādhanato,",
  "tika-s0104t1:772_7": "‘‘ekomhi sammāsambuddho’’tiādinā (mahāva. 11; kathā.",
  "tika-s0104t1:772_8": "405) paṭijānanato ca veditabbaṁ.",
  "tika-s0104t1:772_9": "Guṇadhammehīti guṇasaṅkhātehi dhammehi.",
  "tika-s0104t1:772_10": "Yathābhūtameva yathābhuccaṁ sakatthe ṇyapaccayavasena.",
  "tika-s0104t1:773_0": "Vadamānāti ettha sattiattho mānasaddo yathā ‘‘ekapuggalo bhikkhave,",
  "tika-s0104t1:773_1": "loke uppajjamāno uppajjatī’’ti, (a. ni. 1.170; kathā.",
  "tika-s0104t1:773_2": "405) tasmā vattuṁ ussāhaṁ karontoti attho.",
  "tika-s0104t1:773_3": "Evaṁbhūtā hi vattukāmā nāma honti,",
  "tika-s0104t1:773_4": "tenāha ‘‘tathāgatassā’’tiādi .",
  "tika-s0104t1:773_5": "Sāvasesaṁ vadantāpi viparītavadantā viya sammā vadantīti na vattabbāti yathā sammā vadanti,",
  "tika-s0104t1:773_6": "tathā dassetuṁ ‘‘ahāpetvā’’tiādi vuttaṁ.",
  "tika-s0104t1:773_7": "Tena hi anavasesavadanameva sammā vadananti dasseti.",
  "tika-s0104t1:773_8": "‘‘Vattuṁ sakkuṇeyyu’’nti iminā ca ‘‘vadeyyu’’nti etassa samatthanatthabhāvamāha yathā ‘‘so imaṁ vijaṭaye jaṭa’’nti (saṁ. ni. 1.23; peṭako. 22; mi. pa.",
  "tika-s0104t1:773_9": "1.1.9) ye evaṁ bhagavatā thomitā, te dhammā katameti yojanā. ‘‘Atthi bhikkhave,",
  "tika-s0104t1:773_10": "aññeva dhammā’’tiādipāḷiyā ‘‘sabbaññutaññāṇa’’nti vuttavacanassa virodhibhāvaṁ codento ‘‘yadi eva’’ntiādimāha.",
  "tika-s0104t1:773_11": "Tattha yadi evanti evaṁ ‘‘sabbaññutaññāṇa’’nti vuttavacanaṁ yadi siyāti attho.",
  "tika-s0104t1:773_12": "Bahuvacananiddesoti ‘‘atthi bhikkhave’’tiādīni sandhāya vuttaṁ.",
  "tika-s0104t1:773_13": "Atthi-saddopi hi idha bahuvacanoyeva ‘‘atthi khīrā,",
  "tika-s0104t1:773_14": "atthi gāvo’’tiādīsu viya nipātabhāvasseva icchitattā.",
  "tika-s0104t1:773_15": "Yadipi tadidaṁ ñāṇaṁ ekameva sabhāvato, tathāpi sampayogato,",
  "tika-s0104t1:773_16": "ārammaṇato ca puthuvacanappayogamarahatīti vissajjeti ‘‘puthucitta…pe… rammaṇato’’ti iminā.",
  "tika-s0104t1:773_17": "Puthucittasamāyogatoti puthūhi cittehi sampayogato.",
  "tika-s0104t1:773_18": "Puthūni ārammaṇāni etassāti puthuārammaṇaṁ,",
  "tika-s0104t1:773_19": "tabbhāvato sabbārammaṇattāti vuttaṁ hoti.",
  "tika-s0104t1:774_0": "Apica puthu ārammaṇaṁ ārammaṇametassāti puthuārammaṇārammaṇanti etasmiṁ atthe ‘‘oṭṭhamukho,",
  "tika-s0104t1:774_1": "kāmāvacara’’ntiādīsu viya ekassa ārammaṇasaddassa lopaṁ katvā ‘‘puthuārammaṇato’’ti vuttaṁ,",
  "tika-s0104t1:774_2": "tenassa puthuñāṇakiccasādhakattaṁ dasseti.",
  "tika-s0104t1:774_3": "Tathā hetaṁ ñāṇaṁ tīsu kālesu appaṭihatañāṇaṁ, catuyoniparicchedakañāṇaṁ, pañcagatiparicchedakañāṇaṁ,",
  "tika-s0104t1:774_4": "chasu asādhāraṇañāṇesu sesāsādhāraṇañāṇāni,",
  "tika-s0104t1:774_5": "sattāriyapuggalavibhāvanakañāṇaṁ,",
  "tika-s0104t1:774_6": "aṭṭhasu parisāsu akampanañāṇaṁ,",
  "tika-s0104t1:774_7": "navasattāvāsaparijānanañāṇaṁ,",
  "tika-s0104t1:774_8": "dasabalañāṇanti evamādīnaṁ anekasatasahassabhedānaṁ ñāṇānaṁ yathāsambhavaṁ kiccaṁ sādheti,",
  "tika-s0104t1:774_9": "tesaṁ ārammaṇabhūtānaṁ anekesampi dhammānaṁ tadārammaṇabhāvatoti daṭṭhabbaṁ.",
  "tika-s0104t1:774_10": "‘‘Tañhī’’tiādi yathākkamaṁ tabbivaraṇaṁ.",
  "tika-s0104t1:774_11": "‘‘Yathāhā’’tiādinā paṭisambhidāmaggapāḷiṁ sādhakabhāvena dasseti. Tatthāti atītadhamme.",
  "tika-s0104t1:774_12": "Ekavāravasena puthuārammaṇabhāvaṁ nivattetvā anekavāravasena kamappavattiyā taṁ dassetuṁ ‘‘punappunaṁ uppattivasenā’’ti vuttaṁ.",
  "tika-s0104t1:774_13": "Kamenāpi hi sabbaññutaññāṇaṁ visayesu pavattati, na tathā sakiṁyeva .",
  "tika-s0104t1:774_14": "Yathā bāhirakā vadanti ‘‘sakiṁyeva sabbaññū sabbaṁ jānāti, na kamenā’’ti.",
  "tika-s0104t1:775_0": "Yadi evaṁ acinteyyāparimeyyappabhedassa ñeyyassa paricchedavatā ekena ñāṇena niravasesato kathaṁ paṭivedhoti,",
  "tika-s0104t1:775_1": "ko vā evamāha ‘‘paricchedavantaṁ sabbaññutaññāṇa’’nti.",
  "tika-s0104t1:775_2": "Aparicchedañhi taṁ ñāṇaṁ ñeyyamiva.",
  "tika-s0104t1:775_3": "Vuttañhetaṁ ‘‘yāvatakaṁ ñāṇaṁ, tāvatakaṁ ñeyyaṁ. Yāvatakaṁ ñeyyaṁ, tāvatakaṁ ñāṇa’’nti (mahāni. 69, 156; cūḷani. 85; paṭi. ma.",
  "tika-s0104t1:775_4": "3.5 adhippāyatthameva gahitaṁ viya dissati) evampi jātibhūmisabhāvādivasena,",
  "tika-s0104t1:775_5": "disādesakālādivasena ca anekabhedabhinne ñeyye kamena gayhamāne anavasesapaṭivedho na sambhavatiyevāti? Nayidamevaṁ.",
  "tika-s0104t1:775_6": "Yañhi kiñci bhagavatā ñātumicchitaṁ sakalamekadeso vā,",
  "tika-s0104t1:775_7": "tattha appaṭihatacāritāya paccakkhato ñāṇaṁ pavattati.",
  "tika-s0104t1:775_8": "Vikkhepābhāvato ca bhagavā sabbakālaṁ samāhitoti ñātumicchitassa paccakkhabhāvo na sakkā nivāretuṁ.",
  "tika-s0104t1:775_9": "Vuttañhi ‘‘ākaṅkhāpaṭibaddhaṁ buddhassa bhagavato ñāṇa’’ntiādi, (mahāni. 69, 156; cūḷani. 85; paṭi. ma.",
  "tika-s0104t1:775_10": "3.5) nanu cettha dūrato cittapaṭaṁ passantānaṁ viya,",
  "tika-s0104t1:775_11": "‘‘sabbe dhammā anattā’’ti vipassantānaṁ viya ca anekadhammāvabodhakāle anirūpitarūpena bhagavato ñāṇaṁ pavattatīti gahetabbanti?",
  "tika-s0104t1:775_12": "Gahetabbaṁ acinteyyānubhāvatāya buddhañāṇassa.",
  "tika-s0104t1:775_13": "Tenevāha ‘‘buddhavisayo acinteyyo’’ti, (a. ni.",
  "tika-s0104t1:775_14": "4.77) idaṁ panettha sanniṭṭhānaṁ – sabbākārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa paṭilābhena bhagavā santānena sabbadhammapaṭivedhasamattho ahosi sabbaneyyāvaraṇassa pahānato, tasmā sabbaññū,",
  "tika-s0104t1:775_15": "na sakiṁyeva sabbadhammāvabodhato yathāsantānena sabbassa indhanassa dahanasamatthatāya pāvako ‘‘sabbabhū’’ti vuccatīti.",
  "tika-s0104t1:776_0": "Kāmañcāyamattho pubbe vitthāritoyeva,",
  "tika-s0104t1:776_1": "pakārantarena pana sotujanānuggahakāmatāya,",
  "tika-s0104t1:776_2": "imissā ca porāṇasaṁvaṇṇanāvisodhanavasena pavattattā puna vibhāvitoti na cettha punaruttidoso pariyesitabbo, evamīdisesu.",
  "tika-s0104t1:776_3": "Ettha ca kiñcāpi bhagavato dasabalādiñāṇānipi anaññasādhāraṇāni,",
  "tika-s0104t1:776_4": "sabbadesavisayattā pana tesaṁ ñāṇānaṁ na tehi buddhaguṇā ahāpetvā gahitā nāma honti.",
  "tika-s0104t1:776_5": "Sabbaññutaññāṇassa pana nippadesavisayattā tasmiṁ gahite sabbepi buddhaguṇā gahitā eva nāma honti,",
  "tika-s0104t1:776_6": "tasmā pāḷiatthānusārena tadeva ñāṇaṁ gahitanti veditabbaṁ.",
  "tika-s0104t1:776_7": "Pāḷiyampi hi ‘‘yehi tathāgatassa yathābhuccaṁ vaṇṇaṁ sammā vadamānā vadeyyu’’nti tameva pakāsitaṁ tamantarena aññassa nippadesavisayassa abhāvato,",
  "tika-s0104t1:776_8": "nippadesavisayeneva ca yathābhuccaṁ sammā vadanasambhavatoti.",
  "tika-s0104t1:777_0": "Aññevāti ettha eva-saddo sanniṭṭhāpanatthoti dassetuṁ ‘‘aññevāti idaṁ panettha vavatthāpanavacana’’nti vuttaṁ,",
  "tika-s0104t1:777_1": "vavatthāpanavacananti ca sanniṭṭhāpanavacananti attho,",
  "tika-s0104t1:777_2": "sanniṭṭhāpanañca avadhāraṇameva. Kathanti āha ‘‘aññevā’’tiādi.",
  "tika-s0104t1:777_3": "‘‘Na pāṇātipātā veramaṇiādayo’’ti iminā avadhāraṇena nivattitaṁ dasseti.",
  "tika-s0104t1:777_4": "Ayañca eva-saddo aniyatadesatāya ca-saddo viya yattha vutto,",
  "tika-s0104t1:777_5": "tato aññatthāpi vacanicchāvasena upatiṭṭhatīti āha ‘‘gambhīrāvā’’tiādi.",
  "tika-s0104t1:777_6": "Iti-saddena ca ādiatthena duddasāva na sudasā,",
  "tika-s0104t1:777_7": "duranubodhāva na suranubodhā, santāva na darathā, paṇītāva na hīnā,",
  "tika-s0104t1:777_8": "atakkāvacarāva na takkāvacarā, nipuṇāva na lūkhā,",
  "tika-s0104t1:777_9": "paṇḍitavedanīyāva na bālavedanīyāti nivattitaṁ dasseti.",
  "tika-s0104t1:777_10": "Sabbapadehīti yāva ‘‘paṇḍitavedanīyā’’ti idaṁ padaṁ, tāva sabbapadehi.",
  "tika-s0104t1:778_0": "Evaṁ nivattetabbataṁ yuttiyā daḷhīkaronto ‘‘sāvakapāramiñāṇa’’ntiādimāha.",
  "tika-s0104t1:778_1": "Tattha sāvakapāramiñāṇanti sāvakānaṁ dānādipāramipāripūriyā nipphannaṁ vijjattayachaḷabhiññācatupaṭisambhidābhedaṁ ñāṇaṁ,",
  "tika-s0104t1:778_2": "tathā paccekabuddhānaṁ paccekabodhiñāṇaṁ. Tatoti sāvakapāramiñāṇato. Tatthāti sāvakapāramiñāṇe.",
  "tika-s0104t1:778_3": "Tatopīti anantaraniddiṭṭhato paccekabodhiñāṇatopi. Api-saddena,",
  "tika-s0104t1:778_4": "pi-saddena vā ko pana vādo sāvakapāramiñāṇatoti sambhāveti.",
  "tika-s0104t1:778_5": "Tatthāpīti paccekabodhiñāṇepi.",
  "tika-s0104t1:778_6": "Ito panāti sabbaññutaññāṇato pana,",
  "tika-s0104t1:778_7": "tasmā ettha sabbaññutaññāṇe vavatthānaṁ labbhatīti adhippāyo. Gambhīresu visesā,",
  "tika-s0104t1:778_8": "gambhīrānaṁ vā visesena gambhīrā.",
  "tika-s0104t1:778_9": "Ayañca gambhīro ayañca gambhīro ime imesaṁ visesena gambhīrāti vā gambhīratarā.",
  "tika-s0104t1:778_10": "Tarasaddenevettha byavacchedanaṁ siddhaṁ.",
  "tika-s0104t1:779_0": "Etthāyaṁ yojanā – kiñcāpi sāvakapāramiñāṇaṁ heṭṭhimaṁ heṭṭhimaṁ sekkhañāṇaṁ puthujjanañāṇañca upādāya gambhīraṁ,",
  "tika-s0104t1:779_1": "paccekabodhiñāṇaṁ pana upādāya na tathā gambhīranti ‘‘gambhīramevā’’ti na sakkā byavacchijjituṁ,",
  "tika-s0104t1:779_2": "tathā paccekabodhiñāṇampi yathāvuttaṁ ñāṇamupādāya gambhīraṁ,",
  "tika-s0104t1:779_3": "sabbaññutaññāṇaṁ pana upādāya na evaṁ gambhīranti ‘‘gambhīramevā’’ti na sakkā byavacchijjituṁ,",
  "tika-s0104t1:779_4": "tasmā tattha vavatthānaṁ na labbhati.",
  "tika-s0104t1:779_5": "Sabbaññutaññāṇadhammā pana sāvakapāramiñāṇādīnamiva kiñci upādāya gambhīrābhāvābhāvato ‘‘gambhīrā evā’’ti vavatthānaṁ labbhatīti.",
  "tika-s0104t1:779_6": "Yathā cettha vavatthānaṁ dassitaṁ,",
  "tika-s0104t1:779_7": "evaṁ sāvakapāramiñāṇaṁ duddasaṁ.",
  "tika-s0104t1:779_8": "‘‘Paccekabodhiñāṇaṁ pana tato duddasataranti tattha vavatthānaṁ natthī’’tiādinā vavatthānasambhavo netabbo,",
  "tika-s0104t1:779_9": "tenevāha ‘‘tathā duddasāva…pe… veditabba’’nti.",
  "tika-s0104t1:780_0": "Pucchāvissajjanantipi pāṭho,",
  "tika-s0104t1:780_1": "tassā pucchāya vissajjananti attho.",
  "tika-s0104t1:780_2": "Etanti yathāvuttaṁ vissajjanavacanaṁ.",
  "tika-s0104t1:780_3": "Evanti iminā diṭṭhīnaṁ vibhajanākārena.",
  "tika-s0104t1:780_4": "Etthāyamadhippāyo – bhavatu tāva niravasesabuddhaguṇavibhāvanupāyabhāvato sabbaññutaññāṇameva ekampi puthunissayārammaṇañāṇakiccasiddhiyā ‘‘atthi bhikkhave, aññeva dhammā’’tiādinā (dī. ni.",
  "tika-s0104t1:780_5": "1.18) bahuvacanena uddiṭṭhaṁ,",
  "tika-s0104t1:780_6": "tassa pana vissajjanaṁ saccapaccayākārādivisayavisesavasena anaññasādhāraṇena vibhajananayena anārabhitvā sanissayānaṁ diṭṭhigatānaṁ vibhajananayena kasmā āraddhanti?",
  "tika-s0104t1:780_7": "Tattha yathā saccapaccayākārādīnaṁ vibhajanaṁ anaññasādhāraṇaṁ sabbaññutaññāṇasseva visayo,",
  "tika-s0104t1:780_8": "evaṁ niravasesadiṭṭhigatavibhajanampīti dassetuṁ ‘‘buddhānañhī’’tiādi āraddhaṁ, tattha ṭhānānīti kāraṇāni.",
  "tika-s0104t1:780_9": "Gajjitaṁ mahantaṁ hotīti desetabbassa atthassa anekavidhatāya,",
  "tika-s0104t1:780_10": "dubbiññeyyatāya ca nānānayehi pavattamānaṁ desanāgajjitaṁ mahantaṁ vipulaṁ, bahuppabhedañca hoti .",
  "tika-s0104t1:780_11": "Ñāṇaṁ anupavisatīti tato eva ca desanāñāṇaṁ desetabbadhamme vibhāgaso kurumānaṁ anupavisati,",
  "tika-s0104t1:780_12": "te anupavisitvā ṭhitaṁ viya hotīti attho.",
  "tika-s0104t1:781_0": "Buddhañāṇassa mahantabhāvo paññāyatīti evaṁvidhassa nāma dhammassa desakaṁ,",
  "tika-s0104t1:781_1": "paṭivedhakañcāti buddhānaṁ desanāñāṇassa,",
  "tika-s0104t1:781_2": "paṭivedhañāṇassa ca uḷārabhāvo pākaṭo hoti.",
  "tika-s0104t1:781_3": "Desanā gambhīrā hotīti sabhāvena gambhīrānaṁ tesaṁ catubbidhānampi desanā desetabbavasena gambhīrāva hoti,",
  "tika-s0104t1:781_4": "sā pana buddhānaṁ desanā sabbattha,",
  "tika-s0104t1:781_5": "sabbadā ca yānattayamukhenevāti vuttaṁ ‘‘tilakkhaṇāhatā suññatāpaṭisaṁyuttā’’ti, tīhi lakkhaṇehi āhatā,",
  "tika-s0104t1:781_6": "attattaniyato suññabhāvapaṭisaññuttā cāti attho.",
  "tika-s0104t1:781_7": "Ettha ca kiñcāpi ‘‘sabbaṁ vacīkammaṁ buddhassa bhagavato ñāṇapubbaṅgamaṁ ñāṇānuparivattī’’ti (mahāni. 69, 156; cūḷani. 85; paṭi. ma. 3.5; netti.",
  "tika-s0104t1:781_8": "15) vacanato sabbāpi bhagavato desanā ñāṇarahitā nāma natthi,",
  "tika-s0104t1:781_9": "samasamaparakkamanavasena sīhasamānavuttitāya ca sabbattha samānussāhappavatti,",
  "tika-s0104t1:781_10": "desetabbadhammavasena pana desanā visesato ñāṇena anupaviṭṭhā,",
  "tika-s0104t1:781_11": "gambhīratarā ca hotīti daṭṭhabbaṁ.",
  "tika-s0104t1:782_0": "Kathaṁ pana vinayapaṇṇattiṁ patvā desanā tilakkhaṇāhatā, suññatāpaṭisaññuttā ca hoti,",
  "tika-s0104t1:782_1": "nanu tattha vinayapaṇṇattimattamevāti?",
  "tika-s0104t1:782_2": "Na tattha vinayapaṇṇattimattameva.",
  "tika-s0104t1:782_3": "Tatthāpi hi sannisinnaparisāya ajjhāsayānurūpaṁ pavattamānā desanā saṅkhārānaṁ aniccatādivibhāvinī sabbadhammānaṁ attattaniyatā, suññabhāvappakāsinī ca hoti,",
  "tika-s0104t1:782_4": "tenevāha ‘‘anekapariyāyena dhammiṁ kathaṁ katvā’’tiādi.",
  "tika-s0104t1:782_5": "Vinayapaññattinti vinayassa paññāpanaṁ.",
  "tika-s0104t1:782_6": "Ñña-kārassa pana ṇṇa-kāre kate vinayapaṇṇattintipi pāṭho.",
  "tika-s0104t1:782_7": "Bhūmantaranti dhammānaṁ avatthāvisesañca ṭhānavisesañca.",
  "tika-s0104t1:782_8": "Bhavanti dhammā etthāti bhūmīti hi avatthāviseso, ṭhānañca vuccati.",
  "tika-s0104t1:782_9": "Tattha avatthāviseso satiādidhammānaṁ satipaṭṭhānindriyabalabojjhaṅgamaggaṅgādibhedo ‘‘vaccho, dammo, balībaddo’’ti ādayo viya.",
  "tika-s0104t1:782_10": "Ṭhānaviseso kāmāvacarādibhedo.",
  "tika-s0104t1:782_11": "Paccayākāra-saddassa attho heṭṭhā vuttoyeva.",
  "tika-s0104t1:782_12": "Samayantaranti diṭṭhivisesaṁ, nānāvihitā diṭṭhiyoti attho, aññasamayaṁ vā,",
  "tika-s0104t1:782_13": "bāhirakasamayanti vuttaṁ hoti.",
  "tika-s0104t1:782_14": "Vinayapaññattiṁ patvā mahantaṁ gajjitaṁ hotītiādinā sambandho.",
  "tika-s0104t1:782_15": "Tasmāti yasmā gajjitaṁ mahantaṁ…pe… paṭisaṁyuttā, tasmā.",
  "tika-s0104t1:782_16": "Chejjagāminīti atekicchagāminī.",
  "tika-s0104t1:783_0": "Evaṁ otiṇṇe vatthusminti yathāvuttanayena lahukagarukādivasena tadanurūpe vatthumhi otarante.",
  "tika-s0104t1:783_1": "Yaṁ sikkhāpadapaññāpanaṁ nāma atthi, tatthāti sambandho. Thāmoti ñāṇasāmatthiyaṁ.",
  "tika-s0104t1:783_2": "Balanti akampanasaṅkhāto vīrabhāvo.",
  "tika-s0104t1:783_3": "Thāmo balanti vā sāmatthiyavacanameva paccavekkhaṇādesanāñāṇavasena yojetabbaṁ.",
  "tika-s0104t1:783_4": "Paccavekkhaṇāñāṇapubbaṅgamañhi desanāñāṇaṁ.",
  "tika-s0104t1:783_5": "Esāti sikkhāpadapaññāpanameva vuccamānapadamapekkhitvā pulliṅgena niddisati,",
  "tika-s0104t1:783_6": "eso sikkhāpadapaññāpanasaṅkhāto visayo aññesaṁ avisayoti attho.",
  "tika-s0104t1:783_7": "Itīti tathāvisayāvisayabhāvassa hetubhāvena paṭiniddesavacanaṁ , nidassanattho vā iti-saddo, tena ‘‘idaṁ lahukaṁ,",
  "tika-s0104t1:783_8": "idaṁ garuka’’ntiādinayaṁ niddisati.",
  "tika-s0104t1:783_9": "Evamaparatthāpi yathāsambhavaṁ.",
  "tika-s0104t1:784_0": "Yadipi kāyānupassanādivasena satipaṭṭhānādayo suttantapiṭake (dī. ni. 2.374; ma. ni. 1.107) vibhattā,",
  "tika-s0104t1:784_1": "tathāpi suttantabhājanīyādivasena abhidhammeyeva te visesato vibhattāti āha ‘‘ime cattāro satipaṭṭhānā…pe… abhidhammapiṭakaṁ vibhajitvā’’ti.",
  "tika-s0104t1:784_2": "Tattha satta phassāti sattaviññāṇadhātusampayogavasena vuttaṁ.",
  "tika-s0104t1:784_3": "Tathā ‘‘satta vedanā’’tiādipi.",
  "tika-s0104t1:784_4": "Lokuttarā dhammā nāmāti ettha iti-saddo ādiattho, pakārattho vā,",
  "tika-s0104t1:784_5": "tena vuttāvasesaṁ abhidhamme āgataṁ dhammānaṁ vibhajitabbākāraṁ saṅgaṇhāti.",
  "tika-s0104t1:784_6": "Catuvīsatisamantapaṭṭhānāni etthāti catuvīsatisamantapaṭṭhānanti bāhiratthasamāso.",
  "tika-s0104t1:784_7": "‘‘Abhidhammapiṭaka’’nti etassa hi idaṁ visesanaṁ.",
  "tika-s0104t1:784_8": "Ettha ca paccayanayaṁ aggahetvā dhammavaseneva samantapaṭṭhānassa catuvīsatividhatā vuttā. Yathāha –",
  "tika-s0104t1:785_0": "‘‘Tikañca paṭṭhānavaraṁ dukuttamaṁ,",
  "tika-s0104t1:786_0": "Dukatikañceva tikadukañca;",
  "tika-s0104t1:787_0": "Tikatikañceva dukadukañca,",
  "tika-s0104t1:788_0": "Cha anulomamhi nayā sugambhīrā…pe…",
  "tika-s0104t1:789_0": "Cha paccanīyamhi…pe… anulomapaccanīyamhi…pe…",
  "tika-s0104t1:790_0": "Paccanīyānulomamhi nayā sugambhīrā’’ti. [paṭṭhā. 1.1.41(ka), 44(kha), 48(ga), 52(gha)];",
  "tika-s0104t1:791_0": "Evaṁ dhammavasena catuvīsatibhedesu tikapaṭṭhānādīsu ekekaṁ paccayanayena anulomādivasena catubbidhaṁ hotīti channavutisamantapaṭṭhānāni.",
  "tika-s0104t1:791_1": "Tattha pana dhammānulome tikapaṭṭhāne kusalattike paṭiccavāre paccayānulome hetumūlake hetupaccayavasena ekūnapaññāsa pucchānayā satta vissajjananayātiādinā dassiyamānā anantabhedā nayāti āha ‘‘anantanaya’’nti.",
  "tika-s0104t1:792_0": "Navahākārehīti uppādādīhi navahi paccayākārehi.",
  "tika-s0104t1:792_1": "Taṁ sarūpato dassetuṁ ‘‘uppādo hutvā’’tiādi vuttaṁ.",
  "tika-s0104t1:792_2": "Tattha uppajjati etasmā phalanti uppādo, phaluppattiyā kāraṇabhāvo.",
  "tika-s0104t1:792_3": "Sati ca avijjāya saṅkhārā uppajjanti, nāsati.",
  "tika-s0104t1:792_4": "Tasmā avijjā saṅkhārānaṁ uppādo hutvā paccayo hoti,",
  "tika-s0104t1:792_5": "tathā pavattati dharati etasmiṁ phalanti pavattaṁ.",
  "tika-s0104t1:792_6": "Nimīyati phalametasminti nimittaṁ.",
  "tika-s0104t1:792_7": "(Nidadāti phalaṁ attano paccayuppannaṁ etenāti nidānaṁ.) (Etthantare aṭṭhakathāya na sameti) āyūhati phalaṁ attano paccayuppannuppattiyā ghaṭeti etenāti āyūhanaṁ.",
  "tika-s0104t1:792_8": "Saṁyujjati phalaṁ attano paccayuppannena etasminti saṁyogo. Yattha sayaṁ uppajjati,",
  "tika-s0104t1:792_9": "taṁ palibuddhati phalametenāti palibodho.",
  "tika-s0104t1:792_10": "Paccayantarasamavāye sati phalamudayati etenāti samudayo.",
  "tika-s0104t1:792_11": "Hinoti kāraṇabhāvaṁ gacchatīti hetu.",
  "tika-s0104t1:792_12": "Avijjāya hi sati saṅkhārā pavattanti, dharanti ca,",
  "tika-s0104t1:792_13": "te avijjāya sati attano phalaṁ (nidadanti) (paṭi. ma. 1.45; dī. ni. ṭī.",
  "tika-s0104t1:792_14": "1.28 passitabbaṁ) bhavādīsu khipanti,",
  "tika-s0104t1:792_15": "āyūhanti attano phaluppattiyā ghaṭenti, attano phalena saṁyujjanti,",
  "tika-s0104t1:792_16": "yasmiṁ santāne sayaṁ uppannā taṁ palibuddhanti,",
  "tika-s0104t1:792_17": "paccayantarasamavāye udayanti uppajjanti,",
  "tika-s0104t1:792_18": "hinoti ca saṅkhārānaṁ kāraṇabhāvaṁ gacchati,",
  "tika-s0104t1:792_19": "tasmā avijjā saṅkhārānaṁ pavattaṁ hutvā…pe… paccayo hutvā paccayo hoti.",
  "tika-s0104t1:792_20": "Evaṁ avijjāya saṅkhārānaṁ kāraṇabhāvūpagamanavisesā uppādādayo veditabbā.",
  "tika-s0104t1:792_21": "Saṅkhārādīnaṁ viññāṇādīsupi eseva nayo.",
  "tika-s0104t1:793_0": "Tamatthaṁ paṭisambhidāmaggapāḷiyā sādhentena ‘‘yathāhā’’tiādi vuttaṁ.",
  "tika-s0104t1:793_1": "Tattha tiṭṭhati etenāti ṭhiti, paccayo,",
  "tika-s0104t1:793_2": "uppādo eva ṭhiti uppādaṭṭhiti. Evaṁ sesesupi.",
  "tika-s0104t1:793_3": "Yasmā pana ‘‘āsavasamudayā avijjāsamudayo’’ti (ma. ni.",
  "tika-s0104t1:793_4": "1.103) vuttattā āsavāva avijjāya paccayo,",
  "tika-s0104t1:793_5": "tasmā vuttaṁ ‘‘ubhopete dhammā ‘‘paccayasamuppannā’’ti,",
  "tika-s0104t1:793_6": "avijjā ca saṅkhārā ca ubhopete dhammā paccayato eva samuppannā, na vinā paccayenāti attho.",
  "tika-s0104t1:793_7": "Paccayapariggahe paññāti saṅkhārānaṁ,",
  "tika-s0104t1:793_8": "avijjāya ca uppādādike paccayākāre paricchinditvā gahaṇavasena pavattā paññā.",
  "tika-s0104t1:793_9": "Dhammaṭṭhitiñāṇanti paccayuppannadhammānaṁ paccayabhāvato dhammaṭṭhitisaṅkhāte paṭiccasamuppāde ñāṇaṁ.",
  "tika-s0104t1:793_10": "‘‘Dvādasa paṭiccasamuppādā’’ti vacanato hi dvādasa paccayā eva paṭiccasamuppādo.",
  "tika-s0104t1:793_11": "Ayañca nayo na paccuppanne eva, atha kho atītānāgatesupi,",
  "tika-s0104t1:793_12": "na ca avijjāya eva saṅkhāresu,",
  "tika-s0104t1:793_13": "atha kho saṅkhārādīnaṁ viññāṇādīsupi labbhatīti paripuṇṇaṁ katvā paccayākārassa vibhattabhāvaṁ dassetuṁ ‘‘atītampi addhāna’’ntiādi pāḷimāhari. Paṭṭhāne (paṭṭhā.",
  "tika-s0104t1:793_14": "1.1) pana dassitā hetādipaccayāevettha uppādādipaccayākārehi gahitāti tepi yathāsambhavaṁ nīharitvā yojetabbā.",
  "tika-s0104t1:793_15": "Ativitthārabhayena pana na yojayimha,",
  "tika-s0104t1:793_16": "atthikehi ca visuddhimaggādito (visuddhi. 2.594) gahetabbā.",
  "tika-s0104t1:794_0": "Tassatassa dhammassāti saṅkhārādipaccayuppannadhammassa.",
  "tika-s0104t1:794_1": "Tathā tathā paccayabhāvenāti uppādādihetādipaccayasattiyā .",
  "tika-s0104t1:794_2": "Kammakilesavipākavasena tīṇi vaṭṭāni yassāti tivaṭṭaṁ.",
  "tika-s0104t1:794_3": "Atītapaccuppannānāgatavasena tayo addhā kālā etassāti tiyaddhaṁ.",
  "tika-s0104t1:794_4": "Hetuphalaphalahetuhetuphalavasena tayo sandhayo etassāti tisandhi.",
  "tika-s0104t1:794_5": "Saṅkhippanti ettha avijjādayo, viññāṇādayo cāti saṅkhepā, hetu, vipāko ca.",
  "tika-s0104t1:794_6": "Atha vā hetu vipākoti saṅkhippantīti saṅkhepā. Avijjādayo,",
  "tika-s0104t1:794_7": "viññāṇādayo ca koṭṭhāsapariyāyo vā saṅkhepasaddo.",
  "tika-s0104t1:794_8": "Atītahetusaṅkhepādivasena cattāro saṅkhepā yassāti catusaṅkhepaṁ.",
  "tika-s0104t1:794_9": "Sarūpato avuttāpi tasmiṁ tasmiṁ saṅkhepe ākirīyanti avijjāsaṅkhārādiggahaṇehi pakāsīyantīti ākārā, atītahetuādīnaṁ pakārā.",
  "tika-s0104t1:794_10": "Te saṅkhepe pañca pañca katvā vīsati ākārā etassāti vīsatākāraṁ.",
  "tika-s0104t1:795_0": "Khattiyādibhedena anekabhedabhinnāpi sassatavādino jātisatasahassānussaraṇādikassa abhinivesahetuno vasena cattārova honti, na tato uddhaṁ,",
  "tika-s0104t1:795_1": "adho vāti sassatavādīnaṁ parimāṇaparicchedassa anaññavisayataṁ dassetuṁ ‘‘cattāro janā’’tiādimāha. Esa nayo itaresupi.",
  "tika-s0104t1:795_2": "Tattha cattāro janāti cattāro janasamūhāti attho gahetabbo tesu ekekassāpi anekappabhedato.",
  "tika-s0104t1:795_3": "Teti dvāsaṭṭhidiṭṭhigatavādino.",
  "tika-s0104t1:795_4": "Idaṁ nissāyāti idappaccayatāya sammā aggahaṇaṁ.",
  "tika-s0104t1:795_5": "Tatthāpi ca hetuphalabhāvena sambandhānaṁ dhammānaṁ santatighanassa abheditattā paramatthato vijjamānampi bhedanibandhanaṁ nānattanayaṁ anupadhāretvā gahitaṁ ekattaggahaṇaṁ nissāya.",
  "tika-s0104t1:795_6": "Idaṁ gaṇhantīti idaṁ sassataggahaṇaṁ abhinivissa voharanti,",
  "tika-s0104t1:795_7": "iminā nayena ekaccasassatavādādayopi yathāsambhavaṁ yojetvā vattabbā.",
  "tika-s0104t1:795_8": "Bhinditvāti ‘‘ātappamanvāyā’’tiādinā vibhajitvā,",
  "tika-s0104t1:795_9": "‘‘tayidaṁ bhikkhave tathāgato pajānātī’’tiādinā (dī. ni. 1.36) vā vidhamitvā. Nijjaṭanti anonaddhaṁ. Nigumbanti anāvuṭaṁ.",
  "tika-s0104t1:795_10": "Apica veḷuādīnaṁ heṭṭhupariyasaṁsibbanaṭṭhena jaṭā.",
  "tika-s0104t1:795_11": "Kusādīnaṁ ovaraṇaṭṭhena gumbo.",
  "tika-s0104t1:795_12": "Tassadisatāya diṭṭhigatānaṁ byākulā pākaṭatā ‘‘jaṭā, gumbo’’ti ca vuccati, diṭṭhijaṭāvijaṭanena,",
  "tika-s0104t1:795_13": "diṭṭhigumbavivaraṇena ca nijjaṭaṁ nigumbaṁ katvāti attho.",
  "tika-s0104t1:796_0": "‘‘Tasmā’’tiādinā buddhaguṇe ārabbha desanāya samuṭṭhitattā sabbaññutaññāṇaṁ uddisitvā desanākusalo bhagavā samayantaraṁ viggahaṇavasena sabbaññutaññāṇameva vissajjetīti dasseti.",
  "tika-s0104t1:797_0": "29. Atthi pariyāyo santi-saddo, so ca saṁvijjantipariyāyo,",
  "tika-s0104t1:797_1": "saṁvijjamānatā ca ñāṇena upalabbhamānatāti āha ‘‘santī’’tiādi.",
  "tika-s0104t1:797_2": "Saṁvijjamānaparidīpanena pana ‘‘santī’’ti iminā padena tesaṁ diṭṭhigatikānaṁ vijjamānatāya avicchinnataṁ,",
  "tika-s0104t1:797_3": "tato ca nesaṁ micchāgāhato sithilakaraṇavivecanehi attano desanāya kiccakāritaṁ,",
  "tika-s0104t1:797_4": "avitathatañca dīpeti dhammarājā.",
  "tika-s0104t1:797_5": "Atthīti ca santipadena samānattho puthuvacanavisayo eko nipāto ‘‘atthi imasmiṁ kāye kesā’’tiādīsu (dī. ni. 2.377; ma. ni. 1.110; 3.154; saṁ. ni. 4.127) viya.",
  "tika-s0104t1:797_6": "Ālapanavacananti buddhālapanavacanaṁ. Bhagavāyeva hi ‘‘bhikkhave, bhikkhavo’’ti ca ālapati, na sāvakā. Sāvakā pana ‘‘āvuso, āyasmā’’tiādisambandhaneneva.",
  "tika-s0104t1:797_7": "‘‘Eke’’ti vutte ekacceti attho eva saṅkhyāvācakassa eka-saddassa niyatekavacanattā,",
  "tika-s0104t1:797_8": "na samitabahitapāpatāya samaṇabrāhmaṇāti āha ‘‘pabbajjūpagatabhāvenā’’tiādi. Tathā vā hontu, aññathā vā,",
  "tika-s0104t1:797_9": "sammutimatteneva idhādhippetāti dasseti ‘‘lokenā’’tiādinā.",
  "tika-s0104t1:797_10": "Sassatādivasena pubbantaṁ kappentīti pubbantakappikā.",
  "tika-s0104t1:797_11": "Yasmā pana tesaṁ pubbantaṁ purimasiddhehi taṇhādiṭṭhikappehi kappetvā āsevanabalavatāya,",
  "tika-s0104t1:797_12": "vicitravuttitāya ca vikappetvā aparabhāgasiddhehi abhinivesabhūtehi taṇhādiṭṭhigāhehi gaṇhanti abhinivisanti parāmasanti,",
  "tika-s0104t1:797_13": "tasmā vuttaṁ ‘‘pubbantaṁ kappetvā vikappetvā gaṇhantī’’ti.",
  "tika-s0104t1:797_14": "Purimabhāgapacchimabhāgasiddhānaṁ vā taṇhāupādānānaṁ vasena yathākkamaṁ kappanagahaṇāni veditabbāni.",
  "tika-s0104t1:797_15": "Taṇhāpaccayā hi upādānaṁ sambhavati.",
  "tika-s0104t1:797_16": "Pahutapasaṁsānindātisayasaṁsagganiccayogādivisayesu idha niccayogavasena vijjamānattho sambhavatīti vuttaṁ ‘‘pubbanta kappo vā’’tiādi vuttañca –",
  "tika-s0104t1:798_0": "‘‘Pahute ca pasaṁsāyaṁ, nindāyañcātisayane;",
  "tika-s0104t1:799_0": "Niccayoge ca saṁsagge, hontime mantuādayo’’ti.",
  "tika-s0104t1:800_0": "Koṭṭhāsesūti ettha koṭṭhāsādīsūti attho veditabbo ādi-saddalopena, nidassananayena ca vuttattā.",
  "tika-s0104t1:800_1": "Padapūraṇasamīpaummaggādīsupi hi anta-saddo dissati.",
  "tika-s0104t1:800_2": "Tathā hi ‘‘iṅgha tāva suttante vā gāthāyo vā abhidhammaṁ vā pariyāpuṇassu (pāci. 442),",
  "tika-s0104t1:800_3": "suttante okāsaṁ kārāpetvā’’tiādīsu (pāci.",
  "tika-s0104t1:800_4": "1221) ca padapūraṇe anta-saddo vattati,",
  "tika-s0104t1:800_5": "‘‘gāmantasenāsana’’ntiādīsu (visuddhi. 1.31) samīpe,",
  "tika-s0104t1:800_6": "‘‘kāmasukhallikānuyogo eko anto,",
  "tika-s0104t1:800_7": "atthīti kho kaccāna ayameko anto’’tiādīsu (saṁ. ni. 1.258; saṁ. ni. 2.110) ca ummaggeti.",
  "tika-s0104t1:801_0": "Antapūroti mahāantaantaguṇehi pūro.",
  "tika-s0104t1:801_1": "‘‘Sā haritantaṁ vā panthantaṁ vā’’ti (ma. ni.",
  "tika-s0104t1:801_2": "1.304) majjhimanikāye mahāhatthipadopamasuttantapāḷi. Tattha sāti tejodhātu.",
  "tika-s0104t1:801_3": "Haritantanti haritatiṇarukkhamariyādaṁ . Panthantanti maggamariyādaṁ.",
  "tika-s0104t1:801_4": "Āgamma anāhārā nibbāyatīti seso. ‘‘Antamidaṁ bhikkhave,",
  "tika-s0104t1:801_5": "jīvikānaṁ yadidaṁ piṇḍolya’’nti (saṁ. ni. 3.80; itivu. 91) piṇḍiyālopasuttantapāḷi.",
  "tika-s0104t1:801_6": "Tattha piṇḍaṁ ulati gavesatīti piṇḍolo, piṇḍācāriko, tassa bhāvo piṇḍolyaṁ,",
  "tika-s0104t1:801_7": "piṇḍacaraṇena jīvikatāti attho.",
  "tika-s0104t1:801_8": "Esevāti sabbapaccayasaṅkhayabhūto nibbānadhammo eva,",
  "tika-s0104t1:801_9": "tenāha ‘‘sabba…pe… vuccatī’’ti.",
  "tika-s0104t1:801_10": "Etena sabbapaccayasaṅkhayanato asaṅkhataṁ nibbānaṁ saṅkhatabhūtassa vaṭṭadukkhassa parabhāgaṁ pariyosānabhūtaṁ,",
  "tika-s0104t1:801_11": "tasmā ettha parabhāgova attho yuttoti dasseti. Sakkāyoti sakkāyagāho.",
  "tika-s0104t1:802_0": "Kappoti leso.",
  "tika-s0104t1:802_1": "Kappakatenāti tiṇṇaṁ dubbaṇṇakaraṇānaṁ aññataradubbaṇṇakatena.",
  "tika-s0104t1:802_2": "Ādi-saddena cettha kappa-saddo mahākappasamantabhāvakilesakāmavitakkakālapaññattisadisabhāvādīsupi vattatīti dasseti.",
  "tika-s0104t1:802_3": "Tathā hesa ‘‘cattārimāni bhikkhave,",
  "tika-s0104t1:802_4": "kappassa asaṅkhyeyyānī’’tiādīsu (a. ni. 4.156) mahākappe vattati,",
  "tika-s0104t1:802_5": "‘‘kevalakappaṁ veḷuvanaṁ obhāsetvā’’tiādīsu (saṁ. ni. 1.94) samantabhāve,",
  "tika-s0104t1:802_6": "‘‘saṅkappo kāmo rāgo kāmo saṅkapparāgo kāmo’’tiādīsu (mahāni. 1; cūḷani. 8) kilesakāme,",
  "tika-s0104t1:802_7": "‘‘takko vitakko saṅkappo’’tiādīsu vitakke,",
  "tika-s0104t1:802_8": "‘‘yena sudaṁ niccakappaṁ viharāmī’’tiādīsu (ma. ni. 1.387) kāle ,",
  "tika-s0104t1:802_9": "‘‘iccāyasmā kappo’’tiādīsu (su. ni. 1018) paññattiyaṁ,",
  "tika-s0104t1:802_10": "‘‘satthukappena vata kira bho sāvakena saddhiṁ mantayamānā na jānimhā’’tiādīsu (ma. ni. 1.260) sadisabhāveti.",
  "tika-s0104t1:803_0": "Taṇhādiṭṭhīsu pavattiṁ mahāniddesapāḷiyā (mahāni.",
  "tika-s0104t1:803_1": "28) sādhento ‘‘vuttampi ceta’’ntiādimāha. Tattha uddānatoti saṅkhepato.",
  "tika-s0104t1:803_2": "‘‘Tasmā’’tiādi yathāvuttāya atthavaṇṇanāya guṇavacanaṁ.",
  "tika-s0104t1:803_3": "Taṇhādiṭṭhivasenāti upanissayasahajātabhūtāya abhinandanasaṅkhātāya taṇhāya ceva sassatādiākārena abhinivisantassa micchāgāhassa ca vasena.",
  "tika-s0104t1:803_4": "Pubbe nivutthadhammavisayāya kappanāya idha adhippetattā atītakālavācakoyeva pubba-saddo,",
  "tika-s0104t1:803_5": "na pana ‘‘manopubbaṅgamā dhammā’’tiādīsu viya padhānādivācako,",
  "tika-s0104t1:803_6": "rūpādikhandhavinimuttassa kappanavatthuno abhāvā anta-saddo ca koṭṭhāsavācako,",
  "tika-s0104t1:803_7": "na pana abbhantarādivācakoti dassetuṁ ‘‘atītaṁ khandhakoṭṭhāsa’’nti vuttaṁ.",
  "tika-s0104t1:803_8": "Kappetvāti ca tasmiṁ pubbante taṇhāyanābhinivesanānaṁ samatthanaṁ pariniṭṭhāpanamāha.",
  "tika-s0104t1:803_9": "Ṭhitāti tassā laddhiyā avijahanaṁ,",
  "tika-s0104t1:803_10": "pubbantameva anugatā diṭṭhi tesamatthīti yojanā. Atthitā,",
  "tika-s0104t1:803_11": "anugatatā ca nāma punappunaṁ pavattiyāti dasseti ‘‘punappunaṁ uppajjanavasenā’’ti iminā.",
  "tika-s0104t1:803_12": "‘‘Te eva’’ntiādinā ‘‘pubbantaṁ ārabbhā’’tiādipāḷiyā atthaṁ saṁvaṇṇeti. Tattha ārabbhāti ālambitvā.",
  "tika-s0104t1:803_13": "Visayo hi tassā diṭṭhiyā pubbanto.",
  "tika-s0104t1:803_14": "Visayabhāvato hesa tassā āgamanaṭṭhānaṁ ,",
  "tika-s0104t1:803_15": "ārammaṇapaccayo cāti vuttaṁ ‘‘āgamma paṭiccā’’ti.",
  "tika-s0104t1:803_16": "Tadetaṁ aññesaṁ patiṭṭhāpanadassananti āha ‘‘aññampi janaṁ diṭṭhigatitaṁ karontā’’ti.",
  "tika-s0104t1:804_0": "Adhivacanapathānīti [adhivacanapaadāni (aṭṭhakathāyaṁ)] ruḷhimattena paññattipathāni.",
  "tika-s0104t1:804_1": "Dāsādīsu hi sirivaḍḍhakādisaddā viya vacanamattameva adhikāraṁ katvā pavattiyā tathā paṇṇattiyeva adhivacanaṁ, sā ca vohārassa pathoti.",
  "tika-s0104t1:804_2": "Atha vā adhi-saddo uparibhāge, vuccatīti vacanaṁ.",
  "tika-s0104t1:804_3": "Adhi uparibhāge vacanaṁ adhivacanaṁ.",
  "tika-s0104t1:804_4": "Upādāniyabhūtānaṁ rūpādīnaṁ [upādābhūtarūpādīnaṁ (dī. ni. ṭī.",
  "tika-s0104t1:804_5": "1.29)] upari paññāpiyamānā upādāpaññatti,",
  "tika-s0104t1:804_6": "tasmā paññattidīpakapathānīti attho daṭṭhabbo. Paññattimattañhetaṁ vuccati, yadidaṁ ‘‘attā, loko’’ti ca,",
  "tika-s0104t1:804_7": "na rūpavedanādayo viya paramatthoti.",
  "tika-s0104t1:804_8": "Adhimutti-saddo cettha adhivacana-saddena samānattho ‘‘niruttipatho’’tiādīsu (dha. sa.",
  "tika-s0104t1:804_9": "107 dukamātikā) viya uttisaddassa vacanapariyāyattā.",
  "tika-s0104t1:804_10": "‘‘Bhūtaṁ attha’’ntiādinā pana bhūtasabhāvato atirekaṁ.",
  "tika-s0104t1:804_11": "Tamatidhāvitvā vā muccantīti adhimuttiyo,",
  "tika-s0104t1:804_12": "tāsaṁ pathāni taddīpakattāti atthaṁ dasseti,",
  "tika-s0104t1:804_13": "adhikaṁ vā sassatādikaṁ muccantīti adhimuttiyo. Adhikañhi sassatādiṁ, pakatiādiṁ, dabbādiṁ, jīvādiṁ,",
  "tika-s0104t1:804_14": "kāyādiñca abhūtaṁ atthaṁ sabhāvadhammesu ajjhāropetvā diṭṭhiyo pavattanti.",
  "tika-s0104t1:805_0": "30.Abhivadantīti ‘‘idameva saccaṁ,",
  "tika-s0104t1:805_1": "moghamañña’’nti abhinivisitvā vadanti. ‘‘Ayameva dhammo,",
  "tika-s0104t1:805_2": "nāyaṁ dhammo’’tiādinā abhibhavitvāpi vadanti.",
  "tika-s0104t1:805_3": "Abhivadanakiriyāya ajjāpi avicchedabhāvadassanatthaṁ vattamānavacanaṁ katanti ayamettha pāḷivaṇṇanā.",
  "tika-s0104t1:805_4": "Kathetukamyatāya hetubhūtāya pucchitvāti sambandho. Micchā passatīti diṭṭhi,",
  "tika-s0104t1:805_5": "diṭṭhi eva diṭṭhigataṁ ‘‘muttagataṁ, (a. ni.",
  "tika-s0104t1:805_6": "9.11) saṅkhāragata’’ntiādīsu (mahāni.",
  "tika-s0104t1:805_7": "41) viya gata-saddassa tabbhāvavuttito,",
  "tika-s0104t1:805_8": "gantabbābhāvato vā diṭṭhiyā gatamattanti diṭṭhigataṁ. Diṭṭhiyā gahaṇamattameva,",
  "tika-s0104t1:805_9": "natthaññaṁ avagantabbanti attho, diṭṭhipakāro vā diṭṭhigataṁ.",
  "tika-s0104t1:805_10": "Lokiyā hi vidhayuttagatapakārasadde samānatthe icchanti.",
  "tika-s0104t1:805_11": "Ekasmiṁyeva khandhe ‘‘attā’’ti ca ‘‘loko’’ti ca gahaṇavisesaṁ upādāya paññāpanaṁ hotīti āha ‘‘rūpādīsu aññataraṁ attāti ca lokoti ca gahetvā’’ti.",
  "tika-s0104t1:805_12": "Amaraṁ niccaṁ dhuvanti sassatavevacanāni, maraṇābhāvena vā amaraṁ.",
  "tika-s0104t1:805_13": "Uppādābhāvena sabbadāpi atthitāya niccaṁ.",
  "tika-s0104t1:805_14": "Thiraṭṭhena vikārābhāvena dhuvaṁ.‘‘Yathāhā’’tiādinā mahāniddesa paṭisambhidāmaggapāḷīhi yathāvuttamatthaṁ vibhāveti.",
  "tika-s0104t1:805_15": "Tattha ‘‘rūpaṁ gahetvā’’ti pāṭhasesena sambandho.",
  "tika-s0104t1:805_16": "Ayaṁ panattho – ‘‘rūpaṁ attato samanupassati. Vedanaṁ, saññaṁ, saṅkhāre,",
  "tika-s0104t1:805_17": "viññāṇaṁ attato samanupassatī’’ti imissā pañcavidhāya sakkāyadiṭṭhiyā vasena vutto,",
  "tika-s0104t1:805_18": "‘‘rūpavantaṁ attāna’’ntiādikāya pana pañcadasavidhāyapi tadavasesāya sakkāyadiṭṭhiyā vasena cattāro khandhe ‘‘attā’’ti gahetvā tadañño ‘‘loko’’ti paññapentīti ayampi attho labbhateva.",
  "tika-s0104t1:805_19": "Tathā ekaṁ khandhaṁ ‘‘attā’’ti gahetvā añño attano upabhogabhūto ‘‘loko’’ti ca.",
  "tika-s0104t1:805_20": "Sasantatipatite khandhe ‘‘attā’’ti gahetvā tadañño parasantatipatito ‘‘loko’’ti ca paññapetīti evampettha attho daṭṭhabbo.",
  "tika-s0104t1:805_21": "Etthāha – ‘‘sassato vādo etesa’’nti kasmā heṭṭhā vuttaṁ,",
  "tika-s0104t1:805_22": "nanu tesaṁ attā ca loko ca sassatoti adhippeto, na vādoti? Saccametaṁ,",
  "tika-s0104t1:805_23": "sassatasahacaritatāya pana vādopi sassatoti vutto yathā ‘‘kuntā pacarantī’’ti,",
  "tika-s0104t1:805_24": "sassato iti vādo etesanti vā tattha iti-saddalopo daṭṭhabbo.",
  "tika-s0104t1:805_25": "Sassataṁ vadanti ‘‘idameva saccaṁ,",
  "tika-s0104t1:805_26": "moghamañña’’nti abhinivissa voharantīti sassatavādā tipi yujjati.",
  "tika-s0104t1:806_0": "31.Ātāpanabhāvenāti vibādhanassa bhāvena, vibādhanaṭṭhena vā. Pahānañcettha vibādhanaṁ.",
  "tika-s0104t1:806_1": "Padahanavasenāti samādahanavasena.",
  "tika-s0104t1:806_2": "Samādahanaṁ pana kosajjapakkhe patitumadatvā cittassa ussāhanaṁ.",
  "tika-s0104t1:806_3": "Yathā samādhi visesabhāgiyataṁ pāpuṇāti,",
  "tika-s0104t1:806_4": "evaṁ vīriyassa bahulīkaraṇaṁ anuyogo.",
  "tika-s0104t1:806_5": "Iti padattayena vīriyameva vuttanti āha ‘‘evaṁ tippabhedaṁ vīriya’’nti.",
  "tika-s0104t1:806_6": "Yathākkamañhiha tīhi padehi upacārappanācittaparidamanavīriyāni dasseti.",
  "tika-s0104t1:806_7": "Na pamajjati etenāti appamādo, satiyā avippavāso.",
  "tika-s0104t1:806_8": "So pana satipaṭṭhānā cattāro khandhā eva.",
  "tika-s0104t1:806_9": "Sammā upāyena manasi karoti kammaṭṭhānametenāti sammāmanasikāro, so pana ñāṇameva,",
  "tika-s0104t1:806_10": "na ārammaṇavīthijavanapaṭipādakā, tenāha ‘‘atthato ñāṇa’’nti.",
  "tika-s0104t1:806_11": "Pathamanasikāroti kāraṇamanasikāro.",
  "tika-s0104t1:806_12": "Tadevatthaṁ samattheti ‘‘yasmiñhī’’tiādinā.",
  "tika-s0104t1:806_13": "Tattha yasmiṁ manasikāreti kammaṭṭhānamanasikaraṇūpāyabhūte ñāṇasaṅkhāte manasikāre.",
  "tika-s0104t1:806_14": "‘‘Imasmiṁ ṭhāne’’ti iminā saddantarasampayogādinā viya pakaraṇavasenāpi saddo visesavisayoti dīpeti.",
  "tika-s0104t1:806_15": "Vīriyañcāti yathāvuttehi tīhi padehi vuttaṁ tippabhedaṁ vīriyañca.",
  "tika-s0104t1:806_16": "Etthāti ‘‘ātappa…pe… manasikāramanvāyā’’ti imasmiṁ pāṭhe,",
  "tika-s0104t1:806_17": "sīlavisuddhiyā saddhiṁ catunnaṁ rūpāvacarajjhānānaṁ adhigamanapaṭipadā idha vattabbā,",
  "tika-s0104t1:806_18": "sā pana visuddhimagge (visuddhi.",
  "tika-s0104t1:806_19": "2.401) vitthārato vuttāti āha ‘‘saṅkhepattho’’ti.",
  "tika-s0104t1:806_20": "Tathājātikanti tathāsabhāvaṁ,",
  "tika-s0104t1:806_21": "etena cuddasavidhehi cittaparidamanehi rūpāvacaracatutthajjhānassa paguṇatāpādanena damitataṁ dasseti. Cetaso samādhi cetosamādhi,",
  "tika-s0104t1:806_22": "so pana aṭṭhaṅgasamannāgatarūpāvacaracatutthajjhānasseva samādhi.",
  "tika-s0104t1:806_23": "Yathā-saddo ‘‘yenā’’ti atthe nipātoti āha ‘‘yena samādhinā’’ti.",
  "tika-s0104t1:807_0": "Vijambhanabhūtehi lokiyābhiññāsaṅkhātehi jhānānubhāvehi sampannoti jhānānubhāvasampanno.",
  "tika-s0104t1:807_1": "Sodiṭṭhigatiko evaṁ vadatīti vattamānavacanaṁ,",
  "tika-s0104t1:807_2": "tathāvadanassa avicchedabhāvena sabbakālikatādassanatthanti veditabbaṁ.",
  "tika-s0104t1:807_3": "Aniyamite hi kālavisese vippakatakālavacananti.",
  "tika-s0104t1:807_4": "Vanati yācati puttanti vañjhā jha-paccayaṁ,",
  "tika-s0104t1:807_5": "na-kārassa ca niggahitaṁ katvā, vadhati puttaṁ,",
  "tika-s0104t1:807_6": "phalaṁ vā hanatītipi vañjhā sapaccayaghya-kārassa jha-kāraṁ, niggahitāgamañca katvā.",
  "tika-s0104t1:807_7": "Sā viya kassaci phalassa ajanenāti vañjho, tenāha ‘‘vañjhapasū’’tiādi.",
  "tika-s0104t1:807_8": "Evaṁ padatthavatā iminā kīdisaṁ sāmatthiyatthaṁ dassetīti antolīnacodanaṁ pariharituṁ ‘‘etenā’’tiādimāha.",
  "tika-s0104t1:807_9": "Jhānalābhissa visesena jhānadhammā āpāthamāgacchanti,",
  "tika-s0104t1:807_10": "tammukhena pana sesadhammāpīti imamatthaṁ sandhāya ‘‘jhānādīna’’nti vuttaṁ.",
  "tika-s0104t1:807_11": "Rūpādijanakabhāvanti rūpādīnaṁ janakasāmatthiyaṁ.",
  "tika-s0104t1:807_12": "Paṭikkhipatīti ‘‘nayime kiñci janentī’’ti paṭikkhipati. Kasmāti ce?",
  "tika-s0104t1:807_13": "Sati hi janakabhāve rūpādidhammānaṁ viya,",
  "tika-s0104t1:807_14": "sukhādidhammānaṁ viya ca paccayāyattavuttitāya uppādavantatā viññāyati,",
  "tika-s0104t1:807_15": "uppāde ca sati avassaṁbhāvī nirodhoti anavakāsāva niccatā siyā, tasmā taṁ paṭikkhipatīti.",
  "tika-s0104t1:808_0": "Ṭhitoti niccalaṁ patiṭṭhito,",
  "tika-s0104t1:808_1": "kūṭaṭṭha-saddoyeva vā loke accantaṁ nicce niruḷho daṭṭhabbo. Tiṭṭhatīti ṭhāyī,",
  "tika-s0104t1:808_2": "esikā ca sā ṭhāyī cāti esikaṭṭhāyī, visesanaparanipāto cesa,",
  "tika-s0104t1:808_3": "tasmā gambhīranemo niccalaṭṭhitiko indakhīlo viyāti attho, tenāha ‘‘yathā’’tiādi.",
  "tika-s0104t1:808_4": "‘‘Kūṭaṭṭho’’ti iminā cettha aniccatābhāvamāha.",
  "tika-s0104t1:808_5": "‘‘Esikaṭṭhāyī ṭhito’’ti iminā pana yathā esikā vātappahārādīhi na calati,",
  "tika-s0104t1:808_6": "evaṁ na kenaci vikāramāpajjatīti vikārābhāvaṁ,",
  "tika-s0104t1:808_7": "vikāropi atthato vināsoyevāti vuttaṁ ‘‘ubhayenāpi lokassa vināsābhāvaṁ dassetī’’ti.",
  "tika-s0104t1:809_0": "Evamaṭṭhakathāvādaṁ dassetvā idāni kecivādaṁ dassetuṁ ‘‘keci panā’’tiādi vuttaṁ.",
  "tika-s0104t1:809_1": "Muñjatoti [muñje (aṭṭhakathāyaṁ)] muñjatiṇato. Īsikāti kaḷīro.",
  "tika-s0104t1:809_2": "Yadidaṁ attasaṅkhātaṁ dhammajātaṁ jāyatīti vuccati,",
  "tika-s0104t1:809_3": "taṁ sattirūpavasena pubbe vijjamānameva byattirūpavasena nikkhamati, abhibyattiṁ gacchatīti attho.",
  "tika-s0104t1:809_4": "‘‘Vijjamānamevā’’ti hi etena kāraṇe phalassa atthibhāvadassanena byattirūpavasena abhibyattivādaṁ dasseti.",
  "tika-s0104t1:809_5": "Sāligabbhe saṁvijjamānaṁ sālisīsaṁ viya hi sattirūpaṁ,",
  "tika-s0104t1:809_6": "tadabhinikkhantaṁ viya byattirūpanti.",
  "tika-s0104t1:809_7": "Kathaṁ pana sattirūpavasena vijjamānoyeva pubbe anabhibyatto byattirūpavasena abhibyattiṁ gacchatīti?",
  "tika-s0104t1:809_8": "Yathā andhakārena paṭicchanno ghaṭo ālokena abhibyattiṁ gacchati, evamayampīti.",
  "tika-s0104t1:810_0": "Idamettha vicāretabbaṁ – kiṁ karonto āloko ghaṭaṁ pakāsetīti vuccati,",
  "tika-s0104t1:810_1": "yadi ghaṭavisayaṁ buddhiṁ karonto pakāseti,",
  "tika-s0104t1:810_2": "anuppannāya eva buddhiyā uppattidīpanato abhibyattivādo hāyati.",
  "tika-s0104t1:810_3": "Atha ghaṭavisayāya buddhiyā āvaraṇabhūtaṁ andhakāraṁ vidhamanto pakāseti,",
  "tika-s0104t1:810_4": "evampi abhibyattivādo hāyateva.",
  "tika-s0104t1:810_5": "Sati hi ghaṭavisayāya buddhiyā kathaṁ andhakāro tassā āvaraṇaṁ hotīti.",
  "tika-s0104t1:810_6": "Yathā ca ghaṭassa abhibyatti na yujjati,",
  "tika-s0104t1:810_7": "evaṁ diṭṭhigatikaparikappitassa attanopi abhibyatti na yujjatiyeva.",
  "tika-s0104t1:810_8": "Tatthāpi hi yadi indriyavisayādisannipātena anuppannā eva buddhi uppannā,",
  "tika-s0104t1:810_9": "uppattivacaneneva abhibyattivādo hāyati abhibyattimattamatikkamma anuppannāya eva buddhiyā uppattidīpanato.",
  "tika-s0104t1:810_10": "Tathā sassatavādopi teneva kāraṇena.",
  "tika-s0104t1:810_11": "Atha buddhippavattiyā āvaraṇabhūtassa andhakāraṭṭhāniyassa mohassa vidhamanena buddhi uppannā.",
  "tika-s0104t1:810_12": "Evampi sati atthavisayāya buddhiyā kathaṁ moho tassā āvaraṇaṁ hotīti, hāyateva abhibyattivādo,",
  "tika-s0104t1:810_13": "kiñca bhiyyo – bhedasabbhāvatopi abhibyattivādo hāyati.",
  "tika-s0104t1:810_14": "Na hi abhibyañjanakānaṁ candimasūriyamaṇipadīpādīnaṁ bhedena abhibyañjitabbānaṁ ghaṭādīnaṁ bhedo hoti,",
  "tika-s0104t1:810_15": "hoti ca visayabhedena buddhibhedo yathāvisayaṁ buddhiyā sambhavatoti bhiyyopi abhibyatti na yujjatiyeva,",
  "tika-s0104t1:810_16": "na cettha vijjamānatābhibyattivasena vuttikappanā yuttā vijjamānatābhibyattikiriyāsaṅkhātāya vuttiyā vuttimato ca anaññathānujānanato.",
  "tika-s0104t1:810_17": "Anaññāyeva hi tathā vuttisaṅkhātā kiriyā tabbantavatthuto,",
  "tika-s0104t1:810_18": "yathā phassādīhi phusanādibhāvo,",
  "tika-s0104t1:810_19": "tasmā vuttimato anaññāya eva vijjamānatābhibyattisaṅkhātāya vuttiyā parikappito kesañci abhibyattivādo na yutto evāti.",
  "tika-s0104t1:810_20": "Ye pana ‘‘īsikaṭṭhāyī ṭhito’’ti paṭhitvā yathāvuttamatthamicchanti,",
  "tika-s0104t1:810_21": "te tadidaṁ kāraṇabhāvena gahetvā ‘‘te ca sattā sandhāvanti saṁsaranti cavanti upapajjantī’’ti padehi atthasambandhampi karonti,",
  "tika-s0104t1:810_22": "na aṭṭhakathāyamiva asambandhanti dassento ‘‘yasmā cā’’tiādimāha.",
  "tika-s0104t1:810_23": "Te ca sattā sandhāvantīti ettha ye idha manussabhāvena avaṭṭhitā,",
  "tika-s0104t1:810_24": "teyeva devabhāvādiupagamanena ito aññattha gacchantīti attho.",
  "tika-s0104t1:810_25": "Aññathā katassa kammassa vināso,",
  "tika-s0104t1:810_26": "akatassa ca abbhāgamo āpajjeyyāti adhippāyo.",
  "tika-s0104t1:811_0": "Aparāparanti aparasmā bhavā aparaṁ bhavaṁ, aparamaparaṁ vā, punappunanti attho.",
  "tika-s0104t1:811_1": "‘‘Cavantī’’ti padamulliṅgetvā ‘‘evaṁ saṅkhyaṁ gacchantī’’ti atthaṁ vivarati,",
  "tika-s0104t1:811_2": "attano tathāgahitassa niccasabhāvattā na cutūpapattiyo.",
  "tika-s0104t1:811_3": "Sabbabyāpitāya nāpi sandhāvanasaṁsaraṇāni,",
  "tika-s0104t1:811_4": "dhammānaṁyeva pana pavattivisesena evaṁ saṅkhyaṁ gacchanti evaṁ voharīyantīti adhippāyo.",
  "tika-s0104t1:811_5": "Etena ‘‘avaṭṭhitasabhāvassa attano,",
  "tika-s0104t1:811_6": "dhammino ca dhammamattaṁ uppajjati ceva vinassati cā’’ti imaṁ vipariṇāmavādaṁ dasseti. Yaṁ panettha vattabbaṁ,",
  "tika-s0104t1:811_7": "taṁ imissaṁ sassatavādavicāraṇāyameva ‘‘evaṁgatikā’’ti padatthavibhāvane vakkhāma.",
  "tika-s0104t1:811_8": "Idāni aṭṭhakathāyaṁ vuttaṁ asambandhamattaṁ dassetuṁ ‘‘aṭṭhakathāyaṁ panā’’tiādi vuttaṁ.",
  "tika-s0104t1:811_9": "Sandhāvantītiādinā vacanena attano vādaṁ bhindati vināseti sandhāvanādivacanasiddhāya aniccatāya pubbe attanā paṭiññātassa sassatavādassa viruddhabhāvatoti attho.",
  "tika-s0104t1:811_10": "‘‘Diṭṭhigatikassā’’tiādi tadatthasamatthanaṁ. Na nibaddhanti na thiraṁ. ‘‘Sandhāvantī’’tiādivacanaṁ,",
  "tika-s0104t1:811_11": "sassatavādañca sandhāya ‘‘sundarampi asundarampi hotiyevā’’ti vuttaṁ.",
  "tika-s0104t1:811_12": "Sabbadā saranti pavattantīti sassatiyo ra-kārassa sa-kāraṁ, dvibhāvañca katvā, pathavīsinerucandimasūriyā,",
  "tika-s0104t1:811_13": "sassatīhi samaṁ sadisaṁ tathā, bhāvanapuṁsakavacanañcetaṁ.",
  "tika-s0104t1:811_14": "‘‘Attā ca loko cā’’ti hi kattuadhikāro.",
  "tika-s0104t1:811_15": "Sassatisamanti vā liṅgabyattayena kattuniddeso.",
  "tika-s0104t1:811_16": "Sassatisamo attā ca loko ca atthi evāti attho,",
  "tika-s0104t1:811_17": "iti-saddo cettha padapūraṇamattaṁ.",
  "tika-s0104t1:811_18": "Eva-saddassa hi e-kāre pare iti-sadde i-kārassa va-kāramicchanti saddavidū.",
  "tika-s0104t1:811_19": "Sassatisamanti sassataṁ thāvaraṁ niccakālantipi attho,",
  "tika-s0104t1:811_20": "sassatisama-saddassa sassatapadena samānatthataṁ sandhāya ṭīkāyaṁ (dī. ni. ṭī. 1.31) vutto.",
  "tika-s0104t1:812_0": "Hetuṁ dassentoti yesaṁ ‘‘sassato’’ti attānañca lokañca paññapeti,",
  "tika-s0104t1:812_1": "tesaṁ hetuṁ dassento ayaṁ diṭṭhigatiko āhāti sambandho.",
  "tika-s0104t1:812_2": "Na hi attano diṭṭhiyā paccakkhakatamatthaṁ attanoyeva sādheti,",
  "tika-s0104t1:812_3": "attano pana paccakkhakatena atthena attano appaccakkhabhūtampi atthaṁ sādheti,",
  "tika-s0104t1:812_4": "attanā ca yathānicchitaṁ atthaṁ parepi viññāpeti, na anicchitaṁ ,",
  "tika-s0104t1:812_5": "idaṁ pana hetudassanaṁ etesu anekesu jātisatasahassesu ekovāyaṁ me attā ca loko ca anussaraṇasambhavato. Yo hi yamatthaṁ anubhavati, so eva taṁ anussarati, na añño.",
  "tika-s0104t1:812_6": "Na hi aññena anubhūtamatthaṁ añño anussarituṁ sakkoti yathā taṁ buddharakkhitena anubhūtaṁ dhammarakkhito. Yathā cetāsu,",
  "tika-s0104t1:812_7": "evaṁ ito purimatarāsupi jātīsu,",
  "tika-s0104t1:812_8": "tasmā ‘‘sassato me attā ca loko ca, yathā ca me,",
  "tika-s0104t1:812_9": "evaṁ aññesampi sattānaṁ sassato attā ca loko cā’’ti sassatavasena diṭṭhigahaṇaṁ pakkhandanto diṭṭhigatiko parepi tattha patiṭṭhapeti.",
  "tika-s0104t1:812_10": "Pāḷiyaṁ pana ‘‘anekavihitāni adhimuttipathāni abhivadanti,",
  "tika-s0104t1:812_11": "so evamāhā’’ti vacanato parānugāhāpanavasena idha hetudassanaṁ adhippetanti viññāyati.",
  "tika-s0104t1:812_12": "Etanti attano ca lokassa ca sassatabhāvaṁ.",
  "tika-s0104t1:812_13": "‘‘Na kevala’’ntiādi atthato āpannadassanaṁ. Ṭhāna-saddo kāraṇe,",
  "tika-s0104t1:812_14": "tañca kho idha pubbenivāsānussatiyevāti āha ‘‘ida’’ntiādi.",
  "tika-s0104t1:812_15": "Kāraṇañca nāmetaṁ tividhaṁ sampāpakaṁ nibbattakaṁ ñāpakanti.",
  "tika-s0104t1:812_16": "Tattha ariyamaggo nibbānassa sampāpakakāraṇaṁ,",
  "tika-s0104t1:812_17": "bījaṁ aṅkurassa nibbattakakāraṇaṁ,",
  "tika-s0104t1:812_18": "paccayuppannatādayo aniccatādīnaṁ ñāpakakāraṇaṁ,",
  "tika-s0104t1:812_19": "idhāpi ñāpakakāraṇameva adhippetaṁ.",
  "tika-s0104t1:812_20": "Ñāpako hi attho ñāpetabbatthavisayassa ñāṇassa hetubhāvato kāraṇaṁ.",
  "tika-s0104t1:812_21": "Tadāyattavuttitāya taṁ ñāṇaṁ tiṭṭhati etthāti ṭhānaṁ,",
  "tika-s0104t1:812_22": "vasati taṁ ñāṇamettha tiṭṭhatīti ‘‘vatthū’’ti ca vuccati.",
  "tika-s0104t1:812_23": "Tathā hi bhagavatā vatthu-saddena uddisitvāpi ṭhāna-saddena niddiṭṭhanti.",
  "tika-s0104t1:813_0": "32-33.",
  "tika-s0104t1:813_1": "Dutiyatatiyavārānaṁ paṭhamavārato viseso natthi ṭhapetvā kālabhedanti āha ‘‘upari vāradvayepi eseva nayo’’ti.",
  "tika-s0104t1:813_2": "Tadetaṁ kālabhedaṁ yathāpāḷiṁ dassetuṁ ‘‘kevalañhī’’tiādi vuttaṁ.",
  "tika-s0104t1:813_3": "Itarena dutiyatatiyavārā yāva dasasaṁvaṭṭavivaṭṭakappā,",
  "tika-s0104t1:813_4": "yāva cattālīsasaṁvaṭṭavivaṭṭakappā ca anussaraṇavasena vuttāti adhippāyo.",
  "tika-s0104t1:813_5": "Yadevaṁ kasmā sassatavādo catudhā vibhatto,",
  "tika-s0104t1:813_6": "nanu tidhā kālabhedamakatvā adhiccasamuppattikavādo viya duvidheneva vibhajitabbo siyāti codanaṁ sodhetuṁ ‘‘mandapañño hī’’tiādimāha.",
  "tika-s0104t1:813_7": "Mandapaññādīnaṁ tiṇṇaṁ pubbenivāsānussatiñāṇalābhīnaṁ vasena tidhā kālabhedaṁ katvā takkanena saha catudhā vibhattoti adhippāyo.",
  "tika-s0104t1:813_8": "Nanu ca anussavādivasena takkikānaṁ viya mandapaññādīnampi visesalābhīnaṁ hīnādivasena anekabhedasambhavato bahudhā bhedo siyā,",
  "tika-s0104t1:813_9": "atha kasmā sabbepi visesalābhino tayo eva rāsī katvā vuttāti?",
  "tika-s0104t1:813_10": "Ukkaṭṭhaparicchedena dassetukāmattā.",
  "tika-s0104t1:813_11": "Tīsu hi rāsīsu ye hīnamajjhimapaññā,",
  "tika-s0104t1:813_12": "te vuttaparicchedato ūnakameva anussaranti. Ye pana ukkaṭṭhapaññā,",
  "tika-s0104t1:813_13": "te vuttaparicchedaṁ atikkamitvā nānussarantīti tattha tattha ukkaṭṭhaparicchedena dassetukāmato anekajātisatasahassadasacattārīsasaṁvaṭṭavivaṭṭānussaraṇavasena tayo eva rāsī katvā vuttāti.",
  "tika-s0104t1:813_14": "Na tato uddhanti yathāvuttakālattayato,",
  "tika-s0104t1:813_15": "cattārīsasaṁvaṭṭavivaṭṭakappato vā uddhaṁ nānussarati, kasmā? Dubbalapaññattā.",
  "tika-s0104t1:813_16": "Tesañhi nāmarūpaparicchedavirahato dubbalā paññā hotīti aṭṭhakathāsu vuttaṁ.",
  "tika-s0104t1:814_0": "34.",
  "tika-s0104t1:814_1": "Tappakatiyattopi kattutthoyevāti āha ‘‘takkayatī’’ti.",
  "tika-s0104t1:814_2": "Tappakatiyattattā eva hi dutiyanayopi upapanno hoti. Tattha takkayatīti ūhayati,",
  "tika-s0104t1:814_3": "sassatādiākārena tasmiṁ tasmiṁ ārammaṇe cittaṁ abhiniropayatīti attho. Takkoti ākoṭanalakkhaṇo,",
  "tika-s0104t1:814_4": "vinicchayalakkhaṇo vā diṭṭhiṭṭhānabhūto vitakko.",
  "tika-s0104t1:814_5": "Tena tena pariyāyena takkanaṁ sandhāya ‘‘takketvā vitakketvā’’ti vuttaṁ vīmaṁsāya samannāgatoti atthavacanamattaṁ.",
  "tika-s0104t1:814_6": "Nibbacanaṁ pana takkipade viya dvidhā vattabbaṁ. Vīmaṁsā nāma vicāraṇā,",
  "tika-s0104t1:814_7": "sā ca duvidhā paññā ceva paññāpatirūpikā ca. Idha pana paññāpatirūpikāva,",
  "tika-s0104t1:814_8": "sā catthato lobhasahagatacittuppādo,",
  "tika-s0104t1:814_9": "micchābhinivesasaṅkhāto vā ayonisomanasikāro.",
  "tika-s0104t1:814_10": "Pubbabhāge vā micchādassanabhūtaṁ diṭṭhivipphanditaṁ,",
  "tika-s0104t1:814_11": "tadetamatthattayaṁ dassetuṁ ‘‘tulanā ruccanā khamanā’’ti vuttaṁ.",
  "tika-s0104t1:814_12": "‘‘Tulayitvā’’tiādīsupi yathākkamaṁ ‘‘lobhasahagatacittuppādenā’’tiādinā yojetabbaṁ. Samantato,",
  "tika-s0104t1:814_13": "punappunaṁ vā āhananaṁ pariyāhataṁ,",
  "tika-s0104t1:814_14": "taṁ pana vitakkassa ārammaṇaṁ ūhanameva,",
  "tika-s0104t1:814_15": "bhāvanapuṁsakañcetaṁ padanti dasseti ‘‘tena tena pariyāyena takketvā’’ti iminā.",
  "tika-s0104t1:814_16": "Pariyāyenāti ca kāraṇenāti attho.",
  "tika-s0104t1:814_17": "Vuttappakārāyāti tidhā vuttappabhedāya.",
  "tika-s0104t1:814_18": "Anuvicaritanti anupavattitaṁ,",
  "tika-s0104t1:814_19": "vīmaṁsānugatena vā vicārena anumajjitaṁ.",
  "tika-s0104t1:814_20": "Tadanugatadhammakiccampi hi padhānadhamme āropetvā tathā vuccati.",
  "tika-s0104t1:814_21": "Paṭibhāti dissatīti paṭibhānaṁ,",
  "tika-s0104t1:814_22": "yathāsamāhitākāravisesavibhāvako diṭṭhigatasampayuttacittuppādo, tato jātanti paṭibhānaṁ, tathā paññāyanaṁ,",
  "tika-s0104t1:814_23": "sayaṁ attano paṭibhānaṁ sayaṁpaṭibhānaṁ,",
  "tika-s0104t1:814_24": "tenevāha ‘‘attano paṭibhānamattasañjāta’’nti.",
  "tika-s0104t1:814_25": "Matta-saddena cettha visesādhigamādayo nivatteti.",
  "tika-s0104t1:814_26": "Anāmaṭṭhakālavacane vattamānavaseneva atthaniddeso upapannoti āha ‘‘evaṁ vadatī’’ti.",
  "tika-s0104t1:815_0": "Pāḷiyaṁ ‘‘takkī hoti vīmaṁsī’’ti sāmaññaniddesena,",
  "tika-s0104t1:815_1": "ekasesena vā vuttaṁ takkībhedaṁ vibhajanto ‘‘tattha catubbidho’’tiādimāha.",
  "tika-s0104t1:815_2": "Parehi puna savanaṁ anussuti, sā yassāyaṁ anussutiko.",
  "tika-s0104t1:815_3": "Purimaṁ anubhūtapubbaṁ jātiṁ saratīti jātissaro. Labbhateti lābho,",
  "tika-s0104t1:815_4": "yaṁ kiñci attanā paṭiladdhaṁ rūpādi, sukhādi ca, na pana jhānādiviseso,",
  "tika-s0104t1:815_5": "tenevāha pāḷiyaṁ ‘‘so takkapariyāhataṁ vīmaṁsānuvicaritaṁ sayaṁpaṭibhānaṁ evamāhā’’ti.",
  "tika-s0104t1:815_6": "Aṭṭhakathāyampi vuttaṁ ‘‘attano paṭibhānamattasañjāta’’nti.",
  "tika-s0104t1:815_7": "Ācariyadhammapālattheropi vadati ‘‘matta-saddena visesādhigamādayo nivattetī’’ti (dī. ni. ṭī. 1.34) so etassāti lābhī.",
  "tika-s0104t1:815_8": "Suddhena purimehi asammissena,",
  "tika-s0104t1:815_9": "suddhaṁ vā takkanaṁ suddhatakko, so yassāyaṁ suddhatakkiko.",
  "tika-s0104t1:815_10": "Tena hīti uyyojanatthe nipāto,",
  "tika-s0104t1:815_11": "tena tathā vessantararaññova bhagavati samāneti diṭṭhiggāhaṁ uyyojeti.",
  "tika-s0104t1:815_12": "Lābhitāyāti rūpādisukhādilābhībhāvato.",
  "tika-s0104t1:815_13": "‘‘Anāgatepi evaṁ bhavissatī’’ti idaṁ lābhītakkino evampi sambhavatīti sambhavadassanavasena idhādhippetaṁ takkanaṁ sandhāya vuttaṁ.",
  "tika-s0104t1:815_14": "Anāgataṁsatakkaneneva hi sassataggāhī bhavati.",
  "tika-s0104t1:815_15": "‘‘Atītepi evaṁ ahosī’’ti idaṁ pana anāgataṁsatakkanassa upanissayanidassanamattaṁ.",
  "tika-s0104t1:815_16": "So hi ‘‘yathā me idāni attā sukhī hoti,",
  "tika-s0104t1:815_17": "evaṁ atītepīti paṭhamaṁ atītaṁsānutakkanaṁ upanissāya anāgatepi evaṁ bhavissatī’’ti takkayanto diṭṭhiṁ gaṇhāti.",
  "tika-s0104t1:815_18": "‘‘Evaṁ sati idaṁ hotī’’ti iminā aniccesu bhāvesu añño karoti,",
  "tika-s0104t1:815_19": "añño paṭisaṁvedetīti doso āpajjati,",
  "tika-s0104t1:815_20": "tathā ca sati katassa vināso akatassa ca ajjhāgamo siyā.",
  "tika-s0104t1:815_21": "Niccesu pana bhāvesu añño karoti,",
  "tika-s0104t1:815_22": "añño paṭisaṁvedetīti doso nāpajjati. Evañca sati katassa avināso,",
  "tika-s0104t1:815_23": "akatassa ca anajjhāgamo siyāti takkikassa yuttigavesanākāraṁ dasseti.",
  "tika-s0104t1:816_0": "Takkamattenevāti suddhatakkaneneva. Matta-saddena hi āgamādīnaṁ,",
  "tika-s0104t1:816_1": "anussavādīnañca abhāvaṁ dasseti.",
  "tika-s0104t1:816_2": "‘‘Nanu ca visesalābhinopi sassatavādino visesādhigamahetu anekesu jātisatasahassesu, dasasu saṁvaṭṭavivaṭṭesu,",
  "tika-s0104t1:816_3": "cattālīsāya ca saṁvaṭṭavivaṭṭesu yathānubhūtaṁ attano santānaṁ,",
  "tika-s0104t1:816_4": "tappaṭibaddhañca dhammajātaṁ ‘‘attā,",
  "tika-s0104t1:816_5": "loko’’ti ca anussaritvā tato purimatarāsupi jātīsu tathābhūtassa atthitānuvitakkanamukhena anāgatepi evaṁ bhavissatīti attano bhavissamānānutakkanaṁ,",
  "tika-s0104t1:816_6": "sabbesampi sattānaṁ tathābhāvānutakkanañca katvā sassatābhinivesino jātā,",
  "tika-s0104t1:816_7": "evañca sati sabbopi sassatavādī anussutikajātissaralābhītakkikā viya attano upaladdhavatthunimittena takkanena pavattavādattā takkīpakkheyeva tiṭṭheyya,",
  "tika-s0104t1:816_8": "tathā ca sati visesabhedarahitattā ekovāyaṁ sassatavādo vavatthito bhaveyya,",
  "tika-s0104t1:816_9": "avassañca vuttappakāraṁ takkanamicchitabbaṁ,",
  "tika-s0104t1:816_10": "aññathā visesalābhī sassatavādī ekaccasassatikapakkhaṁ,",
  "tika-s0104t1:816_11": "adhiccasamuppannikapakkhaṁ vā bhajeyyāti?",
  "tika-s0104t1:816_12": "Na kho panetaṁ evaṁ daṭṭhabbaṁ.",
  "tika-s0104t1:816_13": "Visesalābhīnañhi khandhasantānassa dīghadīghataraṁ dīghatamakālānussaraṇaṁ sassataggāhassa asādhāraṇakāraṇaṁ.",
  "tika-s0104t1:816_14": "Tathā hi ‘‘anekavihitaṁ pubbenivāsaṁ anussarāmi.",
  "tika-s0104t1:816_15": "Imināmahaṁ etaṁ jānāmī’’ti anussaraṇameva padhānakāraṇabhāvena dassitaṁ.",
  "tika-s0104t1:816_16": "Yaṁ pana tassa ‘‘imināmahaṁ etaṁ jānāmī’’ti pavattaṁ takkanaṁ,",
  "tika-s0104t1:816_17": "na taṁ idha padhānaṁ anussaraṇaṁ paṭicca tassa apadhānabhāvato,",
  "tika-s0104t1:816_18": "padhānakāraṇena ca asādhāraṇena niddeso sāsane,",
  "tika-s0104t1:816_19": "lokepi ca niruḷho yathā ‘‘cakkhuviññāṇaṁ yavaṅkuro’’tiādi.",
  "tika-s0104t1:817_0": "Evaṁ panāyaṁ desanā padhānakāraṇavibhāvinī,",
  "tika-s0104t1:817_1": "tasmā satipi anussavādivasena,",
  "tika-s0104t1:817_2": "takkikānaṁ hīnādivasena ca mandapaññādīnaṁ visesalābhīnaṁ bahudhā bhede aññatarabhedasaṅgahavasena bhagavatā cattāriṭṭhānāni vibhajitvā vavatthitā sassatavādānaṁ catubbidhatā. Na hi,",
  "tika-s0104t1:817_3": "idha sāvasesaṁ dhammaṁ deseti dhammarājāti.",
  "tika-s0104t1:817_4": "Yadevaṁ anussutikādīsupi anussavādīnaṁ padhānabhāvo āpajjatīti?",
  "tika-s0104t1:817_5": "Na tesaṁ aññāya sacchikiriyāya abhāvena takkapadhānattā,",
  "tika-s0104t1:817_6": "‘‘padhānakāraṇena ca asādhāraṇena niddeso sāsane,",
  "tika-s0104t1:817_7": "lokepi ca niruḷho’’ti vuttovāyamatthoti.",
  "tika-s0104t1:817_8": "Atha vā visesādhigamanimittarahitassa takkanassa sassataggāhe visuṁ kāraṇabhāvadassanatthaṁ visesādhigamo visuṁ sassataggāhakāraṇabhāvena vattabbo,",
  "tika-s0104t1:817_9": "so ca mandamajjhimatikkhapaññāvasena tividhoti tidhā vibhajitvā,",
  "tika-s0104t1:817_10": "sabbatakkino ca takkībhāvasāmaññato ekajjhaṁ gahetvā catudhā eva vavatthāpito sassatavādo bhagavatāti.",
  "tika-s0104t1:818_0": "35.",
  "tika-s0104t1:818_1": "‘‘Aññatarenā’’ti etassa atthaṁ dassetuṁ ‘‘ekenā’’ti vuttaṁ.",
  "tika-s0104t1:818_2": "Aṭṭhānapayuttassa pana vā-saddassa aniyamatthataṁ sandhāyāha ‘‘dvīhi vā tīhi vā’’ti,",
  "tika-s0104t1:818_3": "tena catūsu vatthūsu yathārahamekaccaṁ ekaccassa paññāpane sahakārīkāraṇanti dasseti.",
  "tika-s0104t1:818_4": "‘‘Bahiddhā’’ti bāhyatthavācako kattuniddiṭṭho nipātoti dassetuṁ ‘‘bahī’’tiādi vuttaṁ.",
  "tika-s0104t1:818_5": "Etthāha – kiṁ panetāni vatthūni attano abhinivesassa hetu,",
  "tika-s0104t1:818_6": "udāhu paresaṁ patiṭṭhāpanassāti. Kiñcettha,",
  "tika-s0104t1:818_7": "yadi tāva attano abhinivesassa hetu,",
  "tika-s0104t1:818_8": "atha kasmā anussaraṇatakkanāniyeva gahitāni, na saññāvipallāsādayo.",
  "tika-s0104t1:818_9": "Tathā hi viparītasaññāayonisomanasikāraasappurisūpanissayaasaddhammassavanādīnipi diṭṭhiyā pavattanaṭṭhena diṭṭhiṭṭhānāni.",
  "tika-s0104t1:818_10": "Atha pana paresaṁ patiṭṭhāpanassa hetu,",
  "tika-s0104t1:818_11": "anussaraṇahetubhūto adhigamo viya,",
  "tika-s0104t1:818_12": "takkanapariyeṭṭhibhūtā yutti viya ca āgamopi vatthubhāvena vattabbo,",
  "tika-s0104t1:818_13": "ubhayathāpi ca yathāvuttassa avasesakāraṇassa sambhavato ‘‘natthi ito bahiddhā’’ti vacanaṁ na yujjatevāti? No na yujjati, kasmā?",
  "tika-s0104t1:818_14": "Abhinivesapakkhe tāva ayaṁ diṭṭhigatiko asappurisūpanissayaasaddhammassavanehi ayoniso ummujjitvā vipallāsasañño rūpādidhammānaṁ khaṇe khaṇe bhijjanasabhāvassa anavabodhato dhammayuttiṁ atidhāvanto ekattanayaṁ micchā gahetvā yathāvuttānussaraṇatakkanehi khandhesu ‘‘sassato attā ca loko cā’’ti (dī. ni. 31) abhinivesaṁ upanesi, iti āsannakāraṇattā,",
  "tika-s0104t1:818_15": "padhānakāraṇattā ca taggahaṇeneva ca itaresampi gahitattā anussaraṇatakkanāniyeva idha gahitāni.",
  "tika-s0104t1:818_16": "Patiṭṭhāpanapakkhe pana āgamopi yuttiyameva ṭhito visesena nirāgamānaṁ bāhirakānaṁ takkaggāhibhāvato,",
  "tika-s0104t1:818_17": "tasmā anussaraṇatakkanāniyeva sassataggāhassa vatthubhāvena gahitāni.",
  "tika-s0104t1:819_0": "Kiñca bhiyyo – duvidhaṁ paramatthadhammānaṁ lakkhaṇaṁ sabhāvalakkhaṇaṁ, sāmaññalakkhaṇañca.",
  "tika-s0104t1:819_1": "Tattha sabhāvalakkhaṇāvabodho paccakkhañāṇaṁ,",
  "tika-s0104t1:819_2": "sāmaññalakkhaṇāvabodho anumānañāṇaṁ.",
  "tika-s0104t1:819_3": "Āgamo ca sutamayāya paññāya sādhanato anumānañāṇameva āvahati,",
  "tika-s0104t1:819_4": "sutānaṁ pana dhammānaṁ ākāraparivitakkanena nijjhānakkhantiyaṁ ṭhito cintāmayapaññaṁ nibbattetvā anukkamena bhāvanāya paccakkhañāṇaṁ adhigacchatīti evaṁ āgamopi takkanavisayaṁ nātikkamati,",
  "tika-s0104t1:819_5": "tasmā cesa takkaggahaṇena gahitovāti veditabbo.",
  "tika-s0104t1:819_6": "So aṭṭhakathāyaṁ anussutitakkaggahaṇena vibhāvito,",
  "tika-s0104t1:819_7": "evaṁ anussaraṇatakkanehi asaṅgahitassa avasiṭṭhassa kāraṇassa asambhavato yuttamevidaṁ ‘‘natthi ito bahiddhā’’ti vacananti veditabbaṁ.",
  "tika-s0104t1:819_8": "‘‘Anekavihitāni adhimuttipadāni abhivadantī’’ti (dī. ni. 1.29),",
  "tika-s0104t1:819_9": "‘‘sassataṁ attānañca lokañca paññapentī’’ti (dī. ni.",
  "tika-s0104t1:819_10": "1.30) ca vacanato pana patiṭṭhāpanavatthūniyeva idha desitāni taṁdesanāya eva abhinivesassāpi sijjhanato.",
  "tika-s0104t1:819_11": "Anekabhedesu hi desitesu yasmiṁ desite tadaññepi desitā siddhā honti, tameva desetīti daṭṭhabbaṁ.",
  "tika-s0104t1:819_12": "Abhinivesapatiṭṭhāpanesu ca abhinivese desitepi patiṭṭhāpanaṁ na sijjhati abhinivesassa patiṭṭhāpane aniyamato.",
  "tika-s0104t1:819_13": "Abhinivesinopi hi keci patiṭṭhāpenti , keci na patiṭṭhāpenti.",
  "tika-s0104t1:819_14": "Patiṭṭhāpane pana desite abhinivesopi sijjhati patiṭṭhāpanassa abhinivese niyamato.",
  "tika-s0104t1:819_15": "Yo hi yattha pare patiṭṭhāpeti, sopi tamabhinivisatīti.",
  "tika-s0104t1:820_0": "36.Tayidanti ettha ta-saddena ‘‘sassataṁ attānañca lokañca paññapentī’’ti etassa parāmasananti āha ‘‘taṁ idaṁ catubbidhampi diṭṭhigata’’nti.",
  "tika-s0104t1:820_1": "Tatoti tasmā pakārato jānanattā.",
  "tika-s0104t1:820_2": "Paramavajjatāya anekavihitānaṁ anatthānaṁ kāraṇabhāvato diṭṭhiyo eva ṭhānā diṭṭhiṭṭhānā.",
  "tika-s0104t1:820_3": "Yathāha ‘‘micchādiṭṭhiparamāhaṁ bhikkhave,",
  "tika-s0104t1:820_4": "vajjaṁ vadāmī’’ti tadevatthaṁ sandhāya ‘‘diṭṭhiyova diṭṭhiṭṭhānā’’ti vuttaṁ.",
  "tika-s0104t1:820_5": "Diṭṭhīnaṁ kāraṇampi diṭṭhiṭṭhānameva diṭṭhīnaṁ uppādāya samuṭṭhānaṭṭhena.",
  "tika-s0104t1:820_6": "‘‘Yathāhā’’tiādi paṭisambhidāpāḷiyā (paṭi. ma. 1.124) sādhanaṁ.",
  "tika-s0104t1:820_7": "Tattha khandhāpi diṭṭhiṭṭhānaṁ ārammaṇaṭṭhena.",
  "tika-s0104t1:820_8": "Vuttañhi ‘‘rūpaṁ attato samanupassatī’’tiādi, (saṁ. ni.",
  "tika-s0104t1:820_9": "3.81) avijjāpi upanissayādibhāvena.",
  "tika-s0104t1:820_10": "Yathāha ‘‘assutavā bhikkhave,",
  "tika-s0104t1:820_11": "puthujjano ariyānaṁ adassāvī ariyadhammassa akovido’’tiādi (ma. ni. 1.2; paṭi. ma.",
  "tika-s0104t1:820_12": "1.131) phassopi phusitvā gahaṇūpāyaṭṭhena.",
  "tika-s0104t1:820_13": "Tathā hi vuttaṁ ‘‘tadapi phassapaccayā (dī. ni.",
  "tika-s0104t1:820_14": "1.118) phussa phussa paṭisaṁvedentī’’ti (dī. ni.",
  "tika-s0104t1:820_15": "1.144) saññāpi ākāramattaggahaṇaṭṭhena.",
  "tika-s0104t1:820_16": "Vuttañhetaṁ ‘‘saññānidānā hi papañcasaṅkhā’’ti (su. ni. 880; mahā. ni.",
  "tika-s0104t1:820_17": "109) pathaviṁ pathavito saññatvā’’ti (ma. ni. 1.2) ca ādi.",
  "tika-s0104t1:820_18": "Vitakkopi ākāraparivitakkanaṭṭhena.",
  "tika-s0104t1:820_19": "Tena vuttaṁ ‘‘takkañca diṭṭhīsu pakappayitvā,",
  "tika-s0104t1:820_20": "saccaṁ musāti dvayadhammamāhū’’ti, (su. ni. 892; mahāni.",
  "tika-s0104t1:820_21": "121) ‘‘takkī hoti vīmaṁsī’’ti (dī. ni. 1.34) ca ādi.",
  "tika-s0104t1:820_22": "Ayoniso manasikāropi akusalānaṁ sādhāraṇakāraṇaṭṭhena.",
  "tika-s0104t1:820_23": "Tenāha ‘‘tassa evaṁ ayoniso manasi karoto channaṁ diṭṭhīnaṁ aññatarā diṭṭhi uppajjati.",
  "tika-s0104t1:820_24": "Atthi me attā’ti vā assa saccato thetato diṭṭhiuppajjatī’’tiādi (ma. ni.",
  "tika-s0104t1:820_25": "1.19) pāpamittopi diṭṭhānugati āpajjanaṭṭhena.",
  "tika-s0104t1:820_26": "Vuttampi ca ‘‘bāhiraṁ bhikkhave,",
  "tika-s0104t1:820_27": "aṅganti karitvā nāññaṁ ekaṅgampi samanupasssāmi,",
  "tika-s0104t1:820_28": "yaṁ evaṁ mahato anatthāya saṁvattati, yathayidaṁ bhikkhave, pāpamittatā’’tiādi (a. ni.",
  "tika-s0104t1:820_29": "1.110) paratoghosopi durakkhātadhammassavanaṭṭhena.",
  "tika-s0104t1:820_30": "Tathā ceva vuttaṁ ‘‘dveme bhikkhave,",
  "tika-s0104t1:820_31": "paccayā micchādiṭṭhiyā uppādāya. Katame dve? Parato ca ghoso,",
  "tika-s0104t1:820_32": "ayoniso ca manasikāro’’tiādi (a. ni. 2.126) parehi sutā, desitā vā desanā paratoghoso.",
  "tika-s0104t1:821_0": "‘‘Khandhā hetū’’tiādipāḷi tadatthavibhāvinī. Tattha janakaṭṭhena hetu, upatthambhakaṭṭhena paccayo. Upādāyāti upādiyitvā, paṭiccāti attho. ‘‘Uppādāyā’’tipi pāṭho, uppajjanāyāti attho.",
  "tika-s0104t1:821_1": "Samuṭṭhāti etenāti samuṭṭhānaṁ, khandhādayo eva.",
  "tika-s0104t1:821_2": "Idha pana samuṭṭhānabhāvoyeva samuṭṭhāna-saddena vutto bhāvalopattā, bhāvappadhānattā ca. Ādinnā sakasantāne. Pavattitā saparasantānesu.",
  "tika-s0104t1:821_3": "Para-saddo abhiṇhatthoti vuttaṁ ‘‘punappuna’’nti.",
  "tika-s0104t1:821_4": "Pariniṭṭhāpitāti ‘‘idameva dassanaṁ saccaṁ,",
  "tika-s0104t1:821_5": "aññaṁ pana moghaṁ tucchaṁ musā’’ti abhinivesassa pariyosānaṁ matthakaṁ pāpitāti attho.",
  "tika-s0104t1:821_6": "Ārammaṇavasenāti aṭṭhasu diṭṭhiṭṭhānesu khandhe sandhāyāha.",
  "tika-s0104t1:821_7": "Pavattanavasenāti avijjāphassasaññāvitakkāyonisomanasikāre.",
  "tika-s0104t1:821_8": "Āsevanavasenāti pāpamittaparatoghose.",
  "tika-s0104t1:821_9": "Yadipi sarūpatthavasena vevacanaṁ,",
  "tika-s0104t1:821_10": "saṅketatthavasena pana evaṁ vattabboti dassetuṁ ‘‘evaṁvidhaparalokā’’ti vuttaṁ.",
  "tika-s0104t1:821_11": "Yena kenaci hi visesaneneva vevacanaṁ sātthakaṁ siyā.",
  "tika-s0104t1:821_12": "Paraloko ca kammavasena abhimukho sampareti gacchati pavattati etthāti abhisamparāyoti vuccati. ‘‘Iti kho ānanda,",
  "tika-s0104t1:821_13": "kusalāni sīlāni anupubbena aggāya parentī’’tiādīsu (a. ni.",
  "tika-s0104t1:821_14": "10.2) viya hi curādigaṇavasena para-saddaṁ gatiyamicchanti saddavidū,",
  "tika-s0104t1:821_15": "ayamettha aṭṭhakathāto aparo nayo.",
  "tika-s0104t1:822_0": "Evaṁgatikāti evaṁgamanā evaṁniṭṭhā,",
  "tika-s0104t1:822_1": "evamanuyuñjanena bhijjananassanapariyosānāti attho.",
  "tika-s0104t1:822_2": "Gati-saddo cettha ‘‘yehi samannāgatassa mahāpurisassa dveva gatiyo bhavantī’’tiādīsu (dī. ni. 1.258; 2.33, 35; 3.199, 200; ma. ni. 2.384, 397) viya niṭṭhānattho.",
  "tika-s0104t1:822_3": "Idaṁ vuttaṁ hoti – ime diṭṭhisaṅkhātā diṭṭhiṭṭhānā evaṁ paramatthato asantaṁ attānaṁ,",
  "tika-s0104t1:822_4": "sassatabhāvañca tasmiṁ ajjhāropetvā gahitā,",
  "tika-s0104t1:822_5": "parāmaṭṭhā ca samānā bālalapanāyeva hutvā yāva paṇḍitā na samanuyuñjanti, tāva gacchanti, pātubhavanti ca,",
  "tika-s0104t1:822_6": "paṇḍitehi samanuyuñjiyamānā pana anavaṭṭhitavatthukā avimaddakkhamā sūriyuggamane ussāvabindū viya,",
  "tika-s0104t1:822_7": "khajjopanakā viya ca bhijjanti, vinassanti cāti.",
  "tika-s0104t1:823_0": "Tatthāyaṁ anuyuñjane saṅkhepakathā – yadi hi parehi kappito attā loko vā sassato siyā,",
  "tika-s0104t1:823_1": "tassa nibbikāratāya purimarūpāvijahanato kassaci visesādhānassa kātumasakkuṇeyyatāya ahitato nivattanatthaṁ,",
  "tika-s0104t1:823_2": "hite ca paṭipajjanatthaṁ upadeso eva sassatavādino nippayojano siyā,",
  "tika-s0104t1:823_3": "kathaṁ vā tena so upadeso pavattīyati vikārābhāvato.",
  "tika-s0104t1:823_4": "Evañca sati parikappitassa attano ajaṭākāsassa viya dānādikiriyā,",
  "tika-s0104t1:823_5": "hiṁsādikiriyā ca na sambhavati, tathā sukhassa,",
  "tika-s0104t1:823_6": "dukkhassa ca anubhavananibandho eva sassatavādino na yujjati kammabaddhābhāvato.",
  "tika-s0104t1:823_7": "Jātiādīnañca asambhavato vimokkho na bhaveyya,",
  "tika-s0104t1:823_8": "atha pana dhammamattaṁ tassa uppajjati ceva vinassati ca,",
  "tika-s0104t1:823_9": "yassa vasenāyaṁ kiriyādivohāroti vadeyya,",
  "tika-s0104t1:823_10": "evampi purimarūpāvijahanena avaṭṭhitassa attano dhammamattanti na sakkā sambhāvetuṁ,",
  "tika-s0104t1:823_11": "te vā panassa dhammā avatthābhūtā,",
  "tika-s0104t1:823_12": "tasmā tassa uppannā aññe vā siyuṁ anaññe vā, yadi aññe,",
  "tika-s0104t1:823_13": "na tāhi avatthāhi tassa uppannāhipi koci viseso atthi,",
  "tika-s0104t1:823_14": "yāhi karoti paṭisaṁvedeti cavati uppajjati cāti icchitaṁ,",
  "tika-s0104t1:823_15": "evañca dhammakappanāpi niratthakā siyā,",
  "tika-s0104t1:823_16": "tasmā tadavattho eva yathāvuttadoso, athānaññe,",
  "tika-s0104t1:823_17": "uppādavināsavantīhi avatthāhi anaññassa attano tāsaṁ viya uppādavināsasabbhāvato kuto bhaveyya niccatāvakāso,",
  "tika-s0104t1:823_18": "tāsampi vā attano viya niccatāpavatti,",
  "tika-s0104t1:823_19": "tasmā bandhavimokkhānaṁ asambhavo evāti na yujjatiyeva sassatavādo,",
  "tika-s0104t1:823_20": "na cettha koci vādī dhammānaṁ sassatabhāve parisuddaṁ yuttiṁ vattuṁ samattho bhaveyya,",
  "tika-s0104t1:823_21": "yuttirahitañca vacanaṁ na paṇḍitānaṁ cittaṁ ārādheti,",
  "tika-s0104t1:823_22": "tenāvocumha ‘‘yāva paṇḍitā na samanuyuñjanti, tāva gacchanti, pātubhavanti cā’’ti.",
  "tika-s0104t1:824_0": "Sakāraṇaṁ sagatikanti ettha saha-saddo vijjamānattho ‘‘salomako sapakkhako’’tiādīsu viya,",
  "tika-s0104t1:824_1": "na pana samavāyattho ca-saddena ‘‘tayidaṁ bhikkhave,",
  "tika-s0104t1:824_2": "tathāgato pajānātī’’ti vuttassa diṭṭhigatassa samuccinitattā,",
  "tika-s0104t1:824_3": "‘‘tañca tathāgato pajānātī’’ti iminā ca kāraṇagatīnameva pajānanabhāvena vuttattā.",
  "tika-s0104t1:824_4": "Idaṁ vuttaṁ hoti – tayidaṁ bhikkhave,",
  "tika-s0104t1:824_5": "kāraṇavantaṁ gativantaṁ diṭṭhigataṁ tathāgato pajānāti, na kevalañca tadeva,",
  "tika-s0104t1:824_6": "atha kho tassa kāraṇagatisaṅkhātaṁ tañca sabbanti.",
  "tika-s0104t1:824_7": "‘‘Tato…pe… pajānātī’’ti vuttavākyassa atthaṁ vuttanayena saṁvaṇṇeti ‘‘tato cā’’tiādinā.",
  "tika-s0104t1:824_8": "Sabbaññutaññāṇassevidha vibhajananti pakaraṇānurūpamatthaṁ āha ‘‘sabbaññutaññāṇañcā’’ti,",
  "tika-s0104t1:824_9": "tasmiṁ vā vutte tadadhiṭṭhānato āsavakkhayañāṇaṁ,",
  "tika-s0104t1:824_10": "tadavinābhāvato vā sabbampi dasabalādiñāṇaṁ gahitamevātipi tadeva vuttaṁ.",
  "tika-s0104t1:825_0": "Evaṁvidhanti ‘‘sīlañcā’’tiādinā evaṁvuttappakāraṁ.",
  "tika-s0104t1:825_1": "Pajānantopīti ettha pi-saddena,",
  "tika-s0104t1:825_2": "api-saddena vā ‘‘tañcā’’ti vutta ca-saddassa sambhāvanatthabhāvaṁ dasseti,",
  "tika-s0104t1:825_3": "tena tato diṭṭigatato uttaritaraṁ sārabhūtaṁ sīlādiguṇavisesampi tathāgato nābhinivisati,",
  "tika-s0104t1:825_4": "ko pana vādo vaṭṭāmiseti sambhāveti.",
  "tika-s0104t1:825_5": "‘‘Aha’’nti diṭṭimānavasena parāmasanākāradassanaṁ.",
  "tika-s0104t1:825_6": "Pajānāmīti ettha iti-saddena pakāratthena, nidassanatthena vā.",
  "tika-s0104t1:825_7": "‘‘Mama’’nti taṇhāvasena parāmasanākāraṁ dasseti.",
  "tika-s0104t1:825_8": "Taṇhādiṭṭhimānaparāmāsavasenāti taṇhādiṭṭhimānasaṅkhātaparāmāsavasena.",
  "tika-s0104t1:825_9": "Dhammasabhāvamatikkamitvā ‘‘ahaṁ mama’’nti parato abhūtato āmasanaṁ parāmāso, taṇhādayo eva. Na hi taṁ atthi,",
  "tika-s0104t1:825_10": "yaṁ khandhesu ‘‘aha’’nti vā ‘‘mama’’nti vā gahetabbaṁ siyā,",
  "tika-s0104t1:825_11": "aparāmasato aparāmasantassa assa tathāgatassa nibbuti viditāti sambandho.",
  "tika-s0104t1:825_12": "‘‘Aparāmasato’’ti cedaṁ nibbutipavedanāya (nibbutivedanassa dī. ni. ṭī. 1.36) hetugabbhavisesanaṁ .",
  "tika-s0104t1:825_13": "‘‘Viditā’’ti padamapekkhitvā kattari sāmivacanaṁ.",
  "tika-s0104t1:825_14": "Aparāmasato parāmāsarahitapaṭipattihetu assa tathāgatassa kattubhūtassa nibbuti asaṅkhatadhātu viditā, adhigatāti vā attho.",
  "tika-s0104t1:825_15": "‘‘Aparāmasato’’ti hedaṁ hetumhi nissakkavacanaṁ.",
  "tika-s0104t1:826_0": "‘‘Aparāmāsapaccayā’’ti paccattaññeva pavedanāya kāraṇadassanaṁ.",
  "tika-s0104t1:826_1": "Assāti kattāraṁ vatvāpi paccattaññevāti visesadassanatthaṁ puna kattuvacananti āha ‘‘sayameva attanāyevā’’ti. Sayaṁ, attanāti vā bhāvanapuṁsakaṁ. Nipātapadañhetaṁ.",
  "tika-s0104t1:826_2": "‘‘Aparāmasato’’ti vacanato parāmāsānameva nibbuti idha desitā,",
  "tika-s0104t1:826_3": "taṁdesanāya eva tadaññesampi nibbutiyā sijjhanatoti dasseti ‘‘tesaṁ parāmāsakilesāna’’nti iminā,",
  "tika-s0104t1:826_4": "parāmāsasaṅkhātānaṁ kilesānanti attho.",
  "tika-s0104t1:826_5": "Apica kāmaṁ ‘‘aparāmasato’’ti vacanato parāmāsānameva nibbuti idha desitāti viññāyati,",
  "tika-s0104t1:826_6": "taṁdesanāya pana tadavasesānampi kilesānaṁ nibbuti desitā nāma bhavati pahānekaṭṭhatādibhāvato,",
  "tika-s0104t1:826_7": "tasmā tesampi nibbuti niddhāretvā dassetabbāti vuttaṁ ‘‘tesaṁ parāmāsakilesāna’’nti,",
  "tika-s0104t1:826_8": "taṇhādiṭṭhimānasaṅkhātānaṁ parāmāsānaṁ,",
  "tika-s0104t1:826_9": "tadaññesañca kilesānanti attho. Gobalībaddanayo hesa.",
  "tika-s0104t1:826_10": "Nibbutīti ca nibbāyanabhūtā asaṅkhatadhātu,",
  "tika-s0104t1:826_11": "tañca bhagavā bodhimūleyeva patto,",
  "tika-s0104t1:826_12": "tasmā sā paccattaññeva viditāti.",
  "tika-s0104t1:827_0": "Yathāpaṭipannenāti yena paṭipannena.",
  "tika-s0104t1:827_1": "Tappaṭipattiṁ dassetuṁ ‘‘tāsaṁyeva…pe… ādimāhā’’ti anusandhidassanaṁ.",
  "tika-s0104t1:827_2": "Kasmā pana vedanānaññeva kammaṭṭhānamācikkhatīti āha ‘‘yāsū’’tiādi, iminā desanāvilāsaṁ dasseti.",
  "tika-s0104t1:827_3": "Desanāvilāsappatto hi bhagavā desanākusalo khandhāyatanādivasena anekavidhāsu catusaccadesanāsu sambhavantīsupi diṭṭhigatikā vedanāsu micchāpaṭipattiyā diṭṭhigahanaṁ pakkhandāti dassanatthaṁ tathāpakkhandanamūlabhūtā vedanāyeva pariññābhūmibhāvena uddharatīti. Idhāti imasmiṁ vāde. Evaṁ etthātipi.",
  "tika-s0104t1:827_4": "Kammaṭṭhānanti catusaccakammaṭṭhānaṁ.",
  "tika-s0104t1:827_5": "Ettha hi vedanāgahaṇena gahitā pañcupādānakkhandhā dukkhasaccaṁ.",
  "tika-s0104t1:827_6": "Vedanānaṁ samudayaggahaṇena gahito avijjāsamudayo samudayasaccaṁ,",
  "tika-s0104t1:827_7": "atthaṅgamanissaraṇapariyāyehi nirodhasaccaṁ,",
  "tika-s0104t1:827_8": "‘‘yathābhūtaṁ viditvā’’ti etena maggasaccanti evaṁ cattāri saccāni veditabbāni.",
  "tika-s0104t1:827_9": "‘‘Yathābhūtaṁ viditvā’’ti idaṁ vibhajjabyākaraṇatthapadanti tadatthaṁ vibhajja dassetuṁ ‘‘tatthā’’tiādi vuttaṁ.",
  "tika-s0104t1:827_10": "Visesato hi ‘‘avijjāsamudayā vedanāsamudayo’’tiādilakkhaṇānaṁ vasena samudayādīsu attho yathārahaṁ vibhajja dassetabbo.",
  "tika-s0104t1:827_11": "Avisesato pana vedanāya samudayādīni vipassanāpaññāya ārammaṇapaṭivedhavasena,",
  "tika-s0104t1:827_12": "maggapaññāya asammohapaṭivedhavasena jānitvā paṭivijjhitvāti attho.",
  "tika-s0104t1:827_13": "Paccayasamudayaṭṭhenāti ‘‘imasmiṁ sati idaṁ hoti,",
  "tika-s0104t1:827_14": "imassuppādā idaṁ uppajjatī’’ti (ma. ni. 1.404; saṁ. ni. 2.21; udā.",
  "tika-s0104t1:827_15": "1) vuttalakkhaṇena avijjādīnaṁ paccayānaṁ uppādena ceva maggena asamugghāṭena ca.",
  "tika-s0104t1:827_16": "Yāva hi maggena na samugghāṭīyati, tāva paccayoti vuccati.",
  "tika-s0104t1:827_17": "Nibbattilakkhaṇanti uppādalakkhaṇaṁ, jātinti attho.",
  "tika-s0104t1:827_18": "Pañcannaṁ lakkhaṇānanti ettha ca catunnampi paccayānaṁ uppādalakkhaṇameva aggahetvā paccayalakkhaṇampi gahetabbaṁ samudayaṁ paṭicca tesaṁ yathārahaṁ upakārakattā.",
  "tika-s0104t1:827_19": "Tathā ceva saṁvaṇṇitaṁ ‘‘maggena asamugghāṭena cā’’ti.",
  "tika-s0104t1:827_20": "Paccayanirodhaṭṭhenāti ‘‘imasmiṁ niruddhe idaṁ niruddhaṁ hoti,",
  "tika-s0104t1:827_21": "imassa nirodhā idaṁ nirujjhatī’’ti (ma. ni. 1.406; udā. 3; saṁ. ni.",
  "tika-s0104t1:827_22": "2.41) vuttalakkhaṇena avijjādīnaṁ paccayānaṁ nirodhena ceva maggena samugghāṭena ca.",
  "tika-s0104t1:827_23": "Vipariṇāmalakkhaṇanti nirodhalakkhaṇaṁ, bhaṅganti attho. Vayanti nirodhaṁ.",
  "tika-s0104t1:827_24": "Yanti yasmā paccayabhāvasaṅkhātahetuto.",
  "tika-s0104t1:827_25": "Vedanaṁ paṭiccāti purimuppannaṁ ārammaṇādipaccayabhūtaṁ vedanaṁ labhitvā.",
  "tika-s0104t1:827_26": "Sukhaṁ somanassanti sukhañceva somanassañca.",
  "tika-s0104t1:827_27": "Ayanti purimavedanāya yathārahaṁ pacchimuppannānaṁ sukhasomanassānaṁ paccayabhāvo.",
  "tika-s0104t1:827_28": "Assādo nāma assāditabboti katvā.",
  "tika-s0104t1:828_0": "Aparo nayo – yanti sukhaṁ, somanassañca.",
  "tika-s0104t1:828_1": "Ayanti ca napuṁsakaliṅgena niddiṭṭhaṁ sukhasomanassameva assādapadamapekkhitvā pulliṅgena niddisīyati,",
  "tika-s0104t1:828_2": "imasmiṁ pana vikappe sukhasomanassānaṁ uppādoyeva tehi uppādavantehi niddiṭṭho, sattiyā, sattimato ca abhinnattā.",
  "tika-s0104t1:828_3": "Na hi sukhasomanassamantarena tesaṁ uppādo labbhati.",
  "tika-s0104t1:828_4": "Iti purimavedanaṁ paṭicca sukhasomanassuppādopi purimavedanāya assādo nāma assādīyateti katvā .",
  "tika-s0104t1:828_5": "Ayañhettha saṅkhepattho – purimamuppannaṁ vedanaṁ ārabbha somanassuppattiyaṁ yo purimavedanāya paccayabhāvasaṅkhāto assādetabbākāro,",
  "tika-s0104t1:828_6": "somanassassa vā uppādasaṅkhāto tadassādanākāro, ayaṁ purimavedanāya assādoti.",
  "tika-s0104t1:828_7": "Kathaṁ pana vedanaṁ ārabbha sukhaṁ uppajjati, nanu phoṭṭhabbārammaṇanti?",
  "tika-s0104t1:828_8": "Cetasikasukhasseva ārabbha pavattiyamadhippetattā nāyaṁ doso.",
  "tika-s0104t1:828_9": "Ārabbha pavattiyañhi visesanameva somanassaggahaṇaṁ somanassaṁ sukhanti yathā ‘‘rukkho sīsapā’’ti aññapaccayavasena uppattiyaṁ pana kāyikasukhampi assādoyeva,",
  "tika-s0104t1:828_10": "yathālābhakathā vā esāti daṭṭhabbaṁ.",
  "tika-s0104t1:829_0": "‘‘Yā vedanā aniccā’’tiādinā sattimatā satti nidassitā.",
  "tika-s0104t1:829_1": "Tatrāyamattho – yā vedanā hutvā abhāvaṭṭhena aniccā,",
  "tika-s0104t1:829_2": "udayabbayapaṭipīḷanaṭṭhena dukkhā, jarāya,",
  "tika-s0104t1:829_3": "maraṇena cāti dvidhā vipariṇāmetabbaṭṭhena vipariṇāmadhammā.",
  "tika-s0104t1:829_4": "Tassā evaṁbhūtāya ayaṁ aniccadukkhavipariṇāmabhāvo vedanāya sabbāyapiādīnavoti.",
  "tika-s0104t1:829_5": "Ādīnaṁ paramakāruññaṁ vāti pavattati etasmāti hi ādīnavo.",
  "tika-s0104t1:829_6": "Apicaādīnaṁ ativiya kapaṇaṁ pavattanaṭṭhena kapaṇamanusso ādīnavo,",
  "tika-s0104t1:829_7": "ayampi evaṁsabhāvoti tathā vuccati.",
  "tika-s0104t1:829_8": "Sattimatā hi satti abhinnā tadavinābhāvato.",
  "tika-s0104t1:830_0": "Ettha ca ‘‘aniccā’’ti iminā saṅkhāradukkhatāvasena upekkhāvedanāya,",
  "tika-s0104t1:830_1": "sabbāsu vā vedanāsuādīnavamāha,",
  "tika-s0104t1:830_2": "‘‘dukkhā’’ti iminā dukkhadukkhatāvasenadukkhavedanāya,",
  "tika-s0104t1:830_3": "‘‘vipariṇāmadhammā’’ti iminā vipariṇāmadukkhatāvasena sukhavedanāya.",
  "tika-s0104t1:830_4": "Avisesena vā tīṇipi padāni tissannampi vedanānaṁ vasena yojetabbāni.",
  "tika-s0104t1:830_5": "Chandarāgavinayoti chandasaṅkhātarāgavinayanaṁ vināso.",
  "tika-s0104t1:830_6": "‘‘Atthavasā liṅgavibhattivipariṇāmo’’ti vacanato yaṁ chandarāgappahānanti yojetabbaṁ.",
  "tika-s0104t1:830_7": "Pariyāyavacanamevidaṁ padadvayaṁ.",
  "tika-s0104t1:830_8": "Yathābhūtaṁ viditvāti maggassa vuttattā magganibbānavasena vā yathākkamaṁ yojanāpi vaṭṭati. Vedanāyāti nissakkavacanaṁ. Nissaraṇanti nekkhammaṁ.",
  "tika-s0104t1:830_9": "Yāva hi vedanāpaṭibaddhaṁ chandarāgaṁ nappajahati,",
  "tika-s0104t1:830_10": "tāvāyaṁ puriso vedanāya allīnoyeva hoti.",
  "tika-s0104t1:830_11": "Yadā pana taṁ chandarāgaṁ pajahati,",
  "tika-s0104t1:830_12": "tadāyaṁ puriso vedanāya nissaṭo visaṁyutto hoti,",
  "tika-s0104t1:830_13": "tasmā chandarāgappahānaṁ vedanāya nissaraṇaṁ vuttaṁ.",
  "tika-s0104t1:830_14": "Tabbacanena pana vedanāsahajātanissayārammaṇabhūtā rūpārūpadhammā gahitā eva hontītipi pañcahi upādānakkhandhehi nissaraṇavacanaṁ siddhameva.",
  "tika-s0104t1:830_15": "Vedanāsīsena hi desanā āgatā,",
  "tika-s0104t1:830_16": "tattha pana kāraṇaṁ heṭṭhā vuttameva.",
  "tika-s0104t1:830_17": "Lakkhaṇahāravasenāpi ayamattho vibhāvetabbo.",
  "tika-s0104t1:830_18": "Vuttañhi āyasmatā mahākaccānattherena –",
  "tika-s0104t1:831_0": "‘‘Vuttamhi ekadhamme, ye dhammā ekalakkhaṇā keci;",
  "tika-s0104t1:832_0": "Vuttā bhavanti sabbo, so hāro lakkhaṇo nāmā’’ti. (netti. 485);",
  "tika-s0104t1:833_0": "Kāmupādānamūlakattā sesupādānānaṁ pahīne ca kāmupādāne upādānasesābhāvato ‘‘vigatachandarāgatāya anupādāno’’ti vuttaṁ,",
  "tika-s0104t1:833_1": "etena ‘‘anupādāvimutto’’ti etassatthaṁ saṅkhepena dasseti.",
  "tika-s0104t1:833_2": "Idaṁ vuttaṁ hoti – vigatachandarāgatāya anupādāno,",
  "tika-s0104t1:833_3": "anupādānattā ca anupādāvimuttoti. Tamatthaṁ vitthāretuṁ,",
  "tika-s0104t1:833_4": "samatthetuṁ vā ‘‘yasmi’’ntiādi vuttaṁ.",
  "tika-s0104t1:833_5": "Tattha yasmiṁ upādāneti sesupādānamūlabhūte kāmupādāne. Tassāti kāmupādānassa.",
  "tika-s0104t1:833_6": "Anupādiyitvāti chandarāgavasena anādiyitvā,",
  "tika-s0104t1:833_7": "etena ‘‘anupādāvimutto’’ti padassa ya-kāralopena samāsabhāvaṁ, byāsabhāvaṁ vā dasseti.",
  "tika-s0104t1:834_0": "37.‘‘Imekho’’tiādi yathāpuṭṭhassa dhammassa vissajjitabhāvena nigamanavacanaṁ,",
  "tika-s0104t1:834_1": "‘‘pajānātī’’ti vuttapajānanameva ca ima-saddena niddiṭṭhanti dassetuṁ ‘‘ye te’’tiādimāha.",
  "tika-s0104t1:834_2": "Ye te sabbaññutaññāṇadhamme…pe… apucchiṁ,",
  "tika-s0104t1:834_3": "yehi sabbaññutaññāṇadhammehi…pe… vadeyyuṁ,",
  "tika-s0104t1:834_4": "tañca…pe… pajānātīti evaṁ niddiṭṭhā ime sabbaññutaññāṇadhammā gambhīrā…pe… paṇḍitavedanīyā cāti veditabbāti yojanā.",
  "tika-s0104t1:834_5": "‘‘Eva’’ntiādi piṇḍatthadassanaṁ.",
  "tika-s0104t1:834_6": "Tattha kiñcāpi ‘‘anupādāvimutto bhikkhave,",
  "tika-s0104t1:834_7": "tathāgato’’ti iminā aggamaggaphaluppattiṁ dasseti, ‘‘vedanānaṁ,",
  "tika-s0104t1:834_8": "samudayañcā’’tiādinā ca catusaccakammaṭṭhānaṁ.",
  "tika-s0104t1:834_9": "Tathāpi yassā dhammadhātuyā suppaṭividdhattā imaṁ diṭṭhigataṁ sakāraṇaṁ sagatikaṁ pabhedato vibhajituṁ samattho hoti,",
  "tika-s0104t1:834_10": "tassā padaṭṭhānena ceva saddhiṁ pubbabhāgapaṭipadāya uppattibhūmiyā ca tadeva pākaṭataraṁ kattukāmo dhammarājā evaṁ dassetīti vuttaṁ ‘‘tadeva niyyātita’’nti,",
  "tika-s0104t1:834_11": "nigamitaṁ niṭṭhāpitanti attho .",
  "tika-s0104t1:834_12": "Antarāti pucchitavissajjitadhammadassanavacanānamantarā diṭṭhiyo vibhattā tassa pajānanākāradassanavasenāti attho.",
  "tika-s0104t1:835_0": "Paṭhamabhāṇavāravaṇṇanāya līnatthappakāsanā.",
  "tika-s0104t1:836_0": "Ekaccasassatavādavaṇṇanā",
  "tika-s0104t1:837_0": "38.",
  "tika-s0104t1:837_1": "‘‘Ekaccasassatikā’’ti taddhitapadaṁ samāsapadena vibhāvetuṁ ‘‘ekaccasassatavādā’’ti vuttaṁ. Sattesu,",
  "tika-s0104t1:837_2": "saṅkhāresu ca ekaccaṁ sassatametassāti ekaccasassato, vādo,",
  "tika-s0104t1:837_3": "so etesanti ekaccasassatikā taddhitavasena,",
  "tika-s0104t1:837_4": "samāsavasena pana ekaccasassato vādo etesanti ekaccasassatavādā.",
  "tika-s0104t1:837_5": "Esa nayo ekaccaasassatikapadepi.",
  "tika-s0104t1:837_6": "Nanu ca ‘‘ekaccasassatikā’’ti vutte tadaññesaṁ ekaccaasassatikabhāvasanniṭṭhānaṁ siddhamevāti? Saccaṁ atthato,",
  "tika-s0104t1:837_7": "saddato pana asiddhameva tasmā saddato pākaṭataraṁ katvā dassetuṁ tathā vuttaṁ.",
  "tika-s0104t1:837_8": "Na hi idha sāvasesaṁ katvā dhammaṁ deseti dhammassāmī. ‘‘Issaro nicco,",
  "tika-s0104t1:837_9": "aññe sattā aniccā’’ti evaṁpavattavādā sattekaccasassatikā seyyathāpi issaravādā. Tathā ‘‘nicco brahmā,",
  "tika-s0104t1:837_10": "aññe aniccā’’ti evaṁpavattavādāpi. ‘‘Paramāṇavo niccā,",
  "tika-s0104t1:837_11": "dviaṇukādayo aniccā’’ti (visisikadassane sattamaparicchede paṭhamakaṇḍe passitabbaṁ) evaṁpavattavādā saṅkhārekaccasassatikā seyyathāpi kāṇādā. Tathā ‘‘cakkhādayo aniccā,",
  "tika-s0104t1:837_12": "viññāṇaṁ nicca’’nti (nyāyadassane,",
  "tika-s0104t1:837_13": "visesikadassane ca passitabbaṁ) evaṁpavattavādāpi .",
  "tika-s0104t1:837_14": "Idhāti ‘‘ekaccasassatikā’’ti imasmiṁ pade, imissā vā desanāya. Gahitāti vuttā,",
  "tika-s0104t1:837_15": "desitabbabhāvena vā desanāñāṇena samādinnā tathā ceva desitattā.",
  "tika-s0104t1:837_16": "Tathā hi idha purimakā tayo vādā sattavasena,",
  "tika-s0104t1:837_17": "catuttho saṅkhāravasena desito.",
  "tika-s0104t1:837_18": "‘‘Saṅkhārekaccasassatikā’’ti idaṁ pana tehi sassatabhāvena gayhamānānaṁ dhammānaṁ yāthāvasabhāvadassanavasena vuttaṁ,",
  "tika-s0104t1:837_19": "na pana ekaccasassatikamatadassanavasena.",
  "tika-s0104t1:837_20": "Tassa hi sassatābhimataṁ asaṅkhatamevāti laddhi.",
  "tika-s0104t1:837_21": "Tenevāha pāḷiyaṁ ‘‘cittanti vā…pe… ṭhassatī’’ti.",
  "tika-s0104t1:837_22": "Na hi yassa sabhāvassa paccayehi abhisaṅkhatabhāvaṁ paṭijānāti,",
  "tika-s0104t1:837_23": "tasseva niccadhuvādibhāvo anummattakena sakkā paṭijānituṁ,",
  "tika-s0104t1:837_24": "etena ca ‘‘uppādavayadhuvatāyuttā sabhāvā siyā niccā, siyā aniccā,",
  "tika-s0104t1:837_25": "siyā na vattabbā’’tiādinā (dī. ni. ṭī.",
  "tika-s0104t1:837_26": "1.38) pavattasattabhaṅgavādassa ayuttatā vibhāvitā hoti.",
  "tika-s0104t1:838_0": "Tatrāyaṁ ayuttatāvibhāvanā – yadi hi ‘‘yena sabhāvena yo dhammo atthīti vuccati,",
  "tika-s0104t1:838_1": "teneva sabhāvena so dhammo natthī’’ti vucceyya, siyā anekantavādo. Atha aññena, na siyā anekantavādo.",
  "tika-s0104t1:838_2": "Na cettha desantarādisambandhabhāvo yutto vattuṁ tassa sabbalokasiddhattā, vivādābhāvato ca.",
  "tika-s0104t1:838_3": "Ye pana vadanti ‘‘yathā suvaṇṇaghaṭena makuṭe kate ghaṭabhāvo nassati, makuṭabhāvo uppajjati, suvaṇṇabhāvo tiṭṭhatiyeva,",
  "tika-s0104t1:838_4": "evaṁ sabbasabhāvānaṁ koci dhammo nassati, koci dhammo uppajjati, sabhāvo eva tiṭṭhatī’’ti.",
  "tika-s0104t1:838_5": "Te vattabbā ‘‘kiṁ taṁ suvaṇṇaṁ, yaṁ ghaṭe, makuṭe ca avaṭṭhitaṁ, yadi rūpādi, so saddo viya anicco.",
  "tika-s0104t1:838_6": "Atha rūpādisamūho sammutimattaṁ,",
  "tika-s0104t1:838_7": "na tassa atthitā vā natthitā vā niccatā vā labbhatī’’ti, tasmā anekantavādo na siyā.",
  "tika-s0104t1:838_8": "Dhammānañca dhammino aññathānaññathā ca pavattiyaṁ doso vuttoyeva sassatavādavicāraṇāyaṁ.",
  "tika-s0104t1:838_9": "Tasmā so tattha vuttanayena veditabbo.",
  "tika-s0104t1:838_10": "Apica na niccāniccanavattabbarūpo attā,",
  "tika-s0104t1:838_11": "loko ca paramatthato vijjamānatāparijānanato yathā niccādīnaṁ aññataraṁ rūpaṁ, yathā vā dīpādayo.",
  "tika-s0104t1:838_12": "Na hi rūpādīnaṁ udayabbayasabhāvānaṁ niccāniccanavattabbasabhāvatā sakkā viññātuṁ,",
  "tika-s0104t1:838_13": "jīvassa ca niccādīsu aññataraṁ rūpaṁ siyāti,",
  "tika-s0104t1:838_14": "evaṁ sattabhaṅgo viya sesabhaṅgānampi asambhavoyevāti sattabhaṅgavādassa ayuttatā veditabbā (dī. ni. ṭī. 1.38).",
  "tika-s0104t1:839_0": "Nanu ca ‘‘ekacce dhammā sassatā,",
  "tika-s0104t1:839_1": "ekacce asassatā’’ti etasmiṁ vāde cakkhādīnaṁ asassatabhāvasanniṭṭhānaṁ yathāsabhāvāvabodho eva,",
  "tika-s0104t1:839_2": "atha evaṁvādīnaṁ kathaṁ micchādassanaṁ siyāti,",
  "tika-s0104t1:839_3": "ko vā evamāha ‘‘cakkhādīnaṁ asassatabhāvasanniṭṭhānaṁ micchādassana’’nti?",
  "tika-s0104t1:839_4": "Asassatesuyeva pana kesañci dhammānaṁ sassatabhāvasanniṭṭhānaṁ idha micchādassananti gahetabbaṁ,",
  "tika-s0104t1:839_5": "tena pana ekavāde pavattamānena cakkhādīnaṁ asassatabhāvāvabodho vidūsito saṁsaṭṭhabhāvato visasaṁsaṭṭho viya sappipiṇḍo,",
  "tika-s0104t1:839_6": "tato ca tassa sakiccakaraṇāsamatthatāya sammādassanapakkhe ṭhapetabbataṁ nārahatīti.",
  "tika-s0104t1:839_7": "Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṁ.",
  "tika-s0104t1:839_8": "Tenevāha pāḷiyaṁ ‘‘cakkhuṁ itipi…pe… kāyo itipi ayaṁ attā’’tiādi. Evañca katvā asaṅkhatāya,",
  "tika-s0104t1:839_9": "saṅkhatāya ca dhātuyā vasena yathākkamaṁ ‘‘ekacce dhammā sassatā,",
  "tika-s0104t1:839_10": "ekacce asassatā’’ti evaṁpavatto vibhajjavādopi ekaccasassatavādoyeva bhaveyyāti evampakārā codanā anavakāsā hoti aviparītadhammasabhāvapaṭipattibhāvato.",
  "tika-s0104t1:839_11": "Aviparītadhammasabhāvapaṭipattiyeva hesa vuttanayena asaṁsaṭṭhattā, anāropitajīvasabhāvattā ca.",
  "tika-s0104t1:840_0": "Etthāha – purimasmimpisassatavāde asassatānaṁ dhammānaṁ ‘‘sassatā’’ti gahaṇaṁ visesato micchādassanaṁ bhavati.",
  "tika-s0104t1:840_1": "Sassatānaṁ pana ‘‘sassatā’’ti gāho na micchādassanaṁ yathāsabhāvaggāhabhāvato.",
  "tika-s0104t1:840_2": "Evañca sati imassa vādassa vādantaratā na vattabbā,",
  "tika-s0104t1:840_3": "idha viya purimepi ekaccesveva dhammesu sassataggāhasambhavatoti,",
  "tika-s0104t1:840_4": "vattabbāyeva asassatesveva ‘‘kecideva dhammā sassatā,",
  "tika-s0104t1:840_5": "keci asassatā’’ti parikappanāvasena gahetabbadhammesu vibhāgappavattiyā imassa vādassa dassitattā.",
  "tika-s0104t1:840_6": "Nanu ca ekadesassa samudāyantogadhattā ayaṁ sappadesasassataggāho purimasmiṁ nippadesasassataggāhe samodhānaṁ gaccheyyātī?",
  "tika-s0104t1:840_7": "Tathāpi na sakkā vattuṁ vādī tabbisayavisesavasena vādadvayassa pavattattā.",
  "tika-s0104t1:840_8": "Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā, aññe ‘‘ekacceva sassatā, ekacce asassatā’’ti.",
  "tika-s0104t1:840_9": "Saṅkhārānaṁ anavasesapariyādānaṁ,",
  "tika-s0104t1:840_10": "ekadesapariggaho ca vādadvayassa paribyattoyeva.",
  "tika-s0104t1:840_11": "Kiñca bhiyyo – anekavidhasamussaye,",
  "tika-s0104t1:840_12": "ekavidhasamussaye ca khandhapabandhena abhinivesabhāvato tathā na sakkā vattuṁ.",
  "tika-s0104t1:840_13": "Catubbidhopi hi sassatavādī jātivisesavasena nānāvidharūpakāyasannissaye eva arūpadhammapuñje sassatābhinivesī jāto abhiññāṇena,",
  "tika-s0104t1:840_14": "anussavādīhi ca rūpakāyabhedagahaṇato.",
  "tika-s0104t1:840_15": "Tathā ca vuttaṁ ‘‘tato cuto amutra udapādi’’nti, (dī. ni. 1.244; ma. ni. 1.148; pārā.",
  "tika-s0104t1:840_16": "12) ‘‘cavanti upapajjantī’’ti (dī. ni. 1.255; ma. ni. 1.148; pārā. 12) ca ādi.",
  "tika-s0104t1:840_17": "Visesalābhī pana ekaccasassatiko anupadhāritabhedasamussaye dhammapabandhe sassatākāragahaṇena abhinivesaṁ janesi ekabhavapariyāpannakhandhasantānavisayattā tadabhinivesassa.",
  "tika-s0104t1:840_18": "Tathā hi tīsupi vādesu ‘‘taṁ pubbenivāsaṁ anussarati ,",
  "tika-s0104t1:840_19": "tato paraṁ nānussaratī’’ti ettakameva vuttaṁ.",
  "tika-s0104t1:840_20": "Takkīnaṁ pana ubhinnampi sassatekaccasassatavādīnaṁ sassatābhinivesaviseso rūpārūpadhammavisayatāya supākaṭoyevāti.",
  "tika-s0104t1:841_0": "39.",
  "tika-s0104t1:841_1": "Saṁvaṭṭaṭṭhāyīvivaṭṭavivaṭṭaṭṭhāyīsaṅkhātānaṁ tiṇṇampi asaṅkhyeyyakappānamatikkamena puna saṁvaṭṭanato,",
  "tika-s0104t1:841_2": "addhā-saddassa ca kālapariyāyattā evaṁ vuttanti āha ‘‘dīghassā’’tiādi.",
  "tika-s0104t1:841_3": "Atikkamma ayanaṁ pavattanaṁ accayo. Anekatthattā dhātūnaṁ,",
  "tika-s0104t1:841_4": "upasaggavasena ca atthavisesavācakattā saṁ-saddena yutto vaṭṭa-saddo vināsavācīti vuttaṁ ‘‘vinassatī’’ti, vatu-saddo vā gatiyameva.",
  "tika-s0104t1:841_5": "Saṅkhayatthajotakena pana saṁ-saddena yuttattā tadatthasambandhanena vināsattho labbhatīti dasseti ‘‘vinassatī’’ti iminā.",
  "tika-s0104t1:841_6": "Saṅkhayavasena vattatīti hi saddato attho,",
  "tika-s0104t1:841_7": "ta-kārassa cettha ṭa-kārādeso.",
  "tika-s0104t1:841_8": "Vipattikaramahāmeghasamuppattitto hi paṭṭhāya yāva aṇusahagatopi saṅkhāro na hoti,",
  "tika-s0104t1:841_9": "tāva loko saṁvaṭṭatīti vuccati.",
  "tika-s0104t1:841_10": "Pāḷiyaṁ lokoti pathavīādibhājanaloko adhippeto tadavasesassa bāhullato,",
  "tika-s0104t1:841_11": "tadeva sandhāya ‘‘yebhuyyenā’’ti vuttanti dasseti ‘‘ye’’tiādinā.",
  "tika-s0104t1:841_12": "Uparibrahmalokesūti ābhassarabhūmito uparibhūmīsu.",
  "tika-s0104t1:841_13": "Agginā kappavuṭṭhānañhi idhādhippetaṁ,",
  "tika-s0104t1:841_14": "tenevāha pāḷiyaṁ ‘‘ābhassarasaṁvattanikā hontī’’ti. Kasmā tadeva vuttanti ce? Tasseva bahulaṁ pavattanato. Ayañhi vāraniyamo –",
  "tika-s0104t1:842_0": "‘‘Sattasattagginā vārā, aṭṭhame aṭṭhame dakā;",
  "tika-s0104t1:843_0": "Catusaṭṭhi yadā puṇṇā, eko vāyuvaro siyā’’ti.",
  "tika-s0104t1:843_1": "(abhidhammatthavibhāvanīṭīkāya pañcamaparicchedavaṇṇanāyampi);",
  "tika-s0104t1:844_0": "Āruppesu vāti ettha vikappanatthena vā-saddena saṁvaṭṭamānalokadhātūhi aññalokadhātūsu vāti vikappeti.",
  "tika-s0104t1:844_1": "Na hi sabbe apāyasattā tadā rūpārūpabhavesu uppajjantīti sakkā viññātuṁ apāyesu dīghatarāyukānaṁ manussalokūpapattiyā asambhavato,",
  "tika-s0104t1:844_2": "manussalokūpapattiñca vinā tadā tesaṁ tatrūpapattiyā anupapattito.",
  "tika-s0104t1:844_3": "Niyatamicchādiṭṭhikopi hi saṁvaṭṭhamāne kappe nirayato na muccati,",
  "tika-s0104t1:844_4": "piṭṭhicakkavāḷeyeva nibbattatīti aṭṭhakathāsu (a. ni. aṭṭha. 1.311) vuttaṁ.",
  "tika-s0104t1:844_5": "Satipi sabbasattānaṁ puññāpuññābhisaṅkhāramanasā nibbattabhāve bāhirapaccayehi vinā manasāva nibbattattā rūpāvacarasattā eva ‘‘manomayā’’ti vuccanti,",
  "tika-s0104t1:844_6": "na pana bāhirapaccayapaṭiyattā tadaññeti dassetuṁ ‘‘manena nibbattattā manomayā’’ti āha.",
  "tika-s0104t1:844_7": "Yadevaṁ kāmāvacarasattānampi opapātikānaṁ manomayabhāvo āpajjatīti? Nāpajjati,",
  "tika-s0104t1:844_8": "adhicittabhūtena atisayamanasā nibbattasattesuyeva manomayavohāratoti dassentena jhāna-saddena visesetvā ‘‘jhānamanenā’’ti vuttaṁ.",
  "tika-s0104t1:844_9": "Evampi arūpāvacarasattānaṁ manomayabhāvo āpajjatīti?",
  "tika-s0104t1:844_10": "Na tattha bāhirapaccayehi nibbattetabbatāsaṅkāya abhāvena manasā eva nibbattāti avadhāraṇāsambhavato.",
  "tika-s0104t1:844_11": "Niruḷhovāyaṁ loke manomayavohāro rūpāvacarasattesu.",
  "tika-s0104t1:844_12": "Tathā hi annamayo pānamayo manomayo ānandamayo viññāṇamayoti pañcadhā attānaṁ vedavādino parikappenti.",
  "tika-s0104t1:844_13": "Ucchedavādepi vakkhati ‘‘dibbo rūpī manomayo’’ti, (dī. ni.",
  "tika-s0104t1:844_14": "1.87) te pana jhānānubhāvato pītibhakkhā sayaṁpabhā antalikkhacarāti āha ‘‘pīti tesa’’ntiādi,",
  "tika-s0104t1:844_15": "tesaṁ attanova pabhā atthīti attho.",
  "tika-s0104t1:844_16": "Sobhanā vā ṭhāyī sabhā etesanti subhaṭṭhāyinotipi yujjati.",
  "tika-s0104t1:844_17": "Ukkaṁsenāti ābhassare sandhāya vuttaṁ.",
  "tika-s0104t1:844_18": "Parittābhāppamāṇābhā pana dve, cattāro ca kappe tiṭṭhanti.",
  "tika-s0104t1:844_19": "Aṭṭha kappeti catunnamasaṅkhyeyyakappānaṁ samudāyabhūte aṭṭha mahākappe.",
  "tika-s0104t1:845_0": "40.",
  "tika-s0104t1:845_1": "Vināsavācīyeva vaṭṭa-saddo paṭisedhajotakena upasaggena yuttattā saṇṭhāhanatthañāpakoti āha ‘‘saṇṭhātī’’ti,",
  "tika-s0104t1:845_2": "anekatthattā vā dhātūnaṁ nibbattati, vaḍḍhatīti vā attho.",
  "tika-s0104t1:845_3": "Sampattimahāmeghasamuppattito hi paṭṭhāya pathavīsandhārakudakataṁsandhārakavāyuādīnaṁ samuppattivasena yāva candimasūriyānaṁ pātubhāvo,",
  "tika-s0104t1:845_4": "tāva loko vivaṭṭatīti vuccati. Pakatiyāti sabhāvena,",
  "tika-s0104t1:845_5": "tassa ‘‘suñña’’nti iminā sambandho.",
  "tika-s0104t1:845_6": "Tathāsuññatāya kāraṇamāha ‘‘nibbattasattānaṁ natthitāyā’’ti.",
  "tika-s0104t1:845_7": "Purimataraṁ aññesaṁ sattānamanuppannattāti bhāvo,",
  "tika-s0104t1:845_8": "tena yathā ekaccāni vimānāni tattha nibbattasattānaṁ chaḍḍitattā suññāni, na evamidanti dasseti.",
  "tika-s0104t1:846_0": "Aparo nayo – sakakammassa paṭhamaṁ karaṇaṁ pakati,",
  "tika-s0104t1:846_1": "tāya nibbattasattānanti sambandho,",
  "tika-s0104t1:846_2": "tena yathā etassa attano kammabalena paṭhamaṁ nibbatti,",
  "tika-s0104t1:846_3": "na evaṁ aññesaṁ tassa purimataraṁ,",
  "tika-s0104t1:846_4": "samānakāle vā nibbatti atthi,",
  "tika-s0104t1:846_5": "tathā nibbattasattānaṁ natthitāya suññamidanti dasseti.",
  "tika-s0104t1:846_6": "Brahmapārisajjabrahmapurohitamahābrahmāno idha brahmakāyikā,",
  "tika-s0104t1:846_7": "tesaṁ nivāsatāya bhūmipi ‘‘brahmakāyikā’’ti vuttā,",
  "tika-s0104t1:846_8": "brahmakāyikabhūmīti pana pāṭhebrahmakāyikānaṁ sambandhinī bhūmīti attho. Kattā sayaṁ kārako. Kāretā paresaṁ āṇāpako.",
  "tika-s0104t1:846_9": "Visuddhimagge pubbenivāsañāṇakathāyaṁ (visuddhi. 2.408) vuttanayena,",
  "tika-s0104t1:846_10": "etena nibbattakkamaṁ kammapaccayautusamuṭṭhānabhāve ca kāraṇaṁ dasseti.",
  "tika-s0104t1:846_11": "Kammaṁ upanissayabhāvena paccayo etissāti kammapaccayā.",
  "tika-s0104t1:846_12": "Atha vā tattha nibbattasattānaṁ vipaccanakakammassa sahakārīkārakabhāvato kammassa paccayāti kammapaccayā.",
  "tika-s0104t1:846_13": "Utu samuṭṭhānametissāti utusamuṭṭhānā.",
  "tika-s0104t1:846_14": "‘‘Kammapaccayautusamuṭṭhānā’’tipi samāsavasena pāṭho kammasahāyo paccayo,",
  "tika-s0104t1:846_15": "vuttanayena vā kammassa sahāyabhūto paccayoti kammapaccayo, so eva utu tathā,",
  "tika-s0104t1:846_16": "sova samuṭṭhānametissāti kammapaccayautusamuānā.",
  "tika-s0104t1:846_17": "Ratanabhūmīti ukkaṁsagatapuññakammānubhāvato ratanabhūtā bhūmi, na kevalaṁ bhūmiyeva,",
  "tika-s0104t1:846_18": "atha kho tapparivārāpīti āha ‘‘pakatī’’tiādi.",
  "tika-s0104t1:846_19": "Pakatinibbattaṭṭhāneti purimakappesu purimakānaṁ nibbattaṭṭhāne.",
  "tika-s0104t1:846_20": "Etthāti ‘‘brahmavimāna’’nti vuttāya brahmakāyikabhūmiyā.",
  "tika-s0104t1:846_21": "Sāmaññavisesavasena cetaṁ ādhāradvayaṁ.",
  "tika-s0104t1:846_22": "Kathaṁ paṇītāya dutiyajjhānabhūmiyā ṭhitānaṁ hīnāya paṭhamajjhānabhūmiyā upapatti hotīti āha ‘‘atha sattāna’’ntiādi,",
  "tika-s0104t1:846_23": "nikantivasena paṭhamajjhānaṁ bhāvetvāti vuttaṁ hoti,",
  "tika-s0104t1:846_24": "pakatiyā sabhāvena nikanti taṇhā uppajjatīti sambandho.",
  "tika-s0104t1:846_25": "Vasitaṭṭhāneti vutthapubbaṭṭhāne.",
  "tika-s0104t1:846_26": "Tato otarantīti upapattivasena dutiyajjhānabhūmito paṭhamajjhānabhūmiṁ apasakkanti, gacchantīti attho.",
  "tika-s0104t1:846_27": "Appāyuketi yaṁ uḷārapuññakammaṁ kataṁ,",
  "tika-s0104t1:846_28": "tassa upajjanārahavipākapabandhato appaparimāṇāyuke.",
  "tika-s0104t1:846_29": "Tassa devalokassāti tasmiṁ devaloke,",
  "tika-s0104t1:846_30": "nissayavasena vā sambandhaniddeso.",
  "tika-s0104t1:846_31": "Āyuppamāṇenevāti paramāyuppamāṇeneva. Parittanti appakaṁ.",
  "tika-s0104t1:846_32": "Antarāva cavantīti rājakoṭṭhāgāre pakkhittataṇḍulanāḷi viya puññakkhayā hutvā sakakammappamāṇena tassa devalokassa paramāyuantarā eva cavanti.",
  "tika-s0104t1:847_0": "Kiṁ panetaṁ paramāyu nāma,",
  "tika-s0104t1:847_1": "kathaṁ vā taṁ paricchinnappamāṇanti?",
  "tika-s0104t1:847_2": "Vuccate – yo tesaṁ tesaṁ sattānaṁ tasmiṁ tasmiṁ bhavavisese vipākappabandhassa ṭhitikālaniyamo purimasiddhabhavapatthanūpanissayavasena sarīrāvayavavaṇṇasaṇṭhānappamāṇādivisesā viya taṁtaṁgatinikāyādīsu yebhuyyena niyataparicchedo hoti,",
  "tika-s0104t1:847_3": "gabbhaseyyakakāmāvacaradevarūpāvacarasattānaṁ sukkasoṇitādiutubhojanādiutuādipaccayuppannapaccayūpatthambhito ca,",
  "tika-s0104t1:847_4": "so āyuhetukattā kāraṇūpacārena āyu,",
  "tika-s0104t1:847_5": "ukkaṁsaparicchedavasena paramāyūti ca vuccati.",
  "tika-s0104t1:847_6": "Yathāsakaṁ khaṇamattāvaṭṭhāyīnampi hi attanā sahajātānaṁ rūpārūpadhammānaṁ ṭhapanākāravuttitāya pavattakāni rūpārūpajīvitindriyāni na kevalaṁ nesaṁ khaṇaṭṭhitiyā eva kāraṇabhāvena anupālakāni,",
  "tika-s0104t1:847_7": "atha kho yāva bhaṅgupacchedā [bhavaṅgupacchedā (dī. ni. ṭī.",
  "tika-s0104t1:847_8": "1.40)] anupabandhassa avicchedahetubhāvenāpi. Tasmā cesa āyuhetukoyeva, taṁ pana devānaṁ,",
  "tika-s0104t1:847_9": "nerayikānañca yebhuyyena niyataparicchedaṁ,",
  "tika-s0104t1:847_10": "uttarakurukānaṁ pana ekantaniyataparicchedameva.",
  "tika-s0104t1:847_11": "Avasiṭṭhamanussapetatiracchānagatānaṁ pana ciraṭṭhitisaṁvattanikakammabahule kāle taṁkammasahitasantānajanitasukkasoṇitapaccayānaṁ,",
  "tika-s0104t1:847_12": "tammūlakānañca candimasūriyasamavisamaparivattanādijanitautuāhārādisamavisamapaccayānaṁ vasena cirācirakālatāya aniyataparicchedaṁ,",
  "tika-s0104t1:847_13": "tassa ca yathā purimasiddhabhavapatthanāvasena taṁtaṁgatinikāyādīsu vaṇṇasaṇṭhānādivisesaniyamo siddho,",
  "tika-s0104t1:847_14": "dassanānussavādīhi tathāyeva ādito gahaṇasiddhiyā,",
  "tika-s0104t1:847_15": "evaṁ tāsu tāsu upapattīsu nibbattasattānaṁ yebhuyyena samappamāṇaṁ ṭhitikālaṁ dassanānussavehi labhitvā taṁ paramataṁ ajjhosāya pavattitabhavapatthanāvasena ādito paricchedaniyamo veditabbo.",
  "tika-s0104t1:848_0": "Yasmā pana kammaṁ tāsu tāsu upapattīsu yathā taṁtaṁupapattinissitavaṇṇādinibbattane samatthaṁ,",
  "tika-s0104t1:848_1": "evaṁ niyatāyuparicchedāsu upapattīsu paricchedātikkamena vipākanibbattane samatthaṁ na hoti,",
  "tika-s0104t1:848_2": "tasmā vuttaṁ ‘‘āyuppamāṇeneva cavantī’’ti.",
  "tika-s0104t1:848_3": "Yasmā pana upatthambhakapaccayasahāyehi anupālakapaccayehi upādinnakakkhandhānaṁ pavattetabbākāro atthato paramāyukassa hoti yathāvuttaparicchedānatikkamanato,",
  "tika-s0104t1:848_4": "tasmā satipi kammāvasese ṭhānaṁ na sambhavati,",
  "tika-s0104t1:848_5": "tena vuttaṁ ‘‘attano puññabalena ṭhātuṁ na sakkontī’’ti.",
  "tika-s0104t1:848_6": "‘‘Āyukkhayā vā puññakkhayā vā ābhassarakāyā cavitvā’’ti vacanato panettha kāmāvacaradevānaṁ viya brahmakāyikānampi yebhuyyeneva niyatāyuparicchedabhāvo veditabbo.",
  "tika-s0104t1:848_7": "Tathā hi devalokato devaputtā āyukkhayena puññakkhayena āhārakkhayena kopenāti catūhi kāraṇehi cavantīti aṭṭhakathāsu (dha. pa. aṭṭha. 1.appamādavagge) vuttaṁ.",
  "tika-s0104t1:848_8": "Kappaṁ vā upaḍḍhakappaṁ vāti ettha asaṅkhyeyyakappo adhippeto, so ca tathārūpo kāloyeva,",
  "tika-s0104t1:848_9": "vā-saddo pana kappassa tatiyabhāgaṁ vā tato ūnamadhikaṁ vāti vikappanattho.",
  "tika-s0104t1:849_0": "41.Anabhiratīti ekakavihārena anabhiramaṇasaṅkhātā aññehi samāgamicchāyeva.",
  "tika-s0104t1:849_1": "Tattha ‘‘ekakassa dīgharattaṁ nivasitattā’’ti pāḷiyaṁ vacanatoti vuttaṁ ‘‘aparassāpī’’tiādi.",
  "tika-s0104t1:849_2": "Evamanvayamatthaṁ dassetvā nanu ukkaṇṭhitāpi siyāti codanāsodhanavasena byatirekaṁ dasseti ‘‘yā panā’’tiādinā. Piyavatthuvirahena,",
  "tika-s0104t1:849_3": "piyavatthualābhena vā cittavigghāto ukkaṇṭhitā,",
  "tika-s0104t1:849_4": "sā panatthato domanassacittuppādova,",
  "tika-s0104t1:849_5": "tenāha ‘‘paṭighasampayuttā’’ti.",
  "tika-s0104t1:849_6": "Sā brahmaloke natthi jhānānubhāvapahīnattā.",
  "tika-s0104t1:849_7": "Taṇhādiṭṭhisaṅkhātā cittassa purimāvatthāya ubbijjanā phandanā eva idha paritassanā.",
  "tika-s0104t1:849_8": "Sā hi dīgharattaṁ jhānaratiyā ṭhitassa yathāvuttānabhiratinimittaṁ uppannā ‘‘ahaṁ mama’’nti gahaṇassa ca kāraṇabhūtā.",
  "tika-s0104t1:849_9": "Tena vakkhati ‘‘taṇhātassa nāpi diṭṭhitassanāpi vaṭṭatī’’ti (dī. ni. aṭṭha.",
  "tika-s0104t1:849_10": "1.41) nanu vuttaṁ atthuddhāre imaṁyeva pāḷiṁ nīharitvā ‘‘aho vata aññepi sattā itthattaṁ āgaccheyyunti ayaṁ taṇhātassanā nāmā’’ti? Saccaṁ,",
  "tika-s0104t1:849_11": "taṁ pana diṭṭhitassanāya visuṁ udāharaṇaṁ dassentena taṇhātassanameva tato niddhāretvā vuttaṁ,",
  "tika-s0104t1:849_12": "na pana ettha diṭṭhitassanāya alabbhamānattāti na doso.",
  "tika-s0104t1:849_13": "Idāni samānasaddavacanīyānaṁ atthānamuddharaṇaṁ katvā idhādhippetaṁ vibhāvetuṁ ‘‘sā panesā’’tiādimāha.",
  "tika-s0104t1:849_14": "Paṭighasaṅkhāto cittutrāso eva tāsatassanā. Evamaññatthāpi yathārahaṁ.",
  "tika-s0104t1:849_15": "‘‘Jātiṁ paṭiccā’’tiādi vibhaṅgapāḷi, (vibha.",
  "tika-s0104t1:849_16": "921) tatrāyamatthakathā – jātiṁ paṭicca bhayanti jātipaccayā uppannabhayaṁ. Bhayānakanti ākāraniddeso.",
  "tika-s0104t1:849_17": "Chambhitattanti bhayavasena gattakampo, visesato hadayamaṁsacalanaṁ.",
  "tika-s0104t1:849_18": "Lomahaṁsoti lomānaṁ haṁsanaṁ,",
  "tika-s0104t1:849_19": "bhittiyaṁ nāgadantānamiva uddhaggabhāvo,",
  "tika-s0104t1:849_20": "iminā padadvayena kiccato bhayaṁ dassetvā puna cetaso utrāsoti sabhāvato dassitanti.",
  "tika-s0104t1:849_21": "Ṭīkāyaṁ pana ‘‘bhayānakanti bheravārammaṇanimittaṁ balavabhayaṁ,",
  "tika-s0104t1:849_22": "tena sarīrassa thaddhabhāvo chambhitatta’’nti (dī. ni. ṭī. 1.41) vuttaṁ,",
  "tika-s0104t1:849_23": "aneneva bhayanti ettha khuddakabhayaṁ dassitaṁ,",
  "tika-s0104t1:849_24": "iti ettha payoge ayaṁ tassanāti evaṁ sabbattha attho.",
  "tika-s0104t1:849_25": "Paritassitavipphanditamevāti ettha ‘‘diṭṭhisaṅkhātena ceva taṇhāsaṅkhātena ca paritassitena vipphanditameva calitameva kampitamevā’’ti (dī. ni. aṭṭha.",
  "tika-s0104t1:849_26": "1.105-117) aṭṭhakathāyamatthaṁ vakkhati.",
  "tika-s0104t1:849_27": "Tena viññāyati labbhamānampi taṇhātassanamantarena diṭṭhitassanāyeva nihaṭāti.",
  "tika-s0104t1:849_28": "‘‘Tepī’’tiādi sīhopamasuttantapāḷi (a. ni.",
  "tika-s0104t1:849_29": "4.33) tattha tepīti dīghāyukā devāpi.",
  "tika-s0104t1:849_30": "Bhayanti bhaṅgānupassanāpariciṇṇante sabbasaṅkhārato bhāyanavasena uppannaṁ bhayañāṇaṁ. Saṁveganti sahottappañāṇaṁ, ottappameva vā.",
  "tika-s0104t1:849_31": "Santāsanti ādīnavanibbidānupassanāhi saṅkhārehi santāsanañāṇaṁ.",
  "tika-s0104t1:849_32": "Upapattivasenāti paṭisandhivaseneva.",
  "tika-s0104t1:850_0": "Sahabyatanti sahāyabhāvamiccheva saddato attho sahabya-saddassa sahāyatthe pavattanato.",
  "tika-s0104t1:850_1": "So hi saha byāyati pavattati,",
  "tika-s0104t1:850_2": "dosaṁ vā paṭicchādetīti sahabyoti vuccati, tassa bhāvo sahabyatā.",
  "tika-s0104t1:850_3": "Sahāyabhāvo pana sahabhāvoyeva nāmāti adhippāyato atthaṁ dassetuṁ ‘‘sahabhāva’’nti vuttaṁ.",
  "tika-s0104t1:850_4": "Sasādhanasamavāyattho vā saha-saddo adhikiccapade adhisaddo viya,",
  "tika-s0104t1:850_5": "tasmā saha ekato vattamānassa bhāvo sahabyaṁ yathā ‘‘dāsabya’’nti tadeva sahabyatā,",
  "tika-s0104t1:850_6": "sakatthavuttivasena imamevatthaṁ sandhāyāha ‘‘sahabhāva’’nti.",
  "tika-s0104t1:850_7": "Apica saha vāti pavattatīti sahavo,",
  "tika-s0104t1:850_8": "tassa bhāvo sahabyaṁ yathā ‘‘vīrassa bhāvo vīriya’’nti,",
  "tika-s0104t1:850_9": "tadeva sahabyatāti evaṁ vimānaṭṭhakathāyaṁ (vi. va. aṭṭha. 172) vuttaṁ,",
  "tika-s0104t1:850_10": "tasmā tadatthaṁ dassetuṁ evaṁ vuttantipi daṭṭhabbaṁ.",
  "tika-s0104t1:851_0": "42.",
  "tika-s0104t1:851_1": "Ime satte abhibhavitvāti seso.",
  "tika-s0104t1:851_2": "Abhibhavanā cettha pāpasabhāvena jeṭṭhabhāvena ‘‘te satte abhibhavitvā ṭhito’’ti attano maññanāyevāti vuttaṁ ‘‘jeṭṭhakohamasmī’’ti.",
  "tika-s0104t1:851_3": "Aññadatthūti dassane antarāyābhāvavacanena,",
  "tika-s0104t1:851_4": "dasoti ettha dassaneyyavisesapariggahābhāvena ca anāvaraṇadassāvitaṁ paṭijānātīti āha ‘‘sabbaṁ passāmīti attho’’ti.",
  "tika-s0104t1:851_5": "Dassaneyyavisesassa hi padesabhūtassa aggahaṇe sati gahetabbassa nippadesatā viññāyati yathā ‘‘dikkhito na dadātī’’ti,",
  "tika-s0104t1:851_6": "deyyadhammavisesassa cettha padesabhūtassa aggahaṇato pabbajito sabbampi na dadātīti gahetabbassa deyyadhammassa nippadesatā viññāyati. Evamīdisesu. Vase vattemīti vasavattī.",
  "tika-s0104t1:851_7": "Ahaṁ-saddayogato hi sabbattha amhayogena vacanattho.",
  "tika-s0104t1:851_8": "Sattabhājanabhūtassa lokassa nimmātā cāti sambandho.",
  "tika-s0104t1:851_9": "‘‘Pathavī’’tiādi cettha bhājanalokavasena adhippāyakathanaṁ. Sajitāti racitā, vibhajitā vā,",
  "tika-s0104t1:851_10": "tenāha ‘‘tvaṁ khattiyo nāmā’’tiādi.",
  "tika-s0104t1:851_11": "Ciṇṇavasitāyāti samāciṇṇapañcavidhavasibhāvato. Tatthāti bhūtabhabyesu.",
  "tika-s0104t1:851_12": "Antovatthimhīti antogabbhāsaye.",
  "tika-s0104t1:851_13": "Paṭhamacittakkhaṇeti paṭisandhicittakkhaṇe.",
  "tika-s0104t1:851_14": "Dutiyatoti paṭhamabhavaṅgacittakkhaṇato.",
  "tika-s0104t1:851_15": "Paṭhamairiyāpatheti yena paṭisandhiṁ gaṇhāti, tasmiṁ iriyāpathe. Iti atītavasena,",
  "tika-s0104t1:851_16": "bhūta-saddassa vattamānavasena ca bhabya-saddassa attho dassito. Ṭīkāyaṁ (dī. ni. ṭī.",
  "tika-s0104t1:851_17": "1.42) pana bhabya-saddattho anāgatavasenāpi vutto. Ahesunti hi bhūtā. Bhavanti,",
  "tika-s0104t1:851_18": "bhavissanti cāti bhabyā tabbānīyā viya ṇyapaccayassa kattaripi pavattanato.",
  "tika-s0104t1:852_0": "‘‘Issaro kattā nimmātā’’ti vatvāpi puna ‘‘mayā ime sattā nimmitā’’ti vacanaṁ kimatthiyanti āha ‘‘idāni kāraṇavasenā’’tiādi [kāraṇato (aṭṭhakathāyaṁ)] kāraṇavasena sādhetukāmatāya paṭiññākaraṇatthanti vuttaṁ hoti.",
  "tika-s0104t1:852_1": "Nanu cesa brahmā anavaṭṭhitadassanattā puthujjanassa purimatarajātiparicitampi kammassakatāñāṇaṁ vissajjetvā vikubbaniddhivasena cittuppādamattapaṭibaddhena sattanimmānena vipallaṭṭho ‘‘mayā ime sattā nimmitā’’tiādinā issarakuttadassanaṁ pakkhandamāno abhinivisanavasena patiṭṭhito, na pana patiṭṭhāpanavasena.",
  "tika-s0104t1:852_2": "Atha kasmā kāraṇavasena sādhetukāmo paṭiññaṁ karotīti vuttanti? Na cevaṁ daṭṭhabbaṁ.",
  "tika-s0104t1:852_3": "Tesampi hi ‘‘evaṁ hotī’’tiādinā pacchā uppajjantānampi tathāabhinivesassa vakkhamānattā paresaṁ patiṭṭhāpanakkameneva tassa so abhiniveso jāto, na tu abhinivisanamattena,",
  "tika-s0104t1:852_4": "tasmā evaṁ vuttanti daṭṭhabbaṁ.",
  "tika-s0104t1:852_5": "Tenevāha ‘‘taṁ kissa hetū’’tiādi.",
  "tika-s0104t1:852_6": "Pāḷiyaṁ manaso paṇidhīti manaso patthanā,",
  "tika-s0104t1:852_7": "tathā cittuppattimattamevāti vuttaṁ hoti.",
  "tika-s0104t1:853_0": "Itthabhāvanti idappakārabhāvaṁ.",
  "tika-s0104t1:853_1": "Yasmā pana so pakāro brahmattabhāvoyevidhādhippeto,",
  "tika-s0104t1:853_2": "tasmā ‘‘brahmabhāva’’nti vuttaṁ. Ayaṁ pakāro itthaṁ,",
  "tika-s0104t1:853_3": "tassa bhāvo itthattanti hi nibbacanaṁ.",
  "tika-s0104t1:853_4": "Kevalanti kammassakatāñāṇena asammissaṁ suddhaṁ.",
  "tika-s0104t1:853_5": "Maññanāmattenevāti diṭṭhimaññanāmatteneva, na adhimānavasena.",
  "tika-s0104t1:853_6": "Vaṅkachiddena vaṅkaāṇī viya onamitvā vaṅkaladdhikena vaṅkaladdhikā onamitvā tasseva brahmuno pādamūlaṁ gacchanti, taṁpakkhakā bhavantīti attho.",
  "tika-s0104t1:853_7": "Nanu ca devānaṁ upapattisamanantaraṁ ‘‘imāya nāma gatiyā cavitvā iminā nāma kammunā idhūpapannā’’ti paccavekkhaṇā hoti,",
  "tika-s0104t1:853_8": "atha kasmā tesaṁ evaṁ maññanā siyāti?",
  "tika-s0104t1:853_9": "Purimajātīsu kammassakatāñāṇe sammadeva niviṭṭhajjhāsayānameva tathāpaccavekkhaṇāya pavattito.",
  "tika-s0104t1:853_10": "Tādisānameva hi tathāpaccavekkhaṇā sambhavati, sā ca kho yebhuyyavasena,",
  "tika-s0104t1:853_11": "ime pana purimāsupi jātīsu issarakuttadiṭṭhivasena nibaddhābhinivesā evameva maññamānā ahesunti.",
  "tika-s0104t1:853_12": "Tathā hi pāḷiyaṁ vuttaṁ ‘‘iminā maya’’ntiādi.",
  "tika-s0104t1:854_0": "43. Īsati abhibhavatīti īso, mahanto īso maheso,",
  "tika-s0104t1:854_1": "suppatiṭṭhitamahesatāya parehi ‘‘maheso’’ iti akkhāyatīti mahesakkho,",
  "tika-s0104t1:854_2": "mahesakkhānaṁ atisayena mahesakkhoti mahesakkhataroti vacanattho.",
  "tika-s0104t1:854_3": "So pana mahesakkhatarabhāvo ādhipateyyaparivārasampattiyā kāraṇabhūtāya viññāyatīti vuttaṁ ‘‘issariyaparivāravasena mahāyasataro’’ti.",
  "tika-s0104t1:855_0": "44.",
  "tika-s0104t1:855_1": "Kiṁ panetaṁ kāraṇanti anuyogenāha ‘‘so tato’’tiādi,",
  "tika-s0104t1:855_2": "tena ‘‘itthattaṁ āgacchatī’’ti vuttaṁ idhāgamanameva kāraṇanti dasseti.",
  "tika-s0104t1:855_3": "Idheva āgacchatīti imasmiṁ manussaloke eva paṭisandhivasena āgacchati.",
  "tika-s0104t1:855_4": "Etanti ‘‘ṭhānaṁ kho panetaṁ bhikkhave, vijjatī’’ti vacanaṁ.",
  "tika-s0104t1:855_5": "Pāḷiyaṁ yaṁ aññataro sattoti ettha yanti nipātamattaṁ, kāraṇatthe vā esa nipāto, hetumhi vā paccattaniddeso, yena ṭhānenāti attho, kiriyāparāmasanaṁ vā etaṁ.",
  "tika-s0104t1:855_6": "‘‘Itthattaṁ āgacchatī’’ti ettha yadetaṁ itthattassa āgamanasaṅkhātaṁ ṭhānaṁ, tadetaṁ vijjatīti attho. Esa na so pabbajati, cetosamādhiṁ phusati,",
  "tika-s0104t1:855_7": "pubbenivāsaṁ anussatīti etesupi padesu.",
  "tika-s0104t1:855_8": "‘‘Ṭhānaṁ kho panetaṁ bhikkhave, vijjati,",
  "tika-s0104t1:855_9": "yaṁ aññataro satto’’ti hi imāni padāni ‘‘pabbajatī’’tiādīhipi padehi paccekaṁ yojetabbāni. Na gacchatīti agāraṁ, gehaṁ, agārassa hitaṁ āgāriyaṁ, kasigorakkhādikammaṁ,",
  "tika-s0104t1:855_10": "tamettha natthīti anāgāriyaṁ, pabbajjā, tenāha ‘‘agārasmā’’tiādi.",
  "tika-s0104t1:855_11": "Pa-saddena visiṭṭho vaja-saddo upasaṅkamaneti vuttaṁ ‘‘upagacchatī’’ti. Paranti pacchā, atisayaṁ vā, aññaṁ pubbenivāsantipi attho.",
  "tika-s0104t1:855_12": "‘‘Na saratī’’ti vutteyeva ayamattho āpajjatīti dasseti ‘‘saritu’’ntiādinā.",
  "tika-s0104t1:855_13": "Apassantoti pubbenivāsānussatiñāṇena apassanahetu,",
  "tika-s0104t1:855_14": "passituṁ asakkonto hutvātipi vaṭṭati.",
  "tika-s0104t1:855_15": "Māna-saddo viya hi anta-saddo idha sāmatthiyattho.",
  "tika-s0104t1:855_16": "Sadābhāvatoti sabbadā vijjamānattā.",
  "tika-s0104t1:855_17": "Jarāvasenāpīti ettha pi-saddena maraṇavasenāpīti sampiṇḍeti.",
  "tika-s0104t1:856_0": "45.",
  "tika-s0104t1:856_1": "Khiḍḍāpadosinoti kattuvasena padasiddhi,",
  "tika-s0104t1:856_2": "khiḍḍāpadosikāti pana sakatthavuttivasena,",
  "tika-s0104t1:856_3": "saddamanapekkhitvā pana atthameva dassetuṁ ‘‘khiḍḍāyā’’tiādi vuttaṁ.",
  "tika-s0104t1:856_4": "‘‘Khiḍḍāpadosakā’’ti vā vattabbe i-kārāgamavasena evaṁ vuttaṁ. Padussanaṁ vā padoso,",
  "tika-s0104t1:856_5": "khiḍḍāya padoso khiḍḍāpadoso, so etesanti khiḍḍāpadosikā.",
  "tika-s0104t1:856_6": "‘‘Padūsikātipi pāḷiṁ likhantī’’ti aññanikāyikānaṁ pamādalekhataṁ dasseti .",
  "tika-s0104t1:856_7": "Mahāvihāravāsīnikāyikānañhi vācanāmaggavasena ayaṁ saṁvaṇṇanā pavattā.",
  "tika-s0104t1:856_8": "Apica tena potthakāruḷhakāle pamādalekhaṁ dasseti.",
  "tika-s0104t1:856_9": "Tampi hi padatthasodhanāya aṭṭhakathāya sodhitaniyāmeneva gahetabbaṁ,",
  "tika-s0104t1:856_10": "tenāha ‘‘sā aṭṭhakathāyaṁ natthī’’ti. Velaṁ atikkantaṁ ativelaṁ, taṁ. Bhāvanapuṁsakañcetaṁ, tenāha ‘‘aticira’’nti,",
  "tika-s0104t1:856_11": "āhārūpabhogakālaṁ atikkamitvāti vuttaṁ hoti.",
  "tika-s0104t1:856_12": "Ratidhamma-saddo hassakhiḍḍā-saddehi paccekaṁ yojetabbo ‘‘hassakhiḍḍāsu ratidhammo ramaṇasabhāvo’’ti. Hasanaṁ hasso, keḷihasso. Kheḍanaṁ kīḷanaṁ khiḍḍā, kāyikavācasikakīḷā.",
  "tika-s0104t1:856_13": "Anuyogavasena taṁsamāpannāti dassento āha ‘‘hassaratidhammañcevā’’tiādi. Kīḷā yesaṁ te keḷino, tesaṁ hasso tathā.",
  "tika-s0104t1:856_14": "Kīḷāhassapayogena uppajjanakasukhañcettha keḷihassasukhaṁ.",
  "tika-s0104t1:856_15": "Tadavasiṭṭhakīḷāpayogena uppajjanakaṁ kāyikavācasikakīḷāsukhaṁ.",
  "tika-s0104t1:857_0": "‘‘Te kirā’’tiādi vitthāradassanaṁ.",
  "tika-s0104t1:857_1": "Kira-saddo hettha vitthārajotakoyeva,",
  "tika-s0104t1:857_2": "na tu anussavanāruciyādijotako tathāyeva pāḷiyaṁ, aṭṭhakathāsu ca vuttattā.",
  "tika-s0104t1:857_3": "Sirivibhavenāti sarīrasobhaggādisiriyā, parivārādisampattiyā ca. Nakkhattanti chaṇaṁ.",
  "tika-s0104t1:857_4": "Yebhuyyena hi nakkhattayogena katattā tathāyogo vā hotu, mā vā, nakkhattamicceva vuccati.",
  "tika-s0104t1:857_5": "Āhāranti ettha ko devānamāhāro, kā ca tesamāhāravelāti?",
  "tika-s0104t1:857_6": "Sabbesampi kāmāvacaradevānaṁ sudhāhāro.",
  "tika-s0104t1:857_7": "Dvādasapāpadhammavigghātena hi sukhassa dhāraṇato devānaṁ bhojanaṁ ‘‘sudhā’’ti vuccati.",
  "tika-s0104t1:857_8": "Sā pana setā saṅkhūpamā atulyadassanā suci sugandhā piyarūpā.",
  "tika-s0104t1:857_9": "Yaṁ sandhāya sudhābhojanajātake vuttaṁ –",
  "tika-s0104t1:858_0": "‘‘Saṅkhūpamaṁ seta’matulyadassanaṁ,",
  "tika-s0104t1:859_0": "Suciṁ sugandhaṁ piyarūpa’mabbhutaṁ;",
  "tika-s0104t1:860_0": "Adiṭṭhapubbaṁ mama jātu cakkhubhi,",
  "tika-s0104t1:861_0": "Kā devatā pāṇisu kiṁ sudho’dahī’’ti. (jā. 2.21.227);",
  "tika-s0104t1:862_0": "‘‘Bhuttā ca sā dvādasahanti pāpake,",
  "tika-s0104t1:863_0": "Khuddaṁ pipāsaṁ aratiṁ daraklamaṁ;",
  "tika-s0104t1:864_0": "Kodhūpanāhañca vivādapesuṇaṁ,",
  "tika-s0104t1:865_0": "Sītuṇha tandiñca rasuttamaṁ ida’’nti ca. (jā. 2.21.229);",
  "tika-s0104t1:866_0": "Sā ca heṭṭhimehi heṭṭhimehi uparimānaṁ uparimānaṁ paṇītatamā hoti,",
  "tika-s0104t1:866_1": "taṁ yathāsakaṁ parimitadivasavasena divase divase bhuñjanti.",
  "tika-s0104t1:866_2": "Keci pana vadanti ‘‘biḷārapadappamāṇaṁ sudhāhāraṁ te bhuñjanti,",
  "tika-s0104t1:866_3": "so jivhāya ṭhapitamatto yāva kesagganakhaggā kāyaṁ pharati,",
  "tika-s0104t1:866_4": "yathāsakaṁ gaṇitadivasavasena satta divase yāpanasamattho hotī’’ti.",
  "tika-s0104t1:866_5": "Kecivāde panettha biḷārapada-saddo suvaṇṇasaṅkhātassa saṅkhyāvisesassa vācako.",
  "tika-s0104t1:866_6": "Pamāṇato pana udumbaraphalappamāṇaṁ,",
  "tika-s0104t1:866_7": "yaṁ pāṇitalaṁ kabaḷaggahantipi vuccati. Vuttañhi madhukose –",
  "tika-s0104t1:867_0": "‘‘Pāṇirakkho picu cāpi, suvaṇṇakamudumbaraṁ;",
  "tika-s0104t1:868_0": "Biḷārapadakaṁ pāṇi-talaṁ taṁ kabaḷaggaha’’nti.",
  "tika-s0104t1:869_0": "‘‘Nirantaraṁ khādantāpi pivantāpī’’ti idaṁ parikappanāvasena vuttaṁ,",
  "tika-s0104t1:869_1": "na pana evaṁ niyamavasena tathā khādanapivanānamaniyamabhāvato.",
  "tika-s0104t1:869_2": "Kammajatejassa balavabhāvo uḷārapuññanibbattattā,",
  "tika-s0104t1:869_3": "uḷāragarusiniddhasudhāhārajīraṇato ca.",
  "tika-s0104t1:869_4": "Karajakāyassa mandabhāvo pana sukhumālabhāvato.",
  "tika-s0104t1:869_5": "Teneva hi bhagavā indasālaguhāyaṁ pakatipathaviyaṁ patiātuṁ asakkontaṁ sakkaṁ devarājānaṁ ‘‘oḷārikaṁ kāyaṁ adhiṭṭhehī’’ti avoca.",
  "tika-s0104t1:869_6": "Manussānaṁ pana kammajatejassa mandabhāvo,",
  "tika-s0104t1:869_7": "karajakāyassa balavabhāvo ca vuttaviparītena veditabbo.",
  "tika-s0104t1:869_8": "Karajakāyoti ettha ko vuccati sarīraṁ, tattha pavatto. Rajo karajo, kiṁ taṁ? Sukkasoṇitaṁ.",
  "tika-s0104t1:869_9": "Tañhi ‘‘rāgo rajo na ca pana reṇu vuccatī’’ti (mahāni. 209; cūḷani.",
  "tika-s0104t1:869_10": "74) evaṁ vuttarāgarajaphalattā sarīravācakena ka-saddena visesetvā kāraṇavohārena ‘‘karajo’’ti vuccati.",
  "tika-s0104t1:869_11": "Tena sukkasoṇitasaṅkhātena karajena sambhūto kāyo karajakāyoti ācariyā.",
  "tika-s0104t1:869_12": "Tathā hi kāyo mātāpettikasambhavoti vutto.",
  "tika-s0104t1:869_13": "Mahāassapūrasuttantaṭīkāyaṁ pana ‘‘karīyati gabbhāsaye khipīyatīti karo, sambhavo, karato jātoti karajo, mātāpettikasambhavoti attho.",
  "tika-s0104t1:869_14": "Mātuādīnaṁ saṇṭhāpanavasena karato hatthato jātoti karajoti apare.",
  "tika-s0104t1:869_15": "Ubhayathāpi karajakāyanti catusantatirūpamāhā’’ti vuttaṁ.",
  "tika-s0104t1:869_16": "Karoti putte nibbattetīti karo, sukkasoṇitaṁ, tena jāto karajotipi vadanti.",
  "tika-s0104t1:869_17": "Tathā asambhūtopi ca devādīnaṁ kāyo tabbohārena ‘‘karajakāyo’’ti vuccati yathā ‘‘pūtikāyo, jarasiṅgālo’’ti. Tesanti manussānaṁ.",
  "tika-s0104t1:869_18": "Acchayāgu nāma pasannā akasaṭā yāgu. Vatthunti karajakāyaṁ.",
  "tika-s0104t1:869_19": "Ekaṁ āhāravelanti ekadivasamattaṁ, kesañci matena pana sattāhaṁ.",
  "tika-s0104t1:870_0": "Evaṁ anvayato byatirekato ca dassetvā upamāvasenapi tamāvikaronto ‘‘yathā nāmā’’tiādimāha. Tattapāsāṇeti accuṇhapāsāṇe.",
  "tika-s0104t1:870_1": "Rattasetapadumato avasiṭṭhaṁ uppalaṁ.",
  "tika-s0104t1:870_2": "Akathāyanti mahāaṭṭhakathāyaṁ.",
  "tika-s0104t1:870_3": "Avisesenāti ‘‘devāna’’nti avisesena,",
  "tika-s0104t1:870_4": "devānaṁ kammajatejo balavā hoti,",
  "tika-s0104t1:870_5": "karajaṁ mandanti vā kammajatejakarajakāyānaṁ balavamandatāsaṅkhāta kāraṇasāmaññena.",
  "tika-s0104t1:870_6": "Tadetañhi kāraṇaṁ sabbesampi devānaṁ samānameva,",
  "tika-s0104t1:870_7": "tasmā sabbepi devā gahetabbāti vuttaṁ hoti.",
  "tika-s0104t1:870_8": "Kabaḷīkārabhūtaṁ sudhāhāraṁ upanissāya jīvantīti kabaḷīkārāhārūpajīvino. Kecīti abhayagirivāsino.",
  "tika-s0104t1:870_9": "‘‘Khiḍḍāpadussanamatteneva hete khiḍḍāpadosikāti vuttā’’ti ayaṁ pāṭho ‘‘teyeva cavantīti veditabbā’’ti etassānantare paṭhitabbo tadanusandhikattā.",
  "tika-s0104t1:870_10": "Ayañhetthānusandhi – yadi sabbepi evaṁ karontā kāmāvacaradevā caveyyuṁ,",
  "tika-s0104t1:870_11": "atha kasmā ‘‘khiḍḍāpadosikā’’ti nāmavisesena bhagavatā vuttāti? Vicāraṇāya evamāhāti,",
  "tika-s0104t1:870_12": "etena imamatthaṁ dasseti ‘‘sabbepi devā evaṁ cavantāpi khiḍḍāya padussanasabhāvamattaṁ pati nāmavisesena tathā vuttā’’ti.",
  "tika-s0104t1:870_13": "Yadeke vadeyyuṁ ‘‘kecivādapatiṭṭhāpakoyaṁ pāṭho’’ti,",
  "tika-s0104t1:870_14": "tadayuttameva iti-saddantarikattā, ante ca tassa avijjamānattā.",
  "tika-s0104t1:870_15": "Atthikehi pana tassa kecivādasamavarodhanaṁ ante itisaddo yojetabboti.",
  "tika-s0104t1:871_0": "47-48.",
  "tika-s0104t1:871_1": "Manopadosinoti kattuvasena padasiddhi,",
  "tika-s0104t1:871_2": "manopadosikāti ca sakatthavuttivasena,",
  "tika-s0104t1:871_3": "atthamattaṁ pana dassetuṁ ‘‘manenā’’tiādi vuttaṁ.",
  "tika-s0104t1:871_4": "‘‘Manopadosakā’’ti vā vattabbe i-kārāgamavasena evaṁ vuttaṁ.",
  "tika-s0104t1:871_5": "Manenāti issāpakatattā paduṭṭhena manasā.",
  "tika-s0104t1:871_6": "Aparo nayo – usūyanavasena manasā padoso manopadoso,",
  "tika-s0104t1:871_7": "vināsabhūto so etesamatthīti manopadosikāti.",
  "tika-s0104t1:871_8": "‘‘Te aññamaññamhi paduṭṭhacittā kilantakāyā kilantacittā te devā tamhā kāyā cavantī’’ti vacanato ‘‘ete cātumahārājikā’’ti āha.",
  "tika-s0104t1:871_9": "Manena padussanamatteneva hete manopadosikāti vuttā. ‘‘Tesu kirā’’tiādi vitthāro.",
  "tika-s0104t1:871_10": "Rathena vīthiṁ paṭipajjatīti upalakkhaṇamattaṁ aññehi aññatthāpi paṭipajjanasambhavato. Etanti attano sampattiṁ.",
  "tika-s0104t1:871_11": "Uddhumāto viyāti pītiyā karaṇabhūtāya unnato viya.",
  "tika-s0104t1:871_12": "Bhijjamāno viyāti tāya bhijjanto viya,",
  "tika-s0104t1:871_13": "pītiyā vā kattubhūtāya bhañjito viya.",
  "tika-s0104t1:871_14": "Kuddhā nāma suvijānanā honti,",
  "tika-s0104t1:871_15": "tasmā kuddhabhāvamassa ñatvāti attho.",
  "tika-s0104t1:872_0": "Akuddho rakkhatīti kuddhassa so kodho itarasmiṁ akujjhante anupādāno ceva ekavāramattaṁ uppattiyā anāsevano ca hutvā cāvetuṁ na sakkoti,",
  "tika-s0104t1:872_1": "udakantaṁ patvā aggi viya nibbāyati,",
  "tika-s0104t1:872_2": "tasmā akuddho itaraṁ cavanato rakkhati.",
  "tika-s0104t1:872_3": "Ubhosu pana kuddhesu bhiyyo bhiyyo aññamaññamhi parivaḍḍhanavasena tikhiṇasamudācāro nissayadahanaraso kodho uppajjamāno hadayavatthuṁ nidahanto accantasukhumālakarajakāyaṁ vināseti,",
  "tika-s0104t1:872_4": "tato sakalopi attabhāvo antaradhāyati ,",
  "tika-s0104t1:872_5": "tamatthaṁ dassetumāha ‘‘ubhosu panā’’tiādi.",
  "tika-s0104t1:872_6": "Tathā cāha pāḷiyaṁ ‘‘te aññamaññamhi paduṭṭhacittā kilantakāyā kilantacittā te devā tamhā kāyā cavantī’’ti.",
  "tika-s0104t1:872_7": "Ekassa kodho itarassa paccayo hoti,",
  "tika-s0104t1:872_8": "tassapi kodho itarassa paccayo hotīti ettha kodhassa bhiyyo bhiyyo parivaḍḍhanāya eva paccayabhāvo veditabbo,",
  "tika-s0104t1:872_9": "na cavanāya nissayadahanarasena attanoyeva kodhena hadayavatthuṁ nidahantena accantasukhumālassa karajakāyassa cavanato.",
  "tika-s0104t1:872_10": "Kandantānaṁyeva orodhānanti anādaratthe sāmivacanaṁ.",
  "tika-s0104t1:872_11": "Ayamettha dhammatāti ayaṁ tesaṁ karajakāyamandatāya,",
  "tika-s0104t1:872_12": "tathāuppajjanakassa ca kodhassa balavatāya ṭhānaso cavanabhāvo etesu devesu rūpārūpadhammānaṁ dhammaniyāmo sabhāvoti attho.",
  "tika-s0104t1:873_0": "49-52.Cakkhādīnaṁ bhedaṁ passatīti virodhipaccayasannipāte vikārāpattidassanato,",
  "tika-s0104t1:873_1": "ante ca adassanūpagamanato vināsaṁ passati oḷārikattā rūpadhammabhedassa.",
  "tika-s0104t1:873_2": "Paccayaṁ datvāti anantarapaccayādivasena paccayasattiṁ datvā, paccayo hutvāti vuttaṁ hoti,",
  "tika-s0104t1:873_3": "tasmā na passatīti sambandho,",
  "tika-s0104t1:873_4": "balavatarampi samānaṁ iminā kāraṇena na passatīti adhippāyo.",
  "tika-s0104t1:873_5": "Balavataranti ca cittassa lahutarabhedaṁ sandhāya vuttaṁ.",
  "tika-s0104t1:873_6": "Tathā hi ekasmiṁ rūpe dharanteyeva soḷasa cittāni bhijjanti.",
  "tika-s0104t1:873_7": "Cittassa bhedaṁ na passatīti ettha khaṇe khaṇe bhijjantampi cittaṁ parassa anantarapaccayabhāveneva bhijjati,",
  "tika-s0104t1:873_8": "tasmā purimacittassa abhāvaṁ paṭicchādetvā viya pacchimacittassa uppattito bhāvapakkho balavataro pākaṭova hoti,",
  "tika-s0104t1:873_9": "na abhāvapakkhoti idaṁ kāraṇaṁ dassetuṁ ‘‘cittaṁ panā’’tiādi vuttanti daṭṭhabbaṁ.",
  "tika-s0104t1:873_10": "Ayañcattho alābhacakkanidassanena dīpetabbo.",
  "tika-s0104t1:873_11": "Yasmā pana takkīvādī nānattanayassa duravadhānatāya,",
  "tika-s0104t1:873_12": "ekattanayassa ca micchāgahitattā ‘‘yadevidaṁ viññāṇaṁ sabbadāpi evarūpena pavattati,",
  "tika-s0104t1:873_13": "ayaṁ me attā nicco’’tiādinā abhinivesaṁ janesi,",
  "tika-s0104t1:873_14": "tasmā tamatthaṁ ‘‘so taṁ apassanto’’tiādinā saha upamāya vibhāveti.",
  "tika-s0104t1:874_0": "Antānantavādavaṇṇanā",
  "tika-s0104t1:875_0": "53.",
  "tika-s0104t1:875_1": "Antānantasahacarito vādo antānanto yathā ‘‘kuntā pacarantī’’ti,",
  "tika-s0104t1:875_2": "antānantasannissayo vā yathā ‘‘mañcā ukkuṭṭhiṁ karontī’’ti,",
  "tika-s0104t1:875_3": "so etesanti antānantikāti atthaṁ dassetuṁ ‘‘antānantavādā’’ti vuttaṁ.",
  "tika-s0104t1:875_4": "Vuttanayena antānantasahacarito, tannissayo vā,",
  "tika-s0104t1:875_5": "antānantesu vā pavatto vādo etesanti antānantavādā.",
  "tika-s0104t1:875_6": "Idāni ‘‘antavā ayaṁ loko’’tiādinā vakkhamānapāṭhānurūpaṁ atthaṁ vibhajanto ‘‘antaṁ vā’’tiādimāha.",
  "tika-s0104t1:875_7": "Amati gacchati bhāvo osānametthāti hi anto, mariyādā , tappaṭisedhanena ananto.",
  "tika-s0104t1:875_8": "Anto ca ananto ca antānanto ca nevantanānanto ca antānanto tveva vutto sāmaññaniddesena,",
  "tika-s0104t1:875_9": "ekasesenavā ‘‘nāmarūpapaccayā saḷāyatana’’ntiādīsu (ma. ni. 3.126; saṁ. ni. 2.1; udā. 1) viya.",
  "tika-s0104t1:875_10": "Catutthapadañhettha tatiyapadena samānatthanti antānantapadeneva yathāvuttanayadvayena catudhā attho viññāyati. Kassa panāyaṁ antānantoti?",
  "tika-s0104t1:875_11": "Lokīyati saṁsāranissaraṇatthikehi diṭṭhigatikehi avapassīyati,",
  "tika-s0104t1:875_12": "lokiyanti vā ettha tehi puññāpuññāni,",
  "tika-s0104t1:875_13": "tabbipāko cāti ‘‘loko’’ti saṅkhyaṁ gatassa attano.",
  "tika-s0104t1:875_14": "Tenāha pāḷiyaṁ ‘‘antānantaṁ lokassa paññapentī’’ti. Ko paneso attāti?",
  "tika-s0104t1:875_15": "Jhānavisayabhūtaṁ kasiṇanimittaṁ.",
  "tika-s0104t1:875_16": "Ayañhi diṭṭhigatiko paṭibhāganimittaṁ cakkavāḷapariyantaṁ,",
  "tika-s0104t1:875_17": "apariyantaṁ vā vaḍḍhanavasena,",
  "tika-s0104t1:875_18": "tadanussavādivasena ca tattha lokasaññī viharati,",
  "tika-s0104t1:875_19": "tathā ca aṭṭhakathāyaṁ vakkhati ‘‘taṁ ‘loko’ti gahetvā’’ti (dī. ni. aṭṭha.",
  "tika-s0104t1:875_20": "1.54-60) keci pana vadanti ‘‘jhānaṁ,",
  "tika-s0104t1:875_21": "taṁsampayuttadhammā ca idha attā, lokoti ca gahitā’’ti, taṁ aṭṭhakathāya na sameti.",
  "tika-s0104t1:876_0": "Etthāha – yuttaṁ tāva purimānaṁ tiṇṇampi vādīnaṁ antānantikattaṁ antañca anantañca antānantañca ārabbha pavattavādattā,",
  "tika-s0104t1:876_1": "pacchimassa pana takkikassa tadubhayapaṭisedhanavasena pavattavādattā kathaṁ antānantikattanti?",
  "tika-s0104t1:876_2": "Tadubhayapaṭisedhanavasena pavattavādattā eva.",
  "tika-s0104t1:876_3": "Antānantapaṭisedhanavādopi hi so antānantavisayoyeva tamārabbha pavattattā.",
  "tika-s0104t1:876_4": "Etadatthameva hi sandhāya aṭṭhakathāyaṁ ‘‘antaṁ vā antantaṁ vā antānantaṁ vā nevantānānantaṁ vā ārabbha pavattavādā’’ti vuttaṁ.",
  "tika-s0104t1:876_5": "Atha vā yathā tatiyavāde desapabhedavasena ekasseva lokassa antavatā, anantavatā ca sambhavati,",
  "tika-s0104t1:876_6": "evamettha takkīvādepi kālapabhedavasena ekasseva tadubhayasambhavato aññamaññapaṭisedhena tadubhayaññeva vuccati,",
  "tika-s0104t1:876_7": "dvinnampi ca paṭisedhānaṁ pariyudāsatā. Kathaṁ?",
  "tika-s0104t1:876_8": "Antavantapaṭisedhena hi anantavā vuccati,",
  "tika-s0104t1:876_9": "anantavantapaṭisedhena ca antavā.",
  "tika-s0104t1:876_10": "Dvipaṭisedho hi pakatiyatthañāpako.",
  "tika-s0104t1:876_11": "Iti paṭisedhanavasena antānantasaṅkhātassa ubhayassa vuttattā yuttoyeva tabbisayassa pacchimassāpi antānantikabhāvoti.",
  "tika-s0104t1:876_12": "Yadevaṁ so antānantikavādabhāvato tatiyavādasamavarodheyeva siyāti? Na, kālapabhedassa adhippetattā.",
  "tika-s0104t1:876_13": "Desapabhedavasena hi antānantiko tatiyavādī viya pacchimopi takkiko kālapabhedavasena antānantiko hoti. Kathaṁ?",
  "tika-s0104t1:876_14": "Yasmā ayaṁ lokasaññito attā ananto kadā ci sakkhidiṭṭhoti adhigatavisesehi mahesīhi anusuyyati, tasmā nevantavā. Yasmā panāyaṁ antavā kadāci,",
  "tika-s0104t1:876_15": "sakkhidiṭṭhoti tehiyeva anusuyyati, tasmā nānantavāti.",
  "tika-s0104t1:876_16": "Ayaṁ takkiko avaḍḍhitabhāvapubbakattā paṭibhāganimittānaṁ vaḍḍhitabhāvassa ubhayathā labbhamānassa parikappitassa attano appaccakkhakāritāya anussavādimatte ṭhatvā vaḍḍhitakālavasena ‘‘nevantavā’’ti paṭikkhipati,",
  "tika-s0104t1:876_17": "avaḍḍhitakālavasena pana ‘‘nānantavā’’ti,",
  "tika-s0104t1:876_18": "na pana antatānantatānaṁ accantamabhāvena yathā taṁ ‘‘nevasaññānāsaññā’’ti. Yathā cānussutikatakkino,",
  "tika-s0104t1:876_19": "evaṁ jātissaratakkiādīnampi vasena yathāsambhavaṁ yojetabbaṁ.",
  "tika-s0104t1:877_0": "Keci pana yadi panāyaṁ attā antavā,",
  "tika-s0104t1:877_1": "evaṁ sati dūradese upapajjanānussaraṇādikiccanibbatti na siyā. Atha anantavā,",
  "tika-s0104t1:877_2": "evañca idha ṭhitasseva devalokanirayādīsu sukhadukkhānubhavanaṁ siyā.",
  "tika-s0104t1:877_3": "Sace pana antavā ceva anantavā ca,",
  "tika-s0104t1:877_4": "evampi tadubhayadosasamāyogo siyā. Tasmā ‘‘antavā,",
  "tika-s0104t1:877_5": "anantavā’’ti ca abyākaraṇīyo attāti evaṁ takkanavasena catutthavādappavattiṁ vaṇṇenti.",
  "tika-s0104t1:877_6": "Yadi panesa vuttanayena antānantiko bhaveyya,",
  "tika-s0104t1:877_7": "atha kasmā ‘‘ye te samaṇabrāhmaṇā evamāhaṁsu ‘antavā ayaṁ loko parivaṭumo’ti, tesaṁ musā’’tiādinā (dī. ni.",
  "tika-s0104t1:877_8": "1.57) tassa purimavādattayapaṭikkhepo vuttoti?",
  "tika-s0104t1:877_9": "Purimavādattayassa tena yathādhippetappakāravilakkhaṇabhāvato.",
  "tika-s0104t1:877_10": "Teneva hi kāraṇena tathā paṭikkhepo vutto,",
  "tika-s0104t1:877_11": "na pana tassa antānantikattābhāvena,",
  "tika-s0104t1:877_12": "na ca pariyantarahitadiṭṭhivācāhi paṭikkhepena,",
  "tika-s0104t1:877_13": "avassañcetaṁ evameva ñātabbaṁ.",
  "tika-s0104t1:877_14": "Aññathā hesa amarāvikkhepapakkhaññeva bhajeyya catutthavādo.",
  "tika-s0104t1:877_15": "Na hi antatāanantatātadubhayavinimutto attano pakāro atthi,",
  "tika-s0104t1:877_16": "takkīvādī ca yuttimaggakoyeva.",
  "tika-s0104t1:877_17": "Kālabhedavasena ca ekasmimpi loke tadubhayaṁ no na yujjatīti.",
  "tika-s0104t1:877_18": "Bhavatu tāva pacchimavādīdvayassa antānantikabhāvo yutto antānantānaṁ vasena ubhayavisayattā tesaṁ vādassa.",
  "tika-s0104t1:877_19": "Kathaṁ pana purimavādīdvayassa paccekaṁ antānantikabhāvo yutto siyā ekekavisayattā tesaṁ vādassāti?",
  "tika-s0104t1:877_20": "Vuccate – samudāye pavattamāna-saddassa avayavepi upacāravuttito.",
  "tika-s0104t1:877_21": "Samuditesu hi antānantavādīsu pavattamāno antānanti ka-saddo tattha niruḷhatāya tadavayavesupi paccekaṁ antānantikavādīsu pavattati yathā ‘‘arūpajjhānesu paccekaṁ aṭṭhavimokkhapariyāyo’’,",
  "tika-s0104t1:877_22": "yathā ca ‘‘loke sattāsayo’’ti.",
  "tika-s0104t1:877_23": "Atha vā abhinivesato purimakāle pavattavitakkavasena ayaṁ tattha vohāro kato.",
  "tika-s0104t1:877_24": "Tesañhi diṭṭhigatikānaṁ tathārūpacetosamādhisamadhigamato pubbakāle ‘‘antavā nu kho ayaṁ loko,",
  "tika-s0104t1:877_25": "udāhu anantavā’’ti ubhayākārāvalambino vitakkassa vasena niruḷho antānantikabhāvo pacchā visesalābhena tesu antānantavādesu ekasseva vādassa saṅgahe uppannepi purimasiddharuḷhiyā vohārīyati yathā ‘‘sabbe sattā maraṇadhammā’’tiādīsu (saṁ. ni.",
  "tika-s0104t1:877_26": "1.133) arahati sattapariyāyo,",
  "tika-s0104t1:877_27": "yathā ca bhavantaragatepi maṇḍūkādivohāroti.",
  "tika-s0104t1:878_0": "54-60.",
  "tika-s0104t1:878_1": "Paṭibhāganimittavaḍḍhanāya heṭṭhā, upari,",
  "tika-s0104t1:878_2": "tiriyañca cakkavāḷapariyantagatāgatavasena antānantabhāvoti dassetuṁ ‘‘paṭibhāganimitta’’ntiādi vuttaṁ. Nti paṭibhāganimittaṁ.",
  "tika-s0104t1:878_3": "Uddhamadho avaḍḍhetvā tiriyaṁ vaḍḍhetvāti etthāpi ‘‘cakkavāḷapariyantaṁ katvā’’ti adhikāravasena yojetabbaṁ.",
  "tika-s0104t1:878_4": "Vuttanayenāti ‘‘takkayatīti takkī’’tiādinā (dī. ni. aṭṭha. 1.34) saddato,",
  "tika-s0104t1:878_5": "‘‘catubbidho takkī’’tiādinā (dī. ni. aṭṭha.",
  "tika-s0104t1:878_6": "1.34) atthato ca sassatavāde vuttanayena.",
  "tika-s0104t1:878_7": "Diṭṭhapubbānusārenāti dassanabhūtena viññāṇena upaladdhapubbassa antavantādino anussaraṇena,",
  "tika-s0104t1:878_8": "evañca katvā anussutitakkīsuddhatakkīnampi idha saṅgaho siddho hoti.",
  "tika-s0104t1:878_9": "Atha vā diṭṭhaggahaṇeneva ‘‘naccagītavāditavisūkadassanā’’tiādīsu (dī. ni. 1.10,",
  "tika-s0104t1:878_10": "194) viya sutādīnampi gahitabhāvo veditabbo.",
  "tika-s0104t1:878_11": "‘‘Antavā’’tiādinā icchitassa attano sabbadābhāvaparāmasanavaseneva imesaṁ vādānaṁ pavattanato sassatadiṭṭhisaṅgaho daṭṭhabbo.",
  "tika-s0104t1:878_12": "Tathā hi vakkhati ‘‘satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97, 98).",
  "tika-s0104t1:879_0": "Amarāvikkhepavādavaṇṇanā",
  "tika-s0104t1:880_0": "61.Namaratīti ‘‘evamevā’’ti sanniṭṭhānābhāvena na upacchijjati,",
  "tika-s0104t1:880_1": "anekantikāyeva hotīti vuttaṁ hoti.",
  "tika-s0104t1:880_2": "Pariyantarahitāti osānavigatā, aniṭṭhaṅgatāti attho.",
  "tika-s0104t1:880_3": "Vividhoti ‘‘evampi me no’’tiādinā nānappakāro.",
  "tika-s0104t1:880_4": "Khepoti sakavādena paravādānaṁ khipanaṁ. Ko paneso amarāvikkhepoti?",
  "tika-s0104t1:880_5": "Tathāpavatto diṭṭhippadhāno tādisāya vācāya samuṭṭhāpako cittuppādoyeva. Amarāya diṭṭhiyā, vācāya ca vikkhipanti,",
  "tika-s0104t1:880_6": "vividhamapanentīti vā amarāvikkhepino,",
  "tika-s0104t1:880_7": "teyeva ‘‘amarāvikkhepikā’’tipi yujjati.",
  "tika-s0104t1:880_8": "‘‘Macchajāti’’ cceva avatvā ‘‘ekā’’ti vadanto macchajātiviseso esoti dasseti.",
  "tika-s0104t1:880_9": "Ito cito ca sandhāvati ekasmiṁ sabhāve anavaṭṭhānato. Yathā gāhaṁ na upagacchati, tathā sandhāvanato,",
  "tika-s0104t1:880_10": "etena amarāya vikkhepo tathā,",
  "tika-s0104t1:880_11": "so viyāti amarāvikkhepoti atthamāha ‘‘sā ummujjananimujjanādivasenā’’tiādinā vikkhepapadatthena upamitattā.",
  "tika-s0104t1:880_12": "Ayameva hi attho ācariyasāriputtattherenāpi sāratthadīpaniyaṁ (sārattha. ṭī.",
  "tika-s0104t1:880_13": "1.tatiyasaṅgītikathāvaṇṇanā) vutto.",
  "tika-s0104t1:880_14": "Amarā viya vikkhepo amarāvikkhepoti keci.",
  "tika-s0104t1:880_15": "Atha vā amarā viya vikkhipantīti amarāvikkhepino, teyeva amarāvikkhepikā.",
  "tika-s0104t1:881_0": "62.",
  "tika-s0104t1:881_1": "Vikkhepavādino uttarimanussadhamme,",
  "tika-s0104t1:881_2": "abyākatadhamme ca (akusaladhammepi dī. ni. ṭī.",
  "tika-s0104t1:881_3": "1.62) sabhāvabhedavasena paṭivijjhituṁ ñāṇaṁ natthīti kusalākusalapadānaṁ kusalākusalakammapathavaseneva attho vutto.",
  "tika-s0104t1:881_4": "Vighāto vihesā kāyikadukkhaṁ ‘‘vippaṭisāruppattiyā’’ti domanassassa hetubhāvena vacanato,",
  "tika-s0104t1:881_5": "tenāha ‘‘dukkhaṁ bhaveyyā’’ti.",
  "tika-s0104t1:881_6": "Musāvādeti nimitte bhummavacanaṁ, nissakkatthe vā. Musāvādahetu,",
  "tika-s0104t1:881_7": "musāvādato vā ottappena ceva hiriyā cāti attho.",
  "tika-s0104t1:881_8": "Kīdisaṁ amarāvikkhepamāpajjatīti āha ‘‘apariyantavikkhepa’’nti,",
  "tika-s0104t1:881_9": "tena amarāsadisavikkhepasaṅkhātaṁ dutiyanayaṁ nivatteti.",
  "tika-s0104t1:881_10": "Yathāvutte hi nayadvaye paṭhamanayavasenāyamattho dassito,",
  "tika-s0104t1:881_11": "dutiyanayavasena pana amarāsadisavikkhepaṁ dassetuṁ ‘‘idaṁ kusalanti puṭṭho’’tiādivacanaṁ vakkhati.",
  "tika-s0104t1:882_0": "‘‘Evantipi me no’’ti yaṁ tayā puṭṭhaṁ,",
  "tika-s0104t1:882_1": "taṁ evantipi me laddhi no hotīti attho. Evaṁ sabbattha yathārahaṁ.",
  "tika-s0104t1:882_2": "Aniyamitavikkhepoti sassatādīsu ekasmimpi pakāre aṭṭhatvā vikkhepakaraṇaṁ,",
  "tika-s0104t1:882_3": "paravādinā yasmiṁ kismiñci pakāre pucchite tassa paṭikkhepavikkhepoti vuttaṁ hoti.",
  "tika-s0104t1:882_4": "Atha vā apariyantavikkhepadassanaṁyeva aṭṭhakathāyaṁ kataṁ ‘‘evantipi me noti aniyamitavikkhepo’’tiādinā,",
  "tika-s0104t1:882_5": "‘‘idaṁ kusalanti vā akusalanti vā puṭṭho’’tiādinā ca.",
  "tika-s0104t1:882_6": "‘‘Evantipi me no’’tiādinā hi aniyametvā,",
  "tika-s0104t1:882_7": "niyametvā ca sassatekaccasassatucchedatakkīvādānaṁ paṭisedhanena taṁ taṁ vādaṁ paṭikkhipateva apariyantavikkhepavādattā.",
  "tika-s0104t1:882_8": "‘‘Amarāvikkhepino’’ti dassetvā attanā pana anavaṭṭhitavādattā na kismiñci pakkhe avatiṭṭhatīti imamatthaṁ dassetuṁ ‘‘sayaṁ pana idaṁ…pe… na byākarotī’’ti āha.",
  "tika-s0104t1:882_9": "Idāni kusalādīnaṁ abyākaraṇena tadeva anavaṭṭhānaṁ vibhāveti ‘‘idaṁ kusalanti puṭṭho’’tiādinā.",
  "tika-s0104t1:882_10": "Tenevāha ‘‘ekasmimpi pakkhe na tiṭṭhatī’’ti.",
  "tika-s0104t1:882_11": "Kiṁ no noti te laddhīti neva na hotīti tava laddhi hoti kinti attho.",
  "tika-s0104t1:882_12": "No notipi me noti neva na hotītipi me laddhi no hoti.",
  "tika-s0104t1:883_0": "63.",
  "tika-s0104t1:883_1": "Attano paṇḍitabhāvavisayānaññeva rāgādīnaṁ vasena yojanaṁ kātuṁ ‘‘ajānantopī’’tiādimāha.",
  "tika-s0104t1:883_2": "Sahasāti anupadhāretvā vegena.",
  "tika-s0104t1:883_3": "‘‘Bhadramukhāti paṇḍitānaṁ samudāciṇṇamālapanaṁ, sundaramukhāti attho. Tatthāti tasmiṁ byākaraṇe, nimitte cetaṁ bhummaṁ.",
  "tika-s0104t1:883_4": "Chandarāgapadānaṁ samānatthabhāvepi vikappanajotakena vā-saddena yogyattā gobalībaddādinayena bhinnatthatāva yuttāti āha ‘‘chando dubbalarāgo,rāgo balavarāgo’’ti. Dosapaṭighesupi eseva nayo.",
  "tika-s0104t1:883_5": "Ettakampi nāmāti ettha api-saddo sampiṇḍane vattati, nāma-saddo garahāyaṁ.",
  "tika-s0104t1:883_6": "Na kevalaṁ ito uttaritarameva,",
  "tika-s0104t1:883_7": "atha kho ettakampi na jānāmi nāma,",
  "tika-s0104t1:883_8": "pageva taduttarijānaneti attho.",
  "tika-s0104t1:883_9": "Parehi katasakkārasamānavisayānaṁ pana rāgādīnaṁ vasena ayaṁ yojanā – kusalākusalaṁ yathābhūtaṁ apajānantopi yesamahaṁ samavāyena kusalameva ‘‘kusala’’nti,",
  "tika-s0104t1:883_10": "akusalameva ‘‘akusala’’nti ca byākareyyaṁ,",
  "tika-s0104t1:883_11": "tesu tathā byākaraṇahetu ‘‘aho vata re paṇḍito’’ti sakkārasammānaṁ karontesu mama chando vā rāgo vā assāti.",
  "tika-s0104t1:883_12": "Dosapaṭighesupi vuttavipariyāyena yojetabbaṁ. ‘‘Taṁ mamassa upādānaṁ,",
  "tika-s0104t1:883_13": "so mamassa vighāto’’ti idaṁ abhidhammanayena (dha. sa.",
  "tika-s0104t1:883_14": "1219 ādayo) yathālābhavacanaṁ yathāsambhavaṁ yojetabbanti āha ‘‘chandarāgadvaya’’ntiādi.",
  "tika-s0104t1:883_15": "Taṇhādiṭṭhiyo eva hi ‘‘upādāna’’nti abhidhamme vuttā (dha. sa.",
  "tika-s0104t1:883_16": "1219 ādayo) idāni suttantanayena avisesayojanaṁ dasseti ‘‘ubhayampi vā’’tiādinā.",
  "tika-s0104t1:883_17": "Suttante hi dosopi ‘‘upādāna’’nti vutto ‘‘kodhupādānavinibandhā vighātaṁ āpajjantī’’tiādīsu (dī. ni. ṭī.",
  "tika-s0104t1:883_18": "1.63) ‘‘ubhayampī’’ti ca atthato vuttaṁ,",
  "tika-s0104t1:883_19": "na saddato catunnampi saddānamatthadvayavācakattā.",
  "tika-s0104t1:883_20": "Daḷhaggahaṇanti amuñcanaggahaṇaṁ.",
  "tika-s0104t1:883_21": "Paṭighopi hi ārammaṇaṁ na muñcati upanāhādivasena pavattanato,",
  "tika-s0104t1:883_22": "lobhasseva upādānabhāvena pākaṭattā dosassāpi upādānabhāvaṁ dassetuṁ idaṁ vuttaṁ.",
  "tika-s0104t1:883_23": "Vihananaṁ vihiṁsanaṁ vibādhanaṁ.",
  "tika-s0104t1:883_24": "Rāgopi hi pariḷāhavasena sāraddhavuttitāya nissayaṁ vihanati.",
  "tika-s0104t1:883_25": "‘‘Rāgo hī’’tiādinā rāgadosānaṁ upādānabhāve visesadassanamukhena tadatthasamatthanaṁ.",
  "tika-s0104t1:883_26": "Vināsetukāmatāya ārammaṇaṁ gaṇhātīti sambandho. Itīti tasmā gahaṇavihananato.",
  "tika-s0104t1:884_0": "64. Paḍati sabhāvadhamme jānāti,",
  "tika-s0104t1:884_1": "yathāsabhāvaṁ vā gacchatīti paṇḍā,",
  "tika-s0104t1:884_2": "sā yesaṁ te paṇḍitāti atthaṁ dasseti ‘‘paṇḍiccenā’’tiādinā. Paṇḍitassa bhāvo paṇḍiccaṁ, paññā.",
  "tika-s0104t1:884_3": "Yena hi dhammena pavattinimittabhūtena yutto ‘‘paṇḍito’’ti vuccati, soyeva dhammo paṇḍiccaṁ.",
  "tika-s0104t1:884_4": "Tena sutacintāmayapaññā vuttā tāsameva visayabhāvato.",
  "tika-s0104t1:884_5": "Samāpattilābhino hi bhāvanāmayapaññā.",
  "tika-s0104t1:884_6": "‘‘Nipuṇā’’ti iminā pana kammanibbattaṁ paṭisandhipaññāsaṅkhātaṁ sābhāvikañāṇaṁ vuttanti āha ‘‘saṇhasukhumabuddhino’’ti. Atthantaranti atthanānattaṁ, atthameva vā.",
  "tika-s0104t1:884_7": "‘‘Viññātaparappavādā’’ti etena kata-saddassa kiriyāsāmaññavācakattā ‘‘katavijjo’’tiādīsu viya kata-saddo ñāṇānuyuttataṁ vadatīti dasseti.",
  "tika-s0104t1:884_8": "‘‘Katavādaparicayā’’ti etena pana ‘‘katasippo’’tiādīsu viya samudāciṇṇavādataṁ.",
  "tika-s0104t1:884_9": "Ubhinnamantarā pana samuccayadvayena sāmaññaniddesaṁ, ekasesaṁ vāti daṭṭhabbaṁ.",
  "tika-s0104t1:884_10": "Vālavedhīnaṁ rūpaṁ sabhāvo viya rūpametesanti vālavedhirūpāti āha ‘‘vālavedhidhanuggahasadisā’’ti.",
  "tika-s0104t1:884_11": "Satadhā bhinnassa vālaggassa aṁsukoṭivedhakadhanuggahasadisāti attho.",
  "tika-s0104t1:884_12": "Tādisoyeva hi ‘‘vālavedhī’’ti adhippeto.",
  "tika-s0104t1:884_13": "Maññe-saddo upamājotakoti vuttaṁ ‘‘bhindantā viyā’’ti.",
  "tika-s0104t1:884_14": "Paññāgatenāti paññāpabhedena, paññāya eva vā.",
  "tika-s0104t1:884_15": "Samanuyuñjanā laddhiyā pucchā.",
  "tika-s0104t1:884_16": "Samanugāhanā taṁkāraṇassāti dasseti ‘‘kiṁ kusala’’ntiādinā.",
  "tika-s0104t1:884_17": "Samanubhāsanāpi ovādavasena samanuyuñjanāyevāti āha ‘‘samanuyuñjeyyu’’nti.",
  "tika-s0104t1:884_18": "‘‘Na sampāyeyya’’nti ettha da-kārassa ya-kārādesataṁ,",
  "tika-s0104t1:884_19": "eyya-saddassa ca sāmatthiyatthataṁ dassetuṁ ‘‘na sampādeyya’’ntiādi vuttaṁ.",
  "tika-s0104t1:885_0": "65-66.",
  "tika-s0104t1:885_1": "Mandā atikkhā paññā yassāti mandapañño,",
  "tika-s0104t1:885_2": "tenāha ‘‘apaññassevetaṁ nāma’’nti.",
  "tika-s0104t1:885_3": "‘‘Mohamūho’’ti vattabbe ha-kāralopena ‘‘momūho’’ti vuttaṁ,",
  "tika-s0104t1:885_4": "tañca atisayatthadīpakaṁ pariyāyadvayassa atirekatthabhāvatoti yathā ‘‘padaṭṭhāna’’nti vuttaṁ ‘‘atisammūḷho’’ti.",
  "tika-s0104t1:885_5": "Siddhe hi sati punārambho niyamāya vā hoti, atthantaraviññāpanāya vā. Yathā pubbe kammunā āgato, tathā idhāpīti tathāgato, satto.",
  "tika-s0104t1:885_6": "Ettha ca kāmaṁ purimānampi tiṇṇaṁ kusalādidhammasabhāvānavabodhato attheva mandabhāvo,",
  "tika-s0104t1:885_7": "tesaṁ pana attano kusalādidhammānavabodhassa avabodhanato viseso atthīti.",
  "tika-s0104t1:885_8": "Pacchimoyeva tadabhāvato mandamomūhabhāvena vutto.",
  "tika-s0104t1:885_9": "Nanu ca pacchimassāpi attano dhammānavabodhassa avabodho atthiyeva ‘‘atthi paro loko’ti iti ce me assa,",
  "tika-s0104t1:885_10": "‘atthi paro loko’ti iti te naṁ byākareyyaṁ,",
  "tika-s0104t1:885_11": "evantipi me no’’tiādivacanatoti? Kiñcāpi atthi,",
  "tika-s0104t1:885_12": "na pana tassa purimānaṁ viya apariññātadhammabyākaraṇanimittamusāvādādibhāyanajigucchanākāro atthi,",
  "tika-s0104t1:885_13": "atha kho mahāmūḷhoyevāti tathāvesa vutto.",
  "tika-s0104t1:885_14": "Atha vā ‘‘evantipi me no’’tiādinā pucchāya vikkhepakaraṇatthaṁ ‘‘atthi paro loko’’ti iti ce maṁ pucchasīti pucchāṭhapanameva tena dassīyati,",
  "tika-s0104t1:885_15": "na attano dhammānavabodhāvabodhoti ayameva visesena ‘‘mando momūho’’ti vutto.",
  "tika-s0104t1:885_16": "Teneva hi tathāvādīnaṁ sañcayaṁ belaṭṭhaputtaṁ ārabbha ‘‘ayañca imesaṁ samaṇabrāhmaṇānaṁ sabbabālo sabbamūḷho’’ti (dī. ni. 1.181) vuttaṁ.",
  "tika-s0104t1:885_17": "Tattha ‘‘atthi paro loko’’ti sassatadassanavasena, sammādiṭṭhivasena vā pucchā.",
  "tika-s0104t1:885_18": "Yadi hi diṭṭhigatiko sassatadassanavasena puccheyya,",
  "tika-s0104t1:885_19": "yadi ca sammādiṭṭhiko sammādassanavasenāti dvidhāpi attho vaṭṭati.",
  "tika-s0104t1:885_20": "‘‘Natthi paro loko’’ti natthikadassanavasena, sammādiṭṭhivasena vā,",
  "tika-s0104t1:885_21": "‘‘atthi ca natthi ca paro loko’’ti ucchedadassanavasena, sammādiṭṭhivasena vā,",
  "tika-s0104t1:885_22": "‘‘nevatthi na natthi paro loko’’ti vuttapakārattayapaṭikkhepe sati pakārantarassa asambhavato atthitānatthitāhi na vattabbākāro paro lokoti vikkhepaññeva purakkhārena , sammādiṭṭhivasena vā pucchā.",
  "tika-s0104t1:885_23": "Sesacatukkattayepi vuttanayānusārena attho veditabbo.",
  "tika-s0104t1:885_24": "Puññasaṅkhārattiko viya hi kāyasaṅkhārattikena purimacatukkasaṅgahito eva attho sesacatukkattayena sattaparāmāsapuññādisaphalatācodanānayena (attaparāmāsapuññādiphalatācodanānayena dī. ni. ṭī. 1.65, 66) saṅgahito.",
  "tika-s0104t1:885_25": "Ettha hi tatiyacatukkena puññādikammasaphalatāya,",
  "tika-s0104t1:885_26": "sesacatukkattayena ca sattaparāmāsatāya codanānayo vuttoti daṭṭhabbaṁ.",
  "tika-s0104t1:886_0": "Amarāvikkhepiko pana sassatādīnaṁ attano aruccanatāya sabbattha ‘‘evantipi me no’’tiādinā vikkhepaññeva karoti.",
  "tika-s0104t1:886_1": "Tattha ‘‘evantipi me no’’tiādi tattha tattha pucchitākārapaṭisedhanavasena vikkhepākāradassanaṁ.",
  "tika-s0104t1:886_2": "Kasmā pana vikkhepavādino paṭikkhepova sabbattha vutto.",
  "tika-s0104t1:886_3": "Nanu vikkhepapakkhassa ‘‘evameva’’nti anujānanampi vikkhepapakkhe avaṭṭhānato yuttarūpaṁ siyāti? Na, tatthāpi tassa sammūḷhattā,",
  "tika-s0104t1:886_4": "paṭikkhepavaseneva ca vikkhepavādassa pavattanato.",
  "tika-s0104t1:886_5": "Tathā hi sañcayo belaṭṭhaputto raññā ajātasattunā sandiṭṭhikaṁ sāmaññaphalaṁ puṭṭho paralokatthitādīnaṁ paṭisedhanamukheneva vikkhepaṁ byākāsi.",
  "tika-s0104t1:887_0": "Etthāha – nanu cāyaṁ sabbopi amarāvikkhepiko kusalādayo dhamme,",
  "tika-s0104t1:887_1": "paralokatthitādīni ca yathābhūtaṁ anavabujjhamāno tattha tattha pañhaṁ puṭṭho pucchāya vikkhepanamattaṁ āpajjati,",
  "tika-s0104t1:887_2": "atha tassa kathaṁ diṭṭhigatikabhāvo siyā.",
  "tika-s0104t1:887_3": "Na hi avattukāmassa viya pucchitatthamajānantassa vikkhepakaraṇamattena diṭṭhigatikatā yuttāti?",
  "tika-s0104t1:887_4": "Vuccate – na heva kho pucchāya vikkhepakaraṇamattena tassa diṭṭhigatikatā,",
  "tika-s0104t1:887_5": "atha kho micchābhinivesavasena.",
  "tika-s0104t1:887_6": "Sassatābhinivesavasena hi micchābhiniviṭṭhoyeva puggalo mandabuddhitāya kusalādidhamme,",
  "tika-s0104t1:887_7": "paralokatthitādīni ca yāthāvato appaṭibujjhamāno attanā aviññātassa atthassa paraṁ viññāpetumasakkuṇeyyatāya musāvādabhayena ca vikkhepamāpajjatīti.",
  "tika-s0104t1:887_8": "Tathā hi vakkhati ‘‘yāsaṁ satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97, 98) atha vā puññapāpānaṁ, tabbipākānañca anavabodhena,",
  "tika-s0104t1:887_9": "asaddahanena ca tabbisayāya pucchāya vikkhepakaraṇameva sundaranti khantiṁ ruciṁ uppādetvā abhinivisantassa uppannā visuṁyevesā ekā diṭṭhi sattabhaṅgadiṭṭhi viyāti daṭṭhabbaṁ.",
  "tika-s0104t1:887_10": "Tathā ca vuttaṁ ‘‘pariyantarahitā diṭṭhigatikassa diṭṭhi ceva vācā’’ cāti (dī. ni. aṭṭha. 1.61).",
  "tika-s0104t1:887_11": "Yaṁ panetaṁ vuttaṁ ‘‘imepi cattāro pubbe pavattadhammānusāreneva diṭṭhiyā gahitattā pubbantakappikesu paviṭṭhā’’ti,",
  "tika-s0104t1:887_12": "tadetassa amarāvikkhepavādassa sassatadiṭṭhisaṅgahavaseneva vuttaṁ.",
  "tika-s0104t1:887_13": "Kathaṁ panassa sassatadiṭṭhisaṅgahoti?",
  "tika-s0104t1:887_14": "Ucchedavasena anabhinivesanato.",
  "tika-s0104t1:887_15": "Natthi hi koci dhammānaṁ yathābhūtavedī vivādabahulattā lokassa.",
  "tika-s0104t1:887_16": "‘‘Evameva’’nti pana saddantarena dhammanijjhānanā anādikālikā loke,",
  "tika-s0104t1:887_17": "tasmā sassatalesassa ettha labbhanato sassatadiṭṭhiyā etassa saṅgaho daṭṭhabbo.",
  "tika-s0104t1:888_0": "Adhiccasamuppannavādavaṇṇanā",
  "tika-s0104t1:889_0": "67.",
  "tika-s0104t1:889_1": "Adhicca yadicchakaṁ yaṁ kiñci kāraṇaṁ kassaci buddhipubbaṁ vinā samuppannoti attalokasaññitānaṁ khandhānaṁ adhiccuppattiākārārammaṇadassanaṁ adhiccasamuppannaṁ tadākārasannissayeneva pavattito,",
  "tika-s0104t1:889_2": "tadākārasahacaritato ca yathā ‘‘mañcā ghosanti, kuntā pacarantī’’ti,",
  "tika-s0104t1:889_3": "adhiccasamuppannadassanaṁ vā antapadalopena adhiccasamuppannaṁ yathā ‘‘rūpabhavo rūpa’’nti,",
  "tika-s0104t1:889_4": "imamatthaṁ sandhāya ‘‘adhiccasamuppanno’’tiādi vuttaṁ.",
  "tika-s0104t1:889_5": "Akāraṇasamuppannanti kāraṇamantarena yadicchakaṁ samuppannaṁ.",
  "tika-s0104t1:890_0": "68-73.Asaññasattāti ettha etaṁ asaññāvacananti attho.",
  "tika-s0104t1:890_1": "Desanāsīsanti desanāya jeṭṭhakaṁ padhānabhāvena gahitattā,",
  "tika-s0104t1:890_2": "tena saññaṁ dhuraṁ katvā bhagavatā ayaṁ desanā katā,",
  "tika-s0104t1:890_3": "na pana tattha aññesaṁ arūpadhammānampi atthitāyāti dasseti,",
  "tika-s0104t1:890_4": "tenevāha ‘‘acittuppādā’’tiādi.",
  "tika-s0104t1:890_5": "Bhagavā hi yathā lokuttaradhammaṁ desento samādhiṁ,",
  "tika-s0104t1:890_6": "paññaṁ vā dhuraṁ katvā deseti,",
  "tika-s0104t1:890_7": "evaṁ lokiyadhammaṁ desento cittaṁ, saññaṁ vā.",
  "tika-s0104t1:890_8": "Tattha ‘‘yasmiṁ samaye lokuttaraṁ jhānaṁ bhāveti (dha. sa. 277), pañcaṅgiko sammāsamādhi (dī. ni.",
  "tika-s0104t1:890_9": "3.355) pañcañāṇiko sammāsamādhi, (dī. ni. 3.355; vibha.",
  "tika-s0104t1:890_10": "804) paññāya cassa disvā āsavā parikkhīṇā hontī’’ti,",
  "tika-s0104t1:890_11": "tathā ‘‘yasmiṁ samaye kāmāvacaraṁ kusalaṁ cittaṁ uppannaṁ hoti, (dha. sa.",
  "tika-s0104t1:890_12": "1) kiṁ citto tvaṁ bhikkhu (pārā. 146, 180) manopubbaṅgamā dhammā, (dha. pa. 1; netti. 90; peṭako. 83, 84) santi bhikkhave,",
  "tika-s0104t1:890_13": "sattā nānattakāyā nānattasaññino, (dī. ni. 3.332, 341, 357; a. ni. 7.44; a. ni. 9.24; cūḷani.",
  "tika-s0104t1:890_14": "83) nevasaññānāsaññāyatana’’nti (dī. ni.",
  "tika-s0104t1:890_15": "3.358) ca evamādīni suttāni etassatthassa sādhakāni.",
  "tika-s0104t1:890_16": "Titthaṁ vuccati micchāladdhi tattheva bāhullena paribbhamanato taranti bālā etthāti katvā,",
  "tika-s0104t1:890_17": "tadeva anappakānamanatthānaṁ titthiyānañca sañjātidesaṭṭhena,",
  "tika-s0104t1:890_18": "nivāsaṭṭhena vā āyatananti titthāyatanaṁ, tasmiṁ, aññatitthiyasamayeti attho.",
  "tika-s0104t1:890_19": "Titthiyā hi upapattivisese vimuttisaññino,",
  "tika-s0104t1:890_20": "saññāvirāgāvirāgesu ādīnavānisaṁsadassāvino ca hutvā asaññasamāpattiṁ nibbattetvā akkhaṇabhūmiyaṁ upapajjanti, na sāsanikā,",
  "tika-s0104t1:890_21": "tena vuttaṁ ‘‘ekacco titthāyatane pabbajitvā’’ti.",
  "tika-s0104t1:890_22": "Vāyokasiṇe parikammaṁ katvāti catutthe bhūtakasiṇe paṭhamādīni tīṇi jhānāni nibbattetvā tatiyajjhāne ciṇṇavasī hutvā tato vuṭṭhāya catutthajjhānādhigamāya parikammaṁ katvā,",
  "tika-s0104t1:890_23": "tenevāha ‘‘catutthajjhānaṁ nibbattetvā’’ti.",
  "tika-s0104t1:891_0": "Kasmā panettha vāyokasiṇeyeva parikammaṁ vuttanti?",
  "tika-s0104t1:891_1": "Vuccate – yatheva hi rūpapaṭibhāgabhūtesu kasiṇavisesesu rūpavibhāvanena rūpavirāgabhāvanāsaṅkhāto arūpasamāpattiviseso sacchikarīyati,",
  "tika-s0104t1:891_2": "evaṁ aparibyattaviggahatāya arūpapaṭibhāgabhūte kasiṇavisese arūpavibhāvanena arūpavirāgabhāvanāsaṅkhāto rūpasamāpattiviseso adhigamīyati,",
  "tika-s0104t1:891_3": "tasmā ettha ‘‘saññā rogo saññā gaṇḍo’’tiādinā, (ma. ni. 3.24) ‘‘dhi cittaṁ,",
  "tika-s0104t1:891_4": "dhibbate taṁ citta’’ntiādinā (dī. ni. ṭī.",
  "tika-s0104t1:891_5": "1.68-73) ca nayena arūpapavattiyā ādīnavadassanena,",
  "tika-s0104t1:891_6": "tadabhāve ca santapaṇītabhāvasanniṭṭhānena rūpasamāpattiyā abhisaṅkharaṇaṁ,",
  "tika-s0104t1:891_7": "rūpavirāgabhāvanā pana saddhiṁ upacārena arūpasamāpattiyo visesena paṭhamāruppajjhānaṁ.",
  "tika-s0104t1:891_8": "Yadi evaṁ ‘‘paricchinnākāsakasiṇepī’’ti vattabbaṁ.",
  "tika-s0104t1:891_9": "Tassāpi hi arūpapaṭibhāgatā labbhatīti? Vattabbamevetaṁ kesañci,",
  "tika-s0104t1:891_10": "avacanaṁ pana pubbācariyehi aggahitabhāvena.",
  "tika-s0104t1:891_11": "Yathā hi rūpavirāgabhāvanā virajjanīyadhammabhāvamatte parinibbindā (virajjanīyadhamma bhāvamattena parinipphannā dī. ni. ṭī.",
  "tika-s0104t1:891_12": "1.6-73) virajjanīyadhammapaṭibhāgabhūte ca visayavisese pātubhavati,",
  "tika-s0104t1:891_13": "evaṁ arūpavirāgabhāvanāpīti vuccamāne na koci virodho.",
  "tika-s0104t1:891_14": "Titthiyeheva pana tassā samāpattiyā paṭipajjitabbatāya,",
  "tika-s0104t1:891_15": "tesañca visayapadesanimittasseva tassa jhānassa paṭipattito taṁ kāraṇaṁ passantehi pubbācariyehi catuttheyeva bhūtakasiṇe arūpavirāgabhāvanāparikammaṁ vuttanti daṭṭhabbaṁ.",
  "tika-s0104t1:891_16": "Kiñca bhiyyo – vaṇṇakasiṇesu viya purimabhūtakasiṇattayepi vaṇṇapaṭicchāyāva paṇṇattiārammaṇaṁ jhānassa lokavohārānurodheneva pavattito,",
  "tika-s0104t1:891_17": "evañca katvā visuddhimagge (visuddhi.",
  "tika-s0104t1:891_18": "1.96) pathavīkasiṇassa ādāsacandamaṇḍalūpamāvacanañca samatthitaṁ hoti.",
  "tika-s0104t1:891_19": "Catutthe pana bhūtakasiṇe bhūtapaṭicchāyā eva jhānassa gocarabhāvaṁ gacchatīti tasseva arūpapaṭibhāgatā yuttā,",
  "tika-s0104t1:891_20": "tasmā vāyokasiṇeyeva parikammaṁ vuttanti veditabbaṁ.",
  "tika-s0104t1:892_0": "Kathaṁ passatīti āha ‘‘citte satī’’tiādi. Santoti nibbuto,",
  "tika-s0104t1:892_1": "diṭṭhadhammanibbānametanti vuttaṁ hoti. Kālaṁ katvāti maraṇaṁ katvā,",
  "tika-s0104t1:892_2": "yo vā manussaloke jīvanakālo upatthambhakapaccayehi karīyati, taṁ karitvātipi attho.",
  "tika-s0104t1:892_3": "Asaññasattesu nibbattatīti asaññasattasaṅkhāte sattanikāye rūpapaṭisandhivaseneva upapajjati,",
  "tika-s0104t1:892_4": "aññesu vā cakkavāḷesu tassā bhūmiyā atthitāya anekavidhabhāvaṁ sandhāya puthuvacananiddesotipi daṭṭhabbaṁ.",
  "tika-s0104t1:892_5": "Idhevāti pañcavokārabhaveyeva. Tatthāti asaññībhave.",
  "tika-s0104t1:892_6": "Yadi rūpakkhandhamattameva asaññībhave pātubhavati,",
  "tika-s0104t1:892_7": "kathaṁ arūpasannissayena vinā tattha rūpaṁ pavattati,",
  "tika-s0104t1:892_8": "nanu siyā arūpasannissitāyeva rūpakkhandhassa uppatti idheva pañcavokārabhave tathā uppattiyā adassanatoti ?",
  "tika-s0104t1:892_9": "Nāyamanuyogo aññatthāpi appaviṭṭho,",
  "tika-s0104t1:892_10": "kathaṁ pana rūpasannissayena vinā arūpadhātuyā arūpaṁ pavattatīti.",
  "tika-s0104t1:892_11": "Idampi hi tena samānajātiyameva. Kasmā? Idheva adassanato,",
  "tika-s0104t1:892_12": "kathañca kabaḷīkārāhārena vinā rūpadhātuyā rūpaṁ pavattatīti. Idampi ca taṁsabhāvameva, kiṁ kāraṇā? Idha adassanatoyeva.",
  "tika-s0104t1:892_13": "Iti aññatthāpi tathā pavattidassanato,",
  "tika-s0104t1:892_14": "kimetena aññanidassanena idheva anuyogena.",
  "tika-s0104t1:892_15": "Apica yathā yassa cittasantānassa nibbattikāraṇaṁ rūpe avigatataṇhaṁ,",
  "tika-s0104t1:892_16": "tassa saha rūpena sambhavato rūpaṁ nissāya pavatti rūpasāpekkhatāya kāraṇassa.",
  "tika-s0104t1:892_17": "Yassa pana nibbattikāraṇaṁ rūpe vigatataṇhaṁ,",
  "tika-s0104t1:892_18": "tassa vinā rūpena pavatti rūpanirapekkhatāya kāraṇassa,",
  "tika-s0104t1:892_19": "evaṁ yassa rūpappabandhassa nibbattikāraṇaṁ arūpe vigatataṇhaṁ,",
  "tika-s0104t1:892_20": "tassa vinā arūpena pavatti arūpanirapekkhatāya kāraṇassa,",
  "tika-s0104t1:892_21": "evaṁ bhāvanābalābhāvato pañcavokārabhave rūpārūpasambhavo viya,",
  "tika-s0104t1:892_22": "bhāvanābalena catuvokārabhave arūpasseva sambhavo viya ca.",
  "tika-s0104t1:892_23": "Asaññībhavepi bhāvanābalena rūpasseva sambhavo daṭṭhabboti.",
  "tika-s0104t1:893_0": "Kathaṁ pana tattha kevalo rūpappabandho paccuppannapaccayarahito cirakālaṁ pavattatīti paccetabbaṁ,",
  "tika-s0104t1:893_1": "kittakaṁ vā kālaṁ pavattatīti codanaṁ manasi katvā ‘‘yathā nāmā’’tiādimāha.",
  "tika-s0104t1:893_2": "Tena na kevalaṁ idha ceva aññattha ca vutto āgamoyeva etadatthañāpane,",
  "tika-s0104t1:893_3": "atha kho ayaṁ panettha yuttīti dasseti.",
  "tika-s0104t1:893_4": "Jiyāvegukkhittoti dhanujiyāya vegena khipito.",
  "tika-s0104t1:893_5": "Jhānavego nāma jhānānubhāvo phaladāne samatthatā.",
  "tika-s0104t1:893_6": "Tattakameva kālanti ukkaṁsato pañca mahākappasatāni.",
  "tika-s0104t1:893_7": "Tiṭṭhantīti yathānibbattairiyāpathameva cittakammarūpakasadisā hutvā tiṭṭhanti.",
  "tika-s0104t1:893_8": "Jhānavegeti asaññasamāpattiparikkhitte catutthajjhānakammavege, pañcamajjhānakammavege vā.",
  "tika-s0104t1:893_9": "Antaradhāyatīti paccayanirodhena nirujjhati na pavattati.",
  "tika-s0104t1:893_10": "Idhāti kāmāvacarabhaveti attho aññattha tesamanuppattito.",
  "tika-s0104t1:893_11": "Paṭisandhisaññāti paṭisandhicittuppādoyeva saññāsīsena vutto.",
  "tika-s0104t1:893_12": "Kathaṁ pana anekakappasatamatikkamena ciraniruddhato viññāṇato idha viññāṇamuppajjati.",
  "tika-s0104t1:893_13": "Na hi niruddhe cakkhupasāde cakkhuviññāṇamuppajjamānaṁ diṭṭhanti? Nayidamekantato daṭṭhabbaṁ.",
  "tika-s0104t1:893_14": "Niruddhampi hi cittaṁ samānajātikassa antarā anuppajjanato samanantarapaccayamattaṁ hotiyeva, na bījaṁ. Bījaṁ pana kammameva,",
  "tika-s0104t1:893_15": "tasmā kammato bījabhūtato ārammaṇādīhi paccayehi asaññībhavato cutānaṁ kāmadhātuyā upapattiviññāṇaṁ hotiyeva,",
  "tika-s0104t1:893_16": "tenāha ‘‘idha paṭisandhisaññā uppajjatī’’ti.",
  "tika-s0104t1:893_17": "Ettha ca yathā nāma utuniyāmena pupphaggahaṇe niyatakālānaṁ rukkhānaṁ vidāraṇasaṅkhāte vekhe dinne vekhabalena aniyamatā hoti pupphaggahaṇassa,",
  "tika-s0104t1:893_18": "evameva pañcavokārabhave avippayogena vattamānesu rūpārūpadhammesu rūpārūpavirāgabhāvanāsaṅkhāte vekhe dinne tassa samāpattivekhabalassa anurūpato arūpabhave,",
  "tika-s0104t1:893_19": "asaññabhave ca yathākkamaṁ rūparahitā,",
  "tika-s0104t1:893_20": "arūparahitā ca khandhānaṁ pavatti hotīti veditabbaṁ.",
  "tika-s0104t1:894_0": "Kasmā panettha puna saññuppādā ca pana ‘‘te devā tamhā kāyā cavantī’’ti saññuppādo tesaṁ cavanassa kāraṇabhāvena vutto,",
  "tika-s0104t1:894_1": "‘‘saññuppādā’’ti vacanaṁ vā kimatthadassananti codanāya ‘‘yasmā panā’’tiādimāha.",
  "tika-s0104t1:894_2": "Idha paṭisandhisaññuppādena tesaṁ cavanassa paññāyanato ñāpakahetubhāvena vutto,",
  "tika-s0104t1:894_3": "‘‘saññuppādā’’ti vacanaṁ vā tesaṁ cavanassa paññāyanabhāvadassananti adhippāyo.",
  "tika-s0104t1:894_4": "‘‘Saññuppādā’’ti hi etassa saññuppādena hetubhūtena cavanti,",
  "tika-s0104t1:894_5": "saññuppādā vā uppādasaññā te devāti sambandho. Santabhāvāyāti nibbānāya.",
  "tika-s0104t1:894_6": "Nanu cettha jātisatasahassadasasaṁvaṭṭādīnamatthake,",
  "tika-s0104t1:894_7": "tadabbhantare vā pavattāya asaññūpapattiyā vasena lābhīadhiccasamuppannikavādopi lābhīsassatavādo viya anekabhedo sambhavatīti? Saccameva,",
  "tika-s0104t1:894_8": "anantarattā pana āsannāya asaññūpapattiyā vasena lābhīadhiccasamuppannikavādo nayadassanavasena ekova dassitoti daṭṭhabbaṁ.",
  "tika-s0104t1:894_9": "Atha vā sassatadiṭṭhisaṅgahato adhiccasamuppannikavādassa sassatavāde āgato sabbopi desanānayo yathāsambhavaṁ adhiccasamuppannikavādepi gahetabboti imassa visesassa dassanatthaṁ bhagavatā lābhīadhiccasamuppannikavādo avibhajitvā dassito,",
  "tika-s0104t1:894_10": "avassañcassa sassatadiṭṭhisaṅgaho icchitabbo saṁkilesapakkhe sattānamajjhāsayassa sassatucchedavaseneva duvidhattā,",
  "tika-s0104t1:894_11": "tesu ca ucchedappasaṅgābhāvato.",
  "tika-s0104t1:894_12": "Tathā hi aṭṭhakathāyaṁ āsaya-saddassa atthuddhāravasena vuttaṁ ‘‘sassatucchedadiṭṭhi cā’’ti,",
  "tika-s0104t1:894_13": "tathā ca vakkhati ‘‘yāsaṁ satteva ucchedadiṭṭhiyo, sesā sassatadiṭṭhiyo’’ti (dī. ni. aṭṭha. 1.97, 98).",
  "tika-s0104t1:895_0": "Nanu ca adhiccasamuppannikavādassa sassatadiṭṭhisaṅgaho na yutto ‘‘ahañhi pubbe nāhosi’’ntiādivasena pavattanato apubbasattapātubhāvagāhakattā. Sassatadiṭṭhi pana attano,",
  "tika-s0104t1:895_1": "lokassa ca sadābhāvagāhinī ‘‘atthitveva sassatisama’’nti pavattanatoti?",
  "tika-s0104t1:895_2": "No na yutto anāgatakoṭiadassanena sassataggāhasamavarodhattā.",
  "tika-s0104t1:895_3": "Yadipi hi ayaṁ vādo ‘‘somhi etarahi ahutvā santatāya pariṇato’’ti (dī. ni. 1.68) attano,",
  "tika-s0104t1:895_4": "lokassa ca atītakoṭiparāmasanavasena pavatto,",
  "tika-s0104t1:895_5": "tathāpi vattamānakālato paṭṭhāya na tesaṁ katthaci anāgate pariyantaṁ passati,",
  "tika-s0104t1:895_6": "visesena ca paccuppannānāgatakālesu apariyantadassanapabhāvito sassatavādo,",
  "tika-s0104t1:895_7": "yathāha ‘‘sassatisamaṁ tatheva ṭhassatī’’ti (dī. ni.",
  "tika-s0104t1:895_8": "1.31 atthato samānaṁ) yadevaṁ siyā imassa ca vādassa,",
  "tika-s0104t1:895_9": "sassatavādādīnañca pubbantakappikesu saṅgaho na yuttoyeva anāgatakālaparāmasanavasena pavattattāti?",
  "tika-s0104t1:895_10": "Yutto eva samudāgamassa atītakoṭṭhāsikattā.",
  "tika-s0104t1:895_11": "Tathā hi nesaṁ samudāgamo atītaṁsapubbenivāsañāṇehi,",
  "tika-s0104t1:895_12": "tappatirūpakānussavādipabhāvitehi ca takkanehi saṅgahitoti, tathā ceva saṁvaṇṇitaṁ.",
  "tika-s0104t1:895_13": "Atha vā sabbattha appaṭihatañāṇacārena dhammassāminā niravasesato agatiṁ,",
  "tika-s0104t1:895_14": "gatiñca yathābhūtaṁ sayaṁ abhiññā sacchikatvā paveditā etā diṭṭhiyo,",
  "tika-s0104t1:895_15": "tasmā yāvatikā diṭṭhiyo bhagavatā desitā, yathā ca desitā,",
  "tika-s0104t1:895_16": "tāvatikā tathā ceva sanniṭṭhānato sampaṭicchitabbā,",
  "tika-s0104t1:895_17": "na cettha yuttivicāraṇā kātabbā buddhavisayattā.",
  "tika-s0104t1:895_18": "Acinteyyo hi buddhānaṁ buddhavisayo,",
  "tika-s0104t1:895_19": "tathā ca vakkhati ‘‘tattha na ekantena kāraṇaṁ pariyesitabba’’nti (dī. ni. aṭṭha. 1.78-82).",
  "tika-s0104t1:896_0": "Dutiyabhāṇavāravaṇṇanā niṭṭhitā.",
  "tika-s0104t1:897_0": "Aparantakappikavādavaṇṇanā",
  "tika-s0104t1:898_0": "74. ‘‘Aparanteñāṇaṁ (dha. sa. 1067),",
  "tika-s0104t1:898_1": "aparantānudiṭṭhino’’tiādīsu (dī. ni.",
  "tika-s0104t1:898_2": "1.74) viya aparanta –saddānaṁ yathākkamaṁ anāgatakālakoṭṭhāsavācakataṁ sandhāyāha ‘‘anāgatakoṭṭhāsasaṅkhāta’’nti.",
  "tika-s0104t1:898_3": "‘‘Pubbantaṁ kappetvā’’tiādīsu vuttanayena ‘‘aparantaṁ kappetvā’’tiādīsupi attho veditabbo.",
  "tika-s0104t1:898_4": "Visesamattameva cettha vakkhāma.",
  "tika-s0104t1:899_0": "Saññīvādavaṇṇanā",
  "tika-s0104t1:900_0": "75.",
  "tika-s0104t1:900_1": "Āghātanā uddhanti uddhamāghātanaṁ,",
  "tika-s0104t1:900_2": "maraṇato uddhaṁ pavatto attāti attho.",
  "tika-s0104t1:900_3": "‘‘Uddhamāghātana’’nti pavatto vādo uddhamāghātano sahacaraṇavasena, taddhitavasena ca, antalopaniddeso vā esa. So etesanti uddhamāghātanikā.",
  "tika-s0104t1:900_4": "Evaṁ saddato nipphannaṁ atthato eva dassetuṁ ‘‘uddhamāghātanā attānaṁ vadantī’’ti vuttaṁ,",
  "tika-s0104t1:900_5": "āghātanā uddhaṁ uparibhūtaṁ attabhāvanti attho.",
  "tika-s0104t1:900_6": "Te hi diṭṭhigatikā ‘‘uddhaṁ maraṇato attā nibbikāro’’ti vadanti.",
  "tika-s0104t1:900_7": "‘‘So etesa’’ntiādinā assatthiyatthaṁ dasseti yathā ‘‘buddhamassa atthīti buddho’’ti.",
  "tika-s0104t1:900_8": "Ayaṁ aṭṭhakathāto aparo nayo – saññīti pavatto vādo saññī sahacaraṇādinayena,",
  "tika-s0104t1:900_9": "saññī vādo etesanti saññīvādā samāsavasena.",
  "tika-s0104t1:900_10": "Saññīvādo eva vādo etesanti hi attho.",
  "tika-s0104t1:901_0": "76-77.Rūpīattāti ettha kasiṇarūpaṁ ‘‘attā’’ti kasmā vuttaṁ,",
  "tika-s0104t1:901_1": "nanu rūpavinimuttena attanā bhavitabbaṁ ‘‘rūpamassa atthī’’ti vutte saññāya viya rūpassāpi attaniyattā.",
  "tika-s0104t1:901_2": "Na hi ‘‘saññī attā’’ti ettha saññā eva attā,",
  "tika-s0104t1:901_3": "atha kho ‘‘saññā assa atthī’’ti atthena attaniyāva,",
  "tika-s0104t1:901_4": "tathā ca vuttaṁ ‘‘tattha pavattasaññañcassa ‘saññā’ti gahetvā’’ti?",
  "tika-s0104t1:901_5": "Na kho panetamevaṁ daṭṭhabbaṁ ‘‘rūpamassa atthīti rūpī’’ti,",
  "tika-s0104t1:901_6": "atha kho ‘‘ruppanasīlo rūpī’’ti.",
  "tika-s0104t1:901_7": "Ruppanañcettha rūpasarikkhatāya kasiṇarūpassa vaḍḍhitāvaḍḍhitakālavasena visesāpatti.",
  "tika-s0104t1:901_8": "Sā hi ‘‘natthī’’ti na sakkā vattuṁ parittavipulatādivisesasabbhāvato.",
  "tika-s0104t1:901_9": "Yadevaṁ siyā ‘‘ruppanasīlo rūpī’’ti,",
  "tika-s0104t1:901_10": "atha imassa vādassa sassatadiṭṭhisaṅgaho na yujjati ruppanasīlassa bhedasabbhāvatoti?",
  "tika-s0104t1:901_11": "Yujjateva kāyabhedato uddhaṁ parikappitassa attano nibbikāratāya tena adhippetattā.",
  "tika-s0104t1:901_12": "Tathā hi vuttaṁ ‘‘arogo paraṁ maraṇā’’ti.",
  "tika-s0104t1:901_13": "Atha vā ‘‘rūpamassa atthīti rūpī’’ti vuttepi na koci doso kappanāsiddhena bhedena abhedassāpi niddesadassanato yathā ‘‘silāputtakassa sarīra’’nti.",
  "tika-s0104t1:902_0": "Apica avayavavasena avayavino tathāniddesanidassanato yathā ‘‘kāye kāyānupassī’’ti (saṁ. ni. 5.390), ruppanaṁ vā rūpaṁ, rūpasabhāvo, tadassa atthīti rūpī,",
  "tika-s0104t1:902_1": "attā ‘‘rūpino dhammā’’tiādīsu (dha. sa. 11.dukamātikā) viya,",
  "tika-s0104t1:902_2": "evañca katvā attano rūpasabhāvattā ‘‘rūpī attā’’ti vacanaṁ ñāyāgatamevāti vuttaṁ ‘‘kasiṇarūpaṁ attā’’ti.",
  "tika-s0104t1:902_3": "‘‘Gahetvā’’ti etena cetassa sambandho. Tatthāti kasiṇarūpe.",
  "tika-s0104t1:902_4": "Assāti parikappitassa attano,",
  "tika-s0104t1:902_5": "ājīvakādayo takkamattena paññapenti viyāti attho. Ājīvakā hi takkikāyeva, na lābhino.",
  "tika-s0104t1:902_6": "Niyatavāditāya hi kammaphalapaṭikkhepato natthi tesaṁ jhānasamāpattilābho.",
  "tika-s0104t1:902_7": "Tathā hikaṇhābhijātiādīsu kāḷakādirūpaṁ ‘‘attā’’ti ekacce ājīvakā paṭijānanti.",
  "tika-s0104t1:902_8": "Purimanayena cettha lābhīnaṁ dasseti, pacchimanayena pana takkikaṁ. Evamīdisesu.",
  "tika-s0104t1:902_9": "Roga-saddo bhaṅgapariyāyo bhaṅgassāpi rujjanabhāvato,",
  "tika-s0104t1:902_10": "evañca katvā aroga-saddassa niccapariyāyatā upapannā hoti, tenāha ‘‘nicco’’ti. Roga-saddo vā byādhipariyāyo.",
  "tika-s0104t1:902_11": "Arogoti pana rogarahitatāsīsena nibbikāratāya niccataṁ diṭṭhigatiko paṭijānātīti dassetuṁ ‘‘nicco’’ti vuttaṁ .",
  "tika-s0104t1:902_12": "Kasiṇugghāṭimākāsapaṭhamāruppaviññāṇanatthibhāvākiñcaññāyatanāni yathārahamarūpasamāpattinimittaṁ nāma.",
  "tika-s0104t1:902_13": "Nimbapaṇṇe tapparimāṇo tittakaraso viya sarīrapparimāṇo arūpī attā sarīre tiṭṭhatīti takkamatteneva nigaṇṭhā ‘‘arūpī attā saññī’’ti paññapentīti āha ‘‘nigaṇṭhādayo viyā’’ti.",
  "tika-s0104t1:903_0": "Tatiyāpanāti ‘‘rūpī ca arūpī ca attā’’ti laddhi.",
  "tika-s0104t1:903_1": "Missakagāhavasenāti rūpārūpasamāpattīnaṁ yathāvuttāni nimittāni ekajjhaṁ katvā ekova ‘‘attā’’ti,",
  "tika-s0104t1:903_2": "tattha pavattasaññañcassa ‘‘saññā’’ti gahaṇavasena.",
  "tika-s0104t1:903_3": "Ayañhi diṭṭhigatiko rūpārūpasamāpattilābhī tāsaṁ nimittaṁ rūpabhāvena,",
  "tika-s0104t1:903_4": "arūpabhāvena ca ‘‘attā’’ti gahetvā ‘‘rūpī ca arūpī cā’’ti abhinivesaṁ janesi athetavādino viya,",
  "tika-s0104t1:903_5": "takkamatteneva vā rūpārūpadhammānaṁ missakagahaṇavasena ‘‘rūpī ca arūpī ca attā’’ti abhinivissa aṭṭhāsi.",
  "tika-s0104t1:903_6": "Catutthāti ‘‘neva arūpī ca nārūpī ca attā’’ti laddhi.",
  "tika-s0104t1:903_7": "Takkagāhenevāti saṅkhārasesasukhumabhāvappattadhammā viya accantasukhumabhāvappattiyā sakiccasādhanāsamatthatāya khambhakucchi [thambhakuṭṭa (dī. ni. ṭī.",
  "tika-s0104t1:903_8": "176-77)] hatthapādādisaṅghāto viya neva rūpī,",
  "tika-s0104t1:903_9": "rūpasabhāvānativattanato na ca arūpīti evaṁ pavattatakkagāheneva.",
  "tika-s0104t1:904_0": "Ayaṁ aṭṭhakathāmuttako nayo – nevarūpī nārūpīti ettha hi antānantikacatutthavāde viya aññamaññapaṭikkhepavasena attho veditabbo.",
  "tika-s0104t1:904_1": "Satipi ca tatiyavādena imassa samānatthabhāve tattha desakālabhedavasena viya idha kālavatthubhedavasena tatiyacatutthavādānaṁ viseso daṭṭhabbo.",
  "tika-s0104t1:904_2": "Kālabhedavasena hi idha tatiyavādassa pavatti rūpārūpanimittānaṁ sahaanupaṭṭhānato.",
  "tika-s0104t1:904_3": "Catutthavādassa pana vatthubhedavasena pavatti rūpārūpadhammasamūhabhāvatoti.",
  "tika-s0104t1:904_4": "Dutiyacatukkaṁ antānantikavāde vuttanayena veditabbaṁ sabbathā saddatthato samānatthattā. Yaṁ panettha vattabbaṁ,",
  "tika-s0104t1:904_5": "tampi ‘‘amati gacchati bhāvo osānametthā’’tiādinā amhehi vuttameva,",
  "tika-s0104t1:904_6": "kevalaṁ pana tattha pubbantakappanāvasena pavatto,",
  "tika-s0104t1:904_7": "idha aparantakappanāvasenāti ayaṁ viseso pākaṭoyeva.",
  "tika-s0104t1:904_8": "Kāmañca nānattasaññī attāti ayampi vādo samāpannakavasena labbhati.",
  "tika-s0104t1:904_9": "Aṭṭhasamāpattilābhino diṭṭhigatikassa vasena saññābhedasambhavato.",
  "tika-s0104t1:904_10": "Tathāpi samāpattiyaṁ ekarūpeneva saññāya upaṭṭhānato lābhīvasena ekattasaññitā sātisayaṁ yuttāti āha ‘‘samāpannakavasena ekattasaññī’’ti.",
  "tika-s0104t1:904_11": "Ekasamāpattilābhino eva vā vasena attho veditabbo.",
  "tika-s0104t1:904_12": "Satipi ca samāpattibhedato saññābhedasambhave bahiddhā puthuttārammaṇeyeva saññānānattassa oḷārikassa sambhavato takkīvaseneva nānattasaññitaṁ dassetuṁ ‘‘asamāpannakavasena nānattasaññī’’ti vuttaṁ.",
  "tika-s0104t1:904_13": "Parittakasiṇavasenāti avaḍḍhitattā appakakasiṇavasena,",
  "tika-s0104t1:904_14": "kasiṇaggahaṇañcettha saññāya visayadassanaṁ.",
  "tika-s0104t1:904_15": "Visayavasena hi saññāya parittatā,",
  "tika-s0104t1:904_16": "iminā ca satipi saññāvinimuttadhamme ‘‘saññāyeva attā’’ti vadatīti dasseti.",
  "tika-s0104t1:904_17": "Esa nayo vipulakasiṇavasenāti etthāpi.",
  "tika-s0104t1:904_18": "Evañca katvā antānantikavāde ceva idha ca antānantacatukke paṭhamadutiyavādesu saddatthamattato samānesupi sabhāvato tehi dvīhi vādehi imesaṁ dvinnaṁ vādānaṁ viseso siddho hoti,",
  "tika-s0104t1:904_19": "aññathā vuttappakāresu vādesu satipi pubbantāparantakappanabhedamattena kehici visese kehici avisesoyeva siyāti.",
  "tika-s0104t1:905_0": "Ayaṁ pana aṭṭhakathāmuttako nayo – ‘‘aṅguṭṭhappamāṇo attā,",
  "tika-s0104t1:905_1": "aṇumatto attā’’tiādiladdhivasena paritto ca so saññī cāti parittasaññī kāpilakāṇādapabhutayo [kapilakaṇādādayo (dī. ni. ṭī. 1.76-77)] viya.",
  "tika-s0104t1:905_2": "Attano sabbagatabhāvapaṭijānanavasena appamāṇo ca so saññī cāti appamāṇasaññīti.",
  "tika-s0104t1:906_0": "Dibbacakkhuparibhaṇḍattā yathākammūpagañāṇassa dibbacakkhupabhāvajanitena yathākammūpagañāṇena dissamānāpi sattānaṁ sukhādisamaṅgitā dibbacakkhunāva diṭṭhā nāmāti āha ‘‘dibbena cakkhunā’’tiādi. Catukkanayaṁ,",
  "tika-s0104t1:906_1": "pañcakanayañca sandhāya tikacatukkajjhānabhūmiya’’nti vuttaṁ.",
  "tika-s0104t1:906_2": "Diṭṭhigatikavisayāsu hi pañcavokārajhānabhūmīsu vehapphalabhūmiṁ ṭhapetvā avasesā yathārahaṁ catukkanaye tikajjhānassa,",
  "tika-s0104t1:906_3": "pañcakanaye ca catukkajjhānassa vipākaṭṭhānattā tikacatukkajjhānabhūmiyo nāma. Suddhāvāsā pana tesamavisayā. Nibbattamānanti uppajjamānaṁ.",
  "tika-s0104t1:906_4": "Nanu ca ‘‘ekantasukhī attā’’tiādinā pavattavādānaṁ aparantadiṭṭhibhāvato ‘‘nibbattamānaṁ disvā’’ti paccuppannavacanaṁ anupapannameva siyā. Anāgatavisayā hi ete vādāti?",
  "tika-s0104t1:906_5": "Upapannameva anāgatassa ekantasukhībhāvādikassa pakappanāya paccuppannanibbattidassanena adhippetattā.",
  "tika-s0104t1:906_6": "Tenevāha ‘‘nibbattamānaṁ disvā ‘ekantasukhī’ti gaṇhātī’’ti.",
  "tika-s0104t1:906_7": "Ettha ca tassaṁ tassaṁ bhūmiyaṁ bāhullena sukhādisahitadhammappavattidassanaṁ paṭicca tesaṁ ‘‘ekantasukhī’’tiādigahaṇato tadanurūpāyeva bhūmi vuttāti daṭṭhabbaṁ.",
  "tika-s0104t1:906_8": "Saddantarābhisambandhavasena viya hi atthapakaraṇādivasenapi atthaviseso labbhati.",
  "tika-s0104t1:906_9": "‘‘Ekantasukhī’’tiādīsu ca ekantabhāvo bahulaṁ pavattimattaṁ pati payutto.",
  "tika-s0104t1:906_10": "Tathāpavattimattadassanena tesaṁ evaṁ gahaṇato.",
  "tika-s0104t1:906_11": "Atha vā hatthidassakaandhā viya diṭṭhigatikā yaṁ yadeva passanti,",
  "tika-s0104t1:906_12": "taṁ tadeva abhinivissa voharanti.",
  "tika-s0104t1:906_13": "Vuttañhetaṁ bhagavatā udāne ‘‘aññatitthiyā bhikkhave,",
  "tika-s0104t1:906_14": "paribbājakā andhā acakkhukā’’tiādi, (udā.",
  "tika-s0104t1:906_15": "55) tasmā alamettha yuttimagganāti.",
  "tika-s0104t1:906_16": "‘‘Dibbena cakkhunā disvā’’ti vuttamatthaṁ samatthetuṁ ‘‘visesato hī’’tiādi vuttaṁ.",
  "tika-s0104t1:907_0": "Asaññīnevasaññīnāsaññīvādavaṇṇanā",
  "tika-s0104t1:908_0": "78-83.",
  "tika-s0104t1:908_1": "Atha na koci viseso atthīti codanaṁ sodheti ‘‘kevalañhī’’tiādinā.",
  "tika-s0104t1:908_2": "‘‘Asaññī’’ti ca ‘‘nevasaññīnāsaññī’’ti ca gaṇhantānaṁ tā diṭṭhiyoti sambandho. Kāraṇanti visesakāraṇaṁ, diṭṭhisamudāgamakāraṇaṁ vā.",
  "tika-s0104t1:908_3": "Satipi kiñci kāraṇapariyesanasambhave diṭṭhigatikavādānaṁ anādariyabhāvaṁ dassetuṁ ‘‘na ekantena kāraṇaṁ pariyesitabba’’nti vuttaṁ.",
  "tika-s0104t1:908_4": "Kasmāti āha ‘‘diṭṭhigatikassā’’tiādi,",
  "tika-s0104t1:908_5": "etena pariyesanakkhamābhāvatoti apariyesitabbakāraṇaṁ dasseti.",
  "tika-s0104t1:908_6": "Idaṁ vuttaṁ hoti – asaññīvāde asaññībhave nibbattasattavasena pavatto paṭhamavādo,",
  "tika-s0104t1:908_7": "‘‘saññaṁ attato samanupassatī’’ti ettha vuttanayena saññaṁyeva ‘‘attā’’ti gahetvā tassa kiñcanabhāvena ṭhitāya aññāya saññāya abhāvato ‘‘asaññī’’ti pavatto dutiyavādo,",
  "tika-s0104t1:908_8": "tathā saññāya saha rūpadhamme,",
  "tika-s0104t1:908_9": "sabbe eva vā rūpārūpadhamme ‘‘attā’’ti gahetvā pavatto tatiyavādo,",
  "tika-s0104t1:908_10": "takkagāhavaseneva catutthavādo pavatto.",
  "tika-s0104t1:909_0": "Dutiyacatukkepi kasiṇarūpassa asañjānanasabhāvatāya asaññīti katvā antānantikavāde vuttanayena cattāro vikappā pavattā.",
  "tika-s0104t1:909_1": "Nevasaññīnāsaññīvāde pana nevasaññīnāsaññībhave nibbattasattasseva cutipaṭisandhīsu ,",
  "tika-s0104t1:909_2": "sabbattha vā paṭusaññākiccaṁ kātuṁ asamatthāya sukhumāya saññāya atthibhāvapaṭijānanavasena paṭhamavādo,",
  "tika-s0104t1:909_3": "asaññīvāde vuttanayena sukhumāya saññāya vasena,",
  "tika-s0104t1:909_4": "sañjānanasabhāvatāpaṭijānanavasena ca dutiyavādādayo pavattāti.",
  "tika-s0104t1:909_5": "Evaṁ kenaci pakārena satipi kāraṇapariyesanasambhave diṭṭhigatikavādānaṁ pariyesanakkhamābhāvato ādaraṁ katvā mahussāhena tesaṁ kāraṇaṁ na pariyesitabbanti.",
  "tika-s0104t1:909_6": "Etesaṁ pana saññīasaññīnevasaññīnāsaññīvādānaṁ sassatadiṭṭhisaṅgaho ‘‘arogo paraṁ maraṇā’’ti vacanato pākaṭoyeva.",
  "tika-s0104t1:910_0": "Ucchedavādavaṇṇanā",
  "tika-s0104t1:911_0": "84.",
  "tika-s0104t1:911_1": "Avijjamānassa vināsāsambhavato atthibhāvahetuko ucchedoti dassetuṁ vijjamānavācakena santa-saddena ‘‘sato’’ti pāḷiyaṁ vuttanti āha ‘‘vijjamānassā’’ti.",
  "tika-s0104t1:911_2": "Vijjamānatāpayutto cesa diṭṭhigatikavādavisayo sattoyeva idha adhippetoti dassanatthaṁ pāḷiyaṁ ‘‘sattassā’’ti vuttaṁ,",
  "tika-s0104t1:911_3": "tena imamatthaṁ dasseti – yathā hetuphalabhāvena pavattamānānaṁ sabhāvadhammānaṁ satipi ekasantānapariyāpannānaṁ bhinnasantatipatitehi visese hetuphalabhūtānaṁ paramatthato bhinnasabhāvattā bhinnasantānapatitānaṁ viya accantaṁ bhedasanniṭṭhānena nānattanayassa micchāgahaṇaṁ ucchedābhinivesassa kāraṇaṁ,",
  "tika-s0104t1:911_4": "evaṁ hetuphalabhūtānaṁ vijjamānepi sabhāvabhede ekasantatipariyāpannatāya ekattanayena accantamabhedagahaṇampi kāraṇamevāti.",
  "tika-s0104t1:911_5": "Santānavasena hi pavattamānesu khandhesu ghanavinibbhogābhāvena tesaṁ idha sattagāho,",
  "tika-s0104t1:911_6": "sattassa ca atthibhāvagāhahetuko ucchedavādo,",
  "tika-s0104t1:911_7": "anupubbanirodhavasena pana nirantaravināso idha ‘‘ucchedo’’ti adhippeto yāvāyaṁ attā ucchijjamāno bhavati,",
  "tika-s0104t1:911_8": "tāvāyaṁ vijjatiyevāti gahaṇatoti āha ‘‘upaccheda’’nti.",
  "tika-s0104t1:911_9": "U-saddo hi upa-saddapariyāyo, so ca upasaṅkamanattho,",
  "tika-s0104t1:911_10": "upasaṅkamanañcettha anupubbamuppajjitvā aparāparaṁ nirodhavasena nirantaratā.",
  "tika-s0104t1:911_11": "Apica punānuppajjamānavasena nirudayavināsoyeva ucchedo nāma yathāvuttanayena gahaṇatoti āha ‘‘upaccheda’’nti. U-saddo,",
  "tika-s0104t1:911_12": "hi upa-saddo ca ettha uparibhāgattho.",
  "tika-s0104t1:911_13": "Niruddhato parabhāgo ca idha uparibhāgoti vuccati.",
  "tika-s0104t1:912_0": "Nirantaravasena ,",
  "tika-s0104t1:912_1": "nirudayavasena vā visesena nāso vināso,",
  "tika-s0104t1:912_2": "so pana maṁsacakkhupaññācakkhūnaṁ dassanapathātikkamanato adassanamevāti āha ‘‘adassana’’nti.",
  "tika-s0104t1:912_3": "Adassane hi nāsa-saddo loke niruḷho ‘‘dve cāpare vaṇṇavikāranāsā’’tiādīsu (kāsikā 6-3-109 suttaṁ passitabbaṁ) viya.",
  "tika-s0104t1:912_4": "Bhāvavigamanti sabhāvāpagamaṁ.",
  "tika-s0104t1:912_5": "Yathādhammaṁ bhavanaṁ bhāvoti hi atthena idha bhāva-saddo sabhāvavācako.",
  "tika-s0104t1:912_6": "Yo pana nirantaraṁ nirudayavināsavasena ucchijjati,",
  "tika-s0104t1:912_7": "so attano sabhāvena ṭhātumasakkuṇeyyatāya ‘‘bhāvāpagamo’’ti vuccati.",
  "tika-s0104t1:912_8": "‘‘Tatthā’’tiādinā ucchedavādassa yathāpāṭhaṁ samudāgamaṁ nidassanamattena dasseti,",
  "tika-s0104t1:912_9": "tena vakkhati ‘‘tathā ca aññathā ca vikappetvāvā’’ti.",
  "tika-s0104t1:912_10": "Tatthāti ‘‘sato sattassa ucchedaṁ vināsaṁ vibhavaṁ paññapentī’’ti vacane. Lābhīti dibbacakkhuñāṇalābhī.",
  "tika-s0104t1:912_11": "Tadavasesalābhī ceva sabbaso alābhī ca idha aparantakappikaṭṭhāne ‘‘alābhī’’ tveva vuccati.",
  "tika-s0104t1:913_0": "Cutinti sekkhaputhujjanānampi cutimeva.",
  "tika-s0104t1:913_1": "Esa nayo cutimattamevāti etthāpi.",
  "tika-s0104t1:913_2": "Upapattiṁ apassantoti daṭṭhuṁ samatthepi sati anolokanavasena apassanto.",
  "tika-s0104t1:913_3": "Na upapātanti pubbayogābhāvena,",
  "tika-s0104t1:913_4": "parikammākaraṇena vā upapattiṁ daṭṭhuṁ na sakkoti,",
  "tika-s0104t1:913_5": "evañca katvā nayadvaye viseso pākaṭo hoti. Ko paralokaṁ jānāti,",
  "tika-s0104t1:913_6": "na jānātiyevāti natthikavādavasena ucchedaṁ gaṇhātīti saha pāṭhasesena sambandho,",
  "tika-s0104t1:913_7": "natthikavādavasena mahāmūḷhabhāveneva ‘‘ito añño paraloko atthī’’ti anavabodhanato imaṁ diṭṭhiṁ gaṇhātīti adhippāyo. ‘‘Ettakoyeva visayo,",
  "tika-s0104t1:913_8": "yvāyaṁ indriyagocaro’’ti attano dhītuyā hatthaggaṇhanakarājā viya kāmasukhābhirattatāyapi gaṇhātīti āha ‘‘kāmasukhagiddhatāya vā’’ti.",
  "tika-s0104t1:913_9": "Vaṇṭato patitapaṇṇānaṁ vaṇṭena apaṭisandhikabhāvaṁ sandhāya ‘‘na puna viruhantī’’ti vuttaṁ.",
  "tika-s0104t1:913_10": "Evameva sattāti yathā paṇḍupalāso bandhanā pavutto puna na paṭisandhīyati,",
  "tika-s0104t1:913_11": "evameva sabbepi sattā appaṭisandhikā maraṇapariyosānā aponobbhavikā appaṭisandhikamaraṇameva nigacchantīti attho.",
  "tika-s0104t1:913_12": "Udakapubbuḷakūpamā hi sattā puna anuppajjamānatoti tassa laddhi.",
  "tika-s0104t1:913_13": "Tathāti ‘‘lābhī anussaranto’’tiādinā [arahato (aṭṭha)] nidassanavasena vuttappakārena.",
  "tika-s0104t1:913_14": "Aññathāti takkanassa anekappakārasambhavato tato aññenapi pakārena.",
  "tika-s0104t1:913_15": "Lābhinopi cutito uddhaṁ upapātassa adassanamattaṁ pati takkaneneva imā diṭṭhiyo uppajjantīti vuttaṁ ‘‘vikappetvāvā’’ti.",
  "tika-s0104t1:913_16": "Tathā ca vikappetvāva uppannā aññathā ca vikappetvāva uppannāti hi sambandho.",
  "tika-s0104t1:913_17": "Tattha ‘‘dve janā’’tiādinā ucchedaggāhakappabhedadassanena imamatthaṁ dasseti.",
  "tika-s0104t1:913_18": "Yathā amarāvikkhepikavādā ekantaalābhīvaseneva desitā,",
  "tika-s0104t1:913_19": "yathā ca uddhamāghātanikasaññīvāde catutthacatukke saññīvādā ekantalābhīvaseneva desitā, nayime.",
  "tika-s0104t1:913_20": "Ime pana sassatekaccasassatavādādayo viya lābhīalābhīvaseneva desitāti.",
  "tika-s0104t1:913_21": "Yadevaṁ kasmā sassatavādādīsu viya lābhīvasena,",
  "tika-s0104t1:913_22": "takkīvasena ca paccekaṁ desanamakatvā sassatavādādidesanāhi aññathā idha desanā katāti?",
  "tika-s0104t1:913_23": "Vuccate – desanāvilāsappattito.",
  "tika-s0104t1:913_24": "Desanāvilāsappattā hi buddhā bhagavanto,",
  "tika-s0104t1:913_25": "te veneyyajjhāsayānurūpaṁ vividhenākārena dhammaṁ desenti, na aññathā.",
  "tika-s0104t1:913_26": "Yadi hi idhāpi ca tathādesanāya nibandhanabhūto veneyyajjhāsayo bhaveyya,",
  "tika-s0104t1:913_27": "tathārūpameva bhagavā vadeyya, kathaṁ? ‘‘Idha bhikkhave,",
  "tika-s0104t1:913_28": "ekacco samaṇo vā brāhmaṇo vā ātappamanvāya…pe… yathā samāhite citte sattānaṁ cutūpapātañāṇāya cittaṁ abhininnāmeti,",
  "tika-s0104t1:913_29": "so dibbena cakkhunā visuddhena atikkantamānusakena arahato cuticittaṁ passati, puthūnaṁ vā parasattānaṁ,",
  "tika-s0104t1:913_30": "na heva kho taduddhaṁ upapattiṁ.",
  "tika-s0104t1:913_31": "So evamāha ‘yato kho bho ayaṁ attā rūpī cātumahābhūtiko mātāpettikasambhavo kāyassa bhado ucchijjati vinassati,",
  "tika-s0104t1:913_32": "na hoti paraṁ maraṇā’tiādinā’’ visesalābhino, takkino ca visuṁ katvā.",
  "tika-s0104t1:913_33": "Yasmā pana tathādesanāya nibandhanabhūto veneyyajjhāsayo na idha bhavati,",
  "tika-s0104t1:913_34": "tasmā desanāvilāsena veneyyajjhāsayānurūpaṁ sassatavādādidesanāhi aññathāyevāyaṁ desanā katāti daṭṭhabbaṁ.",
  "tika-s0104t1:914_0": "Atha vā sassatekaccasassatavādādīsu viya na idha takkīvādato visesalābhīvādo bhinnākāro,",
  "tika-s0104t1:914_1": "atha kho samānappakāratāya samānākāroyevāti imassa visesassa pakāsanatthaṁ ayamucchedavādo bhagavatā purimavādehi visiṭṭhākārabhāvena desito.",
  "tika-s0104t1:914_2": "Sambhavati hi idha takkinopi anussavādivasena adhigamavato viya abhiniveso.",
  "tika-s0104t1:914_3": "Apica na imā diṭṭhiyo bhagavatā anāgate evaṁbhāvīvasena desitā,",
  "tika-s0104t1:914_4": "nāpi evamete bhaveyyunti parikappanāvasena,",
  "tika-s0104t1:914_5": "atha kho yathā yathā diṭṭhigatikehi ‘‘idameva saccaṁ, moghamañña’’nti (ma. ni. 2.187, 203, 427; 3.27, 28; udā. 55) maññitā,",
  "tika-s0104t1:914_6": "tathā tathāyeva ime diṭṭhigatā yathābhuccaṁ sabbaññutaññāṇena paricchinditvā pakāsitā,",
  "tika-s0104t1:914_7": "yehi gambhīrādippakārā aputhujjanagocarā buddhadhammā pakāsanti,",
  "tika-s0104t1:914_8": "yesañca parikittanena tathāgatā sammadeva thomitā honti.",
  "tika-s0104t1:915_0": "Aparo nayo – yathā ucchedavādīhi diṭṭhigatikehi uttaruttarabhavadassīhi aparabhavadassīnaṁ tesaṁ vādapaṭisedhavasena sakasakavādā patiṭṭhāpitā,",
  "tika-s0104t1:915_1": "tathāyevāyaṁ desanā katāti purimadesanāhi imissā desanāya pavattibhedo na codetabbo,",
  "tika-s0104t1:915_2": "evañca katvā arūpabhavabhedavasena ucchedavādo catudhā vibhajitvā viya kāmarūpabhavabhedavasenāpi anekadhā vibhajitvāyeva vattabbo,",
  "tika-s0104t1:915_3": "evaṁ sati bhagavatā vuttasattakato bahutarabhedo ucchedavādo āpajjatīti,",
  "tika-s0104t1:915_4": "atha vā paccekaṁ kāmarūpabhavabhedavasena viya arūpabhavavasenāpi na vibhajitvā vattabbo,",
  "tika-s0104t1:915_5": "evampi sati bhagavatā vuttasattakato appatarabhedova ucchedavādo āpajjatīti ca evaṁpakārāpi codanā anavakāsā eva hoti.",
  "tika-s0104t1:915_6": "Diṭṭhigatikānañhi yathābhimataṁ desanā pavattāti.",
  "tika-s0104t1:916_0": "85.Mātāpitūnaṁ etanti taṁsambandhanato etaṁ mātāpitūnaṁ santakanti attho. Sukkasoṇitanti pitu sukkaṁ, mātu soṇitañca,",
  "tika-s0104t1:916_1": "ubhinnaṁ vā sukkasaṅkhātaṁ soṇitaṁ.",
  "tika-s0104t1:916_2": "Mātāpettiketi nimitte cetaṁ bhummaṁ. Itīti imehi tīhi padehi.",
  "tika-s0104t1:916_3": "‘‘Rūpakāyavasenā’’ti avatvā ‘‘rūpakāyasīsenā’’ti vadanto arūpampi tesaṁ ‘‘attā’’ti gahaṇaṁ ñāpeti.",
  "tika-s0104t1:916_4": "Iminā pakārena itthanti āha ‘‘evameke’’ti. Evaṁ-saddo hettha idamattho, iminā pakārenāti attho. Eketi ekacce, aññe vā.",
  "tika-s0104t1:917_0": "86. Manussānaṁ pubbe gahitattā,",
  "tika-s0104t1:917_1": "aññesañca asambhavato ‘‘kāmāvacaro’’ti ettha chakāmāvacaradevapariyāpannoti attho.",
  "tika-s0104t1:917_2": "Kabaḷīkāro cettha yathāvuttasudhāhāro.",
  "tika-s0104t1:918_0": "87.Jhānamanenanibbattoti ettha yaṁ vattabbaṁ, taṁ heṭṭhā vuttameva. Mahāvayavo aṅgo,",
  "tika-s0104t1:918_1": "tattha visuṁ pavatto paccaṅgo,",
  "tika-s0104t1:918_2": "sabbehi aṅgapaccaṅgehi yutto tathā. Tesanti cakkhusotindriyānaṁ.",
  "tika-s0104t1:918_3": "Itaresanti ghānajivhākāyindriyānaṁ.",
  "tika-s0104t1:918_4": "Tesampi indriyānaṁ saṇṭhānaṁ purisavesavaseneva veditabbaṁ.",
  "tika-s0104t1:918_5": "Tathā hi aṭṭhakathāsu vuttaṁ ‘‘samānepi tattha ubhayaliṅgābhāve purisasaṇṭhānāva tattha brahmāno, na itthisaṇṭhānā’’ti.",
  "tika-s0104t1:919_0": "88-92.Ākāsānañcāyatana-saddo idha bhaveyevāti āha ‘‘ākāsānañcāyatanabhava’’nti.",
  "tika-s0104t1:919_1": "Etthāha – yuttaṁ tāva purimesu tīsu vādesu ‘‘kāyassa bhedā’’ti vattuṁ pañcavokārabhavapariyāpannaṁ attabhāvamārabbha pavattattā tesaṁ vādānaṁ,",
  "tika-s0104t1:919_2": "catuvokārabhavapariyāpannaṁ pana attabhāvaṁ nissāya pavattesu catutthādīsu catūsu vādesu kasmā ‘‘kāyassa bhedā’’ti vuttaṁ. Na hi arūpīnaṁ kāyo vijjati. Yo bhedoti vucceyyāti? Saccametaṁ,",
  "tika-s0104t1:919_3": "rūpattabhāve pana pavattavohāreneva diṭṭhigatiko arūpattabhāvepi kāyavohāraṁ āropetvā evamāha.",
  "tika-s0104t1:919_4": "Lokasmiñhi dissati aññatthabhūtopi vohāro tadaññatthasamāropito yathā taṁ ‘‘sasavisāṇaṁ, khaṁ puppha’’nti.",
  "tika-s0104t1:919_5": "Yathā ca diṭṭhigatikā diṭṭhiyo paññapenti, tathāyeva bhagavāpi desetīti.",
  "tika-s0104t1:919_6": "Apica nāmakāyabhāvato phassādidhammasamūhabhūte arūpattabhāve kāyaniddeso daṭṭhabbo.",
  "tika-s0104t1:919_7": "Samūhaṭṭhenapi hi ‘‘kāyo’’ti vuccati ‘‘hatthikāyo assakāyo’’tiādīsu viya.",
  "tika-s0104t1:919_8": "Ettha ca kāmāvacaradevattabhāvādiniravasesavibhavapatiṭṭhāpakānaṁ dutiyādivādānaṁ aparantakappikabhāvo yutto hotu anāgataddhavisayattā tesaṁ vādānaṁ,",
  "tika-s0104t1:919_9": "kathaṁ pana diṭṭhigatikassa paccakkhabhūtamanussattabhāvāpagamapatiṭṭhāpakassa paṭhamavādassa aparantakappikabhāvo yujjeyya paccuppannaddhavisayattā tassa vādassa.",
  "tika-s0104t1:919_10": "Dutiyavādādīnañhi purimapurimavādasaṅgahitasseva attano anāgate taduttaribhavūpapannassa samucchedabodhanato yujjati aparantakappikatā,",
  "tika-s0104t1:919_11": "tathā ceva vuttaṁ ‘‘no ca kho bho ayaṁ attā ettāvatā sammā samucchinno hotī’’tiādi (dī. ni.",
  "tika-s0104t1:919_12": "1.85) yaṁ pana tattha vuttaṁ ‘‘atthi kho bho añño attā’’ti, (dī. ni.",
  "tika-s0104t1:919_13": "1.87) taṁ manussattabhāvādiheṭṭhimattabhāvavisesāpekkhāya vuttaṁ, na sabbathā aññabhāvato.",
  "tika-s0104t1:919_14": "Paṭhamavādassa pana anāgate taduttaribhavūpapannassa attano samucchedabodhanābhāvato ,",
  "tika-s0104t1:919_15": "‘‘atthi kho bho añño attā’’ti ettha aññabhāvena aggahaṇato ca na yujjateva aparantakappikatāti?",
  "tika-s0104t1:919_16": "No na yujjati idhalokapariyāpannattepi paṭhamavādavisayassa anāgatakālikasseva tena adhippetattā.",
  "tika-s0104t1:919_17": "Paṭhamavādināpi hi idhalokapariyāpannassa attano paraṁ maraṇā ucchedo anāgatakālavaseneva adhippeto,",
  "tika-s0104t1:919_18": "tasmā cassa aparantakappikatāya na koci virodhoti.",
  "tika-s0104t1:920_0": "Diṭṭhadhammanibbānavādavaṇṇanā",
  "tika-s0104t1:921_0": "93. Ñāṇena daṭṭhabboti diṭṭho,",
  "tika-s0104t1:921_1": "diṭṭho ca so sabhāvaṭṭhena dhammo cāti diṭṭhadhammo,",
  "tika-s0104t1:921_2": "dassanabhūtena ñāṇena upaladdhasabhāvoti attho.",
  "tika-s0104t1:921_3": "So pana akkhānamindriyānaṁ abhimukhībhūto visayoyevāti vuttaṁ ‘‘paccakkhadhammo vuccatī’’ti. Tattha yo anindriyavisayo,",
  "tika-s0104t1:921_4": "sopi supākaṭabhāvena indriyavisayo viya hotīti katvā tathā vuttanti daṭṭhabbaṁ,",
  "tika-s0104t1:921_5": "tenevāha ‘‘tattha tatthapaṭiladdhattabhāvassetaṁ adhivacana’’nti,",
  "tika-s0104t1:921_6": "tasmiṁ tasmiṁ bhave yathākammaṁ paṭilabhitabbattabhāvassa vācakaṁ padaṁ, nāmanti vā attho.",
  "tika-s0104t1:921_7": "Nibbānañcettha dukkhavūpasamanameva, na aggaphalaṁ,",
  "tika-s0104t1:921_8": "na ca asaṅkhatadhātu tesamavisayattāti āha ‘‘dukkhavūpasamana’’nti.",
  "tika-s0104t1:921_9": "Diṭṭhadhammanibbāne pavatto vādo etesanti diṭṭhadhammanibbānavādātipi yujjati.",
  "tika-s0104t1:922_0": "94.",
  "tika-s0104t1:922_1": "Kāmanīyattā kāmā ca te anekāvayavānaṁ samūhabhāvato sattānañca bandhanato guṇā cāti kāmaguṇāti atthaṁ sandhāyāha ‘‘manāpiyarūpādīhī’’tiādi.",
  "tika-s0104t1:922_2": "Yāva phoṭṭhabbārammaṇañcettha ādi-saddena saṅgaṇhāti.",
  "tika-s0104t1:922_3": "Suṭṭhu appitoti sammā ṭhapito.",
  "tika-s0104t1:922_4": "Ṭhapanā cettha allīyanāti āha ‘‘allīno’’ti.",
  "tika-s0104t1:922_5": "Parito tattha tattha kāmaguṇesu yathāsakaṁ indriyāni cāreti gocaraṁ gaṇhāpetīti atthaṁ dassetuṁ ‘‘tesū’’tiādi vuttaṁ,",
  "tika-s0104t1:922_6": "tenāha ‘‘ito cito ca upanetī’’ti.",
  "tika-s0104t1:922_7": "Pari-saddavisiṭṭho vā idha cara-saddo kīḷāyanti vuttaṁ ‘‘palaḷatī’’tiādi [laḷati (aṭṭhakathāyaṁ)].",
  "tika-s0104t1:922_8": "Palaḷatīti hi pakārena laḷati, vilāsaṁ karotīti attho.",
  "tika-s0104t1:922_9": "‘‘Ettha cā’’tiādinā uttamakāmaguṇikānameva diṭṭhadhammanibbānaṁ paññapentīti dasseti.",
  "tika-s0104t1:922_10": "Mandhātumahārājavasavattīdevarājakāmaguṇā hi uttamatāya nidassitā, kasmāti āha ‘‘evarūpe’’tiādi.",
  "tika-s0104t1:923_0": "95.Aññathābhāvāti kāraṇe nissakkavacanaṁ.",
  "tika-s0104t1:923_1": "Vuttanayenāti suttapadesu desitanayena,",
  "tika-s0104t1:923_2": "etena sokādīnamuppajjanākāraṁ dasseti.",
  "tika-s0104t1:923_3": "Ñātibhogarogasīladiṭṭhibyasanehi phuṭṭhassa cetaso abbhantaraṁ nijjhāyanaṁ socanaṁ antonijjhāyanaṁ,",
  "tika-s0104t1:923_4": "tadeva lakkhaṇametassāti antonijjhāyanalakkhaṇo.",
  "tika-s0104t1:923_5": "Tasmiṁ soke samuṭṭhānahetubhūte nissitaṁ tannissitaṁ. Bhusaṁ vilapanaṁ lālappanaṁ, tannissitameva lālappanaṁ,",
  "tika-s0104t1:923_6": "tadeva lakkhaṇamassāti tannissitalālappanalakkhaṇo.",
  "tika-s0104t1:923_7": "Pasādasaṅkhāte kāye nissitassa dukkhasahagatakāyaviññāṇassa paṭipīḷanaṁ kāyapaṭipīḷanaṁ,",
  "tika-s0104t1:923_8": "sasambhārakathanaṁ vā etaṁ yathā ‘‘dhanunā vijjhatī’’ti tadupanissayassa vā aniṭṭharūpassa pacchā pavattanato ‘‘rūpakāyassa paṭipīḷana’’ntipi vaṭṭati.",
  "tika-s0104t1:923_9": "Paṭighasampayuttassa manaso vihesanaṁ manovighātaṁ.",
  "tika-s0104t1:923_10": "Tadeva lakkhaṇamassāti sabbattha yojetabbaṁ.",
  "tika-s0104t1:923_11": "Ñātibyasanādinā phuṭṭhassa paridevanāyapi asakkuṇantassa antogatasokasamuṭṭhito bhuso āyāso upāyāso.",
  "tika-s0104t1:923_12": "So pana cetaso appasannākāro evāti āha ‘‘visādalakkhaṇo’’ti. Sādanaṁ pasādanaṁ sādo, pasannatā.",
  "tika-s0104t1:923_13": "Anupasaggopi hi saddo saupasaggo viya yathāvuttassa atthassa bodhako yathā ‘‘gotrabhū’’ti. Evaṁ sabbattha. Tato vigamanaṁ visādo, appasannabhāvo.",
  "tika-s0104t1:924_0": "96. Vitakkanaṁ vitakkitaṁ, taṁ panatthato vitakkova, tathā vicāritanti etthāpi,",
  "tika-s0104t1:924_1": "tena vuttaṁ ‘‘abhiniropanavasena pavatto vitakko’’tiādi.",
  "tika-s0104t1:924_2": "Etenāti vitakkavicāre parāmasitvā karaṇaniddeso, hetuniddeso vā.",
  "tika-s0104t1:924_3": "Tenetamatthaṁ dīpeti ‘‘khobhakarasabhāvattā vitakkavicārānaṁ taṁsahitampi jhānaṁ tehi sauppīḷanaṁ viya hotī’’ti,",
  "tika-s0104t1:924_4": "tenāha ‘‘sakaṇṭakaṁ [bhakaṇḍakaṁ (aṭṭhakathāyaṁ)] viya khāyatī’’ti.",
  "tika-s0104t1:924_5": "Oḷārikabhāvo hi vitakkavicārasaṅkhātena kaṇṭakena saha pavattakathā.",
  "tika-s0104t1:924_6": "Kaṇṭakasahitabhāvo ca sauppīḷanatā eva,",
  "tika-s0104t1:924_7": "loke hi sakaṇṭakaṁ pharusakaṁ oḷārikanti vadanti.",
  "tika-s0104t1:925_0": "97.",
  "tika-s0104t1:925_1": "Pītigataṁ pītiyeva ‘‘diṭṭhigata’’ntiādīsu (dha. sa. 381; mahāni.",
  "tika-s0104t1:925_2": "12) viya gata-saddassa tabbhāvavuttito. Ayañhi saṁvaṇṇakānaṁ pakati, yadidaṁ anatthakapadaṁ,",
  "tika-s0104t1:925_3": "tulyādhikaraṇapadañca ṭhapetvā atthavaṇṇanā.",
  "tika-s0104t1:925_4": "Tathā hi tattha tattha dissati. ‘‘Yopanāti yo yādiso, (pārā.",
  "tika-s0104t1:925_5": "45) nibbānadhātūti nibbāyanamatta’’nti ca ādi.",
  "tika-s0104t1:925_6": "Yāya nimittabhūtāya ubbilāvanapītiyā uppannāya cittaṁ ubbilāvitaṁ nāma,",
  "tika-s0104t1:925_7": "sāyeva ubbilāvitattaṁ bhāvavācakassa nimitte pavattanato.",
  "tika-s0104t1:925_8": "Iti pītiyā uppannāya eva cittassa ubbilāvanato tassa ubbilāvitabhāvo pītiyā kato nāmāti āha ‘‘ubbilabhāvakaraṇa’’nti.",
  "tika-s0104t1:926_0": "98.",
  "tika-s0104t1:926_1": "Ābhujanaṁ manasikaraṇaṁ ābhogo. Sammā anukkamena,",
  "tika-s0104t1:926_2": "punappunaṁ vā ārammaṇassa āhāro samannāhāro. Ayaṁ pana ṭīkāyaṁ (dī. ni. ṭī.",
  "tika-s0104t1:926_3": "1.98) vuttanayo – cittassa ābhuggabhāvo ārammaṇe abhinatabhāvo ābhogo.",
  "tika-s0104t1:926_4": "Sukhena hi cittaṁ ārammaṇe abhinataṁ hoti, na dukkhena viya apanataṁ,",
  "tika-s0104t1:926_5": "nāpi adukkhamasukhena viya anabhinataṁ, anapanatañcāti.",
  "tika-s0104t1:926_6": "Ettha ca ‘‘manuññabhojanādīsu khuppipāsādiabhibhūtassa viya kāmehi viveciyamānassa upādārammaṇapatthanāvisesato abhivaḍḍhati,",
  "tika-s0104t1:926_7": "manuññabhojanaṁ bhuttāvino viya pana uḷārakāmarasassa yāvadatthaṁ nicitassa sahitassa bhuttakāmatāya kāmesu pātabyatā na hoti,",
  "tika-s0104t1:926_8": "visayānabhigiddhanato visayehi dummociyehi jalūkā viya sayameva muccatī’’ti ca ayoniso ummujjitvā kāmaguṇasantappitatāya saṁsāradukkhavūpasamaṁ byākāsi paṭhamavādī. Kāmādīnaṁ ādīnavadassitāya,",
  "tika-s0104t1:926_9": "paṭhamādijhānasukhassa santabhāvadassitāya ca paṭhamādijhānasukhatittiyā saṁsāradukkhupacchedaṁ byākaṁsu dutiyādivādino.",
  "tika-s0104t1:926_10": "Idhāpi ucchedavādeva vuttappakāro vicāro yathāsambhavaṁ ānetvā vattabbo.",
  "tika-s0104t1:926_11": "Ayaṁ panettha viseso – ekasmimpi attabhāve pañca vādā labbhanti.",
  "tika-s0104t1:926_12": "Paṭhamavāde yadi kāmaguṇasamappito attā,",
  "tika-s0104t1:926_13": "evaṁ so diṭṭhadhammanibbānappatto.",
  "tika-s0104t1:926_14": "Dutiyādivādesu yadi paṭhamavādasaṅgahito soyeva attā paṭhamajjhānādisamaṅgī ,",
  "tika-s0104t1:926_15": "evaṁ sati diṭṭhadhammanibbānappattoti.",
  "tika-s0104t1:926_16": "Teneva hi ucchedavāde viya idha pāḷiyaṁ ‘‘añño attā’’ti aññaggahaṇaṁ na kataṁ.",
  "tika-s0104t1:926_17": "Kathaṁ pana accantanibbānapaññāpakassa attano diṭṭhadhammanibbānavādassa sassatadiṭṭhiyā saṅgaho, na ucchedadiṭṭhiyāti?",
  "tika-s0104t1:926_18": "Taṁtaṁsukhavisesasamaṅgitāpaṭiladdhena bandhavimokkhena suddhassa attano sakarūpeneva avaṭṭhānadīpanato.",
  "tika-s0104t1:926_19": "Tesañhi tathāpaṭiladdhena kammabandhavimokkhena suddho hutvā diṭṭhadhammanibbānappatto attā sakarūpeneva avaṭṭhāsīti laddhi.",
  "tika-s0104t1:926_20": "Tathā hi pāḷiyaṁ ‘‘ettāvatā kho bho ayaṁ attā paramadiṭṭhadhammanibbānaṁ patto hotī’’ti sassatabhāvañāpakacchāyāya eva tesaṁ vādadassanaṁ katanti.",
  "tika-s0104t1:927_0": "‘‘Ettāvatā’’tiādinā pāḷiyatthasampiṇḍanaṁ.",
  "tika-s0104t1:927_1": "Tattha yāsanti yathāvuttānaṁ diṭṭhīnaṁ aniyamaniddesavacanaṁ.",
  "tika-s0104t1:927_2": "Tassa imā dvāsaṭṭhi diṭṭhiyo kathitāti niyamanaṁ,",
  "tika-s0104t1:927_3": "niyatānapekkhavacanaṁ vā etaṁ ‘‘yaṁ sandhāya vutta’’nti āgataṭṭhāne viya. Sesāti pañcapaññāsa diṭṭhiyo.",
  "tika-s0104t1:927_4": "Tāsu antānantikavādādīnaṁ sassatadiṭṭhisaṅgahabhāvo tattha tattha pakāsitoyeva. Kiṁ panettha kāraṇaṁ,",
  "tika-s0104t1:927_5": "pubbantāparantā eva diṭṭhābhinivesassa visayabhāvena dassitā, na pana tadubhayamekajjhanti? Asambhavo evettha kāraṇaṁ.",
  "tika-s0104t1:927_6": "Na hi pubbantāparantesu viya tadubhayavinimutte majjhante diṭṭhikappanā sambhavati tadubhayantaramattena ittarakālattā.",
  "tika-s0104t1:927_7": "Atha pana paccuppannattabhāvo tadubhayavemajjhaṁ,",
  "tika-s0104t1:927_8": "evaṁ sati diṭṭhikappanākkhamo tassa ubhayasabhāvo pubbantāparantesuyeva antogadhoti kathaṁ tadubhayamekajjhaṁ adassitaṁ siyā.",
  "tika-s0104t1:927_9": "Atha vā pubbantāparantavantatāya ‘‘pubbantāparanto’’ti majjhanto vuccati,",
  "tika-s0104t1:927_10": "sopi ‘‘pubbantakappikā ca aparantakappikā ca pubbantāparantakappikā cā’’ti upari vadantena bhagavatā pubbantāparantehi visuṁ katvā vuttoyevāti daṭṭhabbo.",
  "tika-s0104t1:927_11": "Aṭṭhakathāyampi ‘‘sabbepi te pubbantāparantakappike’’ti etena sāmaññaniddesena,",
  "tika-s0104t1:927_12": "ekasesena vā saṅgahitoti veditabbaṁ.",
  "tika-s0104t1:927_13": "Aññathā hi saṅkaḍḍhitvā vuttavacanassa niravasesasaṅkaḍḍhanābhāvato anatthakatā āpajjeyyāti.",
  "tika-s0104t1:927_14": "Ke pana te pubbantāparantakappikāti?",
  "tika-s0104t1:927_15": "Ye antānantikā hutvā diṭṭhadhammanibbānavādāti evamādinā ubhayasambandhābhinivesino veditabbā.",
  "tika-s0104t1:928_0": "100-104.‘‘Idānī’’tiādinā appanāvacanadvayassa visesaṁ dasseti.",
  "tika-s0104t1:928_1": "Tattha ekajjhanti rāsikaraṇatthe nipāto.",
  "tika-s0104t1:928_2": "Ekadhā karotīti ekajjhantipi neruttikā, bhāvanapuṁsakañcetaṁ. Iti-saddo idamattho,",
  "tika-s0104t1:928_3": "iminā pakārena pucchitvā vissajjesīti attho.",
  "tika-s0104t1:928_4": "Ajjhāsayanti sassatucchedavasena diṭṭhijjhāsayaṁ.",
  "tika-s0104t1:928_5": "Tadubhayavasena hi sattānaṁ saṁkilesapakkhe duvidho ajjhāsayo. Tathā hi vuttaṁ –",
  "tika-s0104t1:929_0": "‘‘Sassatucchedadiṭṭhi ca, khanti cevānulomikā;",
  "tika-s0104t1:930_0": "Yathābhūtañca yaṁ ñāṇaṁ, etaṁ āsayasaddita’’nti. (visuddhi. ṭī. 1.136; dī. ni. ṭī.",
  "tika-s0104t1:930_1": "1.paṭhamamahāsaṅgītikathāvaṇṇanā; sārattha. ṭī.",
  "tika-s0104t1:930_2": "1.paṭhamamahāsaṅgītikathāvaṇṇanā, verajjakaṇḍavaṇṇanā; vi. vi. ṭī.",
  "tika-s0104t1:930_3": "1.verañjakaṇḍavaṇṇanāpi passitabbaṁ);",
  "tika-s0104t1:931_0": "Tañca bhagavā aparimāṇāsu lokadhātūsu aparimāṇānaṁ sattānaṁ aparimāṇe eva ñeyyavisese uppajjanavasena anekabhedabhinnampi ‘‘cattāro janā sassatavādā’’tiādinā dvāsaṭṭhiyā pabhedehi saṅgaṇhanavasena sabbaññutaññāṇena paricchinditvā dassento pamāṇabhūtāya tulāya dhārayamāno viya hotīti āha ‘‘tulāya tulayanto viyā’’ti.",
  "tika-s0104t1:931_1": "Tathā hi vakkhati ‘‘antojālīkatā’’tiādi (dī. ni. aṭṭha.",
  "tika-s0104t1:931_2": "1.146) ‘‘sinerupādato vālukaṁ uddharanto viyā’’ti pana etena sabbaññutaññāṇato aññassa ñāṇassa imissā desanāya asakkuṇeyyataṁ dasseti paramagambhīratāvacanato.",
  "tika-s0104t1:932_0": "Ettha ca ‘‘sabbe te imeheva dvāsaṭṭhiyā vatthūhi, etesaṁ vā aññatarena,",
  "tika-s0104t1:932_1": "natthi ito bahiddhā’’ti vacanato,",
  "tika-s0104t1:932_2": "pubbantakappikādittayavinimuttassa ca kassaci diṭṭhigatikassa abhāvato yāni tāni sāmaññaphalādisuttantaresu vuttappakārāni akiriyāhetukanatthikavādādīni,",
  "tika-s0104t1:932_3": "yāni ca issarapakatipajāpatipurisakālasabhāvaniyatiyadicchāvādādippabhedāni diṭṭhigatāni (visuddhi. 1.160-162; vibha. anuṭī.",
  "tika-s0104t1:932_4": "2.194-195 vākyakhandhesu passitabbaṁ) bahiddhāpi dissamānāni,",
  "tika-s0104t1:932_5": "tesaṁ ettheva saṅgahato antogadhatā veditabbā. Kathaṁ?",
  "tika-s0104t1:932_6": "Akiriyavādo tāva ‘‘vañjho kūṭaṭṭho’’tiādinā kiriyābhāvadīpanato sassatavāde antogadho,",
  "tika-s0104t1:932_7": "tathā ‘‘sattime kāyā’’tiādi (dī. ni.",
  "tika-s0104t1:932_8": "1.174) nayappavatto pakudhavādo,",
  "tika-s0104t1:932_9": "‘‘natthi hetu natthi paccayo sattānaṁ saṁkilesāyā’’tiādi (dī. ni.",
  "tika-s0104t1:932_10": "1.168) nayappavatto ahetukavādo ca adhiccasamuppannavāde.",
  "tika-s0104t1:932_11": "‘‘Natthi paro loko’’tiādi (dī. ni.",
  "tika-s0104t1:932_12": "1.171) nayappavatto natthikavādo ucchedavāde.",
  "tika-s0104t1:932_13": "Tathā hi tattha ‘‘kāyassa bhedā ucchijjatī’’tiādi (dī. ni. 1.85) vuttaṁ.",
  "tika-s0104t1:932_14": "Paṭhamena ādi-saddena nigaṇṭhavādādayo saṅgahitā.",
  "tika-s0104t1:933_0": "Yadipi pāḷiyaṁ (dī. ni.",
  "tika-s0104t1:933_1": "1.177) nāṭaputtavādabhāvena cātuyāmasaṁvaro āgato,",
  "tika-s0104t1:933_2": "tathāpi sattavatātikkamena vikkhepavāditāya nāṭaputtavādopi sañcayavādo viya amarāvikkhepavādesu antogadho. ‘‘Taṁ jīvaṁ taṁ sarīraṁ,",
  "tika-s0104t1:933_3": "aññaṁ jīvaṁ aññaṁ sarīra’’nti (dī. ni. 1.377; ma. ni. 2.122; saṁ. ni.",
  "tika-s0104t1:933_4": "2.35) evaṁpakārā vādā pana ‘‘rūpī attā hoti arogo paraṁ maraṇā’’tiādivādesu saṅgahaṁ gacchanti.",
  "tika-s0104t1:933_5": "‘‘Hoti tathāgato paraṁ maraṇā,",
  "tika-s0104t1:933_6": "atthi sattā opapātikā’’ti evaṁpakārā sassatavāde.",
  "tika-s0104t1:933_7": "‘‘Na hoti tathāgato paraṁ maraṇā,",
  "tika-s0104t1:933_8": "natthi sattā opapātikā’’ti evaṁpakārā ucchedavāde.",
  "tika-s0104t1:933_9": "‘‘Hoti ca na hoti ca tathāgato paraṁ maraṇā,",
  "tika-s0104t1:933_10": "atthi ca natthi ca sattā opapātikā’’ti evaṁpakārā ekaccasassatavāde.",
  "tika-s0104t1:933_11": "‘‘Neva hoti na na hoti tathāgato paraṁ maraṇā,",
  "tika-s0104t1:933_12": "nevatthi na natthi sattā opapātikā’’ti evaṁpakārā amarāvikkhepavāde.",
  "tika-s0104t1:933_13": "Issarapakatipajāpatipurisakālavādā ekaccasassatavāde. Kaṇādavādo,",
  "tika-s0104t1:933_14": "sabhāvaniyatiyadicchāvādā ca adhiccasamuppannavāde saṅgahaṁ gacchanti. Iminā nayena suttantaresu,",
  "tika-s0104t1:933_15": "bahiddhā ca aññatitthiyasamaye dissamānānaṁ diṭṭhigatānaṁ imāsuyeva dvāsaṭṭhiyā diṭṭhīsu antogadhatā veditabbā.",
  "tika-s0104t1:933_16": "Te pana tattha tatthāgatanayena vuccamānā ganthavitthārakarā,",
  "tika-s0104t1:933_17": "atitthe ca pakkhandanamiva hotīti na vitthārayimha.",
  "tika-s0104t1:933_18": "Idha pāḷiyaṁ atthavicāraṇāya aṭṭhakathāyaṁ anuttānatthapakāsanameva hi amhākaṁ bhāroti.",
  "tika-s0104t1:934_0": "‘‘Evamayaṁ yathānusandhivasena desanā āgatā’’ti vacanappasaṅgena suttassānusandhayo vibhajituṁ ‘‘tayo hī’’tiādimāha.",
  "tika-s0104t1:934_1": "Atthantaranisedhanatthañhi visesaniddhāraṇaṁ.",
  "tika-s0104t1:934_2": "Tattha anusandhanaṁ anusandhi, sambandhamattaṁ,",
  "tika-s0104t1:934_3": "yaṁ desanāya kāraṇaṭṭhena ‘‘samuṭṭhāna’’ntipi vuccati.",
  "tika-s0104t1:934_4": "Pucchādayo hi desanāya bāhirakāraṇaṁ tadanurūpena desanāpavattanato.",
  "tika-s0104t1:934_5": "Taṁsambandhopi tannissitattā kāraṇameva.",
  "tika-s0104t1:934_6": "Abbhantarakāraṇaṁ pana mahākaruṇādesanāñāṇādayo.",
  "tika-s0104t1:934_7": "Ayamattho upari āvi bhavissati.",
  "tika-s0104t1:934_8": "Pucchāya kato anusandhi pucchānusandhi,",
  "tika-s0104t1:934_9": "pucchaṁ anusandhiṁ katvā desitattā suttassa sambandho pucchāya kato nāma hoti.",
  "tika-s0104t1:934_10": "Pucchāsaṅkhāto anusandhi pucchānusandhītipi yujjati.",
  "tika-s0104t1:934_11": "Pucchānissitena hi anusandhinā tannissayabhūtā pucchāpi gahitāti.",
  "tika-s0104t1:934_12": "Atha vā anusandhahatīti anusandhi,",
  "tika-s0104t1:934_13": "pucchāsaṅkhāto anusandhi etassāti pucchānusandhi, taṁtaṁsuttapadeso.",
  "tika-s0104t1:934_14": "Pucchāya vā anusandhīyatīti pucchānusandhi,",
  "tika-s0104t1:934_15": "pucchaṁ vacanasambandhaṁ katvā desito taṁsamuṭṭhāniko taṁtaṁsuttapadesova.",
  "tika-s0104t1:934_16": "Ajjhāsayānusandhimhipi eseva nayo. Anusandhīyatīti anusandhi, yo yo anusandhi,",
  "tika-s0104t1:934_17": "anusandhino anurūpaṁ vā yathānusandhi.",
  "tika-s0104t1:935_0": "Pucchāya,",
  "tika-s0104t1:935_1": "ajjhāsayena ca ananusandhiko ādimhi desitadhammassa anurūpadhammavasena vā tappaṭipakkhadhammavasena vā pavatto uparisuttapadeso.",
  "tika-s0104t1:935_2": "Tathā hi so ‘‘yena pana dhammena…pe… kakacūpamā āgatā’’tiādinā (dī. ni. aṭṭha.",
  "tika-s0104t1:935_3": "1.100-104) aṭṭhakathāyaṁ vutto,",
  "tika-s0104t1:935_4": "yathāpāḷimayaṁ vibhāgoti dasseti ‘‘tatthā’’tiādinā.",
  "tika-s0104t1:935_5": "Tattha ‘‘evaṁ vutte nando gopālako bhagavantaṁ etadavocā’’ti paṭhanti,",
  "tika-s0104t1:935_6": "taṁ na sundaraṁ sutte tathā abhāvato.",
  "tika-s0104t1:935_7": "‘‘Evaṁ vutte nandagopālakasutte bhagavantaṁ etadavocā’’ti pana paṭhitabbaṁ tasmiṁ sutte ‘‘aññataro bhikkhu bhagavantaṁ etadavocā’’ti atthassa upapattito.",
  "tika-s0104t1:935_8": "Idañhi saṁyuttāgamavare saḷāyatanavagge saṅgītasuttaṁ.",
  "tika-s0104t1:935_9": "Gaṅgāya vuyhamānaṁ dārukkhandhaṁ upamaṁ katvā saddhāpabbajite kulaputte desite nando gopālako ‘‘ahamimaṁ paṭipattiṁ pūressāmī’’ti bhagavato santike pabbajjaṁ,",
  "tika-s0104t1:935_10": "upasampadañca gahetvā tathāpaṭipajjamāno nacirasseva arahattaṁ patto.",
  "tika-s0104t1:935_11": "Tasmā ‘‘nandagopālakasutta’’nti paññāyittha.",
  "tika-s0104t1:935_12": "‘‘Kiṁ nu kho bhante’’tiādīni pana aññataroyeva bhikkhu avoca.",
  "tika-s0104t1:935_13": "Vuttañhi tattha ‘‘evaṁ vutte aññataro bhikkhu bhagavantaṁ etadavoca ‘kiṁ nu kho bhante, orimaṁ tīra’ntiādi’’.",
  "tika-s0104t1:936_0": "Tatrāyamattho – evaṁ vutteti ‘‘sace kho bhikkhave,",
  "tika-s0104t1:936_1": "dārukkhandho na orimaṁ tīraṁ upagacchatī’’tiādinā gaṅgāya vuyhamānaṁ dārukkhandhaṁ upamaṁ katvā saddhāpabbajite kulaputte desite.",
  "tika-s0104t1:936_2": "Bhagavantaṁ etadavocāti anusandhikusalatāya ‘‘kiṁ nu kho bhante’’tiādivacanamavoca.",
  "tika-s0104t1:936_3": "Tathāgato hi ‘‘imissaṁ parisati nisinno anusandhi kusalo atthi,",
  "tika-s0104t1:936_4": "so maṁ pañhaṁ pucchissatī’’ti ettakeneva desanaṁ niṭṭhāpesi.",
  "tika-s0104t1:936_5": "Orimaṁ tīranti orimabhūtaṁ tīraṁ. Tathā pārimaṁ tīranti.",
  "tika-s0104t1:936_6": "Majjhe saṁsīdoti vemajjhe saṁsīdanaṁ nimmujjanaṁ.",
  "tika-s0104t1:936_7": "Thale ussādoti jalamajjhe uṭṭhite thalasmiṁ ussārito āruḷho.",
  "tika-s0104t1:936_8": "Manussaggāhoti manussānaṁ sambandhībhūtānaṁ, manussehi vā gahaṇaṁ.",
  "tika-s0104t1:936_9": "Tathā amanussaggāhoti āvaṭṭaggāhoti udakāvaṭṭena gahaṇaṁ.",
  "tika-s0104t1:936_10": "Antopūtīti vakkahadayādīsu apūtikassāpi guṇānaṁ pūtibhāvena abbhantaraṁpūtīti.",
  "tika-s0104t1:937_0": "‘‘Atha kho aññatarassa bhikkhuno’’tiādi majjhimāgamavare uparipaṇṇāsake mahāpuṇṇamasuttaṁ (ma. ni.",
  "tika-s0104t1:937_1": "3.88-90) tatrāyamattho – iti kirāti ettha kira-saddo aruciyaṁ,",
  "tika-s0104t1:937_2": "tena bhagavato yathādesitāya attasuññatāya attano aruciyabhāvaṁ dīpeti. Bhoti dhammālapanaṁ, ambho sabhāvadhammāti attho.",
  "tika-s0104t1:937_3": "Yadi rūpaṁ anattā…pe… viññāṇaṁ anattā.",
  "tika-s0104t1:937_4": "Evaṁ satīti sapāṭhasesayojanā.",
  "tika-s0104t1:937_5": "Anattakatānīti attanā na katāni,",
  "tika-s0104t1:937_6": "anattabhūtehi vā khandhehi katāni.",
  "tika-s0104t1:937_7": "Kamattānaṁ phusissantīti kīdisamattabhāvaṁ phusissanti.",
  "tika-s0104t1:937_8": "Asati attani khandhānañca khaṇikattā tāni kammāni kaṁ nāma attānaṁ attano phalena phusissanti,",
  "tika-s0104t1:937_9": "ko kammaphalaṁ paṭisaṁvedissatīti vuttaṁ hoti.",
  "tika-s0104t1:937_10": "Tassa bhikkhuno cetoparivitakkaṁ attano cetasā ceto – pariyañāṇasampayuttena sabbaññutaññāṇasampayuttena vā aññāya jānitvāti sambandho.",
  "tika-s0104t1:938_0": "Avidvāti sutādivirahena ariyadhammassa akovidatāya apaṇḍito.",
  "tika-s0104t1:938_1": "Vidvāti hi paṇḍitādhivacanaṁ vidati jānātīti katvā.",
  "tika-s0104t1:938_2": "Avijjāgatoti avijjāya upagato,",
  "tika-s0104t1:938_3": "ariyadhamme avinītatāya appahīnāvijjoti attho.",
  "tika-s0104t1:938_4": "Taṇhādhipateyyena cetasāti ‘‘yadi ahaṁ nāma koci natthi,",
  "tika-s0104t1:938_5": "evaṁ sati mayā katassa kammassa phalaṁ ko paṭisaṁvedeti,",
  "tika-s0104t1:938_6": "sati pana tasmiṁ siyā kammaphalūpabhogo’’ti taṇhādhipatito āgatena attavādupādānasahagatena cetasā.",
  "tika-s0104t1:938_7": "Atidhāvitabbanti atikkamitvā dhāvitabbaṁ.",
  "tika-s0104t1:938_8": "Idaṁ vuttaṁ hoti – khaṇikattepi saṅkhārānaṁ yasmiṁ santāne kammaṁ kataṁ,",
  "tika-s0104t1:938_9": "tattheva phalūpapattito dhammapuñjamattasseva siddhe kammaphalasambandhe ekattanayaṁ micchā gahetvā ekena kārakavedakabhūtena bhavitabbaṁ,",
  "tika-s0104t1:938_10": "aññathā kammakammaphalānamasambandho siyāti attattaniyasuññatāpakāsanaṁ satthusāsanaṁ atikkamitabbaṁ maññeyyāti.",
  "tika-s0104t1:938_11": "Idāni anatidhāvitabbataṁ vibhāvetuṁ ‘‘taṁ kiṁ maññathā’’tiādimāha.",
  "tika-s0104t1:939_0": "Upari desanāti desanāsamuṭṭhānadhammadīpikāya heṭṭhimadesanāya upari pavattitā desanā.",
  "tika-s0104t1:939_1": "Desanāsamuṭṭhānadhammassa anurūpapaṭipakkhadhammappakāsanavasena duvidhesu yathānusandhīsu anurūpadhammappakāsanavasena yathānusandhidassanametaṁ ‘‘upari cha abhiññā āgatā’’ti.",
  "tika-s0104t1:939_2": "Tadavasesaṁ pana sabbampi paṭipakkhadhammappakāsanavasena.",
  "tika-s0104t1:939_3": "Majjhimāgamavare mūlapaṇṇāsakeyeva cetāni suttāni.",
  "tika-s0104t1:939_4": "Kilesenāti ‘‘lobho cittassa upakkileso’’tiādinā kilesavasena. Bhaṇḍanenāti vivādena. Akkhantiyāti kopena. Kakacūpamāti kharapantiupamā.",
  "tika-s0104t1:939_5": "Imasmimpīti pi-saddo apekkhāyaṁ ‘‘ayampi pārājiko’’tiādīsu (vi. 1.72-73, 167, 171, 195, 197) viya, sampiṇḍane vā,",
  "tika-s0104t1:939_6": "tena yathā vatthasuttādīsu paṭipakkhadhammappakāsanavasena yathānusandhi ,",
  "tika-s0104t1:939_7": "evaṁ imasmimpi brahmajāleti apekkhanaṁ, sampiṇḍanaṁ vā karoti.",
  "tika-s0104t1:939_8": "Tathā hi niccasārādipaññāpakānaṁ diṭṭhigatānaṁ vasena uṭṭhitāyaṁ desanā niccasārādisuññatāpakāsanena niṭṭhāpitāti.",
  "tika-s0104t1:939_9": "‘‘Tenā’’tiādinā yathāvuttasaṁvaṇṇanāya guṇaṁ dasseti.",
  "tika-s0104t1:940_0": "Paritassitavipphanditavāravaṇṇanā",
  "tika-s0104t1:941_0": "105-117.Mariyādavibhāgadassanatthanti diṭṭhigatikānaṁ taṇhādiṭṭhiparāmāsassa tathāgatānaṁ jānanapassanena,",
  "tika-s0104t1:941_1": "sassatādimicchādassanassa ca sammādassanena saṅkarābhāva-vibhāgappakāsanatthaṁ.",
  "tika-s0104t1:941_2": "Taṇhādiṭṭhiparāmāsoyeva tesaṁ,",
  "tika-s0104t1:941_3": "na tu tathāgatānamiva yathābhūtaṁ jānanapassanaṁ.",
  "tika-s0104t1:941_4": "Taṇhādiṭṭhivipphandanamevetaṁ micchādassanavedayitaṁ,",
  "tika-s0104t1:941_5": "na tu sotāpannassa sammādassanavedayitamiva niccalanti ca hi imāya desanāya mariyādavibhāgaṁ dasseti.",
  "tika-s0104t1:941_6": "Tena vakkhati ‘‘yena diṭṭhiassādena…pe… taṁ vedayita’’nti,",
  "tika-s0104t1:941_7": "‘‘diṭṭhisaṅkhātena ceva…pe… dassetī’’ti ca.",
  "tika-s0104t1:941_8": "‘‘Tadapī’’ti vuttattā yena somanassajātā paññapentīti attho labbhatīti dassetuṁ ‘‘yenā’’tiādi vuttaṁ.",
  "tika-s0104t1:941_9": "Sāmatthiyato hi avagatatthassevettha ta-saddena parāmasanaṁ.",
  "tika-s0104t1:941_10": "Diṭṭhiassādenāti diṭṭhiyā paccayabhūtena assādena.",
  "tika-s0104t1:941_11": "‘‘Diṭṭhisukhenā’’tiādi tasseva vevacanaṁ.",
  "tika-s0104t1:941_12": "Ajānantānaṁ apassantānaṁ tesaṁ bhavantānaṁ samaṇabrāhmaṇānaṁ tadapi vedayitaṁ taṇhāgatānaṁ vedayitanti sambandho.",
  "tika-s0104t1:942_0": "‘‘Yathābhūtadhammānaṁ sabhāva’’nti ca avisesena vuttaṁ.",
  "tika-s0104t1:942_1": "Na hi saṅkhatadhammasabhāvaṁ ajānanamattena micchā abhinivisanti.",
  "tika-s0104t1:942_2": "Sāmaññajotanā ca visese avatiṭṭhati.",
  "tika-s0104t1:942_3": "Tasmāyamettha visesayojanā kātabbā – ‘‘sassato attā ca loko cā’’ti idaṁ diṭṭhiṭṭhānaṁ evaṁgahitaṁ evaṁparāmaṭṭhaṁ evaṁgatikaṁ hoti evaṁabhisamparāyanti yathābhūtamajānantānaṁ apassantānaṁ atha vā yasmiṁ vedayite avītataṇhatāya evaṁdiṭṭhigataṁ upādīyati,",
  "tika-s0104t1:942_4": "taṁ vedayitaṁ samudayaatthaṅgamādito yathābhūtamajānantānaṁ apassantānanti.",
  "tika-s0104t1:942_5": "Evaṁ visesayojanāya hi yathā anāvaraṇañāṇasamantacakkhūhi tathāgatānaṁ yathābhūtamettha jānanaṁ, passanañca hoti, na evaṁ diṭṭhigatikānaṁ,",
  "tika-s0104t1:942_6": "atha kho tesaṁ taṇhādiṭṭhiparāmāsoyevāti imamatthaṁ imāya desanāya dassetīti pākaṭaṁ hoti.",
  "tika-s0104t1:942_7": "Evampi cāyaṁ desanā mariyādavibhāgadassanatthaṁ jātā.",
  "tika-s0104t1:943_0": "Vedayitanti ‘‘sassato attā ca loko cā’’ti (dī. ni.",
  "tika-s0104t1:943_1": "1.31) diṭṭhipaññāpanavasena pavattaṁ diṭṭhissādasukhapariyāyena vuttaṁ, tadapi anubhavanaṁ.",
  "tika-s0104t1:943_2": "Taṇhāgatānanti taṇhāya upagatānaṁ,",
  "tika-s0104t1:943_3": "pavattānaṁ vā tadeva vuttinayena vivarati ‘‘kevalaṁ…pe… vedayita’’nti.",
  "tika-s0104t1:943_4": "Tañca kho panetanti ca yathāvuttaṁ vedayitameva paccāmasati,",
  "tika-s0104t1:943_5": "tenetaṁ dīpeti – ‘‘tadapi vedayitaṁ taṇhāgatānaṁ vedayitamevā’’ti vacchinditvā ‘‘tadapi vedayitaṁ paritassitavipphanditamevā’’ti puna sambandho kātabboti.",
  "tika-s0104t1:943_6": "Tadapi tāva na sampāpuṇātīti heṭṭhimaparicchedena mariyādavibhāgaṁ dassetuṁ ‘‘na sotāpannassa dassanamiva niccala’’nti vuttaṁ.",
  "tika-s0104t1:943_7": "Dassananti ca sammādassanasukhaṁ,",
  "tika-s0104t1:943_8": "maggaphalasukhanti vuttaṁ hoti.",
  "tika-s0104t1:943_9": "Kuto cāyamattho labbhatīti eva-saddasāmatthiyato.",
  "tika-s0104t1:943_10": "‘‘Paritassitavipphanditamevā’’ti hi vuttena maggaphalasukhaṁ viya avipphanditaṁ hutvā ekarūpe avatiṭṭhati,",
  "tika-s0104t1:943_11": "atha kho taṁ vaṭṭāmisabhūtaṁ diṭṭhitaṇhāsallānuviddhatāya sauppīḷattā vipphanditamevāti attho āpanno hoti,",
  "tika-s0104t1:943_12": "tenevāha ‘‘paritassitenā’’tiādi.",
  "tika-s0104t1:943_13": "Ayamettha aṭṭhakathāmuttako sasambandhanayo.",
  "tika-s0104t1:944_0": "Evaṁ visesakāraṇato dvāsaṭṭhi diṭṭhigatāni vibhajitvā idāni avisesakāraṇato tāni dassetuṁ ‘‘tatra bhikkhave’’tiādikā desanā āraddhā.",
  "tika-s0104t1:944_1": "Sabbesañhi diṭṭhigatānaṁ vedanā, avijjā, taṇhā ca avisiṭṭhakāraṇaṁ.",
  "tika-s0104t1:944_2": "Tattha tadapīti ‘‘sassataṁ attānañca lokañca paññapentī’’ti ettha yadetaṁ ‘‘sassato attā ca loko cā’’ti paññāpanahetubhūtaṁ sukhādibhedaṁ tividhampi vedayitaṁ,",
  "tika-s0104t1:944_3": "tadapi yathākkamaṁ dukkhasallāniccato,",
  "tika-s0104t1:944_4": "avisesena samudayatthaṅgamassādādīnavanissaraṇato vā yathābhūtamajānantānaṁ apassantānaṁ hoti,",
  "tika-s0104t1:944_5": "tato eva ca sukhādipatthanāsambhavato,",
  "tika-s0104t1:944_6": "taṇhāya ca upagatattā taṇhāgatānaṁ taṇhāparitassitena diṭṭhivipphanditameva diṭṭhicalanameva.",
  "tika-s0104t1:944_7": "‘‘Asati attani ko vedanaṁ anubhavatī’’ti kāyavacīdvāresu diṭṭhiyā copanappattimattameva,",
  "tika-s0104t1:944_8": "na pana diṭṭhiyā paññapetabbo koci dhammo sassato atthīti adhippāyoti. Ekaccasassatādīsupi esa nayo.",
  "tika-s0104t1:945_0": "Phassapaccayavāravaṇṇanā",
  "tika-s0104t1:946_0": "118.Paramparapaccayadassanatthanti yaṁ diṭṭhiyā mūlakāraṇaṁ, tassāpi kāraṇaṁ,",
  "tika-s0104t1:946_1": "puna tassapi kāraṇanti evaṁ paccayaparamparadassanatthaṁ.",
  "tika-s0104t1:946_2": "Yena hi taṇhāparitassitena etāni diṭṭhigatāni pavattanti, tassa vedayitaṁ paccayo,",
  "tika-s0104t1:946_3": "vedayitassāpi phasso paccayoti evaṁ paccayaparamparavibhāvinī ayaṁ desanā.",
  "tika-s0104t1:946_4": "Kimatthiyaṁ pana paccayaparamparadassananti ce? Atthantaraviññāpanatthaṁ.",
  "tika-s0104t1:946_5": "Tena hi yathā diṭṭhisaṅkhāto paññāpanadhammo,",
  "tika-s0104t1:946_6": "tappaccayadhammā ca yathāsakaṁ paccayavaseneva uppajjanti, na paccayehi vinā,",
  "tika-s0104t1:946_7": "evaṁ paññapetabbadhammāpi rūpavedanādayo,",
  "tika-s0104t1:946_8": "na ettha koci sassato attā vā loko vāti evamatthantaraṁ viññāpitaṁ hoti.",
  "tika-s0104t1:946_9": "Taṇhādiṭṭhipariphanditaṁ tadapi vedayitaṁ diṭṭhikāraṇabhūtāya taṇhāya paccayabhūtaṁ phassapaccayā hotīti attho.",
  "tika-s0104t1:947_0": "131.Tassa paccayassāti tassa phassasaṅkhātassa paccayassa.",
  "tika-s0104t1:947_1": "Diṭṭhivedayite diṭṭhiyā paccayabhūte vedayite,",
  "tika-s0104t1:947_2": "phassapadhānehi attano paccayehi nipphādetabbe. Sādhetabbe cetaṁ bhummaṁ.",
  "tika-s0104t1:947_3": "Balavabhāvadassanatthanti balavakāraṇabhāvadassanatthaṁ.",
  "tika-s0104t1:947_4": "Tathā hi vināpi cakkhādivatthūhi,",
  "tika-s0104t1:947_5": "sampayuttadhammehi ca kehici vedanā uppajjati,",
  "tika-s0104t1:947_6": "na pana kadācipi phassena vinā,",
  "tika-s0104t1:947_7": "tasmā phasso vedanāya balavakāraṇaṁ. Na kevalaṁ vedanāya eva,",
  "tika-s0104t1:947_8": "atha kho sesasampayuttadhammānampi.",
  "tika-s0104t1:947_9": "Sannihitopi hi visayo sace cittuppādo phusanākāravirahito hoti,",
  "tika-s0104t1:947_10": "na tassa ārammaṇapaccayo bhavatīti phasso sabbesampi sampayuttadhammānaṁ visesapaccayo.",
  "tika-s0104t1:947_11": "Tathā hi bhagavatā dhammasaṅgaṇīpakaraṇe cittuppādaṁ vibhajantena ‘‘phasso hotī’’ti phassasseva paṭhamamuddharaṇaṁ kataṁ,",
  "tika-s0104t1:947_12": "vedanāya pana sātisayamadhiṭṭhānapaccayo eva.",
  "tika-s0104t1:947_13": "‘‘Paṭisaṁvedissantī’’ti vuttattā ‘‘tadapī’’ti etthādhikāroti āha ‘‘taṁ vedayita’’nti.",
  "tika-s0104t1:947_14": "Gamyamānatthassa vā-saddassa payogaṁ pati kāmacārattā, lopattā, sesattāpi ca esa na payutto. Evamīdisesu. Hoti cettha –",
  "tika-s0104t1:948_0": "‘‘Gamyamānādhikārato, lopato sesato cāti;",
  "tika-s0104t1:949_0": "Kāraṇehi catūhipi, na katthaci ravo yutto’’ti.",
  "tika-s0104t1:950_0": "‘‘Yathā hī’’tiādinā phassassa balavakāraṇatādassanena tadatthaṁ samattheti. Tattha patatoti patantassa.",
  "tika-s0104t1:950_1": "Thūṇāti upatthambhakadārussetaṁ adhivacanaṁ.",
  "tika-s0104t1:951_0": "Diṭṭhigatikādhiṭṭhānavaṭṭakathāvaṇṇanā",
  "tika-s0104t1:952_0": "144.",
  "tika-s0104t1:952_1": "Kiñcāpi imasmiṁ ṭhāne pāḷiyaṁ vedayitamanāgataṁ,",
  "tika-s0104t1:952_2": "heṭṭhā pana tīsupi vāresu adhikatattā,",
  "tika-s0104t1:952_3": "upari ca ‘‘phussa phussa paṭisaṁvedentī’’ti vakkhamānattā vedayitamevettha padhānanti āha ‘‘sabbadiṭṭhivedayitāni sampiṇḍetī’’ti.",
  "tika-s0104t1:952_4": "‘‘Yepi te’’ti tattha tattha āgatassa ca pi-saddassa atthaṁ sandhāya ‘‘sampiṇḍetī’’ti vuttaṁ.",
  "tika-s0104t1:952_5": "Ye te samaṇabrāhmaṇā sassatavādā…pe… sabbepi te chahi phassāyatanehi phussa phussa paṭisaṁvedentīti hi vedayitakiriyāvasena taṁtaṁdiṭṭhigatikānaṁ sampiṇḍitattā vedayitasampiṇḍanameva jātaṁ.",
  "tika-s0104t1:952_6": "Sabbampi hi vākyaṁ kiriyāpadhānanti.",
  "tika-s0104t1:952_7": "Upari phasse pakkhipanatthāyāti ‘‘chahi phassāyatanehī’’ti vutte upari phasse pakkhipanatthaṁ,",
  "tika-s0104t1:952_8": "pakkhipanañcettha vedayitassa phassapaccayatādassanameva.",
  "tika-s0104t1:952_9": "‘‘Chahi phassāyatanehi phussa phussa paṭisaṁvedentī’’ti iminā hi chahi ajjhattikāyatanehi chaḷārammaṇapaṭisaṁvedanaṁ ekantato chaphassahetukamevāti dassitaṁ hoti,",
  "tika-s0104t1:952_10": "tena vuttaṁ ‘‘sabbe te’’tiādi.",
  "tika-s0104t1:953_0": "Kambojoti evaṁnāmakaṁ raṭṭhaṁ. Tathā dakkhiṇāpatho.",
  "tika-s0104t1:953_1": "‘‘Sañjātiṭṭhāne’’ti iminā sañjāyanti etthāti adhikaraṇattho sañjāti-saddoti dasseti. Evaṁ samosaraṇa-saddo.",
  "tika-s0104t1:953_2": "Āyatana-saddopi tadubhayatthe.",
  "tika-s0104t1:953_3": "Āyataneti samosaraṇabhūte catumahāpathe. Nanti mahānigrodharukkhaṁ.",
  "tika-s0104t1:953_4": "Idañhi aṅguttarāgame pañcanipāte saddhānisaṁsasuttapadaṁ.",
  "tika-s0104t1:953_5": "Tattha ca seyyathāpi bhikkhave subhūmiyaṁ catumahāpathe mahānigrodho samantā pakkhīnaṁ paṭisaraṇaṁ hotī’’ti (a. ni. 5.38) tanniddeso vutto.",
  "tika-s0104t1:953_6": "Sati satiāyataneti satisaṅkhāte kāraṇe vijjamāne,",
  "tika-s0104t1:953_7": "tatra tatreva sakkhitabbataṁ pāpuṇātīti attho.",
  "tika-s0104t1:953_8": "Āyatanti ettha phalāni tadāyattavuttitāya pavattanti,",
  "tika-s0104t1:953_9": "āyabhūtaṁ vā attano phalaṁ tanoti pavattetīti āyatanaṁ, kāraṇaṁ.",
  "tika-s0104t1:953_10": "Sammantīti upasammanti assāsaṁ janenti.",
  "tika-s0104t1:953_11": "Āyatana-saddo aññesu viya na ettha atthantarāvabodhakoti āha ‘‘paṇṇattimatte’’ti,",
  "tika-s0104t1:953_12": "tathā tathā paññattimatteti attho.",
  "tika-s0104t1:953_13": "Rukkhagacchasamūhe paṇṇattimatte hi araññavohāro,",
  "tika-s0104t1:953_14": "araññameva ca araññāyatananti.",
  "tika-s0104t1:953_15": "Atthattayepīti ettha pi-saddena ākaranivāsādhiṭṭhānatthe sampiṇḍeti.",
  "tika-s0104t1:953_16": "‘‘Hiraññāyatanaṁ suvaṇṇāyatana’’ntiādīsu hi ākare,",
  "tika-s0104t1:953_17": "‘‘issarāyatanaṁ vāsudevāyatana’’ntiādīsu nivāse,",
  "tika-s0104t1:953_18": "‘‘kammāyatanaṁ sippāyatana’’ntiādīsu adhiṭṭhāne pavattati, nissayeti attho.",
  "tika-s0104t1:954_0": "Āyatanti ettha ākaronti, nivasanti,",
  "tika-s0104t1:954_1": "adhiṭṭhahantīti yathākkamaṁ vacanattho.",
  "tika-s0104t1:954_2": "Cakkhādīsu ca phassādayo ākiṇṇā, tāni ca nesaṁ vāso,",
  "tika-s0104t1:954_3": "adhiṭṭhānañca nissayapaccayabhāvato.",
  "tika-s0104t1:954_4": "Tasmā tadetampi atthattayamidha yujjatiyeva.",
  "tika-s0104t1:954_5": "Kathaṁ yujjatīti āha ‘‘cakkhādīsu hī’’tiādi.",
  "tika-s0104t1:954_6": "Phasso vedanā saññā cetanā cittanti ime phassapañcamakā dhammā upalakkhaṇavasena vuttā aññesampi taṁsampayuttadhammānaṁ āyatanabhāvato, padhānavasena vā.",
  "tika-s0104t1:954_7": "Tathā hi cittuppādaṁ vibhajantena bhagavatā teyeva ‘‘phasso hoti, vedanā, saññā, cetanā,",
  "tika-s0104t1:954_8": "cittaṁ hotī’’ti paṭhamaṁ vibhattā.",
  "tika-s0104t1:954_9": "Sañjāyanti tannissayārammaṇabhāvena tattheva uppattito.",
  "tika-s0104t1:954_10": "Samosaranti tattha tattha vatthudvārārammaṇabhāvena samosaraṇato.",
  "tika-s0104t1:954_11": "Tāni ca nesaṁ kāraṇaṁ tesamabhāve abhāvato.",
  "tika-s0104t1:954_12": "Ayaṁ pana yathāvutto sañjātidesādiattho ruḷhivaseneva tattha tattha niruḷhatāya eva pavattattāti ācariyaānandattherena vuttaṁ.",
  "tika-s0104t1:954_13": "Ayaṁ pana padatthavivaraṇamukhena pavatto attho – āyatanato, āyānaṁ tananato,",
  "tika-s0104t1:954_14": "āyatassa ca nayanato āyatanaṁ.",
  "tika-s0104t1:954_15": "Cakkhādīsu hi taṁtaṁdvārārammaṇā cittacetasikā dhammā sena sena anubhavanādikiccena āyatanti uṭṭhahanti ghaṭenti vāyamanti,",
  "tika-s0104t1:954_16": "āyabhūte ca dhamme etāni tanonti vitthārenti,",
  "tika-s0104t1:954_17": "āyatañca saṁsāradukkhaṁ nayanti pavattentīti.",
  "tika-s0104t1:954_18": "Iti iminā nayenāti ettha ādiatthena iti saddena ‘‘sotaṁ paṭiccā’’tiādipāḷiṁ saṅgaṇhāti.",
  "tika-s0104t1:955_0": "Tattha tiṇṇanti cakkhupasādarūpārammaṇacakkhuviññāṇādīnaṁ tiṇṇaṁ visayindriyaviññāṇānaṁ.",
  "tika-s0104t1:955_1": "Tesaṁ samāgamanabhāvena gahetabbato ‘‘phasso saṅgatī’’ti vutto.",
  "tika-s0104t1:955_2": "Tathā hi so ‘‘sannipātapaccupaṭṭhāno’’ti vuccati.",
  "tika-s0104t1:955_3": "Iminā nayena āropetvāti sambandho.",
  "tika-s0104t1:955_4": "Tena imamatthaṁ dasseti – yathā ‘‘cakkhuṁpaṭicca…pe… phasso’’ti (ma. ni. 1.204; 3.421, 425, 426; saṁ. ni. 2.43, 45; 2.4.61; kathā.",
  "tika-s0104t1:955_5": "465) etasmiṁ sutte vijjamānesupi saññādīsu sampayuttadhammesu vedanāya padhānakāraṇabhāvadassanatthaṁ phassasīsena desanā katā,",
  "tika-s0104t1:955_6": "evamidhāpi ‘‘phassapaccayā vedanā’’tiādinā phassaṁ ādiṁ katvā aparantapaṭisandhānena paccayaparamparaṁ dassetuṁ ‘‘chahi phassāyatanehī’’ti ca ‘‘phussa phussā’’ti ca phassasīsena desanā katāti.",
  "tika-s0104t1:955_7": "Phassāyatanādīnīti ādi-saddena ‘‘phussa phussā’’ti vacanaṁ saṅgaṇhāti.",
  "tika-s0104t1:956_0": "‘‘Kiñcāpī’’tiādinā saddamattato codanālesaṁ dassetvā ‘‘tathāpī’’tiādinā atthato taṁ pariharati.",
  "tika-s0104t1:956_1": "Na āyatanāni phusanti rūpānamanārammaṇabhāvato.",
  "tika-s0104t1:956_2": "Phasso arūpadhammo visamāno ekadesena ārammaṇaṁ analliyamānopi phusanākārena pavatto phusanto viya hotīti āha ‘‘phassova taṁ taṁ ārammaṇaṁ phusatī’’ti. Teneva so ‘‘phusanalakkhaṇo,",
  "tika-s0104t1:956_3": "saṅghaṭṭanaraso’’ti ca vuccati.",
  "tika-s0104t1:956_4": "‘‘Chahi phassāyatanehi phussa phussā’’ti aphusanakiccānipi nissitavohārena phusanakiccāni katvā dassanameva phasse upanikkhipanaṁ nāma yathā ‘‘mañcā ghosantī’’ti.",
  "tika-s0104t1:956_5": "Upanikkhipitvāti hi phusanakiccāropanavasena phassasmiṁ pavesetvāti attho.",
  "tika-s0104t1:956_6": "Phassagatikāni katvā phassupacāraṁ āropetvāti vuttaṁ hoti. Upacāro nāma vohāramattaṁ,",
  "tika-s0104t1:956_7": "na tena atthasiddhi ataṁsabhāvato.",
  "tika-s0104t1:956_8": "Atthasijjhanako pana taṁsabhāvoyeva attho gahetabboti dassetuṁ ‘‘tasmā’’tiādimāha. Yathāhu –",
  "tika-s0104t1:957_0": "‘‘Atthañhi nātho saraṇaṁ avoca,",
  "tika-s0104t1:958_0": "Na byañjanaṁ lokahito mahesī’’ti.",
  "tika-s0104t1:959_0": "Attano paccayabhūtānaṁ channaṁ phassānaṁ vasena cakkhusamphassajā yāva manosamphassajāti saṅkhepato chabbidhaṁ sandhāya ‘‘chaphassāyatanasambhavā vedanā’’ti vuttaṁ. Vitthārato pana –",
  "tika-s0104t1:960_0": "‘‘Phassato chabbidhāpetā, upavicārabhedato;",
  "tika-s0104t1:961_0": "Tidhā nissitato dvīhi, tidhā kālena vaḍḍhitā’’ti. –",
  "tika-s0104t1:962_0": "Aṭṭhasatapariyāye vuttanayena aṭṭhasatappabhedā.",
  "tika-s0104t1:962_1": "Mahāvihāravāsino cettha yathā viññāṇaṁ nāmarūpaṁ saḷāyatanaṁ , evaṁ phassaṁ,",
  "tika-s0104t1:962_2": "vedanañca paccayapaccayuppannampi sasantatipariyāpannaṁ dīpento vipākameva icchanti,",
  "tika-s0104t1:962_3": "aññe pana yathā tathā vā paccayabhāvo sati na sakkā vajjetunti sabbameva icchanti.",
  "tika-s0104t1:962_4": "Sāti yathāvuttappabhedā vedanā.",
  "tika-s0104t1:962_5": "Rūpataṇhādibhedāyāti ‘‘seṭṭhiputto brāhmaṇaputto’’ti pitunāmavasena viya ārammaṇanāmavasena vuttāya rūpataṇhā yāva dhammataṇhāti saṅkhepato chabbidhāya. Vitthārato pana –",
  "tika-s0104t1:963_0": "‘‘Rūpataṇhādikā kāma-taṇhādīhi tidhā puna;",
  "tika-s0104t1:964_0": "Santānato dvidhā kāla-bhedena guṇitā siyu’’nti. –",
  "tika-s0104t1:965_0": "Evaṁ vuttaaṭṭhasatappabhedāya.",
  "tika-s0104t1:965_1": "Upanissayakoṭiyāti upanissayasīsena.",
  "tika-s0104t1:965_2": "Kasmā panettha upanissayapaccayova uddhaṭo, nanu sukhā vedanā,",
  "tika-s0104t1:965_3": "adukkhamasukhā ca taṇhāya ārammaṇamattaārammaṇādhipatiārammaṇūpanissayapakatūpanissayavasena catudhā paccayo,",
  "tika-s0104t1:965_4": "dukkhā ca ārammaṇamattapakatūpanissayavasena dvidhāti? Saccametaṁ,",
  "tika-s0104t1:965_5": "upanissaye eva pana taṁ sabbampi antogadhanti evamuddhaṭo.",
  "tika-s0104t1:965_6": "Yuttaṁ tāva ārammaṇūpanissayassa upanissayasāmaññato upanissaye antogadhatā,",
  "tika-s0104t1:965_7": "kathaṁ pana ārammaṇamattaārammaṇādhipatīnaṁ tattha antogadhabhāvo siyāti?",
  "tika-s0104t1:965_8": "Tesampi ārammaṇasāmaññato ārammaṇūpanissayena saṅgahitattā ārammaṇūpanissayavasamodhānabhūteva upanissaye eva antogadhatā hoti.",
  "tika-s0104t1:965_9": "Etadatthameva hi sandhāya ‘‘upanissayenā’’ti avatvā ‘‘upanissayakoṭiyā’’ti vuttaṁ.",
  "tika-s0104t1:965_10": "Siddhe hi satyārambho niyamāya vā hoti atthantaraviññāpanāya vāti. Evamīdisesu.",
  "tika-s0104t1:966_0": "Catubbidhassāti kāmupādānaṁ yāva attavādupādānanti catubbidhassa. Nanu ca taṇhāva kāmupādānaṁ,",
  "tika-s0104t1:966_1": "kathaṁ sāyeva tassa paccayo siyāti? Saccaṁ,",
  "tika-s0104t1:966_2": "purimataṇhāya pana upanissayapaccayena pacchimataṇhāya daḷhabhāvato purimāyeva taṇhā pacchimāya paccayo bhavati.",
  "tika-s0104t1:966_3": "Taṇhādaḷhattameva hi ‘‘kāmupādānaṁ upāyāso upakaṭṭhā’’tiādīsu viya upa-saddassa daḷhatthe pavattanato.",
  "tika-s0104t1:966_4": "Apica dubbalā taṇhā taṇhāyeva, balavatī taṇhā kāmupādānaṁ.",
  "tika-s0104t1:966_5": "Atha vā apattavisayapatthanā taṇhā tamasi corānaṁ hatthapasāraṇaṁ viya,",
  "tika-s0104t1:966_6": "sampattavisayaggahaṇaṁ kāmupādānaṁ corānaṁ hatthagatabhaṇḍaggahaṇaṁ viya. Appicchatāpaṭipakkhā taṇhā.",
  "tika-s0104t1:966_7": "Santuṭṭhitāpaṭipakkhaṁ kāmupādānaṁ. Pariyesanadukkhamūlaṁ taṇhā,",
  "tika-s0104t1:966_8": "ārakkhadukkhamūlaṁ kāmupādānaṁ.",
  "tika-s0104t1:966_9": "Ayampi tesaṁ viseso kecivādavasena ācariyadhammapālattherena (dī. ni. ṭī.",
  "tika-s0104t1:966_10": "1.144) dassito purimanayasseva visuddhimagge (visuddhi.",
  "tika-s0104t1:966_11": "1.144) sakavādabhāvena vuttattā.",
  "tika-s0104t1:967_0": "Asahajātassa upādānassa upanissayakoṭiyā,",
  "tika-s0104t1:967_1": "sahajātassa pana sahajātakoṭiyāti yathālābhamattho gahetabbo.",
  "tika-s0104t1:967_2": "Tattha asahajātā anantaraniruddhā anantarasamanantaraanantarūpanissayanatthivigatāsevanapaccayehi chadhā paccayo.",
  "tika-s0104t1:967_3": "Ārammaṇabhūtā pana ārammaṇamattaārammaṇādhipatiārammaṇūpanissayehi tidhā,",
  "tika-s0104t1:967_4": "taṁ sabbampi vuttanayena upanissayeneva saṅgahetvā ‘‘upanissayakoṭiyā’’ti vuttaṁ.",
  "tika-s0104t1:967_5": "Yasmā ca taṇhāya rūpādīni assādetvā kāmesu pātabyataṁ āpajjati,",
  "tika-s0104t1:967_6": "tasmā taṇhā kāmupādānassa upanissayakoṭiyā paccayo.",
  "tika-s0104t1:967_7": "Tathā rūpādibhede sammūḷho ‘‘natthi dinna’’ntiādinā (dī. ni. 1.171; ma. ni. 1.445; 2.94-95, 225; 3.91, 116, 136; saṁ. ni. 3.210; a. ni. 10.176, 217; dha. sa. 1221; vibha. 907, 925, 971) micchādassanaṁ,",
  "tika-s0104t1:967_8": "saṁsārato muccitukāmo asuddhimagge suddhimaggaparāmasanaṁ,",
  "tika-s0104t1:967_9": "khandhesu attattaniyagāhabhūtaṁ sakkāyadassanañca gaṇhāti.",
  "tika-s0104t1:967_10": "Tasmā itaresampi tiṇṇaṁ taṇhā upanissayakoṭiyā paccayoti daṭṭhabbaṁ.",
  "tika-s0104t1:967_11": "Sahajātā pana sahajātaaññamaññanissayasampayuttaatthiavigatahetuvasena sattadhā sahajātānaṁ paccayo.",
  "tika-s0104t1:967_12": "Tampi sabbaṁ sahajātapaccayeneva saṅgahetvā ‘‘sahajātakoṭiyā’’ti vuttaṁ.",
  "tika-s0104t1:968_0": "Bhavassāti kammabhavassa ceva upapattibhavassa ca.",
  "tika-s0104t1:968_1": "Tattha cetanādisaṅkhātaṁ sabbaṁ bhavagāmikammaṁ kammabhavo.",
  "tika-s0104t1:968_2": "Kāmabhavādinavavidho upapattibhavo.",
  "tika-s0104t1:968_3": "Tesu upapattibhavassa catubbidhampi upādānaṁ upapattibhavahetubhūtassa kammabhavassa kāraṇabhāvato,",
  "tika-s0104t1:968_4": "tassa ca sahāyabhāvūpagamanato pakatūpanissayavasena paccayo.",
  "tika-s0104t1:968_5": "Kammārammaṇakaraṇakāle pana kammasahajātamupādānaṁ upapattibhavassa ārammaṇavasena paccayo.",
  "tika-s0104t1:968_6": "Kammabhavassa pana sahajātassa sahajātamupādānaṁ sahajātaaññamaññanissayasampayuttaatthiavigatavasena ceva hetumaggavasena ca anekadhā paccayo.",
  "tika-s0104t1:968_7": "Asahajātassa pana anantarassa asahajātamupādānaṁ anantarasamanantaraanantarūpanissayanatthivigatāsevanavasena,",
  "tika-s0104t1:968_8": "itarassa ca nānantarassa pakatūpanissayavasena,",
  "tika-s0104t1:968_9": "sammasanādikālesu ārammaṇādivasena ca paccayo.",
  "tika-s0104t1:968_10": "Tattha anantarādike upanissayapaccaye,",
  "tika-s0104t1:968_11": "sahajātādike ca sahajātapaccaye pakkhipitvā tathāti vuttaṁ,",
  "tika-s0104t1:968_12": "rūpūpahārattho vā hesa anukaḍḍhanattho vā.",
  "tika-s0104t1:968_13": "Tena hi upanissayakoṭiyā ceva sahajātakoṭiyā cāti atthaṁ dasseti.",
  "tika-s0104t1:969_0": "Bhavojātiyāti ettha bhavoti kammabhavo adhippeto. So hi jātiyā paccayo, na upapattibhavo. Jātiyeva hi upapattibhavoti,",
  "tika-s0104t1:969_1": "sā ca paṭhamābhinibbattakhandhā.",
  "tika-s0104t1:969_2": "Tena vuttaṁ ‘‘jātīti panettha savikārā pañcakkhandhā daṭṭhabbā’’ti,",
  "tika-s0104t1:969_3": "tenāyaṁ codanā nivattitā ‘‘nanu jātipi bhavoyeva,",
  "tika-s0104t1:969_4": "kathaṁ so jātiyā paccayo’’ti,",
  "tika-s0104t1:969_5": "kathaṁ panetaṁ jānitabbaṁ ‘‘kammabhavo jātiyā paccayo’’ti ce?",
  "tika-s0104t1:969_6": "Bāhirapaccayasamattepi kammavaseneva hīnapaṇītādivisesadassanato.",
  "tika-s0104t1:969_7": "Yathāha bhagavā ‘‘kammaṁ satte vibhajati yadidaṁ hīnapaṇītatāyā’’ti (ma. ni.",
  "tika-s0104t1:969_8": "3.289) savikārāti nibbattivikārena savikārā, na aññehi,",
  "tika-s0104t1:969_9": "te ca atthato upapattibhavoyeva,",
  "tika-s0104t1:969_10": "so eva ca tassa kāraṇaṁ bhavitumayutto taṇhāya kāmupādānassa paccayabhāve viya purimapacchimādivisesānamasambhavato,",
  "tika-s0104t1:969_11": "tasmā kammabhavoyeva upapattibhavasaṅkhātāya jātiyā kammapaccayena ceva pakatūpanissayapaccayena ca paccayoti atthaṁ dassetuṁ ‘‘kammapaccayaṁ upanissayeneva saṅgahetvā upanissayakoṭiyā paccayo’’ti vuttaṁ.",
  "tika-s0104t1:969_12": "Yasmā pana jātiyā sati jarāmaraṇaṁ,",
  "tika-s0104t1:969_13": "jarāmaraṇādinā phuṭṭhassa ca bālassa sokādayo sambhavanti, nāsati,",
  "tika-s0104t1:969_14": "tasmā jātijarāmaraṇādīnaṁ upanissayavasena paccayoti āha ‘‘jāti…pe… paccayo’’ti vitthārato atthavinicchayassa akatattā,",
  "tika-s0104t1:969_15": "sahajātūpanissayasīseneva paccayavicāraṇāya ca, dassitattā,",
  "tika-s0104t1:969_16": "aṅgādividhānassa ca anāmaṭṭhattā ‘‘ayamettha saṅkhepo’’tiādi vuttaṁ.",
  "tika-s0104t1:969_17": "Mahāvisayattā paṭiccasamuppādavicāraṇāya niravasesā ayaṁ kuto laddhabbāti codanamapaneti ‘‘vitthārato’’tiādinā.",
  "tika-s0104t1:969_18": "‘‘Idha panassā’’tiādinā pāḷiyampi paṭiccasamuppādakathā ekadeseneva kathitāti dasseti.",
  "tika-s0104t1:969_19": "Tattha idhāti imasmiṁ brahmajāle. Assāti paṭiccasamuppādassa.",
  "tika-s0104t1:969_20": "Payojanamattamevāti diṭṭhiyā kāraṇabhūtavedanāvasena ekadesamattaṁ payojanameva.",
  "tika-s0104t1:969_21": "‘‘Mattamevā’’ti hi avadhāraṇatthe pariyāyavacanaṁ ‘‘appaṁ vassasataṁ āyu,",
  "tika-s0104t1:969_22": "idānetarahi vijjatī’’tiādīsu viya aññamaññatthāvabodhanavasena sapayojanattā, matta-saddo vā pamāṇe,",
  "tika-s0104t1:969_23": "payojanasaṅkhātaṁ pamāṇameva, na taduttarīti attho.",
  "tika-s0104t1:969_24": "‘‘Matta-saddo avadhāraṇe eva-saddo sanniṭṭhāne’’tipi vadanti. Evaṁ sabbattha. Hoti cettha –",
  "tika-s0104t1:970_0": "‘‘Mattamevāti ekatthaṁ, mattapadaṁ pamāṇake;",
  "tika-s0104t1:971_0": "Mattāvadhāraṇe vā, sanniṭṭhānamhi cetara’’nti.",
  "tika-s0104t1:972_0": "Ekadesenevidha pāḷiyaṁ kathitattā paṭiccasamuppādassa tathā kathane saddhiṁ udāharaṇena kāraṇaṁ dassento ‘‘bhagavā hī’’tiādimāha.",
  "tika-s0104t1:972_1": "Tena imamadhippāyaṁ dasseti ‘‘vaṭṭakathaṁ kathento bhagavā avijjā-taṇhā-diṭṭhīnamaññatarasīsena kathesi,",
  "tika-s0104t1:972_2": "tesu idha diṭṭhisīseneva kathento vedanāya diṭṭhiyā balavakāraṇattā vedanāmūlakaṁ ekadesameva paṭiccasamuppādaṁ kathesī’’ti.",
  "tika-s0104t1:972_3": "Etāni ca suttāni aṅguttaranikāye dasanipāte (a. ni.",
  "tika-s0104t1:972_4": "10.61 vākyakhandhe) tattha purimakoṭi na paññāyatīti asukassa nāma sammāsambuddhassa,",
  "tika-s0104t1:972_5": "cakkavattino vā kāle avijjā uppannā,",
  "tika-s0104t1:972_6": "na tato pubbeti evaṁ avijjāya purimo ādimariyādo appaṭihatassa mama sabbaññutaññāṇassāpi na paññāyati tatā mariyādassa avijjamānattāti attho.",
  "tika-s0104t1:972_7": "Evañcetanti iminā mariyādābhāvena ayaṁ avijjā kāmaṁ vuccati.",
  "tika-s0104t1:972_8": "Atha ca panāti evaṁ kālaniyamena mariyādābhāvena vuccamānāpi.",
  "tika-s0104t1:972_9": "Idappaccayāti imasmā pañcanīvaraṇasaṅkhātapaccayā avijjā sambhavatīti evaṁ dhammaniyāmena avijjāya koṭi paññāyatīti attho. ‘‘Ko cāhāro avijjāya,",
  "tika-s0104t1:972_10": "‘pañca nīvaraṇā’ tissa vacanīya’’nti (a. ni. 10.61) hi tattheva vuttaṁ,",
  "tika-s0104t1:972_11": "ṭīkāyaṁ pana ‘‘āsavapaccayā’’ti (dī. ni. ṭī. 1.144) āha,",
  "tika-s0104t1:972_12": "taṁ udāharaṇasuttena na sameti.",
  "tika-s0104t1:972_13": "Ayaṁ paccayo idappaccayo ma-kārassa da-kārādesavasena.",
  "tika-s0104t1:972_14": "Saddavidū pana ‘‘īdisassa payogassa dissanato ida-saddoyeva pakatī’’ti vadanti,",
  "tika-s0104t1:972_15": "ayuttamevetaṁ vaṇṇavikārādivasena nānāpayogassa dissamānattā.",
  "tika-s0104t1:972_16": "Yathā hi vaṇṇavikārena ‘‘amū’’ti vuttepi ‘‘asū’’ti dissati,",
  "tika-s0104t1:972_17": "‘‘imesū’’ti vuttepi ‘‘esū’’ti,",
  "tika-s0104t1:972_18": "evamidhāpi vaṇṇavikāro ca vākye viya samāsepi labbhateva yathā ‘‘jānipati tudampatī’’ti. Kimettha vattabbaṁ,",
  "tika-s0104t1:972_19": "pabhinnapaṭisambhidena āyasmatā mahākaccāyanattherena vuttameva pamāṇanti daṭṭhabbaṁ.",
  "tika-s0104t1:973_0": "Bhavataṇhāyāti bhavasaññojanabhūtāya taṇhāya.",
  "tika-s0104t1:973_1": "Idappaccayāti imasmā avijjāpaccayā. ‘‘Ko cāhāro bhavataṇhāya,",
  "tika-s0104t1:973_2": "‘avijjā’ tissa vacanīya’’nti hi vuttaṁ.",
  "tika-s0104t1:973_3": "Bhavadiṭṭhiyāti sassatadiṭṭhiyā.",
  "tika-s0104t1:973_4": "Idappaccayāti idha pana vedanāpaccayātveva attho.",
  "tika-s0104t1:973_5": "Nanu diṭṭhiyo eva kathetabbā,",
  "tika-s0104t1:973_6": "kimatthiyaṁ pana paṭiccasamuppādakathananti anuyogenāha ‘‘tenā’’tiādi.",
  "tika-s0104t1:973_7": "Idaṁ vuttaṁ hoti – anulomena paṭiccasamuppādakathā nāma vaṭṭakathā,",
  "tika-s0104t1:973_8": "taṁ kathaneneva bhagavā ete diṭṭhigatikā yāvidaṁ micchādassanaṁ na paṭinissajjanti,",
  "tika-s0104t1:973_9": "tāva iminā paccayaparamparena vaṭṭeyeva nimujjantīti dassesīti. Ito bhavādito. Ettha bhavādīsu. Esa nayo sesapadadvayepi.",
  "tika-s0104t1:973_10": "Iminā apariyantaṁ aparāparuppattiṁ dasseti.",
  "tika-s0104t1:973_11": "Vipannaṭṭhāti vividhena nāsitā.",
  "tika-s0104t1:974_0": "Vivaṭṭakathādivaṇṇanā",
  "tika-s0104t1:975_0": "145.Diṭṭhigatikādhiṭṭhānanti diṭṭhigatikānaṁ micchāgāhadassanavasena adhiṭṭhānabhūtaṁ,",
  "tika-s0104t1:975_1": "diṭṭhigatikavasena puggalādhiṭṭhānanti vuttaṁ hoti.",
  "tika-s0104t1:975_2": "Puggalādhiṭṭhānadhammadesanā hesā.",
  "tika-s0104t1:975_3": "Yuttayogabhikkhuadhiṭṭhānanti yuttayogānaṁ bhikkhūnamadhiṭṭhānabhūtaṁ,",
  "tika-s0104t1:975_4": "bhikkhuvasena puggalādhiṭṭhānanti vuttaṁ hoti. Vivaṭṭanti vaṭṭato vigataṁ.",
  "tika-s0104t1:975_5": "‘‘Yehī’’tiādinā diṭṭhigatikānaṁ micchādassanassa kāraṇabhūtāya vedanāya paccayabhūtaṁ heṭṭhā vuttameva phassāyatanamidha gahitaṁ desanākusalena bhagavatāti dasseti.",
  "tika-s0104t1:975_6": "Vedanākammaṭṭhāneti ‘‘vedanānaṁ samudaya’’ntiādikaṁ imaṁ pāḷiṁ sandhāya vuttaṁ.",
  "tika-s0104t1:975_7": "Kiñcimattameva visesoti āha ‘‘yathā panā’’tiādi. Nti ‘‘phassasamudayā,",
  "tika-s0104t1:975_8": "phassanirodhā’’ti vuttaṁ kāraṇaṁ.",
  "tika-s0104t1:975_9": "‘‘Āhārasamudayā’’tiādīsu kabaḷīkāro āhāro veditabbo.",
  "tika-s0104t1:975_10": "So hi ‘‘kabaḷīkāro āhāro imassa kāyassa āhārapaccayena paccayo’’ti (paṭṭhā.",
  "tika-s0104t1:975_11": "429) paṭṭhāne vacanato kammasamuṭṭhānānampi cakkhādīnaṁ upatthambhakapaccayo hotiyeva.",
  "tika-s0104t1:975_12": "‘‘Nāmarūpasamudayā’’tiādīsu vedanādikkhandhattayameva nāmaṁ.",
  "tika-s0104t1:975_13": "Nanu ca ‘‘nāmarūpapaccayā saḷāyatana’’nti vacanato sabbesu chasu phassāyatanesu ‘‘nāmarūpasamudayā nāmarūpanirodhā’’ icceva vattabbaṁ,",
  "tika-s0104t1:975_14": "atha kasmā cakkhāyatanādīsu ‘‘āhārasamudayā āhāranirodhā’’ti vuttanti? Saccametaṁ avisesena,",
  "tika-s0104t1:975_15": "idha pana evampi cakkhādīsu sambhavatīti visesato dassetuṁ tathā vuttanti daṭṭhabbaṁ.",
  "tika-s0104t1:976_0": "Uttaritarajānaneneva diṭṭhigatassa jānanampi siddhanti katvā pāḷiyamanāgatepi ‘‘diṭṭhiñca jānātī’’ti vuttaṁ.",
  "tika-s0104t1:976_1": "Sīlasamādhipaññāyo lokiyalokuttaramissakā,",
  "tika-s0104t1:976_2": "vimutti pana ida heṭṭhimā phalasamāpattiyo ‘‘yāva arahattā’’ti aggaphalassa visuṁ vacanato.",
  "tika-s0104t1:976_3": "Paccakkhānumānena cettha pajānanā,",
  "tika-s0104t1:976_4": "tenevāha ‘‘bahussuto ganthadharo bhikkhu jānātī’’tiādi, yathālābhaṁ vā yojetabbaṁ.",
  "tika-s0104t1:976_5": "Desanā panāti ettha pana-saddo aruciyattho,",
  "tika-s0104t1:976_6": "tenimaṁ dīpeti – yadipi anāgāmiādayo yathābhūtaṁ pajānanti,",
  "tika-s0104t1:976_7": "tathāpi arahato ukkaṁsagativijānanavasena desanā arahattanikūṭena niṭṭhāpitāti.",
  "tika-s0104t1:976_8": "Suvaṇṇageho viya ratanamayakaṇṇikāya desanā arahattakaṇṇikāya niṭṭhāpitāti attho.",
  "tika-s0104t1:976_9": "Ettha ca ‘‘yato kho…pe… pajānātī’’ti etena dhammassa niyyānikabhāvena saddhiṁ saṅghassa suppaṭipattiṁ dasseti,",
  "tika-s0104t1:976_10": "teneva aṭṭhakathāyaṁ ‘‘ko evaṁ jānātīti? Khīṇāsavo jānāti,",
  "tika-s0104t1:976_11": "yāva āraddhavipassako jānātī’’ti paripuṇṇaṁ katvā bhikkhusaṅgho dassito,",
  "tika-s0104t1:976_12": "tena yadetaṁ heṭṭhā vuttaṁ ‘‘bhikkhusaṅghavasenāpi dīpetu’’nti (dī. ni. aṭṭha. 1.8),",
  "tika-s0104t1:976_13": "taṁ yathārutavaseneva dīpitaṁ hotīti daṭṭhabbaṁ.",
  "tika-s0104t1:977_0": "146.‘‘Desanājālavimutto diṭṭigatiko nāma natthī’’ti dassanaṁ desanāya kevalaparipuṇṇataṁ ñāpetunti veditabbaṁ. Anto jālassāti antojālaṁ,",
  "tika-s0104t1:977_1": "dabbapavesanavasena antojāle akatāpi tannissitavādappavesanavasena katāti antojālīkatā,",
  "tika-s0104t1:977_2": "anto jālassa tiṭṭhantīti vā antojālā,",
  "tika-s0104t1:977_3": "dabbavasena anantojālāpi tannissitavādavasena antojālā katāti antojālīkatā.",
  "tika-s0104t1:977_4": "Abhūtatabbhāve karāsabhūyoge vikāravācakato īpaccayo,",
  "tika-s0104t1:977_5": "antasarassa vā īkārādesoti saddavidū yathā ‘‘dhavalīkāro, kabaḷīkāro’’ti (saṁ. ni. 1.181),",
  "tika-s0104t1:977_6": "imamatthaṁ dassetuṁ ‘‘imassā’’tiādi vuttaṁ.",
  "tika-s0104t1:977_7": "Nissitā avasitāva hutvā ummujjamānā ummujjantīti attho.",
  "tika-s0104t1:977_8": "Māna-saddo cettha bhāvenabhāvalakkhaṇattho appahīnena ummujjanabhāvena puna ummujjanabhāvassa lakkhitattā,",
  "tika-s0104t1:977_9": "tathā ‘‘osīdantā’’tiādīsupi anta-saddo.",
  "tika-s0104t1:977_10": "Ummujjaneneva avuttassāpi nimujjanassa gahaṇanti dasseti ‘‘osīdantā’’tiādinā.",
  "tika-s0104t1:977_11": "Tattha apāyūpapattivasena adho osīdanaṁ,",
  "tika-s0104t1:977_12": "sampattibhavavasena uddhamuggamanaṁ.",
  "tika-s0104t1:977_13": "Tathā parittabhūmimahaggatabhūmivasena,",
  "tika-s0104t1:977_14": "diṭṭhiyā olīnatātidhāvanavasena,",
  "tika-s0104t1:977_15": "pubbantānudiṭṭhiaparantānudiṭṭhivasena ca yathākkamaṁ yojetabbaṁ. Pariyāpannāti antogadhā.",
  "tika-s0104t1:977_16": "Tabbhāvo ca tadābaddhenāti vuttaṁ ‘‘etena ābaddhā’’ti.",
  "tika-s0104t1:977_17": "‘‘Na hetthā’’tiādinā yathāvuttapāḷiyā āpannatthaṁ dasseti.",
  "tika-s0104t1:978_0": "Idāni upamāsaṁsandanamāha ‘‘kevaṭṭo viyā’’tiādinā.",
  "tika-s0104t1:978_1": "Ke udake vaṭṭati paricaratīti kevaṭṭo, macchabandho.",
  "tika-s0104t1:978_2": "Kāmaṁ kevaṭṭantevāsīpi pāḷiyaṁ vutto,",
  "tika-s0104t1:978_3": "so pana tadanugatikovāti tathā vuttaṁ.",
  "tika-s0104t1:978_4": "Dasasahassilokadhātūti jātikkhettaṁ sandhāyāha tattheva paṭivedhasambhavato,",
  "tika-s0104t1:978_5": "aññesañca taggahaṇeneva gahitattā.",
  "tika-s0104t1:978_6": "Aññatthāpi hi diṭṭhigatikā ettha pariyāpannā antojālīkatāva.",
  "tika-s0104t1:978_7": "Oḷārikāti pākaṭabhāvena thūlā. Tassāti parittodakassa.",
  "tika-s0104t1:979_0": "147.‘‘Sabbadiṭṭhīnaṁ saṅgahitattā’’ti etena vādasaṅgahaṇena puggalasaṅgahoti dasseti.",
  "tika-s0104t1:979_1": "Attano…pe… dassentoti desanākusalatāya yathāvuttesu diṭṭhigatikānaṁ ummujjananimujjanaṭṭhānabhūtesu katthacipi bhavādīsu attano anavarodhabhāvaṁ dassento.",
  "tika-s0104t1:979_2": "Nayantīti satte icchitaṭṭhānamāvahanti,",
  "tika-s0104t1:979_3": "taṁ pana tathāākaḍḍhanavasenāti āha ‘‘gīvāyā’’tiādi.",
  "tika-s0104t1:979_4": "‘‘Nettisadisatāyā’’ti iminā sadisavohāraṁ, upamātaddhitaṁ vā dasseti.",
  "tika-s0104t1:979_5": "‘‘Sā hī’’tiādi sadisatāvibhāvanā.",
  "tika-s0104t1:979_6": "Gīvāyāti ettha mahājanānanti sambandhīniddeso netīti etthāpi kammabhāvena sambajjhitabbo nī-saddassa dvikammikattā,",
  "tika-s0104t1:979_7": "ākhyātapayoge ca bahulaṁ sāmivacanassa kattukammatthajotakattā. Assāti anena bhagavatā,",
  "tika-s0104t1:979_8": "sā bhavanetti ucchinnāti sambandho.",
  "tika-s0104t1:979_9": "Puna appaṭisandhikabhāvāti sāmatthiyatthamāha.",
  "tika-s0104t1:979_10": "Jīvitapariyādāne vutteyeva hi puna appaṭisandhikabhāvo vutto nāma tasseva adassanassa padhānakāraṇattā.",
  "tika-s0104t1:979_11": "‘‘Na dakkhantī’’ti ettha anāgatavacanavasena padasiddhi ‘‘yatra hi nāma sāvako evarūpaṁ ñassati vā dakkhati vā sakkhiṁ vā karissatī’’tiādīsu (pārā. 228; saṁ. ni.",
  "tika-s0104t1:979_12": "2.202) viyāti dasseti ‘‘na dakkhissantī’’ti iminā.",
  "tika-s0104t1:979_13": "Kiṁ vuttaṁ hotīti āha ‘‘apaṇṇattikabhāvaṁ gamissantī’’ti.",
  "tika-s0104t1:979_14": "Apaṇṇattikabhāvanti ca dharamānakapaṇṇattiyā eva apaṇṇattikabhāvaṁ,",
  "tika-s0104t1:979_15": "atītapaṇṇattiyā pana tathāgatapaṇṇatti yāva sāsanantaradhānā,",
  "tika-s0104t1:979_16": "tato uddhampi aññabuddhuppādesu pavattati eva yathā adhunā vipassiādīnaṁ.",
  "tika-s0104t1:979_17": "Tathā hi vakkhati ‘‘vohāramattameva bhavissatī’’ti (dī. ni. aṭṭha.",
  "tika-s0104t1:979_18": "1.147) paññāya cettha paṇṇādesoti neruttikā.",
  "tika-s0104t1:980_0": "Kāyoti attabhāvo, yo rūpārūpadhammasamūho.",
  "tika-s0104t1:980_1": "Evañhissa ambarukkhasadisatā,",
  "tika-s0104t1:980_2": "tadavayavānañca rūpakkhandhacakkhāyatanacakkhudhātādīnaṁ ambapakkasadisatā yujjati. Tanti kāyaṁ.",
  "tika-s0104t1:980_3": "Pañcapakkadvādasapakkaaṭṭhārasapakkaparimāṇāti pañcapakkaparimāṇā ekā, dvādasapakkaparimāṇā ekā,",
  "tika-s0104t1:980_4": "aṭṭhārasapakkaparimāṇā ekāti tividhā pakkambaphalapiṇḍī viya. Piṇḍo etassāti piṇḍī, thavako. Tadanvayānīti vaṇṭānugatāni,",
  "tika-s0104t1:980_5": "tenāha ‘‘taṁyeva vaṇṭaṁ anugatānī’’ti.",
  "tika-s0104t1:981_0": "Maṇḍūkakaṇṭakavisasamphassanti visavantassa bhekavisesassa kaṇṭakena,",
  "tika-s0104t1:981_1": "tadaññena ca visena samphassaṁ,",
  "tika-s0104t1:981_2": "maṇḍūkakaṇṭake vijjamānassa visassa samphassaṁ vā.",
  "tika-s0104t1:981_3": "Sakaṇṭako jalacārī satto idha maṇḍūko nāma,",
  "tika-s0104t1:981_4": "yo ‘‘pāsāṇakacchapo’’ti voharanti,",
  "tika-s0104t1:981_5": "tassa naṅguṭṭhe aggakoṭiyaṁ ṭhito kaṇṭakotipi vadanti.",
  "tika-s0104t1:981_6": "Ekaṁ visamacchakaṇṭakantipi eke. Kirāti anussavanatthe nipāto.",
  "tika-s0104t1:981_7": "Ettha ca vaṇṭacchede vaṇṭūpanibandhānaṁ ambapakkānaṁ ambarukkhato vicchedo viya bhavanetticchede tadupanibandhānaṁ khandhādīnaṁ santānato vicchedoti ettāvatāva pāḷiyamāgataṁ opammaṁ,",
  "tika-s0104t1:981_8": "tadavasesaṁ pana atthato laddhamevāti daṭṭhabbaṁ.",
  "tika-s0104t1:982_0": "148.Buddhabalanti buddhānaṁ ñāṇabalaṁ.",
  "tika-s0104t1:982_1": "Kathitasuttassa nāmāti ettha nāma-saddo sambhāvane nipāto,",
  "tika-s0104t1:982_2": "tena ‘‘evampi nāma kathitasuttassā’’ti vuttanayena suttassa guṇaṁ sambhāveti. Handāti vossaggatthe.",
  "tika-s0104t1:982_3": "Tena hi adhunāva gaṇhāpessāmi.",
  "tika-s0104t1:982_4": "Na papañcaṁ karissāmīti vossaggaṁ karoti.",
  "tika-s0104t1:983_0": "Dhammapariyāyeti dhammadesanāsaṅkhātāya pāḷiyā. Idhatthoti diṭṭhadhammahitaṁ. Paratthoti samparāyahitaṁ, tadubhayattho vā.",
  "tika-s0104t1:983_1": "Bhāsitatthopi yujjati ‘‘dhammajāla’’nti ettha tantidhammassa gahitattā. Ihāti idha sāsane.",
  "tika-s0104t1:983_2": "Nanti nipātamattaṁ ‘‘na naṁ suto samaṇo gotamo’’tiādīsu viya. Nti dhammāti pāḷidhammā.",
  "tika-s0104t1:983_3": "Sabbena sabbaṁ saṅgaṇhanato atthasaṅkhātaṁ jālametthāti atthajālaṁ.",
  "tika-s0104t1:983_4": "Tathā dhammajālaṁ brahmajālaṁ diṭṭhijālanti etthāpi.",
  "tika-s0104t1:983_5": "Saṅgāmaṁ vijināti etenāti saṅgāmavijayo,",
  "tika-s0104t1:983_6": "saṅgāmo cettha pañcahi mārehi samāgamanaṁ abhiyujjhananti āha ‘‘devaputtamārampī’’tiādi.",
  "tika-s0104t1:983_7": "Atthasampattiyā hi atthajālaṁ. Byañjanasampattiyā,",
  "tika-s0104t1:983_8": "sīlādianavajjadhammaniddesato ca dhammajālaṁ.",
  "tika-s0104t1:983_9": "Seṭṭhaṭṭhena brahmabhūtānaṁ maggaphalanibbānānaṁ vibhattattā brahmajālaṁ.",
  "tika-s0104t1:983_10": "Diṭṭivivecanamukhena suññatāpakāsanena sammādiṭṭhiyā vibhattattā diṭṭhijālaṁ.",
  "tika-s0104t1:983_11": "Titthiyavādanimmaddanupāyattā anuttaro saṅgāmavijayoti evampettha atthayojanā veditabbā.",
  "tika-s0104t1:984_0": "Nidānāvasānatoti ‘‘atha bhagavā anuppatto’’ti vacanasaṅkhātanidānapariyosānato. Mariyādāvadhivacanañhetaṁ.",
  "tika-s0104t1:984_1": "Apica nidānāvasānatoti nidānapariyosāne vuttattā nidānāvasānabhūtato ‘‘mamaṁ vā bhikkhave,",
  "tika-s0104t1:984_2": "pare avaṇṇaṁ bhāseyyu’’ntiādi (dī. ni. 1.5, 6) vacanato. Ābhividhiavadhivacanañhetaṁ.",
  "tika-s0104t1:984_3": "Idañca ‘‘avocā’’ti kiriyāsambandhanena vuttaṁ.",
  "tika-s0104t1:984_4": "‘‘Nidānena ādikalyāṇa’’nti vacanato pana nidānampi nigamanaṁ viya suttapariyāpannameva.",
  "tika-s0104t1:984_5": "Alabbha…pe… gambhīranti sabbaññutaññāṇassa visesanaṁ.",
  "tika-s0104t1:985_0": "149.",
  "tika-s0104t1:985_1": "Yathā anattamanā attano anatthacaratāya paramanā verimanā nāma honti,",
  "tika-s0104t1:985_2": "yathāha dhammarājā dhammapade,udāne ca –",
  "tika-s0104t1:986_0": "‘‘Diso disaṁ yaṁ taṁ kayirā, verī vā pana verinaṁ;",
  "tika-s0104t1:987_0": "Micchāpaṇihitaṁ cittaṁ, pāpiyo naṁ tato kare’’ti. (dha. pa. 42; udā. 33);",
  "tika-s0104t1:988_0": "Na evamime anattamanā,",
  "tika-s0104t1:988_1": "ime pana attano atthacaratāya attamanā nāma hontīti āha ‘‘sakamanā’’ti.",
  "tika-s0104t1:988_2": "Sakamanatā ca pītiyā gahitacittattāti dasseti ‘‘buddhagatāyā’’tiādinā.",
  "tika-s0104t1:989_0": "Ayaṁ pana aṭṭhakathāto aparo nayo – attamanāti samattamanā,",
  "tika-s0104t1:989_1": "imāya desanāya paripuṇṇamanasaṅkappāti attho.",
  "tika-s0104t1:989_2": "Desanāvilāso desanāya vijambhanaṁ,",
  "tika-s0104t1:989_3": "tañca desanākiccanipphādakaṁ sabbaññutaññāṇameva.",
  "tika-s0104t1:989_4": "Karavīkassa rutamiva mañjumadhurassaro yassāti karavīkarutamañjū, tena.",
  "tika-s0104t1:989_5": "Amatābhisekasadisenāti kāyacittadarathavūpasamakaṁ sabbasambhārābhisaṅkhataṁ udakaṁ dīghāyukatāsaṁvattanato amataṁ nāma. Tenābhisekasadisena.",
  "tika-s0104t1:989_6": "Brahmuno saro viya aṭṭhaṅgasamannāgato saro yassātibrahmassaro, tena. Abhinandatīti taṇhāyati,",
  "tika-s0104t1:989_7": "tenāha ‘‘taṇhāyampi āgato’’ti.",
  "tika-s0104t1:989_8": "Anekatthattā dhātūnaṁ abhinandantīti upagacchanti sevantīti atthoti āha ‘‘upagamanepī’’ti.",
  "tika-s0104t1:990_0": "Tathā abhinandantīti sampaṭicchantīti atthamāha ‘‘sampaṭicchanepī’’ti.",
  "tika-s0104t1:990_1": "Abhinanditvāti vuttoyevattho ‘‘anumoditvā’’ti iminā pakāsitoti sandhāya ‘‘anumodanepī’’ti vuttaṁ.",
  "tika-s0104t1:991_0": "Imamevatthaṁ gāthābandhavasena dassetuṁ ‘‘subhāsita’’ntiādimāha. Tattha saddato subhāsitaṁ, atthato sulapitaṁ.",
  "tika-s0104t1:991_1": "Sīlappakāsanena vā subhāsitaṁ, suññatāpakāsanena sulapitaṁ.",
  "tika-s0104t1:991_2": "Diṭṭhivibhajanena vā subhāsitaṁ,",
  "tika-s0104t1:991_3": "tannibbedhakasabbaññutaññāṇavibhajanena sulapitaṁ.",
  "tika-s0104t1:991_4": "Evaṁ avaṇṇavaṇṇanisedhanādīhipi idha dassitappakārehi yojetabbaṁ.",
  "tika-s0104t1:991_5": "Tādinoti iṭṭhāniṭṭhesu samapekkhanādīhi pañcahi kāraṇehi tādibhūtassa.",
  "tika-s0104t1:991_6": "Imassa padassa vitthāro ‘‘iṭṭhāniṭṭhe tādī, cattāvīti tādī,",
  "tika-s0104t1:991_7": "vantāvīti tādī’’tiādinā (mahāni. 38) mahāniddese vutto,",
  "tika-s0104t1:991_8": "so upari aṭṭhakathāyampi āvibhavissati.",
  "tika-s0104t1:991_9": "Kiñcāpi ‘‘katamañca taṁ bhikkhave’’tiādinā (dī. ni.",
  "tika-s0104t1:991_10": "1.7) tattha tattha pavattāya kathetukamyatāpucchāya vissajjanavasena vuttattā idaṁ suttaṁ veyyākaraṇaṁ nāma bhavati.",
  "tika-s0104t1:991_11": "Byākaraṇameva hi veyyākaraṇaṁ,",
  "tika-s0104t1:991_12": "tathāpi pucchāvissajjanāvasena pavattaṁ suttaṁ sagāthakaṁ ce, geyyaṁ nāma bhavati. Niggāthakaṁ, ce aṅgantaraheturahitañca, veyyākaraṇaṁ nāma.",
  "tika-s0104t1:991_13": "Iti pucchāvissajjanāvasena pavattassāpi geyyasādhāraṇato,",
  "tika-s0104t1:991_14": "aṅgantaraheturahitassa ca niggāthakabhāvasseva anaññasādhāraṇato pucchāvissajjanabhāvamanapekkhitvā niggāthakabhāvameva veyyākaraṇahetutāya dassento ‘‘niggāthakattā hi idaṁ veyyākaraṇa’’nti āha.",
  "tika-s0104t1:992_0": "Kasmāti codanaṁ sodheti ‘‘bhaññamāneti hi vutta’’nti iminā.",
  "tika-s0104t1:992_1": "Ubhayasambandhapadañhetaṁ heṭṭhā, upari ca sambajjhanato.",
  "tika-s0104t1:992_2": "Idaṁ vuttaṁ hoti – ‘‘bhaññamāne’’ti vattamānakālavasena vuttattā na kevalaṁ suttapariyosāneyeva,",
  "tika-s0104t1:992_3": "atha kho dvāsaṭṭhiyā ṭhānesu akampitthāti veditabbāti.",
  "tika-s0104t1:992_4": "Yadevaṁ sakalepi imasmiṁ sutte bhaññamāne akampitthāti atthoyeva sambhavati,",
  "tika-s0104t1:992_5": "na pana tassa tassa diṭṭhigatassa pariyosāne pariyosāneti atthoti?",
  "tika-s0104t1:992_6": "Nāyamanuyogo katthacipi na pavisati sambhavamatteneva anuyuñjanato,",
  "tika-s0104t1:992_7": "ayaṁ pana attho na sambhavamatteneva vutto,",
  "tika-s0104t1:992_8": "atha kho desanākāle kampanākāreneva ācariyaparamparābhatena.",
  "tika-s0104t1:992_9": "Teneva hi ākārenāyamattho saṅgītimāruḷho,",
  "tika-s0104t1:992_10": "tathāruḷhanayeneva ca saṅgahakārena vuttoti niṭṭhamettha gantabbaṁ,",
  "tika-s0104t1:992_11": "itarathā atakkāvacarassa imassatthassa takkapariyāhatakathanaṁ anupapannaṁ siyāti. Evamīdisesu.",
  "tika-s0104t1:992_12": "‘‘Dhātukkhobhenā’’tiādīsu attho mahāparinibbānasuttavaṇṇanāya (dī. ni. aṭṭha. 2.171) gahetabbo.",
  "tika-s0104t1:993_0": "Aparesupīti ettha pi-saddena pāramipavicayanaṁ sampiṇḍeti. Vuttañhi buddhavaṁse –",
  "tika-s0104t1:994_0": "‘‘Ime dhamme sammasato, sabhāvasarasalakkhaṇe;",
  "tika-s0104t1:995_0": "Dhammatejena vasudhā, dasasahassī pakampathā’’ti. (bu. vaṁ. 166);",
  "tika-s0104t1:996_0": "Tathā sāsanapatiṭṭhānantaradhānādayopi.",
  "tika-s0104t1:996_1": "Tattha sāsanapatiṭṭhāne tāva bhagavato veḷuvanapaṭiggahaṇe,",
  "tika-s0104t1:996_2": "mahāmahindattherassa mahāmeghavanapaṭiggahaṇe,",
  "tika-s0104t1:996_3": "mahāariṭṭhattherassa vinayapiṭakasajjhāyaneti evamādīsu sāsanassa mūlāni otiṇṇānīti pītivasaṁ gatā naccantā viya ayaṁ mahāpathavī kampittha.",
  "tika-s0104t1:996_4": "Sāsanantaradhāne pana ‘‘aho īdisassa saddhammassa antaradhāna’’nti domanassappattā viya yathā taṁ kassapassa bhagavato sāsanantaradhāne. Vuttañhetamapadāne –",
  "tika-s0104t1:997_0": "‘‘Tadāyaṁ pathavī sabbā, acalā sā calācalā;",
  "tika-s0104t1:998_0": "Sāgaro ca sasokova, vinadī karuṇaṁ gira’’nti. (apa. 2.54.131);",
  "tika-s0104t1:999_0": "Bodhimaṇḍūpasaṅkamaneti visākhāpuṇṇamadivase paṭhamaṁ bodhimaṇḍūpasaṅkamane.",
  "tika-s0104t1:999_1": "Paṁsukūlaggahaṇeti puṇṇaṁ nāma dāsiṁ pārupitvā āmakasusāne chaḍḍitassa sāṇamayapaṁsukūlassa tumbamatte pāṇe vidhunitvā mahāariyavaṁse ṭhatvā gahaṇe.",
  "tika-s0104t1:999_2": "Paṁsukūladhovaneti tasseva paṁsukūlassa dhovane. Kāḷakārāmasuttaṁ (a. ni.",
  "tika-s0104t1:999_3": "4.24) aṅguttarāgame catukkanipāte. Gotamakasuttampi (a. ni. 3.176) tattheva tikanipāte.",
  "tika-s0104t1:999_4": "Vīriyabalenāti mahābhinikkhamane cakkavattisiripariccāgahetubhūtavīriyappabhāvena. Bodhimaṇḍūpasaṅkamane –",
  "tika-s0104t1:1000_0": "‘‘Kāmaṁ taco ca nhāru ca, aṭṭhi ca avasissatu;",
  "tika-s0104t1:1001_0": "Upasussatu nissesaṁ, sarīre maṁsalohita’’nti. (ma. ni. 2.184; saṁ. ni. 2.22, 237; a. ni. 2.5; 8.13; mahāni. 196; avidūrenidānakathā);",
  "tika-s0104t1:1002_0": "Vuttacaturaṅgasamannāgatavīriyānubhāvenāti yathārahamattho veditabbo.",
  "tika-s0104t1:1002_1": "Acchariyavegābhihatāti vimhayāvahakiriyānubhāvaghaṭṭitā.",
  "tika-s0104t1:1002_2": "Paṁsukūladhovane bhagavato puññatejenāti vadanti.",
  "tika-s0104t1:1002_3": "Paṁsukūlaggahaṇe yathā acchariyavegābhihatāti yuttaṁ viya dissati,",
  "tika-s0104t1:1002_4": "taṁ pana kadāci pavattattā ‘‘akālakampanenā’’ti vuttaṁ. Vessantarajātake (jā.",
  "tika-s0104t1:1002_5": "2.22.1655) pana pāramīpūraṇapuññatejena anekakkhattuṁ kampitattā akālakampanaṁ nāma bhavati.",
  "tika-s0104t1:1002_6": "Sakkhinidassane kathetabbassa atthassānurūpato sakkhi viya bhavatīti vuttaṁ ‘‘sakkhibhāvenā’’ti yathā taṁ māravijayakāle (jā. aṭṭha. 1.avidūrenidānakathā).",
  "tika-s0104t1:1002_7": "Sādhukāradānenāti pakaraṇānurūpavasena vuttaṁ yathā taṁ dhammacakkappavattanasaṅgītikālādīsu (saṁ. ni. 5.1081; mahāva. 13; paṭi. ma. 3.301).",
  "tika-s0104t1:1003_0": "‘‘Na kevala’’ntiādinā anekatthapathavīkampanadassanamukhena imassa suttassa mahānubhāvatāyeva dassitā. Tattha jotivaneti nandavane.",
  "tika-s0104t1:1003_1": "Tañhi sāsanassa ñāṇālokasaṅkhātāya jotiyā pātubhūtaṭṭhānattā jotivananti vuccatīti vinayasaṁvaṇṇanāyaṁ vuttaṁ.",
  "tika-s0104t1:1003_2": "Dhammanti anamataggasuttādidhammaṁ.",
  "tika-s0104t1:1003_3": "Pācīnaambalaṭṭhikaṭṭhānanti pācīnadisābhāge taruṇambarukkhena lakkhitaṭṭhānaṁ.",
  "tika-s0104t1:1004_0": "Evanti bhagavatā desitakālādīsu pathavīkampanamatidisati. Anekasoti anekadhā.",
  "tika-s0104t1:1004_1": "Sayambhunā desitassa brahmajālassa yassa suttaseṭṭhassāti yojanā. Idhāti imasmiṁ sāsane.",
  "tika-s0104t1:1004_2": "Yonisoti micchādiṭṭhippahānasammādiṭṭhisamādānādinā ñāyena upāyena paṭipajjantūti attho.",
  "tika-s0104t1:1004_3": "Ayaṁ tāvettha aṭṭhakathāya līnatthavibhāvanā.",
  "tika-s0104t1:1005_0": "Pakaraṇanayavaṇṇanā",
  "tika-s0104t1:1006_0": "‘‘Ito paraṁ ācariya-dhammapālena yā katā;",
  "tika-s0104t1:1007_0": "Samuṭṭhānādihārādi-vividhatthavibhāvanā.",
  "tika-s0104t1:1008_0": "Na sā amhehupekkheyyā, ayañhi tabbisodhanā;",
  "tika-s0104t1:1009_0": "Tasmā tampi pavakkhāma, sotūnaṁ ñāṇavuḍḍhiyā.",
  "tika-s0104t1:1010_0": "Ayañhi pakaraṇanayena pāḷiyā atthavaṇṇanā – pakaraṇanayoti ca tambapaṇṇibhāsāya vaṇṇanānayo.",
  "tika-s0104t1:1010_1": "‘‘Nettipeṭakappakaraṇe dhammakathikānaṁ yojanānayotipi vadantī’’ti abhidhammaṭīkāyaṁ vuttaṁ.",
  "tika-s0104t1:1010_2": "Yasmā panāyaṁ desanāya samuṭṭhānapayojanabhājanesu,",
  "tika-s0104t1:1010_3": "piṇḍatthesu ca paṭhamaṁ niddhāritesu sukarā, hoti suviññeyyā ca, tasmā –",
  "tika-s0104t1:1011_0": "Samuṭṭhānaṁ payojanaṁ, bhājanañcāpi piṇḍatthaṁ;",
  "tika-s0104t1:1012_0": "Niddhāretvāna paṇḍito, tato hārādayo saṁse.",
  "tika-s0104t1:1013_0": "Tattha samuṭṭhānaṁ nāma desanānidānaṁ,",
  "tika-s0104t1:1013_1": "taṁ sādhāraṇamasādhāraṇanti duvidhaṁ,",
  "tika-s0104t1:1013_2": "tathā sādhāraṇampi ajjhattikabāhirato.",
  "tika-s0104t1:1013_3": "Tattha sādhāraṇaṁ ajjhattikasamuṭṭhānaṁ nāma bhagavato mahākaruṇā.",
  "tika-s0104t1:1013_4": "Tāya hi samussāhitassa lokanāthassa veneyyānaṁ dhammadesanāya cittaṁ udapādi,",
  "tika-s0104t1:1013_5": "taṁ sandhāya vuttaṁ ‘‘sattesu kāruññataṁ paṭicca buddhacakkhunā lokaṁ volokesī’’tiādi.",
  "tika-s0104t1:1013_6": "Ettha ca tividhāvatthāyapi mahākaruṇāya saṅgaho daṭṭhabbo yāvadeva saddhammadesanāhatthadānehi saṁsāramahoghato sattasantāraṇatthaṁ taduppattito. Yathā ca mahākaruṇā,",
  "tika-s0104t1:1013_7": "evaṁ sabbaññutaññāṇadasabalañāṇādayopi desanāya sādhāraṇamajjhattikasamuṭṭhānaṁ nāma.",
  "tika-s0104t1:1013_8": "Sabbañhi ñeyyadhammaṁ tesaṁ desetabbākāraṁ,",
  "tika-s0104t1:1013_9": "sattānaṁ āsayānusayādikañca yāthāvato jānanto bhagavā ṭhānāṭṭhānādīsu kosallena veneyyajjhāsayānurūpaṁ vicitranayadesanaṁ pavattesi.",
  "tika-s0104t1:1013_10": "Bāhiraṁ pana sādhāraṇasamuṭṭhānaṁ dasasahassimahābrahmaparivārassa sahampatibrahmuno ajjhesanaṁ.",
  "tika-s0104t1:1013_11": "Tadajjhesanañhi pati dhammagambhīratāpaccavekkhaṇājanitaṁ appossukkataṁ paṭippassambhetvā dhammassāmī dhammadesanāya ussāhajāto ahosi.",
  "tika-s0104t1:1014_0": "Asādhāraṇampi ajjhattikabāhirato duvidhameva.",
  "tika-s0104t1:1014_1": "Tattha ajjhattikaṁ yāya mahākaruṇāya,",
  "tika-s0104t1:1014_2": "yena ca desanāñāṇena idaṁ suttaṁ pavattitaṁ, tadubhayameva.",
  "tika-s0104t1:1014_3": "Sāmaññāvatthāya hi sādhāraṇampi samānaṁ mahākaruṇādivisesāvatthāya asādhāraṇaṁ bhavati,",
  "tika-s0104t1:1014_4": "bāhiraṁ pana asādhāraṇasamuṭṭhānaṁ vaṇṇāvaṇṇabhaṇananti aṭṭhakathāyaṁ vuttaṁ.",
  "tika-s0104t1:1014_5": "Apica nindāpasaṁsāsu sattānaṁ veneyyāghātānandādibhāvamanāpatti.",
  "tika-s0104t1:1014_6": "Tattha ca anādīnavadassanaṁ bāhiramasādhāraṇasamuṭṭhānameva,",
  "tika-s0104t1:1014_7": "tathā nindāpasaṁsāsu paṭipajjanakkamassa,",
  "tika-s0104t1:1014_8": "pasaṁsāvisayassa ca khuddakādivasena anekavidhassa sīlassa,",
  "tika-s0104t1:1014_9": "sabbaññutaññāṇassa ca sassatādidiṭṭhiṭṭhāne,",
  "tika-s0104t1:1014_10": "taduttari ca appaṭihatacāratāya,",
  "tika-s0104t1:1014_11": "tathāgatassa ca katthacipi bhavādīsu apariyāpannatāya sattānamanavabodhopi bāhiramasādhāraṇasamuṭṭhānaṁ.",
  "tika-s0104t1:1015_0": "Payojanampi sādhāraṇāsādhāraṇato duvidhaṁ.",
  "tika-s0104t1:1015_1": "Tattha sādhāraṇaṁ anupādāparinibbānaṁ vimuttirasattā sabbāyapi bhagavato desanāya, tenevāha ‘‘etadatthā kathā,",
  "tika-s0104t1:1015_2": "etadatthā mantanā’’tiādi (pari.",
  "tika-s0104t1:1015_3": "366) asādhāraṇaṁ pana bāhirasamuṭṭhānato vipariyāyena veditabbaṁ.",
  "tika-s0104t1:1015_4": "Nindāpasaṁsāsu hi sattānanveneyyāghātānandādibhāvappattiādikaṁ imissā desanāya phalabhūtaṁ kāraṇabhāvena imaṁ desanaṁ payojeti.",
  "tika-s0104t1:1015_5": "Phalañhi taduppādakasattiyā kāraṇaṁ payojeti nāma phale satiyeva tāya sattiyā kāraṇabhāvappattito.",
  "tika-s0104t1:1015_6": "Atha vā yathāvuttaṁ phalaṁ imāya desanāya bhagavantaṁ payojetīti ācariyasāriputtattherena vuttaṁ.",
  "tika-s0104t1:1015_7": "Yañhi desanāya sādhetabbaṁ phalaṁ,",
  "tika-s0104t1:1015_8": "taṁ ākaṅkhitabbattā desanāya desakaṁ payojeti nāma.",
  "tika-s0104t1:1015_9": "Apica kuhanalapanādinānāvidhamicchājīvaviddhaṁsanaṁ,",
  "tika-s0104t1:1015_10": "dvāsaṭṭhidiṭṭhijālaviniveṭhanaṁ,",
  "tika-s0104t1:1015_11": "diṭṭhisīsena paccayākāravibhāvanaṁ,",
  "tika-s0104t1:1015_12": "chaphassāyatanavasena catusaccakammaṭṭhānaniddeso,",
  "tika-s0104t1:1015_13": "sabbadiṭṭhigatānaṁ anavasesapariyādānaṁ,",
  "tika-s0104t1:1015_14": "attano anupādāparinibbānadīpanañca payojanameva.",
  "tika-s0104t1:1016_0": "Bhājanaṁ pana desanādhiṭṭhānaṁ.",
  "tika-s0104t1:1016_1": "Ye hi vaṇṇāvaṇṇanimittaanurodhavirodhavantacittā kuhanādivividhamicchājīvaniratā sassatādidiṭṭhipaṅkanimuggā sīlakkhandhādīsu aparipūrakārino abuddhaguṇavisesañāṇā veneyyā, te imissā desanāya bhājanaṁ.",
  "tika-s0104t1:1017_0": "Piṇḍattho pana idha labbhamānapadehi,",
  "tika-s0104t1:1017_1": "samudāyena ca suttapadena yathāsambhavaṁ saṅgahito attho.",
  "tika-s0104t1:1017_2": "Āghātādīnaṁ akaraṇīyatāvacanena hi dassitaṁ paṭiññānurūpaṁ samaṇasaññāya niyojanaṁ,",
  "tika-s0104t1:1017_3": "tathā khantisoraccānuṭṭhānaṁ, brahmavihārabhāvanānuyogo, saddhāpaññāsamāyogo, satisampajaññādhiṭṭhānaṁ,",
  "tika-s0104t1:1017_4": "paṭisaṅkhānabhāvanābalasiddhi, pariyuṭṭhānānusayappahānaṁ, ubhayahitapaṭipatti, lokadhammehi anupalepo ca –",
  "tika-s0104t1:1018_0": "Pāṇātipātādīhi paṭivirativacanena dassitā sīlavisuddhi, tāya ca hirottappasampatti, mettākaruṇāsamaṅgitā, vītikkamappahānaṁ, tadaṅgappahānaṁ, duccaritasaṁkilesappahānaṁ, viratittayasiddhi,",
  "tika-s0104t1:1018_1": "piyamanāpagarubhāvanīyatānipphatti,",
  "tika-s0104t1:1018_2": "lābhasakkārasilokasamudāgamo,",
  "tika-s0104t1:1018_3": "samathavipassanānaṁ adhiṭṭhānabhāvo, akusalamūlatanukaraṇaṁ, kusalamūlaropanaṁ, ubhayānatthadūrīkaraṇaṁ, parisāsu visāradatā, appamādavihāro, parehi duppadhaṁsiyatā, avippaṭisārādisamaṅgitā ca –",
  "tika-s0104t1:1019_0": "‘‘Gambhīrā’’tiādivacanehi dassitaṁ gambhīradhammavibhāvanaṁ, alabbhaneyyapatiṭṭhatā,",
  "tika-s0104t1:1019_1": "kappānamasaṅkhyeyyenāpi dullabhapātubhāvatā,",
  "tika-s0104t1:1019_2": "sukhumenapi ñāṇena paccakkhato paṭivijjhitumasakkuṇeyyatā,",
  "tika-s0104t1:1019_3": "dhammanvayasaṅkhātena anumānañāṇenāpi duradhigamanīyatā, passaddhasabbadarathatā, santadhammavibhāvanaṁ, sobhanapariyosānatā, atittikarabhāvo, padhānabhāvappatti, yathābhūtañāṇagocaratā, sukhumasabhāvatā, mahāpaññāvibhāvanā ca.",
  "tika-s0104t1:1019_4": "Diṭṭhidīpakapadehi dassitā samāsato sassataucchedadiṭṭhiyo līnatātidhāvanavibhāvanaṁ, ubhayavinibandhaniddeso , micchābhinivesakittanaṁ, kummaggapaṭipattippakāsanaṁ, vipariyesaggāhañāpanaṁ, parāmāsapariggaho,",
  "tika-s0104t1:1019_5": "pubbantāparantānudiṭṭhipatiṭṭhāpanā, bhavavibhavadiṭṭhivibhāgā, taṇhāvijjāpavatti, antavānantavādiṭṭhiniddeso, antadvayāvatāraṇaṁ,",
  "tika-s0104t1:1019_6": "āsavoghayogakilesaganthasaṁyojanupādānavisesavibhajanañca –",
  "tika-s0104t1:1020_0": "Tathā ‘‘vedanānaṁ samudaya’’ntiādivacanehi dassitā catunnamariyasaccānaṁ anubodhapaṭibodhasiddhi,",
  "tika-s0104t1:1020_1": "vikkhambhanasamucchedappahānaṁ taṇhāvijjāvigamo,",
  "tika-s0104t1:1020_2": "saddhammaṭṭhitinimittapariggaho, āgamādhigamasampatti, ubhayahitapaṭipatti, tividhapaññāpariggaho, satisampajaññānuṭṭhānaṁ, saddhāpaññāsamāyogo, vīriyasamatānuyojanaṁ,",
  "tika-s0104t1:1020_3": "samathavipassanānipphatti ca –",
  "tika-s0104t1:1021_0": "‘‘Ajānataṁ apassata’’nti padehi dassitā avijjāsiddhi,",
  "tika-s0104t1:1021_1": "tathā ‘‘taṇhāgatānaṁ paritassitavipphandita’’nti padehi taṇhāsiddhi,",
  "tika-s0104t1:1021_2": "tadubhayena ca nīvaraṇasaññojanadvayasiddhi,",
  "tika-s0104t1:1021_3": "anamataggasaṁsāravaṭṭānupacchedo,",
  "tika-s0104t1:1021_4": "pubbantāharaṇāparantānusandhānāni,",
  "tika-s0104t1:1021_5": "atītapaccuppannakālavasena hetuvibhāgo,",
  "tika-s0104t1:1021_6": "avijjātaṇhānaṁ aññamaññānativattanaṁ, aññamaññūpakāritā,",
  "tika-s0104t1:1021_7": "paññāvimutticetovimuttīnaṁ paṭipakkhaniddeso ca –",
  "tika-s0104t1:1022_0": "‘‘Tadapi phassapaccayā’’ti padena dassitā sassatādipaññāpanassa paccayādhīnavuttitā,",
  "tika-s0104t1:1022_1": "tena ca dhammānaṁ niccatāpaṭisedho, aniccatāpatiṭṭhāpanaṁ,",
  "tika-s0104t1:1022_2": "paramatthato kārakādipaṭikkhepo, evaṁdhammatāniddeso,",
  "tika-s0104t1:1022_3": "suññatāpakāsanaṁ samatthanirīha paccayalakkhaṇavibhāvanañca –",
  "tika-s0104t1:1023_0": "‘‘Ucchinnabhavanettiko’’tiādinā dassitā bhagavato pahānasampatti, vijjāvimuttivasībhāvo, sikkhattayanipphatti, nibbānadhātudvayavibhāgo, caturadhiṭṭhānaparipūraṇaṁ,",
  "tika-s0104t1:1023_1": "bhavayoniādīsu apariyāpannatā ca –",
  "tika-s0104t1:1024_0": "Sakalena pana suttapadena dassito iṭṭhāniṭṭhesu bhagavato tādibhāvo,",
  "tika-s0104t1:1024_1": "tattha ca paresaṁ patiṭṭhāpanaṁ,",
  "tika-s0104t1:1024_2": "kusaladhammānaṁ ādibhūtadhammadvayaniddeso sikkhattayūpadeso,",
  "tika-s0104t1:1024_3": "attantapādipuggalacatukkasiddhi,",
  "tika-s0104t1:1024_4": "kaṇhakaṇhavipākādikammacatukkavibhāgo, caturappamaññāvisayaniddeso,",
  "tika-s0104t1:1024_5": "samudayatthaṅgamādipañcakassa yathābhūtāvabodho, chasāraṇīyadhammavibhāvanā,",
  "tika-s0104t1:1024_6": "dasanāthakadhammapatiṭṭhāpananti evamādayo yathāsambhavaṁ saṅgahetvā dassetabbā atthā piṇḍattho.",
  "tika-s0104t1:1025_0": "Soḷasahāravaṇṇanā",
  "tika-s0104t1:1026_0": "Desanāhāravaṇṇanā",
  "tika-s0104t1:1027_0": "Idāni nettiyā,",
  "tika-s0104t1:1027_1": "peṭakopadese ca vuttanayavasena hārādīnaṁ niddhāraṇaṁ. Tattha ‘‘attā,",
  "tika-s0104t1:1027_2": "loko’’ti ca diṭṭhiyā adhiṭṭhānabhāvena,",
  "tika-s0104t1:1027_3": "vedanāphassāyatanādimukhena ca gahitesu pañcasu upādānakkhandhesu taṇhāvajjitā pañcupādānakkhandhā dukkhasaccaṁ. Taṇhā samudayasaccaṁ.",
  "tika-s0104t1:1027_4": "Taṁ pana ‘‘paritassanāgahaṇena taṇhāgatāna’’nti,",
  "tika-s0104t1:1027_5": "‘‘vedanāpaccayā taṇhā’’ti ca padehi samudayaggahaṇenañca pāḷiyaṁ sarūpena gahitameva. Ayaṁ tāva suttantanayo.",
  "tika-s0104t1:1028_0": "Abhidhamme pana vibhaṅgappakaraṇe āgatanayena āghātānandādivacanehi,",
  "tika-s0104t1:1028_1": "‘‘ātappamanvāyā’’tiādipadehi, cittapadosavacanena, sabbadiṭṭhigatikapadehi, kusalākusalaggahaṇena, bhavaggahaṇena, sokādiggahaṇena, diṭṭhiggahaṇena,",
  "tika-s0104t1:1028_2": "tattha tattha samudayaggahaṇena cāti saṅkhepato sabbalokiyakusalākusaladhammavibhāvanapadehi gahitā dhammakilesā samudayasaccaṁ.",
  "tika-s0104t1:1028_3": "Tadubhayesamappavatti nirodhasaccaṁ.",
  "tika-s0104t1:1028_4": "Tassa pana tattha tattha vedanānaṁ atthaṅgamanissaraṇapariyāyehi paccattaṁ nibbutivacanena,",
  "tika-s0104t1:1028_5": "anupādāvimuttivacanena ca pāḷiyaṁ gahaṇaṁ veditabbaṁ.",
  "tika-s0104t1:1028_6": "Nirodhapajānanā paṭipadā maggasaccaṁ.",
  "tika-s0104t1:1028_7": "Tassapi tattha tattha vedanānaṁ samudayādīni yathābhūtapaṭivedhanāpadesena channaṁ phassāyatanānaṁ samudayādīni yathābhūtapajānanapariyāyena,",
  "tika-s0104t1:1028_8": "bhavanettiyā ucchedavacanena ca gahaṇaṁ veditabbaṁ.",
  "tika-s0104t1:1029_0": "Tattha samudayena assādo, dukkhena ādīnavo,",
  "tika-s0104t1:1029_1": "magganirodhehi nissaraṇanti evaṁ catusaccavasena,",
  "tika-s0104t1:1029_2": "yāni pāḷiyaṁ sarūpeneva āgatāni assādādīnavanissaraṇāni,",
  "tika-s0104t1:1029_3": "tesañca vasena idha assādādayo veditabbā.",
  "tika-s0104t1:1029_4": "Veneyyānaṁ tādibhāvāpattiādi phalaṁ.",
  "tika-s0104t1:1029_5": "Yañhi desanāya sādhetabbaṁ heṭṭhā vuttaṁ payojanaṁ.",
  "tika-s0104t1:1029_6": "Tadeva phalanti vuttovāyamattho.",
  "tika-s0104t1:1029_7": "Tadatthañhi idaṁ suttaṁ bhagavatā desitaṁ. Āghātādīnamakaraṇīyatā,",
  "tika-s0104t1:1029_8": "āghātādiphalassa ca anaññasantānabhāvitā nindāpasaṁsāsu yathāsabhāvaṁ paṭijānananibbeṭhanānīti evaṁ taṁtaṁpayojanādhigamahetu upāyo.",
  "tika-s0104t1:1029_9": "Āghātādīnaṁ karaṇapaṭisedhanādiapadesena atthakāmehi tato cittaṁ sādhukaṁ rakkhitabbanti ayaṁ āṇārahassa dhammarājassa āṇattīti.",
  "tika-s0104t1:1029_10": "Ayaṁ assādādīnavanissaraṇaphalūpāyāṇattivasena chabbidhadhammasandassanalakkhaṇo desanāhāro nāma. Vuttañca –",
  "tika-s0104t1:1030_0": "‘‘Assādādīnavatā ,",
  "tika-s0104t1:1030_1": "nissaraṇampi ca phalaṁ upāyo ca;",
  "tika-s0104t1:1031_0": "Āṇattī ca bhagavato, yogīnaṁ desanāhāro’’ti.",
  "tika-s0104t1:1032_0": "Vicayahāravaṇṇanā",
  "tika-s0104t1:1033_0": "Kappanābhāvepi vohāravasena,",
  "tika-s0104t1:1033_1": "anuvādavasena ca ‘‘mama’’nti vuttaṁ.",
  "tika-s0104t1:1033_2": "Niyamābhāvato vikappanatthaṁ vāggahaṇaṁ. Taṁguṇasamaṅgitāya,",
  "tika-s0104t1:1033_3": "abhimukhīkaraṇāya ca ‘‘bhikkhave’’ti āmantanaṁ. Aññabhāvato,",
  "tika-s0104t1:1033_4": "paṭiviruddhabhāvato ca ‘‘pare’’ti vuttaṁ, vaṇṇapaṭipakkhato,",
  "tika-s0104t1:1033_5": "avaṇṇanīyato ca ‘‘avaṇṇa’’nti, byattivasena,",
  "tika-s0104t1:1033_6": "vitthāravasena ca ‘‘bhāseyyu’’nti, dhāraṇasabhāvato,",
  "tika-s0104t1:1033_7": "adhammapaṭipakkhato ca ‘‘dhammassā’’ti, diṭṭhisīlehi saṁhatabhāvato,",
  "tika-s0104t1:1033_8": "kilesānaṁ saṅghātakaraṇato ca ‘‘saṅghassā’’ti, vuttapaṭiniddesato,",
  "tika-s0104t1:1033_9": "vacanupanyāsato ca ‘‘tatrā’’ti, sammukhībhāvato,",
  "tika-s0104t1:1033_10": "puthubhāvato ca ‘‘tumhehī’’ti, cittassa hananato,",
  "tika-s0104t1:1033_11": "ārammaṇābhighātato ca ‘‘āghāto’’ti,",
  "tika-s0104t1:1033_12": "ārammaṇe saṅkocavuttiyā anabhimukhatāya,",
  "tika-s0104t1:1033_13": "atuṭṭhākāratāya ca ‘‘appaccayo’’ti, ārammaṇacintanato, nissayato ca ‘‘cetaso’’ti, atthassa asādhanato,",
  "tika-s0104t1:1033_14": "anu anu anatthasādhanato ca ‘‘anabhiraddhī’’ti, kāraṇānarahattā, satthusāsane",
  "tika-s0104t1:1034_0": "Ṭhitehi kātumasakkuṇeyyattā ca ‘‘na karaṇīyā’’ti vuttaṁ.",
  "tika-s0104t1:1034_1": "Evaṁ tasmiṁ tasmiṁ adhippetatthe pavattatānidassanena, atthaso ca –",
  "tika-s0104t1:1035_0": "Mamanti sāminiddiṭṭhaṁ sabbanāmapadaṁ.",
  "tika-s0104t1:1035_1": "Vāti vikappananiddiṭṭhaṁ nipātapadaṁ.",
  "tika-s0104t1:1035_2": "Bhikkhaveti ālapananiddiṭṭhaṁ nāmapadaṁ.",
  "tika-s0104t1:1035_3": "Pareti kattuniddiṭṭhaṁ nāmapadaṁ.",
  "tika-s0104t1:1035_4": "Avaṇṇanti kammaniddiṭṭhaṁ nāmapadaṁ.",
  "tika-s0104t1:1035_5": "Bhāseyyunti kiriyāniddiṭṭhaṁ ākhyātapadaṁ. Dhammassa,",
  "tika-s0104t1:1035_6": "saṅghassāti ca sāminiddiṭṭhaṁ nāmapadaṁ.",
  "tika-s0104t1:1035_7": "Tatrāti ādhāraniddiṭṭhaṁ sabbanāmapadaṁ.",
  "tika-s0104t1:1035_8": "Tumhehīti kattuniddiṭṭhaṁ sabbanāmapadaṁ.",
  "tika-s0104t1:1035_9": "Na-iti paṭisedhaniddiṭṭhaṁ nipātapadaṁ. Āghāto, appaccayo,",
  "tika-s0104t1:1035_10": "anabhiraddhīti ca kammaniddiṭṭhaṁ nāmapadaṁ.",
  "tika-s0104t1:1035_11": "Cetasoti sāminiddiṭṭhaṁ nāmapadaṁ.",
  "tika-s0104t1:1035_12": "Karaṇīyāti kiriyāniddiṭṭhaṁ nāmapadanti.",
  "tika-s0104t1:1035_13": "Evaṁ tassa tassa padassa visesatānidassanena,",
  "tika-s0104t1:1035_14": "byañjanaso ca vicayanaṁ padavicayo.",
  "tika-s0104t1:1035_15": "Ativitthārabhayena pana sakkāyeva aṭṭhakathaṁ,",
  "tika-s0104t1:1035_16": "tassā ca līnatthavibhāvanaṁ anugantvā ayamattho viññunā vibhāvetunti na vitthārayimha.",
  "tika-s0104t1:1036_0": "‘‘Tatra ce tumhe assatha kupitā vā anattamanā vā,",
  "tika-s0104t1:1036_1": "api nu tumhe paresaṁ subhāsitaṁ dubbhāsitaṁ ājāneyyāthā’’ti ayaṁ anumatipucchā. Sattādhiṭṭhānā, anekādhiṭṭhānā, paramatthavisayā,",
  "tika-s0104t1:1036_2": "paccuppannavisayāti evaṁ sabbattha yathāsambhavaṁ pucchāvicayanaṁ pucchāvicayo.",
  "tika-s0104t1:1036_3": "‘‘No hetaṁ bhante’’ti idaṁ vissajjanaṁ ekaṁsabyākaraṇaṁ, niravasesaṁ, sauttaraṁ,",
  "tika-s0104t1:1036_4": "lokiyanti evaṁ sabbassāpi vissajjanassa yathārahaṁ vicayanaṁ vissajjanāvicayo.",
  "tika-s0104t1:1037_0": "‘‘Mamaṁ vā bhikkhave pare avaṇṇaṁ bhāseyyuṁ…pe… na cetaso anabhiraddhi karaṇīyā’’ti imāya paṭhamadesanāya ‘‘mamaṁ vā…pe… tumhaṁyevassa tena antarāyo’’ti ayaṁ dutiyadesanā saṁsandati. Kasmā?",
  "tika-s0104t1:1037_1": "Paṭhamāya manopadosaṁ nivāretvā dutiyāya tatthādīnavassa dassitattā.",
  "tika-s0104t1:1037_2": "Tathā imāya dutiyadesanāya ‘‘mamaṁ vā…pe… api nu tumhe paresaṁ subhāsitaṁ dubbhāsitaṁ ājāneyyāthā’’ti ayaṁ tatiyadesanā saṁsandati. Kasmā?",
  "tika-s0104t1:1037_3": "Dutiyāya tatthādīnavaṁ dassetvā tatiyāya vacanatthasallakkhaṇamattepi asamatthabhāvassa dassitattā.",
  "tika-s0104t1:1037_4": "Tathā imāya tatiyadesanāya ‘‘mamaṁ vā…pe… na ca panetaṁ amhesu saṁvijjatī’’ti ayaṁ catutthadesanā saṁsandati. Kasmā?",
  "tika-s0104t1:1037_5": "Tatiyāya manopadosaṁ sabbathā nivāretvā catutthāya avaṇṇaṭṭhāne paṭipajjitabbākārassa dassitattāti iminā nayena pubbena aparaṁ saṁsanditvā vicayanaṁ pubbāparavicayo. Assādavicayādayo vuttanayāva.",
  "tika-s0104t1:1037_6": "Tesaṁ lakkhaṇasandassanamattameva hettha viseso.",
  "tika-s0104t1:1038_0": "‘‘Api nu tumhe paresaṁ subhāsitaṁ dubbhāsitaṁ ājāneyyāthā’’ti imāya pucchāya ‘‘no hetaṁ bhante’’ti ayaṁ vissajjanā sameti.",
  "tika-s0104t1:1038_1": "Kupito hi neva buddhapaccekabuddhaariyasāvakānaṁ na mātāpitūnaṁ na paccatthikānaṁ subhāsitadubbhāsitassa atthaṁ ājānāti. ‘‘Katamañca taṁ bhikkhave,",
  "tika-s0104t1:1038_2": "appamattakaṁ…pe… tathāgatassa vaṇṇaṁ vadamāno vadeyyā’’ti imāya pucchāya ‘‘pāṇātipātaṁ pahāya pāṇātipātā paṭivirato’’tiādikā ayaṁ vissajjanā sameti.",
  "tika-s0104t1:1038_3": "Bhagavā hi anuttarena pāṇātipātaviramaṇādiguṇena samannāgato, tañca kho samādhiṁ,",
  "tika-s0104t1:1038_4": "paññañca upanidhāya appamattakaṁ oramattakaṁ sīlamattakaṁ. ‘‘Katame ca te bhikkhave,",
  "tika-s0104t1:1038_5": "dhammā gambhīrā duddasā’’tiādikāya pucchāya ‘‘santi bhikkhave,",
  "tika-s0104t1:1038_6": "eke samaṇabrāhmaṇā pubbantakappikā’’tiādikā vissajjanā sameti.",
  "tika-s0104t1:1038_7": "Sabbaññutaññāṇaguṇā hi aññatra tathāgatā aññesaṁ ñāṇena alabbhaneyyapatiṭṭhattā gambhīrā duddasā duranubodhā santā paṇītā atakkāvacarā nipuṇā paṇḍitavedanīyāti iminā nayena vissajjanāya pucchānurūpatāvicayanameva idha saṅgahagāthāya abhāvato anugītivicayoti.",
  "tika-s0104t1:1038_8": "Ayaṁ padapañhādiekādasadhammavicayanalakkhaṇo vicayahāro nāma.",
  "tika-s0104t1:1038_9": "Vuttañca ‘‘yaṁ pucchitañca vissajjitañcā’’tiādi (netti. 4.2).",
  "tika-s0104t1:1039_0": "Yuttihārasaṁvaṇṇanā",
  "tika-s0104t1:1040_0": "Mamanti sāminiddeso yujjati sabhāvaniruttiyā tathāpayogadissanato, avaṇṇassa ca tadapekkhattā.",
  "tika-s0104t1:1040_1": "Vāti vikappanatthaniddeso yujjati nepātikānamanekatthattā, ettha ca niyamābhāvato.",
  "tika-s0104t1:1040_2": "Bhikkhaveti āmantananiddeso yujjati tadattheyeva etassa payogassa dissanato,",
  "tika-s0104t1:1040_3": "desakassa ca paṭiggāhakāpekkhatoti evamādinā byañjanato ca –",
  "tika-s0104t1:1041_0": "Sabbena sabbaṁ āghātādīnamakaraṇaṁ tādibhāvāya saṁvattatīti yujjati iṭṭhāniṭṭhesu samappavattisabbhāvato.",
  "tika-s0104t1:1041_1": "Yasmiṁ santāne āghātādayo uppannā,",
  "tika-s0104t1:1041_2": "tannimittakā antarāyā tasseva sampattivibandhāya saṁvattantīti yujjati kammānaṁ santānantaresu asaṅkamanato.",
  "tika-s0104t1:1041_3": "Cittamabhibhavitvā uppannā āghātādayo subhāsitadubbhāsitasallakkhaṇepi asamatthatāya saṁvattantīti yujjati kodhalobhānaṁ andhatamasabhāvato.",
  "tika-s0104t1:1041_4": "Pāṇātipātādidussīlyato veramaṇī sabbasattānaṁ pāmojjapāsaṁsāya saṁvattatīti yujjati sīlasampattiyā mahato kittisaddassa abbhuggatattā.",
  "tika-s0104t1:1041_5": "Gambhīratādivisesayuttena guṇena tathāgatassa vaṇṇanā ekadesabhūtāpi sakalasabbaññuguṇaggahaṇāya saṁvattatīti yujjati anaññasādhāraṇattā.",
  "tika-s0104t1:1041_6": "Tajjāayonisomanasikāraparikkhatāni adhigamatakkanāni sassatavādādiabhinivesāya saṁvattantīti yujjati kappanajālassa asamugghāṭitattā.",
  "tika-s0104t1:1041_7": "Vedanādīnaṁ anavabodhena vedanāpaccayā taṇhā vaḍḍhatīti yujjati assādānupassanāsabbhāvato,",
  "tika-s0104t1:1041_8": "sati ca vedayitabhāve (vedayitarāge (dī. ni. ṭī.",
  "tika-s0104t1:1041_9": "1.149) tattha attattaniyagāho,",
  "tika-s0104t1:1041_10": "sassatādigāho ca viparipphandatīti yujjati kāraṇassa sannihitattā.",
  "tika-s0104t1:1041_11": "Taṇhāpaccayā hi upādānaṁ sambhavati. Sassatādivāde paññapentānaṁ,",
  "tika-s0104t1:1041_12": "tadanucchavikañca vedanaṁ vedayantānaṁ phasso hetūti yujjati visayindriyaviññāṇasaṅgatiyā vinā tadabhāvato.",
  "tika-s0104t1:1041_13": "Chaphassāyatananimittaṁ vaṭṭassa anupacchedoti yujjati tattha avijjātaṇhānaṁ appahīnattā.",
  "tika-s0104t1:1041_14": "Channaṁ phassāyatanānaṁ samudayatthaṅgamādipajānanā sabbadiṭṭhigatikasaññaṁ aticca tiṭṭhatīti yujjati catusaccapaṭivedhabhāvato.",
  "tika-s0104t1:1041_15": "Imāhiyeva dvāsaṭṭhiyā sabbadiṭṭhigatānaṁ antojālīkatabhāvoti yujjati akiriyavādādīnaṁ,",
  "tika-s0104t1:1041_16": "issaravādādīnañca tadantogadhattā,",
  "tika-s0104t1:1041_17": "tathā ceva heṭṭhā saṁvaṇṇitaṁ.",
  "tika-s0104t1:1041_18": "Ucchinnabhavanettiko tathāgatassa kāyoti yujjati bhagavato abhinīhārasampattiyā catūsu satipaṭṭhānesu ṭhatvā sattannaṁ bojjhaṅgānaṁ yathābhūtaṁ bhāvitattā.",
  "tika-s0104t1:1041_19": "Kāyassa bhedā parinibbutaṁ na dakkhantīti yujjati anupādisesanibbānappattiyaṁ rūpādīsu kassacipi anavasesatoti iminā nayena atthato ca sutte byañjanatthānaṁ yuttitāvibhāvanalakkhaṇo yuttihāro nāma yathāha ‘‘sabbesaṁ hārānaṁ, yā bhūmī’’tiādi (netti. 4.3).",
  "tika-s0104t1:1042_0": "Padaṭṭhānahāravaṇṇanā",
  "tika-s0104t1:1043_0": "Vaṇṇārahāvaṇṇadubbaṇṇatānādeyyavacanatādi vipattīnaṁ padaṭṭhānaṁ.",
  "tika-s0104t1:1043_1": "Vaṇṇārahavaṇṇasubbaṇṇatāsaddheyyavacanatādi sampattīnaṁ padaṭṭhānaṁ.",
  "tika-s0104t1:1043_2": "Tathā āghātādayo nirayādidukkhassa padaṭṭhānaṁ.",
  "tika-s0104t1:1043_3": "Āghātādīnamakaraṇaṁ saggasampattiyādisabbasampattīnaṁ padaṭṭhānaṁ.",
  "tika-s0104t1:1043_4": "Pāṇātipātādipaṭivirati ariyassa sīlakkhandhassa padaṭṭhānaṁ,",
  "tika-s0104t1:1043_5": "ariyo sīlakkhandho ariyassa samādhikkhandhassa padaṭṭhānaṁ.",
  "tika-s0104t1:1043_6": "Ariyo samādhikkhandho ariyassa paññākkhandhassa padaṭṭhānaṁ.",
  "tika-s0104t1:1043_7": "Gambhīratādivisesayuttaṁ bhagavato paṭivedhappakārañāṇaṁ desanāñāṇassa padaṭṭhānaṁ.",
  "tika-s0104t1:1043_8": "Desanāñāṇaṁ veneyyānaṁ sakalavaṭṭadukkhanissaraṇassa padaṭṭhānaṁ.",
  "tika-s0104t1:1043_9": "Sabbāyapi diṭṭhiyā diṭṭhupādānabhāvato sā yathārahaṁ navavidhassapi bhavassa padaṭṭhānaṁ. Bhavo jātiyā. Jāti jarāmaraṇassa, sokādīnañca padaṭṭhānaṁ.",
  "tika-s0104t1:1043_10": "Vedanānaṁ yathābhūtaṁ samudayatthaṅgamādipaṭivedhanā catunnaṁ ariyasaccānaṁ anubodhapaṭivedho hoti.",
  "tika-s0104t1:1043_11": "Tattha anubodho paṭivedhassa padaṭṭhānaṁ.",
  "tika-s0104t1:1043_12": "Paṭivedho catubbidhassa sāmaññaphalassa padaṭṭhānaṁ.",
  "tika-s0104t1:1043_13": "‘‘Ajānataṁ apassata’’nti avijjāgahaṇaṁ.",
  "tika-s0104t1:1043_14": "Tattha avijjā saṅkhārānaṁ padaṭṭhānaṁ, saṅkhārā viññāṇassa.",
  "tika-s0104t1:1043_15": "Yāva vedanā taṇhāya padaṭṭhānanti netvā tesaṁ ‘‘vedanāpaccayā taṇhā’’tiādinā pāḷiyamāgatanayena sambajjhitabbaṁ.",
  "tika-s0104t1:1043_16": "‘‘Taṇhāgatānaṁ paritassitavipphandita’’nti ettha taṇhā upādānassa padaṭṭhānaṁ.",
  "tika-s0104t1:1043_17": "‘‘Tadapi phassapaccayā’’ti ettha sassatādipaññāpanaṁ paresaṁ micchābhinivesassa padaṭṭhānaṁ.",
  "tika-s0104t1:1043_18": "Micchābhiniveso saddhammassavanasappurisūpanissayayonisomanasikāradhammānudhammapaṭipattīhi vimukhatāya asaddhammassavanādīnañca padaṭṭhānaṁ.",
  "tika-s0104t1:1043_19": "‘‘Aññatra phassā’’tiādīsu phasso vedanāya padaṭṭhānaṁ.",
  "tika-s0104t1:1043_20": "Cha phassāyatanāni phassassa,",
  "tika-s0104t1:1043_21": "sakalassa ca vaṭṭadukkhassa padaṭṭhānaṁ.",
  "tika-s0104t1:1043_22": "Channaṁ phassāyatanānaṁ yathābhūtaṁ samudayādipajānanaṁ nibbidāya padaṭṭhānaṁ,",
  "tika-s0104t1:1043_23": "nibbidā virāgassātiādinā yāva anupādāparinibbānaṁ netabbaṁ.",
  "tika-s0104t1:1043_24": "Bhagavato bhavanettisamucchedo sabbaññutāya padaṭṭhānaṁ,",
  "tika-s0104t1:1043_25": "tathā anupādāparinibbānassa cāti.",
  "tika-s0104t1:1043_26": "Ayaṁ sutte āgatadhammānaṁ padaṭṭhānadhammā,",
  "tika-s0104t1:1043_27": "tesañca padaṭṭhānadhammāti yathāsambhavaṁ padaṭṭhānadhammaniddhāraṇalakkhaṇo padaṭṭhānahāro nāma.",
  "tika-s0104t1:1043_28": "Vuttañhi ‘‘dhammaṁ deseti jino,",
  "tika-s0104t1:1043_29": "tassa ca dhammassa yaṁ padaṭṭhāna’’ntiādi (netti. 4.4).",
  "tika-s0104t1:1044_0": "Lakkhaṇahāravaṇṇanā",
  "tika-s0104t1:1045_0": "Āghātādiggahaṇena kodhūpanāhamakkhapalāsaissāmacchariyasārambhaparavambhanādīnaṁ saṅgaho paṭighacittuppādapariyāpannatāya ekalakkhaṇattā.",
  "tika-s0104t1:1045_1": "Ānandādiggahaṇena abhijjhāvisamalobhamānātimānamadappamādānaṁ saṅgaho lobhacittuppādapariyāpannatāya ekalakkhaṇattā.",
  "tika-s0104t1:1045_2": "Tathā āghātaggahaṇena avasiṭṭhaganthanīvaraṇānaṁ saṅgaho kāyaganthanīvaraṇalakkhaṇena ekalakkhaṇattā.",
  "tika-s0104t1:1045_3": "Ānandaggahaṇena phassādīnaṁ saṅgaho saṅkhārakkhandhalakkhaṇena ekalakkhaṇattā.",
  "tika-s0104t1:1045_4": "Sīlaggahaṇena adhicittādhipaññāsikkhānaṁ saṅgaho sikkhālakkhaṇena ekalakkhaṇattā.",
  "tika-s0104t1:1045_5": "Diṭṭhiggahaṇena avasiṭṭhaupādānānaṁ saṅgaho upādānalakkhaṇena ekalakkhaṇattā.",
  "tika-s0104t1:1045_6": "‘‘Vedanāna’’nti ettha vedanāggahaṇena avasiṭṭhaupādānakkhandhānaṁ saṅgaho upādānakkhandhalakkhaṇena ekalakkhaṇattā.",
  "tika-s0104t1:1045_7": "Tathā dhammāyatanadhammadhātupariyāpannavedanāggahaṇena sammasanupagānaṁ sabbesampi āyatanānaṁ,",
  "tika-s0104t1:1045_8": "dhātūnañca saṅgaho āyatanalakkhaṇena,",
  "tika-s0104t1:1045_9": "dhātulakkhaṇena ca ekalakkhaṇattā.",
  "tika-s0104t1:1045_10": "‘‘Ajānataṁ apassata’’nti ettha avijjāggahaṇena hetuāsavoghayoganīvaraṇādīnaṁ saṅgaho hetādilakkhaṇena ekalakkhaṇattā,",
  "tika-s0104t1:1045_11": "tathā ‘‘taṇhāgatānaṁ paritassitavipphandita’’nti ettha taṇhāggahaṇenapi.",
  "tika-s0104t1:1045_12": "‘‘Tadapi phassapaccayā’’ti ettha phassaggahaṇena saññāsaṅkhāraviññāṇānaṁ saṅgaho vipallāsahetubhāvena,",
  "tika-s0104t1:1045_13": "khandhalakkhaṇena ca ekalakkhaṇattā.",
  "tika-s0104t1:1045_14": "Chaphassāyatanaggahaṇena avasiṭṭhakhandhāyatanadhātindriyādīnaṁ saṅgaho phassuppattinimittatāya,",
  "tika-s0104t1:1045_15": "sammasanīyabhāvena ca ekalakkhaṇattā.",
  "tika-s0104t1:1045_16": "Bhavanettiggahaṇena avijjādīnaṁ saṁkilesadhammānaṁ saṅgaho vaṭṭahetubhāvena ekalakkhaṇattāti.",
  "tika-s0104t1:1045_17": "Ayaṁ sutte anāgatepi dhamme ekalakkhaṇatādinā āgate viya niddhāraṇalakkhaṇo lakkhaṇahāro nāma.",
  "tika-s0104t1:1045_18": "Tathā hi vuttaṁ ‘‘vuttamhi ekadhamme,",
  "tika-s0104t1:1045_19": "ye dhammā ekalakkhaṇā’’tiādi (netti. 4.5).",
  "tika-s0104t1:1046_0": "Catubyūhahāravaṇṇanā",
  "tika-s0104t1:1047_0": "Mamanti aneruttapadaṁ, tathā vāti ca. Bhikkhanasīlā bhikkhū.",
  "tika-s0104t1:1047_1": "Parentiviruddhabhāvamupagacchantīti parā,",
  "tika-s0104t1:1047_2": "aññatthe panetaṁ aneruttapadanti evamādinā neruttaṁ,",
  "tika-s0104t1:1047_3": "taṁ pana ‘‘eva’’ntiādinidānapadānaṁ,",
  "tika-s0104t1:1047_4": "‘‘mama’’ntiādipāḷipadānañca aṭṭhakathāvasena,",
  "tika-s0104t1:1047_5": "tassā līnatthavibhāvanīvasena ca suviññeyyattā ativitthārabhayena na vitthārayimha.",
  "tika-s0104t1:1047_6": "Ye te nindāpasaṁsāhi sammākampitacetasā micchājīvato anoratā sassatādimicchābhinivesino sīlādidhammakkhandhesu appatiṭṭhitā sammāsambuddhaguṇarasassādavimukhā veneyyā,",
  "tika-s0104t1:1047_7": "te kathaṁ nu kho yathāvuttadosavinimuttā sammāpaṭipattiyā ubhayahitaparā bhaveyyunti ayamettha bhagavato adhippāyo. Evamadhippetā puggalā,",
  "tika-s0104t1:1047_8": "desanābhājanaṭṭhāne ca dassitā imissā desanāya nidānaṁ.",
  "tika-s0104t1:1048_0": "Pubbāparānusandhi pana padasandhipadatthaniddesanikkhepasuttadesanāsandhivasena chabbidhā.",
  "tika-s0104t1:1048_1": "Tattha ‘‘mama’’nti etassa ‘‘avaṇṇa’’nti iminā sambandhotiādinā padassa padantarena sambandho padasandhi.",
  "tika-s0104t1:1048_2": "‘‘Mama’’nti vuttassa bhagavato ‘‘avaṇṇa’’nti vuttena parehi upavaditena aguṇenasambandhotiādinā padatthassa padatthantarena sambandho padatthasandhi. ‘‘Mamaṁ vā bhikkhave,",
  "tika-s0104t1:1048_3": "pare avaṇṇaṁ bhāseyyu’’ntiādidesanā suppiyena paribbājakena vuttaavaṇṇānusandhivasena pavattā. ‘‘Mamaṁ vā bhikkhave,",
  "tika-s0104t1:1048_4": "pare vaṇṇaṁ bhāseyyu’’ntiādidesanā brahmadattena māṇavena vuttavaṇṇānusandhivasena pavattā. ‘‘Atthi bhikkhave,",
  "tika-s0104t1:1048_5": "aññeva dhammā gambhīrā duddasā duranubodhā’’tiādidesanā bhikkhūhi vuttavaṇṇānusandhivasena pavattāti evaṁ nānānusandhikassa suttassa taṁtadanusandhīhi,",
  "tika-s0104t1:1048_6": "ekānusandhikassa ca pubbāparabhāgehi sambandho niddesasandhi.Nikkhepasandhi pana catubbidhasuttanikkhepavasena.",
  "tika-s0104t1:1048_7": "Suttasandhi ca tividhasuttānusandhivasena aṭṭhakathāyaṁ eva vicāritā, amhehi ca pubbe saṁvaṇṇitā.",
  "tika-s0104t1:1048_8": "Ekissā desanāya desanāntarehi saddhiṁ saṁsandanaṁ desanāsandhi,",
  "tika-s0104t1:1048_9": "sā panevaṁ veditabbā – ‘‘mamaṁ vā bhikkhave…pe… na cetaso anabhiraddhi karaṇīyā’’ti ayaṁ desanā ‘‘ubhatodaṇḍakena cepi bhikkhave,",
  "tika-s0104t1:1048_10": "kakacena corā ocarakā aṅgamaṅgāni okanteyyuṁ, tatrapi yo mano padūseñña,",
  "tika-s0104t1:1048_11": "na me so tena sāsanakaro’’ti (ma. ni.",
  "tika-s0104t1:1048_12": "1.232) imāya desanāya saddhiṁ saṁsandati.",
  "tika-s0104t1:1048_13": "‘‘Tumhaṁyevassa tena anantarāyo’’ti ayaṁ ‘‘kammassakā māṇava sattā kammadāyādā kammayonī kammabandhū kammapaṭisaraṇā kammaṁ satte vibhajati,",
  "tika-s0104t1:1048_14": "yadidaṁ hīnapaṇītatāyā’’ti (ma. ni. 3.289-297) imāya,",
  "tika-s0104t1:1048_15": "‘‘api nu tumhe…pe… ājāneyyāthā’’ti ayaṁ –",
  "tika-s0104t1:1049_0": "‘‘Kuddho atthaṁ na jānāti, kuddho dhammaṁ na passati;",
  "tika-s0104t1:1050_0": "Andhaṁ tamaṁ tadā hoti, yaṁ kodho sahate nara’’nti. (a. ni. 7.64; mahāni. 5, 156, 195); –",
  "tika-s0104t1:1051_0": "Imāya, ‘‘mamaṁ vā bhikkhave,",
  "tika-s0104t1:1051_1": "pare vaṇṇaṁ…pe… na cetaso ubbilāvitattaṁ karaṇīya’’nti ayaṁ ‘‘dhammāpi vo bhikkhave, pahātabbā, pageva adhammā’’ti (ma. ni. 1.240), ‘‘kullūpamaṁ vo bhikkhave,",
  "tika-s0104t1:1051_2": "dhammaṁ desessāmi nittharaṇatthāya, no gahaṇatthāyā’’ti (ma. ni. 1.240) ca imāya,",
  "tika-s0104t1:1051_3": "‘‘tatra ce tumhe…pe… tumhaṁyevassa tena antarāyo’’ti ayaṁ –",
  "tika-s0104t1:1052_0": "‘‘Luddho atthaṁ na jānāti, luddho dhammaṁ na passati;",
  "tika-s0104t1:1053_0": "Andhaṁ tamaṁ tadā hoti, yaṁ lobho sahate nara’’nti. (itivu. 88; mahāni. 5, 156; cūḷani. 128) ca –",
  "tika-s0104t1:1054_0": "‘‘Kāmandhā jālasañchannā, taṇhāchadanachāditā;",
  "tika-s0104t1:1055_0": "Pamattabandhunābaddhā, macchāva kumīnāmukhe;",
  "tika-s0104t1:1056_0": "Jarāmaraṇamanventi,",
  "tika-s0104t1:1056_1": "vaccho khīrapakova mātara’’nti. (udā. 64; netti. 27, 90; peṭako. 14) ca –",
  "tika-s0104t1:1057_0": "Imāya,",
  "tika-s0104t1:1057_1": "‘‘appamattakaṁ kho panetaṁ sīlamattaka’’nti ayaṁ ‘‘vivicceva kāmehi…pe… paṭhamaṁ jhānaṁ upasampajja viharati,",
  "tika-s0104t1:1057_2": "ayampi kho brāhmaṇa yañño purimehi yaññehi appaṭṭhataro ca appasamārambhataro ca mahapphalataro ca mahānisaṁsataro cā’’ti (dī. ni.",
  "tika-s0104t1:1057_3": "1.353) imāya paṭhamajjhānassa sīlato mahapphalamahānisaṁsataratāvacanena jhānato sīlassa appaphalaappānisaṁsatarabhāvadīpanato.",
  "tika-s0104t1:1058_0": "‘‘Pāṇātipātaṁ pahāyā’’tiādidesanā ‘‘samaṇo khalu bho gotamo sīlavā ariyasīlena samannāgato’’tiādidesanāya (dī. ni. 1.304),",
  "tika-s0104t1:1058_1": "‘‘aññeva dhammā gambhīrā’’tiādidesanā ‘‘adhigato kho myāyaṁ dhammo gambhīro duddaso duranubodho’’tiādidesanāya, (dī. ni. 2.67; ma. ni. 1.281; 2.337; saṁ. ni. 1.172; mahāva. 7,",
  "tika-s0104t1:1058_2": "8) gambhīratādivisesayuttadhammapaṭivedhena hi ñāṇassa gambhīrādibhāvo viññāyati.",
  "tika-s0104t1:1059_0": "‘‘Santi bhikkhave,",
  "tika-s0104t1:1059_1": "eke samaṇabrāhmaṇā pubbantakappikā’’tiādidesanā ‘‘santi bhikkhave,",
  "tika-s0104t1:1059_2": "eke samaṇabrāhmaṇā pubbantakappikā…pe… abhivadanti sassato attā ca loko ca, idameva saccaṁ,",
  "tika-s0104t1:1059_3": "moghamaññanti ittheke abhivadanti, asassato, sassato ca asassato ca, nevasassato ca nāsassato ca, antavā, anantavā, antavā ca anantavā ca,",
  "tika-s0104t1:1059_4": "nevantavā ca nānantavā ca attā ca loko ca, idameva saccaṁ,",
  "tika-s0104t1:1059_5": "moghamaññanti ittheke abhivadantī’’tiādidesanāya (ma. ni. 3.27).",
  "tika-s0104t1:1060_0": "Tathā ‘‘santi bhikkhave,",
  "tika-s0104t1:1060_1": "eke samaṇabrāhmaṇā aparantakappikā’’tiādidesanā ‘‘santi bhikkhave …pe… abhivadanti saññī attā hoti arogo paraṁ maraṇā. Ittheke abhivadanti asaññī, saññī ca asaññī ca,",
  "tika-s0104t1:1060_2": "nevasaññī ca nāsaññī ca attā hoti arogo paraṁ maraṇā.",
  "tika-s0104t1:1060_3": "Ittheke abhivadanti sato vā pana sattassa ucchedaṁ vināsaṁ vibhavaṁ paññapenti,",
  "tika-s0104t1:1060_4": "diṭṭhadhammanibbānaṁ vā paneke abhivadantī’’ntiādidesanāya (ma. ni. 3.21),",
  "tika-s0104t1:1060_5": "‘‘vedanānaṁ samudayañca…pe… tathāgato’’tiādidesanā ‘‘tadidaṁ saṅkhataṁ oḷārikaṁ,",
  "tika-s0104t1:1060_6": "atthi kho pana saṅkhārānaṁ nirodho,",
  "tika-s0104t1:1060_7": "atthetanti iti viditvā tassa nissaraṇadassāvī tathāgato tadupātivatto’’tiādidesanāya (ma. ni. 3.29),",
  "tika-s0104t1:1060_8": "‘‘tadapi tesaṁ…pe… vipphanditamevā’’ti ayaṁ ‘‘idaṁ tesaṁ vata aññatreva saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā paccattaṁyeva ñāṇaṁ bhavissati parisuddhaṁ pariyodāta’nti netaṁ ṭhānaṁ vijjati.",
  "tika-s0104t1:1060_9": "Paccattaṁ kho pana bhikkhave,",
  "tika-s0104t1:1060_10": "ñāṇe asati parisuddhe pariyodāte yadapi te bhonto samaṇabrāhmaṇā tattha ñāṇabhāvamattameva pariyodāpenti,",
  "tika-s0104t1:1060_11": "tadapi tesaṁ bhavataṁ samaṇabrāhmaṇānaṁ upādānamakkhāyatī’’tiādidesanāya (saṁ. ni. 2.43),",
  "tika-s0104t1:1060_12": "‘‘tadapi phassapaccayā’’ti ayaṁ ‘‘cakkhuñca paṭicca rūpe ca uppajjati cakkhuviññāṇaṁ, tiṇṇaṁ saṅgati phasso, phassapaccayā vedanā, vedanāpaccayā taṇhā,",
  "tika-s0104t1:1060_13": "taṇhāpaccayā upādāna’’nti (saṁ. ni. 2.45),",
  "tika-s0104t1:1060_14": "‘‘chandamūlakā ime āvuso dhammā manasikārasamuṭṭhānā phassasamodhānā vedanāsamosaraṇā’’ti (pariyesitabbaṁ) ca ādidesanāya, ‘‘yato kho bhikkhave,",
  "tika-s0104t1:1060_15": "bhikkhu channaṁ phassāyatanāna’’ntiādidesanā ‘‘yato kho bhikkhave,",
  "tika-s0104t1:1060_16": "bhikkhu neva vedanaṁ attato samanupassati, na saññaṁ, na saṅkhāre,",
  "tika-s0104t1:1060_17": "na viññāṇaṁ attato samanupassati,",
  "tika-s0104t1:1060_18": "so evaṁ asamanupassanto na kiñci loke upādiyati, anupādiyaṁ na paritassati,",
  "tika-s0104t1:1060_19": "aparitassaṁ paccattaṁyeva parinibbāyatī’’tiādidesanāya,",
  "tika-s0104t1:1060_20": "‘‘sabbete imeheva dvāsaṭṭhiyā vatthūhi antojālīkatā’’tiādidesanā ‘‘ye hi keci bhikkhave…pe… abhivadanti,",
  "tika-s0104t1:1060_21": "sabbete imāneva pañca kāyāni abhivadanti etesaṁ vā aññatara’’ntiādidesanāya (ma. ni. 3.26),",
  "tika-s0104t1:1060_22": "‘‘kāyassa bhedā…pe… devamanussā’’ti ayaṁ –",
  "tika-s0104t1:1061_0": "‘‘Accī yathā vātavegena khittā (upasivāti bhagavā),",
  "tika-s0104t1:1062_0": "Atthaṁ paleti na upeti saṅkhaṁ;",
  "tika-s0104t1:1063_0": "Evaṁ munī nāmakāyā vimutto,",
  "tika-s0104t1:1064_0": "Atthaṁ paleti na upeti saṅkha’’nti. (su. ni. 1080) –",
  "tika-s0104t1:1065_0": "Ādidesanāya saddhiṁ saṁsandatīti.",
  "tika-s0104t1:1065_1": "Ayaṁ neruttamadhippāyadesanānidānapubbāparānusandhīnaṁ catunnaṁ vibhāvanalakkhaṇo catubyūhahāro nāma.",
  "tika-s0104t1:1065_2": "Vuttampi cetaṁ ‘‘neruttamadhippāyo’’tiādi (netti. 4.6).",
  "tika-s0104t1:1066_0": "Āvattahāravaṇṇanā",
  "tika-s0104t1:1067_0": "Āghātādīnamakaraṇīyatāvacanena khantisoraccānuṭṭhānaṁ.",
  "tika-s0104t1:1067_1": "Tattha khantiyā saddhāpaññāparāpakāradukkhasahagatānaṁ saṅgaho, tathā soraccena sīlassa.",
  "tika-s0104t1:1067_2": "Saddhādiggahaṇena ca saddhindriyādisakalabodhipakkhiyadhammā āvattanti.",
  "tika-s0104t1:1067_3": "Sīlaggahaṇena avippaṭisārādayo sabbepi sīlānisaṁsadhammā āvattanti.",
  "tika-s0104t1:1067_4": "Pāṇātipātādīhi paṭivirativacanena appamādavihāro,",
  "tika-s0104t1:1067_5": "tena sakalaṁ sāsanabrahmacariyaṁ āvattati.",
  "tika-s0104t1:1067_6": "Gambhīratādivisesayuttadhammaggahaṇena mahābodhipakittanaṁ.",
  "tika-s0104t1:1067_7": "Anāvaraṇañāṇapadaṭṭhānañhi āsavakkhayañāṇaṁ,",
  "tika-s0104t1:1067_8": "āsavakkhayañāṇapadaṭṭhānañca anāvaraṇañāṇaṁ mahābodhīti vuccati,",
  "tika-s0104t1:1067_9": "tena dasabalādayo sabbe buddhaguṇā āvattanti.",
  "tika-s0104t1:1067_10": "Sassatādidiṭṭhiggahaṇena taṇhāvijjānaṁ saṅgaho,",
  "tika-s0104t1:1067_11": "tāhi anamataggaṁ saṁsāravaṭṭaṁ āvattati.",
  "tika-s0104t1:1067_12": "Vedanānaṁ yathābhūtaṁ samudayādipaṭivedhanena bhagavato pariññāttayavisuddhi,",
  "tika-s0104t1:1067_13": "tāya paññāpāramimukhena sabbāpi pāramiyo āvattanti.",
  "tika-s0104t1:1067_14": "‘‘Ajānataṁ apassata’’nti ettha avijjāggahaṇena ayonisomanasikārapariggaho,",
  "tika-s0104t1:1067_15": "tena ca nava ayonisomanasikāramūlakā dhammā āvattanti.",
  "tika-s0104t1:1067_16": "‘‘Taṇhāgatānaṁ paritassitavipphandita’’nti ettha taṇhāggahaṇena nava taṇhāmūlakā dhammā āvattanti.",
  "tika-s0104t1:1067_17": "‘‘Tadapi phassapaccayā’’tiādi sassatādipaññāpanassa paccayādhīnavuttidassanaṁ,",
  "tika-s0104t1:1067_18": "tena aniccatādilakkhaṇattayaṁ āvattati.",
  "tika-s0104t1:1067_19": "Channaṁ phassāyatanānaṁ yathābhūtaṁ pajānanena vimuttisampadāniddeso,",
  "tika-s0104t1:1067_20": "tena sattapi visuddhiyo āvattanti.",
  "tika-s0104t1:1067_21": "‘‘Ucchinnabhavanettiko tathāgatassa kāyo’’ti taṇhāpahānaṁ vuttaṁ,",
  "tika-s0104t1:1067_22": "tena bhagavato sakalasaṁkilesappahānaṁ āvattatīti ayaṁ desanāya gahitadhammānaṁ sabhāgavisabhāgadhammavasena āvattanalakkhaṇo āvattahāro nāma. Yathāha ‘‘ekamhi padaṭṭhāne,",
  "tika-s0104t1:1067_23": "pariyesati sesakaṁ padaṭṭhāna’’ntiādi (netti. 4.7).",
  "tika-s0104t1:1068_0": "Vibhattihāravaṇṇanā",
  "tika-s0104t1:1069_0": "Āghātānandādayo akusalā dhammā,",
  "tika-s0104t1:1069_1": "tesaṁ ayonisomanasikārādi padaṭṭhānaṁ.",
  "tika-s0104t1:1069_2": "Yehi pana dhammehi āghātānandādīnaṁ akaraṇaṁ appavatti,",
  "tika-s0104t1:1069_3": "te abyāpādādayo kusalā dhammā,",
  "tika-s0104t1:1069_4": "tesaṁ yonisomanasikārādi padaṭṭhānaṁ. Tesu āghātādayokāmāvacarāva, abyāpādādayo catubhūmakā,",
  "tika-s0104t1:1069_5": "tathā pāṇātipātādīhi paṭivirati kusalā vā abyākatā vā,",
  "tika-s0104t1:1069_6": "tassā hirottappādayo dhammā padaṭṭhānaṁ.",
  "tika-s0104t1:1069_7": "Tattha kusalā siyā kāmāvacarā, siyā lokuttarā. Abyākatā lokuttarāva. ‘‘Atthi bhikkhave,",
  "tika-s0104t1:1069_8": "aññeva dhammā gambhīrā’’ti vuttadhammā siyā kusalā, siyā abyākatā.",
  "tika-s0104t1:1069_9": "Tattha kusalānaṁ vuṭṭhānagāminivipassanā padaṭṭhānaṁ. Abyākatānaṁ maggadhammā, vipassanā, āvajjanā vā padaṭṭhānaṁ. Tesu kusalā lokuttarāva, abyākatā siyā kāmāvacarā, siyā lokuttarā,",
  "tika-s0104t1:1069_10": "sabbāpi diṭṭhiyo akusalāva kāmāvacarāva,",
  "tika-s0104t1:1069_11": "tāsaṁ avisesena micchābhinivese ayonisomanasikāro padaṭṭhānaṁ.",
  "tika-s0104t1:1069_12": "Visesato pana santatighanavinibbhogābhāvato ekattanayassa micchāgāho atītajātianussaraṇatakkasahito sassatadiṭṭhiyā padaṭṭhānaṁ.",
  "tika-s0104t1:1069_13": "Hetuphalabhāvena sambandhabhāvassa aggahaṇato nānattanayassa micchāgāho tajjāsamannāhārasahito ucchedadiṭṭhiyā padaṭṭhānaṁ.",
  "tika-s0104t1:1069_14": "Evaṁ sesadiṭṭhīnampi yathāsambhavaṁ vattabbaṁ.",
  "tika-s0104t1:1070_0": "‘‘Vedanāna’’nti ettha vedanā siyā kusalā, siyā akusalā, siyā abyākatā, siyā kāmāvacarā, siyā rūpāvacarā, siyā arūpāvacarā, tāsaṁ phasso padaṭṭhānaṁ.",
  "tika-s0104t1:1070_1": "Vedanānaṁ yathābhūtaṁ vedanānaṁ samudayādipaṭivedhanaṁ maggañāṇaṁ,",
  "tika-s0104t1:1070_2": "anupādāvimutti ca phalañāṇaṁ,",
  "tika-s0104t1:1070_3": "tesaṁ ‘‘aññeva dhammā gambhīrā’’ti ettha vuttanayena dhammādivibhāgo netabbo.",
  "tika-s0104t1:1070_4": "‘‘Ajānataṁ apassata’’ntiādīsu avijjātaṇhā akusalā kāmāvacarā, tāsu avijjāya āsavā,",
  "tika-s0104t1:1070_5": "ayonisomanasikāro eva vā padaṭṭhānaṁ.",
  "tika-s0104t1:1070_6": "Taṇhāya saṁyojaniyesu dhammesu assādadassanaṁ padaṭṭhānaṁ.",
  "tika-s0104t1:1070_7": "‘‘Tadapi phassapaccayā’’ti ettha phassassa vedanāya viya dhammādivibhāgo veditabbo.",
  "tika-s0104t1:1070_8": "Iminā nayena phassāyatanādīnampi yathārahaṁ dhammādivibhāgo netabboti ayaṁ saṁkilesadhamme,",
  "tika-s0104t1:1070_9": "vodānadhamme ca sādhāraṇāsādhāraṇato, padaṭṭhānato,",
  "tika-s0104t1:1070_10": "bhūmito ca vibhajanalakkhaṇo vibhattihāro nāma.",
  "tika-s0104t1:1070_11": "Yathāha ‘‘dhammañca padaṭṭhānaṁ,",
  "tika-s0104t1:1070_12": "bhūmiñca vibhajjate ayaṁ hāro’’tiādi (netti. 4.8).",
  "tika-s0104t1:1071_0": "Parivattanahāravaṇṇanā",
  "tika-s0104t1:1072_0": "Āghātādīnamakaraṇaṁ khantisoraccāni anubrūhetvā paṭisaṅkhānabhāvanābalasiddhiyā ubhayahitapaṭipattimāvahati.",
  "tika-s0104t1:1072_1": "Āghātādayo pana pavattiyamānā dubbaṇṇataṁ, dukkhaseyyaṁ, bhogahāniṁ, akittiṁ,",
  "tika-s0104t1:1072_2": "parehi durupasaṅkamanatañca nipphādentā nirayādīsu mahādukkhamāvahanti.",
  "tika-s0104t1:1072_3": "Pāṇātipātādipaṭivirati avippaṭisārādikalyāṇaṁ paramparamāvahati.",
  "tika-s0104t1:1072_4": "Pāṇātipātādi pana vippaṭisārādiakalyāṇaṁ paramparamāvahati.",
  "tika-s0104t1:1072_5": "Gambhīratādivisesayuttaṁ ñāṇaṁ veneyyānaṁ yathārahaṁ vijjābhiññādiguṇavisesamāvahati sabbaññeyyassa yathāsabhāvāvabodhato.",
  "tika-s0104t1:1072_6": "Tathā gambhīratādivisesarahitaṁ pana ñāṇaṁ ñeyyesu sādhāraṇabhāvato yathāvuttaguṇavisesaṁ nāvahati.",
  "tika-s0104t1:1072_7": "Sabbāpi cetā diṭṭhiyo yathārahaṁ sassatucchedabhāvato antadvayabhūtā sakkāyatīraṁ nātivattanti aniyyānikasabhāvattā.",
  "tika-s0104t1:1072_8": "Sammādiṭṭhi pana saparikkhārā majjhimapaṭipadābhūtā sakkāyatīramatikkamma pāraṁ gacchati niyyānikasabhāvattā.",
  "tika-s0104t1:1072_9": "Vedanānaṁ yathābhūtaṁ samudayādipaṭivedhanā anupādāvimuttimāvahati maggabhāvato.",
  "tika-s0104t1:1072_10": "Vedanānaṁ yathābhūtaṁ samudayādiasampaṭivedho saṁsāracārakāvarodhamāvahati saṅkhārānaṁ paccayabhāvato.",
  "tika-s0104t1:1072_11": "Vedayitasabhāvapaṭicchādako sammoho tadabhinandanamāvahati,",
  "tika-s0104t1:1072_12": "yathābhūtāvabodho pana tattha nibbedhaṁ, virāgañca āvahati.",
  "tika-s0104t1:1072_13": "Micchābhinivese ayonisomanasikārasahitā taṇhā anekavihitaṁ diṭṭhijālaṁ pasāreti.",
  "tika-s0104t1:1072_14": "Yathāvuttataṇhāsamucchedo paṭhamamaggo taṁ diṭṭhijālaṁ saṅkoceti.",
  "tika-s0104t1:1072_15": "Sassatavādādipaññāpanassa phasso paccayo asati phasse tadabhāvato.",
  "tika-s0104t1:1072_16": "Diṭṭhibandhanabaddhānaṁ phassāyatanādīnamanirodhanena phassādianirodho saṁsāradukkhassa anivattiyeva yāthāvato phassāyatanādipariññā sabbadiṭṭhidassanāni ativattati,",
  "tika-s0104t1:1072_17": "tesaṁ pana tathā apariññā diṭṭhidassanaṁ nātivattati.",
  "tika-s0104t1:1072_18": "Bhavanettisamucchedo āyatiṁ attabhāvassa anibbattiyā saṁvattati,",
  "tika-s0104t1:1072_19": "asamucchinnāya bhavanettiyā anāgate bhavappabandho parivattatiyevāti ayaṁ sutte niddiṭṭhānaṁ dhammānaṁ paṭipakkhato parivattanalakkhaṇo parivattanahāro nāma.",
  "tika-s0104t1:1072_20": "Kimāha ‘‘kusalākusale dhamme,",
  "tika-s0104t1:1072_21": "niddiṭṭhe bhāvite pahīne cā’’tiādi.",
  "tika-s0104t1:1073_0": "Vevacanahāravaṇṇanā",
  "tika-s0104t1:1074_0": "‘‘Mamaṁ mama me’’ti pariyāyavacanaṁ.",
  "tika-s0104t1:1074_1": "‘Vā yadi cā’’ti pariyāyavacanaṁ.",
  "tika-s0104t1:1074_2": "‘‘Bhikkhave samaṇā tapassino’’ti pariyāyavacanaṁ.",
  "tika-s0104t1:1074_3": "‘‘Pare aññe paṭiviruddhā’’ti…pe… naṁ.",
  "tika-s0104t1:1074_4": "‘‘Avaṇṇaṁ akittiṁ ninda’’nti…pe… naṁ.",
  "tika-s0104t1:1074_5": "‘‘Bhāseyyuṁ bhaṇeyyuṁ katheyyu’’nti…pe… naṁ.",
  "tika-s0104t1:1074_6": "‘‘Dhammassa vinayassa satthusāsanassā’’ti…pe… naṁ.",
  "tika-s0104t1:1074_7": "‘‘Saṅghassa samūhassa gaṇassā’’ti…pe… naṁ.",
  "tika-s0104t1:1074_8": "‘‘Tatra tattha tesū’’ti…pe… naṁ.",
  "tika-s0104t1:1074_9": "‘‘Tumhehi vo bhavantehī’’ti…pe… naṁ.",
  "tika-s0104t1:1074_10": "‘‘Āghāto doso byāpādo’’ti…pe… naṁ ‘‘appaccayo domanassaṁ cetasikadukkha’’nti…pe… naṁ.",
  "tika-s0104t1:1074_11": "‘‘Cetaso cittassa manaso’’ti…pe… naṁ.",
  "tika-s0104t1:1074_12": "‘‘Anabhiraddhi byāpatti manopadoso’’ti…pe… naṁ. ‘‘Na no a mā’’ti…pe… naṁ.",
  "tika-s0104t1:1074_13": "‘‘Karaṇīyā uppādetabbā pavattetabbā’’ti pariyāyavacanaṁ.",
  "tika-s0104t1:1074_14": "Iminā nayena sabbapadesu vevacanaṁ vattabbanti ayaṁ tassa tassa atthassa taṁtaṁpariyāyasaddayojanālakkhaṇo vevacanahāro nāma.",
  "tika-s0104t1:1074_15": "Vuttañhetaṁ ‘‘vevacanāni bahūni tu,",
  "tika-s0104t1:1074_16": "sutte vuttāni ekadhammassā’’tiādi (netti. 4.10).",
  "tika-s0104t1:1075_0": "Paññattihāravaṇṇanā",
  "tika-s0104t1:1076_0": "Āghāto vatthuvasena dasavidhena,",
  "tika-s0104t1:1076_1": "ekūnavīsatividhena vā paññatto.",
  "tika-s0104t1:1076_2": "Apaccayo upavicāravasena chadhā paññatto.",
  "tika-s0104t1:1076_3": "Ānando pītiādivasena vevacanena navadhā paññatto.",
  "tika-s0104t1:1076_4": "Pīti sāmaññato pana khuddikādivasena pañcadhā paññatto.",
  "tika-s0104t1:1076_5": "Somanassaṁ upavicāravasena chadhā,",
  "tika-s0104t1:1076_6": "sīlaṁ vārittacārittādivasena anekadhā,",
  "tika-s0104t1:1076_7": "gambhīratādivisesayuttaṁ ñāṇaṁ cittuppādavasena catudhā, dvādasadhā vā, visayabhedato anekadhā ca,",
  "tika-s0104t1:1076_8": "diṭṭhisassatādivasena dvāsaṭṭhiyā bhedehi,",
  "tika-s0104t1:1076_9": "tadantogadhavibhāgena anekadhā ca, vedanā chadhā, aṭṭhasatadhā, anekadhā ca, tassā samudayo pañcadhā, tathā atthaṅgamopi, assādo duvidhena, ādīnavo tividhena, nissaraṇaṁ ekadhā , catudhā ca, anupādāvimutti duvidhena,",
  "tika-s0104t1:1076_10": "‘‘ajānataṁ apassata’’nti vuttā avijjā visayabhedena catudhā, aṭṭhadhā ca,",
  "tika-s0104t1:1076_11": "‘‘taṇhāgatāna’’ntiādinā vuttā taṇhā chadhā, aṭṭhasatadhā, anekadhā ca, phasso nissayavasena chadhā, upādānaṁ catudhā, bhavo dvidhā, anekadhā ca, jāti vevacanavasena chadhā, tathā jarā sattadhā, maraṇaṁ aṭṭhadhā, navadhā ca, soko pañcadhā, paridevo chadhā, dukkhaṁ catudhā, tathā domanassaṁ,",
  "tika-s0104t1:1076_12": "upāyāso catudhā paññattoti ayaṁ pabhedapaññatti, samūhapaññatti ca.",
  "tika-s0104t1:1077_0": "‘‘Samudayo hotī’’ti pabhavapaññatti,",
  "tika-s0104t1:1077_1": "‘‘yathābhūtaṁ pajānātī’’ti dukkhassa pariññāpaññatti, samudayassa pahānapaññatti,",
  "tika-s0104t1:1077_2": "nirodhassa sacchikiriyāpaññatti, maggassa bhāvanāpaññatti.",
  "tika-s0104t1:1077_3": "‘‘Antojālīkatā’’tiādisabbadiṭṭhīnaṁ saṅgahapaññatti.",
  "tika-s0104t1:1077_4": "‘‘Ucchinnabhavanettiko’’tiādi duvidhena parinibbānapaññattīti evaṁ āghātādīnaṁ pabhavapaññattipariññāpaññattiādivasena.",
  "tika-s0104t1:1077_5": "Tathā ‘‘āghāto’’ti byāpādassa vevacanapaññatti.",
  "tika-s0104t1:1077_6": "‘‘Appaccayo’’ti domanassassavevacanapaññattītiādivasena ca paññattibhedo vibhajjitabboti ayaṁ ekekassa dhammassa anekāhi paññattīhi paññapetabbākāravibhāvanalakkhaṇo paññattihāro nāma,",
  "tika-s0104t1:1077_7": "tena vuttaṁ ‘‘ekaṁ bhagavā dhammaṁ,",
  "tika-s0104t1:1077_8": "paṇṇattīhi vividhāhi desetī’’tiādi (netti. 4.11).",
  "tika-s0104t1:1078_0": "Otaraṇahāravaṇṇanā",
  "tika-s0104t1:1079_0": "Āghātaggahaṇena saṅkhārakkhandhasaṅgaho, tathā anabhiraddhiggahaṇena.",
  "tika-s0104t1:1079_1": "Appaccayaggahaṇena vedanākkhandhasaṅgahoti idaṁ khandhamukhena otaraṇaṁ.",
  "tika-s0104t1:1079_2": "Tathā āghātādiggahaṇena dhammāyatanaṁ, dhammadhātu, dukkhasaccaṁ,",
  "tika-s0104t1:1079_3": "samudayasaccaṁ vā gahitanti idaṁ āyatanamukhena,dhātumukhena,saccamukhena ca otaraṇaṁ.",
  "tika-s0104t1:1079_4": "Tathā āghātādīnaṁ sahajātā avijjā hetusahajātaaññamaññanissasampayuttaatthiavigatapaccayehi paccayo,",
  "tika-s0104t1:1079_5": "asahajātā pana anantaraniruddhā anantarasamanantaraanantarūpanissayanatthivigatāsevanapaccayehi paccayo.",
  "tika-s0104t1:1079_6": "Ananantarā pana upanissayavaseneva paccayo.",
  "tika-s0104t1:1079_7": "Taṇhāupādānādi phassādīnampi tesaṁ sahajātānaṁ,",
  "tika-s0104t1:1079_8": "asahajātānañca yathārahaṁ paccayabhāvo vattabbo.",
  "tika-s0104t1:1079_9": "Koci panettha adhipativasena, koci kammavasena, koci āhāravasena, koci indriyavasena,",
  "tika-s0104t1:1079_10": "koci jhānavasena koci maggavasenāpi paccayoti ayampi viseso veditabboti idaṁ paṭiccasamuppādamukhena otaraṇaṁ.",
  "tika-s0104t1:1079_11": "Imināva nayena ānandādīnampi khandhādimukhena otaraṇaṁ vibhāvetabbaṁ.",
  "tika-s0104t1:1080_0": "Tathā sīlaṁ pāṇātipātādīhi viraticetanā, abyāpādādicetasikadhammā ca, pāṇātipātādayo cetanāva, tesaṁ,",
  "tika-s0104t1:1080_1": "tadupakārakadhammānañca lajjādayādīnaṁ saṅkhārakkhandhadhammāyatanādīsu saṅgahato purimanayeneva khandhādimukhena otaraṇaṁ vibhāvetabbaṁ.",
  "tika-s0104t1:1080_2": "Esa nayo ñāṇadiṭṭhivedanāavijjātaṇhādiggahaṇesupi.",
  "tika-s0104t1:1080_3": "Nissaraṇānupādāvimuttiggahaṇesu pana asaṅkhatadhātuvasenapi dhātumukhena otaraṇaṁ vibhāvetabbaṁ,",
  "tika-s0104t1:1080_4": "tathā ‘‘vedanānaṁ…pe… anupādāvimutto’’ti etena bhagavato sīlādayo pañcadhammakkhandhā,",
  "tika-s0104t1:1080_5": "satipaṭṭhānādayo ca bodhipakkhiyadhammā pakāsitā hontīti taṁmukhenapi otaraṇaṁ veditabbaṁ.",
  "tika-s0104t1:1080_6": "‘‘Tadapi phassapaccayā’’ti sassatādipaññāpanassa paccayādhīnavuttitādīpanena aniccatāmukhena otaraṇaṁ,",
  "tika-s0104t1:1080_7": "tathā evaṁdhammatāya paṭiccasamuppādamukhena otaraṇaṁ.",
  "tika-s0104t1:1080_8": "Aniccassa dukkhānattabhāvato appaṇihitamukhena, suññatāmukhena otaraṇaṁ. Sesapadesupi eseva nayo.",
  "tika-s0104t1:1080_9": "Ayaṁ paṭiccasamuppādādimukhehi suttatthassa otaraṇalakkhaṇo otaraṇahāro nāma.",
  "tika-s0104t1:1080_10": "Tathā hi vuttaṁ ‘‘yo ca paṭiccuppādo,",
  "tika-s0104t1:1080_11": "indriyakhandhā ca dhātuāyatanā’’tiādi (netti. 4.12).",
  "tika-s0104t1:1081_0": "Sodhanahāravaṇṇanā",
  "tika-s0104t1:1082_0": "‘‘Mamaṁ vā bhikkhave,",
  "tika-s0104t1:1082_1": "pare avaṇṇaṁ bhāseyyu’’nti ārambho.",
  "tika-s0104t1:1082_2": "‘‘Dhammassa vā avaṇṇaṁ bhāseyyuṁ saṅghassa vā avaṇṇaṁ bhāseyyu’’nti padasuddhi, no ārambhasuddhi. ‘‘Tatra tumhehi na āghāto, na appaccayo,",
  "tika-s0104t1:1082_3": "na cetaso anabhiraddhi karaṇīyā’’ti padasuddhi ceva ārambhasuddhi ca. Dutiyanayādīsupi eseva nayo,",
  "tika-s0104t1:1082_4": "tathā ‘‘appamattakaṁ kho paneta’’ntiādi ārambho. ‘‘Katama’’ntiādi pucchā.",
  "tika-s0104t1:1082_5": "‘‘Pāṇātipātaṁ pahāyā’’tiādi padasuddhi, no ārambhasuddhi. No ca pucchāsuddhi.",
  "tika-s0104t1:1082_6": "‘‘Idaṁ kho’’tiādi pucchāsuddhi ceva padasuddhi ca, ārambhasuddhi.",
  "tika-s0104t1:1083_0": "Tathā ‘‘atthi bhikkhave’’tiādi ārambho. ‘‘Katame ca te’’tiādi pucchā.",
  "tika-s0104t1:1083_1": "‘‘Santi bhikkhave’’tiādi ārambho.",
  "tika-s0104t1:1083_2": "‘‘Kimāgammā’’tiādi ārambhapucchā .",
  "tika-s0104t1:1083_3": "‘‘Yathā samāhite’’tiādi padasuddhi, no ārambhasuddhi, no ca pucchāsuddhi.",
  "tika-s0104t1:1083_4": "‘‘Ime kho’’tiādi padasuddhi ceva pucchāsuddhi ca ārambhasuddhi ca.",
  "tika-s0104t1:1083_5": "Iminā nayena sabbattha ārambhādayo veditabbā.",
  "tika-s0104t1:1083_6": "Ayaṁ padārambhānaṁ sodhitāsodhitabhāvavicāraṇalakkhaṇo sodhanahāro nāma,",
  "tika-s0104t1:1083_7": "vuttampi ca ‘‘vissajjitamhi pañhe,",
  "tika-s0104t1:1083_8": "gāthāyaṁ pucchitāyamārabbhā’’tiādi (netti. 4.13).",
  "tika-s0104t1:1084_0": "Adhiṭṭhānahāravaṇṇanā",
  "tika-s0104t1:1085_0": "‘‘Avaṇṇa’’nti sāmaññato adhiṭṭhānaṁ.",
  "tika-s0104t1:1085_1": "Tamavikappetvā visesavacanaṁ ‘‘mamaṁ vā’’ti.",
  "tika-s0104t1:1085_2": "Dhammassa vā saṅghassa vāti pakkhepi esa nayo.",
  "tika-s0104t1:1085_3": "Tathā ‘‘sīla’’nti sāmaññato adhiṭṭhānaṁ.",
  "tika-s0104t1:1085_4": "Tamavikappetvā visesavacanaṁ ‘‘pāṇātipātā paṭivirato’’tiādi.",
  "tika-s0104t1:1085_5": "‘‘Aññeva dhammā’’tiādi sāmaññato adhiṭṭhānaṁ,",
  "tika-s0104t1:1085_6": "tamavikappetvā visesavacanaṁ ‘‘tayidaṁ bhikkhave, tathāgato pajānātī’’tiādi,",
  "tika-s0104t1:1085_7": "tathā ‘‘pubbantakappikā’’tiādi sāmaññato adhiṭṭhānaṁ.",
  "tika-s0104t1:1085_8": "Tamavikappetvā visesavacanaṁ ‘‘sassatavādā’’tiādi.",
  "tika-s0104t1:1085_9": "Iminā nayena sabbattha yathādesitameva sāmaññavisesā niddhāretabbā.",
  "tika-s0104t1:1085_10": "Ayaṁ suttāgatānaṁ dhammānaṁ avikappanāvasena yathādesitameva sāmaññavisesaniddhāraṇalakkhaṇo adhiṭṭhānahāro nāma, yathāha ‘‘ekattatāya dhammā,",
  "tika-s0104t1:1085_11": "yepi ca vemattatāya niddiṭṭhā’’tiādi (netti. 4.14).",
  "tika-s0104t1:1086_0": "Parikkhārahāravaṇṇanā",
  "tika-s0104t1:1087_0": "Āghātādīnaṁ ‘‘anatthaṁ me acarī’’tiādīni (dha. sa. 1237; vibha.",
  "tika-s0104t1:1087_1": "909) ekūnavīsati āghātavatthūni hetu.",
  "tika-s0104t1:1087_2": "Ānandādīnaṁ ārammaṇābhisineho hetu. Sīlassa hiriottappaṁ, appicchatādayo ca hetu.",
  "tika-s0104t1:1087_3": "‘‘Gambhīrā’’tiādinā vuttadhammassa sabbāpi pāramiyo hetu. Visesena paññāpāramī.",
  "tika-s0104t1:1087_4": "Diṭṭhīnaṁ asappurisūpanissayo,",
  "tika-s0104t1:1087_5": "asaddhammassavanaṁ micchābhinivesena ayonisomanasikāro ca avisesena hetu.",
  "tika-s0104t1:1087_6": "Visesena pana sassatavādādīnaṁ atītajātianussaraṇādi hetu. Vedanānaṁ avijjā, taṇhā, kammādiphasso ca hetu.",
  "tika-s0104t1:1087_7": "Anupādāvimuttiyā ariyamaggo hetu.",
  "tika-s0104t1:1087_8": "Aññāṇassa ayonisomanasikāro hetu.",
  "tika-s0104t1:1087_9": "Taṇhāya saṁyojaniyesu assādānupassanā hetu. Phassassa saḷāyatanāni hetu.",
  "tika-s0104t1:1087_10": "Saḷāyatanassa nāmarūpaṁ hetu .",
  "tika-s0104t1:1087_11": "Bhavanettisamucchedassa visuddhibhāvanā hetūti ayaṁ parikkhārasaṅkhāte hetupaccaye niddhāretvā saṁvaṇṇanālakkhaṇo parikkhārahāro nāma,",
  "tika-s0104t1:1087_12": "tena vuttaṁ ‘‘ye dhammā yaṁ dhammaṁ,",
  "tika-s0104t1:1087_13": "janayantippaccayā paramparato’’tiādi.",
  "tika-s0104t1:1088_0": "Samāropanahāravaṇṇanā",
  "tika-s0104t1:1089_0": "Āghātādīnamakaraṇīyatāvacanena khantisampadā dassitā hoti.",
  "tika-s0104t1:1089_1": "‘‘Appamattakaṁ kho paneta’’ntiādinā soraccasampadā.",
  "tika-s0104t1:1089_2": "‘‘Atthi bhikkhave’’tiādinā ñāṇasampadā.",
  "tika-s0104t1:1089_3": "‘‘Aparāmasato cassa paccattaññeva nibbuti viditā’’ti,",
  "tika-s0104t1:1089_4": "‘‘vedanānaṁ…pe… yathābhūtaṁ viditvā anupādāvimutto’’ti ca etehi samādhisampadāya saddhiṁ vijjāvimuttivasībhāvasampadā dassitā.",
  "tika-s0104t1:1089_5": "Tattha khantisampadā paṭisaṅkhānabalasiddhito soraccasampadāya padaṭṭhānaṁ,",
  "tika-s0104t1:1089_6": "soraccasampadā pana atthato sīlameva,",
  "tika-s0104t1:1089_7": "sīlaṁ samādhisampadāya padaṭṭhānaṁ.",
  "tika-s0104t1:1089_8": "Samādhi ñāṇasampadāya padaṭṭhānanti ayaṁ padaṭṭhānasamāropanā.",
  "tika-s0104t1:1090_0": "Pāṇātipātādīhi paṭivirativacanaṁ sīlassa pariyāyavibhāgadassanaṁ.",
  "tika-s0104t1:1090_1": "Sassatavādādivibhāgadassanaṁ pana diṭṭhiyā pariyāyavacananti ayaṁ vevacanasamāropanā.",
  "tika-s0104t1:1091_0": "Sīlena vītikkamappahānaṁ, tadaṅgappahānaṁ,",
  "tika-s0104t1:1091_1": "duccaritasaṁkilesappahānañca sijjhati.",
  "tika-s0104t1:1091_2": "Samādhinā pariyuṭṭhānappahānaṁ, vikkhambhanappahānaṁ,",
  "tika-s0104t1:1091_3": "taṇhāsaṁkilesappahānañca sijjhati.",
  "tika-s0104t1:1091_4": "Paññāya diṭṭhisaṁkilesappahānaṁ, samucchedappahānaṁ,",
  "tika-s0104t1:1091_5": "anusayappahānañca sijjhatīti ayaṁ pahānasamāropanā.",
  "tika-s0104t1:1092_0": "Sīlādidhammakkhandhehi samathavipassanābhāvanāpāripūriṁ gacchati pahānattayasiddhitoti ayaṁ bhāvanāsamāropanā.",
  "tika-s0104t1:1092_1": "Ayaṁ sutte āgatadhammānaṁ padaṭṭhānavevacanapahānabhāvanāsamāropanavicāraṇalakkhaṇo samāropanahāro nāma.",
  "tika-s0104t1:1092_2": "Vuttañhetaṁ ‘‘ye dhammā yaṁ mūlā,",
  "tika-s0104t1:1092_3": "ye cekatthā pakāsitā muninā’’tiādi, (netti. 4.16) ayaṁ soḷasahārayojanā.",
  "tika-s0104t1:1093_0": "Soḷasahāravaṇṇanā niṭṭhitā.",
  "tika-s0104t1:1094_0": "Pañcavidhanayavaṇṇanā",
  "tika-s0104t1:1095_0": "Nandiyāvaṭṭanayavaṇṇanā",
  "tika-s0104t1:1096_0": "Āghātādīnamakaraṇavacanena taṇhāvijjāsaṅkoco dassito.",
  "tika-s0104t1:1096_1": "Sati hi attattaniyavatthūsu sinehe,",
  "tika-s0104t1:1096_2": "sammohe ca ‘‘anatthaṁ me acarī’’tiādinā āghāto jāyati, nāsati.",
  "tika-s0104t1:1096_3": "Tathā ‘‘pāṇātipātā paṭivirato’’tiādivacanehi ‘‘paccattaññeva nibbuti viditā, anupādāvimutto,",
  "tika-s0104t1:1096_4": "channaṁ phassāyatanānaṁ…pe… yathābhūtaṁ pajānātī’’tiādivacanehi ca taṇhāvijjānaṁ accantappahānaṁ dassitaṁ hoti.",
  "tika-s0104t1:1096_5": "Tāsaṁ pana pubbantakappikādipadehi,",
  "tika-s0104t1:1096_6": "‘‘ajānataṁ apassata’’ntiādipadehi ca sarūpatopi dassitānaṁ taṇhāvijjānaṁ rūpadhammā, arūpadhammā ca adhiṭṭhānaṁ.",
  "tika-s0104t1:1096_7": "Yathākkamaṁ samatho ca vipassanā ca paṭipakkho, tesaṁ pana cetovimutti, paññāvimutti ca phalaṁ. Tattha taṇhā samudayasaccaṁ, taṇhāvijjā vā,",
  "tika-s0104t1:1096_8": "tadadhiṭṭhānabhūtā rūpārūpadhammā dukkhasaccaṁ,",
  "tika-s0104t1:1096_9": "tesamappavatti nirodhasaccaṁ,",
  "tika-s0104t1:1096_10": "nirodhapajānanā samathavipassanā maggasaccanti evaṁ, catusaccayojanā veditabbā.",
  "tika-s0104t1:1097_0": "Taṇhāggahaṇena cettha māyāsāṭheyyamānātimānamadapamādapāpicchatāpāpamittatāahirikānottappādivasena sabbopi akusalapakkho netabbo.",
  "tika-s0104t1:1097_1": "Tathā avijjāggahaṇenapi viparītamanasikārakodhupanāhamakkhapaḷāsaissāmacchariyasārambha dovacassatā bhavadiṭṭhivibhavadiṭṭhādivasena.",
  "tika-s0104t1:1097_2": "Vuttavipariyāyena pana amāyāasāṭheyyādivasena,",
  "tika-s0104t1:1097_3": "aviparītamanasikārādivasena ca sabbopi kusalapakkho netabbo.",
  "tika-s0104t1:1097_4": "Tathā samathapakkhiyānaṁ saddhindriyādīnaṁ,",
  "tika-s0104t1:1097_5": "vipassanāpakkhiyānañca aniccasaññādīnaṁ vasenāti ayaṁ taṇhāvijjāhi saṁkilesapakkhaṁ suttatthaṁ samathavipassanāhi ca vodānapakkhaṁ catusaccayojanamukhena nayanalakkhaṇassa nandiyāvaṭṭanayassa bhūmi.",
  "tika-s0104t1:1097_6": "Vuttañhi ‘‘taṇhañca avijjampi ca,",
  "tika-s0104t1:1097_7": "samathena vipassanāya yo netī’’tiādi.",
  "tika-s0104t1:1098_0": "Tipukkhalanayavaṇṇanā",
  "tika-s0104t1:1099_0": "Āghātādīnamakaraṇavacanena adosasiddhi,",
  "tika-s0104t1:1099_1": "tathā pāṇātipātapharusavācāhi paṭivirativacanenāpi.",
  "tika-s0104t1:1099_2": "Ānandādīnamakaraṇavacanena pana alobhasiddhi ,",
  "tika-s0104t1:1099_3": "tathā abrahmacariyato paṭivirativacanenāpi.",
  "tika-s0104t1:1099_4": "Adinnādānādīhi pana paṭivirativacanena tadubhayasiddhi. ‘‘Tayidaṁ bhikkhave ,",
  "tika-s0104t1:1099_5": "tathāgato pajānātī’’tiādinā amohasiddhi.",
  "tika-s0104t1:1099_6": "Iti tīhi akusalamūlehi gahitehi tappaṭipakkhato āghātādīnamakaraṇavacanena ca tīṇi kusalamūlāni siddhāniyeva honti.",
  "tika-s0104t1:1099_7": "Tattha tīhi akusalamūlehi tividhaduccaritasaṁkilesamalavisamākusalasaññāvitakkapañcādivasena sabbopi akusalapakkho vitthāretabbo.",
  "tika-s0104t1:1099_8": "Tathā tīhi kusalamūlehi tividhasucaritavodānasamakusalasaññāvitakkapaññāsaddhammasamādhi- vimokkhamukhavimokkhādivasena sabbopi kusalapakkho vibhāvetabbo.",
  "tika-s0104t1:1100_0": "Ettha cāyaṁ saccayojanā – lobho samudayasaccaṁ,",
  "tika-s0104t1:1100_1": "sabbāni vā kusalākusalamūlāni,",
  "tika-s0104t1:1100_2": "tehi pana nibbattā tesamadhiṭṭhānagocarabhūtā upādānakkhandhā dukkhasaccaṁ,",
  "tika-s0104t1:1100_3": "tesamappavatti nirodhasaccaṁ,",
  "tika-s0104t1:1100_4": "nirodhapajānanā vimokkhādikā maggasaccanti.",
  "tika-s0104t1:1100_5": "Ayaṁ akusalamūlehi saṁkilesapakkhaṁ,",
  "tika-s0104t1:1100_6": "kusalamūlehi ca vodānapakkhaṁ catusaccayojanamukhena nayanalakkhaṇassa tipukkhalanayassa bhūmi. Tathā hi vuttaṁ –",
  "tika-s0104t1:1101_0": "‘‘Yo akusale samūlehi,",
  "tika-s0104t1:1102_0": "Neti kusale ca kusalamūlehī’’tiādi. (netti. 4.18);",
  "tika-s0104t1:1103_0": "Sīhavikkīḷitanayavaṇṇanā",
  "tika-s0104t1:1104_0": "Āghātānandādīnamakaraṇa-vacanena satisiddhi.",
  "tika-s0104t1:1104_1": "Micchājīvāpaṭivirativacanena vīriyasiddhi.",
  "tika-s0104t1:1104_2": "Vīriyena hi kāmabyāpādavihiṁsāvitakke vinodeti,",
  "tika-s0104t1:1104_3": "vīriyasādhanañca ājīvapārisuddhisīlanti.",
  "tika-s0104t1:1104_4": "Pāṇātipātādīhi paṭivirativacanena satisiddhi.",
  "tika-s0104t1:1104_5": "Satiyā hi sāvajjānavajjo diṭṭho hoti.",
  "tika-s0104t1:1104_6": "Tattha ca ādīnavānisaṁse sallakkhetvā sāvajjaṁ pahāya anavajjaṁ samādāya vattati.",
  "tika-s0104t1:1104_7": "Tathā hi sā ‘‘niyyātanapaccupaṭṭhānā’’ti vuccati. ‘‘Tayidaṁ bhikkhave,",
  "tika-s0104t1:1104_8": "tathāgato pajānātī’’tiādinā samādhipaññāsiddhi.",
  "tika-s0104t1:1104_9": "Paññavā hi yathābhūtāvabodho samāhito ca yathābhūtaṁ pajānātīti.",
  "tika-s0104t1:1105_0": "Tathā ‘‘nicco dhuvo’’tiādinā anicce ‘‘nicca’’nti vipallāso, ‘‘arogo paraṁ maraṇā, ekantasukhī attā,",
  "tika-s0104t1:1105_1": "diṭṭhadhammanibbānappatto’’ti ca evamādīhi asukhe ‘‘sukha’’nti vipallāso.",
  "tika-s0104t1:1105_2": "‘‘Pañcahi kāmaguṇehi samappito’’tiādinā asubhe ‘‘subha’’nti vipallāso.",
  "tika-s0104t1:1105_3": "Sabbeheva diṭṭhippakāsanapadehi anattani ‘‘attā’’ti vipallāsoti evamettha cattāro vipallāsā siddhā honti,",
  "tika-s0104t1:1105_4": "tesaṁ paṭipakkhato cattāri satipaṭṭhānāni siddhāneva.",
  "tika-s0104t1:1105_5": "Tattha catūhi yathāvuttehi indriyehi cattāro puggalā niddisitabbā.",
  "tika-s0104t1:1105_6": "Kathaṁ duvidho hi taṇhācarito mudindriyo tikkhindriyoti, tathā diṭṭhicaritopi.",
  "tika-s0104t1:1105_7": "Tesu paṭhamo asubhe ‘‘subha’’nti vipallatthadiṭṭhiko satibalena yathābhūtaṁ kāyasabhāvaṁ sallakkhetvā sammattaniyāmaṁ okkamati.",
  "tika-s0104t1:1105_8": "Dutiyo asukhe ‘‘sukha’’nti vipallatthadiṭṭhiko ‘‘uppannaṁ kāmavitakkaṁ nādhivāsetī’’tiādinā (ma. ni. 1.26; a. ni. 4.14;",
  "tika-s0104t1:1105_9": "6.58) vuttena vīriyasaṁvarasaṅkhātena vīriyabalena taṁ vipallāsaṁ vidhamati.",
  "tika-s0104t1:1105_10": "Tatiyo anicce ‘‘nicca’’nti vipallatthadiṭṭhiko samādhibalena samāhitabhāvato saṅkhārānaṁ khaṇikabhāvaṁ yathābhūtaṁ paṭivijjhati.",
  "tika-s0104t1:1105_11": "Catuttho santatisamūhakiccārammaṇaghanavicittattā phassādidhammapuñjamatte anattani ‘‘attā’’ti vipallatthadiṭṭhiko catukoṭikasuññatāmanasikārena taṁ micchābhinivesaṁ viddhaṁseti.",
  "tika-s0104t1:1105_12": "Catūhi cettha vipallāsehi caturāsavoghayogaganthaagatitaṇhuppādupādānasattaviññāṇaṭṭhitiapariññādivasena sabbopi akusalapakkho netabbo.",
  "tika-s0104t1:1105_13": "Tathā catūhi satipaṭṭhānehi catubbidhajhānavihārādhiṭṭhānasukhabhāgiyadhammaappamaññāsammappadhānaiddhipādādivasena sabbopi vodānapakkho netabbo.",
  "tika-s0104t1:1106_0": "Ettha cāyaṁ saccayojanā – subhasaññāsukhasaññāhi,",
  "tika-s0104t1:1106_1": "catūhipi vā vipallāsehi samudayasaccaṁ,",
  "tika-s0104t1:1106_2": "tesamadhiṭṭhānārammaṇabhūtā pañcupādānakkhandhā dukkhasaccaṁ,",
  "tika-s0104t1:1106_3": "tesamappavatti nirodhasaccaṁ,",
  "tika-s0104t1:1106_4": "nirodhapajānanā satipaṭṭhānādikā maggasaccanti.",
  "tika-s0104t1:1106_5": "Ayaṁ vipallāsehi saṁkilesapakkhaṁ,",
  "tika-s0104t1:1106_6": "saddhindriyādīhi vodānapakkhaṁ catusaccayojanamukhena nayanalakkhaṇassa sīhavikkīḷitanayassa bhūmi,",
  "tika-s0104t1:1106_7": "yathāha ‘‘yo neti vipallāsehi,",
  "tika-s0104t1:1106_8": "kilese indriyehi saddhamme’’tiādi (netti. 4.19).",
  "tika-s0104t1:1107_0": "Disālocanaaṅkusanayadvayavaṇṇanā",
  "tika-s0104t1:1108_0": "Iti tiṇṇaṁ atthanayānaṁ siddhiyā vohāranayadvayampi siddhameva hoti.",
  "tika-s0104t1:1108_1": "Tathā hi atthanayattayadisābhūtadhammānaṁ samālocanameva disālocananayo.",
  "tika-s0104t1:1108_2": "Tesaṁ samānayanameva aṅkusanayo.",
  "tika-s0104t1:1108_3": "Tasmā yathāvuttanayena atthanayānaṁ disābhūtadhammasamālokananayanavasena tampi nayadvayaṁ yojetabbanti,",
  "tika-s0104t1:1108_4": "tena vuttaṁ ‘‘veyyākaraṇesu hi ye, kusalākusalā’’tiādi (netti. 4.20). Ayaṁ pañcanayayojanā.",
  "tika-s0104t1:1109_0": "Pañcavidhanayavaṇṇanā niṭṭhitā.",
  "tika-s0104t1:1110_0": "Sāsanapaṭṭhānavaṇṇanā",
  "tika-s0104t1:1111_0": "Idaṁ pana suttaṁ soḷasavidhe sāsanapaṭṭhāne saṁkilesavāsanāsekkhabhāgiyaṁ taṇhādiṭṭhādisaṁkilesānaṁ sīlādipuññakiriyassa,",
  "tika-s0104t1:1111_1": "asekkhasīlādikkhandhassa ca vibhattattā,",
  "tika-s0104t1:1111_2": "saṁkilesavāsanānibbedhāsekkhabhāgiyameva vā yathāvuttatthānaṁ sekkhasīlakkhandhādikassa ca vibhattattā.",
  "tika-s0104t1:1111_3": "Aṭṭhavīsatividhe pana sāsanapaṭṭhāne lokiyalokuttaraṁ sattadhammādhiṭṭhānaṁ ñāṇañeyyaṁ dassanabhāvanaṁ sakavacanaparavacanaṁ vissajjanīyāvissajjanīyaṁ kammavipākaṁ kusalākusalaṁ anuññātapaṭikkhittaṁ bhavo ca lokiyalokuttarādīnamatthānaṁ idha vibhattattāti. Ayaṁ sāsanapaṭṭhānayojanā.",
  "tika-s0104t1:1112_0": "Pakaraṇanayavaṇṇanā niṭṭhitā.",
  "tika-s0104t1:1113_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṁhīravisāradañāṇacārinā anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṁsadhammasenāpatināmatherena mahādhammarājādhirājagarunā katāya sādhuvilāsiniyā nāma līnatthapakāsaniyā brahmajālasuttavaṇṇanāya līnatthavibhāvanā.",
  "tika-s0104t1:1114_0": "Brahmajālasuttavaṇṇanā niṭṭhitā.",
  "tika-s0104t1:1115_0": "Paṭhamo bhāgo niṭṭhito."
}