{
  "anya-e0101n2:0_0": "2. Dhutaṅganiddeso",
  "anya-e0101n2:1_0": "22.",
  "anya-e0101n2:1_1": "Idāni yehi appicchatāsantuṭṭhitādīhi guṇehi vuttappakārassa sīlassa vodānaṁ hoti,",
  "anya-e0101n2:1_2": "te guṇe sampādetuṁ yasmā samādinnasīlena yoginā dhutaṅgasamādānaṁ kātabbaṁ.",
  "anya-e0101n2:1_3": "Evañhissa appicchatāsantuṭṭhitāsallekhapavivekāpacayavīriyārambhasubharatādiguṇasalilavikkhālitamalaṁ sīlañceva suparisuddhaṁ bhavissati,",
  "anya-e0101n2:1_4": "vatāni ca sampajjissanti.",
  "anya-e0101n2:1_5": "Iti anavajjasīlabbataguṇaparisuddhasabbasamācāro porāṇe ariyavaṁsattaye patiṭṭhāya catutthassa bhāvanārāmatāsaṅkhātassa",
  "anya-e0101n2:1_6": "ariyavaṁsassa adhigamāraho bhavissati.",
  "anya-e0101n2:1_7": "Tasmā dhutaṅgakathaṁ ārabhissāma.",
  "anya-e0101n2:2_0": "Bhagavatā hi pariccattalokāmisānaṁ kāye ca jīvite ca anapekkhānaṁ anulomapaṭipadaṁyeva ārādhetukāmānaṁ kulaputtānaṁ terasadhutaṅgāni anuññātāni.",
  "anya-e0101n2:2_1": "Seyyathidaṁ –",
  "anya-e0101n2:2_2": "paṁsukūlikaṅgaṁ,",
  "anya-e0101n2:2_3": "tecīvarikaṅgaṁ,",
  "anya-e0101n2:2_4": "piṇḍapātikaṅgaṁ,",
  "anya-e0101n2:2_5": "sapadānacārikaṅgaṁ,",
  "anya-e0101n2:2_6": "ekāsanikaṅgaṁ,",
  "anya-e0101n2:2_7": "pattapiṇḍikaṅgaṁ,",
  "anya-e0101n2:2_8": "khalupacchābhattikaṅgaṁ,",
  "anya-e0101n2:2_9": "āraññikaṅgaṁ,",
  "anya-e0101n2:2_10": "rukkhamūlikaṅgaṁ,",
  "anya-e0101n2:2_11": "abbhokāsikaṅgaṁ,",
  "anya-e0101n2:2_12": "sosānikaṅgaṁ,",
  "anya-e0101n2:2_13": "yathāsanthatikaṅgaṁ,",
  "anya-e0101n2:2_14": "nesajjikaṅganti. Tattha –",
  "anya-e0101n2:3_0": "Atthato lakkhaṇādīhi, samādānavidhānato;",
  "anya-e0101n2:4_0": "Pabhedato bhedato ca, tassa tassānisaṁsato.",
  "anya-e0101n2:5_0": "Kusalattikato ceva, dhutādīnaṁ vibhāgato;",
  "anya-e0101n2:6_0": "Samāsabyāsato cāpi, viññātabbo vinicchayo.",
  "anya-e0101n2:7_0": "23.",
  "anya-e0101n2:7_1": "Tattha atthatoti tāva rathikasusānasaṅkārakūṭādīnaṁ yattha katthaci paṁsūnaṁ upari ṭhitattā abbhuggataṭṭhena tesu tesu paṁsukūlamivāti paṁsukūlaṁ,",
  "anya-e0101n2:7_2": "atha vā paṁsu viya kucchitabhāvaṁ ulatīti paṁsukūlaṁ,",
  "anya-e0101n2:7_3": "kucchitabhāvaṁ gacchatīti vuttaṁ hoti.",
  "anya-e0101n2:7_4": "Evaṁ laddhanibbacanassa paṁsukūlassa dhāraṇaṁ paṁsukūlaṁ,",
  "anya-e0101n2:7_5": "taṁ sīlamassāti paṁsukūliko.",
  "anya-e0101n2:7_6": "Paṁsukūlikassa aṅgaṁ paṁsukūlikaṅgaṁ.",
  "anya-e0101n2:7_7": "Aṅganti kāraṇaṁ vuccati.",
  "anya-e0101n2:7_8": "Tasmā yena samādānena so paṁsukūliko hoti,",
  "anya-e0101n2:7_9": "tassetaṁ adhivacananti veditabbaṁ.",
  "anya-e0101n2:8_0": "Eteneva nayena saṅghāṭiuttarāsaṅgaantaravāsakasaṅkhātaṁ ticīvaraṁ sīlamassāti tecīvariko.",
  "anya-e0101n2:8_1": "Tecīvarikassa aṅgaṁ tecīvarikaṅgaṁ.",
  "anya-e0101n2:9_0": "Bhikkhāsaṅkhātānaṁ pana āmisapiṇḍānaṁ pātoti piṇḍapāto,",
  "anya-e0101n2:9_1": "parehi dinnānaṁ piṇḍānaṁ patte nipatananti vuttaṁ hoti.",
  "anya-e0101n2:9_2": "Taṁ piṇḍapātaṁ uñchati taṁ taṁ kulaṁ upasaṅkamanto gavesatīti piṇḍapātiko.",
  "anya-e0101n2:9_3": "Piṇḍāya vā patituṁ vatametassāti piṇḍapātī,",
  "anya-e0101n2:9_4": "patitunti carituṁ,",
  "anya-e0101n2:9_5": "piṇḍapātī eva piṇḍapātiko.",
  "anya-e0101n2:9_6": "Piṇḍapātikassa aṅgaṁ piṇḍapātikaṅgaṁ.",
  "anya-e0101n2:10_0": "Dānaṁ vuccati avakhaṇḍanaṁ,",
  "anya-e0101n2:10_1": "apetaṁ dānatoti apadānaṁ,",
  "anya-e0101n2:10_2": "anavakhaṇḍananti attho.",
  "anya-e0101n2:10_3": "Saha apadānena sapadānaṁ,",
  "anya-e0101n2:10_4": "avakhaṇḍanarahitaṁ anugharanti vuttaṁ hoti.",
  "anya-e0101n2:10_5": "Sapadānaṁ carituṁ idamassa sīlanti sapadānacārī,",
  "anya-e0101n2:10_6": "sapadānacārī eva sapadānacāriko.",
  "anya-e0101n2:10_7": "Tassa aṅgaṁ sapadānacārikaṅgaṁ.",
  "anya-e0101n2:11_0": "Ekāsane bhojanaṁ ekāsanaṁ, taṁ sīlamassāti ekāsaniko. Tassa aṅgaṁ ekāsanikaṅgaṁ.",
  "anya-e0101n2:12_0": "Dutiyabhājanassa paṭikkhittattā kevalaṁ ekasmiṁyeva patte piṇḍo pattapiṇḍo.",
  "anya-e0101n2:12_1": "Idāni pattapiṇḍagahaṇe pattapiṇḍasaññaṁ katvā pattapiṇḍo sīlamassāti pattapiṇḍiko.",
  "anya-e0101n2:12_2": "Tassa aṅgaṁ pattapiṇḍikaṅgaṁ.",
  "anya-e0101n2:13_0": "Khalūti paṭisedhanatthe nipāto.",
  "anya-e0101n2:13_1": "Pavāritena satā pacchā laddhaṁ bhattaṁ pacchābhattaṁ nāma,",
  "anya-e0101n2:13_2": "tassa pacchābhattassa bhojanaṁ pacchābhattabhojanaṁ,",
  "anya-e0101n2:13_3": "tasmiṁ pacchābhattabhojane pacchābhattasaññaṁ katvā pacchābhattaṁ sīlamassāti pacchābhattiko.",
  "anya-e0101n2:13_4": "Na pacchābhattiko khalupacchābhattiko.",
  "anya-e0101n2:13_5": "Samādānavasena paṭikkhittātirittabhojanassetaṁ nāmaṁ.",
  "anya-e0101n2:13_6": "Aṭṭhakathāyaṁ pana vuttaṁ khalūti eko sakuṇo.",
  "anya-e0101n2:13_7": "So mukhena phalaṁ gahetvā tasmiṁ patite puna aññaṁ na khādati.",
  "anya-e0101n2:13_8": "Tādiso ayanti khalupacchābhattiko.",
  "anya-e0101n2:13_9": "Tassa aṅgaṁ khalupacchābhattikaṅgaṁ.",
  "anya-e0101n2:14_0": "Araññe nivāso sīlamassāti āraññiko. Tassa aṅgaṁ āraññikaṅgaṁ.",
  "anya-e0101n2:15_0": "Rukkhamūle nivāso rukkhamūlaṁ,",
  "anya-e0101n2:15_1": "taṁ sīlamassāti rukkhamūliko.",
  "anya-e0101n2:15_2": "Rukkhamūlikassa aṅgaṁ rukkhamūlikaṅgaṁ.",
  "anya-e0101n2:15_3": "Abbhokāsikasosānikaṅgesupi eseva nayo.",
  "anya-e0101n2:16_0": "Yadeva santhataṁ yathāsanthataṁ,",
  "anya-e0101n2:16_1": "idaṁ tuyhaṁ pāpuṇātīti evaṁ paṭhamaṁ uddiṭṭhasenāsanassetaṁ adhivacanaṁ.",
  "anya-e0101n2:16_2": "Tasmiṁ yathāsanthate viharituṁ sīlamassāti yathāsanthatiko.",
  "anya-e0101n2:16_3": "Tassa aṅgaṁ yathāsanthatikaṅgaṁ.",
  "anya-e0101n2:17_0": "Sayanaṁ paṭikkhipitvā nisajjāya viharituṁ sīlamassāti nesajjiko. Tassa aṅgaṁ nesajjikaṅgaṁ.",
  "anya-e0101n2:18_0": "Sabbāneva panetāni tena tena samādānena dhutakilesattā dhutassa bhikkhuno aṅgāni,",
  "anya-e0101n2:18_1": "kilesadhunanato vā dhutanti laddhavohāraṁ ñāṇaṁ aṅgaṁ etesanti dhutaṅgāni.",
  "anya-e0101n2:18_2": "Atha vā dhutāni ca tāni paṭipakkhaniddhunanato aṅgāni ca paṭipattiyātipi dhutaṅgāni.",
  "anya-e0101n2:18_3": "Evaṁ tāvettha atthato viññātabbo vinicchayo.",
  "anya-e0101n2:19_0": "Sabbāneva panetāni samādānacetanālakkhaṇāni.",
  "anya-e0101n2:19_1": "Vuttampi cetaṁ “yo samādiyati,",
  "anya-e0101n2:19_2": "so puggalo.",
  "anya-e0101n2:19_3": "Yena samādiyati,",
  "anya-e0101n2:19_4": "cittacetasikā ete dhammā.",
  "anya-e0101n2:19_5": "Yā samādānacetanā,",
  "anya-e0101n2:19_6": "taṁ dhutaṅgaṁ.",
  "anya-e0101n2:19_7": "Yaṁ paṭikkhipati,",
  "anya-e0101n2:19_8": "taṁ vatthū”ti.",
  "anya-e0101n2:19_9": "Sabbāneva ca loluppaviddhaṁsanarasāni,",
  "anya-e0101n2:19_10": "nilloluppabhāvapaccupaṭṭhānāni appicchatādiariyadhammapadaṭṭhānāni.",
  "anya-e0101n2:19_11": "Evamettha lakkhaṇādīhi veditabbo vinicchayo.",
  "anya-e0101n2:20_0": "Samādānavidhānatotiādīsu pana pañcasu sabbāneva dhutaṅgāni dharamāne bhagavati bhagavatova santike samādātabbāni.",
  "anya-e0101n2:20_1": "Parinibbute mahāsāvakassa santike.",
  "anya-e0101n2:20_2": "Tasmiṁ asati khīṇāsavassa,",
  "anya-e0101n2:20_3": "anāgāmissa,",
  "anya-e0101n2:20_4": "sakadāgāmissa,",
  "anya-e0101n2:20_5": "sotāpannassa,",
  "anya-e0101n2:20_6": "tipiṭakassa,",
  "anya-e0101n2:20_7": "dvipiṭakassa,",
  "anya-e0101n2:20_8": "ekapiṭakassa,",
  "anya-e0101n2:20_9": "ekasaṅgītikassa,",
  "anya-e0101n2:20_10": "aṭṭhakathācariyassa.",
  "anya-e0101n2:20_11": "Tasmiṁ asati dhutaṅgadharassa,",
  "anya-e0101n2:20_12": "tasmimpi asati cetiyaṅgaṇaṁ sammajjitvā ukkuṭikaṁ nisīditvā sammāsambuddhassa santike vadantena viya samādātabbāni,",
  "anya-e0101n2:20_13": "apica sayampi samādātuṁ vaṭṭati eva.",
  "anya-e0101n2:20_14": "Ettha ca cetiyapabbate dve bhātikattherānaṁ jeṭṭhakabhātu dhutaṅgappicchatāya vatthu kathetabbaṁ.",
  "anya-e0101n2:20_15": "Ayaṁ tāva sādhāraṇakathā.",
  "anya-e0101n2:21_0": "1. Paṁsukūlikaṅgakathā",
  "anya-e0101n2:22_0": "24.",
  "anya-e0101n2:22_1": "Idāni ekekassa samādānavidhānappabhedabhedānisaṁse vaṇṇayissāma.",
  "anya-e0101n2:22_2": "Paṁsukūlikaṅgaṁ tāva “gahapatidānacīvaraṁ paṭikkhipāmi,",
  "anya-e0101n2:22_3": "paṁsukūlikaṅgaṁ samādiyāmī”ti imesu dvīsu vacanesu aññatarena samādinnaṁ hoti.",
  "anya-e0101n2:22_4": "Idaṁ tāvettha samādānaṁ.",
  "anya-e0101n2:23_0": "Evaṁ samādinnadhutaṅgena pana tena sosānikaṁ,",
  "anya-e0101n2:23_1": "pāpaṇikaṁ,",
  "anya-e0101n2:23_2": "rathiyacoḷaṁ,",
  "anya-e0101n2:23_3": "saṅkāracoḷaṁ,",
  "anya-e0101n2:23_4": "sotthiyaṁ,",
  "anya-e0101n2:23_5": "nhānacoḷaṁ,",
  "anya-e0101n2:23_6": "titthacoḷaṁ,",
  "anya-e0101n2:23_7": "gatapaccāgataṁ,",
  "anya-e0101n2:23_8": "aggiḍaḍḍhaṁ,",
  "anya-e0101n2:23_9": "gokhāyitaṁ,",
  "anya-e0101n2:23_10": "upacikākhāyitaṁ,",
  "anya-e0101n2:23_11": "undūrakhāyitaṁ,",
  "anya-e0101n2:23_12": "antacchinnaṁ,",
  "anya-e0101n2:23_13": "dasācchinnaṁ,",
  "anya-e0101n2:23_14": "dhajāhaṭaṁ,",
  "anya-e0101n2:23_15": "thūpacīvaraṁ,",
  "anya-e0101n2:23_16": "samaṇacīvaraṁ,",
  "anya-e0101n2:23_17": "ābhisekikaṁ,",
  "anya-e0101n2:23_18": "iddhimayaṁ,",
  "anya-e0101n2:23_19": "panthikaṁ,",
  "anya-e0101n2:23_20": "vātāhaṭaṁ,",
  "anya-e0101n2:23_21": "devadattiyaṁ,",
  "anya-e0101n2:23_22": "sāmuddiyantietesu aññataraṁ cīvaraṁ gahetvā phāletvā dubbalaṭṭhānaṁ pahāya thiraṭṭhānāni dhovitvā cīvaraṁ",
  "anya-e0101n2:23_23": "katvā porāṇaṁ gahapaticīvaraṁ apanetvā paribhuñjitabbaṁ.",
  "anya-e0101n2:24_0": "Tattha sosānikanti susāne patitakaṁ.",
  "anya-e0101n2:24_1": "Pāpaṇikanti āpaṇadvāre patitakaṁ.",
  "anya-e0101n2:24_2": "Rathiyacoḷanti puññatthikehi vātapānantarena rathikāya chaḍḍitacoḷakaṁ.",
  "anya-e0101n2:24_3": "Saṅkāracoḷanti saṅkāraṭṭhāne chaḍḍitacoḷakaṁ.",
  "anya-e0101n2:24_4": "Sotthiyanti gabbhamalaṁ puñchitvā chaḍḍitavatthaṁ.",
  "anya-e0101n2:24_5": "Tissāmaccamātā kira satagghanakena vatthena gabbhamalaṁ puñchāpetvā paṁsukūlikā gaṇhissantīti tālaveḷimagge chaḍḍāpesi.",
  "anya-e0101n2:24_6": "Bhikkhū jiṇṇakaṭṭhānatthameva gaṇhanti.",
  "anya-e0101n2:24_7": "Nhānacoḷanti yaṁ bhūtavejjehi sasīsaṁ nhāpitā kāḷakaṇṇicoḷanti chaḍḍetvā gacchanti.",
  "anya-e0101n2:25_0": "Titthacoḷanti nhānatitthe chaḍḍitapilotikā.",
  "anya-e0101n2:25_1": "Gatapaccāgatanti yaṁ manussā susānaṁ gantvā paccāgatā nhatvā chaḍḍenti.",
  "anya-e0101n2:25_2": "Aggiḍaḍḍhanti agginā ḍaḍḍhappadesaṁ.",
  "anya-e0101n2:25_3": "Tañhi manussā chaḍḍenti.",
  "anya-e0101n2:25_4": "Gokhāyitādīni pākaṭāneva.",
  "anya-e0101n2:25_5": "Tādisānipi hi manussā chaḍḍenti.",
  "anya-e0101n2:25_6": "Dhajāhaṭanti nāvaṁ ārohantā dhajaṁ bandhitvā ārūhanti.",
  "anya-e0101n2:25_7": "Taṁ tesaṁ dassanātikkame gahetuṁ vaṭṭati.",
  "anya-e0101n2:25_8": "Yampi yuddhabhūmiyaṁ dhajaṁ bandhitvā ṭhapitaṁ,",
  "anya-e0101n2:25_9": "taṁ dvinnampi senānaṁ gatakāle gahetuṁ vaṭṭati.",
  "anya-e0101n2:26_0": "Thūpacīvaranti vammikaṁ parikkhipitvā balikammaṁ kataṁ.",
  "anya-e0101n2:26_1": "Samaṇacīvaranti bhikkhusantakaṁ.",
  "anya-e0101n2:26_2": "Ābhisekikanti rañño abhisekaṭṭhāne chaḍḍitacīvaraṁ.",
  "anya-e0101n2:26_3": "Iddhimayanti ehibhikkhucīvaraṁ.",
  "anya-e0101n2:26_4": "Panthikanti antarāmagge patitakaṁ.",
  "anya-e0101n2:26_5": "Yaṁ pana sāmikānaṁ satisammosena patitaṁ,",
  "anya-e0101n2:26_6": "taṁ thokaṁ rakkhitvā gahetabbaṁ.",
  "anya-e0101n2:26_7": "Vātāhaṭanti vātena paharitvā dūre pātitaṁ,",
  "anya-e0101n2:26_8": "taṁ pana sāmike apassantena gahetuṁ vaṭṭati.",
  "anya-e0101n2:26_9": "Devadattiyanti anuruddhattherassa viya devatāhi dinnakaṁ.",
  "anya-e0101n2:26_10": "Sāmuddiyanti samuddavīcīhi thale ussāritaṁ.",
  "anya-e0101n2:27_0": "Yaṁ pana saṅghassa demāti dinnaṁ,",
  "anya-e0101n2:27_1": "coḷakabhikkhāya vā caramānehi laddhaṁ,",
  "anya-e0101n2:27_2": "na taṁ paṁsukūlaṁ.",
  "anya-e0101n2:27_3": "Bhikkhudattiyepi yaṁ vassaggena gāhetvā vā dīyati,",
  "anya-e0101n2:27_4": "senāsanacīvaraṁ vā hoti,",
  "anya-e0101n2:27_5": "na taṁ paṁsukūlaṁ.",
  "anya-e0101n2:27_6": "No gāhāpetvā dinnameva paṁsukūlaṁ.",
  "anya-e0101n2:27_7": "Tatrapi yaṁ dāyakehi bhikkhussa pādamūle nikkhittaṁ,",
  "anya-e0101n2:27_8": "tena pana bhikkhunā paṁsukūlikassa hatthe ṭhapetvā dinnaṁ,",
  "anya-e0101n2:27_9": "taṁ ekatosuddhikaṁ nāma.",
  "anya-e0101n2:27_10": "Yaṁ bhikkhuno hatthe ṭhapetvā dinnaṁ,",
  "anya-e0101n2:27_11": "tena pana pādamūle ṭhapitaṁ,",
  "anya-e0101n2:27_12": "tampi ekatosuddhikaṁ.",
  "anya-e0101n2:27_13": "Yaṁ bhikkhunopi pādamūle ṭhapitaṁ,",
  "anya-e0101n2:27_14": "tenāpi tatheva dinnaṁ,",
  "anya-e0101n2:27_15": "taṁ ubhatosuddhikaṁ.",
  "anya-e0101n2:27_16": "Yaṁ hatthe ṭhapetvā laddhaṁ,",
  "anya-e0101n2:27_17": "hattheyeva ṭhapitaṁ,",
  "anya-e0101n2:27_18": "taṁ anukkaṭṭhacīvaraṁ nāma.",
  "anya-e0101n2:27_19": "Iti imaṁ paṁsukūlabhedaṁ ñatvā paṁsukūlikena cīvaraṁ paribhuñjitabbanti idamettha vidhānaṁ.",
  "anya-e0101n2:28_0": "Ayaṁ pana pabhedo,",
  "anya-e0101n2:28_1": "tayo paṁsukūlikā ukkaṭṭho majjhimo mudūti.",
  "anya-e0101n2:28_2": "Tattha sosānikaṁyeva gaṇhanto ukkaṭṭho hoti.",
  "anya-e0101n2:28_3": "Pabbajitā gaṇhissantīti ṭhapitakaṁ gaṇhanto majjhimo.",
  "anya-e0101n2:28_4": "Pādamūle ṭhapetvā dinnakaṁ gaṇhanto mudūti.",
  "anya-e0101n2:29_0": "Tesu yassa kassaci attano ruciyā gihidinnakaṁ sāditakkhaṇe dhutaṅgaṁ bhijjati. Ayamettha bhedo.",
  "anya-e0101n2:30_0": "Ayaṁ panānisaṁso,",
  "anya-e0101n2:30_1": "“paṁsukūlacīvaraṁ nissāya pabbajjā”ti vacanato nissayānurūpapaṭipattisabbhāvo,",
  "anya-e0101n2:30_2": "paṭhame ariyavaṁse patiṭṭhānaṁ,",
  "anya-e0101n2:30_3": "ārakkhadukkhābhāvo,",
  "anya-e0101n2:30_4": "aparāyattavuttitā,",
  "anya-e0101n2:30_5": "corabhayena abhayatā,",
  "anya-e0101n2:30_6": "paribhogataṇhāya abhāvo,",
  "anya-e0101n2:30_7": "samaṇasāruppaparikkhāratā,",
  "anya-e0101n2:30_8": "“appāni ceva sulabhāni ca tāni ca anavajjānī”ti bhagavatā saṁvaṇṇitapaccayatā,",
  "anya-e0101n2:30_9": "pāsādikatā,",
  "anya-e0101n2:30_10": "appicchatādīnaṁ phalanipphatti,",
  "anya-e0101n2:30_11": "sammāpaṭipattiyā anubrūhanaṁ,",
  "anya-e0101n2:30_12": "pacchimāya janatāya diṭṭhānugatiāpādananti.",
  "anya-e0101n2:31_0": "Mārasenavighātāya, paṁsukūladharo yati;",
  "anya-e0101n2:32_0": "Sannaddhakavaco yuddhe, khattiyo viya sobhati.",
  "anya-e0101n2:33_0": "Pahāya kāsikādīni, varavatthāni dhāritaṁ;",
  "anya-e0101n2:34_0": "Yaṁ lokagarunā ko taṁ, paṁsukūlaṁ na dhāraye.",
  "anya-e0101n2:35_0": "Tasmā hi attano bhikkhu, paṭiññaṁ samanussaraṁ;",
  "anya-e0101n2:36_0": "Yogācārānukūlamhi, paṁsukūle rato siyāti.",
  "anya-e0101n2:37_0": "Ayaṁ tāva paṁsukūlikaṅge samādānavidhānappabhedabhedānisaṁsavaṇṇanā.",
  "anya-e0101n2:38_0": "2. Tecīvarikaṅgakathā",
  "anya-e0101n2:39_0": "25.",
  "anya-e0101n2:39_1": "Tadanantaraṁ pana tecīvarikaṅgaṁ “catutthakacīvaraṁ paṭikkhipāmi,",
  "anya-e0101n2:39_2": "tecīvarikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:40_0": "Tena pana tecīvarikena cīvaradussaṁ labhitvā yāva aphāsukabhāvena kātuṁ vā na sakkoti,",
  "anya-e0101n2:40_1": "vicārakaṁ vā na labhati,",
  "anya-e0101n2:40_2": "sūciādīsu vāssa kiñci na sampajjati,",
  "anya-e0101n2:40_3": "tāva nikkhipitabbaṁ.",
  "anya-e0101n2:40_4": "Nikkhittapaccayā doso natthi.",
  "anya-e0101n2:40_5": "Rajitakālato pana paṭṭhāya nikkhipituṁ na vaṭṭati,",
  "anya-e0101n2:40_6": "dhutaṅgacoro nāma hoti.",
  "anya-e0101n2:40_7": "Idamassa vidhānaṁ.",
  "anya-e0101n2:41_0": "Pabhedato pana ayampi tividho hoti.",
  "anya-e0101n2:41_1": "Tattha ukkaṭṭhena rajanakāle paṭhamaṁ antaravāsakaṁ vā uttarāsaṅgaṁ vā rajitvā taṁ nivāsetvā itaraṁ rajitabbaṁ.",
  "anya-e0101n2:41_2": "Taṁ pārupitvā saṅghāṭi rajitabbā.",
  "anya-e0101n2:41_3": "Saṅghāṭiṁ pana nivāsetuṁ na vaṭṭati.",
  "anya-e0101n2:41_4": "Idamassa gāmantasenāsane vattaṁ.",
  "anya-e0101n2:41_5": "Āraññake pana dve ekato dhovitvā rajituṁ vaṭṭati.",
  "anya-e0101n2:41_6": "Yathā pana kañci disvā sakkoti kāsāvaṁ ākaḍḍhitvā uparikātuṁ,",
  "anya-e0101n2:41_7": "evaṁ āsanne ṭhāne nisīditabbaṁ.",
  "anya-e0101n2:41_8": "Majjhimassa rajanasālāyaṁ rajanakāsāvaṁ nāma hoti,",
  "anya-e0101n2:41_9": "taṁ nivāsetvā vā pārupitvā vā rajanakammaṁ kātuṁ vaṭṭati.",
  "anya-e0101n2:41_10": "Mudukassa sabhāgabhikkhūnaṁ cīvarāni nivāsetvā vā pārupitvā vā rajanakammaṁ kātuṁ vaṭṭati.",
  "anya-e0101n2:41_11": "Tatraṭṭhakapaccattharaṇampi tassa vaṭṭati.",
  "anya-e0101n2:41_12": "Pariharituṁ pana na vaṭṭati.",
  "anya-e0101n2:41_13": "Sabhāgabhikkhūnaṁ cīvarampi antarantarā paribhuñjituṁ vaṭṭati.",
  "anya-e0101n2:41_14": "Dhutaṅgatecīvarikassa pana catutthaṁ vattamānaṁ aṁsakāsāvameva vaṭṭati.",
  "anya-e0101n2:41_15": "Tañca kho vitthārato vidatthi,",
  "anya-e0101n2:41_16": "dīghato tihatthameva vaṭṭati.",
  "anya-e0101n2:42_0": "Imesaṁ pana tiṇṇampi catutthakacīvaraṁ sāditakkhaṇeyeva dhutaṅgaṁ bhijjati. Ayamettha bhedo.",
  "anya-e0101n2:43_0": "Ayaṁpanānisaṁso,",
  "anya-e0101n2:43_1": "tecīvariko bhikkhu santuṭṭho hoti kāyaparihārikena cīvarena.",
  "anya-e0101n2:43_2": "Tenassa pakkhino viya samādāyeva gamanaṁ,",
  "anya-e0101n2:43_3": "appasamārambhatā,",
  "anya-e0101n2:43_4": "vatthasannidhiparivajjanaṁ,",
  "anya-e0101n2:43_5": "sallahukavuttitā,",
  "anya-e0101n2:43_6": "atirekacīvaraloluppappahānaṁ,",
  "anya-e0101n2:43_7": "kappiye mattakāritāya sallekhavuttitā,",
  "anya-e0101n2:43_8": "appicchatādīnaṁ phalanipphattīti evamādayo guṇā sampajjantīti.",
  "anya-e0101n2:44_0": "Atirekavatthataṇhaṁ, pahāya sannidhivivajjito dhīro;",
  "anya-e0101n2:45_0": "Santosasukharasaññū, ticīvaradharo bhavati yogī.",
  "anya-e0101n2:46_0": "Tasmā sapattacaraṇo, pakkhīva sacīvarova yogivaro;",
  "anya-e0101n2:47_0": "Sukhamanuvicaritukāmo, cīvaraniyame ratiṁ kayirāti.",
  "anya-e0101n2:48_0": "Ayaṁ tecīvarikaṅge samādānavidhānappabhedabhedānisaṁsavaṇṇanā.",
  "anya-e0101n2:49_0": "3. Piṇḍapātikaṅgakathā",
  "anya-e0101n2:50_0": "26.Piṇḍapātikaṅgampi “atirekalābhaṁ paṭikkhipāmi,",
  "anya-e0101n2:50_1": "piṇḍapātikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:51_0": "Tena pana piṇḍapātikena “saṅghabhattaṁ,",
  "anya-e0101n2:51_1": "uddesabhattaṁ,",
  "anya-e0101n2:51_2": "nimantanabhattaṁ,",
  "anya-e0101n2:51_3": "salākabhattaṁ,",
  "anya-e0101n2:51_4": "pakkhikaṁ,",
  "anya-e0101n2:51_5": "uposathikaṁ,",
  "anya-e0101n2:51_6": "pāṭipadikaṁ,",
  "anya-e0101n2:51_7": "āgantukabhattaṁ,",
  "anya-e0101n2:51_8": "gamikabhattaṁ,",
  "anya-e0101n2:51_9": "gilānabhattaṁ,",
  "anya-e0101n2:51_10": "gilānupaṭṭhākabhattaṁ,",
  "anya-e0101n2:51_11": "vihārabhattaṁ,",
  "anya-e0101n2:51_12": "dhurabhattaṁ,",
  "anya-e0101n2:51_13": "vārakabhatta”nti etāni cuddasa bhattāni na sāditabbāni.",
  "anya-e0101n2:51_14": "Sace pana “saṅghabhattaṁ gaṇhathā”tiādinā nayena avatvā “amhākaṁ gehe saṅgho bhikkhaṁ gaṇhātu,",
  "anya-e0101n2:51_15": "tumhepi bhikkhaṁ gaṇhathā”ti vatvā dinnāni honti,",
  "anya-e0101n2:51_16": "tāni sādituṁ vaṭṭanti.",
  "anya-e0101n2:51_17": "Saṅghato nirāmisasalākāpi vihāre pakkabhattampi vaṭṭatiyevāti idamassa vidhānaṁ.",
  "anya-e0101n2:52_0": "Pabhedato pana ayampi tividho hoti.",
  "anya-e0101n2:52_1": "Tattha ukkaṭṭho puratopi pacchatopi āhaṭabhikkhaṁ gaṇhati,",
  "anya-e0101n2:52_2": "pattadvāre ṭhatvā pattaṁ gaṇhantānampi deti,",
  "anya-e0101n2:52_3": "paṭikkamanaṁ āharitvā dinnabhikkhampi gaṇhati,",
  "anya-e0101n2:52_4": "taṁ divasaṁ pana nisīditvā bhikkhaṁ na gaṇhati.",
  "anya-e0101n2:52_5": "Majjhimo taṁ divasaṁ nisīditvāpi gaṇhati,",
  "anya-e0101n2:52_6": "svātanāya pana nādhivāseti.",
  "anya-e0101n2:52_7": "Mudukosvātanāyapi punadivasāyapi bhikkhaṁ adhivāseti.",
  "anya-e0101n2:52_8": "Te ubhopi serivihārasukhaṁ na labhanti,",
  "anya-e0101n2:52_9": "ukkaṭṭhova labhati.",
  "anya-e0101n2:52_10": "Ekasmiṁ kira gāme ariyavaṁso hoti,",
  "anya-e0101n2:52_11": "ukkaṭṭho itare āha –",
  "anya-e0101n2:52_12": "“āyāmāvuso,",
  "anya-e0101n2:52_13": "dhammasavanāyā”ti.",
  "anya-e0101n2:52_14": "Tesu eko ekenamhi, bhante,",
  "anya-e0101n2:52_15": "manussena nisīdāpitoti āha.",
  "anya-e0101n2:52_16": "Aparo mayā, bhante,",
  "anya-e0101n2:52_17": "svātanāya ekassa bhikkhā adhivāsitāti.",
  "anya-e0101n2:52_18": "Evaṁ te ubho parihīnā.",
  "anya-e0101n2:52_19": "Itaro pātova piṇḍāya caritvā gantvā dhammarasaṁ paṭisaṁvedesi.",
  "anya-e0101n2:53_0": "Imesaṁ pana tiṇṇampi saṅghabhattādiatirekalābhaṁ sāditakkhaṇeva dhutaṅgaṁ bhijjati. Ayamettha bhedo.",
  "anya-e0101n2:54_0": "Ayaṁ panānisaṁso,",
  "anya-e0101n2:54_1": "“piṇḍiyālopabhojanaṁ nissāya pabbajjā”ti vacanato nissayānurūpapaṭipattisabbhāvo,",
  "anya-e0101n2:54_2": "dutiye ariyavaṁse patiṭṭhānaṁ,",
  "anya-e0101n2:54_3": "aparāyattavuttitā,",
  "anya-e0101n2:54_4": "“appāni ceva sulabhāni ca tāni ca anavajjānī”ti bhagavatā saṁvaṇṇitapaccayatā,",
  "anya-e0101n2:54_5": "kosajjanimmaddanatā,",
  "anya-e0101n2:54_6": "parisuddhājīvatā,",
  "anya-e0101n2:54_7": "sekhiyapaṭipattipūraṇaṁ,",
  "anya-e0101n2:54_8": "aparapositā,",
  "anya-e0101n2:54_9": "parānuggahakiriyā,",
  "anya-e0101n2:54_10": "mānappahānaṁ,",
  "anya-e0101n2:54_11": "rasataṇhānivāraṇaṁ,",
  "anya-e0101n2:54_12": "gaṇabhojanaparamparabhojanacārittasikkhāpadehi anāpattitā,",
  "anya-e0101n2:54_13": "appicchatādīnaṁ anulomavuttitā,",
  "anya-e0101n2:54_14": "sammāpaṭipattibrūhanaṁ,",
  "anya-e0101n2:54_15": "pacchimajanatānukampananti.",
  "anya-e0101n2:55_0": "Piṇḍiyālopasantuṭṭho, aparāyattajīviko;",
  "anya-e0101n2:56_0": "Pahīnāhāraloluppo, hoti cātuddiso yati.",
  "anya-e0101n2:57_0": "Vinodayati kosajjaṁ, ājīvassa visujjhati;",
  "anya-e0101n2:58_0": "Tasmā hi nātimaññeyya, bhikkhācariyāya sumedhaso.",
  "anya-e0101n2:59_0": "Evarūpassa hi –",
  "anya-e0101n2:60_0": "“Piṇḍapātikassa bhikkhuno,",
  "anya-e0101n2:61_0": "Attabharassa anaññaposino;",
  "anya-e0101n2:62_0": "Devāpi pihayanti tādino,",
  "anya-e0101n2:63_0": "No ce lābhasilokanissito”ti.",
  "anya-e0101n2:64_0": "Ayaṁ piṇḍapātikaṅge samādānavidhānappabhedabhedānisaṁsavaṇṇanā.",
  "anya-e0101n2:65_0": "4. Sapadānacārikaṅgakathā",
  "anya-e0101n2:66_0": "27.Sapadānacārikaṅgampi “loluppacāraṁ paṭikkhipāmi,",
  "anya-e0101n2:66_1": "sapadānacārikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:67_0": "Tena pana sapadānacārikena gāmadvāre ṭhatvā parissayābhāvo sallakkhetabbo.",
  "anya-e0101n2:67_1": "Yassā racchāya vā gāme vā parissayo hoti,",
  "anya-e0101n2:67_2": "taṁ pahāya aññattha carituṁ vaṭṭati.",
  "anya-e0101n2:67_3": "Yasmiṁ gharadvāre vā racchāya vā gāme vā kiñci na labhati,",
  "anya-e0101n2:67_4": "agāmasaññaṁ katvā gantabbaṁ.",
  "anya-e0101n2:67_5": "Yattha kiñci labhati,",
  "anya-e0101n2:67_6": "taṁ pahāya gantuṁ na vaṭṭati.",
  "anya-e0101n2:67_7": "Iminā ca bhikkhunā kālataraṁ pavisitabbaṁ,",
  "anya-e0101n2:67_8": "evañhi aphāsukaṭṭhānaṁ pahāya aññattha gantuṁ sakkhissati.",
  "anya-e0101n2:67_9": "Sace panassa vihāre dānaṁ dentā antarāmagge vā āgacchantā manussā pattaṁ gahetvā piṇḍapātaṁ denti vaṭṭati.",
  "anya-e0101n2:67_10": "Iminā ca maggaṁ gacchantenāpi bhikkhācāravelāyaṁ sampattagāmaṁ anatikkamitvā caritabbameva.",
  "anya-e0101n2:67_11": "Tattha alabhitvā vā thokaṁ labhitvā vā gāmapaṭipāṭiyā caritabbanti idamassa vidhānaṁ.",
  "anya-e0101n2:68_0": "Pabhedato pana ayampi tividho hoti.",
  "anya-e0101n2:68_1": "Tattha ukkaṭṭho purato āhaṭabhikkhampi pacchato āhaṭabhikkhampi paṭikkamanaṁ āharitvā diyyamānampi na gaṇhati,",
  "anya-e0101n2:68_2": "pattadvāre pana pattaṁ vissajjeti.",
  "anya-e0101n2:68_3": "Imasmiñhi dhutaṅge mahākassapattherena sadiso nāma natthi.",
  "anya-e0101n2:68_4": "Tassapi pattavissaṭṭhaṭṭhānameva paññāyati.",
  "anya-e0101n2:68_5": "Majjhimo purato vā pacchato vā āhaṭampi paṭikkamanaṁ āhaṭampi gaṇhati,",
  "anya-e0101n2:68_6": "pattadvārepi pattaṁ vissajjeti,",
  "anya-e0101n2:68_7": "na pana bhikkhaṁ āgamayamāno nisīdati.",
  "anya-e0101n2:68_8": "Evaṁ so ukkaṭṭhapiṇḍapātikassa anulometi.",
  "anya-e0101n2:68_9": "Muduko taṁ divasaṁ nisīditvā āgameti.",
  "anya-e0101n2:69_0": "Imesaṁ pana tiṇṇampi loluppacāre uppannamatte dhutaṅgaṁ bhijjati. Ayamettha bhedo.",
  "anya-e0101n2:70_0": "Ayaṁ panānisaṁso,",
  "anya-e0101n2:70_1": "kulesu niccanavakatā,",
  "anya-e0101n2:70_2": "candūpamatā,",
  "anya-e0101n2:70_3": "kulamaccherappahānaṁ,",
  "anya-e0101n2:70_4": "samānukampitā,",
  "anya-e0101n2:70_5": "kulūpakādīnavābhāvo,",
  "anya-e0101n2:70_6": "avhānānabhinandanā,",
  "anya-e0101n2:70_7": "abhihārena anatthikatā,",
  "anya-e0101n2:70_8": "appicchatādīnaṁ anulomavuttitāti.",
  "anya-e0101n2:71_0": "Candūpamo niccanavo kulesu,",
  "anya-e0101n2:72_0": "Amaccharī sabbasamānukampo;",
  "anya-e0101n2:73_0": "Kulūpakādīnavavippamutto,",
  "anya-e0101n2:74_0": "Hotīdha bhikkhu sapadānacārī.",
  "anya-e0101n2:75_0": "Loluppacārañca pahāya tasmā,",
  "anya-e0101n2:76_0": "Okkhittacakkhu yugamattadassī;",
  "anya-e0101n2:77_0": "Ākaṅkhamāno bhuvi sericāraṁ,",
  "anya-e0101n2:78_0": "Careyya dhīro sapadānacāranti.",
  "anya-e0101n2:79_0": "Ayaṁ sapadānacārikaṅge samādānavidhānappabhedabhedānisaṁsavaṇṇanā.",
  "anya-e0101n2:80_0": "5. Ekāsanikaṅgakathā",
  "anya-e0101n2:81_0": "28.Ekāsanikaṅgampi “nānāsanabhojanaṁ paṭikkhipāmi,",
  "anya-e0101n2:81_1": "ekāsanikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:82_0": "Tena pana ekāsanikena āsanasālāyaṁ nisīdantena therāsane anisīditvā “idaṁ mayhaṁ pāpuṇissatī”ti patirūpaṁ āsanaṁ sallakkhetvā nisīditabbaṁ.",
  "anya-e0101n2:82_1": "Sacassa vippakate bhojane ācariyo vā upajjhāyo vā āgacchati,",
  "anya-e0101n2:82_2": "uṭṭhāya vattaṁ kātuṁ vaṭṭati.",
  "anya-e0101n2:82_3": "Tipiṭakacūḷābhayatthero panāha “āsanaṁ vā rakkheyya bhojanaṁ vā,",
  "anya-e0101n2:82_4": "ayañca vippakatabhojano,",
  "anya-e0101n2:82_5": "tasmā vattaṁ karotu,",
  "anya-e0101n2:82_6": "bhojanaṁ pana mā bhuñjatū”ti.",
  "anya-e0101n2:82_7": "Idamassa vidhānaṁ.",
  "anya-e0101n2:83_0": "Pabhedato pana ayampi tividho hoti.",
  "anya-e0101n2:83_1": "Tattha ukkaṭṭho appaṁ vā hotu bahu vā,",
  "anya-e0101n2:83_2": "yamhi bhojane hatthaṁ otāreti,",
  "anya-e0101n2:83_3": "tato aññaṁ gaṇhituṁ na labhati.",
  "anya-e0101n2:83_4": "Sacepi manussā “therena na kiñci bhutta”nti sappiādīni āharanti,",
  "anya-e0101n2:83_5": "bhesajjatthameva vaṭṭanti,",
  "anya-e0101n2:83_6": "na āhāratthaṁ.",
  "anya-e0101n2:83_7": "Majjhimo yāva patte bhattaṁ na khīyati,",
  "anya-e0101n2:83_8": "tāva aññaṁ gaṇhituṁ labhati.",
  "anya-e0101n2:83_9": "Ayañhi bhojanapariyantiko nāma hoti.",
  "anya-e0101n2:83_10": "Muduko yāva āsanā na vuṭṭhāti tāva bhuñjituṁ labhati.",
  "anya-e0101n2:83_11": "So hi udakapariyantiko vā hoti yāva pattadhovanaṁ na gaṇhāti tāva bhuñjanato,",
  "anya-e0101n2:83_12": "āsanapariyantiko vā yāva na vuṭṭhāti tāva bhuñjanato.",
  "anya-e0101n2:84_0": "Imesaṁ pana tiṇṇampi nānāsanabhojanaṁ bhuttakkhaṇe dhutaṅgaṁ bhijjati. Ayamettha bhedo.",
  "anya-e0101n2:85_0": "Ayaṁ panānisaṁso,",
  "anya-e0101n2:85_1": "appābādhatā,",
  "anya-e0101n2:85_2": "appātaṅkatā,",
  "anya-e0101n2:85_3": "lahuṭṭhānaṁ, balaṁ,",
  "anya-e0101n2:85_4": "phāsuvihāro,",
  "anya-e0101n2:85_5": "anatirittapaccayā anāpatti,",
  "anya-e0101n2:85_6": "rasataṇhāvinodanaṁ appicchatādīnaṁ anulomavuttitāti.",
  "anya-e0101n2:86_0": "Ekāsanabhojane rataṁ,",
  "anya-e0101n2:87_0": "Na yatiṁ bhojanapaccayā rujā;",
  "anya-e0101n2:88_0": "Visahanti rase alolupo,",
  "anya-e0101n2:89_0": "Parihāpeti na kammamattano.",
  "anya-e0101n2:90_0": "Iti phāsuvihārakāraṇe,",
  "anya-e0101n2:91_0": "Sucisallekharatūpasevite;",
  "anya-e0101n2:92_0": "Janayetha visuddhamānaso,",
  "anya-e0101n2:93_0": "Ratimekāsanabhojane yatīti.",
  "anya-e0101n2:94_0": "Ayaṁ ekāsanikaṅge samādānavidhānappabhedabhedānisaṁsavaṇṇanā.",
  "anya-e0101n2:95_0": "6. Pattapiṇḍikaṅgakathā",
  "anya-e0101n2:96_0": "29.Pattapiṇḍikaṅgampi “dutiyakabhājanaṁ paṭikkhipāmi,",
  "anya-e0101n2:96_1": "pattapiṇḍikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:97_0": "Tena pana pattapiṇḍikena yāgupānakāle bhājane ṭhapetvā byañjane laddhe byañjanaṁ vā paṭhamaṁ khāditabbaṁ,",
  "anya-e0101n2:97_1": "yāgu vā pātabbā.",
  "anya-e0101n2:97_2": "Sace pana yāguyaṁ pakkhipati,",
  "anya-e0101n2:97_3": "pūtimacchakādimhi byañjane pakkhitte yāgu paṭikūlā hoti,",
  "anya-e0101n2:97_4": "appaṭikūlameva ca katvā bhuñjituṁ vaṭṭati.",
  "anya-e0101n2:97_5": "Tasmā tathārūpaṁ byañjanaṁ sandhāya idaṁ vuttaṁ.",
  "anya-e0101n2:97_6": "Yaṁ pana madhusakkarādikaṁ appaṭikūlaṁ hoti,",
  "anya-e0101n2:97_7": "taṁ pakkhipitabbaṁ.",
  "anya-e0101n2:97_8": "Gaṇhantena ca pamāṇayuttameva gaṇhitabbaṁ.",
  "anya-e0101n2:97_9": "Āmakasākaṁ hatthena gahetvā khādituṁ vaṭṭati.",
  "anya-e0101n2:97_10": "Tathā pana akatvā patteyeva pakkhipitabbaṁ.",
  "anya-e0101n2:97_11": "Dutiyakabhājanassa pana paṭikkhittattā aññaṁ rukkhapaṇṇampi na vaṭṭatīti idamassa vidhānaṁ.",
  "anya-e0101n2:98_0": "Pabhedato pana ayampi tividho hoti.",
  "anya-e0101n2:98_1": "Tattha ukkaṭṭhassa aññatra ucchukhādanakālā kacavarampi chaḍḍetuṁ na vaṭṭati.",
  "anya-e0101n2:98_2": "Odanapiṇḍamacchamaṁsapūvepi bhinditvā khādituṁ na vaṭṭati.",
  "anya-e0101n2:98_3": "Majjhimassa ekena hatthena bhinditvā khādituṁ vaṭṭati,",
  "anya-e0101n2:98_4": "hatthayogī nāmesa.",
  "anya-e0101n2:98_5": "Muduko pana pattayogī nāma hoti,",
  "anya-e0101n2:98_6": "tassa yaṁ sakkā hoti patte pakkhipituṁ,",
  "anya-e0101n2:98_7": "taṁ sabbaṁ hatthena vā dantehi vā bhinditvā khādituṁ vaṭṭati.",
  "anya-e0101n2:99_0": "Imesaṁ pana tiṇṇampi dutiyakabhājanaṁ sāditakkhaṇe dhutaṅgaṁ bhijjati. Ayamettha bhedo.",
  "anya-e0101n2:100_0": "Ayaṁ panānisaṁso,",
  "anya-e0101n2:100_1": "nānārasataṇhāvinodanaṁ.",
  "anya-e0101n2:100_2": "Atricchatāya pahānaṁ,",
  "anya-e0101n2:100_3": "āhāre payojanamattadassitā,",
  "anya-e0101n2:100_4": "thālakādipariharaṇakhedābhāvo,",
  "anya-e0101n2:100_5": "avikkhittabhojitā,",
  "anya-e0101n2:100_6": "appicchatādīnaṁ anulomavuttitāti.",
  "anya-e0101n2:101_0": "Nānābhājanavikkhepaṁ, hitvā okkhittalocano;",
  "anya-e0101n2:102_0": "Khaṇanto viya mūlāni, rasataṇhāya subbato.",
  "anya-e0101n2:103_0": "Sarūpaṁ viya santuṭṭhiṁ, dhārayanto sumānaso;",
  "anya-e0101n2:104_0": "Paribhuñjeyya āhāraṁ, ko añño pattapiṇḍikoti.",
  "anya-e0101n2:105_0": "Ayaṁ pattapiṇḍikaṅge samādānavidhānappabhedabhedānisaṁsavaṇṇanā.",
  "anya-e0101n2:106_0": "7. Khalupacchābhattikaṅgakathā",
  "anya-e0101n2:107_0": "30.Khalupacchābhattikaṅgampi “atirittabhojanaṁ paṭikkhipāmi,",
  "anya-e0101n2:107_1": "khalupacchābhattikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:108_0": "Tena pana khalupacchābhattikena pavāretvā puna bhojanaṁ kappiyaṁ kāretvā na bhuñjitabbaṁ.",
  "anya-e0101n2:108_1": "Idamassa vidhānaṁ.",
  "anya-e0101n2:109_0": "Pabhedato pana ayampi tividho hoti.",
  "anya-e0101n2:109_1": "Tattha ukkaṭṭho yasmā paṭhamapiṇḍe pavāraṇā nāma natthi,",
  "anya-e0101n2:109_2": "tasmiṁ pana ajjhohariyamāne aññaṁ paṭikkhipato hoti,",
  "anya-e0101n2:109_3": "tasmā evaṁ pavārito paṭhamapiṇḍaṁ ajjhoharitvā dutiyapiṇḍaṁ na bhuñjati.",
  "anya-e0101n2:109_4": "Majjhimo yasmiṁ bhojane pavārito,",
  "anya-e0101n2:109_5": "tadeva bhuñjati.",
  "anya-e0101n2:109_6": "Muduko pana yāva āsanā na vuṭṭhāti tāva bhuñjati.",
  "anya-e0101n2:110_0": "Imesaṁ pana tiṇṇampi pavāritānaṁ kappiyaṁ kārāpetvā bhuttakkhaṇe dhutaṅgaṁ bhijjati.",
  "anya-e0101n2:110_1": "Ayamettha bhedo.",
  "anya-e0101n2:111_0": "Ayaṁpanānisaṁso,",
  "anya-e0101n2:111_1": "anatirittabhojanāpattiyā dūrabhāvo,",
  "anya-e0101n2:111_2": "odarikattābhāvo,",
  "anya-e0101n2:111_3": "nirāmisasannidhitā,",
  "anya-e0101n2:111_4": "puna pariyesanāya abhāvo,",
  "anya-e0101n2:111_5": "appicchatādīnaṁ anulomavuttitāti.",
  "anya-e0101n2:112_0": "Pariyesanāya khedaṁ, na yāti na karoti sannidhiṁ dhīro;",
  "anya-e0101n2:113_0": "Odarikattaṁ pajahati, khalupacchābhattiko yogī.",
  "anya-e0101n2:114_0": "Tasmā sugatapasatthaṁ, santosaguṇādivuḍḍhisañjananaṁ;",
  "anya-e0101n2:115_0": "Dose vidhunitukāmo, bhajeyya yogī dhutaṅgamidanti.",
  "anya-e0101n2:116_0": "Ayaṁ khalupacchābhattikaṅge samādānavidhānappabhedabhedānisaṁsavaṇṇanā.",
  "anya-e0101n2:117_0": "8. Āraññikaṅgakathā",
  "anya-e0101n2:118_0": "31.Āraññikaṅgampi “gāmantasenāsanaṁ paṭikkhipāmi,",
  "anya-e0101n2:118_1": "āraññikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:119_0": "Tena pana āraññikena gāmantasenāsanaṁ pahāya araññe aruṇaṁ uṭṭhāpetabbaṁ.",
  "anya-e0101n2:119_1": "Tattha saddhiṁ upacārena gāmoyeva gāmantasenāsanaṁ.",
  "anya-e0101n2:120_0": "Gāmo nāma yo koci ekakuṭiko vā anekakuṭiko vā parikkhitto vā aparikkhitto vā samanusso vā amanusso vā",
  "anya-e0101n2:120_1": "antamaso atirekacātumāsaniviṭṭho yo koci satthopi.",
  "anya-e0101n2:121_0": "Gāmūpacāro nāma parikkhittassa gāmassa sace anurādhapurasseva dve indakhīlā honti,",
  "anya-e0101n2:121_1": "abbhantarime indakhīle ṭhitassa thāmamajjhimassa purisassa leḍḍupāto.",
  "anya-e0101n2:121_2": "Tassa lakkhaṇaṁ yathā taruṇamanussā attano balaṁ dassentā bāhaṁ pasāretvā leḍḍuṁ khipanti,",
  "anya-e0101n2:121_3": "evaṁ khittassa leḍḍussa patanaṭṭhānabbhantaranti vinayadharā.",
  "anya-e0101n2:121_4": "Suttantikā pana kākanivāraṇaniyamena khittassāti vadanti.",
  "anya-e0101n2:121_5": "Aparikkhittagāme yaṁ sabbapaccantimassa gharassa dvāre ṭhito mātugāmo bhājanena udakaṁ chaḍḍeti,",
  "anya-e0101n2:121_6": "tassa patanaṭṭhānaṁ gharūpacāro.",
  "anya-e0101n2:121_7": "Tato vuttanayena eko leḍḍupāto gāmo,",
  "anya-e0101n2:121_8": "dutiyo gāmūpacāro.",
  "anya-e0101n2:122_0": "Araññaṁ pana vinayapariyāye tāva “ṭhapetvā gāmañca gāmūpacārañca sabbametaṁ arañña”nti vuttaṁ.",
  "anya-e0101n2:122_1": "Abhidhammapariyāye “nikkhamitvā bahi indakhīlā,",
  "anya-e0101n2:122_2": "sabbametaṁ arañña”nti vuttaṁ.",
  "anya-e0101n2:122_3": "Imasmiṁ pana suttantikapariyāye “āraññakaṁ nāma senāsanaṁ pañcadhanusatikaṁ pacchima”nti idaṁ lakkhaṇaṁ.",
  "anya-e0101n2:122_4": "Taṁ āropitena ācariyadhanunā parikkhittassa gāmassa indakhīlato aparikkhittassa paṭhamaleḍḍupātato paṭṭhāya",
  "anya-e0101n2:122_5": "yāva vihāraparikkhepā minitvā vavatthapetabbaṁ.",
  "anya-e0101n2:123_0": "Sace pana vihāro aparikkhitto hoti,",
  "anya-e0101n2:123_1": "yaṁ sabbapaṭhamaṁ senāsanaṁ vā bhattasālā vā dhuvasannipātaṭṭhānaṁ vā bodhi vā cetiyaṁ vā dūre cepi senāsanato hoti,",
  "anya-e0101n2:123_2": "taṁ paricchedaṁ katvā minitabbanti vinayaṭṭhakathāsu vuttaṁ.",
  "anya-e0101n2:123_3": "Majjhimaṭṭhakathāyaṁ pana vihārassapi gāmasseva upacāraṁ nīharitvā ubhinnaṁ leḍḍupātānaṁ antarā minitabbanti vuttaṁ.",
  "anya-e0101n2:123_4": "Idamettha pamāṇaṁ.",
  "anya-e0101n2:124_0": "Sacepi āsanne gāmo hoti,",
  "anya-e0101n2:124_1": "vihāre ṭhitehi mānusakānaṁ saddo suyyati,",
  "anya-e0101n2:124_2": "pabbatanadīādīhi pana antaritattā na sakkā ujuṁ gantuṁ.",
  "anya-e0101n2:124_3": "Yo tassa pakatimaggo hoti,",
  "anya-e0101n2:124_4": "sacepi nāvāya sañcaritabbo,",
  "anya-e0101n2:124_5": "tena maggena pañcadhanusatikaṁ gahetabbaṁ.",
  "anya-e0101n2:124_6": "Yo pana āsannagāmassa aṅgasampādanatthaṁ tato tato maggaṁ pidahati,",
  "anya-e0101n2:124_7": "ayaṁ dhutaṅgacoro hoti.",
  "anya-e0101n2:125_0": "Sace pana āraññikassa bhikkhuno upajjhāyo vā ācariyo vā gilāno hoti,",
  "anya-e0101n2:125_1": "tena araññe sappāyaṁ alabhantena gāmantasenāsanaṁ netvā upaṭṭhātabbo.",
  "anya-e0101n2:125_2": "Kālasseva pana nikkhamitvā aṅgayuttaṭṭhāne aruṇaṁ uṭṭhāpetabbaṁ.",
  "anya-e0101n2:125_3": "Sace aruṇuṭṭhānavelāyaṁ tesaṁ ābādho vaḍḍhati,",
  "anya-e0101n2:125_4": "tesaṁyeva kiccaṁ kātabbaṁ.",
  "anya-e0101n2:125_5": "Na dhutaṅgasuddhikena bhavitabbanti idamassa vidhānaṁ.",
  "anya-e0101n2:126_0": "Pabhedato pana ayampi tividho hoti.",
  "anya-e0101n2:126_1": "Tattha ukkaṭṭhena sabbakālaṁ araññe aruṇaṁ uṭṭhāpetabbaṁ.",
  "anya-e0101n2:126_2": "Majjhimo cattāro vassike māse gāmante vasituṁ labhati.",
  "anya-e0101n2:126_3": "Muduko hemantikepi.",
  "anya-e0101n2:127_0": "Imesaṁ pana tiṇṇampi yathā paricchinne kāle araññato āgantvā gāmantasenāsane dhammassavanaṁ suṇantānaṁ aruṇe uṭṭhitepi dhutaṅgaṁ na bhijjati.",
  "anya-e0101n2:127_1": "Sutvā gacchantānaṁ antarāmagge uṭṭhitepi na bhijjati.",
  "anya-e0101n2:127_2": "Sace pana uṭṭhitepi dhammakathike muhuttaṁ nipajjitvā gamissāmāti niddāyantānaṁ aruṇaṁ uṭṭhahati,",
  "anya-e0101n2:127_3": "attano vā ruciyā gāmantasenāsane aruṇaṁ uṭṭhapenti,",
  "anya-e0101n2:127_4": "dhutaṅgaṁ bhijjatīti ayamettha bhedo.",
  "anya-e0101n2:128_0": "Ayaṁpanānisaṁso,",
  "anya-e0101n2:128_1": "āraññiko bhikkhu araññasaññaṁ manasikaronto bhabbo aladdhaṁ vā samādhiṁ paṭiladdhuṁ laddhaṁ vā rakkhituṁ,",
  "anya-e0101n2:128_2": "satthāpissa attamano hoti. Yathāha – “tenāhaṁ, nāgita,",
  "anya-e0101n2:128_3": "tassa bhikkhuno attamano homi araññavihārenā”ti.",
  "anya-e0101n2:128_4": "Pantasenāsanavāsino cassa asappāyarūpādayo cittaṁ na vikkhipanti,",
  "anya-e0101n2:128_5": "vigatasantāso hoti,",
  "anya-e0101n2:128_6": "jīvitanikantiṁ jahati,",
  "anya-e0101n2:128_7": "pavivekasukharasaṁ assādeti,",
  "anya-e0101n2:128_8": "paṁsukūlikādibhāvopi cassa patirūpo hotīti.",
  "anya-e0101n2:129_0": "Pavivitto asaṁsaṭṭho, pantasenāsane rato;",
  "anya-e0101n2:130_0": "Ārādhayanto nāthassa, vanavāsena mānasaṁ.",
  "anya-e0101n2:131_0": "Eko araññe nivasaṁ, yaṁ sukhaṁ labhate yati;",
  "anya-e0101n2:132_0": "Rasaṁ tassa na vindanti, api devā saindakā.",
  "anya-e0101n2:133_0": "Paṁsukūlañca esova, kavacaṁ viya dhārayaṁ;",
  "anya-e0101n2:134_0": "Araññasaṅgāmagato, avasesadhutāyudho.",
  "anya-e0101n2:135_0": "Samattho nacirasseva, jetuṁ māraṁ savāhiniṁ;",
  "anya-e0101n2:136_0": "Tasmā araññavāsamhi, ratiṁ kayirātha paṇḍitoti.",
  "anya-e0101n2:137_0": "Ayaṁ āraññikaṅge samādānavidhānappabhedabhedānisaṁsavaṇṇanā.",
  "anya-e0101n2:138_0": "9. Rukkhamūlikaṅgakathā",
  "anya-e0101n2:139_0": "32.Rukkhamūlikaṅgampi “channaṁ paṭikkhipāmi,",
  "anya-e0101n2:139_1": "rukkhamūlikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:140_0": "Tena pana rukkhamūlikena sīmantarikarukkhaṁ,",
  "anya-e0101n2:140_1": "cetiyarukkhaṁ,",
  "anya-e0101n2:140_2": "niyyāsarukkhaṁ,",
  "anya-e0101n2:140_3": "phalarukkhaṁ,",
  "anya-e0101n2:140_4": "vaggulirukkhaṁ,",
  "anya-e0101n2:140_5": "susirarukkhaṁ,",
  "anya-e0101n2:140_6": "vihāramajjhe ṭhitarukkhanti ime rukkhe vivajjetvā vihārapaccante ṭhitarukkho gahetabboti idamassa vidhānaṁ.",
  "anya-e0101n2:141_0": "Pabhedato pana ayampi tividho hoti.",
  "anya-e0101n2:141_1": "Tattha ukkaṭṭho yathārucitaṁ rukkhaṁ gahetvā paṭijaggāpetuṁ na labhati.",
  "anya-e0101n2:141_2": "Pādena paṇṇasaṭaṁ apanetvā vasitabbaṁ.",
  "anya-e0101n2:141_3": "Majjhimo taṁ ṭhānaṁ sampattehiyeva paṭijaggāpetuṁ labhati.",
  "anya-e0101n2:141_4": "Mudukena ārāmikasamaṇuddese pakkositvā sodhāpetvā samaṁ kārāpetvā vālukaṁ okirāpetvā pākāraparikkhepaṁ kārāpetvā dvāraṁ yojāpetvā vasitabbaṁ.",
  "anya-e0101n2:141_5": "Mahadivase pana rukkhamūlikena tattha anisīditvā aññattha paṭicchanne ṭhāne nisīditabbaṁ.",
  "anya-e0101n2:142_0": "Imesaṁ pana tiṇṇampi channe vāsaṁ kappitakkhaṇe dhutaṅgaṁ bhijjati.",
  "anya-e0101n2:142_1": "Jānitvā channe aruṇaṁ uṭṭhāpitamatteti aṅguttarabhāṇakā.",
  "anya-e0101n2:142_2": "Ayamettha bhedo.",
  "anya-e0101n2:143_0": "Ayaṁ panānisaṁso,",
  "anya-e0101n2:143_1": "rukkhamūlasenāsanaṁ nissāya pabbajjāti vacanato nissayānurūpapaṭipattisabbhāvo,",
  "anya-e0101n2:143_2": "appāni ceva sulabhāni ca tāni ca anavajjānīti bhagavatā saṁvaṇṇitapaccayatā,",
  "anya-e0101n2:143_3": "abhiṇhaṁ tarupaṇṇavikāradassanena aniccasaññāsamuṭṭhāpanatā,",
  "anya-e0101n2:143_4": "senāsanamaccherakammārāmatānaṁ abhāvo,",
  "anya-e0101n2:143_5": "devatāhi sahavāsitā,",
  "anya-e0101n2:143_6": "appicchatādīnaṁ anulomavuttitāti.",
  "anya-e0101n2:144_0": "Vaṇṇito buddhaseṭṭhena, nissayoti ca bhāsito;",
  "anya-e0101n2:145_0": "Nivāso pavivittassa, rukkhamūlasamo kuto.",
  "anya-e0101n2:146_0": "Āvāsamaccherahare, devatā paripālite;",
  "anya-e0101n2:147_0": "Pavivitte vasanto hi, rukkhamūlamhi subbato.",
  "anya-e0101n2:148_0": "Abhirattāni nīlāni, paṇḍūni patitāni ca;",
  "anya-e0101n2:149_0": "Passanto tarupaṇṇāni, niccasaññaṁ panūdati.",
  "anya-e0101n2:150_0": "Tasmā hi buddhadāyajjaṁ, bhāvanābhiratālayaṁ;",
  "anya-e0101n2:151_0": "Vivittaṁ nātimaññeyya, rukkhamūlaṁ vicakkhaṇoti.",
  "anya-e0101n2:152_0": "Ayaṁ rukkhamūlikaṅge samādānavidhānappabhedabhedānisaṁsavaṇṇanā.",
  "anya-e0101n2:153_0": "10. Abbhokāsikaṅgakathā",
  "anya-e0101n2:154_0": "33.Abbhokāsikaṅgampi “channañca rukkhamūlañca paṭikkhipāmi,",
  "anya-e0101n2:154_1": "abbhokāsikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:155_0": "Tassa pana abbhokāsikassa dhammassavanāya vā uposathatthāya vā uposathāgāraṁ pavisituṁ vaṭṭati.",
  "anya-e0101n2:155_1": "Sace paviṭṭhassa devo vassati,",
  "anya-e0101n2:155_2": "deve vassamāne anikkhamitvā vassūparame nikkhamitabbaṁ.",
  "anya-e0101n2:155_3": "Bhojanasālaṁ vā aggisālaṁ vā pavisitvā vattaṁ kātuṁ,",
  "anya-e0101n2:155_4": "bhojanasālāya there bhikkhū bhattena āpucchituṁ,",
  "anya-e0101n2:155_5": "uddisantena vā uddisāpentena vā channaṁ pavisituṁ,",
  "anya-e0101n2:155_6": "bahi dunnikkhittāni mañcapīṭhādīni anto pavesetuñca vaṭṭati.",
  "anya-e0101n2:155_7": "Sace maggaṁ gacchantena vuḍḍhatarānaṁ parikkhāro gahito hoti,",
  "anya-e0101n2:155_8": "deve vassante maggamajjhe ṭhitaṁ sālaṁ pavisituṁ vaṭṭati.",
  "anya-e0101n2:155_9": "Sace na kiñci gahitaṁ hoti,",
  "anya-e0101n2:155_10": "sālāya ṭhassāmīti vegena gantuṁ na vaṭṭati.",
  "anya-e0101n2:155_11": "Pakatigatiyā gantvā paviṭṭhena pana yāva vassūparamā ṭhatvā gantabbanti idamassa vidhānaṁ.",
  "anya-e0101n2:155_12": "Rukkhamūlikassāpi eseva nayo.",
  "anya-e0101n2:156_0": "Pabhedato pana ayampi tividho hoti.",
  "anya-e0101n2:156_1": "Tattha ukkaṭṭhassa rukkhaṁ vā pabbataṁ vā gehaṁ vā upanissāya vasituṁ na vaṭṭati.",
  "anya-e0101n2:156_2": "Abbhokāseyeva cīvarakuṭiṁ katvā vasitabbaṁ.",
  "anya-e0101n2:156_3": "Majjhimassa rukkhapabbatagehāni upanissāya anto appavisitvā vasituṁ vaṭṭati.",
  "anya-e0101n2:156_4": "Mudukassa acchannamariyādaṁ pabbhārampi sākhāmaṇḍapopi pīṭhapaṭopi khettarakkhakādīhi chaḍḍitā tatraṭṭhakakuṭikāpi vaṭṭatīti.",
  "anya-e0101n2:157_0": "Imesaṁ pana tiṇṇampi vāsatthāya channaṁ vā rukkhamūlaṁ vā paviṭṭhakkhaṇe dhutaṅgaṁ bhijjati.",
  "anya-e0101n2:157_1": "Jānitvā tattha aruṇaṁ uṭṭhāpitamatteti aṅguttarabhāṇakā.",
  "anya-e0101n2:157_2": "Ayamettha bhedo.",
  "anya-e0101n2:158_0": "Ayaṁ panānisaṁso,",
  "anya-e0101n2:158_1": "āvāsapalibodhupacchedo,",
  "anya-e0101n2:158_2": "thinamiddhapanūdanaṁ,",
  "anya-e0101n2:158_3": "“migā viya asaṅgacārino,",
  "anya-e0101n2:158_4": "aniketā viharanti bhikkhavo”ti pasaṁsāya anurūpatā,",
  "anya-e0101n2:158_5": "nissaṅgatā,",
  "anya-e0101n2:158_6": "cātuddisatā,",
  "anya-e0101n2:158_7": "appicchatādīnaṁ anulomavuttitāti.",
  "anya-e0101n2:159_0": "Anagāriyabhāvassa, anurūpe adullabhe;",
  "anya-e0101n2:160_0": "Tārāmaṇivitānamhi, candadīpappabhāsite.",
  "anya-e0101n2:161_0": "Abbhokāse vasaṁ bhikkhu, migabhūtena cetasā;",
  "anya-e0101n2:162_0": "Thinamiddhaṁ vinodetvā, bhāvanārāmataṁ sito.",
  "anya-e0101n2:163_0": "Pavivekarasassādaṁ, nacirasseva vindati;",
  "anya-e0101n2:164_0": "Yasmā tasmā hi sappañño, abbhokāsarato siyāti.",
  "anya-e0101n2:165_0": "Ayaṁ abbhokāsikaṅge samādānavidhānappabhedabhedānisaṁsavaṇṇanā.",
  "anya-e0101n2:166_0": "11. Sosānikaṅgakathā",
  "anya-e0101n2:167_0": "34.Sosānikaṅgampi “na susānaṁ paṭikkhipāmi,",
  "anya-e0101n2:167_1": "sosānikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:168_0": "Tena pana sosānikena yaṁ manussā gāmaṁ nivesantā “idaṁ susāna”nti vavatthapenti,",
  "anya-e0101n2:168_1": "na tattha vasitabbaṁ.",
  "anya-e0101n2:168_2": "Na hi matasarīre ajjhāpite taṁ susānaṁ nāma hoti,",
  "anya-e0101n2:168_3": "jhāpitakālato pana paṭṭhāya sacepi dvādasavassāni chaḍḍitaṁ,",
  "anya-e0101n2:168_4": "taṁ susānameva.",
  "anya-e0101n2:169_0": "Tasmiṁ pana vasantena caṅkamamaṇḍapādīni kāretvā mañcapīṭhaṁ paññapetvā pānīyaparibhojanīyaṁ upaṭṭhāpetvā dhammaṁ vācentena na vasitabbaṁ.",
  "anya-e0101n2:169_1": "Garukaṁ hi idaṁ dhutaṅgaṁ,",
  "anya-e0101n2:169_2": "tasmā uppannaparissayavighātatthāya saṅghattheraṁ vā rājayuttakaṁ vā jānāpetvā appamattena vasitabbaṁ.",
  "anya-e0101n2:169_3": "Caṅkamantena addhakkhikena āḷāhanaṁ olokentena caṅkamitabbaṁ.",
  "anya-e0101n2:170_0": "Susānaṁ gacchantenāpi mahāpathā ukkamma uppathamaggena gantabbaṁ.",
  "anya-e0101n2:170_1": "Divāyeva ārammaṇaṁ vavatthapetabbaṁ.",
  "anya-e0101n2:170_2": "Evañhissa taṁ rattiṁ bhayānakaṁ na bhavissati,",
  "anya-e0101n2:170_3": "amanussā rattiṁ viravitvā viravitvā āhiṇḍantāpi na kenaci paharitabbā.",
  "anya-e0101n2:170_4": "Ekadivasampi susānaṁ agantuṁ na vaṭṭati.",
  "anya-e0101n2:170_5": "Majjhimayāmaṁ susāne khepetvā pacchimayāme paṭikkamituṁ vaṭṭatīti aṅguttarabhāṇakā.",
  "anya-e0101n2:170_6": "Amanussānaṁ piyaṁ tilapiṭṭhamāsabhattamacchamaṁsakhīratelaguḷādikhajjabhojjaṁ na sevitabbaṁ.",
  "anya-e0101n2:170_7": "Kulagehaṁ na pavisitabbanti idamassa vidhānaṁ.",
  "anya-e0101n2:171_0": "Pabhedato pana ayampi tividho hoti.",
  "anya-e0101n2:171_1": "Tattha ukkaṭṭhena yattha dhuvaḍāhadhuvakuṇapadhuvarodanāni atthi,",
  "anya-e0101n2:171_2": "tattheva vasitabbaṁ.",
  "anya-e0101n2:171_3": "Majjhimassa tīsu ekasmimpi sati vaṭṭati.",
  "anya-e0101n2:171_4": "Mudukassa vuttanayena susānalakkhaṇaṁ pattamatte vaṭṭati.",
  "anya-e0101n2:172_0": "Imesaṁ pana tiṇṇampi na susānamhi vāsaṁ kappanena dhutaṅgaṁ bhijjati.",
  "anya-e0101n2:172_1": "Susānaṁ agatadivaseti aṅguttarabhāṇakā.",
  "anya-e0101n2:172_2": "Ayamettha bhedo.",
  "anya-e0101n2:173_0": "Ayaṁ panānisaṁso maraṇassatipaṭilābho,",
  "anya-e0101n2:173_1": "appamādavihāritā,",
  "anya-e0101n2:173_2": "asubhanimittādhigamo,",
  "anya-e0101n2:173_3": "kāmarāgavinodanaṁ,",
  "anya-e0101n2:173_4": "abhiṇhaṁ kāyasabhāvadassanaṁ,",
  "anya-e0101n2:173_5": "saṁvegabahulatā ārogyamadādippahānaṁ,",
  "anya-e0101n2:173_6": "bhayabheravasahanatā,",
  "anya-e0101n2:173_7": "amanussānaṁ garubhāvanīyatā,",
  "anya-e0101n2:173_8": "appicchatādīnaṁ anulomavuttitāti.",
  "anya-e0101n2:174_0": "Sosānikañhi maraṇānusatippabhāvā,",
  "anya-e0101n2:175_0": "Niddāgatampi na phusanti pamādadosā;",
  "anya-e0101n2:176_0": "Sampassato ca kuṇapāni bahūni tassa,",
  "anya-e0101n2:177_0": "Kāmānubhāvavasagampi na hoti cittaṁ.",
  "anya-e0101n2:178_0": "Saṁvegameti vipulaṁ na madaṁ upeti,",
  "anya-e0101n2:179_0": "Sammā atho ghaṭati nibbutimesamāno;",
  "anya-e0101n2:180_0": "Sosānikaṅgamitinekaguṇāvahattā,",
  "anya-e0101n2:181_0": "Nibbānaninnahadayena nisevitabbanti.",
  "anya-e0101n2:182_0": "Ayaṁ sosānikaṅge samādānavidhānappabhedabhedānisaṁsavaṇṇanā.",
  "anya-e0101n2:183_0": "12. Yathāsanthatikaṅgakathā",
  "anya-e0101n2:184_0": "35.Yathāsanthatikaṅgampi “senāsanaloluppaṁ paṭikkhipāmi,",
  "anya-e0101n2:184_1": "yathāsanthatikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:185_0": "Tena pana yathāsanthatikena yadassa senāsanaṁ “idaṁ tuyhaṁ pāpuṇātī”ti gāhitaṁ hoti,",
  "anya-e0101n2:185_1": "teneva tuṭṭhabbaṁ,",
  "anya-e0101n2:185_2": "na añño uṭṭhāpetabbo.",
  "anya-e0101n2:185_3": "Idamassa vidhānaṁ.",
  "anya-e0101n2:186_0": "Pabhedato pana ayampi tividho hoti.",
  "anya-e0101n2:186_1": "Tattha ukkaṭṭho attano pattasenāsanaṁ dūreti vā accāsanneti vā amanussadīghajātikādīhi upaddutanti vā uṇhanti vā sītalanti vā pucchituṁ na labhati.",
  "anya-e0101n2:186_2": "Majjhimo pucchituṁ labhati.",
  "anya-e0101n2:186_3": "Gantvā pana oloketuṁ na labhati.",
  "anya-e0101n2:186_4": "Muduko gantvā oloketvā sacassa taṁ na ruccati,",
  "anya-e0101n2:186_5": "aññaṁ gahetuṁ labhati.",
  "anya-e0101n2:187_0": "Imesaṁ pana tiṇṇampi senāsanaloluppe uppannamatte dhutaṅgaṁ bhijjatīti ayamettha bhedo.",
  "anya-e0101n2:188_0": "Ayaṁ panānisaṁso,",
  "anya-e0101n2:188_1": "“yaṁ laddhaṁ tena tuṭṭhabba”nti vuttovādakaraṇaṁ,",
  "anya-e0101n2:188_2": "sabrahmacārīnaṁ hitesitā,",
  "anya-e0101n2:188_3": "hīnapaṇītavikappapariccāgo,",
  "anya-e0101n2:188_4": "anurodhavirodhappahānaṁ,",
  "anya-e0101n2:188_5": "atricchatāya dvārapidahanaṁ,",
  "anya-e0101n2:188_6": "appicchatādīnaṁ anulomavuttitāti.",
  "anya-e0101n2:189_0": "Yaṁ laddhaṁ tena santuṭṭho, yathāsanthatiko yati;",
  "anya-e0101n2:190_0": "Nibbikappo sukhaṁ seti, tiṇasantharakesupi.",
  "anya-e0101n2:191_0": "Na so rajjati seṭṭhamhi, hīnaṁ laddhā na kuppati;",
  "anya-e0101n2:192_0": "Sabrahmacārinavake, hitena anukampati.",
  "anya-e0101n2:193_0": "Tasmā ariyasatāciṇṇaṁ, munipuṅgavavaṇṇitaṁ;",
  "anya-e0101n2:194_0": "Anuyuñjetha medhāvī, yathāsanthatarāmatanti.",
  "anya-e0101n2:195_0": "Ayaṁ yathāsanthatikaṅge samādānavidhānappabhedabhedānisaṁsavaṇṇanā.",
  "anya-e0101n2:196_0": "13. Nesajjikaṅgakathā",
  "anya-e0101n2:197_0": "36.Nesajjikaṅgampi “seyyaṁ paṭikkhipāmi,",
  "anya-e0101n2:197_1": "nesajjikaṅgaṁ samādiyāmī”ti imesaṁ aññataravacanena samādinnaṁ hoti.",
  "anya-e0101n2:198_0": "Tena pana nesajjikena rattiyā tīsu yāmesu ekaṁ yāmaṁ uṭṭhāya caṅkamitabbaṁ.",
  "anya-e0101n2:198_1": "Iriyāpathesu hi nipajjitumeva na vaṭṭati.",
  "anya-e0101n2:198_2": "Idamassa vidhānaṁ.",
  "anya-e0101n2:199_0": "Pabhedato pana ayampi tividho hoti.",
  "anya-e0101n2:199_1": "Tattha ukkaṭṭhassa neva apassenaṁ,",
  "anya-e0101n2:199_2": "na dussapallatthikā,",
  "anya-e0101n2:199_3": "na āyogapaṭṭo vaṭṭati.",
  "anya-e0101n2:199_4": "Majjhimassa imesu tīsu yaṁkiñci vaṭṭati.",
  "anya-e0101n2:199_5": "Mudukassa apassenampi dussapallatthikāpi āyogapaṭṭopi bibbohanampi pañcaṅgopi sattaṅgopi vaṭṭati.",
  "anya-e0101n2:199_6": "Pañcaṅgo pana piṭṭhiapassayena saddhiṁ kato.",
  "anya-e0101n2:199_7": "Sattaṅgo nāma piṭṭhiapassayena ca ubhatopassesu apassayehi ca saddhiṁ kato.",
  "anya-e0101n2:199_8": "Taṁ kira miḷābhayattherassa akaṁsu.",
  "anya-e0101n2:199_9": "Thero anāgāmī hutvā parinibbāyi.",
  "anya-e0101n2:200_0": "Imesaṁ pana tiṇṇampi seyyaṁ kappitamatte dhutaṅgaṁ bhijjati. Ayamettha bhedo.",
  "anya-e0101n2:201_0": "Ayaṁ panānisaṁso,",
  "anya-e0101n2:201_1": "“seyyasukhaṁ passasukhaṁ middhasukhaṁ anuyutto viharatī”ti vuttassa cetaso vinibandhassa upacchedanaṁ,",
  "anya-e0101n2:201_2": "sabbakammaṭṭhānānuyogasappāyatā,",
  "anya-e0101n2:201_3": "pāsādikairiyāpathatā,",
  "anya-e0101n2:201_4": "vīriyārambhānukūlatā,",
  "anya-e0101n2:201_5": "sammāpaṭipattiyā anubrūhananti.",
  "anya-e0101n2:202_0": "Ābhujitvāna pallaṅkaṁ, paṇidhāya ujuṁ tanuṁ;",
  "anya-e0101n2:203_0": "Nisīdanto vikampeti, mārassa hadayaṁ yati.",
  "anya-e0101n2:204_0": "Seyyasukhaṁ middhasukhaṁ, hitvā āraddhavīriyo;",
  "anya-e0101n2:205_0": "Nisajjābhirato bhikkhu, sobhayanto tapovanaṁ.",
  "anya-e0101n2:206_0": "Nirāmisaṁ pītisukhaṁ, yasmā samadhigacchati;",
  "anya-e0101n2:207_0": "Tasmā samanuyuñjeyya, dhīro nesajjikaṁ vatanti.",
  "anya-e0101n2:208_0": "Ayaṁ nesajjikaṅge samādāna vidhānappabheda bhedānisaṁsavaṇṇanā.",
  "anya-e0101n2:209_0": "Dhutaṅgapakiṇṇakakathā",
  "anya-e0101n2:210_0": "37. Idāni –",
  "anya-e0101n2:211_0": "Kusalattikato ceva, dhutādīnaṁ vibhāgato;",
  "anya-e0101n2:212_0": "Samāsabyāsato cāpi, viññātabbo vinicchayoti. –",
  "anya-e0101n2:213_0": "Imissā gāthāya vasena vaṇṇanā hoti.",
  "anya-e0101n2:214_0": "Tattha kusalattikatoti sabbāneva hi dhutaṅgāni sekkhaputhujjanakhīṇāsavānaṁ vasena siyā kusalāni,",
  "anya-e0101n2:214_1": "siyā abyākatāni,",
  "anya-e0101n2:214_2": "natthi dhutaṅgaṁ akusalanti.",
  "anya-e0101n2:215_0": "Yo pana vadeyya “pāpiccho icchāpakato āraññiko hotīti ādivacanato akusalampi dhutaṅga”nti.",
  "anya-e0101n2:215_1": "So vattabbo –",
  "anya-e0101n2:215_2": "na mayaṁ “akusalacittena araññe na vasatī”ti vadāma.",
  "anya-e0101n2:215_3": "Yassa hi araññe nivāso,",
  "anya-e0101n2:215_4": "so āraññiko.",
  "anya-e0101n2:215_5": "So ca pāpiccho vā bhaveyya appiccho vā.",
  "anya-e0101n2:215_6": "Imāni pana tena tena samādānena dhutakilesattā dhutassa bhikkhuno aṅgāni,",
  "anya-e0101n2:215_7": "kilesadhunanato vā dhutanti laddhavohāraṁ ñāṇaṁ aṅgametesanti dhutaṅgāni.",
  "anya-e0101n2:215_8": "Atha vā dhutāni ca tāni paṭipakkhaniddhunanato aṅgāni ca paṭipattiyātipi dhutaṅgānīti vuttaṁ.",
  "anya-e0101n2:215_9": "Na ca akusalena koci dhuto nāma hoti,",
  "anya-e0101n2:215_10": "yassetāni aṅgāni bhaveyyuṁ,",
  "anya-e0101n2:215_11": "na ca akusalaṁ kiñci dhunāti,",
  "anya-e0101n2:215_12": "yesaṁ taṁ aṅgantikatvā dhutaṅgānīti vucceyyuṁ.",
  "anya-e0101n2:215_13": "Nāpi akusalaṁ cīvaraloluppādīni ceva niddhunāti paṭipattiyā ca aṅgaṁ hoti.",
  "anya-e0101n2:215_14": "Tasmā suvuttamidaṁ “natthi akusalaṁ dhutaṅga”nti.",
  "anya-e0101n2:216_0": "“Yesampi kusalattikavinimuttaṁ dhutaṅgaṁ,",
  "anya-e0101n2:216_1": "tesaṁ atthato dhutaṅgameva natthi.",
  "anya-e0101n2:216_2": "Asantaṁ kassa dhunanato dhutaṅgaṁ nāma bhavissati.",
  "anya-e0101n2:216_3": "Dhutaguṇe samādāya vattatīti vacanavirodhopi ca nesaṁ āpajjati,",
  "anya-e0101n2:216_4": "tasmā taṁ na gahetabba”nti ayaṁ tāva kusalattikato vaṇṇanā.",
  "anya-e0101n2:217_0": "Dhutādīnaṁvibhāgatoti dhuto veditabbo.",
  "anya-e0101n2:217_1": "Dhutavādo veditabbo.",
  "anya-e0101n2:217_2": "Dhutadhammā veditabbā.",
  "anya-e0101n2:217_3": "Dhutaṅgāni veditabbāni.",
  "anya-e0101n2:217_4": "Kassa dhutaṅgasevanā sappāyāti veditabbaṁ.",
  "anya-e0101n2:218_0": "Tattha dhutoti dhutakileso vā puggalo kilesadhunano vā dhammo.",
  "anya-e0101n2:219_0": "Dhutavādoti ettha pana atthi dhuto na dhutavādo,",
  "anya-e0101n2:219_1": "atthi na dhuto dhutavādo,",
  "anya-e0101n2:219_2": "atthi neva dhuto na dhutavādo,",
  "anya-e0101n2:219_3": "atthi dhuto ceva dhutavādo ca.",
  "anya-e0101n2:220_0": "Tattha yo dhutaṅgena attano kilese dhuni,",
  "anya-e0101n2:220_1": "paraṁ pana dhutaṅgena na ovadati,",
  "anya-e0101n2:220_2": "nānusāsati bākulatthero viya,",
  "anya-e0101n2:220_3": "ayaṁ dhuto na dhutavādo. Yathāha,",
  "anya-e0101n2:220_4": "“tayidaṁ āyasmā bākulo dhuto na dhutavādo”ti.",
  "anya-e0101n2:220_5": "Yo pana na dhutaṅgena attano kilese dhuni,",
  "anya-e0101n2:220_6": "kevalaṁ aññe dhutaṅgena ovadati anusāsati upanandatthero viya,",
  "anya-e0101n2:220_7": "ayaṁ na dhuto dhutavādo. Yathāha,",
  "anya-e0101n2:220_8": "“tayidaṁ āyasmā upanando sakyaputto na dhuto dhutavādo”ti.",
  "anya-e0101n2:220_9": "Yo ubhayavipanno lāḷudāyī viya,",
  "anya-e0101n2:220_10": "ayaṁ neva dhuto na dhutavādo. Yathāha,",
  "anya-e0101n2:220_11": "“tayidaṁ āyasmā lāḷudāyī neva dhuto na dhutavādo”ti.",
  "anya-e0101n2:220_12": "Yo pana ubhayasampanno dhammasenāpati viya,",
  "anya-e0101n2:220_13": "ayaṁ dhuto ceva dhutavādo ca. Yathāha,",
  "anya-e0101n2:220_14": "“tayidaṁ āyasmā sāriputto dhuto ceva dhutavādo cāti.",
  "anya-e0101n2:221_0": "Dhutadhammā veditabbāti appicchatā,",
  "anya-e0101n2:221_1": "santuṭṭhitā,",
  "anya-e0101n2:221_2": "sallekhatā,",
  "anya-e0101n2:221_3": "pavivekatā,",
  "anya-e0101n2:221_4": "idamatthitāti ime dhutaṅgacetanāya parivārakā pañca dhammā “appicchataṁyeva nissāyā”tiādivacanato dhutadhammā nāma,",
  "anya-e0101n2:221_5": "tattha appicchatā ca santuṭṭhitā ca alobho.",
  "anya-e0101n2:221_6": "Sallekhatā ca pavivekatā ca dvīsu dhammesu anupatanti alobhe ca amohe ca.",
  "anya-e0101n2:221_7": "Idamatthitā ñāṇameva.",
  "anya-e0101n2:221_8": "Tattha ca alobhena paṭikkhepavatthūsu lobhaṁ,",
  "anya-e0101n2:221_9": "amohena tesveva ādīnavapaṭicchādakaṁ mohaṁ dhunāti.",
  "anya-e0101n2:221_10": "Alobhena ca anuññātānaṁ paṭisevanamukhena pavattaṁ kāmasukhānuyogaṁ,",
  "anya-e0101n2:221_11": "amohena dhutaṅgesu atisallekhamukhena pavattaṁ attakilamathānuyogaṁ dhunāti.",
  "anya-e0101n2:221_12": "Tasmā ime dhammā dhutadhammāti veditabbā.",
  "anya-e0101n2:222_0": "Dhutaṅgāni veditabbānīti terasa dhutaṅgāni veditabbāni paṁsukūlikaṅgaṁ…pe…",
  "anya-e0101n2:222_1": "nesajjikaṅganti.",
  "anya-e0101n2:222_2": "Tāni atthato lakkhaṇādīhi ca vuttāneva.",
  "anya-e0101n2:223_0": "Kassa dhutaṅgasevanā sappāyāti rāgacaritassa ceva mohacaritassa ca. Kasmā?",
  "anya-e0101n2:223_1": "Dhutaṅgasevanā hi dukkhāpaṭipadā ceva sallekhavihāro ca.",
  "anya-e0101n2:223_2": "Dukkhāpaṭipadañca nissāya rāgo vūpasammati.",
  "anya-e0101n2:223_3": "Sallekhaṁ nissāya appamattassa moho pahīyati.",
  "anya-e0101n2:223_4": "Āraññikaṅgarukkhamūlikaṅgapaṭisevanā vā ettha dosacaritassāpi sappāyā.",
  "anya-e0101n2:223_5": "Tattha hissa asaṅghaṭṭiyamānassa viharato dosopi vūpasammatīti ayaṁ dhutādīnaṁ vibhāgato vaṇṇanā.",
  "anya-e0101n2:224_0": "Samāsabyāsatoti imāni pana dhutaṅgāni samāsato tīṇi sīsaṅgāni,",
  "anya-e0101n2:224_1": "pañca asambhinnaṅgānīti aṭṭheva honti.",
  "anya-e0101n2:224_2": "Tattha sapadānacārikaṅgaṁ,",
  "anya-e0101n2:224_3": "ekāsanikaṅgaṁ,",
  "anya-e0101n2:224_4": "abbhokāsikaṅganti imāni tīṇi sīsaṅgāni.",
  "anya-e0101n2:224_5": "Sapadānacārikaṅgañhi rakkhanto piṇḍapātikaṅgampi rakkhissati.",
  "anya-e0101n2:224_6": "Ekāsanikaṅgañca rakkhato pattapiṇḍikaṅgakhalupacchābhattikaṅgānipi surakkhanīyāni bhavissanti.",
  "anya-e0101n2:224_7": "Abbhokāsikaṅgaṁ rakkhantassa kiṁ atthi rukkhamūlikaṅgayathāsanthatikaṅgesu rakkhitabbaṁ nāma.",
  "anya-e0101n2:224_8": "Iti imāni tīṇi sīsaṅgāni,",
  "anya-e0101n2:224_9": "āraññikaṅgaṁ,",
  "anya-e0101n2:224_10": "paṁsukūlikaṅgaṁ,",
  "anya-e0101n2:224_11": "tecīvarikaṅgaṁ,",
  "anya-e0101n2:224_12": "nesajjikaṅgaṁ,",
  "anya-e0101n2:224_13": "sosānikaṅganti imāni pañca asambhinnaṅgāni cāti aṭṭheva honti.",
  "anya-e0101n2:225_0": "Puna dve cīvarapaṭisaṁyuttāni,",
  "anya-e0101n2:225_1": "pañca piṇḍapātapaṭisaṁyuttāni,",
  "anya-e0101n2:225_2": "pañca senāsanapaṭisaṁyuttāni,",
  "anya-e0101n2:225_3": "ekaṁ vīriyapaṭisaṁyuttanti evaṁ cattārova honti.",
  "anya-e0101n2:225_4": "Tattha nesajjikaṅgaṁ vīriyapaṭisaṁyuttaṁ.",
  "anya-e0101n2:225_5": "Itarāni pākaṭāneva.",
  "anya-e0101n2:226_0": "Puna sabbāneva nissayavasena dve honti paccayanissitāni dvādasa,",
  "anya-e0101n2:226_1": "vīriyanissitaṁ ekanti.",
  "anya-e0101n2:226_2": "Sevitabbāsevitabbavasenapi dveyeva honti.",
  "anya-e0101n2:226_3": "Yassa hi dhutaṅgaṁ sevantassa kammaṭṭhānaṁ vaḍḍhati,",
  "anya-e0101n2:226_4": "tena sevitabbāni.",
  "anya-e0101n2:226_5": "Yassa sevato hāyati,",
  "anya-e0101n2:226_6": "tena na sevitabbāni.",
  "anya-e0101n2:226_7": "Yassa pana sevatopi asevatopi vaḍḍhateva,",
  "anya-e0101n2:226_8": "na hāyati,",
  "anya-e0101n2:226_9": "tenāpi pacchimaṁ janataṁ anukampantena sevitabbāni.",
  "anya-e0101n2:226_10": "Yassāpi sevatopi asevatopi na vaḍḍhati,",
  "anya-e0101n2:226_11": "tenāpi sevitabbāniyeva āyatiṁ vāsanatthāyāti.",
  "anya-e0101n2:227_0": "Evaṁ sevitabbāsevitabbavasena duvidhānipi sabbāneva cetanāvasena ekavidhāni honti.",
  "anya-e0101n2:227_1": "Ekameva hi dhutaṅgaṁ samādānacetanāti.",
  "anya-e0101n2:227_2": "Aṭṭhakathāyampi vuttaṁ “yā cetanā,",
  "anya-e0101n2:227_3": "taṁ dhutaṅganti vadantī”ti.",
  "anya-e0101n2:228_0": "Byāsato pana bhikkhūnaṁ terasa,",
  "anya-e0101n2:228_1": "bhikkhunīnaṁ aṭṭha,",
  "anya-e0101n2:228_2": "sāmaṇerānaṁ dvādasa,",
  "anya-e0101n2:228_3": "sikkhamānasāmaṇerīnaṁ satta,",
  "anya-e0101n2:228_4": "upāsakaupāsikānaṁ dveti dvācattālīsa honti.",
  "anya-e0101n2:228_5": "Sace pana abbhokāse āraññikaṅgasampannaṁ susānaṁ hoti,",
  "anya-e0101n2:228_6": "ekopi bhikkhu ekappahārena sabbadhutaṅgāni paribhuñjituṁ sakkoti.",
  "anya-e0101n2:228_7": "Bhikkhunīnaṁ pana āraññikaṅgaṁ khalupacchābhattikaṅgañca dvepi sikkhāpadeneva paṭikkhittāni,",
  "anya-e0101n2:228_8": "abbhokāsikaṅgaṁ,",
  "anya-e0101n2:228_9": "rukkhamūlikaṅgaṁ,",
  "anya-e0101n2:228_10": "sosānikaṅganti imāni tīṇi dupparihārāni.",
  "anya-e0101n2:228_11": "Bhikkhuniyā hi dutiyikaṁ vinā vasituṁ na vaṭṭati.",
  "anya-e0101n2:228_12": "Evarūpe ca ṭhāne samānacchandā dutiyikā dullabhā.",
  "anya-e0101n2:228_13": "Sacepi labheyya saṁsaṭṭhavihārato na mucceyya.",
  "anya-e0101n2:228_14": "Evaṁ sati yassatthāya dhutaṅgaṁ seveyya,",
  "anya-e0101n2:228_15": "svevassā attho na sampajjeyya.",
  "anya-e0101n2:228_16": "Evaṁ paribhuñjituṁ asakkuṇeyyatāya pañca hāpetvā bhikkhunīnaṁ aṭṭheva hontīti veditabbāni.",
  "anya-e0101n2:228_17": "Yathāvuttesu pana ṭhapetvā tecīvarikaṅgaṁ sesāni dvādasa sāmaṇerānaṁ,",
  "anya-e0101n2:228_18": "satta sikkhamānasāmaṇerīnaṁ veditabbāni.",
  "anya-e0101n2:228_19": "Upāsakaupāsikānaṁ pana ekāsanikaṅgaṁ,",
  "anya-e0101n2:228_20": "pattapiṇḍikaṅganti imāni dve patirūpāni ceva sakkā ca paribhuñjitunti dve dhutaṅgānīti evaṁ byāsato dvecattālīsa hontīti ayaṁ samāsabyāsato vaṇṇanā.",
  "anya-e0101n2:229_0": "Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena desite visuddhimagge",
  "anya-e0101n2:229_1": "yehi appicchatāsantuṭṭhitādīhi guṇehi vuttappakārassa sīlassa vodānaṁ hoti,",
  "anya-e0101n2:229_2": "tesaṁ sampādanatthaṁ samādātabbadhutaṅgakathā bhāsitā hoti.",
  "anya-e0101n2:230_0": "Iti sādhujanapāmojjatthāya kate visuddhimagge",
  "anya-e0101n2:231_0": "Dhutaṅganiddeso nāma dutiyo paricchedo."
}