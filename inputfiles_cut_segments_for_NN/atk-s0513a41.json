{
  "atk-s0513a41:0_0": "11. Ekādasakanipāto",
  "atk-s0513a41:2_0": " [455] 1. Mātuposakajātakavaṇṇanā",
  "atk-s0513a41:3_0": "Tassanāgassa vippavāsenāti idaṁ satthā jetavane viharanto mātuposakabhikkhuṁ ārabbha kathesi.",
  "atk-s0513a41:3_1": "Paccuppannavatthu sāmajātakavatthusadisameva.",
  "atk-s0513a41:3_2": "Satthā pana bhikkhū āmantetvā ‘‘mā bhikkhave,",
  "atk-s0513a41:3_3": "etaṁ bhikkhuṁ ujjhāyittha,",
  "atk-s0513a41:3_4": "porāṇakapaṇḍitā tiracchānayoniyaṁ nibbattāpi mātarā viyuttā sattāhaṁ nirāhāratāya sussamānā rājārahaṁ",
  "atk-s0513a41:3_5": "bhojanaṁ labhitvāpi ‘mātarā vinā na bhuñjissāmā’ti mātaraṁ disvāva gocaraṁ gaṇhiṁsū’’ti vatvā tehi yācito",
  "atk-s0513a41:3_6": "atītamāhari.",
  "atk-s0513a41:4_0": "Atīte bārāṇasiyaṁ brahmadatte rajjaṁ kārente bodhisatto himavantapadese hatthiyoniyaṁ nibbattitvā sabbaseto",
  "atk-s0513a41:4_1": "ahosi abhirūpo dassanīyo pāsādiko lakkhaṇasampanno asītihatthisahassaparivāro.",
  "atk-s0513a41:4_2": "So jarājiṇṇaṁ mātaraṁ posesi,",
  "atk-s0513a41:4_3": "mātā panassa andhā.",
  "atk-s0513a41:4_4": "So madhuramadhurāni phalāphalāni hatthīnaṁ datvā mātu santikaṁ pesesi.",
  "atk-s0513a41:4_5": "Hatthī tassā adatvā attanāva khādanti.",
  "atk-s0513a41:4_6": "So pariggaṇhanto taṁ pavattiṁ ñatvā ‘‘yūthaṁ chaḍḍetvā mātarameva posessāmī’’ti rattibhāge aññesaṁ hatthīnaṁ",
  "atk-s0513a41:4_7": "ajānantānaṁ mātaraṁ gahetvā caṇḍoraṇapabbatapādaṁ gantvā ekaṁ naḷiniṁ upanissāya ṭhitāya pabbataguhāyaṁ",
  "atk-s0513a41:4_8": "mātaraṁ ṭhapetvā posesi.",
  "atk-s0513a41:4_9": "Atheko bārāṇasivāsī vanacarako maggamūḷho disaṁ vavatthapetuṁ asakkonto mahantena saddena paridevi.",
  "atk-s0513a41:4_10": "Bodhisatto tassa saddaṁ sutvā ‘‘ayaṁ puriso anātho,",
  "atk-s0513a41:4_11": "na kho pana metaṁ patirūpaṁ,",
  "atk-s0513a41:4_12": "yaṁ esa mayi ṭhite idha vinasseyyā’’ti tassa santikaṁ gantvā taṁ bhayena palāyantaṁ disvā ‘‘ambho purisa,",
  "atk-s0513a41:4_13": "natthi te maṁ nissāya bhayaṁ,",
  "atk-s0513a41:4_14": "mā palāyi,",
  "atk-s0513a41:4_15": "kasmā tvaṁ paridevanto vicarasī’’ti pucchitvā ‘‘sāmi,",
  "atk-s0513a41:4_16": "ahaṁ maggamūḷho,",
  "atk-s0513a41:4_17": "ajja me sattamo divaso’’ti vutte ‘‘bho purisa, mā bhāyi,",
  "atk-s0513a41:4_18": "ahaṁ taṁ manussapathe ṭhapessāmī’’ti taṁ attano piṭṭhiyaṁ nisīdāpetvā araññā nīharitvā nivatti.",
  "atk-s0513a41:4_19": "Sopi pāpo ‘‘nagaraṁ gantvā rañño ārocessāmī’’ti rukkhasaññaṁ pabbatasaññaṁ karontova nikkhamitvā bārāṇasiṁ agamāsi.",
  "atk-s0513a41:5_0": "Tasmiṁ kāle rañño maṅgalahatthī kālamakāsi.",
  "atk-s0513a41:5_1": "Rājā ‘‘sace kenaci katthaci opavayhaṁ kātuṁ yuttarūpo hatthī diṭṭho atthi,",
  "atk-s0513a41:5_2": "so ācikkhatū’’ti bheriṁ carāpesi.",
  "atk-s0513a41:5_3": "So puriso rājānaṁ upasaṅkamitvā ‘‘mayā, deva,",
  "atk-s0513a41:5_4": "tumhākaṁ opavayho bhavituṁ yuttarūpo sabbaseto sīlavā hatthirājā diṭṭho,",
  "atk-s0513a41:5_5": "ahaṁ maggaṁ dassessāmi,",
  "atk-s0513a41:5_6": "mayā saddhiṁ hatthācariye pesetvā taṁ gaṇhāpethā’’ti āha.",
  "atk-s0513a41:5_7": "Rājā ‘‘sādhū’’ti ‘‘imaṁ maggadesakaṁ katvā araññaṁ gantvā iminā vuttaṁ hatthināgaṁ ānethā’’ti tena saddhiṁ mahantena parivārena hatthācariyaṁ pesesi.",
  "atk-s0513a41:5_8": "So tena saddhiṁ gantvā bodhisattaṁ naḷiniṁ pavisitvā gocaraṁ gaṇhantaṁ passi.",
  "atk-s0513a41:5_9": "Bodhisattopi hatthācariyaṁ disvā ‘‘idaṁ bhayaṁ na aññato uppannaṁ,",
  "atk-s0513a41:5_10": "tassa purisassa santikā uppannaṁ bhavissati,",
  "atk-s0513a41:5_11": "ahaṁ kho pana mahābalo hatthisahassampi viddhaṁsetuṁ samattho homi,",
  "atk-s0513a41:5_12": "kujjhitvā saraṭṭhakaṁ senāvāhanaṁ nāsetuṁ,",
  "atk-s0513a41:5_13": "sace pana kujjhissāmi,",
  "atk-s0513a41:5_14": "sīlaṁ me bhijjissati,",
  "atk-s0513a41:5_15": "tasmā ajja sattīhi koṭṭiyamānopi na kujjhissāmī’’ti adhiṭṭhāya sīsaṁ nāmetvā niccalova aṭṭhāsi.",
  "atk-s0513a41:5_16": "Hatthācariyo padumasaraṁ otaritvā tassa lakkhaṇasampattiṁ disvā ‘‘ehi puttā’’ti rajatadāmasadisāya soṇḍāya gahetvā sattame divase bārāṇasiṁ pāpuṇi.",
  "atk-s0513a41:5_17": "Bodhisattamātā pana putte anāgacchante ‘‘putto me rājarājamahāmattādīhi nīto bhavissati,",
  "atk-s0513a41:5_18": "idāni tassa vippavāsena ayaṁ vanasaṇḍo vaḍḍhissatī’’ti paridevamānā dve gāthā abhāsi –",
  "atk-s0513a41:6_0": "1.",
  "atk-s0513a41:7_0": " ‘‘Tassa nāgassa vippavāsena, virūḷho sallakī ca kuṭajā ca;",
  "atk-s0513a41:8_0": "Kuruvindakaravīrā bhisasāmā ca, nivāte pupphitā ca kaṇikārā.",
  "atk-s0513a41:9_0": "2.",
  "atk-s0513a41:10_0": " ‘‘Kocideva suvaṇṇakāyurā, nāgarājaṁ bharanti piṇḍena;",
  "atk-s0513a41:11_0": "Yattha rājā rājakumāro vā, kavacamabhihessati achambhito’’ti.",
  "atk-s0513a41:12_0": "Tattha virūḷhāti vaḍḍhitā nāma,",
  "atk-s0513a41:12_1": "natthettha saṁsayoti asaṁsayavasenevamāha.",
  "atk-s0513a41:12_2": "Sallakī ca kuṭajā cāti indasālarukkhā ca kuṭajarukkhā ca.",
  "atk-s0513a41:12_3": "Kuruvindakaravīrā bhisasāmā cāti kuruvindarukkhā ca karavīranāmakāni mahātiṇāni ca bhisāni ca sāmākāni cāti attho.",
  "atk-s0513a41:12_4": "Ete ca sabbe idāni vaḍḍhissantīti paridevati.",
  "atk-s0513a41:12_5": "Nivāteti pabbatapāde.",
  "atk-s0513a41:12_6": "Pupphitāti mama puttena sākhaṁ bhañjitvā akhādiyamānā kaṇikārāpi pupphitā bhavissantīti vuttaṁ hoti.",
  "atk-s0513a41:12_7": "Kocidevāti katthacideva gāme vā nagare vā.",
  "atk-s0513a41:12_8": "Suvaṇṇakāyurāti suvaṇṇābharaṇā rājarājamahāmattā.",
  "atk-s0513a41:12_9": "Bharanti piṇḍenāti ajja mātuposakaṁ nāgarājaṁ rājārahassa bhojanassa suvaḍḍhitena piṇḍena posenti.",
  "atk-s0513a41:12_10": "Yatthāti yasmiṁ nāgarāje rājā nisīditvā.",
  "atk-s0513a41:12_11": "Kavacamabhihessatīti saṅgāmaṁ pavisitvā paccāmittānaṁ kavacaṁ abhihanissati bhindissati.",
  "atk-s0513a41:12_12": "Idaṁ vuttaṁ hoti –",
  "atk-s0513a41:12_13": "‘‘yattha mama putte nisinno rājā vā rājakumāro vā achambhito hutvā sapattānaṁ kavacaṁ hanissati,",
  "atk-s0513a41:12_14": "taṁ me puttaṁ nāgarājānaṁ suvaṇṇābharaṇā ajja piṇḍena bharantī’’ti.",
  "atk-s0513a41:13_0": "Hatthācariyopi antarāmaggeva rañño sāsanaṁ pesesi.",
  "atk-s0513a41:13_1": "Taṁ sutvā rājā nagaraṁ alaṅkārāpesi.",
  "atk-s0513a41:13_2": "Hatthācariyo bodhisattaṁ katagandhaparibhaṇḍaṁ alaṅkatapaṭiyattaṁ hatthisālaṁ netvā vicitrasāṇiyā parikkhipāpetvā rañño ārocāpesi.",
  "atk-s0513a41:13_3": "Rājā nānaggarasabhojanaṁ ādāya gantvā bodhisattassa dāpesi.",
  "atk-s0513a41:13_4": "So ‘‘mātaraṁ vinā gocaraṁ na gaṇhissāmī’’ti piṇḍaṁ na gaṇhi.",
  "atk-s0513a41:13_5": "Atha naṁ yācanto rājā tatiyaṁ gāthamāha –",
  "atk-s0513a41:14_0": "3.",
  "atk-s0513a41:15_0": " ‘‘Gaṇhāhi nāga kabaḷaṁ, mā nāga kisako bhava;",
  "atk-s0513a41:16_0": "Bahūni rājakiccāni, tāni nāga karissasī’’ti.",
  "atk-s0513a41:17_0": "Taṁ sutvā bodhisatto catutthaṁ gāthamāha –",
  "atk-s0513a41:18_0": "4.",
  "atk-s0513a41:19_0": " ‘‘Sā nūnasā kapaṇikā, andhā apariṇāyikā;",
  "atk-s0513a41:20_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti.",
  "atk-s0513a41:21_0": "Tattha sā nūnasāti mahārāja,",
  "atk-s0513a41:21_1": "nūna sā esā.",
  "atk-s0513a41:21_2": "Kapaṇikāti puttaviyogena kapaṇā.",
  "atk-s0513a41:21_3": "Khāṇunti tattha tattha patitaṁ rukkhakaliṅgaraṁ.",
  "atk-s0513a41:21_4": "Ghaṭṭetīti paridevamānā tattha tattha pādena pothentī nūna pādena hanati .",
  "atk-s0513a41:21_5": "Giriṁ caṇḍoraṇaṁ patīti caṇḍoraṇapabbatābhimukhī,",
  "atk-s0513a41:21_6": "pabbatapāde paripphandamānāti attho.",
  "atk-s0513a41:22_0": "Atha naṁ pucchanto rājā pañcamaṁ gāthamāha –",
  "atk-s0513a41:23_0": "5.",
  "atk-s0513a41:24_0": " ‘‘Kā nu te sā mahānāga, andhā apariṇāyikā;",
  "atk-s0513a41:25_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti.",
  "atk-s0513a41:27_0": "Bodhisatto chaṭṭhaṁ gāthamāha –",
  "atk-s0513a41:28_0": "6.",
  "atk-s0513a41:29_0": " ‘‘Mātā me sā mahārāja, andhā apariṇāyikā;",
  "atk-s0513a41:30_0": "Khāṇuṁ pādena ghaṭṭeti, giriṁ caṇḍoraṇaṁ patī’’ti.",
  "atk-s0513a41:31_0": "Rājā chaṭṭhagāthāya tamatthaṁ sutvā muñcāpento sattamaṁ gāthamāha –",
  "atk-s0513a41:32_0": "7.",
  "atk-s0513a41:33_0": " ‘‘Muñcathetaṁ mahānāgaṁ, yoyaṁ bharati mātaraṁ;",
  "atk-s0513a41:34_0": "Sametu mātarā nāgo, saha sabbehi ñātibhī’’ti.",
  "atk-s0513a41:35_0": "Tattha yoyaṁ bharatīti ayaṁ nāgo ‘‘ahaṁ, mahārāja,",
  "atk-s0513a41:35_1": "andhaṁ mātaraṁ posemi,",
  "atk-s0513a41:35_2": "mayā vinā mayhaṁ mātā jīvitakkhayaṁ pāpuṇissati,",
  "atk-s0513a41:35_3": "tāya vinā mayhaṁ issariyena attho natthi,",
  "atk-s0513a41:35_4": "ajja me mātu gocaraṁ alabhantiyā sattamo divaso’’ti vadati,",
  "atk-s0513a41:35_5": "tasmā yo ayaṁ mātaraṁ bharati,",
  "atk-s0513a41:35_6": "etaṁ mahānāgaṁ khippaṁ muñcatha.",
  "atk-s0513a41:35_7": "Sabbehi ñātibhīti saddhiṁ esa mātarā sametu samāgacchatūti.",
  "atk-s0513a41:36_0": "Aṭṭhamanavamā abhisambuddhagāthā honti –",
  "atk-s0513a41:37_0": "8.",
  "atk-s0513a41:38_0": " ‘‘Mutto ca bandhanā nāgo, muttamādāya kuñjaro;",
  "atk-s0513a41:39_0": "Muhuttaṁ assāsayitvā, agamā yena pabbato.",
  "atk-s0513a41:40_0": "9.",
  "atk-s0513a41:41_0": " ‘‘Tato so naḷiniṁ gantvā, sītaṁ kuñjarasevitaṁ;",
  "atk-s0513a41:42_0": "Soṇḍāyūdakamāhatvā, mātaraṁ abhisiñcathā’’ti.",
  "atk-s0513a41:43_0": "So kira nāgo bandhanā mutto thokaṁ vissamitvā rañño dasarājadhammagāthāya dhammaṁ desetvā ‘‘appamatto hohi,",
  "atk-s0513a41:43_1": "mahārājā’’ti ovādaṁ datvā mahājanena gandhamālādīhi pūjiyamāno nagarā nikkhamitvā tadaheva taṁ padumasaraṁ",
  "atk-s0513a41:43_2": "patvā ‘‘mama mātaraṁ gocaraṁ gāhāpetvāva sayaṁ gaṇhissāmī’’ti bahuṁ bhisamuḷālaṁ ādāya soṇḍapūraṁ udakaṁ",
  "atk-s0513a41:43_3": "gahetvā guhāleṇato nikkhamitvā guhādvāre nisinnāya mātuyā santikaṁ gantvā sattāhaṁ nirāhāratāya mātu",
  "atk-s0513a41:43_4": "sarīrassa phassapaṭilābhatthaṁ upari udakaṁ siñci,",
  "atk-s0513a41:43_5": "tamatthaṁ āvikaronto satthā dve gāthā abhāsi.",
  "atk-s0513a41:43_6": "Bodhisattassa mātāpi ‘‘devo vassatī’’ti saññāya taṁ akkosantī dasamaṁ gāthamāha –",
  "atk-s0513a41:44_0": "10.",
  "atk-s0513a41:45_0": " ‘‘Koyaṁ anariyo devo, akālenapi vassati;",
  "atk-s0513a41:46_0": "Gato me atrajo putto, yo mayhaṁ paricārako’’ti.",
  "atk-s0513a41:47_0": "Tattha atrajoti attato jāto.",
  "atk-s0513a41:48_0": "Atha naṁ samassāsento bodhisatto ekādasamaṁ gāthamāha –",
  "atk-s0513a41:49_0": "11.",
  "atk-s0513a41:50_0": " ‘‘Uṭṭhehi amma kiṁ sesi, āgato tyāhamatrajo;",
  "atk-s0513a41:51_0": "Muttomhi kāsirājena, vedehena yasassinā’’ti.",
  "atk-s0513a41:52_0": "Tattha āgato tyāhanti āgato te ahaṁ.",
  "atk-s0513a41:52_1": "Vedehenāti ñāṇasampannena.",
  "atk-s0513a41:52_2": "Yasassināti mahāparivārena tena raññā maṅgalahatthibhāvāya gahitopi ahaṁ mutto,",
  "atk-s0513a41:52_3": "idāni tava santikaṁ āgato uṭṭhehi gocaraṁ gaṇhāhīti.",
  "atk-s0513a41:53_0": "Sā tuṭṭhamānasā rañño anumodanaṁ karontī osānagāthamāha –",
  "atk-s0513a41:54_0": "12.",
  "atk-s0513a41:55_0": " ‘‘Ciraṁ jīvatu so rājā, kāsīnaṁ raṭṭhavaḍḍhano;",
  "atk-s0513a41:56_0": "Yo me puttaṁ pamocesi, sadā vuddhāpacāyika’’nti.",
  "atk-s0513a41:57_0": "Tadā rājā bodhisattassa guṇe pasīditvā naḷiniyā avidūre gāmaṁ māpetvā bodhisattassa ca mātu cassa nibaddhaṁ vattaṁ paṭṭhapesi.",
  "atk-s0513a41:57_1": "Aparabhāge bodhisatto mātari kālakatāya tassā sarīraparihāraṁ katvā kāraṇḍakaassamapadaṁ nāma gato.",
  "atk-s0513a41:57_2": "Tasmiṁ pana ṭhāne himavantato otaritvā pañcasatā isayo vasiṁsu,",
  "atk-s0513a41:57_3": "taṁ vattaṁ tesaṁ adāsi.",
  "atk-s0513a41:57_4": "Rājā bodhisattassa samānarūpaṁ silāpaṭimaṁ kāretvā mahāsakkāraṁ pavattesi .",
  "atk-s0513a41:57_5": "Sakalajambudīpavāsino anusaṁvaccharaṁ sannipatitvā hatthimahaṁ nāma kariṁsu.",
  "atk-s0513a41:58_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a41:58_1": "saccapariyosāne mātuposakabhikkhu sotāpattiphale patiṭṭhahi.",
  "atk-s0513a41:58_2": "Tadā rājā ānando ahosi,",
  "atk-s0513a41:58_3": "pāpapuriso devadatto,",
  "atk-s0513a41:58_4": "hatthācariyo sāriputto,",
  "atk-s0513a41:58_5": "mātā hatthinī mahāmāyā,",
  "atk-s0513a41:58_6": "mātuposakanāgo pana ahameva ahosinti.",
  "atk-s0513a41:59_0": "Mātuposakajātakavaṇṇanā paṭhamā.",
  "atk-s0513a41:61_0": " [456] 2. Juṇhajātakavaṇṇanā",
  "atk-s0513a41:62_0": "Suṇohi mayhaṁ vacanaṁ janindāti idaṁ satthā jetavane viharanto ānandattherena laddhavare ārabbha kathesi.",
  "atk-s0513a41:62_1": "Paṭhamabodhiyañhi vīsati vassāni bhagavato anibaddhupaṭṭhākā ahesuṁ.",
  "atk-s0513a41:62_2": "Ekadā thero nāgasamālo,",
  "atk-s0513a41:62_3": "ekadā nāgito,",
  "atk-s0513a41:62_4": "ekadā upavāṇo,",
  "atk-s0513a41:62_5": "ekadā sunakkhatto,",
  "atk-s0513a41:62_6": "ekadā cundo,",
  "atk-s0513a41:62_7": "ekadā nando,",
  "atk-s0513a41:62_8": "ekadā sāgato,",
  "atk-s0513a41:62_9": "ekadā meghiyo bhagavantaṁ upaṭṭhahi.",
  "atk-s0513a41:62_10": "Athekadivasaṁ bhagavā bhikkhū āmantesi ‘‘bhikkhave,",
  "atk-s0513a41:62_11": "idānimhi mahallako,",
  "atk-s0513a41:62_12": "ekacce bhikkhū ‘iminā maggena gacchāmā’ti vutte aññena gacchanti,",
  "atk-s0513a41:62_13": "ekacce mayhaṁ pattacīvaraṁ bhūmiyaṁ nikkhipanti,",
  "atk-s0513a41:62_14": "nibaddhupaṭṭhākaṁ me ekaṁ bhikkhuṁ jānāthā’’ti. ‘‘Bhante,",
  "atk-s0513a41:62_15": "ahaṁ upaṭṭhahissāmi,",
  "atk-s0513a41:62_16": "ahaṁ upaṭṭhahissāmī’’ti sirasi añjaliṁ katvā uṭṭhite sāriputtattherādayo ‘‘tumhākaṁ patthanā matthakaṁ pattā,",
  "atk-s0513a41:62_17": "ala’’nti paṭikkhipi.",
  "atk-s0513a41:62_18": "Tato bhikkhū ānandattheraṁ ‘‘tvaṁ āvuso,",
  "atk-s0513a41:62_19": "upaṭṭhākaṭṭhānaṁ yācāhī’’ti āhaṁsu.",
  "atk-s0513a41:62_20": "Thero ‘‘sace me bhante,",
  "atk-s0513a41:62_21": "bhagavā attanā laddhacīvaraṁ na dassati,",
  "atk-s0513a41:62_22": "piṇḍapātaṁ na dassati,",
  "atk-s0513a41:62_23": "ekagandhakuṭiyaṁ vasituṁ na dassati,",
  "atk-s0513a41:62_24": "maṁ gahetvā nimantanaṁ na gamissati,",
  "atk-s0513a41:62_25": "sace pana bhagavā mayā gahitaṁ nimantanaṁ gamissati,",
  "atk-s0513a41:62_26": "sace ahaṁ tiroraṭṭhā tirojanapadā bhagavantaṁ daṭṭhuṁ āgataṁ parisaṁ āgatakkhaṇeyeva dassetuṁ labhissāmi ,",
  "atk-s0513a41:62_27": "yadā me kaṅkhā uppajjati,",
  "atk-s0513a41:62_28": "tasmiṁ khaṇeyeva bhagavantaṁ upasaṅkamituṁ labhissāmi,",
  "atk-s0513a41:62_29": "sace yaṁ bhagavā mama parammukhā dhammaṁ katheti,",
  "atk-s0513a41:62_30": "taṁ āgantvā mayhaṁ kathessati,",
  "atk-s0513a41:62_31": "evāhaṁ bhagavantaṁ upaṭṭhahissāmī’’ti ime cattāro paṭikkhepe catasso ca āyācanāti aṭṭha vare yāci,",
  "atk-s0513a41:62_32": "bhagavāpissa adāsi.",
  "atk-s0513a41:63_0": "So tato paṭṭhāya pañcavīsati vassāni nibaddhupaṭṭhāko ahosi.",
  "atk-s0513a41:63_1": "So pañcasu ṭhānesu etadagge ṭhapanaṁ patvā āgamasampadā,",
  "atk-s0513a41:63_2": "adhigamasampadā,",
  "atk-s0513a41:63_3": "pubbahetusampadā,",
  "atk-s0513a41:63_4": "attatthaparipucchāsampadā,",
  "atk-s0513a41:63_5": "titthavāsasampadā,",
  "atk-s0513a41:63_6": "yonisomanasikārasampadā,",
  "atk-s0513a41:63_7": "buddhūpanissayasampadāti imāhi sattahi sampadāhi samannāgato buddhassa santike aṭṭhavaradāyajjaṁ labhitvā",
  "atk-s0513a41:63_8": "buddhasāsane paññāto gaganamajjhe cando viya pākaṭo ahosi.",
  "atk-s0513a41:63_9": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a41:63_10": "tathāgato ānandattheraṁ varadānena santappesī’’ti.",
  "atk-s0513a41:63_11": "Satthā āgantvā ‘‘kāya nuttha,",
  "atk-s0513a41:63_12": "bhikkhave,",
  "atk-s0513a41:63_13": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0513a41:63_14": "bhikkhave, idāneva,",
  "atk-s0513a41:63_15": "pubbepāhaṁ ānandaṁ varena santappesiṁ,",
  "atk-s0513a41:63_16": "pubbepāhaṁ yaṁ yaṁ esa yāci,",
  "atk-s0513a41:63_17": "taṁ taṁ adāsiṁyevā’’ti vatvā atītaṁ āhari.",
  "atk-s0513a41:64_0": "Atīte bārāṇasiyaṁ brahmadatte rajjaṁ kārente bodhisatto tassa putto juṇhakumāro nāma hutvā takkasilāyaṁ",
  "atk-s0513a41:64_1": "sippaṁ uggahetvā ācariyassa anuyogaṁ datvā rattibhāge andhakāre ācariyassa gharā nikkhamitvā attano nivāsaṭṭhānaṁ",
  "atk-s0513a41:64_2": "vegena gacchanto aññataraṁ brāhmaṇaṁ bhikkhaṁ caritvā attano nivāsaṭṭhānaṁ gacchantaṁ apassanto bāhunā",
  "atk-s0513a41:64_3": "paharitvā tassa bhattapātiṁ bhindiṁ,",
  "atk-s0513a41:64_4": "brāhmaṇo patitvā viravi.",
  "atk-s0513a41:64_5": "Kumāro kāruññena nivattitvā taṁ hatthe gahetvā uṭṭhāpesi.",
  "atk-s0513a41:64_6": "Brāhmaṇo ‘‘tayā, tāta,",
  "atk-s0513a41:64_7": "mama bhikkhābhājanaṁ bhinnaṁ,",
  "atk-s0513a41:64_8": "bhattamūlaṁ me dehī’’ti āha.",
  "atk-s0513a41:64_9": "Kumāro ‘‘brāhmaṇa,",
  "atk-s0513a41:64_10": "na dānāhaṁ tava bhattamūlaṁ dātuṁ sakkomi,",
  "atk-s0513a41:64_11": "ahaṁ kho pana kāsikarañño putto juṇhakumāro nāma,",
  "atk-s0513a41:64_12": "mayi rajje patiṭṭhite āgantvā maṁ dhanaṁ yāceyyāsī’’ti vatvā niṭṭhitasippo ācariyaṁ vanditvā bārāṇasiṁ gantvā pitu sippaṁ dassesi.",
  "atk-s0513a41:64_13": "Pitā ‘‘jīvantena me putto diṭṭho,",
  "atk-s0513a41:64_14": "rājabhūtampi naṁ passissāmī’’ti rajje abhisiñci.",
  "atk-s0513a41:64_15": "So juṇharājā nāma hutvā dhammena rajjaṁ kāresi.",
  "atk-s0513a41:64_16": "Brāhmaṇo taṁ pavattiṁ sutvā ‘‘idāni mama bhattamūlaṁ āharissāmī’’ti bārāṇasiṁ gantvā rājānaṁ alaṅkatanagaraṁ",
  "atk-s0513a41:64_17": "padakkhiṇaṁ karontameva disvā ekasmiṁ unnatappadese ṭhito hatthaṁ pasāretvā jayāpesi.",
  "atk-s0513a41:64_18": "Atha naṁ rājā anoloketvāva atikkami.",
  "atk-s0513a41:64_19": "Brāhmaṇo tena adiṭṭhabhāvaṁ ñatvā kathaṁ samuṭṭhāpento paṭhamaṁ gāthamāha –",
  "atk-s0513a41:65_0": "13.",
  "atk-s0513a41:66_0": " ‘‘Suṇohi mayhaṁ vacanaṁ janinda, atthena juṇhamhi idhānupatto;",
  "atk-s0513a41:67_0": "Na brāhmaṇe addhike tiṭṭhamāne, gantabbamāhu dvipadinda seṭṭhā’’ti.",
  "atk-s0513a41:68_0": "Tattha juṇhamhīti mahārāja,",
  "atk-s0513a41:68_1": "tayi juṇhamhi ahaṁ ekena atthena idhānuppatto,",
  "atk-s0513a41:68_2": "na nikkāraṇā idhāgatomhīti dīpeti.",
  "atk-s0513a41:68_3": "Addhiketi addhānaṁ āgate.",
  "atk-s0513a41:68_4": "Gantabbanti taṁ addhikaṁ addhānamāgataṁ yācamānaṁ brāhmaṇaṁ anoloketvāva gantabbanti paṇḍitā na āhu na kathentīti.",
  "atk-s0513a41:69_0": "Rājā tassa vacanaṁ sutvā hatthiṁ vajiraṅkusena niggahetvā dutiyaṁ gāthamāha –",
  "atk-s0513a41:70_0": "14.",
  "atk-s0513a41:71_0": " ‘‘Suṇomi tiṭṭhāmi vadehi brahme, yenāsi atthena idhānupatto;",
  "atk-s0513a41:72_0": "Kaṁ vā tvamatthaṁ mayi patthayāno, idhāgamo brahme tadiṅgha brūhī’’ti.",
  "atk-s0513a41:73_0": "Tattha iṅghāti codanatthe nipāto.",
  "atk-s0513a41:74_0": "Tato paraṁ brāhmaṇassa ca rañño ca vacanapaṭivacanavasena sesagāthā kathitā –",
  "atk-s0513a41:75_0": "15.",
  "atk-s0513a41:76_0": " ‘‘Dadāhi me gāmavarāni pañca, dāsīsataṁ satta gavaṁsatāni;",
  "atk-s0513a41:77_0": "Parosahassañca suvaṇṇanikkhe, bhariyā ca me sādisī dve dadāhi.",
  "atk-s0513a41:78_0": "16.",
  "atk-s0513a41:79_0": " ‘‘Tapo nu te brāhmaṇa bhiṁsarūpo, mantā nu te brāhmaṇa cittarūpā;",
  "atk-s0513a41:80_0": "Yakkhā nu te assavā santi keci, atthaṁ vā me abhijānāsi kattaṁ.",
  "atk-s0513a41:81_0": "17.",
  "atk-s0513a41:82_0": " ‘‘Na me tapo atthi na cāpi mantā, yakkhāpi me assavā natthi keci;",
  "atk-s0513a41:83_0": "Atthampi te nābhijānāmi kattaṁ, pubbe ca kho saṅgatimattamāsi.",
  "atk-s0513a41:84_0": "18.",
  "atk-s0513a41:85_0": " ‘‘Paṭhamaṁ idaṁ dassanaṁ jānato me, na tābhijānāmi ito puratthā;",
  "atk-s0513a41:86_0": "Akkhāhi me pucchito etamatthaṁ, kadā kuhiṁ vā ahu saṅgamo no.",
  "atk-s0513a41:87_0": "19.",
  "atk-s0513a41:88_0": " ‘‘Gandhārarājassa puramhi ramme, avasimhase takkasīlāyaṁ deva;",
  "atk-s0513a41:89_0": "Tatthandhakāramhi timīsikāyaṁ, aṁsena aṁsaṁ samaghaṭṭayimha.",
  "atk-s0513a41:90_0": "20.",
  "atk-s0513a41:91_0": " ‘‘Te tattha ṭhatvāna ubho janinda, sārāṇiyaṁ vītisārayimha tattha;",
  "atk-s0513a41:92_0": "Sāyeva no saṅgatimattamāsi, tato na pacchā na pure ahosi.",
  "atk-s0513a41:93_0": "21.",
  "atk-s0513a41:94_0": " ‘‘Yadā kadāci manujesu brahme, samāgamo sappurisena hoti;",
  "atk-s0513a41:95_0": "Na paṇḍitā saṅgatisanthavāni, pubbe kataṁ vāpi vināsayanti.",
  "atk-s0513a41:96_0": "22.",
  "atk-s0513a41:97_0": " ‘‘Bālāva kho saṅgatisanthavāni, pubbe kataṁ vāpi vināsayanti;",
  "atk-s0513a41:98_0": "Bahumpi bālesu kataṁ vinassati, tathā hi bālā akataññurūpā.",
  "atk-s0513a41:99_0": "23.",
  "atk-s0513a41:100_0": " ‘‘Dhīrā ca kho saṅgatisanthavāni, pubbe kataṁ vāpi na nāsayanti;",
  "atk-s0513a41:101_0": "Appampi dhīresu kataṁ na nassati, tathā hi dhīrā sukataññurūpā.",
  "atk-s0513a41:102_0": "24.",
  "atk-s0513a41:103_0": " ‘‘Dadāmi te gāmavarāni pañca, dāsīsataṁ satta gavaṁsatāni;",
  "atk-s0513a41:104_0": "Parosahassañca suvaṇṇanikkhe, bhariyā ca te sādisī dve dadāmi.",
  "atk-s0513a41:105_0": "25.",
  "atk-s0513a41:106_0": " ‘‘Evaṁ sataṁ hoti samecca rāja, nakkhattarājāriva tārakānaṁ;",
  "atk-s0513a41:107_0": "Āpūratī kāsipatī tathāhaṁ, tayāpi me saṅgamo ajja laddho’’ti.",
  "atk-s0513a41:108_0": "Tattha sādisīti rūpavaṇṇajātikulapadesena mayā sādisī ekasadisā dve mahāyasā bhariyā ca me dehīti attho.",
  "atk-s0513a41:108_1": "Bhiṁsarūpoti kiṁ nu te brāhmaṇa balavarūpasīlācāraguṇasaṅkhātaṁ tapokammaṁ atthīti pucchati.",
  "atk-s0513a41:108_2": "Mantā nu teti udāhu vicitrarūpā sabbatthasādhakā mantā te atthi.",
  "atk-s0513a41:108_3": "Assavāti vacanakārakā icchiticchitadāyakā yakkhā vā te keci santi.",
  "atk-s0513a41:108_4": "Kattanti kataṁ,",
  "atk-s0513a41:108_5": "udāhu tayā kataṁ kiñci mama atthaṁ abhijānāsīti pucchati.",
  "atk-s0513a41:108_6": "Saṅgatimattanti samāgamamattaṁ tayā saddhiṁ pubbe mama āsīti vadati.",
  "atk-s0513a41:108_7": "Jānato meti jānantassa mama idaṁ paṭhamaṁ tava dassanaṁ.",
  "atk-s0513a41:108_8": "Na tābhijānāmīti na taṁ abhijānāmi.",
  "atk-s0513a41:108_9": "Timīsikāyanti bahalatimirāyaṁ rattiyaṁ.",
  "atk-s0513a41:108_10": "Te tattha ṭhatvānāti te mayaṁ tasmiṁ aṁsena aṁsaṁ ghaṭṭitaṭṭhāne ṭhatvā vītisārayimha tatthāti tasmiṁyeva",
  "atk-s0513a41:108_11": "ṭhāne saritabbayuttakaṁ kathaṁ vītisārayimha,",
  "atk-s0513a41:108_12": "ahaṁ ‘‘bhikkhābhājanaṁ me tayā bhinnaṁ,",
  "atk-s0513a41:108_13": "bhattamūlaṁ me dehī’’ti avacaṁ,",
  "atk-s0513a41:108_14": "tvaṁ ‘‘idānāhaṁ tava bhattamūlaṁ dātuṁ na sakkomi,",
  "atk-s0513a41:108_15": "ahaṁ kho pana kāsikarañño putto juṇhakumāro nāma,",
  "atk-s0513a41:108_16": "mayi rajje patiṭṭhite āgantvā maṁ dhanaṁ yāceyyāsī’’ti avacāti imaṁ sāraṇīyakathaṁ karimhāti āha.",
  "atk-s0513a41:108_17": "Sāyeva no saṅgatimattamāsīti deva,",
  "atk-s0513a41:108_18": "amhākaṁ sāyeva aññamaññaṁ saṅgatimattamāsi,",
  "atk-s0513a41:108_19": "ekamuhuttikamahosīti dīpeti.",
  "atk-s0513a41:108_20": "Tatoti tato pana taṁmuhuttikamittadhammato pacchā vā pure vā kadāci amhākaṁ saṅgati nāma na bhūtapubbā.",
  "atk-s0513a41:109_0": "Na paṇḍitāti brāhmaṇa paṇḍitā nāma taṁmuhuttikaṁ saṅgatiṁ vā cirakālasanthavāni vā yaṁ kiñci pubbe kataguṇaṁ vā na nāsenti.",
  "atk-s0513a41:109_1": "Bahumpīti bahukampi .",
  "atk-s0513a41:109_2": "Akataññurūpāti yasmā bālā akataññusabhāvā,",
  "atk-s0513a41:109_3": "tasmā tesu bahumpi kataṁ nassatīti attho.",
  "atk-s0513a41:109_4": "Sukataññurūpāti suṭṭhu kataññusabhāvā.",
  "atk-s0513a41:109_5": "Etthāpi tatthāpi tathā hīti hi-kāro kāraṇattho.",
  "atk-s0513a41:109_6": "Dadāmi teti brāhmaṇena yācitayācitaṁ dadanto evamāha.",
  "atk-s0513a41:109_7": "Evaṁ satanti brāhmaṇo rañño anumodanaṁ karonto vadati,",
  "atk-s0513a41:109_8": "sataṁ sappurisānaṁ ekavārampi samecca saṅgati nāma evaṁ hoti.",
  "atk-s0513a41:109_9": "Nakkhattarājārivāti ettha ra-kāro nipātamattaṁ.",
  "atk-s0513a41:109_10": "Tārakānanti tārakagaṇamajjhe.",
  "atk-s0513a41:109_11": "Kāsipatīti rājānamālapati.",
  "atk-s0513a41:109_12": "Idaṁ vuttaṁ hoti – ‘‘deva,",
  "atk-s0513a41:109_13": "kāsiraṭṭhādhipati yathā cando tārakānaṁ majjhe ṭhito tārakagaṇaparivuto pāṭipadato paṭṭhāya yāva puṇṇamā āpūrati,",
  "atk-s0513a41:109_14": "tathā ahampi ajja tayā dinnehi gāmavarādīhi āpūrāmī’’ti.",
  "atk-s0513a41:109_15": "Tayāpi meti mayā pubbe tayā saddhiṁ laddhopi saṅgamo aladdhova,",
  "atk-s0513a41:109_16": "ajja pana mama manorathassa nipphannattā mayā tayā saha saṅgamo laddho nāmāti nipphannaṁ me tayā saddhiṁ mittaphalanti vadati.",
  "atk-s0513a41:109_17": "Bodhisatto tassa mahantaṁ yasaṁ adāsi.",
  "atk-s0513a41:110_0": "Satthā imaṁ dhammadesanaṁ āharitvā ‘‘na,",
  "atk-s0513a41:110_1": "bhikkhave, idāneva,",
  "atk-s0513a41:110_2": "pubbepāhaṁ ānandaṁ varena santappesiṁ yevā’’ti vatvā jātakaṁ samodhānesi –",
  "atk-s0513a41:110_3": "‘‘tadā brāhmaṇo ānando ahosi,",
  "atk-s0513a41:110_4": "rājā pana ahameva ahosi’’nti.",
  "atk-s0513a41:111_0": "Juṇhajātakavaṇṇanā dutiyā.",
  "atk-s0513a41:113_0": " [457] 3. Dhammadevaputtajātakavaṇṇanā",
  "atk-s0513a41:114_0": "Yasokaro puññakarohamasmīti idaṁ satthā jetavane viharanto devadattassa pathavipavesanaṁ ārabbha kathesi.",
  "atk-s0513a41:114_1": "Tadā hi bhikkhū dhammasabhāyaṁ kathaṁ samuṭṭhāpesuṁ ‘‘āvuso,",
  "atk-s0513a41:114_2": "devadatto tathāgatena saddhiṁ paṭivirujjhitvā pathaviṁ paviṭṭho’’ti.",
  "atk-s0513a41:114_3": "Satthā āgantvā ‘‘kāya nuttha,",
  "atk-s0513a41:114_4": "bhikkhave,",
  "atk-s0513a41:114_5": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na idānevesa,",
  "atk-s0513a41:114_6": "bhikkhave,",
  "atk-s0513a41:114_7": "mama jinacakke pahāraṁ datvā pathaviṁ paviṭṭho,",
  "atk-s0513a41:114_8": "pubbepi dhammacakke pahāraṁ datvā pathaviṁ pavisitvā avīciparāyaṇo jātoyevā’’ti vatvā atītaṁ āhari.",
  "atk-s0513a41:115_0": "Atīte bārāṇasiyaṁ brahmadatte rajjaṁ kārente bodhisatto kāmāvacaradevaloke dhammo nāma devaputto hutvā nibbatti,",
  "atk-s0513a41:115_1": "devadatto adhammo nāma.",
  "atk-s0513a41:115_2": "Tesu dhammo dibbālaṅkārapaṭimaṇḍito dibbarathavaramabhiruyha accharāgaṇaparivuto manussesu sāyamāsaṁ",
  "atk-s0513a41:115_3": "bhuñjitvā attano attano gharadvāre sukhakathāya nisinnesu puṇṇamuposathadivase gāmanigamajanapadarājadhānīsu",
  "atk-s0513a41:115_4": "ākāse ṭhatvā ‘‘pāṇātipātādīhi dasahi akusalakammapathehi viramitvā mātupaṭṭhānadhammaṁ pitupaṭṭhānadhammaṁ",
  "atk-s0513a41:115_5": "tividhasucaritadhammañca pūretha ,",
  "atk-s0513a41:115_6": "evaṁ saggaparāyaṇā hutvā mahantaṁ yasaṁ anubhavissathā’’ti manusse dasa kusalakammapathe samādapento jambudīpaṁ padakkhiṇaṁ karoti.",
  "atk-s0513a41:115_7": "Adhammo pana devaputto ‘‘pāṇaṁ hanathā’’tiādinā nayena dasa akusalakammapathe samādapento jambudīpaṁ vāmaṁ karoti.",
  "atk-s0513a41:115_8": "Atha tesaṁ ākāse rathā sammukhā ahesuṁ.",
  "atk-s0513a41:115_9": "Atha nesaṁ parisā ‘‘tumhe kassa,",
  "atk-s0513a41:115_10": "tumhe kassā’’ti pucchitvā ‘‘mayaṁ dhammassa,",
  "atk-s0513a41:115_11": "mayaṁ adhammassā’’ti vatvā maggā okkamitvā dvidhā jātā.",
  "atk-s0513a41:115_12": "Dhammopi adhammaṁ āmantetvā ‘‘samma,",
  "atk-s0513a41:115_13": "tvaṁ adhammo,",
  "atk-s0513a41:115_14": "ahaṁ dhammo,",
  "atk-s0513a41:115_15": "maggo mayhaṁ anucchaviko,",
  "atk-s0513a41:115_16": "tava rathaṁ okkāmetvā mayhaṁ maggaṁ dehī’’ti paṭhamaṁ gāthamāha –",
  "atk-s0513a41:116_0": "26.",
  "atk-s0513a41:117_0": " ‘‘Yasokaro puññakarohamasmi, sadātthuto samaṇabrāhmaṇānaṁ;",
  "atk-s0513a41:118_0": "Maggāraho devamanussapūjito, dhammo ahaṁ dehi adhamma magga’’nti.",
  "atk-s0513a41:119_0": "Tattha yasokaroti ahaṁ devamanussānaṁ yasadāyako.",
  "atk-s0513a41:119_1": "Dutiyapadepi eseva nayo.",
  "atk-s0513a41:119_2": "Sadātthutoti sadā thuto niccapasattho.",
  "atk-s0513a41:119_3": "Tato parā –",
  "atk-s0513a41:120_0": "27.",
  "atk-s0513a41:121_0": " ‘‘Adhammayānaṁ daḷhamāruhitvā, asantasanto balavāhamasmi;",
  "atk-s0513a41:122_0": "Sa kissa hetumhi tavajja dajjaṁ, maggaṁ ahaṁ dhamma adinnapubbaṁ.",
  "atk-s0513a41:123_0": "28.",
  "atk-s0513a41:124_0": " ‘‘Dhammo have pāturahosi pubbe, pacchā adhammo udapādi loke;",
  "atk-s0513a41:125_0": "Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.",
  "atk-s0513a41:126_0": "29.",
  "atk-s0513a41:127_0": " ‘‘Na yācanāya napi pātirūpā, na arahatā tehaṁ dadeyyaṁ maggaṁ;",
  "atk-s0513a41:128_0": "Yuddhañca no hotu ubhinnamajja, yuddhamhi yo jessati tassa maggo.",
  "atk-s0513a41:129_0": "30.",
  "atk-s0513a41:130_0": " ‘‘Sabbā disā anuvisaṭohamasmi, mahabbalo amitayaso atulyo;",
  "atk-s0513a41:131_0": "Guṇehi sabbehi upetarūpo, dhammo adhamma tvaṁ kathaṁ vijessasi.",
  "atk-s0513a41:132_0": "31.",
  "atk-s0513a41:133_0": " ‘‘Lohena ve haññati jātarūpaṁ, na jātarūpena hananti lohaṁ;",
  "atk-s0513a41:134_0": "Sace adhammo hañchati dhammamajja, ayo suvaṇṇaṁ viya dassaneyyaṁ.",
  "atk-s0513a41:135_0": "32.",
  "atk-s0513a41:136_0": " ‘‘Sace tuvaṁ yuddhabalo adhamma, na tuyha vuḍḍhā ca garū ca atthi;",
  "atk-s0513a41:137_0": "Maggañca te dammi piyāppiyena, vācāduruttānipi te khamāmī’’ti. –",
  "atk-s0513a41:138_0": "Imā cha gāthā tesaññeva vacanapaṭivacanavasena kathitā.",
  "atk-s0513a41:139_0": "Tattha sa kissa hetumhi tavajja dajjanti somhi ahaṁ adhammo adhammayānaṁ rathaṁ āruḷho abhīto balavā.",
  "atk-s0513a41:139_1": "Kiṁkāraṇā ajja bho dhamma,",
  "atk-s0513a41:139_2": "kassaci adinnapubbaṁ maggaṁ tuyhaṁ dammīti.",
  "atk-s0513a41:139_3": "Pubbeti paṭhamakappikakāle imasmiṁ loke dasakusalakammapathadhammo ca pubbe pāturahosi,",
  "atk-s0513a41:139_4": "pacchā adhammo.",
  "atk-s0513a41:139_5": "Jeṭṭho cāti pure nibbattabhāvena ahaṁ jeṭṭho ca seṭṭho ca porāṇako ca,",
  "atk-s0513a41:139_6": "tvaṁ pana kaniṭṭho,",
  "atk-s0513a41:139_7": "tasmā maggā uyyāhīti vadati.",
  "atk-s0513a41:139_8": "Napi pātirūpāti ahañhi te neva yācanāya na patirūpavacanena maggārahatāya maggaṁ dadeyyaṁ.",
  "atk-s0513a41:139_9": "Anuvisaṭoti ahaṁ catasso disā catasso anudisāti sabbā disā attano guṇena patthaṭo paññāto pākaṭo.",
  "atk-s0513a41:139_10": "Lohenāti ayamuṭṭhikena.",
  "atk-s0513a41:139_11": "Hañchatīti hanissati.",
  "atk-s0513a41:139_12": "Tuvaṁ yuddhabalo adhammāti sace tvaṁ yuddhabalosi adhamma.",
  "atk-s0513a41:139_13": "Vuḍḍhā ca garū cāti yadi tuyhaṁ ‘‘ime vuḍḍhā,",
  "atk-s0513a41:139_14": "ime garū paṇḍitā’’ti evaṁ natthi.",
  "atk-s0513a41:139_15": "Piyāppiyenāti piyenāpi appiyenāpi dadanto piyena viya te maggaṁ dadāmīti attho.",
  "atk-s0513a41:140_0": "Bodhisattena pana imāya gāthāya kathitakkhaṇeyeva adhammo rathe ṭhātuṁ asakkonto avaṁsiro pathaviyaṁ",
  "atk-s0513a41:140_1": "patitvā pathaviyā vivare dinne gantvā avīcimhiyeva nibbatti.",
  "atk-s0513a41:140_2": "Etamatthaṁ viditvā bhagavā abhisambuddho hutvā sesagāthā abhāsi –",
  "atk-s0513a41:141_0": "33.",
  "atk-s0513a41:142_0": " ‘‘Idañca sutvā vacanaṁ adhammo, avaṁsiro patito uddhapādo;",
  "atk-s0513a41:143_0": "Yuddhatthiko ce na labhāmi yuddhaṁ, ettāvatā hoti hato adhammo.",
  "atk-s0513a41:144_0": "34.",
  "atk-s0513a41:145_0": " ‘‘Khantībalo yuddhabalaṁ vijetvā, hantvā adhammaṁ nihanitva bhūmyā;",
  "atk-s0513a41:146_0": "Pāyāsi vitto abhiruyha sandanaṁ, maggeneva atibalo saccanikkamo.",
  "atk-s0513a41:147_0": "35.",
  "atk-s0513a41:148_0": " ‘‘Mātā pitā samaṇabrāhmaṇā ca, asammānitā yassa sake agāre;",
  "atk-s0513a41:149_0": "Idheva nikkhippa sarīradehaṁ, kāyassa bhedā nirayaṁ vajanti te;",
  "atk-s0513a41:150_0": "Yathā adhammo patito avaṁsiro.",
  "atk-s0513a41:151_0": "36.",
  "atk-s0513a41:152_0": " ‘‘Mātā pitā samaṇabrāhmaṇā ca, susammānitā yassa sake agāre;",
  "atk-s0513a41:153_0": "Idheva nikkhippa sarīradehaṁ, kāyassa bhedā sugatiṁ vajanti te;",
  "atk-s0513a41:154_0": "Yathāpi dhammo abhiruyha sandana’’nti.",
  "atk-s0513a41:155_0": "Tattha yuddhatthiko ceti ayaṁ tassa vilāpo,",
  "atk-s0513a41:155_1": "so kirevaṁ vilapantoyeva patitvā pathaviṁ paviṭṭho .",
  "atk-s0513a41:155_2": "Ettāvatāti bhikkhave,",
  "atk-s0513a41:155_3": "yāvatā pathaviṁ paviṭṭho,",
  "atk-s0513a41:155_4": "tāvatā adhammo hato nāma hoti.",
  "atk-s0513a41:155_5": "Khantībaloti bhikkhave,",
  "atk-s0513a41:155_6": "evaṁ adhammo pathaviṁ paviṭṭho adhivāsanakhantībalo taṁ yuddhabalaṁ vijetvā vadhitvā bhūmiyaṁ nihanitvā",
  "atk-s0513a41:155_7": "pātetvā vittajātatāya vitto attano rathaṁ āruyha maggeneva saccanikkamo tathaparakkamo dhammadevaputto pāyāsi.",
  "atk-s0513a41:155_8": "Asammānitāti asakkatā.",
  "atk-s0513a41:155_9": "Sarīradehanti imasmiṁyeva loke sarīrasaṅkhātaṁ dehaṁ nikkhipitvā.",
  "atk-s0513a41:155_10": "Nirayaṁ vajantīti yassa pāpapuggalassa ete sakkārārahā gehe asakkatā,",
  "atk-s0513a41:155_11": "tathārūpā yathā adhammo patito avaṁsiro,",
  "atk-s0513a41:155_12": "evaṁ avaṁsirā nirayaṁ vajantīti attho.",
  "atk-s0513a41:155_13": "Sugatiṁ vajantīti yassa panete sakkatā,",
  "atk-s0513a41:155_14": "tādisā paṇḍitā yathāpi dhammo sandanaṁ abhiruyha devalokaṁ gato,",
  "atk-s0513a41:155_15": "evaṁ sugatiṁ vajantīti.",
  "atk-s0513a41:156_0": "Satthā evaṁ dhammaṁ desetvā ‘‘na,",
  "atk-s0513a41:156_1": "bhikkhave, idāneva,",
  "atk-s0513a41:156_2": "pubbepi devadatto mayā saddhiṁ paṭivirujjhitvā pathaviṁ paviṭṭho’’ti vatvā jātakaṁ samodhānesi –",
  "atk-s0513a41:156_3": "‘‘tadā adhammo devaputto devadatto ahosi,",
  "atk-s0513a41:156_4": "parisāpissa devadattaparisā,",
  "atk-s0513a41:156_5": "dhammo pana ahameva,",
  "atk-s0513a41:156_6": "parisā buddhaparisāyevā’’ti.",
  "atk-s0513a41:157_0": "Dhammadevaputtajātakavaṇṇanā tatiyā.",
  "atk-s0513a41:159_0": " [458] 4. Udayajātakavaṇṇanā",
  "atk-s0513a41:160_0": "Ekā nisinnāti idaṁ satthā jetavane viharanto ekaṁ ukkaṇṭhitabhikkhuṁ ārabbha kathesi.",
  "atk-s0513a41:160_1": "Vatthu kusajātake (jā.",
  "atk-s0513a41:160_2": "2.20.1 ādayo) āvi bhavissati.",
  "atk-s0513a41:160_3": "Satthā pana taṁ bhikkhuṁ ‘‘saccaṁ kira tvaṁ ukkaṇṭhitosī’’ti pucchitvā ‘‘saccaṁ,",
  "atk-s0513a41:160_4": "bhante’’ti vutte ‘‘bhikkhu kasmā kilesavasena evarūpe niyyānikasāsane pabbajitvā ukkaṇṭhitosi?",
  "atk-s0513a41:160_5": "Porāṇakapaṇḍitā samiddhe dvādasayojanike surundhananagare rajjaṁ kārentā devaccharapaṭibhāgāya itthiyā",
  "atk-s0513a41:160_6": "saddhiṁ satta vassasatāni ekagabbhe vasantāpi indriyāni bhinditvā lobhavasena na olokesu’’nti vatvā atītaṁ āhari.",
  "atk-s0513a41:161_0": "Atīte kāsiraṭṭhe surundhananagare kāsirājā rajjaṁ kāresi,",
  "atk-s0513a41:161_1": "tassa neva putto,",
  "atk-s0513a41:161_2": "na dhītā ahosi.",
  "atk-s0513a41:161_3": "So attano deviyo ‘‘putte patthethā’’ti āha.",
  "atk-s0513a41:161_4": "Aggamahesīpi rañño vacanaṁ sampaṭicchitvā tathā akāsi.",
  "atk-s0513a41:161_5": "Tadā bodhisatto brahmalokā cavitvā tasseva rañño aggamahesiyā kucchimhi nibbatti.",
  "atk-s0513a41:161_6": "Athassa mahājanassa hadayaṁ vaḍḍhetvā jātabhāvena ‘‘udayabhaddo’’ti nāmaṁ kariṁsu.",
  "atk-s0513a41:161_7": "Kumārassa padasā caraṇakāle aññopi satto brahmalokā cavitvā tasseva rañño aññatarāya deviyā kucchimhi kumārikā hutvā nibbatti,",
  "atk-s0513a41:161_8": "tassāpi ‘‘udayabhaddā’’ti nāmaṁ kariṁsu.",
  "atk-s0513a41:161_9": "Kumāro vayappatto sabbasippanipphattiṁ pāpuṇi ,",
  "atk-s0513a41:161_10": "jātabrahmacārī pana ahosi,",
  "atk-s0513a41:161_11": "supinantenapi methunadhammaṁ na jānāti,",
  "atk-s0513a41:161_12": "na tassa kilesesu cittaṁ allīyi.",
  "atk-s0513a41:161_13": "Rājā puttaṁ rajje abhisiñcitukāmo ‘‘kumārassa idāni rajjasukhasevanakālo,",
  "atk-s0513a41:161_14": "nāṭakāpissa paccupaṭṭhāpessāmī’’ti sāsanaṁ pesesi.",
  "atk-s0513a41:161_15": "Bodhisatto ‘‘na mayhaṁ rajjenattho,",
  "atk-s0513a41:161_16": "kilesesu me cittaṁ na allīyatī’’ti paṭikkhipitvā punappunaṁ vuccamāno rattajambunadamayaṁ itthirūpaṁ",
  "atk-s0513a41:161_17": "kāretvā ‘‘evarūpaṁ itthiṁ labhamāno rajjaṁ sampaṭicchissāmī’’ti mātāpitūnaṁ pesesi.",
  "atk-s0513a41:161_18": "Te taṁ suvaṇṇarūpakaṁ sakalajambudīpaṁ parihārāpetvā tathārūpaṁ itthiṁ alabhantā udayabhaddaṁ alaṅkāretvā tassa santike ṭhapesuṁ.",
  "atk-s0513a41:161_19": "Sā taṁ suvaṇṇarūpakaṁ abhibhavitvā aṭṭhāsi.",
  "atk-s0513a41:161_20": "Atha nesaṁ anicchamānānaññeva vemātikaṁ bhaginiṁ udayabhaddakumāriṁ aggamahesiṁ katvā bodhisattaṁ rajje abhisiñciṁsu.",
  "atk-s0513a41:161_21": "Te pana dvepi brahmacariyavāsameva vasiṁsu.",
  "atk-s0513a41:162_0": "Aparabhāge mātāpitūnaṁ accayena bodhisatto rajjaṁ kāresi.",
  "atk-s0513a41:162_1": "Ubho ekagabbhe vasamānāpi lobhavasena indriyāni bhinditvā aññamaññaṁ na olokesuṁ,",
  "atk-s0513a41:162_2": "apica kho pana ‘‘yo amhesu paṭhamataraṁ kālaṁ karoti,",
  "atk-s0513a41:162_3": "so nibbattaṭṭhānato āgantvā ‘asukaṭṭhāne nibbattosmī’ti ārocetū’’ti saṅgaramakaṁsu.",
  "atk-s0513a41:162_4": "Atha kho bodhisatto abhisekato sattavassasataccayena kālamakāsi.",
  "atk-s0513a41:162_5": "Añño rājā nāhosi,",
  "atk-s0513a41:162_6": "udayabhaddāyayeva āṇā pavatti.",
  "atk-s0513a41:162_7": "Amaccā rajjaṁ anusāsiṁsu.",
  "atk-s0513a41:162_8": "Bodhisattopi cutikkhaṇe tāvatiṁsabhavane sakkattaṁ patvā yasamahantatāya sattāhaṁ anussarituṁ nāsakkhi.",
  "atk-s0513a41:162_9": "Iti so manussagaṇanāya sattavassasataccayena āvajjetvā ‘‘udayabhaddaṁ rājadhītaraṁ dhanena vīmaṁsitvā",
  "atk-s0513a41:162_10": "sīhanādaṁ nadāpetvā dhammaṁ desetvā saṅgaraṁ mocetvā āgamissāmī’’ti cintesi.",
  "atk-s0513a41:162_11": "Tadā kira manussānaṁ dasavassasahassāyukakālo hoti.",
  "atk-s0513a41:162_12": "Rājadhītāpi taṁ divasaṁ rattibhāge pihitesu dvāresu ṭhapitaārakkhe sattabhūmikapāsādavaratale alaṅkatasirigabbhe",
  "atk-s0513a41:162_13": "ekikāva niccalā attano sīlaṁ āvajjamānā nisīdi.",
  "atk-s0513a41:162_14": "Atha sakko suvaṇṇamāsakapūraṁ ekaṁ suvaṇṇapātiṁ ādāya āgantvā sayanagabbheyeva pātubhavitvā ekamantaṁ",
  "atk-s0513a41:162_15": "ṭhito tāya saddhiṁ sallapanto paṭhamaṁ gāthamāha –",
  "atk-s0513a41:163_0": "37.",
  "atk-s0513a41:164_0": " ‘‘Ekā nisinnā suci saññatūrū, pāsādamāruyha aninditaṅgī;",
  "atk-s0513a41:165_0": "Yācāmi taṁ kinnaranettacakkhu, imekarattiṁ ubhayo vasemā’’ti.",
  "atk-s0513a41:166_0": "Tattha sucīti sucivatthanivatthā.",
  "atk-s0513a41:166_1": "Saññatūrūti suṭṭhu ṭhapitaūrū,",
  "atk-s0513a41:166_2": "iriyāpathaṁ saṇṭhapetvā sucivatthā ekikāva nisinnāsīti vuttaṁ hoti.",
  "atk-s0513a41:166_3": "Aninditaṅgīti pādantato yāva kesaggā aninditasarīrā paramasobhaggappattasarīrā.",
  "atk-s0513a41:166_4": "Kinnaranettacakkhūti tīhi maṇḍalehi pañcahi ca pasādehi upasobhitattā kinnarānaṁ nettasadisehi cakkhūhi samannāgate.",
  "atk-s0513a41:166_5": "Imekarattinti imaṁ ekarattaṁ ajja imasmiṁ alaṅkatasayanagabbhe ekato vaseyyāmāti yācati.",
  "atk-s0513a41:167_0": "Tato rājadhītā dve gāthā abhāsi –",
  "atk-s0513a41:168_0": "38.",
  "atk-s0513a41:169_0": " ‘‘Okiṇṇantaraparikhaṁ, daḷhamaṭṭālakoṭṭhakaṁ;",
  "atk-s0513a41:170_0": "Rakkhitaṁ khaggahatthehi, duppavesamidaṁ puraṁ.",
  "atk-s0513a41:171_0": "39.",
  "atk-s0513a41:172_0": " ‘‘Daharassa yuvino cāpi, āgamo ca na vijjati;",
  "atk-s0513a41:173_0": "Atha kena nu vaṇṇena, saṅgamaṁ icchase mayā’’ti.",
  "atk-s0513a41:174_0": "Tattha okiṇṇantaraparikhanti idaṁ dvādasayojanikaṁ surundhanapuraṁ antarantarā udakaparikhānaṁ kaddamaparikhānaṁ",
  "atk-s0513a41:174_1": "sukkhaparikhānaṁ okiṇṇattā okiṇṇantaraparikhaṁ.",
  "atk-s0513a41:174_2": "Daḷhamaṭṭālakoṭṭhakanti thiratarehi aṭṭālakehi dvārakoṭṭhakehi ca samannāgataṁ.",
  "atk-s0513a41:174_3": "Khaggahatthehīti āvudhahatthehi dasahi yodhasahassehi rakkhitaṁ.",
  "atk-s0513a41:174_4": "Duppavesamidaṁ puranti idaṁ sakalapurampi tassa anto māpitaṁ mayhaṁ nivāsapurampi ubhayaṁ kassaci pavisituṁ na sakkā.",
  "atk-s0513a41:174_5": "Āgamo cāti idha imāya velāya taruṇassa vā yobbanappattassa vā thāmasampannayodhassa vā aññassa vā mahantampi",
  "atk-s0513a41:174_6": "paṇṇākāraṁ gahetvā āgacchantassa āgamo nāma natthi.",
  "atk-s0513a41:174_7": "Saṅgamanti atha tvaṁ kena kāraṇena imāya velāya mayā saha samāgamaṁ icchasīti.",
  "atk-s0513a41:175_0": "Atha sakko catutthaṁ gāthamāha –",
  "atk-s0513a41:176_0": "40.",
  "atk-s0513a41:177_0": " ‘‘Yakkhohamasmi kalyāṇi, āgatosmi tavantike;",
  "atk-s0513a41:178_0": "Tvaṁ maṁ nandaya bhaddante, puṇṇakaṁsaṁ dadāmi te’’ti.",
  "atk-s0513a41:179_0": "Tassattho – kalyāṇi,",
  "atk-s0513a41:179_1": "sundaradassane ahameko devaputto devatānubhāvena idhāgato,",
  "atk-s0513a41:179_2": "tvaṁ ajja maṁ nandaya tosehi,",
  "atk-s0513a41:179_3": "ahaṁ te imaṁ suvaṇṇamāsakapuṇṇaṁ suvaṇṇapātiṁ dadāmīti.",
  "atk-s0513a41:180_0": "Taṁ sutvā rājadhītā pañcamaṁ gāthamāha –",
  "atk-s0513a41:181_0": "41.",
  "atk-s0513a41:182_0": " ‘‘Devaṁva yakkhaṁ atha vā manussaṁ, na patthaye udayamaticca aññaṁ;",
  "atk-s0513a41:183_0": "Gaccheva tvaṁ yakkha mahānubhāva, mā cassu gantvā punarāvajitthā’’ti.",
  "atk-s0513a41:184_0": "Tassattho –",
  "atk-s0513a41:184_1": "ahaṁ devarāja,",
  "atk-s0513a41:184_2": "devaṁ vā yakkhaṁ vā udayaṁ atikkamitvā aññaṁ na patthemi,",
  "atk-s0513a41:184_3": "so tvaṁ gaccheva,",
  "atk-s0513a41:184_4": "mā idha aṭṭhāsi,",
  "atk-s0513a41:184_5": "na me tayā ābhatena paṇṇākārena attho,",
  "atk-s0513a41:184_6": "gantvā ca mā imaṁ ṭhānaṁ punarāvajitthāti.",
  "atk-s0513a41:185_0": "So tassā sīhanādaṁ sutvā aṭṭhatvā gatasadiso hutvā tattheva antarahito aṭṭhāsi.",
  "atk-s0513a41:185_1": "So punadivase tāya velāyameva suvaṇṇamāsakapūraṁ rajatapātiṁ ādāya tāya saddhiṁ sallapanto chaṭṭhaṁ gāthamāha –",
  "atk-s0513a41:186_0": "42.",
  "atk-s0513a41:187_0": " ‘‘Yā sā rati uttamā kāmabhoginaṁ, yaṁhetu sattā visamaṁ caranti;",
  "atk-s0513a41:188_0": "Mā taṁ ratiṁ jīyi tuvaṁ sucimhite, dadāmi te rūpiyaṁ kaṁsapūra’’nti.",
  "atk-s0513a41:189_0": "Tassattho – bhadde,",
  "atk-s0513a41:189_1": "rājadhīte yā esā kāmabhogisattānaṁ ratīsu methunakāmarati nāma uttamā rati,",
  "atk-s0513a41:189_2": "yassā ratiyā kāraṇā sattā kāyaduccaritādivisamaṁ caranti,",
  "atk-s0513a41:189_3": "taṁ ratiṁ tvaṁ bhadde,",
  "atk-s0513a41:189_4": "sucimhite manāpahasite mā jīyi,",
  "atk-s0513a41:189_5": "ahampi āgacchanto na tucchahattho āgato,",
  "atk-s0513a41:189_6": "hiyyo suvaṇṇamāsakapūraṁ suvaṇṇapātiṁ āhariṁ,",
  "atk-s0513a41:189_7": "ajja rūpiyapātiṁ,",
  "atk-s0513a41:189_8": "imaṁ te ahaṁ rūpiyapātiṁ suvaṇṇapūraṁ dadāmīti.",
  "atk-s0513a41:190_0": "Rājadhītā cintesi ‘‘ayaṁ kathāsallāpaṁ labhanto punappunaṁ āgamissati,",
  "atk-s0513a41:190_1": "na dāni tena saddhiṁ kathessāmī’’ti.",
  "atk-s0513a41:190_2": "Sā kiñci na kathesi.",
  "atk-s0513a41:191_0": "Sakko tassā akathitabhāvaṁ ñatvā tattheva antarahito hutvā punadivase tāyameva velāya lohapātiṁ kahāpaṇapūraṁ ādāya ‘‘bhadde,",
  "atk-s0513a41:191_1": "tvaṁ maṁ kāmaratiyā santappehi,",
  "atk-s0513a41:191_2": "imaṁ te kahāpaṇapūraṁ lohapātiṁ dassāmī’’ti āha.",
  "atk-s0513a41:191_3": "Taṁ disvā rājadhītā sattamaṁ gāthamāha –",
  "atk-s0513a41:192_0": "43.",
  "atk-s0513a41:193_0": " ‘‘Nāriṁ naro nijjhapayaṁ dhanena, ukkaṁsatī yattha karoti chandaṁ;",
  "atk-s0513a41:194_0": "Vipaccanīko tava devadhammo, paccakkhato thokatarena esī’’ti.",
  "atk-s0513a41:195_0": "Tassattho –",
  "atk-s0513a41:195_1": "bho purisa,",
  "atk-s0513a41:195_2": "tvaṁ jaḷo.",
  "atk-s0513a41:195_3": "Naro hi nāma nāriṁ kilesaratikāraṇā dhanena nijjhāpento saññāpento yattha nāriyā chandaṁ karoti,",
  "atk-s0513a41:195_4": "taṁ ukkaṁsati vaṇṇetvā thometvā bahutarena dhanena palobheti,",
  "atk-s0513a41:195_5": "tuyhaṁ paneso devasabhāvo vipaccanīko,",
  "atk-s0513a41:195_6": "tvañhi mayā paccakkhato thokatarena esi,",
  "atk-s0513a41:195_7": "paṭhamadivase suvaṇṇapūraṁ suvaṇṇapātiṁ āharitvā,",
  "atk-s0513a41:195_8": "dutiyadivase suvaṇṇapūraṁ rūpiyapātiṁ,",
  "atk-s0513a41:195_9": "tatiyadivase kahāpaṇapūraṁ lohapātiṁ āharasīti.",
  "atk-s0513a41:196_0": "Taṁ sutvā sakko ‘‘bhadde rājakumāri,",
  "atk-s0513a41:196_1": "ahaṁ chekavāṇijo na niratthakena atthaṁ nāsemi,",
  "atk-s0513a41:196_2": "sace tvaṁ āyunā vā vaṇṇena vā vaḍḍheyyāsi,",
  "atk-s0513a41:196_3": "ahaṁ te paṇṇākāraṁ vaḍḍhetvā āhareyyaṁ,",
  "atk-s0513a41:196_4": "tvaṁ pana parihāyaseva,",
  "atk-s0513a41:196_5": "tenāhampi dhanaṁ parihāpemī’’ti vatvā tisso gāthā abhāsi –",
  "atk-s0513a41:197_0": "44.",
  "atk-s0513a41:198_0": " ‘‘Āyu ca vaṇṇo ca manussaloke, nihīyati manujānaṁ sugatte;",
  "atk-s0513a41:199_0": "Teneva vaṇṇena dhanampi tuyhaṁ, nihīyati jiṇṇatarāsi ajja.",
  "atk-s0513a41:200_0": "45.",
  "atk-s0513a41:201_0": " ‘‘Evaṁ me pekkhamānassa, rājaputti yasassini;",
  "atk-s0513a41:202_0": "Hāyateva tava vaṇṇo, ahorattānamaccaye.",
  "atk-s0513a41:203_0": "46.",
  "atk-s0513a41:204_0": " ‘‘Imināva tvaṁ vayasā, rājaputti sumedhase;",
  "atk-s0513a41:205_0": "Brahmacariyaṁ careyyāsi, bhiyyo vaṇṇavatī siyā’’ti.",
  "atk-s0513a41:206_0": "Tattha nihīyatīti parissāvane āsittaudakaṁ viya parihāyati.",
  "atk-s0513a41:206_1": "Manussalokasmiñhi sattā jīvitena vaṇṇena cakkhupasādādīhi ca dine dine parihāyanteva.",
  "atk-s0513a41:206_2": "Jiṇṇatarāsīti mama paṭhamaṁ āgatadivase pavattañhi te āyu hiyyo divasaṁ na pāpuṇi,",
  "atk-s0513a41:206_3": "kuṭhāriyā chinnaṁ viya tattheva nirujjhi,",
  "atk-s0513a41:206_4": "hiyyo pavattampi ajjadivasaṁ na pāpuṇi,",
  "atk-s0513a41:206_5": "hiyyova kuṭhāriyā chinnaṁ viya nirujjhi,",
  "atk-s0513a41:206_6": "tasmā ajja jiṇṇatarāsi jātā.",
  "atk-s0513a41:206_7": "Evaṁ meti tiṭṭhatu hiyyo ca parahiyyo ca,",
  "atk-s0513a41:206_8": "ajjeva pana mayhaṁ evaṁ pekkhamānasseva hāyateva tava vaṇṇo.",
  "atk-s0513a41:206_9": "Ahorattānamaccayeti ito paṭṭhāya rattindivesu vītivattesu ahorattānaṁ accayena apaṇṇattikabhāvameva gamissasīti dasseti.",
  "atk-s0513a41:206_10": "Imināvāti tasmā bhadde,",
  "atk-s0513a41:206_11": "sace tvaṁ iminā vayeneva imasmiṁ suvaṇṇavaṇṇe sarīre rajāya avilutteyeva seṭṭhacariyaṁ careyyāsi,",
  "atk-s0513a41:206_12": "pabbajitvā samaṇadhammaṁ kareyyāsi.",
  "atk-s0513a41:206_13": "Bhiyyo vaṇṇavatī siyāti atirekataravaṇṇā bhaveyyāsīti.",
  "atk-s0513a41:207_0": "Tato rājadhītā itaraṁ gāthamāha –",
  "atk-s0513a41:208_0": "47.",
  "atk-s0513a41:209_0": " ‘‘Devā na jīranti yathā manussā, gattesu tesaṁ valiyo na honti;",
  "atk-s0513a41:210_0": "Pucchāmi taṁ yakkha mahānubhāva, kathaṁ nu devāna sarīradeho’’ti.",
  "atk-s0513a41:211_0": "Tattha sarīradehoti sarīrasaṅkhāto deho,",
  "atk-s0513a41:211_1": "devānaṁ sarīraṁ kathaṁ na jīrati,",
  "atk-s0513a41:211_2": "idaṁ ahaṁ taṁ pucchāmīti vadati.",
  "atk-s0513a41:212_0": "Athassā kathento sakko itaraṁ gāthamāha –",
  "atk-s0513a41:213_0": "48.",
  "atk-s0513a41:214_0": " ‘‘Devā na jīranti yathā manussā, gattesu tesaṁ valiyo na honti;",
  "atk-s0513a41:215_0": "Suve suve bhiyyatarova tesaṁ, dibbo ca vaṇṇo vipulā ca bhogā’’ti.",
  "atk-s0513a41:216_0": "Tattha yathā manussāti yathā manussā jīrantā rūpena vaṇṇena bhogena cakkhupasādādīhi ca jīranti,",
  "atk-s0513a41:216_1": "na evaṁ devā.",
  "atk-s0513a41:216_2": "Tesañhi gattesu valiyopi na santi,",
  "atk-s0513a41:216_3": "maṭṭhakañcanapaṭṭamiva sarīraṁ hoti.",
  "atk-s0513a41:216_4": "Suve suveti divase divase.",
  "atk-s0513a41:216_5": "Bhiyyatarovāti atirekatarova tesaṁ dibbo ca vaṇṇo vipulā ca bhogā honti,",
  "atk-s0513a41:216_6": "manussesu hi rūpaparihāni cirajātabhāvassa sakkhi,",
  "atk-s0513a41:216_7": "devesu atirekarūpasampatti ca atirekaparivārasampatti ca.",
  "atk-s0513a41:216_8": "Evaṁ aparihānadhammo nāmesa devaloko .",
  "atk-s0513a41:216_9": "Tasmā tvaṁ jaraṁ appatvāva nikkhamitvā pabbaja,",
  "atk-s0513a41:216_10": "evaṁ parihāniyasabhāvā manussalokā cavitvā aparihāniyasabhāvaṁ evarūpaṁ devalokaṁ gamissasīti.",
  "atk-s0513a41:217_0": "Sā devalokassa vaṇṇaṁ sutvā tassa gamanamaggaṁ pucchantī itaraṁ gāthamāha –",
  "atk-s0513a41:218_0": "49.",
  "atk-s0513a41:219_0": " ‘‘Kiṁsūdha bhītā janatā anekā, maggo ca nekāyatanaṁ pavutto;",
  "atk-s0513a41:220_0": "Pucchāmi taṁ yakkha mahānubhāva, katthaṭṭhito paralokaṁ na bhāye’’ti.",
  "atk-s0513a41:221_0": "Tattha kiṁsūdha bhītāti devarāja,",
  "atk-s0513a41:221_1": "ayaṁ khattiyādibhedā anekā janatā kiṁbhītā kassa bhayena parihāniyasabhāvā manussalokā devalokaṁ na gacchatīti pucchati.",
  "atk-s0513a41:221_2": "Maggoti devalokagāmimaggo.",
  "atk-s0513a41:221_3": "Idha pana ‘‘ki’’nti āharitvā ‘‘ko’’ti pucchā kātabbā.",
  "atk-s0513a41:221_4": "Ayañhettha attho ‘‘anekatitthāyatanavasena paṇḍitehi pavutto devalokamaggo ko kataro’’ti vutto.",
  "atk-s0513a41:221_5": "Katthaṭṭhitoti paralokaṁ gacchanto katarasmiṁ magge ṭhito na bhāyatīti.",
  "atk-s0513a41:222_0": "Athassā kathento sakko itaraṁ gāthamāha –",
  "atk-s0513a41:223_0": "50.",
  "atk-s0513a41:224_0": " ‘‘Vācaṁ manañca paṇidhāya sammā, kāyena pāpāni akubbamāno;",
  "atk-s0513a41:225_0": "Bahunnapānaṁ gharamāvasanto, saddho mudū saṁvibhāgī vadaññū;",
  "atk-s0513a41:226_0": "Saṅgāhako sakhilo saṇhavāco, etthaṭṭhito paralokaṁ na bhāye’’ti.",
  "atk-s0513a41:227_0": "Tassattho – bhadde,",
  "atk-s0513a41:227_1": "udaye vācaṁ manañca sammā ṭhapetvā kāyena pāpāni akaronto ime dasa kusalakammapathe samādāya vattanto",
  "atk-s0513a41:227_2": "bahuannapāne pahūtadeyyadhamme ghare vasanto ‘‘dānassa vipāko atthī’’ti saddhāya samannāgato muducitto",
  "atk-s0513a41:227_3": "dānasaṁvibhāgatāya saṁvibhāgī pabbajitā bhikkhāya caramānā vadanti nāma,",
  "atk-s0513a41:227_4": "tesaṁ paccayadānena tassa vādassa jānanato vadaññū catūhi saṅgahavatthūhi saṅgahatāya saṅgāhako piyavāditāya",
  "atk-s0513a41:227_5": "sakhilo maṭṭhavacanatāya saṇhavāco ettha ettake guṇarāsimhi ṭhito paralokaṁ gacchanto na bhāyatīti.",
  "atk-s0513a41:228_0": "Tato rājadhītā taṁ tassa vacanaṁ sutvā thutiṁ karontī itaraṁ gāthamāha –",
  "atk-s0513a41:229_0": "51.",
  "atk-s0513a41:230_0": " ‘‘Anusāsasi maṁ yakkha, yathā mātā yathā pitā;",
  "atk-s0513a41:231_0": "Uḷāravaṇṇa pucchāmi, ko nu tvamasi subrahā’’ti.",
  "atk-s0513a41:232_0": "Tassattho –",
  "atk-s0513a41:232_1": "yathā mātāpitaro puttake anusāsanti,",
  "atk-s0513a41:232_2": "tathā maṁ anusāsasi.",
  "atk-s0513a41:232_3": "Uḷāravaṇṇa sobhaggappattarūpadāraka ko nu asi tvaṁ evaṁ accuggatasarīroti.",
  "atk-s0513a41:233_0": "Tato bodhisatto itaraṁ gāthamāha –",
  "atk-s0513a41:234_0": "52.",
  "atk-s0513a41:235_0": " ‘‘Udayohamasmi kalyāṇi, saṅgarattā idhāgato;",
  "atk-s0513a41:236_0": "Āmanta kho taṁ gacchāmi, muttosmi tava saṅgarā’’ti.",
  "atk-s0513a41:237_0": "Tassattho –",
  "atk-s0513a41:237_1": "kalyāṇadassane ahaṁ purimabhave tava sāmiko udayo nāma tāvatiṁsabhavane sakko hutvā nibbatto,",
  "atk-s0513a41:237_2": "idhāgacchanto na kilesavasenāgato,",
  "atk-s0513a41:237_3": "taṁ vīmaṁsitvā pana saṅgaraṁ mocessāmīti saṅgarattā pubbe saṅgarassa katattā āgatosmi,",
  "atk-s0513a41:237_4": "idāni taṁ āmantetvā gacchāmi,",
  "atk-s0513a41:237_5": "muttosmi tava saṅgarāti.",
  "atk-s0513a41:238_0": "Rājadhītā assasitvā ‘‘sāmi,",
  "atk-s0513a41:238_1": "tvaṁ udayabhaddarājā’’ti assudhārā pavattayamānā ‘‘ahaṁ tumhehi vinā vasituṁ na sakkomi,",
  "atk-s0513a41:238_2": "yathā tumhākaṁ santike vasāmi,",
  "atk-s0513a41:238_3": "tathā maṁ anusāsathā’’ti vatvā itaraṁ gāthaṁ abhāsi –",
  "atk-s0513a41:239_0": "53.",
  "atk-s0513a41:240_0": " ‘‘Sace kho tvaṁ udayosi, saṅgarattā idhāgato;",
  "atk-s0513a41:241_0": "Anusāsa maṁ rājaputta, yathāssa puna saṅgamo’’ti.",
  "atk-s0513a41:242_0": "Atha naṁ anusāsanto mahāsatto catasso gāthā abhāsi –",
  "atk-s0513a41:243_0": "54.",
  "atk-s0513a41:244_0": " ‘‘Atipatati vayo khaṇo tatheva, ṭhānaṁ natthi dhuvaṁ cavanti sattā;",
  "atk-s0513a41:245_0": "Parijīyati addhuvaṁ sarīraṁ, udaye mā pamāda carassu dhammaṁ.",
  "atk-s0513a41:246_0": "55.",
  "atk-s0513a41:247_0": " ‘‘Kasiṇā pathavī dhanassa pūrā, ekasseva siyā anaññadheyyā;",
  "atk-s0513a41:248_0": "Taṁ cāpi jahati avītarāgo, udaye mā pamāda carassu dhammaṁ.",
  "atk-s0513a41:249_0": "56.",
  "atk-s0513a41:250_0": " ‘‘Mātā ca pitā ca bhātaro ca, bhariyā yāpi dhanena hoti kītā;",
  "atk-s0513a41:251_0": "Te cāpi jahanti aññamaññaṁ, udaye mā pamāda carassu dhammaṁ.",
  "atk-s0513a41:252_0": "57.",
  "atk-s0513a41:253_0": " ‘‘Kāyo parabhojananti ñatvā, saṁsāre sugatiñca duggatiñca;",
  "atk-s0513a41:254_0": "Ittaravāsoti jāniyāna, udaye mā pamāda carassu dhamma’’nti.",
  "atk-s0513a41:255_0": "Tattha atipatatīti ativiya patati,",
  "atk-s0513a41:255_1": "sīghaṁ atikkamati.",
  "atk-s0513a41:255_2": "Vayoti paṭhamavayāditividhopi vayo.",
  "atk-s0513a41:255_3": "Khaṇo tathevāti uppādaṭṭhitibhaṅgakkhaṇopi tatheva atipatati.",
  "atk-s0513a41:255_4": "Ubhayenapi bhinno imesaṁ sattānaṁ āyusaṅkhāro nāma sīghasotā nadī viya anivattanto sīghaṁ atikkamatīti dasseti.",
  "atk-s0513a41:255_5": "Ṭhānaṁ natthīti ‘‘uppannā saṅkhārā abhijjitvā tiṭṭhantū’’ti patthanāyapi tesaṁ ṭhānaṁ nāma natthi,",
  "atk-s0513a41:255_6": "dhuvaṁ ekaṁseneva buddhaṁ bhagavantaṁ ādiṁ katvā sabbepi sattā cavanti,",
  "atk-s0513a41:255_7": "‘‘dhuvaṁ maraṇaṁ,",
  "atk-s0513a41:255_8": "addhuvaṁ jīvita’’nti evaṁ maraṇassatiṁ bhāvehīti dīpeti.",
  "atk-s0513a41:255_9": "Parijīyatīti idaṁ suvaṇṇavaṇṇampi sarīraṁ jīrateva,",
  "atk-s0513a41:255_10": "evaṁ jānāhi.",
  "atk-s0513a41:255_11": "Mā pamādanti tasmā tvaṁ udayabhadde mā pamādaṁ āpajji,",
  "atk-s0513a41:255_12": "appamattā hutvā dasakusalakammapathadhammaṁ carāhīti.",
  "atk-s0513a41:256_0": "Kasiṇāti sakalā.",
  "atk-s0513a41:256_1": "Ekassevāti yadi ekasseva rañño,",
  "atk-s0513a41:256_2": "tasmiṁ ekasmiṁyeva anaññādhīnā assa.",
  "atk-s0513a41:256_3": "Taṁ cāpi jahati avītarāgoti taṇhāvasiko puggalo ettakenapi yasena atitto maraṇakāle avītarāgova taṁ vijahati.",
  "atk-s0513a41:256_4": "Evaṁ taṇhāya apūraṇīyabhāvaṁ jānāhīti dīpeti.",
  "atk-s0513a41:256_5": "Te cāpīti mātā puttaṁ,",
  "atk-s0513a41:256_6": "putto mātaraṁ,",
  "atk-s0513a41:256_7": "pitā puttaṁ,",
  "atk-s0513a41:256_8": "putto pitaraṁ,",
  "atk-s0513a41:256_9": "bhātā bhaginiṁ,",
  "atk-s0513a41:256_10": "bhaginī bhātaraṁ,",
  "atk-s0513a41:256_11": "bhariyā sāmikaṁ,",
  "atk-s0513a41:256_12": "sāmiko bhariyanti ete aññamaññaṁ jahanti,",
  "atk-s0513a41:256_13": "nānā honti.",
  "atk-s0513a41:256_14": "Evaṁ sattānaṁ nānābhāvavinābhāvaṁ jānāhīti dīpeti.",
  "atk-s0513a41:257_0": "Parabhojananti vividhānaṁ kākādīnaṁ parasattānaṁ bhojanaṁ.",
  "atk-s0513a41:257_1": "Ittaravāsoti yā esā imasmiṁ saṁsāre manussabhūtā suggati ca tiracchānabhūtā duggati ca,",
  "atk-s0513a41:257_2": "etaṁ ubhayampi ‘‘ittaravāso’’ti jānitvā mā pamādaṁ,",
  "atk-s0513a41:257_3": "carassu dhammaṁ.",
  "atk-s0513a41:257_4": "Imesaṁ sattānaṁ nānāṭhānato āgantvā ekasmiṁ ṭhāne samāgamo paritto,",
  "atk-s0513a41:257_5": "ime sattā appakasmiṁyeva kāle ekato vasanti,",
  "atk-s0513a41:257_6": "tasmā appamattā hohīti.",
  "atk-s0513a41:258_0": "Evaṁ mahāsatto tassā ovādamadāsi. Sāpi tassa dhammakathāya pasīditvā thutiṁ karontī osānagāthamāha –",
  "atk-s0513a41:259_0": "58.",
  "atk-s0513a41:260_0": " ‘‘Sādhu bhāsatiyaṁ yakkho, appaṁ maccāna jīvitaṁ;",
  "atk-s0513a41:261_0": "Kasirañca parittañca, tañca dukkhena saṁyutaṁ;",
  "atk-s0513a41:262_0": "Sāhaṁ ekā pabbajissāmi, hitvā kāsiṁ surundhana’’nti.",
  "atk-s0513a41:263_0": "Tattha sādhūti ‘‘appaṁ maccāna jīvita’’nti bhāsamāno ayaṁ devarājā sādhu bhāsati.",
  "atk-s0513a41:263_1": "Kiṁkāraṇā?",
  "atk-s0513a41:263_2": "Idañhi kasirañca dukkhaṁ assādarahitaṁ,",
  "atk-s0513a41:263_3": "parittañca na bahukaṁ ittarakālaṁ.",
  "atk-s0513a41:263_4": "Sace hi kasirampi samānaṁ dīghakālaṁ pavatteyya,",
  "atk-s0513a41:263_5": "parittakampi samānaṁ sukhaṁ bhaveyya,",
  "atk-s0513a41:263_6": "idaṁ pana kasirañceva parittañca sakalena vaṭṭadukkhena saṁyutaṁ sannihitaṁ.",
  "atk-s0513a41:263_7": "Sāhanti sā ahaṁ.",
  "atk-s0513a41:263_8": "Surundhananti surundhananagarañca kāsiraṭṭhañca chaḍḍetvā ekikāva pabbajissāmīti āha.",
  "atk-s0513a41:264_0": "Bodhisatto tassā ovādaṁ datvā sakaṭṭhānameva gato.",
  "atk-s0513a41:264_1": "Sāpi punadivase amacce rajjaṁ paṭicchāpetvā antonagareyeva ramaṇīye uyyāne isipabbajjaṁ pabbajitvā dhammaṁ",
  "atk-s0513a41:264_2": "caritvā āyupariyosāne tāvatiṁsabhavane bodhisattassa pādaparicārikā hutvā nibbatti.",
  "atk-s0513a41:265_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a41:265_1": "saccapariyosāne ukkaṇṭhitabhikkhu sotāpattiphale patiṭṭhahi.",
  "atk-s0513a41:265_2": "Tadā rājadhītā rāhulamātā ahosi,",
  "atk-s0513a41:265_3": "sakko pana ahameva ahosinti.",
  "atk-s0513a41:266_0": "Udayajātakavaṇṇanā catutthā.",
  "atk-s0513a41:268_0": " [459] 5. Pānīyajātakavaṇṇanā",
  "atk-s0513a41:269_0": "Mitto mittassāti idaṁ satthā jetavane viharanto kilesaniggahaṁ ārabbha kathesi.",
  "atk-s0513a41:269_1": "Ekasmiñhi samaye sāvatthivāsino pañcasatā gihisahāyakā tathāgatassa dhammadesanaṁ sutvā pabbajitvā upasampannā",
  "atk-s0513a41:269_2": "antokoṭisanthāre vasantā aḍḍharattasamaye kāmavitakkaṁ vitakkesuṁ.",
  "atk-s0513a41:269_3": "Sabbaṁ heṭṭhā vuttanayeneva veditabbaṁ.",
  "atk-s0513a41:269_4": "Bhagavato āṇattiyā panāyasmatā ānandena bhikkhusaṅghe sannipātite satthā paññattāsane nisīditvā anodissakaṁ",
  "atk-s0513a41:269_5": "katvā ‘‘kāmavitakkaṁ vitakkayitthā’’ti avatvā sabbasaṅgāhikavaseneva ‘‘bhikkhave,",
  "atk-s0513a41:269_6": "kileso khuddako nāma natthi,",
  "atk-s0513a41:269_7": "bhikkhunā nāma uppannuppannā kilesā niggahetabbā,",
  "atk-s0513a41:269_8": "porāṇakapaṇḍitā anuppannepi buddhe kilese niggahetvā paccekabodhiñāṇaṁ pattā’’ti vatvā atītaṁ āhari.",
  "atk-s0513a41:270_0": "Atīte bārāṇasiyaṁ brahmadatte rajjaṁ kārente kāsiraṭṭhe ekasmiṁ gāmake dve sahāyakā pānīyatumbāni ādāya",
  "atk-s0513a41:270_1": "khettaṁ gantvā ekamantaṁ ṭhapetvā khettaṁ koṭṭetvā pipāsitakāle āgantvā pānīyaṁ pivanti.",
  "atk-s0513a41:270_2": "Tesu eko pānīyatthāya āgantvā attano pānīyaṁ rakkhanto itarassa tumbato pivitvā sāyaṁ araññā nikkhamitvā",
  "atk-s0513a41:270_3": "nhāyitvā ṭhito ‘‘atthi nu kho me kāyadvārādīhi ajja kiñci pāpaṁ kata’’nti upadhārento thenetvā pānīyassa",
  "atk-s0513a41:270_4": "pivitabhāvaṁ disvā saṁvegappatto hutvā ‘‘ayaṁ taṇhā vaḍḍhamānā maṁ apāyesu khipissati,",
  "atk-s0513a41:270_5": "imaṁ kilesaṁ niggaṇhissāmī’’ti pānīyassa thenetvā pivitabhāvaṁ ārammaṇaṁ katvā vipassanaṁ vaḍḍhetvā paccekabodhiñāṇaṁ",
  "atk-s0513a41:270_6": "nibbattetvā paṭiladdhaguṇaṁ āvajjento aṭṭhāsi.",
  "atk-s0513a41:270_7": "Atha naṁ itaro nhāyitvā uṭṭhito ‘‘ehi, samma,",
  "atk-s0513a41:270_8": "gharaṁ gacchāmā’’ti āha.",
  "atk-s0513a41:270_9": "‘‘Gaccha tvaṁ,",
  "atk-s0513a41:270_10": "mama gharena kiccaṁ natthi,",
  "atk-s0513a41:270_11": "paccekabuddhā nāma maya’’nti.",
  "atk-s0513a41:270_12": "‘‘Paccekabuddhā nāma tumhādisā na hontī’’ti.",
  "atk-s0513a41:270_13": "‘‘Atha kīdisā paccekabuddhā hontī’’ti?",
  "atk-s0513a41:270_14": "‘‘Dvaṅgulakesā kāsāyavatthavasanā uttarahimavante nandamūlakapabbhāre vasantī’’ti.",
  "atk-s0513a41:270_15": "So sīsaṁ parāmasi,",
  "atk-s0513a41:270_16": "taṁ khaṇaññevassa gihiliṅgaṁ antaradhāyi,",
  "atk-s0513a41:270_17": "surattadupaṭṭaṁ nivatthameva,",
  "atk-s0513a41:270_18": "vijjulatāsadisaṁ kāyabandhanaṁ baddhameva,",
  "atk-s0513a41:270_19": "alattakapāṭalavaṇṇaṁ uttarāsaṅgacīvaraṁ ekaṁsaṁ katameva,",
  "atk-s0513a41:270_20": "meghavaṇṇaṁ paṁsukūlacīvaraṁ dakkhiṇaaṁsakūṭe ṭhapitameva,",
  "atk-s0513a41:270_21": "bhamaravaṇṇo mattikāpatto vāmaaṁsakūṭe laggitova ahosi.",
  "atk-s0513a41:270_22": "So ākāse ṭhatvā dhammaṁ desetvā uppatitvā nandamūlakapabbhāreyeva otari.",
  "atk-s0513a41:271_0": "Aparopi kāsigāmeyeva kuṭumbiko āpaṇe nisinno ekaṁ purisaṁ attano bhariyaṁ ādāya gacchantaṁ disvā taṁ",
  "atk-s0513a41:271_1": "uttamarūpadharaṁ itthiṁ indriyāni bhinditvā oloketvā puna cintesi ‘‘ayaṁ lobho vaḍḍhamāno maṁ apāyesu",
  "atk-s0513a41:271_2": "khipissatī’’ti saṁviggamānaso vipassanaṁ vaḍḍhetvā paccekabodhiñāṇaṁ nibbattetvā ākāse ṭhito dhammaṁ",
  "atk-s0513a41:271_3": "desetvā nandamūlakapabbhārameva gato.",
  "atk-s0513a41:272_0": "Aparepi kāsigāmavāsinoyeva dve pitāputtā ekato maggaṁ paṭipajjiṁsu.",
  "atk-s0513a41:272_1": "Aṭavīmukhe pana corā uṭṭhitā honti.",
  "atk-s0513a41:272_2": "Te pitāputte labhitvā puttaṁ gahetvā ‘‘dhanaṁ āharitvā tava puttaṁ gaṇhā’’ti pitaraṁ vissajjenti,",
  "atk-s0513a41:272_3": "dve bhātaro labhitvā kaniṭṭhaṁ gahetvā jeṭṭhaṁ vissajjenti,",
  "atk-s0513a41:272_4": "ācariyantevāsike labhitvā ācariyaṁ gahetvā antevāsikaṁ vissajjenti,",
  "atk-s0513a41:272_5": "antevāsiko sippalobhena dhanaṁ āharitvā ācariyaṁ gaṇhitvā gacchati.",
  "atk-s0513a41:272_6": "Atha te pitāputtāpi tattha corānaṁ uṭṭhitabhāvaṁ ñatvā ‘‘tvaṁ maṁ ‘pitā’ti mā vada,",
  "atk-s0513a41:272_7": "ahampi taṁ ‘putto’ti na vakkhāmī’’ti katikaṁ katvā corehi gahitakāle ‘‘tumhe aññamaññaṁ kiṁ hothā’’ti",
  "atk-s0513a41:272_8": "puṭṭhā ‘‘na kiñci homā’’ti sampajānamusāvādaṁ kariṁsu.",
  "atk-s0513a41:272_9": "Tesu aṭavito nikkhamitvā sāyaṁ nhāyitvā ṭhitesu putto attano sīlaṁ sodhento taṁ musāvādaṁ disvā ‘‘idaṁ pāpaṁ vaḍḍhamānaṁ maṁ apāyesu khipissati,",
  "atk-s0513a41:272_10": "imaṁ kilesaṁ niggaṇhissāmī’’ti vipassanaṁ vaḍḍhetvā paccekabodhiñāṇaṁ nibbattetvā ākāse ṭhito pitu dhammaṁ desetvā nandamūlakapabbhārameva gato.",
  "atk-s0513a41:273_0": "Aparopi kāsigāmeyeva pana eko gāmabhojako māghātaṁ kārāpesi.",
  "atk-s0513a41:273_1": "Atha naṁ balikammakāle mahājano sannipatitvā āha ‘‘sāmi,",
  "atk-s0513a41:273_2": "mayaṁ migasūkarādayo māretvā yakkhānaṁ balikammaṁ karissāma,",
  "atk-s0513a41:273_3": "balikammakālo eso’’ti.",
  "atk-s0513a41:273_4": "Tumhākaṁ pubbe karaṇaniyāmeneva karothāti manussā bahuṁ pāṇātipātamakaṁsu.",
  "atk-s0513a41:273_5": "So bahuṁ macchamaṁsaṁ disvā ‘‘ime manussā ettake pāṇe mārentā mamevekassa vacanena mārayiṁsū’’ti kukkuccaṁ",
  "atk-s0513a41:273_6": "katvā vātapānaṁ nissāya ṭhitakova vipassanaṁ vaḍḍhetvā paccekabodhiñāṇaṁ nibbattetvā ākāse ṭhito mahājanassa",
  "atk-s0513a41:273_7": "dhammaṁ desetvā nandamūlakapabbhārameva gato.",
  "atk-s0513a41:274_0": "Aparopi kāsiraṭṭheyeva gāmabhojako majjavikkayaṁ vāretvā ‘‘sāmi,",
  "atk-s0513a41:274_1": "pubbe imasmiṁ kāle surāchaṇo nāma hoti,",
  "atk-s0513a41:274_2": "kiṁ karomā’’ti mahājanena vutto ‘‘tumhākaṁ porāṇakaniyāmeneva karothā’’ti āha.",
  "atk-s0513a41:274_3": "Manussā chaṇaṁ katvā suraṁ pivitvā kalahaṁ karontā hatthapāde bhañjitvā sīsaṁ bhinditvā kaṇṇe chinditvā bahudaṇḍena bajjhiṁsu.",
  "atk-s0513a41:274_4": "Gāmabhojako te disvā cintesi ‘‘mayi ananujānante ime imaṁ dukkhaṁ na vindeyyu’’nti.",
  "atk-s0513a41:274_5": "So ettakena kukkuccaṁ katvā vātapānaṁ nissāya ṭhitakova vipassanaṁ vaḍḍhetvā paccekabodhiñāṇaṁ nibbattetvā",
  "atk-s0513a41:274_6": "‘‘appamattā hothā’’ti ākāse ṭhatvā dhammaṁ desetvā nandamūlakapabbhārameva gato.",
  "atk-s0513a41:275_0": "Aparabhāge te pañca paccekabuddhā bhikkhācāratthāya bārāṇasidvāre otaritvā sunivatthā supārutā pāsādikehi",
  "atk-s0513a41:275_1": "abhikkamādīhi piṇḍāya carantā rājadvāraṁ sampāpuṇiṁsu.",
  "atk-s0513a41:275_2": "Rājā te disvā pasannacitto rājanivesanaṁ pavesetvā pāde dhovitvā gandhatelena makkhetvā paṇītena khādanīyena",
  "atk-s0513a41:275_3": "bhojanīyena parivisitvā ekamantaṁ nisīditvā ‘‘bhante,",
  "atk-s0513a41:275_4": "tumhākaṁ paṭhamavaye pabbajjā sobhati,",
  "atk-s0513a41:275_5": "imasmiṁ vaye pabbajantā kathaṁ kāmesu ādīnavaṁ passittha,",
  "atk-s0513a41:275_6": "kiṁ vo ārammaṇaṁ ahosī’’ti pucchi.",
  "atk-s0513a41:275_7": "Te tassa kathentā –",
  "atk-s0513a41:276_0": "59.",
  "atk-s0513a41:277_0": " ‘‘Mitto mittassa pānīyaṁ, adinnaṁ paribhuñjisaṁ;",
  "atk-s0513a41:278_0": "Tena pacchā vijigucchiṁ, taṁ pāpaṁ pakataṁ mayā;",
  "atk-s0513a41:279_0": "Mā puna akaraṁ pāpaṁ, tasmā pabbajito ahaṁ.",
  "atk-s0513a41:280_0": "60.",
  "atk-s0513a41:281_0": " ‘‘Paradārañca disvāna, chando me udapajjatha;",
  "atk-s0513a41:282_0": "Tena pacchā vijigucchiṁ, taṁ pāpaṁ pakataṁ mayā;",
  "atk-s0513a41:283_0": "Mā puna akaraṁ pāpaṁ, tasmā pabbajito ahaṁ.",
  "atk-s0513a41:284_0": "61.",
  "atk-s0513a41:285_0": " ‘‘Pitaraṁ me mahārāja, corā agaṇhu kānane;",
  "atk-s0513a41:286_0": "Tesāhaṁ pucchito jānaṁ, aññathā naṁ viyākariṁ.",
  "atk-s0513a41:287_0": "62.",
  "atk-s0513a41:288_0": " ‘‘Tena pacchā vijigucchiṁ, taṁ pāpaṁ pakataṁ mayā;",
  "atk-s0513a41:289_0": "Mā puna akaraṁ pāpaṁ, tasmā pabbajito ahaṁ.",
  "atk-s0513a41:290_0": "63.",
  "atk-s0513a41:291_0": " ‘‘Pāṇātipātamakaruṁ, somayāge upaṭṭhite;",
  "atk-s0513a41:292_0": "Tesāhaṁ samanuññāsiṁ.",
  "atk-s0513a41:293_0": "64.",
  "atk-s0513a41:294_0": " ‘‘Tena pacchā vijigucchiṁ, taṁ pāpaṁ pakataṁ mayā;",
  "atk-s0513a41:295_0": "Mā puna akaraṁ pāpaṁ, tasmā pabbajito ahaṁ.",
  "atk-s0513a41:296_0": "65.",
  "atk-s0513a41:297_0": " ‘‘Surāmerayamādhukā, ye janā paṭhamāsu no;",
  "atk-s0513a41:298_0": "Bahūnaṁ te anatthāya, majjapānamakappayuṁ;",
  "atk-s0513a41:299_0": "Tesāhaṁ samanuññāsiṁ.",
  "atk-s0513a41:300_0": "66.",
  "atk-s0513a41:301_0": " ‘‘Tena pacchā vijigucchiṁ, taṁ pāpaṁ pakataṁ mayā;",
  "atk-s0513a41:302_0": "Mā puna akaraṁ pāpaṁ, tasmā pabbajito aha’’nti. –",
  "atk-s0513a41:303_0": "Imā paṭipāṭiyā pañca gāthā abhāsiṁsu.",
  "atk-s0513a41:303_1": "Rājāpi ekamekassa byākaraṇaṁ sutvā ‘‘bhante,",
  "atk-s0513a41:303_2": "ayaṁ pabbajjā tumhākaṁ yevānucchavikā’’ti thutimakāsi.",
  "atk-s0513a41:304_0": "Tattha mitto mittassāti mahārāja,",
  "atk-s0513a41:304_1": "ahaṁ ekassa mitto hutvā tassa mittassa santakaṁ pānīyaṁ iminā niyāmeneva paribhuñjiṁ.",
  "atk-s0513a41:304_2": "Tasmāti yasmā puthujjanā nāma pāpakammaṁ karonti,",
  "atk-s0513a41:304_3": "tasmā ahaṁ mā puna akaraṁ pāpaṁ,",
  "atk-s0513a41:304_4": "taṁ pāpaṁ ārammaṇaṁ katvā pabbajitomhi.",
  "atk-s0513a41:304_5": "Chandoti mahārāja,",
  "atk-s0513a41:304_6": "imināva niyāmena mama paradāraṁ disvā kāme chando uppajji.",
  "atk-s0513a41:304_7": "Agaṇhūti agaṇhiṁsu.",
  "atk-s0513a41:304_8": "Jānanti tesaṁ corānaṁ ‘‘ayaṁ kiṁ te hotī’’ti pucchito jānantoyeva ‘‘na kiñci hotī’’ti aññathā byākāsiṁ.",
  "atk-s0513a41:304_9": "Somayāgeti navacande uṭṭhite somayāgaṁ nāma yakkhabaliṁ kariṁsu,",
  "atk-s0513a41:304_10": "tasmiṁ upaṭṭhite.",
  "atk-s0513a41:304_11": "Samanuññāsinti samanuñño āsiṁ.",
  "atk-s0513a41:304_12": "Surāmerayamādhukāti piṭṭhasurādisurañca pupphāsavādimerayañca pakkamadhu viya madhuraṁ maññamānā.",
  "atk-s0513a41:304_13": "Ye janā paṭhamāsu noti ye no gāme janā paṭhamaṁ evarūpā āsuṁ ahesuṁ.",
  "atk-s0513a41:304_14": "Bahūnaṁ teti te ekadivasaṁ ekasmiṁ chaṇe patte bahūnaṁ anatthāya majjapānaṁ akappayiṁsu.",
  "atk-s0513a41:305_0": "Rājā tesaṁ dhammaṁ sutvā pasannacitto cīvarasāṭake ca bhesajjāni ca datvā paccekabuddhe uyyojesi.",
  "atk-s0513a41:305_1": "Tepi tassa anumodanaṁ katvā tattheva agamaṁsu.",
  "atk-s0513a41:305_2": "Tato paṭṭhāya rājā vatthukāmesu viratto anapekkho hutvā nānaggarasabhojanaṁ bhuñjitvā itthiyo anālapitvā",
  "atk-s0513a41:305_3": "anoloketvā virattacitto uṭṭhāya sirigabbhaṁ pavisitvā nisinno setabhittiyaṁ kasiṇaparikammaṁ katvā jhānaṁ",
  "atk-s0513a41:305_4": "nibbattesi.",
  "atk-s0513a41:305_5": "So jhānappatto kāme garahanto –",
  "atk-s0513a41:306_0": "67.",
  "atk-s0513a41:307_0": " ‘‘Dhiratthu subahū kāme, duggandhe bahukaṇṭake;",
  "atk-s0513a41:308_0": "Ye ahaṁ paṭisevanto, nālabhiṁ tādisaṁ sukha’’nti. – gāthamāha;",
  "atk-s0513a41:309_0": "Tattha bahukaṇṭaketi bahū paccāmitte.",
  "atk-s0513a41:309_1": "Ye ahanti yo ahaṁ,",
  "atk-s0513a41:309_2": "ayameva vā pāṭho.",
  "atk-s0513a41:309_3": "Tādisanti etādisaṁ kilesarahitaṁ jhānasukhaṁ.",
  "atk-s0513a41:310_0": "Athassa aggamahesī ‘‘ayaṁ rājā paccekabuddhānaṁ dhammakathaṁ sutvā ukkaṇṭhitarūpo ahosi,",
  "atk-s0513a41:310_1": "amhehi saddhiṁ akathetvāva sirigabbhaṁ paviṭṭho,",
  "atk-s0513a41:310_2": "pariggaṇhissāmi tāva na’’nti cintetvā sirigabbhadvāre ṭhitā rañño kāmesu garahantassa udānaṁ sutvā ‘‘mahārāja,",
  "atk-s0513a41:310_3": "tvaṁ kāme garahasi,",
  "atk-s0513a41:310_4": "kāmasukhasadisaṁ nāma sukhaṁ natthī’’ti kāme vaṇṇentī itaraṁ gāthamāha –",
  "atk-s0513a41:311_0": "68.",
  "atk-s0513a41:312_0": " ‘‘Mahassādā sukhā kāmā, natthi kāmā paraṁ sukhaṁ;",
  "atk-s0513a41:313_0": "Ye kāme paṭisevanti, saggaṁ te upapajjare’’ti.",
  "atk-s0513a41:314_0": "Tattha mahassādāti mahārāja,",
  "atk-s0513a41:314_1": "ete kāmā nāma mahāassādā,",
  "atk-s0513a41:314_2": "ito uttariṁ aññaṁ sukhaṁ natthi.",
  "atk-s0513a41:314_3": "Kāmasevino hi apāye anupagamma sagge nibbattantīti attho.",
  "atk-s0513a41:315_0": "Taṁ sutvā bodhisatto tassā ‘‘nassa vasali,",
  "atk-s0513a41:315_1": "kiṁ kathesi,",
  "atk-s0513a41:315_2": "kāmesu sukhaṁ nāma kuto atthi,",
  "atk-s0513a41:315_3": "vipariṇāmadukkhā ete’’ti garahanto sesagāthā abhāsi –",
  "atk-s0513a41:316_0": "69.",
  "atk-s0513a41:317_0": " ‘‘Appassādā dukhā kāmā, natthi kāmā paraṁ dukhaṁ;",
  "atk-s0513a41:318_0": "Ye kāme paṭisevanti, nirayaṁ te upapajjare.",
  "atk-s0513a41:319_0": "70.",
  "atk-s0513a41:320_0": " ‘‘Asī yathā sunisito, nettiṁsova supāyiko;",
  "atk-s0513a41:321_0": "Sattīva urasi khittā, kāmā dukkhatarā tato.",
  "atk-s0513a41:322_0": "71.",
  "atk-s0513a41:323_0": " ‘‘Aṅgārānaṁva jalitaṁ, kāsuṁ sādhikaporisaṁ;",
  "atk-s0513a41:324_0": "Phālaṁva divasaṁtattaṁ, kāmā dukkhatarā tato.",
  "atk-s0513a41:325_0": "72.",
  "atk-s0513a41:326_0": " ‘‘Visaṁ yathā halāhalaṁ, telaṁ pakkuthitaṁ yathā;",
  "atk-s0513a41:327_0": "Tambalohavilīnaṁva, kāmā dukkhatarā tato’’ti.",
  "atk-s0513a41:328_0": "Tattha nettiṁsoti nikkaruṇo,",
  "atk-s0513a41:328_1": "idampi ekassa khaggassa nāmaṁ.",
  "atk-s0513a41:328_2": "Dukkhatarāti evaṁ jalitaṅgārakāsuṁ vā divasaṁ tattaṁ phālaṁ vā paṭicca yaṁ dukkhaṁ uppajjati,",
  "atk-s0513a41:328_3": "tatopi kāmāyeva dukkhatarāti attho.",
  "atk-s0513a41:328_4": "Anantaragāthāya yathā etāni visādīni dukkhāvahanato dukkhāni,",
  "atk-s0513a41:328_5": "evaṁ kāmāpi dukkhā,",
  "atk-s0513a41:328_6": "taṁ pana kāmadukkhaṁ itarehi dukkhehi dukkhataranti attho.",
  "atk-s0513a41:329_0": "Evaṁ mahāsatto deviyā dhammaṁ desetvā amacce sannipātetvā ‘‘bhonto amaccā,",
  "atk-s0513a41:329_1": "tumhe rajjaṁ paṭipajjatha,",
  "atk-s0513a41:329_2": "ahaṁ pabbajissāmī’’ti vatvā mahājanassa rodantassa paridevantassa uṭṭhāya ākāse ṭhatvā ovādaṁ datvā anilapatheneva",
  "atk-s0513a41:329_3": "uttarahimavantaṁ gantvā ramaṇīye padese assamaṁ māpetvā isipabbajjaṁ pabbajitvā āyupariyosāne brahmalokaparāyaṇo ahosi.",
  "atk-s0513a41:330_0": "Satthā imaṁ dhammadesanaṁ āharitvā ‘‘bhikkhave,",
  "atk-s0513a41:330_1": "kileso khuddako nāma natthi,",
  "atk-s0513a41:330_2": "appamattakopi paṇḍitehi niggahitabboyevā’’ti vatvā saccāni pakāsetvā jātakaṁ samodhānesi,",
  "atk-s0513a41:330_3": "saccapariyosāne pañcasatā bhikkhū arahatte patiṭṭhahiṁsu.",
  "atk-s0513a41:330_4": "Tadā paccekabuddhā parinibbāyiṁsu,",
  "atk-s0513a41:330_5": "devī rāhulamātā ahosi,",
  "atk-s0513a41:330_6": "rājā pana ahameva ahosinti.",
  "atk-s0513a41:331_0": "Pānīyajātakavaṇṇanā pañcamā.",
  "atk-s0513a41:333_0": " [460] 6. Yudhañcayajātakavaṇṇanā",
  "atk-s0513a41:334_0": "Mittāmaccaparibyūḷhanti idaṁ satthā jetavane viharanto mahābhinikkhamanaṁ ārabbha kathesi.",
  "atk-s0513a41:334_1": "Ekadivasañhi dhammasabhāyaṁ sannipatitā bhikkhū ‘‘āvuso,",
  "atk-s0513a41:334_2": "sace dasabalo agāraṁ ajjhāvasissa,",
  "atk-s0513a41:334_3": "sakalacakkavāḷagabbhe cakkavattirājā abhavissa sattaratanasamannāgato caturiddhīhi samiddho parosahassaputtaparivāro ,",
  "atk-s0513a41:334_4": "so evarūpaṁ sirivibhavaṁ pahāya kāmesu dosaṁ disvā aḍḍharattasamaye channasahāyova kaṇṭakamāruyha nikkhamitvā",
  "atk-s0513a41:334_5": "anomanadītīre pabbajitvā chabbassāni dukkarakārikaṁ katvā sammāsambodhiṁ patto’’ti satthu guṇakathaṁ",
  "atk-s0513a41:334_6": "kathayiṁsu.",
  "atk-s0513a41:334_7": "Satthā āgantvā ‘‘kāya nuttha,",
  "atk-s0513a41:334_8": "bhikkhave,",
  "atk-s0513a41:334_9": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0513a41:334_10": "bhikkhave,",
  "atk-s0513a41:334_11": "tathāgato idāneva mahābhinikkhamanaṁ nikkhanto,",
  "atk-s0513a41:334_12": "pubbepi dvādasayojanike bārāṇasinagare rajjaṁ pahāya nikkhantoyevā’’ti vatvā atītaṁ āhari.",
  "atk-s0513a41:335_0": "Atīte rammanagare sabbadatto nāma rājā ahosi.",
  "atk-s0513a41:335_1": "Ayañhi bārāṇasī udayajātake (jā.",
  "atk-s0513a41:335_2": "1.11.37 ādayo) surundhananagaraṁ nāma jātā,",
  "atk-s0513a41:335_3": "cūḷasutasomajātake (jā.",
  "atk-s0513a41:335_4": "2.17.195 ādayo) sudassanaṁ nāma,",
  "atk-s0513a41:335_5": "soṇanandajātake (jā.",
  "atk-s0513a41:335_6": "2.20.92 ādayo) brahmavaḍḍhanaṁ nāma,",
  "atk-s0513a41:335_7": "khaṇḍahālajātake (jā.",
  "atk-s0513a41:335_8": "2.22.982 ādayo) pupphavatī nāma,",
  "atk-s0513a41:335_9": "saṅkhabrāhmaṇajātake (jā.",
  "atk-s0513a41:335_10": "1.10.39 ādayo) moḷinī nāma,",
  "atk-s0513a41:335_11": "imasmiṁ pana yudhañcayajātake rammanagaraṁ nāma ahosi.",
  "atk-s0513a41:335_12": "Evamassā kadāci nāmaṁ parivattati.",
  "atk-s0513a41:335_13": "Tattha sabbadattarañño puttasahassaṁ ahosi.",
  "atk-s0513a41:335_14": "Yudhañcayassa nāma jeṭṭhaputtassa uparajjaṁ adāsi.",
  "atk-s0513a41:335_15": "So divase divase mahādānaṁ pavattesi.",
  "atk-s0513a41:335_16": "Evaṁ gacchante kāle bodhisatto ekadivasaṁ pātova rathavaramāruyha mahantena sirivibhavena uyyānakīḷaṁ",
  "atk-s0513a41:335_17": "gacchanto rukkhaggatiṇaggasākhaggamakkaṭakasuttajālādīsu muttājālākārena laggitaussavabindūni disvā ‘‘samma sārathi,",
  "atk-s0513a41:335_18": "kiṁ nāmeta’’nti pucchitvā ‘‘ete deva,",
  "atk-s0513a41:335_19": "himasamaye patanakaussavabindūni nāmā’’ti sutvā divasabhāgaṁ uyyāne kīḷitvā sāyanhakāle paccāgacchanto te adisvāva ‘‘samma sārathi,",
  "atk-s0513a41:335_20": "kahaṁ nu kho ete ussavabindū,",
  "atk-s0513a41:335_21": "na te idāni passāmī’’ti pucchi. ‘‘Deva,",
  "atk-s0513a41:335_22": "te sūriye uggacchante sabbeva bhijjitvā pathaviyaṁ patantī’’ti sutvā saṁvegappatto hutvā ‘‘imesaṁ sattānaṁ",
  "atk-s0513a41:335_23": "jīvitasaṅkhārāpi tiṇagge ussavabindusadisāva,",
  "atk-s0513a41:335_24": "mayā byādhijarāmaraṇehi apīḷiteyeva mātāpitaro āpucchitvā pabbajituṁ vaṭṭatī’’ti ussavabindumeva ārammaṇaṁ",
  "atk-s0513a41:335_25": "katvā āditte viya tayo bhave passanto attano gehaṁ agantvā alaṅkatapaṭiyattāya vinicchayasālāya nisinnassa",
  "atk-s0513a41:335_26": "pitu santikaṁyeva gantvā pitaraṁ vanditvā ekamantaṁ ṭhito pabbajjaṁ yācanto paṭhamaṁ gāthamāha –",
  "atk-s0513a41:336_0": "73.",
  "atk-s0513a41:337_0": " ‘‘Mittāmaccaparibyūḷhaṁ , ahaṁ vande rathesabhaṁ;",
  "atk-s0513a41:338_0": "Pabbajissāmahaṁ rāja, taṁ devo anumaññatū’’ti.",
  "atk-s0513a41:339_0": "Tattha paribyūḷhanti parivāritaṁ. Taṁ devoti taṁ mama pabbajjaṁ devo anujānātūti attho.",
  "atk-s0513a41:340_0": "Atha naṁ rājā nivārento dutiyaṁ gāthamāha –",
  "atk-s0513a41:341_0": "74.",
  "atk-s0513a41:342_0": " ‘‘Sace te ūnaṁ kāmehi, ahaṁ paripūrayāmi te;",
  "atk-s0513a41:343_0": "Yo taṁ hiṁ sati vāremi, mā pabbaja yudhañcayā’’ti.",
  "atk-s0513a41:344_0": "Taṁ sutvā kumāro tatiyaṁ gāthamāha –",
  "atk-s0513a41:345_0": "75.",
  "atk-s0513a41:346_0": " ‘‘Na matthi ūnaṁ kāmehi, hiṁsitā me na vijjati;",
  "atk-s0513a41:347_0": "Dīpañca kātumicchāmi, yaṁ jarā nābhikīratī’’ti.",
  "atk-s0513a41:348_0": "Tattha dīpañcāti tāta neva mayhaṁ kāmehi ūnaṁ atthi,",
  "atk-s0513a41:348_1": "na maṁ hiṁsanto koci vijjati,",
  "atk-s0513a41:348_2": "ahaṁ pana paralokagamanāya attano patiṭṭhaṁ kātumicchāmi. Kīdisaṁ?",
  "atk-s0513a41:348_3": "Yaṁ jarā nābhikīrati na viddhaṁseti,",
  "atk-s0513a41:348_4": "tamahaṁ kātumicchāmi,",
  "atk-s0513a41:348_5": "amatamahānibbānaṁ gavesissāmi,",
  "atk-s0513a41:348_6": "na me kāmehi attho,",
  "atk-s0513a41:348_7": "anujānātha maṁ,",
  "atk-s0513a41:348_8": "mahārājāti vadati.",
  "atk-s0513a41:349_0": "Iti punappunaṁ kumāro pabbajjaṁ yāci,",
  "atk-s0513a41:349_1": "rājā ‘‘mā pabbajā’’ti vāreti.",
  "atk-s0513a41:349_2": "Tamatthamāvikaronto satthā upaḍḍhaṁ gāthamāha –",
  "atk-s0513a41:350_0": "76.",
  "atk-s0513a41:351_0": " ‘‘Putto vā pitaraṁ yāce, pitā vā puttamorasa’’nti.",
  "atk-s0513a41:352_0": "Tattha vā-kāro sampiṇḍanattho.",
  "atk-s0513a41:352_1": "Idaṁ vuttaṁ hoti – ‘‘evaṁ,",
  "atk-s0513a41:352_2": "bhikkhave,",
  "atk-s0513a41:352_3": "putto ca pitaraṁ yācati,",
  "atk-s0513a41:352_4": "pitā ca orasaṁ puttaṁ yācatī’’ti.",
  "atk-s0513a41:353_0": "Sesaṁ upaḍḍhagāthaṁ rājā āha –",
  "atk-s0513a41:354_0": "‘‘Negamo taṁ yāce tāta, mā pabbaja yudhañcayā’’ti.",
  "atk-s0513a41:355_0": "Tassattho – ayaṁ te tāta nigamavāsimahājano yācati, nagarajanopi mā tvaṁ pabbajāti.",
  "atk-s0513a41:356_0": "Kumāro punapi pañcamaṁ gāthamāha –",
  "atk-s0513a41:357_0": "77.",
  "atk-s0513a41:358_0": " ‘‘Mā maṁ deva nivārehi, pabbajantaṁ rathesabha;",
  "atk-s0513a41:359_0": "Māhaṁ kāmehi sammatto, jarāya vasamanvagū’’ti.",
  "atk-s0513a41:360_0": "Tattha vasamanvagūti mā ahaṁ kāmehi sammatto pamatto jarāya vasagāmī nāma homi,",
  "atk-s0513a41:360_1": "vaṭṭadukkhaṁ pana khepetvā yathā ca sabbaññutaññāṇappaṭivijjhanako homi,.",
  "atk-s0513a41:360_2": "Tathā maṁ olokehīti adhippāyo.",
  "atk-s0513a41:361_0": "Evaṁ vutte rājā appaṭibhāṇo ahosi.",
  "atk-s0513a41:361_1": "Mātā panassa ‘‘putto te, devi,",
  "atk-s0513a41:361_2": "pitaraṁ pabbajjaṁ anujānāpetī’’ti sutvā ‘‘kiṁ tumhe kathethā’’ti nirassāsena mukhena suvaṇṇasivikāya",
  "atk-s0513a41:361_3": "nisīditvā sīghaṁ vinicchayaṭṭhānaṁ gantvā yācamānā chaṭṭhaṁ gāthamāha –",
  "atk-s0513a41:362_0": "78.",
  "atk-s0513a41:363_0": " ‘‘Ahaṁ taṁ tāta yācāmi, ahaṁ putta nivāraye;",
  "atk-s0513a41:364_0": "Ciraṁ taṁ daṭṭhumicchāmi, mā pabbaja yudhañcayā’’ti.",
  "atk-s0513a41:365_0": "Taṁ sutvā kumāro sattamaṁ gāthamāha –",
  "atk-s0513a41:366_0": "79.",
  "atk-s0513a41:367_0": " ‘‘Ussāvova tiṇaggamhi, sūriyuggamanaṁ pati;",
  "atk-s0513a41:368_0": "Evamāyu manussānaṁ, mā maṁ amma nivārayā’’ti.",
  "atk-s0513a41:369_0": "Tassattho – amma,",
  "atk-s0513a41:369_1": "yathā tiṇagge ussavabindu sūriyassa uggamanaṁ patiṭṭhātuṁ na sakkoti,",
  "atk-s0513a41:369_2": "pathaviyaṁ patati,",
  "atk-s0513a41:369_3": "evaṁ imesaṁ sattānaṁ jīvitaṁ parittaṁ tāvakālikaṁ aciraṭṭhitikaṁ,",
  "atk-s0513a41:369_4": "evarūpe lokasannivāse kathaṁ tvaṁ ciraṁ maṁ passasi,",
  "atk-s0513a41:369_5": "mā maṁ nivārehīti.",
  "atk-s0513a41:370_0": "Evaṁ vuttepi sā punappunaṁ yāciyeva. Tato mahāsatto pitaraṁ āmantetvā aṭṭhamaṁ gāthamāha –",
  "atk-s0513a41:371_0": "80.",
  "atk-s0513a41:372_0": " ‘‘Taramāno imaṁ yānaṁ, āropetu rathesabha;",
  "atk-s0513a41:373_0": "Mā me mātā tarantassa, antarāyakarā ahū’’ti.",
  "atk-s0513a41:374_0": "Tassattho –",
  "atk-s0513a41:374_1": "tāta rathesabha,",
  "atk-s0513a41:374_2": "imaṁ mama mātaraṁ taramāno puriso suvaṇṇasivikāyānaṁ āropetu,",
  "atk-s0513a41:374_3": "mā me jātijarābyādhimaraṇakantāraṁ tarantassa atikkamantassa mātā antarāyakarā ahūti.",
  "atk-s0513a41:375_0": "Rājā puttassa vacanaṁ sutvā ‘‘gaccha, bhadde,",
  "atk-s0513a41:375_1": "tava sivikāya nisīditvā rativaḍḍhanapāsādaṁ abhiruhā’’ti āha.",
  "atk-s0513a41:375_2": "Sā tassa vacanaṁ sutvā ṭhātuṁ asakkontī nārīgaṇaparivutā gantvā pāsādaṁ abhiruhitvā ‘‘kā nu kho puttassa",
  "atk-s0513a41:375_3": "pavattī’’ti vinicchayaṭṭhānaṁ olokentī aṭṭhāsi.",
  "atk-s0513a41:375_4": "Bodhisatto mātu gatakāle puna pitaraṁ yāci.",
  "atk-s0513a41:375_5": "Rājā paṭibāhituṁ asakkonto ‘‘tena hi tāta,",
  "atk-s0513a41:375_6": "tava manaṁ matthakaṁ pāpehi,",
  "atk-s0513a41:375_7": "pabbajāhī’’ti anujāni.",
  "atk-s0513a41:375_8": "Rañño anuññātakāle bodhisattassa kaniṭṭho yudhiṭṭhilakumāro nāma pitaraṁ vanditvā ‘‘tāta,",
  "atk-s0513a41:375_9": "mayhaṁ pabbajjaṁ anujānāthā’’ti anujānāpesi.",
  "atk-s0513a41:375_10": "Ubhopi bhātaro pitaraṁ vanditvā kāme pahāya mahājanaparivutā vinicchayato nikkhamiṁsu.",
  "atk-s0513a41:375_11": "Devīpi mahāsattaṁ oloketvā ‘‘mama putte pabbajite rammanagaraṁ tucchaṁ bhavissatī’’ti paridevamānā gāthādvayamāha –",
  "atk-s0513a41:376_0": "81.",
  "atk-s0513a41:377_0": " ‘‘Abhidhāvatha bhaddante, suññaṁ hessati rammakaṁ;",
  "atk-s0513a41:378_0": "Yudhañcayo anuññāto, sabbadattena rājinā.",
  "atk-s0513a41:379_0": "82.",
  "atk-s0513a41:380_0": " ‘‘Yohu seṭṭho sahassassa, yuvā kañcanasannibho;",
  "atk-s0513a41:381_0": "Soyaṁ kumāro pabbajito, kāsāyavasano balī’’ti.",
  "atk-s0513a41:382_0": "Tattha abhidhāvathāti parivāretvā ṭhitā nāriyo sabbā vegena dhāvathāti āṇāpeti.",
  "atk-s0513a41:382_1": "Bhaddanteti evaṁ gantvā ‘‘bhaddaṁ tava hotū’’ti vadatha.",
  "atk-s0513a41:382_2": "Rammakanti rammanagaraṁ sandhāyāha.",
  "atk-s0513a41:382_3": "Yohu seṭṭhoti yo rañño putto sahassassa seṭṭho ahosi,",
  "atk-s0513a41:382_4": "so pabbajitoti pabbajjāya gacchantaṁ sandhāyevamāha.",
  "atk-s0513a41:383_0": "Bodhisattopi na tāva pabbajati.",
  "atk-s0513a41:383_1": "So hi mātāpitaro vanditvā kaniṭṭhaṁ yudhiṭṭhilakumāraṁ gahetvā nagarā nikkhamma mahājanaṁ nivattetvā",
  "atk-s0513a41:383_2": "ubhopi bhātaro himavantaṁ pavisitvā manorame ṭhāne assamapadaṁ karitvā isipabbajjaṁ pabbajitvā jhānābhiññaṁ",
  "atk-s0513a41:383_3": "nibbattetvā vanamūlaphalādīhi yāvajīvaṁ yāpetvā brahmalokaparāyaṇā ahesuṁ.",
  "atk-s0513a41:383_4": "Tamatthaṁ osāne abhisambuddhagāthāya dīpeti –",
  "atk-s0513a41:384_0": "83.",
  "atk-s0513a41:385_0": " ‘‘Ubho kumārā pabbajitā, yudhañcayo yudhiṭṭhilo;",
  "atk-s0513a41:386_0": "Pahāya mātāpitaro, saṅgaṁ chetvāna maccuno’’ti.",
  "atk-s0513a41:387_0": "Tattha maccunoti mārassa.",
  "atk-s0513a41:387_1": "Idaṁ vuttaṁ hoti –",
  "atk-s0513a41:387_2": "bhikkhave,",
  "atk-s0513a41:387_3": "yudhañcayo ca yudhiṭṭhilo ca te ubhopi kumārā mātāpitaro pahāya mārassa santakaṁ rāgadosamohasaṅgaṁ chinditvā pabbajitāti.",
  "atk-s0513a41:388_0": "Satthā imaṁ dhammadesanaṁ āharitvā saccāni pakāsetvā ‘‘na bhikkhave, idāneva,",
  "atk-s0513a41:388_1": "pubbepi tathāgato rajjaṁ chaḍḍetvā pabbajitoyevā’’ti vatvā jātakaṁ samodhānesi –",
  "atk-s0513a41:388_2": "‘‘tadā mātāpitaro mahārājakulāni ahesuṁ,",
  "atk-s0513a41:388_3": "yudhiṭṭhilakumāro ānando,",
  "atk-s0513a41:388_4": "yudhañcayo pana ahameva ahosi’’nti.",
  "atk-s0513a41:389_0": "Yudhañcayajātakavaṇṇanā chaṭṭhā.",
  "atk-s0513a41:391_0": " [461] 7. Dasarathajātakavaṇṇanā",
  "atk-s0513a41:392_0": "Etha lakkhaṇa sītā cāti idaṁ satthā jetavane viharanto ekaṁ matapitikaṁ kuṭumbikaṁ ārabbha kathesi.",
  "atk-s0513a41:392_1": "So hi pitari kālakate sokābhibhūto sabbakiccāni pahāya sokānuvattakova ahosi.",
  "atk-s0513a41:392_2": "Satthā paccūsasamaye lokaṁ olokento tassa sotāpattiphalūpanissayaṁ disvā punadivase sāvatthiyaṁ piṇḍāya",
  "atk-s0513a41:392_3": "caritvā katabhattakicco bhikkhū uyyojetvā ekaṁ pacchāsamaṇaṁ gahetvā tassa gehaṁ gantvā vanditvā nisinnaṁ",
  "atk-s0513a41:392_4": "madhuravacanena ālapanto ‘‘kiṁ socasi upāsakā’’ti vatvā ‘‘āma, bhante,",
  "atk-s0513a41:392_5": "pitusoko maṁ bādhatī’’ti vutte ‘‘upāsaka,",
  "atk-s0513a41:392_6": "porāṇakapaṇḍitā aṭṭhavidhe lokadhamme tathato jānantā pitari kālakate appamattakampi sokaṁ na kariṁsū’’ti vatvā tena yācito atītaṁ āhari.",
  "atk-s0513a41:393_0": "Atīte bārāṇasiyaṁ dasarathamahārājā nāma agatigamanaṁ pahāya dhammena rajjaṁ kāresi.",
  "atk-s0513a41:393_1": "Tassa soḷasannaṁ itthisahassānaṁ jeṭṭhikā aggamahesī dve putte ekañca dhītaraṁ vijāyi.",
  "atk-s0513a41:393_2": "Jeṭṭhaputto rāmapaṇḍito nāma ahosi,",
  "atk-s0513a41:393_3": "dutiyo lakkhaṇakumāro nāma,",
  "atk-s0513a41:393_4": "dhītā sītā devī nāma.",
  "atk-s0513a41:393_5": "Aparabhāge mahesī kālamakāsi.",
  "atk-s0513a41:393_6": "Rājā tassā kālakatāya cirataraṁ sokavasaṁ gantvā amaccehi saññāpito tassā kattabbaparihāraṁ katvā aññaṁ aggamahesiṭṭhāne ṭhapesi.",
  "atk-s0513a41:393_7": "Sā rañño piyā ahosi manāpā.",
  "atk-s0513a41:393_8": "Sāpi aparabhāge gabbhaṁ gaṇhitvā laddhagabbhaparihārā puttaṁ vijāyi,",
  "atk-s0513a41:393_9": "‘‘bharatakumāro’’tissa nāmaṁ akaṁsu.",
  "atk-s0513a41:393_10": "Rājā puttasinehena ‘‘bhadde,",
  "atk-s0513a41:393_11": "varaṁ te dammi,",
  "atk-s0513a41:393_12": "gaṇhāhī’’ti āha.",
  "atk-s0513a41:393_13": "Sā gahitakaṁ katvā ṭhapetvā kumārassa sattaṭṭhavassakāle rājānaṁ upasaṅkamitvā ‘‘deva,",
  "atk-s0513a41:393_14": "tumhehi mayhaṁ puttassa varo dinno,",
  "atk-s0513a41:393_15": "idānissa varaṁ dethā’’ti āha. Gaṇha, bhaddeti. ‘‘Deva,",
  "atk-s0513a41:393_16": "puttassa me rajjaṁ dethā’’ti vutte rājā accharaṁ paharitvā ‘‘nassa, vasali,",
  "atk-s0513a41:393_17": "mayhaṁ dve puttā aggikkhandhā viya jalanti,",
  "atk-s0513a41:393_18": "te mārāpetvā tava puttassa rajjaṁ yācasī’’ti tajjesi.",
  "atk-s0513a41:393_19": "Sā bhītā sirigabbhaṁ pavisitvā aññesupi divasesu rājānaṁ punappunaṁ rajjameva yāci.",
  "atk-s0513a41:394_0": "Rājā tassā taṁ varaṁ adatvāva cintesi ‘‘mātugāmo nāma akataññū mittadubbhī,",
  "atk-s0513a41:394_1": "ayaṁ me kūṭapaṇṇaṁ vā kūṭalañjaṁ vā katvā putte ghātāpeyyā’’ti.",
  "atk-s0513a41:394_2": "So putte pakkosāpetvā tamatthaṁ ārocetvā ‘‘tātā,",
  "atk-s0513a41:394_3": "tumhākaṁ idha vasantānaṁ antarāyopi bhaveyya,",
  "atk-s0513a41:394_4": "tumhe sāmantarajjaṁ vā araññaṁ vā gantvā mama maraṇakāle āgantvā kulasantakaṁ rajjaṁ gaṇheyyāthā’’ti",
  "atk-s0513a41:394_5": "vatvā puna nemittake brāhmaṇe pakkosāpetvā attano āyuparicchedaṁ pucchitvā ‘‘aññāni dvādasa vassāni pavattissatī’’ti",
  "atk-s0513a41:394_6": "sutvā ‘‘tātā,",
  "atk-s0513a41:394_7": "ito dvādasavassaccayena āgantvā chattaṁ ussāpeyyāthā’’ti āha.",
  "atk-s0513a41:394_8": "Te ‘‘sādhū’’ti vatvā pitaraṁ vanditvā rodantā pāsādā otariṁsu.",
  "atk-s0513a41:394_9": "Sītā devī ‘‘ahampi bhātikehi saddhiṁ gamissāmī’’ti pitaraṁ vanditvā rodantī nikkhami.",
  "atk-s0513a41:394_10": "Tayopi janā mahāparivārā nikkhamitvā mahājanaṁ nivattetvā anupubbena himavantaṁ pavisitvā sampannodake",
  "atk-s0513a41:394_11": "sulabhaphalāphale padese assamaṁ māpetvā phalāphalena yāpentā vasiṁsu.",
  "atk-s0513a41:395_0": "Lakkhaṇapaṇḍito ca sītā ca rāmapaṇḍitaṁ yācitvā ‘‘tumhe amhākaṁ pituṭṭhāne ṭhitā,",
  "atk-s0513a41:395_1": "tasmā assameyeva hotha,",
  "atk-s0513a41:395_2": "mayaṁ phalāphalaṁ āharitvā tumhe posessāmā’’ti paṭiññaṁ gaṇhiṁsu.",
  "atk-s0513a41:395_3": "Tato paṭṭhāya rāmapaṇḍito tattheva hoti.",
  "atk-s0513a41:395_4": "Itare dve phalāphalaṁ āharitvā taṁ paṭijaggiṁsu.",
  "atk-s0513a41:395_5": "Evaṁ tesaṁ phalāphalena yāpetvā vasantānaṁ dasarathamahārājā puttasokena navame saṁvacchare kālamakāsi.",
  "atk-s0513a41:395_6": "Tassa sarīrakiccaṁ kāretvā devī ‘‘attano puttassa bharatakumārassa chattaṁ ussāpethā’’ti āha.",
  "atk-s0513a41:395_7": "Amaccā pana ‘‘chattassāmikā araññe vasantī’’ti na adaṁsu.",
  "atk-s0513a41:395_8": "Bharatakumāro ‘‘mama bhātaraṁ rāmapaṇḍitaṁ araññato ānetvā chattaṁ ussāpessāmī’’ti pañcarājakakudhabhaṇḍāni",
  "atk-s0513a41:395_9": "gahetvā caturaṅginiyā senāya tassa vasanaṭṭhānaṁ patvā avidūre khandhāvāraṁ katvā tattha nivāsetvā katipayehi",
  "atk-s0513a41:395_10": "amaccehi saddhiṁ lakkhaṇapaṇḍitassa ca sītāya ca araññaṁ gatakāle assamapadaṁ pavisitvā assamapadadvāre",
  "atk-s0513a41:395_11": "ṭhapitakañcanarūpakaṁ viya rāmapaṇḍitaṁ nirāsaṅkaṁ sukhanisinnaṁ upasaṅkamitvā vanditvā ekamantaṁ ṭhito",
  "atk-s0513a41:395_12": "rañño pavattiṁ ārocetvā saddhiṁ amaccehi pādesu patitvā rodati.",
  "atk-s0513a41:395_13": "Rāmapaṇḍito pana neva soci,",
  "atk-s0513a41:395_14": "na paridevi,",
  "atk-s0513a41:395_15": "indriyavikāramattampissa nāhosi.",
  "atk-s0513a41:395_16": "Bharatassa pana roditvā nisinnakāle sāyanhasamaye itare dve phalāphalaṁ ādāya āgamiṁsu.",
  "atk-s0513a41:395_17": "Rāmapaṇḍito cintesi ‘‘ime daharā mayhaṁ viya pariggaṇhanapaññā etesaṁ natthi,",
  "atk-s0513a41:395_18": "sahasā ‘pitā vo mato’ti vutte sokaṁ sandhāretuṁ asakkontānaṁ hadayampi tesaṁ phaleyya,",
  "atk-s0513a41:395_19": "upāyena te udakaṁ otāretvā etaṁ pavattiṁ ārocessāmī’’ti.",
  "atk-s0513a41:395_20": "Atha nesaṁ purato ekaṁ udakaṭṭhānaṁ dassetvā ‘‘tumhe aticirena āgatā,",
  "atk-s0513a41:395_21": "idaṁ vo daṇḍakammaṁ hotu,",
  "atk-s0513a41:395_22": "imaṁ udakaṁ otaritvā tiṭṭhathā’’ti upaḍḍhagāthaṁ tāva āha –",
  "atk-s0513a41:396_0": "84.",
  "atk-s0513a41:397_0": " ‘‘Etha lakkhaṇa sītā ca, ubho otarathodaka’’nti.",
  "atk-s0513a41:398_0": "Tassattho – etha lakkhaṇa sītā ca āgacchatha, ubhopi otaratha udakanti;",
  "atk-s0513a41:399_0": "Te ekavacaneneva otaritvā aṭṭhaṁsu. Atha nesaṁ pitu pavattiṁ ārocento sesaṁ upaḍḍhagāthamāha –",
  "atk-s0513a41:400_0": "‘‘Evāyaṁ bharato āha, rājā dasaratho mato’’ti.",
  "atk-s0513a41:401_0": "Te pitu matasāsanaṁ sutvāva visaññā ahesuṁ.",
  "atk-s0513a41:401_1": "Punapi nesaṁ kathesi,",
  "atk-s0513a41:401_2": "punapi te visaññā ahesunti evaṁ yāvatatiyaṁ visaññitaṁ patte te amaccā ukkhipitvā udakā nīharitvā thale",
  "atk-s0513a41:401_3": "nisīdāpetvā laddhassāsesu tesu sabbe aññamaññaṁ roditvā paridevitvā nisīdiṁsu.",
  "atk-s0513a41:401_4": "Tadā bharatakumāro cintesi –",
  "atk-s0513a41:401_5": "‘‘mayhaṁ bhātā lakkhaṇakumāro ca bhaginī ca sītā devī pitu matasāsanaṁ sutvāva sokaṁ sandhāretuṁ na sakkonti,",
  "atk-s0513a41:401_6": "rāmapaṇḍito pana neva socati,",
  "atk-s0513a41:401_7": "na paridevati,",
  "atk-s0513a41:401_8": "kiṁ nu kho tassa asocanakāraṇaṁ,",
  "atk-s0513a41:401_9": "pucchissāmi na’’nti.",
  "atk-s0513a41:401_10": "So taṁ pucchanto dutiyaṁ gāthamāha –",
  "atk-s0513a41:402_0": "85.",
  "atk-s0513a41:403_0": " ‘‘Kena rāmappabhāvena, socitabbaṁ na socasi;",
  "atk-s0513a41:404_0": "Pitaraṁ kālakataṁ sutvā, na taṁ pasahate dukha’’nti.",
  "atk-s0513a41:405_0": "Tattha pabhāvenāti ānubhāvena.",
  "atk-s0513a41:405_1": "Na taṁ pasahate dukhanti evarūpaṁ dukkhaṁ kena kāraṇena taṁ na pīḷeti,",
  "atk-s0513a41:405_2": "kiṁ te asocanakāraṇaṁ,",
  "atk-s0513a41:405_3": "kathehi tāva nanti.",
  "atk-s0513a41:406_0": "Athassa rāmapaṇḍito attano asocanakāraṇaṁ kathento –",
  "atk-s0513a41:407_0": "86.",
  "atk-s0513a41:408_0": " ‘‘Yaṁ na sakkā nipāletuṁ, posena lapataṁ bahuṁ;",
  "atk-s0513a41:409_0": "Sa kissa viññū medhāvī, attānamupatāpaye.",
  "atk-s0513a41:410_0": "87.",
  "atk-s0513a41:411_0": " ‘‘Daharā ca hi vuddhā ca, ye bālā ye ca paṇḍitā;",
  "atk-s0513a41:412_0": "Aḍḍhā ceva daliddā ca, sabbe maccuparāyaṇā.",
  "atk-s0513a41:413_0": "88.",
  "atk-s0513a41:414_0": " ‘‘Phalānamiva pakkānaṁ, niccaṁ patanato bhayaṁ;",
  "atk-s0513a41:415_0": "Evaṁ jātāna maccānaṁ, niccaṁ maraṇato bhayaṁ.",
  "atk-s0513a41:416_0": "89.",
  "atk-s0513a41:417_0": " ‘‘Sāyameke na dissanti, pāto diṭṭhā bahujjanā;",
  "atk-s0513a41:418_0": "Pāto eke na dissanti, sāyaṁ diṭṭhā bahujjanā.",
  "atk-s0513a41:419_0": "90.",
  "atk-s0513a41:420_0": " ‘‘Paridevayamāno ce, kiñcidatthaṁ udabbahe;",
  "atk-s0513a41:421_0": "Sammūḷho hiṁsamattānaṁ, kayirā taṁ vicakkhaṇo.",
  "atk-s0513a41:422_0": "91.",
  "atk-s0513a41:423_0": " ‘‘Kiso vivaṇṇo bhavati, hiṁsamattānamattano;",
  "atk-s0513a41:424_0": "Na tena petā pālenti, niratthā paridevanā.",
  "atk-s0513a41:425_0": "92.",
  "atk-s0513a41:426_0": " ‘‘Yathā saraṇamādittaṁ, vārinā parinibbaye;",
  "atk-s0513a41:427_0": "Evampi dhīro sutavā, medhāvī paṇḍito naro;",
  "atk-s0513a41:428_0": "Khippamuppatitaṁ sokaṁ, vāto tūlaṁva dhaṁsaye.",
  "atk-s0513a41:429_0": "93.",
  "atk-s0513a41:430_0": " ‘‘Macco ekova acceti, ekova jāyate kule;",
  "atk-s0513a41:431_0": "Saṁyogaparamātveva, sambhogā sabbapāṇinaṁ.",
  "atk-s0513a41:432_0": "94.",
  "atk-s0513a41:433_0": " ‘‘Tasmā hi dhīrassa bahussutassa, sampassato lokamimaṁ parañca;",
  "atk-s0513a41:434_0": "Aññāya dhammaṁ hadayaṁ manañca, sokā mahantāpi na tāpayanti.",
  "atk-s0513a41:435_0": "95.",
  "atk-s0513a41:436_0": " ‘‘Sohaṁ dassañca bhokkhañca, bharissāmi ca ñātake;",
  "atk-s0513a41:437_0": "Sesañca pālayissāmi, kiccametaṁ vijānato’’ti. –",
  "atk-s0513a41:438_0": "Imāhi dasahi gāthāhi aniccataṁ pakāseti.",
  "atk-s0513a41:439_0": "Tattha nipāletunti rakkhituṁ.",
  "atk-s0513a41:439_1": "Lapatanti lapantānaṁ.",
  "atk-s0513a41:439_2": "Idaṁ vuttaṁ hoti –",
  "atk-s0513a41:439_3": "‘‘tāta bharata,",
  "atk-s0513a41:439_4": "yaṁ sattānaṁ jīvitaṁ bahumpi vilapantānaṁ purisānaṁ ekenāpi mā ucchijjīti na sakkā rakkhituṁ,",
  "atk-s0513a41:439_5": "so dāni mādiso aṭṭha lokadhamme tathato jānanto viññū medhāvī paṇḍito maraṇapariyosānajīvitesu sattesu kissa attānamupatāpaye,",
  "atk-s0513a41:439_6": "kiṁkāraṇā anupakārena sokadukkhena attānaṁ santāpeyyā’’ti.",
  "atk-s0513a41:440_0": "Daharā cāti gāthā ‘‘maccu nāmesa tāta bharata,",
  "atk-s0513a41:440_1": "neva suvaṇṇarūpakasadisānaṁ daharānaṁ khattiyakumārakādīnaṁ,",
  "atk-s0513a41:440_2": "na vuddhippattānaṁ mahāyodhānaṁ,",
  "atk-s0513a41:440_3": "na bālānaṁ puthujjanasattānaṁ,",
  "atk-s0513a41:440_4": "na buddhādīnaṁ paṇḍitānaṁ,",
  "atk-s0513a41:440_5": "na cakkavattiādīnaṁ issarānaṁ,",
  "atk-s0513a41:440_6": "na niddhanānaṁ daliddādīnaṁ lajjati,",
  "atk-s0513a41:440_7": "sabbepime sattā maccuparāyaṇā maraṇamukhe saṁbhaggavibhaggā bhavantiyevā’’ti dassanatthaṁ vuttā.",
  "atk-s0513a41:441_0": "Niccaṁ patanatoti idaṁ vuttaṁ hoti –",
  "atk-s0513a41:441_1": "yathā hi tāta bharata,",
  "atk-s0513a41:441_2": "pakkānaṁ phalānaṁ pakkakālato paṭṭhāya ‘‘idāni vaṇṭā chijjitvā patissanti,",
  "atk-s0513a41:441_3": "idāni patissantī’’ti patanato bhayaṁ niccaṁ dhuvaṁ ekaṁsikameva bhavati,",
  "atk-s0513a41:441_4": "evaṁ āsaṅkanīyato evaṁ jātānaṁ maccānampi ekaṁsikaṁyeva maraṇato bhayaṁ,",
  "atk-s0513a41:441_5": "natthi so khaṇo vā layo vā yattha tesaṁ maraṇaṁ na āsaṅkitabbaṁ bhaveyyāti.",
  "atk-s0513a41:442_0": "Sāyanti vikāle.",
  "atk-s0513a41:442_1": "Iminā rattibhāge ca diṭṭhānaṁ divasabhāge adassanaṁ,",
  "atk-s0513a41:442_2": "divasabhāge ca diṭṭhānaṁ rattibhāge adassanaṁ dīpeti.",
  "atk-s0513a41:442_3": "Kiñcidatthanti ‘‘pitā me,",
  "atk-s0513a41:442_4": "putto me’’tiādīhi paridevamānova poso sammūḷho attānaṁ hiṁsanto kilamento appamattakampi atthaṁ āhareyya.",
  "atk-s0513a41:442_5": "Kayirātaṁ vicakkhaṇoti atha paṇḍito puriso evaṁ paridevaṁ kareyya,",
  "atk-s0513a41:442_6": "yasmā pana paridevanto mataṁ vā ānetuṁ aññaṁ vā tassa vaḍḍhiṁ kātuṁ na sakkoti,",
  "atk-s0513a41:442_7": "tasmā niratthakattā paridevitassa paṇḍitā na paridevanti.",
  "atk-s0513a41:443_0": "Attānamattanoti attano attabhāvaṁ sokaparidevadukkhena hiṁsanto.",
  "atk-s0513a41:443_1": "Na tenāti tena paridevena paralokaṁ gatā sattā na pālenti na yāpenti.",
  "atk-s0513a41:443_2": "Niratthāti tasmā tesaṁ matasattānaṁ ayaṁ paridevanā niratthakā.",
  "atk-s0513a41:443_3": "Saraṇanti nivāsagehaṁ.",
  "atk-s0513a41:443_4": "Idaṁ vuttaṁ hoti –",
  "atk-s0513a41:443_5": "yathā paṇḍito puriso attano vasanāgāre āditte muhuttampi vosānaṁ anāpajjitvā ghaṭasatena ghaṭasahassena vārinā nibbāpayateva,",
  "atk-s0513a41:443_6": "evaṁ dhīro uppatitaṁ sokaṁ khippameva nibbāpaye.",
  "atk-s0513a41:443_7": "Tūlaṁ viya ca vāto yathā saṇṭhātuṁ na sakkoti,",
  "atk-s0513a41:443_8": "evaṁ dhaṁsaye viddhaṁseyyāti attho.",
  "atk-s0513a41:444_0": "Macco ekova accetīti ettha tāta bharata,",
  "atk-s0513a41:444_1": "ime sattā kammassakā nāma,",
  "atk-s0513a41:444_2": "tathā hi ito paralokaṁ gacchanto satto ekova acceti atikkamati,",
  "atk-s0513a41:444_3": "khattiyādikule jāyamānopi ekova gantvā jāyati.",
  "atk-s0513a41:444_4": "Tattha tattha pana ñātimittasaṁyogena ‘‘ayaṁ me pitā,",
  "atk-s0513a41:444_5": "ayaṁ me mātā,",
  "atk-s0513a41:444_6": "ayaṁ me mitto’’ti saṁyogaparamātveva sambhogā sabbapāṇīnaṁ,",
  "atk-s0513a41:444_7": "paramatthena pana tīsupi bhavesu kammassakāvete sattāti attho.",
  "atk-s0513a41:445_0": "Tasmāti yasmā etesaṁ sattānaṁ ñātimittasaṁyogaṁ ñātimittaparibhogamattaṁ ṭhapetvā ito paraṁ aññaṁ natthi, tasmā.",
  "atk-s0513a41:445_1": "Sampassatoti imañca parañca lokaṁ nānābhāvavinābhāvameva sammā passato.",
  "atk-s0513a41:445_2": "Aññāya dhammanti aṭṭhavidhalokadhammaṁ jānitvā.",
  "atk-s0513a41:445_3": "Hadayaṁ manañcāti idaṁ ubhayampi cittasseva nāmaṁ.",
  "atk-s0513a41:445_4": "Idaṁ vuttaṁ hoti –",
  "atk-s0513a41:446_0": "‘‘Lābho alābho yaso ayaso ca, nindā pasaṁsā ca sukhañca dukkhaṁ;",
  "atk-s0513a41:447_0": "Ete aniccā manujesu dhammā, mā soca kiṁ socasi poṭṭhapādā’’ti. (jā. 1.4.114) –",
  "atk-s0513a41:448_0": "Imesaṁ aṭṭhannaṁ lokadhammānaṁ yena kenaci cittaṁ pariyādīyati,",
  "atk-s0513a41:448_1": "tassa ca aniccataṁ ñatvā ṭhitassa dhīrassa pituputtamaraṇādivatthukā mahantāpi sokā hadayaṁ na tāpayantīti.",
  "atk-s0513a41:448_2": "Etaṁ vā aṭṭhavidhaṁ lokadhammaṁ ñatvā ṭhitassa hadayavatthuñca manañca mahantāpi sokā na tāpayantīti evampettha attho daṭṭhabbo.",
  "atk-s0513a41:449_0": "Sohaṁdassañca bhokkhañcāti gāthāya –",
  "atk-s0513a41:449_1": "tāta bharata,",
  "atk-s0513a41:449_2": "andhabālānaṁ sattānaṁ viya mama rodanaparidevanaṁ nāma na anucchavikaṁ,",
  "atk-s0513a41:449_3": "ahaṁ pana pitu accayena tassa ṭhāne ṭhatvā kapaṇādīnaṁ dānārahānaṁ dānaṁ,",
  "atk-s0513a41:449_4": "ṭhānantarārahānaṁ ṭhānantaraṁ,",
  "atk-s0513a41:449_5": "yasārahānaṁ yasaṁ dassāmi,",
  "atk-s0513a41:449_6": "pitarā me paribhuttanayena issariyaṁ paribhuñjissāmi,",
  "atk-s0513a41:449_7": "ñātake ca posessāmi,",
  "atk-s0513a41:449_8": "avasesañca antoparijanādikaṁ janaṁ pālessāmi,",
  "atk-s0513a41:449_9": "dhammikasamaṇabrāhmaṇānaṁ dhammikaṁ rakkhāvaraṇaguttiṁ karissāmīti evañhi jānato paṇḍitapurisassa anurūpaṁ kiccanti attho.",
  "atk-s0513a41:450_0": "Parisā imaṁ rāmapaṇḍitassa aniccatāpakāsanaṁ dhammadesanaṁ sutvā nissokā ahesuṁ.",
  "atk-s0513a41:450_1": "Tato bharatakumāro rāmapaṇḍitaṁ vanditvā ‘‘bārāṇasirajjaṁ sampaṭicchathā’’ti āha.",
  "atk-s0513a41:450_2": "Tāta lakkhaṇañca,",
  "atk-s0513a41:450_3": "sītādeviñca gahetvā gantvā rajjaṁ anusāsathāti.",
  "atk-s0513a41:450_4": "Tumhe pana, devāti. Tāta,",
  "atk-s0513a41:450_5": "mama pitā ‘‘dvādasavassaccayena āgantvā rajjaṁ kāreyyāsī’’ti maṁ avoca,",
  "atk-s0513a41:450_6": "ahaṁ idāneva gacchanto tassa vacanakaro nāma na homi,",
  "atk-s0513a41:450_7": "aññānipi tīṇi vassāni atikkamitvā āgamissāmīti.",
  "atk-s0513a41:450_8": "‘‘Ettakaṁ kālaṁ ko rajjaṁ kāressatī’’ti?",
  "atk-s0513a41:450_9": "‘‘Tumhe kārethā’’ti.",
  "atk-s0513a41:450_10": "‘‘Na mayaṁ kāressāmā’’ti.",
  "atk-s0513a41:450_11": "‘‘Tena hi yāva mamāgamanā imā pādukā kāressantī’’ti attano tiṇapādukā omuñcitvā adāsi.",
  "atk-s0513a41:450_12": "Te tayopi janā pādukā gahetvā rāmapaṇḍitaṁ vanditvā mahājanaparivutā bārāṇasiṁ agamaṁsu.",
  "atk-s0513a41:450_13": "Tīṇi saṁvaccharāni pādukā rajjaṁ kāresuṁ.",
  "atk-s0513a41:450_14": "Amaccā tiṇapādukā rājapallaṅke ṭhapetvā aḍḍaṁ vinicchinanti.",
  "atk-s0513a41:450_15": "Sace dubbinicchito hoti,",
  "atk-s0513a41:450_16": "pādukā aññamaññaṁ paṭihaññanti.",
  "atk-s0513a41:450_17": "Tāya saññāya puna vinicchinanti.",
  "atk-s0513a41:450_18": "Sammā vinicchitakāle pādukā nissaddā sannisīdanti.",
  "atk-s0513a41:450_19": "Rāmapaṇḍito tiṇṇaṁ saṁvaccharānaṁ accayena araññā nikkhamitvā bārāṇasinagaraṁ patvā uyyānaṁ pāvisi.",
  "atk-s0513a41:450_20": "Tassa āgamanabhāvaṁ ñatvā kumārā amaccagaṇaparivutā uyyānaṁ gantvā sītaṁ aggamahesiṁ katvā ubhinnampi abhisekaṁ akaṁsu.",
  "atk-s0513a41:450_21": "Evaṁ abhisekappatto mahāsatto alaṅkatarathe ṭhatvā mahantena parivārena nagaraṁ pavisitvā padakkhiṇaṁ katvā candakapāsādavarassa mahātalaṁ abhiruhi.",
  "atk-s0513a41:450_22": "Tato paṭṭhāya soḷasa vassasahassāni dhammena rajjaṁ kāretvā āyupariyosāne saggapuraṁ pūresi.",
  "atk-s0513a41:451_0": "96.",
  "atk-s0513a41:452_0": " ‘‘Dasa vassasahassāni, saṭṭhi vassasatāni ca;",
  "atk-s0513a41:453_0": "Kambugīvo mahābāhu, rāmo rajjamakārayī’’ti. –",
  "atk-s0513a41:454_0": "Ayaṁ abhisambuddhagāthā tamatthaṁ dīpeti.",
  "atk-s0513a41:455_0": "Tattha kambugīvoti suvaṇṇāḷiṅgasadisagīvo. Suvaṇṇañhi kambūti vuccati.",
  "atk-s0513a41:456_0": "Satthā imaṁ dhammadesanaṁ āharitvā saccāni pakāsetvā jātakaṁ samodhānesi,",
  "atk-s0513a41:456_1": "saccapariyosāne kuṭumbiko sotāpattiphale patiṭṭhahi.",
  "atk-s0513a41:456_2": "Tadā dasarathamahārājā suddhodanamahārājā ahosi,",
  "atk-s0513a41:456_3": "mātā mahāmāyādevī,",
  "atk-s0513a41:456_4": "sītā rāhulamātā,",
  "atk-s0513a41:456_5": "bharato ānando,",
  "atk-s0513a41:456_6": "lakkhaṇo sāriputto,",
  "atk-s0513a41:456_7": "parisā buddhaparisā,",
  "atk-s0513a41:456_8": "rāmapaṇḍito pana ahameva ahosinti.",
  "atk-s0513a41:457_0": "Dasarathajātakavaṇṇanā sattamā.",
  "atk-s0513a41:459_0": " [462] 8. Saṁvarajātakavaṇṇanā",
  "atk-s0513a41:460_0": "Jānanto no mahārājāti idaṁ satthā jetavane viharanto ekaṁ ossaṭṭhavīriyaṁ bhikkhuṁ ārabbha kathesi.",
  "atk-s0513a41:460_1": "So kira sāvatthivāsī kulaputto satthu dhammadesanaṁ sutvā pabbajitvā laddhūpasampado ācariyupajjhāyavattaṁ",
  "atk-s0513a41:460_2": "pūrento ubhayāni pātimokkhāni paguṇāni katvā paripuṇṇapañcavasso kammaṭṭhānaṁ gahetvā ‘‘araññe vasissāmī’’ti",
  "atk-s0513a41:460_3": "ācariyupajjhāye āpucchitvā kosalaraṭṭhe ekaṁ paccantagāmaṁ gantvā tattha iriyāpathe pasannamanussehi",
  "atk-s0513a41:460_4": "paṇṇasālaṁ katvā upaṭṭhiyamāno vassaṁ upagantvā yuñjanto ghaṭento vāyamanto accāraddhena vīriyena temāsaṁ",
  "atk-s0513a41:460_5": "kammaṭṭhānaṁ bhāvetvā obhāsamattampi uppādetuṁ asakkonto cintesi ‘‘addhā ahaṁ satthārā desitesu catūsu",
  "atk-s0513a41:460_6": "puggalesu padaparamo,",
  "atk-s0513a41:460_7": "kiṁ me araññavāsena,",
  "atk-s0513a41:460_8": "jetavanaṁ gantvā tathāgatassa rūpasiriṁ passanto madhuradhammadesanaṁ suṇanto vītināmessāmī’’ti.",
  "atk-s0513a41:460_9": "So vīriyaṁ ossajitvā tato nikkhanto anupubbena jetavanaṁ gantvā ācariyupajjhāyehi ceva sandiṭṭhasambhattehi",
  "atk-s0513a41:460_10": "ca āgamanakāraṇaṁ puṭṭho tamatthaṁ kathetvā tehi ‘‘kasmā evamakāsī’’ti garahitvā satthu santikaṁ netvā ‘‘kiṁ,",
  "atk-s0513a41:460_11": "bhikkhave,",
  "atk-s0513a41:460_12": "anicchamānaṁ bhikkhuṁ ānayitthā’’ti vutte ‘‘ayaṁ, bhante,",
  "atk-s0513a41:460_13": "vīriyaṁ ossajitvā āgato’’ti ārocite satthā ‘‘saccaṁ kirā’’ti pucchitvā ‘‘saccaṁ,",
  "atk-s0513a41:460_14": "bhante’’ti vutte ‘‘kasmā bhikkhu vīriyaṁ ossaji,",
  "atk-s0513a41:460_15": "imasmiñhi sāsane nibbīriyassa kusītapuggalassa aggaphalaṁ arahattaṁ nāma natthi,",
  "atk-s0513a41:460_16": "āraddhavīriyā imaṁ dhammaṁ ārādhenti,",
  "atk-s0513a41:460_17": "tvaṁ kho pana pubbe vīriyavā ovādakkhamo,",
  "atk-s0513a41:460_18": "teneva kāraṇena bārāṇasirañño puttasatassa sabbakaniṭṭho hutvāpi paṇḍitānaṁ ovāde ṭhatvā setacchattaṁ pattosī’’ti vatvā atītaṁ āhari.",
  "atk-s0513a41:461_0": "Atīte bārāṇasiyaṁ brahmadatte rajjaṁ kārente saṁvarakumāro nāma puttasatassa sabbakaniṭṭho ahosi.",
  "atk-s0513a41:461_1": "Rājā ekekaṁ puttaṁ ‘‘sikkhitabbayuttakaṁ sikkhāpethā’’ti ekekassa amaccassa adāsi.",
  "atk-s0513a41:461_2": "Saṁvarakumārassa ācariyo amacco bodhisatto ahosi paṇḍito byatto rājaputtassa pituṭṭhāne ṭhito.",
  "atk-s0513a41:461_3": "Amaccā sikkhitasippe rājaputte rañño dassesuṁ.",
  "atk-s0513a41:461_4": "Rājā tesaṁ janapadaṁ datvā uyyojesi.",
  "atk-s0513a41:461_5": "Saṁvarakumāro sabbasippassa nipphattiṁ patvā bodhisattaṁ pucchi ‘‘tāta,",
  "atk-s0513a41:461_6": "sace maṁ pitā janapadaṁ peseti,",
  "atk-s0513a41:461_7": "kiṁ karomī’’ti? ‘‘Tāta,",
  "atk-s0513a41:461_8": "tvaṁ janapade dīyamāne taṁ aggahetvā ‘deva ahaṁ sabbakaniṭṭho,",
  "atk-s0513a41:461_9": "mayipi gate tumhākaṁ pādamūlaṁ tucchaṁ bhavissati,",
  "atk-s0513a41:461_10": "ahaṁ tumhākaṁ pādamūleyeva vasissāmī’ti vadeyyāsī’’ti.",
  "atk-s0513a41:461_11": "Athekadivasaṁ rājā saṁvarakumāraṁ vanditvā ekamantaṁ nisinnaṁ pucchi ‘‘kiṁ tāta,",
  "atk-s0513a41:461_12": "sippaṁ te niṭṭhita’’nti? ‘‘Āma, devā’’ti.",
  "atk-s0513a41:461_13": "‘‘Tuyhampi janapadaṁ demī’’ti.",
  "atk-s0513a41:461_14": "‘‘Deva tumhākaṁ pādamūlaṁ tucchaṁ bhavissati,",
  "atk-s0513a41:461_15": "pādamūleyeva vasissāmī’’ti.",
  "atk-s0513a41:461_16": "Rājā tussitvā ‘‘sādhū’’ti sampaṭicchi.",
  "atk-s0513a41:461_17": "So tato paṭṭhāya rañño pādamūleyeva hutvā punapi bodhisattaṁ pucchi ‘‘tāta aññaṁ kiṁ karomī’’ti?",
  "atk-s0513a41:461_18": "‘‘Tāta rājānaṁ ekaṁ purāṇuyyānaṁ yācāhī’’ti.",
  "atk-s0513a41:461_19": "So ‘‘sādhū’’ti uyyānaṁ yācitvā tattha jātakehi pupphaphalehi nagare issarajanaṁ saṅgaṇhitvā puna ‘‘kiṁ karomī’’ti pucchi. ‘‘Tāta,",
  "atk-s0513a41:461_20": "rājānaṁ āpucchitvā antonagare bhattavetanaṁ tvameva dehī’’ti.",
  "atk-s0513a41:461_21": "So tathā katvā antonagare kassaci kiñci ahāpetvā bhattavetanaṁ datvā puna bodhisattaṁ pucchitvā rājānaṁ",
  "atk-s0513a41:461_22": "viññāpetvā antonivesane dāsaporisānampi hatthīnampi assānampi balakāyassapi vattaṁ aparihāpetvā adāsi,",
  "atk-s0513a41:461_23": "tirojanapadehi āgatānaṁ dūtādīnaṁ nivāsaṭṭhānādīni vāṇijānaṁ suṅkanti sabbakaraṇīyāni attanāva akāsi.",
  "atk-s0513a41:461_24": "Evaṁ so mahāsattassa ovāde ṭhatvā sabbaṁ antojanañca bahijanañca nāgare ca raṭṭhavāsino ca āgantuke ca",
  "atk-s0513a41:461_25": "āyavattane ca tena tena saṅgahavatthunā ābandhitvā saṅgaṇhi,",
  "atk-s0513a41:461_26": "sabbesaṁ piyo ahosi manāpo.",
  "atk-s0513a41:462_0": "Aparabhāge rājānaṁ maraṇamañce nipannaṁ amaccā pucchiṁsu ‘‘deva,",
  "atk-s0513a41:462_1": "tumhākaṁ accayena setacchattaṁ kassa demā’’ti? ‘‘Tāta,",
  "atk-s0513a41:462_2": "mama puttā sabbepi setacchattassa sāminova.",
  "atk-s0513a41:462_3": "Yo pana tumhākaṁ manaṁ gaṇhāti,",
  "atk-s0513a41:462_4": "tasseva setacchatthaṁ dadeyyāthā’’ti.",
  "atk-s0513a41:462_5": "Te tasmiṁ kālakate tassa sarīraparihāraṁ katvā sattame divase sannipatitvā ‘‘raññā ‘yo tumhākaṁ manaṁ gaṇhāti,",
  "atk-s0513a41:462_6": "tassa setacchattaṁ ussāpeyyāthā’ti vuttaṁ,",
  "atk-s0513a41:462_7": "amhākañca ayaṁ saṁvarakumāro manaṁ gaṇhātī’’ti ñātakehi parivāritā tassa kañcanamālaṁ setacchattaṁ ussāpayiṁsu.",
  "atk-s0513a41:462_8": "Saṁvaramahārājā bodhisattassa ovāde ṭhatvā dhammena rajjaṁ kāresi.",
  "atk-s0513a41:462_9": "Itare ekūnasatakumārā ‘‘pitā kira no kālakato,",
  "atk-s0513a41:462_10": "saṁvarakumārassa kira setacchattaṁ ussāpesuṁ,",
  "atk-s0513a41:462_11": "so sabbakaniṭṭho,",
  "atk-s0513a41:462_12": "tassa chattaṁ na pāpuṇāti,",
  "atk-s0513a41:462_13": "sabbajeṭṭhakassa chattaṁ ussāpessāmā’’ti ekato āgantvā ‘‘chattaṁ vā no detu,",
  "atk-s0513a41:462_14": "yuddhaṁ vā’’ti saṁvaramahārājassa paṇṇaṁ pesetvā nagaraṁ uparundhiṁsu.",
  "atk-s0513a41:462_15": "Rājā bodhisattassa taṁ pavattiṁ ārocetvā ‘‘idāni kiṁ karomā’’ti pucchi. Mahārāja,",
  "atk-s0513a41:462_16": "tava bhātikehi saddhiṁ yujjhanakiccaṁ natthi,",
  "atk-s0513a41:462_17": "tvaṁ pitu santakaṁ dhanaṁ satakoṭṭhāse kāretvā ekūnasataṁ bhātikānaṁ pesetvā ‘‘imaṁ tumhākaṁ koṭṭhāsaṁ pitu santakaṁ gaṇhatha,",
  "atk-s0513a41:462_18": "nāhaṁ tumhehi saddhiṁ yujjhāmī’’ti sāsanaṁ pahiṇāhīti.",
  "atk-s0513a41:462_19": "So tathā akāsi.",
  "atk-s0513a41:462_20": "Athassa sabbajeṭṭhabhātiko uposathakumāro nāma sese āmantetvā ‘‘tātā,",
  "atk-s0513a41:462_21": "rājānaṁ nāma abhibhavituṁ samatthā nāma natthi,",
  "atk-s0513a41:462_22": "ayañca no kaniṭṭhabhātiko paṭisattupi hutvā na tiṭṭhati,",
  "atk-s0513a41:462_23": "amhākaṁ pitu santakaṁ dhanaṁ pesetvā ‘nāhaṁ tumhehi saddhiṁ yujjhāmī’ti pesesi,",
  "atk-s0513a41:462_24": "na kho pana mayaṁ sabbepi ekakkhaṇe chattaṁ ussāpessāma,",
  "atk-s0513a41:462_25": "ekasseva chattaṁ ussāpessāma,",
  "atk-s0513a41:462_26": "ayameva rājā hotu,",
  "atk-s0513a41:462_27": "etha taṁ passitvā rājakuṭumbaṁ paṭicchādetvā amhākaṁ janapadameva gacchāmā’’ti āha.",
  "atk-s0513a41:462_28": "Atha te sabbepi kumārā nagaradvāraṁ vivarāpetvā paṭisattuno ahutvā nagaraṁ pavisiṁsu.",
  "atk-s0513a41:463_0": "Rājāpi tesaṁ amaccehi paṇṇākāraṁ gāhāpetvā paṭimaggaṁ peseti.",
  "atk-s0513a41:463_1": "Kumārā nātimahantena parivārena pattikāva āgantvā rājanivesanaṁ abhiruhitvā saṁvaramahārājassa nipaccakāraṁ dassetvā nīcāsane nisīdiṁsu.",
  "atk-s0513a41:463_2": "Saṁvaramahārājā setacchattassa heṭṭhā sīhāsane nisīdi,",
  "atk-s0513a41:463_3": "mahanto yaso mahantaṁ sirisobhaggaṁ ahosi,",
  "atk-s0513a41:463_4": "olokitolokitaṭṭhānaṁ kampi.",
  "atk-s0513a41:463_5": "Uposathakumāro saṁvaramahārājassa sirivibhavaṁ oloketvā ‘‘amhākaṁ pitā attano accayena saṁvarakumārassa",
  "atk-s0513a41:463_6": "rājabhāvaṁ ñatvā maññe amhākaṁ janapade datvā imassa na adāsī’’ti cintetvā tena saddhiṁ sallapanto tisso",
  "atk-s0513a41:463_7": "gāthā abhāsi –",
  "atk-s0513a41:464_0": "97.",
  "atk-s0513a41:465_0": " ‘‘Jānanto no mahārāja, tava sīlaṁ janādhipo;",
  "atk-s0513a41:466_0": "Ime kumāre pūjento, na taṁ kenaci maññatha.",
  "atk-s0513a41:467_0": "98.",
  "atk-s0513a41:468_0": " ‘‘Tiṭṭhante no mahārāje, adu deve divaṅgate;",
  "atk-s0513a41:469_0": "Ñātī taṁ samanuññiṁsu, sampassaṁ atthamattano.",
  "atk-s0513a41:470_0": "99.",
  "atk-s0513a41:471_0": " ‘‘Kena saṁvara vattena, sañjāte abhitiṭṭhasi;",
  "atk-s0513a41:472_0": "Kena taṁ nātivattanti, ñātisaṅghā samāgatā’’ti.",
  "atk-s0513a41:473_0": "Tattha jānanto noti jānanto nu.",
  "atk-s0513a41:473_1": "Janādhipoti amhākaṁ pitā narindo.",
  "atk-s0513a41:473_2": "Imeti ime ekūnasate kumāre.",
  "atk-s0513a41:473_3": "Pāḷipotthakesu pana ‘‘aññe kumāre’’ti likhitaṁ.",
  "atk-s0513a41:473_4": "Pūjentoti tena tena janapadena mānento.",
  "atk-s0513a41:473_5": "Na taṁ kenacīti khuddakenāpi kenaci janapadena taṁ pūjetabbaṁ na maññittha,",
  "atk-s0513a41:473_6": "‘‘ayaṁ mama accayena rājā bhavissatī’’ti ñatvā maññe attano pādamūleyeva vāsesīti.",
  "atk-s0513a41:473_7": "Tiṭṭhante noti tiṭṭhante nu,",
  "atk-s0513a41:473_8": "dharamāneyeva nūti pucchati,",
  "atk-s0513a41:473_9": "adu deveti udāhu amhākaṁ pitari divaṅgate attano atthaṁ vuḍḍhiṁ passantā saddhiṁ rājakārakehi negamajānapadehi",
  "atk-s0513a41:473_10": "ñātayo taṁ ‘‘rājā hohī’’ti samanuññiṁsu.",
  "atk-s0513a41:473_11": "Vattenāti sīlācārena.",
  "atk-s0513a41:473_12": "Sañjāte abhitiṭṭhasīti samānajātike ekūnasatabhātaro abhibhavitvā tiṭṭhasi.",
  "atk-s0513a41:473_13": "Nātivattantīti na abhibhavanti.",
  "atk-s0513a41:474_0": "Taṁ sutvā saṁvaramahārājā attano guṇaṁ kathento cha gāthā abhāsi –",
  "atk-s0513a41:475_0": "100.",
  "atk-s0513a41:476_0": " ‘‘Na rājaputta usūyāmi, samaṇānaṁ mahesinaṁ;",
  "atk-s0513a41:477_0": "Sakkaccaṁ te namassāmi, pāde vandāmi tādinaṁ.",
  "atk-s0513a41:478_0": "101.",
  "atk-s0513a41:479_0": " ‘‘Te maṁ dhammaguṇe yuttaṁ, sussūsamanusūyakaṁ;",
  "atk-s0513a41:480_0": "Samaṇā manusāsanti, isī dhammaguṇe ratā.",
  "atk-s0513a41:481_0": "102.",
  "atk-s0513a41:482_0": " ‘‘Tesāhaṁ vacanaṁ sutvā, samaṇānaṁ mahesinaṁ;",
  "atk-s0513a41:483_0": "Na kiñci atimaññāmi, dhamme me nirato mano.",
  "atk-s0513a41:484_0": "103.",
  "atk-s0513a41:485_0": " ‘‘Hatthārohā anīkaṭṭhā, rathikā pattikārakā;",
  "atk-s0513a41:486_0": "Tesaṁ nappaṭibandhāmi, niviṭṭhaṁ bhattavetanaṁ.",
  "atk-s0513a41:487_0": "104.",
  "atk-s0513a41:488_0": " ‘‘Mahāmattā ca me atthi, mantino paricārakā;",
  "atk-s0513a41:489_0": "Bārāṇasiṁ voharanti, bahumaṁsasurodanaṁ.",
  "atk-s0513a41:490_0": "105.",
  "atk-s0513a41:491_0": " ‘‘Athopi vāṇijā phītā, nānāraṭṭhehi āgatā;",
  "atk-s0513a41:492_0": "Tesu me vihitā rakkhā, evaṁ jānāhuposathā’’ti.",
  "atk-s0513a41:493_0": "Tattha na rājaputtāti ahaṁ rājaputta,",
  "atk-s0513a41:493_1": "kañci sattaṁ ‘‘ayaṁ sampatti imassa mā hotū’’ti na usūyāmi.",
  "atk-s0513a41:493_2": "Tādinanti tādilakkhaṇayuttānaṁ samitapāpatāya samaṇānaṁ mahantānaṁ sīlakkhandhādīnaṁ guṇānaṁ esitatāya",
  "atk-s0513a41:493_3": "mahesīnaṁ dhammikasamaṇabrāhmaṇānaṁ pañcapatiṭṭhitena pāde vandāmi,",
  "atk-s0513a41:493_4": "dānaṁ dadanto dhammikañca nesaṁ rakkhāvaraṇaguttiṁ paccupaṭṭhapento sakkaccaṁ te namassāmi,",
  "atk-s0513a41:493_5": "manena sampiyāyanto ca pūjemīti attho.",
  "atk-s0513a41:493_6": "Te manti te samaṇā maṁ ‘‘ayaṁ dhammakoṭṭhāse yuttapayutto sussūsaṁ anusūyako’’ti tathato ñatvā maṁ dhammaguṇe yuttaṁ sussūsaṁ anusūyakaṁ anusāsanti,",
  "atk-s0513a41:493_7": "‘‘idaṁ kara,",
  "atk-s0513a41:493_8": "idaṁ mā karī’’ti ovadantīti attho.",
  "atk-s0513a41:493_9": "Tesāhanti tesaṁ ahaṁ.",
  "atk-s0513a41:493_10": "Hatthārohāti hatthiṁ āruyha yujjhanakā yodhā.",
  "atk-s0513a41:493_11": "Anīkaṭṭhāti hatthānīkādīsu ṭhitā.",
  "atk-s0513a41:493_12": "Rathikāti rathayodhā.",
  "atk-s0513a41:493_13": "Pattikārakāti pattinova.",
  "atk-s0513a41:493_14": "Niviṭṭhanti yaṁ tehi sajjitaṁ bhattañca vetanañca,",
  "atk-s0513a41:493_15": "ahaṁ taṁ nappaṭibandhāmi,",
  "atk-s0513a41:493_16": "aparihāpetvā dadāmīti attho.",
  "atk-s0513a41:494_0": "Mahāmattāti bhātika,",
  "atk-s0513a41:494_1": "mayhaṁ mahāpaññā mantesu kusalā mahāamaccā ceva avasesamantino ca paricārakā atthi.",
  "atk-s0513a41:494_2": "Iminā imaṁ dasseti ‘‘tumhe mantasampanne paṇḍite ācariye na labhittha,",
  "atk-s0513a41:494_3": "amhākaṁ pana ācariyā paṇḍitā upāyakusalā,",
  "atk-s0513a41:494_4": "te no setacchattena yojesu’’nti.",
  "atk-s0513a41:494_5": "Bārāṇasinti bhātika,",
  "atk-s0513a41:494_6": "mama chattaṁ ussāpitakālato paṭṭhāya ‘‘amhākaṁ rājā dhammiko anvaddhamāsaṁ devo vassati,",
  "atk-s0513a41:494_7": "tena sassāni sampajjanti,",
  "atk-s0513a41:494_8": "bārāṇasiyaṁ bahuṁ khāditabbayuttakaṁ macchamaṁsaṁ pāyitabbayuttakaṁ surodakañca jāta’’nti evaṁ raṭṭhavāsino",
  "atk-s0513a41:494_9": "bahumaṁsasurodakaṁ katvā bārāṇasiṁ voharanti.",
  "atk-s0513a41:494_10": "Phītāti hatthiratanaassaratanamuttaratanādīni āharitvā nirupaddavā vohāraṁ karontā phītā samiddhā.",
  "atk-s0513a41:494_11": "Evaṁ jānāhīti bhātika uposatha ahaṁ imehi ettakehi kāraṇehi sabbakaniṭṭhopi hutvā mama bhātike abhibhavitvā setacchattaṁ patto,",
  "atk-s0513a41:494_12": "evaṁ jānāhīti.",
  "atk-s0513a41:495_0": "Athassa guṇaṁ sutvā uposathakumāro dve gāthā abhāsi –",
  "atk-s0513a41:496_0": "106.",
  "atk-s0513a41:497_0": " ‘‘Dhammena kira ñātīnaṁ, rajjaṁ kārehi saṁvara;",
  "atk-s0513a41:498_0": "Medhāvī paṇḍito cāsi, athopi ñātinaṁ hito.",
  "atk-s0513a41:499_0": "107.",
  "atk-s0513a41:500_0": " ‘‘Taṁ taṁ ñātiparibyūḷhaṁ, nānāratanamocitaṁ;",
  "atk-s0513a41:501_0": "Amittā nappasahanti, indaṁva asurādhipo’’ti.",
  "atk-s0513a41:502_0": "Tattha dhammena kira ñātīnanti tāta saṁvara mahārāja,",
  "atk-s0513a41:502_1": "dhammena kira tvaṁ ekūnasatānaṁ ñātīnaṁ attano jeṭṭhabhātikānaṁ ānubhāvaṁ abhibhavasi,",
  "atk-s0513a41:502_2": "ito paṭṭhāya tvameva rajjaṁ kārehi,",
  "atk-s0513a41:502_3": "tvameva medhāvī ceva paṇḍito ca ñātīnañca hitoti attho.",
  "atk-s0513a41:502_4": "Taṁ tanti evaṁ vividhaguṇasampannaṁ taṁ.",
  "atk-s0513a41:502_5": "Ñātiparibyūḷhanti amhehi ekūnasatehi ñātakehi parivāritaṁ.",
  "atk-s0513a41:502_6": "Nānāratanamocitanti nānāratanehi ocitaṁ sañcitaṁ bahuratanasañcayaṁ.",
  "atk-s0513a41:502_7": "Asurādhipoti yathā tāvatiṁsehi parivāritaṁ indaṁ asurarājā nappasahati,",
  "atk-s0513a41:502_8": "evaṁ amhehi ārakkhaṁ karontehi parivāritaṁ taṁ tiyojanasatike kāsiraṭṭhe dvādasayojanikāya bārāṇasiyā rajjaṁ kārentaṁ amittā nappasahantīti dīpeti.",
  "atk-s0513a41:503_0": "Saṁvaramahārājā sabbesampi bhātikānaṁ mahantaṁ yasaṁ adāsi.",
  "atk-s0513a41:503_1": "Te tassa santike māsaḍḍhamāsaṁ vasitvā ‘‘mahārāja janapadesu coresu uṭṭhahantesu mayaṁ jānissāma,",
  "atk-s0513a41:503_2": "tvaṁ rajjasukhaṁ anubhavā’’ti vatvā attano attano janapadaṁ gatā.",
  "atk-s0513a41:503_3": "Rājāpi bodhisattassa ovāde ṭhatvā āyupariyosāne devanagaraṁ pūrento agamāsi.",
  "atk-s0513a41:504_0": "Satthā imaṁ dhammadesanaṁ āharitvā ‘‘bhikkhu evaṁ tvaṁ pubbe ovādakkhamo,",
  "atk-s0513a41:504_1": "idāni kasmā vīriyaṁ na akāsī’’ti vatvā saccāni pakāsetvā jātakaṁ samodhānesi,",
  "atk-s0513a41:504_2": "saccapariyosāne so bhikkhu sotāpattiphale patiṭṭhahi.",
  "atk-s0513a41:505_0": "Tadā saṁvaramahārājā ayaṁ bhikkhu ahosi,",
  "atk-s0513a41:505_1": "uposathakumāro sāriputto,",
  "atk-s0513a41:505_2": "sesabhātikā therānutherā,",
  "atk-s0513a41:505_3": "parisā buddhaparisā,",
  "atk-s0513a41:505_4": "ovādadāyako amacco pana ahameva ahosinti.",
  "atk-s0513a41:506_0": "Saṁvarajātakavaṇṇanā aṭṭhamā.",
  "atk-s0513a41:508_0": " [463] 9. Suppārakajātakavaṇṇanā",
  "atk-s0513a41:509_0": "Ummujjanti nimujjantīti idaṁ satthā jetavane viharanto paññāpāramiṁ ārabbha kathesi.",
  "atk-s0513a41:509_1": "Ekadivasañhi sāyanhasamaye tathāgatassa dhammaṁ desetuṁ nikkhamanaṁ āgamayamānā bhikkhū dhammasabhāyaṁ nisīditvā ‘‘āvuso,",
  "atk-s0513a41:509_2": "aho satthā mahāpañño puthupañño hāsapañño javanapañño tikkhapañño nibbedhikapañño tatra tatra upāyapaññāya samannāgato vipulāya pathavīsamāya,",
  "atk-s0513a41:509_3": "mahāsamuddo viya gambhīrāya,",
  "atk-s0513a41:509_4": "ākāso viya vitthiṇṇāya,",
  "atk-s0513a41:509_5": "sakalajambudīpasmiñhi uṭṭhitapañho dasabalaṁ atikkamitvā gantuṁ samattho nāma natthi.",
  "atk-s0513a41:509_6": "Yathā mahāsamudde uṭṭhitaūmiyo velaṁ nātikkamanti,",
  "atk-s0513a41:509_7": "velaṁ patvāva bhijjanti,",
  "atk-s0513a41:509_8": "evaṁ na koci pañho dasabalaṁ atikkamati,",
  "atk-s0513a41:509_9": "satthu pādamūlaṁ patvā bhijjatevā’’ti dasabalassa mahāpaññāpāramiṁ vaṇṇesuṁ.",
  "atk-s0513a41:509_10": "Satthā āgantvā ‘‘kāya nuttha,",
  "atk-s0513a41:509_11": "bhikkhave,",
  "atk-s0513a41:509_12": "etarahi kathāya sannisinnā’’ti pucchitvā ‘‘imāya nāmā’’ti vutte ‘‘na,",
  "atk-s0513a41:509_13": "bhikkhave,",
  "atk-s0513a41:509_14": "tathāgato idāneva paññavā,",
  "atk-s0513a41:509_15": "pubbepi aparipakke ñāṇe paññavāva,",
  "atk-s0513a41:509_16": "andho hutvāpi mahāsamudde udakasaññāya ‘imasmiṁ imasmiṁ samudde idaṁ nāma idaṁ nāma ratana’nti aññāsī’’ti vatvā atītaṁ āhari.",
  "atk-s0513a41:510_0": "Atīte kururaṭṭhe kururājā nāma rajjaṁ kāresi,",
  "atk-s0513a41:510_1": "kurukacchaṁ nāma paṭṭanagāmo ahosi.",
  "atk-s0513a41:510_2": "Tadā bodhisatto kurukacche niyāmakajeṭṭhakassa putto hutvā nibbatti pāsādiko suvaṇṇavaṇṇo,",
  "atk-s0513a41:510_3": "‘‘suppārakakumāro’’tissa nāmaṁ kariṁsu.",
  "atk-s0513a41:510_4": "So mahantena parivārena vaḍḍhanto soḷasavassakāleyeva niyāmakasippe nipphattiṁ patvā aparabhāge pitu",
  "atk-s0513a41:510_5": "accayena niyāmakajeṭṭhako hutvā niyāmakakammaṁ akāsi,",
  "atk-s0513a41:510_6": "paṇḍito ñāṇasampanno ahosi.",
  "atk-s0513a41:510_7": "Tena āruḷhanāvāya byāpatti nāma natthi.",
  "atk-s0513a41:510_8": "Tassa aparabhāge loṇajalapahaṭāni dvepi cakkhūni nassiṁsu.",
  "atk-s0513a41:510_9": "So tato paṭṭhāya niyāmakajeṭṭhako hutvāpi niyāmakakammaṁ akatvā ‘‘rājānaṁ nissāya jīvissāmī’’ti rājānaṁ upasaṅkami.",
  "atk-s0513a41:510_10": "Atha naṁ rājā agghāpaniyakamme ṭhapesi.",
  "atk-s0513a41:510_11": "So tato paṭṭhāya rañño hatthiratanaassaratanamuttasāramaṇisārādīni agghāpesi.",
  "atk-s0513a41:511_0": "Athekadivasaṁ ‘‘rañño maṅgalahatthī bhavissatī’’ti kāḷapāsāṇakūṭavaṇṇaṁ ekaṁ vāraṇaṁ ānesuṁ.",
  "atk-s0513a41:511_1": "Taṁ disvā rājā ‘‘paṇḍitassa dassethā’’ti āha.",
  "atk-s0513a41:511_2": "Atha naṁ tassa santikaṁ nayiṁsu.",
  "atk-s0513a41:511_3": "So hatthena tassa sarīraṁ parimajjitvā ‘‘nāyaṁ maṅgalahatthī bhavituṁ anucchaviko,",
  "atk-s0513a41:511_4": "pādehi vāmanadhātuko esa,",
  "atk-s0513a41:511_5": "etañhi mātā vijāyamānā aṅkena sampaṭicchituṁ nāsakkhi,",
  "atk-s0513a41:511_6": "tasmā bhūmiyaṁ patitvā pacchimapādehi vāmanadhātuko hotī’’ti āha.",
  "atk-s0513a41:511_7": "Hatthiṁ gahetvā āgate pucchiṁsu.",
  "atk-s0513a41:511_8": "Te ‘‘saccaṁ paṇḍito kathetī’’ti vadiṁsu.",
  "atk-s0513a41:511_9": "Taṁ kāraṇaṁ rājā sutvā tuṭṭho tassa aṭṭha kahāpaṇe dāpesi.",
  "atk-s0513a41:512_0": "Punekadivasaṁ ‘‘rañño maṅgalaasso bhavissatī’’ti ekaṁ assaṁ ānayiṁsu.",
  "atk-s0513a41:512_1": "Tampi rājā paṇḍitassa santikaṁ pesesi.",
  "atk-s0513a41:512_2": "So tampi hatthena parāmasitvā ‘‘ayaṁ maṅgalaasso bhavituṁ na yutto,",
  "atk-s0513a41:512_3": "etassa hi jātadivaseyeva mātā mari,",
  "atk-s0513a41:512_4": "tasmā mātu khīraṁ alabhanto na sammā vaḍḍhito’’ti āha.",
  "atk-s0513a41:512_5": "Sāpissa kathā saccāva ahosi.",
  "atk-s0513a41:512_6": "Tampi sutvā rājā tussitvā aṭṭha kahāpaṇe dāpesi.",
  "atk-s0513a41:512_7": "Athekadivasaṁ ‘‘rañño maṅgalaratho bhavissatī’’ti rathaṁ āhariṁsu.",
  "atk-s0513a41:512_8": "Tampi rājā tassa santikaṁ pesesi.",
  "atk-s0513a41:512_9": "So tampi hatthena parāmasitvā ‘‘ayaṁ ratho susirarukkhena kato,",
  "atk-s0513a41:512_10": "tasmā rañño nānucchaviko’’ti āha.",
  "atk-s0513a41:512_11": "Sāpissa kathā saccāva ahosi.",
  "atk-s0513a41:512_12": "Rājā tampi sutvā aṭṭheva kahāpaṇe dāpesi.",
  "atk-s0513a41:512_13": "Athassa mahagghaṁ kambalaratanaṁ āhariṁsu.",
  "atk-s0513a41:512_14": "Tampi tasseva pesesi.",
  "atk-s0513a41:512_15": "So tampi hatthena parāmasitvā ‘‘imassa mūsikacchinnaṁ ekaṭṭhānaṁ atthī’’ti āha.",
  "atk-s0513a41:512_16": "Sodhentā taṁ disvā rañño ārocesuṁ.",
  "atk-s0513a41:512_17": "Rājā sutvā tussitvā aṭṭheva kahāpaṇe dāpesi.",
  "atk-s0513a41:513_0": "So cintesi ‘‘ayaṁ rājā evarūpānipi acchariyāni disvā aṭṭheva kahāpaṇe dāpesi,",
  "atk-s0513a41:513_1": "imassa dāyo nhāpitadāyo,",
  "atk-s0513a41:513_2": "nhāpitajātiko bhavissati,",
  "atk-s0513a41:513_3": "kiṁ me evarūpena rājupaṭṭhānena,",
  "atk-s0513a41:513_4": "attano vasanaṭṭhānameva gamissāmī’’ti.",
  "atk-s0513a41:513_5": "So kurukacchapaṭṭanameva paccāgami.",
  "atk-s0513a41:513_6": "Tasmiṁ tattha vasante vāṇijā nāvaṁ sajjetvā ‘‘kaṁ niyāmakaṁ karissāmā’’ti mantesuṁ.",
  "atk-s0513a41:513_7": "‘‘Suppārakapaṇḍitena āruḷhanāvā na byāpajjati,",
  "atk-s0513a41:513_8": "esa paṇḍito upāyakusalo,",
  "atk-s0513a41:513_9": "andho samānopi suppārakapaṇḍitova uttamo’’ti taṁ upasaṅkamitvā ‘‘niyāmako no hohī’’ti vatvā ‘‘tātā,",
  "atk-s0513a41:513_10": "ahaṁ andho,",
  "atk-s0513a41:513_11": "kathaṁ niyāmakakammaṁ karissāmī’’ti vutte ‘‘sāmi,",
  "atk-s0513a41:513_12": "andhāpi tumheyeva amhākaṁ uttamā’’ti punappunaṁ yāciyamāno ‘‘sādhu tātā,",
  "atk-s0513a41:513_13": "tumhehi ārocitasaññāya niyāmako bhavissāmī’’ti tesaṁ nāvaṁ abhiruhi.",
  "atk-s0513a41:513_14": "Te nāvāya mahāsamuddaṁ pakkhandiṁsu.",
  "atk-s0513a41:513_15": "Nāvā satta divasāni nirupaddavā agamāsi,",
  "atk-s0513a41:513_16": "tato akālavātaṁ uppātitaṁ uppajji,",
  "atk-s0513a41:513_17": "nāvā cattāro māse pakatisamuddapiṭṭhe vicaritvā khuramālīsamuddaṁ nāma pattā.",
  "atk-s0513a41:513_18": "Tattha macchā manussasamānasarīrā khuranāsā udake ummujjanimujjaṁ karonti.",
  "atk-s0513a41:513_19": "Vāṇijā te disvā mahāsattaṁ tassa samuddassa nāmaṁ pucchantā paṭhamaṁ gāthamāhaṁsu –",
  "atk-s0513a41:514_0": "108.",
  "atk-s0513a41:515_0": " ‘‘Ummujjanti nimujjanti, manussā khuranāsikā;",
  "atk-s0513a41:516_0": "Suppārakaṁ taṁ pucchāma, samuddo katamo aya’’nti.",
  "atk-s0513a41:517_0": "Evaṁ tehi puṭṭho mahāsatto attano niyāmakasuttena saṁsanditvā dutiyaṁ gāthamāha –",
  "atk-s0513a41:518_0": "109.",
  "atk-s0513a41:519_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:520_0": "Nāvāya vippanaṭṭhāya, khuramālīti vuccatī’’ti.",
  "atk-s0513a41:521_0": "Tattha payātānanti kurukacchapaṭṭanā nikkhamitvā gacchantānaṁ.",
  "atk-s0513a41:521_1": "Dhanesinanti tumhākaṁ vāṇijānaṁ dhanaṁ pariyesantānaṁ.",
  "atk-s0513a41:521_2": "Nāvāya vippanaṭṭhāyāti tāta tumhākaṁ imāya videsaṁ pakkhandanāvāya kammakārakaṁ pakatisamuddaṁ atikkamitvā",
  "atk-s0513a41:521_3": "sampatto ayaṁ samuddo ‘‘khuramālī’’ti vuccati,",
  "atk-s0513a41:521_4": "evametaṁ paṇḍitā kathentīti.",
  "atk-s0513a41:522_0": "Tasmiṁ pana samudde vajiraṁ ussannaṁ hoti.",
  "atk-s0513a41:522_1": "Mahāsatto ‘‘sacāhaṁ ‘ayaṁ vajirasamuddo’ti evaṁ etesaṁ kathessāmi,",
  "atk-s0513a41:522_2": "lobhena bahuṁ vajiraṁ gaṇhitvā nāvaṁ osīdāpessantī’’ti tesaṁ anācikkhitvāva nāvaṁ laggāpetvā upāyenekaṁ",
  "atk-s0513a41:522_3": "yottaṁ gahetvā macchagahaṇaniyāmena jālaṁ khipāpetvā vajirasāraṁ uddharitvā nāvāyaṁ pakkhipitvā aññaṁ",
  "atk-s0513a41:522_4": "appagghabhaṇḍaṁ chaḍḍāpesi.",
  "atk-s0513a41:522_5": "Nāvā taṁ samuddaṁ atikkamitvā purato aggimāliṁ nāma gatā.",
  "atk-s0513a41:522_6": "So pajjalitaaggikkhandho viya majjhanhikasūriyo viya ca obhāsaṁ muñcanto aṭṭhāsi. Vāṇijā –",
  "atk-s0513a41:523_0": "110.",
  "atk-s0513a41:524_0": " ‘‘Yathā aggīva sūriyova, samuddo paṭidissati;",
  "atk-s0513a41:525_0": "Suppārakaṁ taṁ pucchāma, samuddo katamo aya’’nti. – gāthāya taṁ pucchiṁsu;",
  "atk-s0513a41:526_0": "Mahāsattopi tesaṁ anantaragāthāya kathesi –",
  "atk-s0513a41:527_0": "111.",
  "atk-s0513a41:528_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:529_0": "Nāvāya vippanaṭṭhāya, aggimālīti vuccatī’’ti.",
  "atk-s0513a41:530_0": "Tasmiṁ pana samudde suvaṇṇaṁ ussannaṁ ahosi.",
  "atk-s0513a41:530_1": "Mahāsatto purimanayeneva tatopi suvaṇṇaṁ gāhāpetvā nāvāyaṁ pakkhipāpesi.",
  "atk-s0513a41:530_2": "Nāvā tampi samuddaṁ atikkamitvā khīraṁ viya dadhiṁ viya ca obhāsantaṁ dadhimāliṁ nāma samuddaṁ pāpuṇi. Vāṇijā –",
  "atk-s0513a41:531_0": "112.",
  "atk-s0513a41:532_0": " ‘‘Yathā dadhīva khīraṁva, samuddo paṭidissati;",
  "atk-s0513a41:533_0": "Suppārakaṁ taṁ pucchāma, samuddo katamo aya’’nti. –",
  "atk-s0513a41:534_0": "Gāthāya tassapi nāmaṁ pucchiṁsu.",
  "atk-s0513a41:535_0": "Mahāsatto anantaragāthāya ācikkhi –",
  "atk-s0513a41:536_0": "113.",
  "atk-s0513a41:537_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:538_0": "Nāvāya vippanaṭṭhāya, dadhimālīti vuccatī’’ti.",
  "atk-s0513a41:539_0": "Tasmiṁ pana samudde rajataṁ ussannaṁ ahosi.",
  "atk-s0513a41:539_1": "So tampi upāyena gāhāpetvā nāvāyaṁ pakkhipāpesi .",
  "atk-s0513a41:539_2": "Nāvā tampi samuddaṁ atikkamitvā nīlakusatiṇaṁ viya sampannasassaṁ viya ca obhāsamānaṁ nīlavaṇṇaṁ kusamāliṁ nāma samuddaṁ pāpuṇi. Vāṇijā –",
  "atk-s0513a41:540_0": "114.",
  "atk-s0513a41:541_0": " ‘‘Yathā kusova sassova, samuddo paṭidissati;",
  "atk-s0513a41:542_0": "Suppārakaṁ taṁ pucchāma, samuddo katamo aya’’nti. –",
  "atk-s0513a41:543_0": "Gāthāya tassapi nāmaṁ pucchiṁsu.",
  "atk-s0513a41:544_0": "So anantaragāthāya ācikkhi –",
  "atk-s0513a41:545_0": "115.",
  "atk-s0513a41:546_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:547_0": "Nāvāya vippanaṭṭhāya, kusamālīti vuccatī’’ti.",
  "atk-s0513a41:548_0": "Tasmiṁ pana samudde nīlamaṇiratanaṁ ussannaṁ ahosi.",
  "atk-s0513a41:548_1": "So tampi upāyeneva gāhāpetvā nāvāyaṁ pakkhipāpesi.",
  "atk-s0513a41:548_2": "Nāvā tampi samuddaṁ atikkamitvā naḷavanaṁ viya veḷuvanaṁ viya ca khāyamānaṁ naḷamāliṁ nāma samuddaṁ pāpuṇi. Vāṇijā –",
  "atk-s0513a41:549_0": "116.",
  "atk-s0513a41:550_0": " ‘‘Yathā naḷova veḷūva, samuddo paṭidissati;",
  "atk-s0513a41:551_0": "Suppārakaṁ taṁ pucchāma, samuddo katamo aya’’nti. –",
  "atk-s0513a41:552_0": "Gāthāya tassapi nāmaṁ pucchiṁsu.",
  "atk-s0513a41:553_0": "Mahāsatto anantaragāthāya kathesi –",
  "atk-s0513a41:554_0": "117.",
  "atk-s0513a41:555_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:556_0": "Nāvāya vippanaṭṭhāya, naḷamālīti vuccatī’’ti.",
  "atk-s0513a41:557_0": "Tasmiṁ pana samudde masāragallaṁ veḷuriyaṁ ussannaṁ ahosi.",
  "atk-s0513a41:557_1": "So tampi upāyena gāhāpetvā nāvāyaṁ pakkhipāpesi.",
  "atk-s0513a41:557_2": "Aparo nayo –",
  "atk-s0513a41:557_3": "naḷoti vicchikanaḷopi kakkaṭakanaḷopi,",
  "atk-s0513a41:557_4": "so rattavaṇṇo hoti.",
  "atk-s0513a41:557_5": "Veḷūti pana pavāḷassetaṁ nāmaṁ,",
  "atk-s0513a41:557_6": "so ca samuddo pavāḷussanno rattobhāso ahosi,",
  "atk-s0513a41:557_7": "tasmā ‘‘yathā naḷova veḷuvā’’ti pucchiṁsu.",
  "atk-s0513a41:557_8": "Mahāsatto tato pavāḷaṁ gāhāpesīti.",
  "atk-s0513a41:558_0": "Vāṇijā naḷamāliṁ atikkantā balavāmukhasamuddaṁ nāma passiṁsu.",
  "atk-s0513a41:558_1": "Tattha udakaṁ kaḍḍhitvā kaḍḍhitvā sabbato bhāgena uggacchati.",
  "atk-s0513a41:558_2": "Tasmiṁ sabbato bhāgena uggate udakaṁ sabbato bhāgena chinnapapātamahāsobbho viya paññāyati,",
  "atk-s0513a41:558_3": "ūmiyā uggatāya ekato papātasadisaṁ hoti,",
  "atk-s0513a41:558_4": "bhayajanano saddo uppajjati sotāni bhindanto viya hadayaṁ phālento viya ca.",
  "atk-s0513a41:558_5": "Taṁ disvā vāṇijā bhītatasitā –",
  "atk-s0513a41:559_0": "118.",
  "atk-s0513a41:560_0": " ‘‘Mahabbhayo bhiṁsanako, saddo suyyatimānuso;",
  "atk-s0513a41:561_0": "Yathā sobbho papātova, samuddo paṭidissati;",
  "atk-s0513a41:562_0": "Suppārakaṁ taṁ pucchāma, samuddo katamo aya’’nti. –",
  "atk-s0513a41:563_0": "Gāthāya tassapi nāmaṁ pucchiṁsu.",
  "atk-s0513a41:564_0": "Tattha suyyatimānusoti suyyati amānuso saddo.",
  "atk-s0513a41:565_0": "119.",
  "atk-s0513a41:566_0": " ‘‘Kurukacchā payātānaṁ, vāṇijānaṁ dhanesinaṁ;",
  "atk-s0513a41:567_0": "Nāvāya vippanaṭṭhāya, balavāmukhīti vuccatī’’ti. –",
  "atk-s0513a41:568_0": "Bodhisatto anantaragāthāya tassa nāmaṁ ācikkhitvā ‘‘tātā,",
  "atk-s0513a41:568_1": "imaṁ balavāmukhasamuddaṁ patvā nivattituṁ samatthā nāvā nāma natthi,",
  "atk-s0513a41:568_2": "ayaṁ sampattanāvaṁ nimujjāpetvā vināsaṁ pāpetī’’ti āha.",
  "atk-s0513a41:568_3": "Tañca nāvaṁ satta manussasatāni abhiruhiṁsu.",
  "atk-s0513a41:568_4": "Te sabbe maraṇabhayabhītā ekappahāreneva avīcimhi paccamānasattā viya atikāruññaṁ ravaṁ muñciṁsu.",
  "atk-s0513a41:568_5": "Mahāsatto ‘‘ṭhapetvā maṁ añño etesaṁ sotthibhāvaṁ kātuṁ samattho nāma natthi,",
  "atk-s0513a41:568_6": "saccakiriyāya tesaṁ sotthiṁ karissāmī’’ti cintetvā te āmantetvā āha – ‘‘tātā,",
  "atk-s0513a41:568_7": "khippaṁ maṁ gandhodakena nhāpetvā ahatavatthāni nivāsāpetvā puṇṇapātiṁ sajjetvā nāvāya dhure ṭhapethā’’ti.",
  "atk-s0513a41:568_8": "Te vegena tathā kariṁsu.",
  "atk-s0513a41:568_9": "Mahāsatto ubhohi hatthehi puṇṇapātiṁ gahetvā nāvāya dhure ṭhito saccakiriyaṁ karonto osānagāthamāha –",
  "atk-s0513a41:569_0": "120.",
  "atk-s0513a41:570_0": " ‘‘Yato sarāmi attānaṁ, yato pattosmi viññutaṁ;",
  "atk-s0513a41:571_0": "Nābhijānāmi sañcicca, ekapāṇampi hiṁsitaṁ;",
  "atk-s0513a41:572_0": "Etena saccavajjena, sotthiṁ nāvā nivattatū’’ti.",
  "atk-s0513a41:573_0": "Tattha yatoti yato paṭṭhāya ahaṁ attānaṁ sarāmi,",
  "atk-s0513a41:573_1": "yato paṭṭhāya camhi viññutaṁ pattoti attho.",
  "atk-s0513a41:573_2": "Ekapāṇampi hiṁsitanti etthantare sañcicca ekaṁ kunthakipillikapāṇampi hiṁsitaṁ nābhijānāmi.",
  "atk-s0513a41:573_3": "Desanāmattamevetaṁ,",
  "atk-s0513a41:573_4": "bodhisatto pana tiṇasalākampi upādāya mayā parasantakaṁ na gahitapubbaṁ,",
  "atk-s0513a41:573_5": "lobhavasena paradāraṁ na olokitapubbaṁ,",
  "atk-s0513a41:573_6": "musā na bhāsitapubbā,",
  "atk-s0513a41:573_7": "tiṇaggenāpi majjaṁ na pivitapubbanti evaṁ pañcasīlavasena pana saccakiriyaṁ akāsi,",
  "atk-s0513a41:573_8": "katvā ca pana puṇṇapātiyā udakaṁ nāvāya dhure abhisiñci.",
  "atk-s0513a41:574_0": "Cattāro māse videsaṁ pakkhandanāvā nivattitvā iddhimā viya saccānubhāvena ekadivaseneva kurukacchapaṭṭanaṁ agamāsi.",
  "atk-s0513a41:574_1": "Gantvā ca pana thalepi aṭṭhusabhamattaṁ ṭhānaṁ pakkhanditvā nāvikassa gharadvāreyeva aṭṭhāsi.",
  "atk-s0513a41:574_2": "Mahāsatto tesaṁ vāṇijānaṁ suvaṇṇarajatamaṇipavāḷamuttavajirāni bhājetvā adāsi.",
  "atk-s0513a41:574_3": "‘‘Ettakehi vo ratanehi alaṁ,",
  "atk-s0513a41:574_4": "mā puna samuddaṁ pavisathā’’ti tesaṁ ovādaṁ datvā yāvajīvaṁ dānādīni puññāni katvā devapuraṁ pūresi.",
  "atk-s0513a41:575_0": "Satthā imaṁ dhammadesanaṁ āharitvā ‘‘evaṁ,",
  "atk-s0513a41:575_1": "bhikkhave,",
  "atk-s0513a41:575_2": "pubbepi tathāgato mahāpaññoyevā’’ti vatvā jātakaṁ samodhānesi –",
  "atk-s0513a41:575_3": "‘‘tadā parisā buddhaparisā ahesuṁ,",
  "atk-s0513a41:575_4": "suppārakapaṇḍito pana ahameva ahosi’’nti.",
  "atk-s0513a41:576_0": "Suppārakajātakavaṇṇanā navamā.",
  "atk-s0513a41:577_0": "Jātakuddānaṁ –",
  "atk-s0513a41:578_0": "Mātuposaka juṇho ca, dhamma udaya pānīyo;",
  "atk-s0513a41:579_0": "Yudhañcayo dasaratho, saṁvaro ca suppārako;",
  "atk-s0513a41:580_0": "Ekādasanipātamhi, saṅgītā nava jātakā.",
  "atk-s0513a41:581_0": "Ekādasakanipātavaṇṇanā niṭṭhitā."
}