{
  "tika-vin13t1:0_0": "Khuddasikkhā-purāṇaṭīkā",
  "tika-vin13t1:1_0": "Ganthārambhakathā",
  "tika-vin13t1:2_0": "Yo ciraṁ dīghamaddhānaṁ, viditvā dukkhitaṁ janaṁ;",
  "tika-vin13t1:3_0": "Tathāpi nāvabujjhantamanukampāya codito.",
  "tika-vin13t1:4_0": "Bodhāya paṇidhiṁ katvā, patto sambodhimuttamaṁ;",
  "tika-vin13t1:5_0": "Tassa pāde namassitvā, dhammaṁ saṅghañca sādhukaṁ.",
  "tika-vin13t1:6_0": "Pubbācariyapādesu, ṭhapetvā sīsamattano;",
  "tika-vin13t1:7_0": "Therena dhammasirinā, thirasīlena yā katā.",
  "tika-vin13t1:8_0": "‘‘Ādito upasampannasikkhitabba’’ntiādinā;",
  "tika-vin13t1:9_0": "Khuddasikkhā samāsena, tassā atthavinicchayaṁ.",
  "tika-vin13t1:10_0": "Likhissāmi hitatthāya, ādikammikabhikkhunaṁ;",
  "tika-vin13t1:11_0": "Tattha yuttaṁ gahetabbamayuttaṁ tujjhitabbakanti;",
  "tika-vin13t1:12_0": "Ganthārambhakathāvaṇṇanā",
  "tika-vin13t1:13_0": "(Ka) etthāha – katamā khuddasikkhā, kathaṁ sikkhitabbā, kasmā sikkhitabbā, ke sikkhanti, ke sikkhitasikkhāti?",
  "tika-vin13t1:13_1": "Vuccate – adhisīlaadhicittaadhipaññāvasena tisso sikkhā,",
  "tika-vin13t1:13_2": "ganthavasenettha saṅkhipitvā vuttattā taddīpano gantho ‘‘khuddasikkhā’’ti vuccati,",
  "tika-vin13t1:13_3": "atha vā ‘‘khuddaṁ anelakaṁ madhupaṭala’’ntiādīni viya sikkhākāmānaṁ madhuratāya khuddā ca tā sikkhā cāti khuddasikkhā,",
  "tika-vin13t1:13_4": "atha vā ‘‘khuddaputtamhi samaṇa posa ma’’ntiādīsu viya bahuvidhattāpi khuddā ca tā sikkhitabbato sikkhā cāti khuddasikkhā.",
  "tika-vin13t1:13_5": "Adhisīlasikkhā panettha cārittavārittavasena duvidhampi sīlaṁ yathānusiṭṭhaṁ paṭipajjamānena tappaṭipakkhe kilese tadaṅgappahānavasena pajahantena sikkhitabbā,",
  "tika-vin13t1:13_6": "adhicittasikkhā pana yathāvuttesu ārammaṇesu abhiyogakaraṇavasena jhānappaṭipakkhānaṁ nīvaraṇagaṇānaṁ vikkhambhanappahānaṁ kurumānena sikkhitabbā,",
  "tika-vin13t1:13_7": "adhipaññāsikkhā pana yathānurūpaṁ samucchedavasena sānusaye kilese samucchindantena sikkhitabbā.",
  "tika-vin13t1:14_0": "Kasmā sikkhitabbāti ettha –",
  "tika-vin13t1:15_0": "Jātiādīhi dukkhehi, anekehi upaddutaṁ;",
  "tika-vin13t1:16_0": "Khandhalokaṁ jahitvāna, pattuṁ khemaṁ puraṁ sivaṁ.",
  "tika-vin13t1:17_0": "Kalyāṇaputhujjanena saha satta sekkhā sikkhanti. Arahanto sikkhitasikkhā.",
  "tika-vin13t1:18_0": "Ye vītamohā munipuṅgavassa;",
  "tika-vin13t1:19_0": "Sissesu aggā muninā pasatthā;",
  "tika-vin13t1:20_0": "Te tīsu sikkhāsu samattasikkhā;",
  "tika-vin13t1:21_0": "Tato pare kena samattasikkhāti.",
  "tika-vin13t1:22_0": "Āditoti ettha ādimhiyevāti attho, ādito paṭṭhāyāti vā.",
  "tika-vin13t1:22_1": "Upasampannena ca upasampannāya ca sikkhitabbaṁ upasampannasikkhitabbaṁ. Saha mātikāya samātikaṁ.",
  "tika-vin13t1:22_2": "Pubbe vuttappakāraṁ khuddasikkhaṁ pavakkhāmi ādarena,",
  "tika-vin13t1:22_3": "pakārena vā vakkhāmi ratanattayaṁ vanditvāti attho.",
  "tika-vin13t1:22_4": "Apica thero āditoti vacanena saddhāpabbajitānaṁ kulaputtānaṁ ālasiyadosena appaṭipajjantānaṁ aññāṇadosena aññathā paṭipajjantānaṁ saṁvegaṁ janeti. Kathaṁ?",
  "tika-vin13t1:22_5": "Atidullabhaṁ khaṇasamavāyaṁ paṭilabhitvā taṅkhaṇaṁ na kusītena vā niratthakakathāpasutena vā vītināmetabbaṁ, kiṁ kātabbaṁ?",
  "tika-vin13t1:22_6": "Ādito paṭṭhāya nirantarameva tīsu sikkhāsu ādaro janetabboti.",
  "tika-vin13t1:22_7": "Etthāha – kiṁ taṁ ratanattayaṁ nāma,",
  "tika-vin13t1:22_8": "yaṁ vanditvā thero khuddasikkhaṁ pavakkhatīti?",
  "tika-vin13t1:22_9": "Vuccate – buddharatanaṁ dhammaratanaṁ saṅgharatananti imāni tīṇi ratanāni.",
  "tika-vin13t1:22_10": "Tāni hi ratijananaṭṭhena ‘‘ratanānī’’ti vuccanti. Apica –",
  "tika-vin13t1:23_0": "‘‘Cittīkataṁ mahagghañca, atulaṁ dullabhadassanaṁ;",
  "tika-vin13t1:24_0": "Anomasattaparibhogaṁ, ratanaṁ tena vuccatī’’ti. (dī. nī. aṭṭha. 2.33; saṁ. ni. aṭṭha. 3.5.223; khu. pā. aṭṭha. 6.3; su. ni. aṭṭha. 1.226; mahāni. aṭṭha. 50; udā. aṭṭha. 45) –",
  "tika-vin13t1:25_0": "Imissā gāthāya vasena ratanattho veditabbo.",
  "tika-vin13t1:26_0": "Mātikāvaṇṇanā",
  "tika-vin13t1:27_0": "(Kha-ja) idāni ‘‘samātika’’nti vuttattā mātikaṁ tāva dassetuṁ ‘‘pārājikā ca cattāro’’tiādi āraddhaṁ.",
  "tika-vin13t1:27_1": "Sabbasikkhānaṁ pana mūlabhūtattā adhisīlasikkhāva paṭhamaṁ vuttā. ‘‘Sīle patiṭṭhāyā’’ti (suṁ. ni. 1.1.23, 192; peṭako. 22; mi. pa. 2.1.9) hi vuttaṁ. Tatrāpi mahāsāvajjattā,",
  "tika-vin13t1:27_2": "mūlacchejjavasena pavattanato ca sabbapaṭhamaṁ jānitabbāti pārājikāva paṭhamaṁ vuttāti.",
  "tika-vin13t1:27_3": "Idāni yathānikkhittāni mātikāpadāni paṭipāṭiyā vitthāretvā dassetuṁ ‘‘pārājikā ca cattāro’’ti paṭhamapadaṁ uddhaṭaṁ,",
  "tika-vin13t1:27_4": "tassāyamattho – pārājikāti parājitā parājayamāpannā,",
  "tika-vin13t1:27_5": "sikkhāpadaṁ atikkamitvā teneva āpattiṁ āpajjitvā,",
  "tika-vin13t1:27_6": "tāya vā parājayamāpāditānametaṁ adhivacanaṁ,",
  "tika-vin13t1:27_7": "te pana cattāroti vuttaṁ hoti.",
  "tika-vin13t1:28_0": "1. Pārājikaniddesavaṇṇanā",
  "tika-vin13t1:29_0": "1-2.",
  "tika-vin13t1:29_1": "Idāni te dassetuṁ ‘‘maggattaye’’tiādi āraddhaṁ.",
  "tika-vin13t1:29_2": "Tattha manussāmanussatiracchānagatānaṁ vasena tisso itthiyo, tayo ubhatobyañjanakā, tayo paṇḍakā,",
  "tika-vin13t1:29_3": "tayo purisāti pārājikavatthubhūtānaṁ nimittānaṁ nissayā dvādasamattā honti,",
  "tika-vin13t1:29_4": "tesaṁ vaccamaggappassāvamaggamukhamaggavasena tayo maggā. Tattha manussitthiyā tayo, amanussitthiyā tayo,",
  "tika-vin13t1:29_5": "tiracchānagatitthiyā tayoti nava,",
  "tika-vin13t1:29_6": "tathā manussaubhatobyañjanakādīnaṁ.",
  "tika-vin13t1:29_7": "Manussapaṇḍakādīnaṁ pana vaccamaggamukhamaggavasena dve dve katvā cha,",
  "tika-vin13t1:29_8": "tathā manussapurisādīnanti sabbesaṁ vasena tiṁsa maggā honti.",
  "tika-vin13t1:29_9": "Te sabbe pariggahetvā idha ‘‘maggattaye’’ti vuttaṁ, tasmiṁ maggattayeti attho.",
  "tika-vin13t1:29_10": "Anikkhittasikkhoti bhikkhubhāvato cavitukāmatācittena yathālakkhaṇaṁ apaccakkhātasikkhoti attho.",
  "tika-vin13t1:29_11": "Santhatasanthateti vatthādīsu yena kenaci santhate vā asanthate vā.",
  "tika-vin13t1:29_12": "Allokāseti maggattayassa pakativātena asamphuṭṭhappadese. Nimittanti aṅgajātaṁ.",
  "tika-vin13t1:29_13": "Saṁsanthataṁ vā asanthataṁ vāti attano aṅgajātaṁ vatthādīnaṁ aññatarena paṭicchannaṁ vā appaṭicchannaṁ vā.",
  "tika-vin13t1:29_14": "Upādiṇṇanti anaṭṭhakāyappasādaṁ.",
  "tika-vin13t1:29_15": "Vuttappakāre maggattaye pavesanto cuto pārājikoti sambandho.",
  "tika-vin13t1:29_16": "Naṭṭhakāyappasādaṁ pana pīḷakaṁ vā cammakhilaṁ vā lomaṁ vā pavesantassa dukkaṭaṁ,",
  "tika-vin13t1:29_17": "manussānaṁ pana jīvamānakasarīre akkhināsākaṇṇacchiddavatthikosesu satthakādīhi katavaṇe vā methunarāgena tilabījamattampi aṅgajātaṁ pavesantassa thullaccayaṁ,",
  "tika-vin13t1:29_18": "avasesasarīresu upakacchakādīsu ca dukkaṭaṁ.",
  "tika-vin13t1:29_19": "Tiracchānagatānaṁ hatthiassagoṇagadrabhaoṭṭhamahiṁsādīnaṁ nāsāya thullaccayaṁ, tathā tesaṁ vatthikosesu.",
  "tika-vin13t1:29_20": "Sabbesampi tiracchānagatānaṁ akkhikaṇṇavaṇesu dukkaṭaṁ,",
  "tika-vin13t1:29_21": "tathā tesaṁ avasesasarīresupi.",
  "tika-vin13t1:30_0": "Idāni pavesanaṁ nāma na kevalaṁ attupakkameneva hoti,",
  "tika-vin13t1:30_1": "bhikkhupaccatthikādīnaṁ pana vasena parūpakkamenāpi hoti,",
  "tika-vin13t1:30_2": "tatthāpi sevanacitte sati pārājiko hotīti dassanatthaṁ ‘‘atha vā’’tiādi vuttaṁ.",
  "tika-vin13t1:30_3": "Tassattho – yo bhikkhu pavesanapaviṭṭhaṭhitauddhāraṇakkhaṇesu sādiyati,",
  "tika-vin13t1:30_4": "tasmiṁ khaṇe sevanacittaṁ upaṭṭhapeti, sopi pārājiko hoti.",
  "tika-vin13t1:30_5": "Yo pana bhikkhu sabbaso asādiyanto āsīvisamukhaṁ aṅgārakāsuñca paviṭṭhaṁ viya maññati, so nipparādho hoti.",
  "tika-vin13t1:30_6": "Ettha ṭhitaṁ nāma sukkavissaṭṭhisamayappavatti.",
  "tika-vin13t1:31_0": "Paṭhamaṁ.",
  "tika-vin13t1:32_0": "3-4.",
  "tika-vin13t1:32_1": "Idāni dutiyaṁ dassetuṁ ‘‘ādiyeyyā’’tiādimāha.",
  "tika-vin13t1:32_2": "‘‘Ādiyeyyā’’tiādīnaṁ padānaṁ ‘‘adinnaṁ theyyacittena bhave pārājiko’’ti iminā sambandho.",
  "tika-vin13t1:32_3": "Ādiyeyyāti ārāmādiṁ abhiyuñjitvā yo bhikkhu gaṇheyya, so bhave pārājikoti attho. Evaṁ sesesupi.",
  "tika-vin13t1:32_4": "Hareyyāti vetanena vā mittabhāvena vā aññassa bhaṇḍaṁ haranto puna theyyacitte uppanne ‘‘sīse bhāraṁ theyyacitto āmasatī’’tiādinā gaṇheyyāti attho.",
  "tika-vin13t1:32_5": "Avahareyyāti ‘‘upanikkhittaṁ bhaṇḍaṁ ‘dehi me bhaṇḍa’nti vuccamāno ‘nāhaṁ gaṇhāmī’’tiādinā avahareyya.",
  "tika-vin13t1:32_6": "Iriyāpathaṁ kopeyyāti ‘‘sahabhaṇḍahārakaṁ nessāmī’’ti teneva purisena taṁ netuṁ tassa gamanapathaṁ vāretvā aññena maggena taṁ santajjetvā neti,",
  "tika-vin13t1:32_7": "evaṁ nentassa tassa purisassa paṭhamapāde thullaccayaṁ, dutiyapāduddhāre pārājikaṁ.",
  "tika-vin13t1:32_8": "‘‘Thalaṭṭhaṁ bhaṇḍaṁ theyyacitto āmasatī’’tiādinā ṭhānā cāveyya.",
  "tika-vin13t1:32_9": "Parikappitaṭṭhānaṁ vā suṅkaghātaṁ vā atikkāmento saṅketaṁ vītināmeyya.",
  "tika-vin13t1:32_10": "Yaṁ kiñci parapariggahitaṁ sassāmikaṁ bhaṇḍaṁ tehi sāmikehi kāyena vā vācāya vā na dinnanti adinnaṁ.",
  "tika-vin13t1:33_0": "Idāni na imināva ākārena avahārako pārājiko hoti,",
  "tika-vin13t1:33_1": "aññathāpi hotīti dassetuṁ ‘‘atha vā’’tiādi vuttaṁ.",
  "tika-vin13t1:33_2": "Theyyāvahārako ca balāvahārako ca kusāvahārako ca paṭicchannāvahārako ca parikappāvahārako ca bhave pārājikoti sambandho.",
  "tika-vin13t1:33_3": "Tattha theyyāvahāro nāma sandhicchedādīhi vā kaṁsakūṭamānakūṭatulākūṭādīhi vā vañcetvā gahaṇaṁ. Pasayhāvahāro balāvahāro.",
  "tika-vin13t1:33_4": "Kusasaṅkamanaṁ katvā parakoṭṭhāsaggahaṇaṁ kusāvahāro.",
  "tika-vin13t1:33_5": "Parabhaṇḍaṁ paṁsuādinā paṭicchādetvā sāmikesu apassitvā gatesu paccāgantvā gahaṇaṁ paṭicchannāvahāro.",
  "tika-vin13t1:33_6": "Parikappāvahāro pana duvidho bhaṇḍokāsavasena. Tattha ‘‘sāṭako ce, gaṇhissāmi, suttañce,",
  "tika-vin13t1:33_7": "na gaṇhissāmī’’ti bhaṇḍaṁ parikappetvā andhakāre pasibbakaṁ gaṇhāti. Tattha ce sāṭako hoti, uddhāreyeva pārājikaṁ. Sace suttaṁ hoti, rakkhati,",
  "tika-vin13t1:33_8": "puna ‘‘sutta’’nti ñatvāpi ‘‘yaṁ laddhaṁ,",
  "tika-vin13t1:33_9": "taṁ gahetabba’’nti uggaṇhanto uddhāreyeva pārājikaṁ, ayaṁ bhaṇḍaparikappo.",
  "tika-vin13t1:33_10": "Okāsaparikappo gabbhadvārappamukhavihārādīnaṁ vasena paricchedaṁ karoti ‘‘sace maṁ etthantare passanti, dassāmi, no ce passanti, gaṇhitvā gacchāmī’’ti,",
  "tika-vin13t1:33_11": "tassa taṁ parikappitaparicchedaṁ atikkamantassa padavārena pārājikaṁ veditabbaṁ, ayaṁ okāsaparikappo.",
  "tika-vin13t1:34_0": "Idāni imasmiṁ adinnādāne vinicchayanayaṁ dassetuṁ ‘‘bhaṇḍakālagghadesehī’’tiādi vuttaṁ. Etthāti adinnādāne.",
  "tika-vin13t1:34_1": "Nicchayoti vinicchayo kātabboti attho.",
  "tika-vin13t1:34_2": "Tattha kenaci bhikkhunā ‘‘mayā idaṁ nāma bhaṇḍaṁ theyyacittena gahita’’nti vutte vinayadharena sahasāva taṁ āpattiṁ anāropetvā tassa bhaṇḍassa sāmikaassāmikabhāvaṁ upaparikkhitvā yadi sassāmikaṁ,",
  "tika-vin13t1:34_3": "tassa bhaṇḍassa agghavasena āpattiyā kāretabbo. Sace nirālayakāle gahitaṁ , pārājikena na kāretabbo, ayaṁ bhaṇḍavasena vinicchayo.",
  "tika-vin13t1:35_0": "Kāloti avahārakālo.",
  "tika-vin13t1:35_1": "Tadeva hi bhaṇḍaṁ kadāci mahagghaṁ hoti, kadāci appagghaṁ, tasmā yasmiṁ kāle avahaṭaṁ, tasmiṁ kāle yo tassa aggho,",
  "tika-vin13t1:35_2": "tena agghena āpattiyā kāretabbo, ayaṁ kālavasena vinicchayo.",
  "tika-vin13t1:36_0": "Agghoti bhaṇḍaggho. Navabhaṇḍassa hi yo aggho, so pacchā parihāyati,",
  "tika-vin13t1:36_1": "tasmā sabbadā bhaṇḍaṁ pakatiagghavaseneva na kāretabbaṁ, ayaṁ agghavasena vinicchayo. Desoti avahāradeso.",
  "tika-vin13t1:36_2": "Bhaṇḍuṭṭhānadese hi bhaṇḍaṁ appagghaṁ hoti, aññattha mahagghaṁ,",
  "tika-vin13t1:36_3": "tasmā yasmiṁ dese bhaṇḍaṁ avahaṭaṁ,",
  "tika-vin13t1:36_4": "tasmiṁyeva dese agghena kāretabbo, ayaṁ desavasena vinicchayo.",
  "tika-vin13t1:37_0": "Paribhogenapi sāṭakādikassa bhaṇḍassa aggho parihāyati,",
  "tika-vin13t1:37_1": "tasmā tassa paribhogavasena parihīnāparihīnabhāvo upaparikkhitabbo,",
  "tika-vin13t1:37_2": "ayaṁ paribhogavasena vinicchayo.",
  "tika-vin13t1:38_0": "Dutiyaṁ.",
  "tika-vin13t1:39_0": "5.",
  "tika-vin13t1:39_1": "Idāni tatiyaṁ dassetuṁ ‘‘manussaviggaha’’ntiādi āraddhaṁ.",
  "tika-vin13t1:39_2": "Tattha manussaviggahanti paṭisandhiviññāṇena saddhiṁ uppannaṁ kalalarūpaṁ ādiṁ katvā pakatiyā vīsativassasatāyukassa sattassa yāva maraṇakālā etthantare anupubbena vuddhippatto attabhāvo, eso manussaviggaho nāma,",
  "tika-vin13t1:39_3": "evarūpaṁ manussaviggahanti attho.",
  "tika-vin13t1:39_4": "Ciccāti vadhakacetanāvasena sañcetetvā pakappetvā abhivitaritvā vītikkamoti attho.",
  "tika-vin13t1:39_5": "Jīvitā vā viyojayeti vuttappakāraṁ manussaviggahaṁ kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena santativikopanavasena yo jīvitā viyojeyya, so cuto bhaveti sambandho.",
  "tika-vin13t1:39_6": "Kiñca bhiyyo – ‘‘satthahārakaṁ vā’’tiādi vuttaṁ. Ettha haratīti hārakaṁ, kiṁ harati? Jīvitaṁ, haritabbanti vā hārakaṁ, upanikkhipitabbanti attho,",
  "tika-vin13t1:39_7": "satthañca taṁ hārakañcāti satthahārakaṁ. Assāti manussaviggahassa.",
  "tika-vin13t1:39_8": "Yathā manussaviggaho icchiticchitakkhaṇe taṁ asiādisatthaṁ paṭilabhati,",
  "tika-vin13t1:39_9": "tathā sayaṁ maraṇacetano maraṇādhippāyo hutvā upanikkhipeyya. Sopi cuto bhaveti attho.",
  "tika-vin13t1:39_10": "Etena thāvarappayogaṁ dasseti.",
  "tika-vin13t1:40_0": "6-7.",
  "tika-vin13t1:40_1": "Idāni ‘‘maraṇavaṇṇaṁ vā saṁvaṇṇeyyā’’tiādividhiṁ dassetuṁ ‘‘gāheyya maraṇūpāyaṁ,",
  "tika-vin13t1:40_2": "vadeyya maraṇe guṇa’’nti vuttaṁ. Tattha ‘‘satthaṁ vā āhara, visaṁ vā khāda,",
  "tika-vin13t1:40_3": "rajjuyā vā ubbandhitvā kālaṁ karohī’’tiādinā nayena maraṇatthāya upāyaṁ gāheyya.",
  "tika-vin13t1:40_4": "Maraṇasaṁvaṇṇanā panettha bahuvidhā ‘‘kāyena saṁvaṇṇeti,",
  "tika-vin13t1:40_5": "vācāya kāyavācāya dūtena lekhāya vā saṁvaṇṇetī’’ti vuttattā.",
  "tika-vin13t1:40_6": "Tattha kāyena saṁvaṇṇeti nāma kāyena viññāpeti.",
  "tika-vin13t1:40_7": "‘‘Yo papāte papatanādīni katvā marati, so dhanaṁ vā labhati, yasaṁ vā labhati,",
  "tika-vin13t1:40_8": "saggaṁ vā gacchatī’’tiādinā nayena saṁvaṇṇeti, āpatti dukkaṭassa.",
  "tika-vin13t1:40_9": "Tassa vacanaṁ sutvā koci ‘‘marissāmī’’ti dukkhaṁ vedanaṁ uppādeti, thullaccayaṁ. Marati ce, pārājikaṁ. Evaṁ sesesupi.",
  "tika-vin13t1:40_10": "Dūtena saṁvaṇṇanāyaṁ pana dūtassa sāsanaṁ ārocāpeti ‘‘evaṁ ārocehī’’ti, ‘‘yo evaṁ marati,",
  "tika-vin13t1:40_11": "so dhanaṁ vā labhatī’’ti sabbaṁ purimasadisameva.",
  "tika-vin13t1:40_12": "Lekhāya saṁvaṇṇeti nāma giripabbatapurāṇādilekhaṁ likhati,",
  "tika-vin13t1:40_13": "‘‘yo evaṁ maratī’’tiādi vuttanayameva.",
  "tika-vin13t1:40_14": "Etthāpi yo maraṇūpāyaṁ vā gāheyya, maraṇe vā guṇaṁ vadeyya, so cuto bhaveti sambandho.",
  "tika-vin13t1:41_0": "Idāni pana imassa manussaviggahassa chabbidhe payoge dassetuṁ ‘‘payogā’’tiādi āraddhaṁ.",
  "tika-vin13t1:41_1": "Sāhatthikanissaggikaāṇattikathāvaraiddhimayavijjāmayānaṁ vasena tassa manussaviggahassa chappayogāti adhippāyo.",
  "tika-vin13t1:41_2": "Tattha sāhatthikoti sayaṁ mārentassa kāyena vā kāyappaṭibaddhena vā paharaṇaṁ.",
  "tika-vin13t1:41_3": "Nissaggikoti dūre ṭhitaṁ māretukāmassa kāyādīhi ususattiyantapāsāṇādīnaṁ nissajjanaṁ.",
  "tika-vin13t1:41_4": "Āṇattikoti ‘‘asukaṁ nāma mārehī’’ti aññaṁ āṇāpentassa āṇāpanaṁ. Thāvaroti opātakkhaṇanaṁ, apassenasaṁvidhānaṁ, asiādīnaṁ upanikkhipanaṁ, taḷākādīsu visasampayojanaṁ, rūpūpahāroti evamādi.",
  "tika-vin13t1:41_5": "Kammavipākajāya iddhiyā payojanaṁ iddhipayogaṁ.",
  "tika-vin13t1:41_6": "Māraṇatthāya vijjānaṁ parijappanaṁ vijjāmayoti.",
  "tika-vin13t1:42_0": "Idāni imesu chasu payogesu āṇattiyaṁ saṅketavisaṅketataṁ dassetuṁ ‘‘kālavatthāvudhiriyāpathā’’tiādimāha.",
  "tika-vin13t1:42_1": "Tattha kāloti pubbaṇhasāyanhādikālo ca yobbanathāvariyādikālopi ca.",
  "tika-vin13t1:42_2": "Imesu yaṁ kiñci kālaṁ niyametvā ‘‘imasmiṁ nāma kāle mārehī’’ti āṇatto sace tasmiṁyeva kāle māreti, āṇattikkhaṇeyeva pārājikaṁ.",
  "tika-vin13t1:42_3": "Sace niyamitakālato pure vā pacchā vā māreti, āṇāpako muccati. Vatthūti māretabbo puggalo. Sace āṇatto tameva māreti,",
  "tika-vin13t1:42_4": "āṇāpakassa āṇattikkhaṇeyeva pārājikaṁ. Atha aññaṁ māreti, āṇāpako muccati.",
  "tika-vin13t1:42_5": "Evaṁ sesesupi vuttanayeneva vinicchayo veditabbo. Āvudhanti asiādi.",
  "tika-vin13t1:42_6": "Iriyāpathoti māretabbassa gamanaṁ vā nisajjā vāti evamādiko.",
  "tika-vin13t1:42_7": "Kiriyāvisesoti vijjhanaṁ vā chedanaṁ vā bhedanaṁ vā sūlāropanaṁ vāti evamādiko.",
  "tika-vin13t1:42_8": "Okāsoti gāmo vā vanaṁ vā gehaṁ vāti evamādiko.",
  "tika-vin13t1:42_9": "Imesu yathā yathā vadhako āṇatto,",
  "tika-vin13t1:42_10": "tathā tathā kate āṇāpakassa āpatti, aññathā kate visaṅketo hoti.",
  "tika-vin13t1:42_11": "Āṇattiyaṁ pana ayaṁ viseso ‘‘adhiṭṭhāyāti adhiṭṭhahitvā āṇāpeti ‘evaṁ vijjha, evaṁ pahara,",
  "tika-vin13t1:42_12": "evaṁ ghātehī’’ti vuttāya pāḷiyā labbhatīti ñātabbo.",
  "tika-vin13t1:43_0": "Tatiyaṁ.",
  "tika-vin13t1:44_0": "8-9.",
  "tika-vin13t1:44_1": "Idāni catutthaṁ dassetuṁ ‘‘jhānādibheda’’ntiādimāha.",
  "tika-vin13t1:44_2": "Tassattho – ‘‘jhānaṁ vimokkho samādhi samāpatti ñāṇadassanaṁ maggabhāvanā phalasacchikiriyā kilesappahānaṁ vinīvaraṇatā cittassa suññāgāre abhiratī’’ti evaṁ vuttaṁ uttarimanussadhammaṁ attani natthitāya nosantaṁ ‘‘mayi atthī’’ti attani vā taṁ ‘‘ahaṁ ettha sandissāmī’’ti attānaṁ vā tattha upanetvā dīpento cuto bhave.",
  "tika-vin13t1:44_3": "Koṭṭhāsaṁ vāti ettha ‘‘jhānalābhī, vimokkhalābhī, samādhilābhī,",
  "tika-vin13t1:44_4": "samāpattilābhīmhī’’ti evamādinā nayena koṭṭhāsato vāti attho.",
  "tika-vin13t1:44_5": "Ekekaṁ vāti ‘‘paṭhamassa jhānassa lābhī,",
  "tika-vin13t1:44_6": "dutiyassa jhānassa lābhīmhī’’ti evamādinā nayena ekekaṁ vāti attho.",
  "tika-vin13t1:44_7": "‘‘Atītabhave sotāpannomhī’’ti vadato atītabhavaṁ sandhāya kathitattā pārājikaṁ natthi,",
  "tika-vin13t1:44_8": "tasmā ‘‘paccuppannabhavassita’’nti vuttaṁ,",
  "tika-vin13t1:44_9": "tassa paccuppannabhavanissitaṁ katvāti attho.",
  "tika-vin13t1:44_10": "Aññāpadesarahitanti ‘‘yo te vihāre vasati,",
  "tika-vin13t1:44_11": "so bhikkhu paṭhamassa jhānassa lābhī’’tiādinā nayena aññāpadesaṁ vināti attho.",
  "tika-vin13t1:44_12": "Evaṁ dīpento hi thullaccayamāpajjati.",
  "tika-vin13t1:44_13": "Dīpentoti ‘‘paṭhamaṁ jhānaṁ samāpajjiṁ, samāpajjāmi, samāpanno,",
  "tika-vin13t1:44_14": "paṭhamassa jhānassa lābhīmhi, vasīmhi,",
  "tika-vin13t1:44_15": "sacchikataṁ assā’’ti evamādinā nayena dīpentoti attho.",
  "tika-vin13t1:44_16": "‘‘Adhigato’’ti māno adhimāno, so yassa natthi, so anadhimāniko. Kena evaṁ dīpentoti ce?",
  "tika-vin13t1:44_17": "Taṁ dassetuṁ ‘‘kāyena vācā’’tiādi vuttaṁ ,",
  "tika-vin13t1:44_18": "kāyena vā vācāya vā tadubhayena vāti attho.",
  "tika-vin13t1:44_19": "Viññattipatheti yattha ṭhito manussajātiko gahaṭṭho vā pabbajito vā tassa vacanaṁ pakatisotena sutvā samanantarameva ‘‘imaṁ nāma esa vadatī’’ti jānāti,",
  "tika-vin13t1:44_20": "tattha ṭhatvā dīpento cuto bhave,",
  "tika-vin13t1:44_21": "na devabrahmādīsu aññatarena ñāteti attho.",
  "tika-vin13t1:45_0": "Catutthaṁ.",
  "tika-vin13t1:46_0": "10.",
  "tika-vin13t1:46_1": "Idāni catunnampi sādhāraṇavinicchayaṁ vattuṁ ‘‘pārājikete cattāro’’tiādimāha.",
  "tika-vin13t1:46_2": "Tatthāyaṁ saṅkhepo – cattāropi ete pārājikā ‘‘ekakammaṁ ekuddeso samasikkhatā’’ti evaṁ vuttasaṁvāsassa abhabbatāya asaṁvāsā,",
  "tika-vin13t1:46_3": "yathāpure pubbe gihikāle ca anupasampannakāle ca asaṁvāsikā,",
  "tika-vin13t1:46_4": "evaṁ pacchā pārājikaṁ āpannāpi asaṁvāsāti.",
  "tika-vin13t1:46_5": "Kiñca bhiyyo – abhabbā bhikkhubhāvāya puna tena attabhāvena upasampadāya avatthutāya upasampannā bhavitumpi abhabbāti attho. Kiṁ viyāti ce? Sīsacchinnova jīvituṁ,",
  "tika-vin13t1:46_6": "yathāpi sīsacchinno tena attabhāvena puna jīvituṁ abhabbo, evamime cattāroti adhippāyo.",
  "tika-vin13t1:47_0": "11.",
  "tika-vin13t1:47_1": "Idāni imesu catūsu pārājikesu ye pariyāyāṇattīhi sambhavanti,",
  "tika-vin13t1:47_2": "te dassetuṁ ‘‘pariyāyo cā’’tiādi vuttaṁ.",
  "tika-vin13t1:47_3": "Tattha pariyāyoti maraṇādhippāyassa kāyapayogo vā vacīpayogo vā.",
  "tika-vin13t1:47_4": "Tasmā ‘‘yo īdise muhutte satthaṁ vā āharitvā visaṁ vā khāditvā sobbhādīsu vā papatitvā marati, so dhanaṁ vā labhati,",
  "tika-vin13t1:47_5": "yasaṁ vā labhatī’’tiādinā nayena maraṇaṁ abhinandanto ‘‘idaṁ sutvā yo koci maratū’’ti yo pariyāyena vadati,",
  "tika-vin13t1:47_6": "taṁ sutvā sace koci tathā marati, pārājikaṁ.",
  "tika-vin13t1:47_7": "Niyamitena pana yaṁ sandhāya vuttaṁ, tasseva maraṇe pārājikaṁ. Āṇatti pana vuttatthāyeva.",
  "tika-vin13t1:47_8": "Tatiye manussaviggahapārājike labbhatīti sambandho.",
  "tika-vin13t1:47_9": "Dutiye pana adinnādāne āṇatti eva labbhati, na pariyāyoti attho.",
  "tika-vin13t1:47_10": "Kasmā naṁ pariyāyena nāpajjatīti?",
  "tika-vin13t1:47_11": "Yathā manussaviggahe ‘‘maraṇavaṇṇaṁ vā saṁvaṇṇeyyā’’ti vuttaṁ,",
  "tika-vin13t1:47_12": "tathā idha adinnādāne ‘‘vaṇṇaṁ vā saṁvaṇṇeyyā’’ti avuttattā.",
  "tika-vin13t1:47_13": "Sesesūti paṭhamacatutthesu pariyāyāṇattidvayaṁ na labbhatīti attho.",
  "tika-vin13t1:48_0": "12.",
  "tika-vin13t1:48_1": "Idāni catūsupi yathāsambhavaṁ aṅgabhedaṁ dassetuṁ ‘‘sevetukāmatācitta’’ntiādi vuttaṁ.",
  "tika-vin13t1:48_2": "Tattha methunadhammassāti methunadhammapārājikassa. Budhāti vinayadharā.",
  "tika-vin13t1:49_0": "13.Manussasanti manussasantakatā.",
  "tika-vin13t1:49_1": "Etena petatiracchānagatapariggahesu anāpattīti dīpitaṁ hoti.",
  "tika-vin13t1:49_2": "Tathāsaññīti manussasantakavasena parapariggahitasaññīti attho.",
  "tika-vin13t1:49_3": "Vatthuno garutāti pañcamāsakaṁ vā atirekapañcamāsakaṁ vā tadagghanakaṁ bhaṇḍaṁ vā hotīti attho.",
  "tika-vin13t1:49_4": "Avahāro cāti pañcavīsatiyā avahāresu yena kenaci avahāro hotīti attho.",
  "tika-vin13t1:49_5": "Adinnādānahetuyoti adinnādānapārājikassa etāni pañca aṅgānīti adhippāyo.",
  "tika-vin13t1:50_0": "14.Pāṇo mānussakoti manussajātikapāṇo. Tasmiṁ pāṇe pāṇasaññitā. Ghātacetanāti vadhakacetanā.",
  "tika-vin13t1:50_1": "Payogoti taṁsamuṭṭhito sāhatthikādīnaṁ channaṁ payogānaṁ aññatarapayogo. Tena payogena maraṇaṁ.",
  "tika-vin13t1:50_2": "Pañcete vadhahetuyoti manussaviggahapārājikassa pañca aṅgānīti attho.",
  "tika-vin13t1:51_0": "15.Asantatāti uttarimanussadhammassa attani asantatā cāti attho.",
  "tika-vin13t1:51_1": "Pāpamicchatāyārocanāti iminā yo kevalaṁ pāpamicchataṁ vinā mandattā momūhattā bhaṇati,",
  "tika-vin13t1:51_2": "tassa anāpattīti dīpitaṁ hoti. Tassāti yassa āroceti, tassa manussajātitā ca. ‘‘Yo te vihāre vasati,",
  "tika-vin13t1:51_3": "so bhikkhu arahā’’tiādinā (pari. 160, 336) nāññāpadeso ca.",
  "tika-vin13t1:51_4": "Tadevāti tadā eva taṅkhaṇeyeva jānanaṁ.",
  "tika-vin13t1:51_5": "Asantadīpaneti uttarimanussadhammārocanapārājiketi attho.",
  "tika-vin13t1:52_0": "16.",
  "tika-vin13t1:52_1": "Idāni ‘‘pārājikā ca cattāro’’ti ettha ca-saddena saṅgahitehi saddhiṁ samodhānetvā dassetuṁ ‘‘asādhāraṇā cattāro’’tiādi vuttaṁ.",
  "tika-vin13t1:52_2": "Tattha ubbhajāṇumaṇḍalikā vajjappaṭicchādikā ukkhittānuvattikā aṭṭhavatthukāti ime cattāro bhikkhunīnaṁ bhikkhūhi asādhāraṇā nāma.",
  "tika-vin13t1:52_3": "Etāsu ubbhajāṇumaṇḍalikā nāma yā kāyasaṁsaggarāgena avassutā teneva rāgena avassutassa manussapurisassa akkhakānaṁ adho,",
  "tika-vin13t1:52_4": "jāṇumaṇḍalānaṁ kapparānañca upari yena kenaci sarīrāvayavena āmasanādiṁ sādiyati, tassā adhivacanaṁ.",
  "tika-vin13t1:52_5": "Yā pana bhikkhunī aññissā bhikkhuniyā pārājikasaṅkhātaṁ vajjaṁ jānaṁ paṭicchādeti, sā vajjappaṭicchādikā nāma.",
  "tika-vin13t1:52_6": "Samaggena pana saṅghena ukkhittaṁ bhikkhuṁ yā bhikkhunī yaṁdiṭṭhiko so hoti,",
  "tika-vin13t1:52_7": "tassā diṭṭhiyā gahaṇavasena anuvattati, sā ukkhittānuvattikā nāma.",
  "tika-vin13t1:52_8": "Yā pana kāyasaṁsaggarāgena tintā tathāvidhasseva purisassa hatthaggahaṇaṁ vā saṅghāṭikaṇṇaggahaṇaṁ vā sādiyati,",
  "tika-vin13t1:52_9": "kāyasaṁsaggasaṅkhātassa asaddhammassa paṭisevanatthāya purisassa hatthapāse santiṭṭhati vā, tattha ṭhatvā sallapati vā, saṅketaṁ vā gacchati,",
  "tika-vin13t1:52_10": "purisassa āgamanaṁ vā sādiyati,",
  "tika-vin13t1:52_11": "kenaci vā paṭicchannokāsaṁ pavisati,",
  "tika-vin13t1:52_12": "hatthapāse ṭhatvā kāyaṁ upasaṁharati,",
  "tika-vin13t1:52_13": "ayaṁ aṭṭhavatthukā nāmāti veditabbā.",
  "tika-vin13t1:53_0": "Abhabbakāekādasāti ettha paṇḍako theyyasaṁvāsako titthiyapakkantako tiracchānagato mātughātako pitughātako arahantaghātako bhikkhunidūsako saṅghabhedako lohituppādako ubhatobyañjanakoti ime ekādasa abhabbapuggalā nāma.",
  "tika-vin13t1:53_1": "Vibbhantā bhikkhunīti yadā bhikkhunī vibbhamitukāmā hutvā setavatthaṁ vā kāsāyameva vā gihinivāsanākārena nivāseti,",
  "tika-vin13t1:53_2": "tadā pārājikamāpannā nāma hoti, puna upasampadaṁ na labhati, sā ca pārājikāti attho.",
  "tika-vin13t1:53_3": "Mudupiṭṭhiko nāma kataparikammāya mudukāya piṭṭhiyā samannāgato. So ettāvatā na pārājiko,",
  "tika-vin13t1:53_4": "atha kho yadā anabhiratiyā pīḷito attano aṅgajātaṁ attano mukhamaggavaccamaggesu aññataraṁ paveseti, tadā pārājiko hoti.",
  "tika-vin13t1:54_0": "17-18.Lambīti aṅgajātassa dīghattā evaṁ vutto.",
  "tika-vin13t1:54_1": "Sopi yadā anabhiratiyā pīḷito attano aṅgajātaṁ attano mukhe vā vaccamagge vā paveseti, tadā pārājiko hoti.",
  "tika-vin13t1:54_2": "Mukhena gaṇhantoti ettha yo anabhiratiyā pīḷito parassa suttassa vā pamattassa vā aṅgajātaṁ attano mukhena gaṇhāti, so cāti attho.",
  "tika-vin13t1:54_3": "Tatthevāti parassa aṅgajātevāti attho .",
  "tika-vin13t1:54_4": "Yo anabhiratiyā pīḷito parassa aṅgajātaṁ kammaniyaṁ disvā attano vaccamaggena tassa upari nisīdati,",
  "tika-vin13t1:54_5": "taṁ attano vaccamaggaṁ paveseti, so cāti attho.",
  "tika-vin13t1:54_6": "Ete cattāro anulomikā methunassāti sambandho. Kathamiti ce?",
  "tika-vin13t1:54_7": "Magge maggappavesanasadisatāya,",
  "tika-vin13t1:54_8": "na ubhinnaṁ rāgavasena sadisabhāvūpagatānaṁ dvayaṁdvayasamāpattisadisatāya.",
  "tika-vin13t1:54_9": "Idhāgatā cattāroti methunadhammādivasena pārājikā cattāro cāti evaṁ samodhānato catuvīsati pārājikāti attho.",
  "tika-vin13t1:55_0": "Etthāha – mātughātakapitughātakaarahantaghātakā tatiyapārājikaṁ āpannā,",
  "tika-vin13t1:55_1": "bhikkhunidūsako lambīādayo cattāro paṭhamapārājikaṁ āpannāyevāti katvā kuto catuvīsatīti? Adhippāyo panettha atthi,",
  "tika-vin13t1:55_2": "mātughātakādayo hi cattāro idha anupasampannāyeva adhippetā,",
  "tika-vin13t1:55_3": "lambīādayo cattāro kiñcāpi paṭhamapārājikena saṅgahitā,",
  "tika-vin13t1:55_4": "yasmā ekena pariyāyena methunadhammaṁ appaṭisevinopi honti, tasmā visuṁ vuttāti. Pārājikavinicchayo.",
  "tika-vin13t1:56_0": "Pārājikaniddesavaṇṇanā niṭṭhitā.",
  "tika-vin13t1:57_0": "2. Saṅghādisesaniddesavaṇṇanā",
  "tika-vin13t1:58_0": "19.",
  "tika-vin13t1:58_1": "Idāni saṅghādisesaṁ pakāsetuṁ ‘‘garukā navā’’tiādi āraddhaṁ.",
  "tika-vin13t1:58_2": "Garukāti saṅghādisesā idha adhippetā,",
  "tika-vin13t1:58_3": "aññattha pana pārājikāpi saṅgayhanti.",
  "tika-vin13t1:58_4": "Kasmā ‘‘terasā’’ti avatvā ‘‘navā’’ti vuttanti ce?",
  "tika-vin13t1:58_5": "Vītikkamakkhaṇeyeva āpajjitabbattā paṭhamāpattikā vuttā,",
  "tika-vin13t1:58_6": "yāvatatiyakā pana cattāro saṅghādisesā saṅghāyattattā cirena āpajjantīti na vuttā.",
  "tika-vin13t1:58_7": "Tattha mocetukāmatāti mocetukāmatāyāti attho ‘‘alajjitā’’tiādīsu viya.",
  "tika-vin13t1:58_8": "Iminā pana nayena mocanassādo muccanassādo muttassādo methunassādo phassassādo kaṇḍūvanassādo dassanassādo nisajjanassādo vācassādo gehasitapemaṁ vanabhaṅgiyanti ekādasa assādā vuttā,",
  "tika-vin13t1:58_9": "tesu ekaṁyeva mocanassādaṁ gahetvā sesā paṭikkhittā honti.",
  "tika-vin13t1:59_0": "Tesaṁ assādānaṁ vasena evaṁ vinicchayo veditabbo – mocetuṁ assādo mocanassādo.",
  "tika-vin13t1:59_1": "Mocanassādacetanāya nimitte upakkamati, muccati, saṅghādiseso. Na muccati ce, thullaccayaṁ.",
  "tika-vin13t1:59_2": "Muccanassāde sace attano dhammatāya muccamānaṁ assādeti, na upakkamati, anāpatti.",
  "tika-vin13t1:59_3": "Sace muccamānaṁ assādento upakkamitvā moceti, saṅghādisesova.",
  "tika-vin13t1:59_4": "Attano dhammatāya mutte assādo muttassādo.",
  "tika-vin13t1:59_5": "Etthāpi upakkamassa natthitāya anāpatti. Evaṁ sabbattha.",
  "tika-vin13t1:59_6": "Methunassādena itthiṁ gaṇhantassa muttepi anāpatti, ayaṁ methunassādo.",
  "tika-vin13t1:59_7": "Phassassādo duvidho ajjhattiko bāhiro cāti.",
  "tika-vin13t1:59_8": "Tattha ajjhattike tāva attano nimittaṁ ‘‘thaddhaṁ mudukanti jānissāmī’’ti vā lolabhāvena vā kīḷāpayato sace muccati, anāpatti.",
  "tika-vin13t1:59_9": "Bāhiraphassassāde kāyasaṁsaggarāgena mātugāmaṁ phusato āliṅgato ca mutte anāpatti.",
  "tika-vin13t1:59_10": "Kaṇḍūvanassāde daddukacchādīnaṁ vasena khajjamānaṁ nimittaṁ kaṇḍūvanassādena kaṇḍūvato muttepi anāpatti.",
  "tika-vin13t1:59_11": "Dassanassāde mātugāmassa anokāsaṁ upanijjhāyato muttepi anāpatti.",
  "tika-vin13t1:59_12": "Nisajjanassāde mātugāmena saddhiṁ raho nisinnassa muttepi anāpatti. Vācāya assādo vācassādo.",
  "tika-vin13t1:59_13": "Tena assādena mātugāmaṁ methunappaṭisaṁyuttāhi vācāhi obhāsantassa muttepi anāpatti.",
  "tika-vin13t1:59_14": "Gehasitapeme mātādīnaṁ mātādipemena āliṅganādiṁ karontassa muttepi anāpatti.",
  "tika-vin13t1:59_15": "Vanabhaṅge ca santhavakaraṇatthāya itthiyā pesitaṁ pupphādivanabhaṅgasaññitaṁ paṇṇākāraṁ ‘‘itthannāmāya nāma idaṁ me pesita’’nti assādena āmasantassa muttepi anāpatti.",
  "tika-vin13t1:59_16": "Etesu pana mocanassādavaseneva upakkamantassa āpatti,",
  "tika-vin13t1:59_17": "sesānaṁ vasena anāpattīti veditabbaṁ.",
  "tika-vin13t1:60_0": "Sukkassāti ‘‘nīlaṁ pītakaṁ lohitakaṁ odātaṁ takkavaṇṇaṁ dakavaṇṇaṁ telavaṇṇaṁ khīravaṇṇaṁ dadhivaṇṇaṁ sappivaṇṇa’’nti (pārā.",
  "tika-vin13t1:60_1": "237) evaṁ āgatesu dasasu vaṇṇesu yassa kassaci sukkassāti adhippāyo .",
  "tika-vin13t1:60_2": "Upakkammāti ‘‘ajjhattarūpe moceti, bahiddhārūpe moceti, ajjhattabahiddhārūpe moceti,",
  "tika-vin13t1:60_3": "ākāse kaṭiṁ kampento mocetī’’ti (pārā.",
  "tika-vin13t1:60_4": "237) evaṁ vuttesu catūsu upāyesu aññatarena upāyena ‘‘rāgūpatthambhe moceti, vaccūpatthambhe moceti, passāvūpatthambhe moceti, vātūpatthambhe moceti,",
  "tika-vin13t1:60_5": "uccāliṅgapāṇakadaṭṭhūpatthambhe mocetī’’ti evaṁ vuttesu pañcasu kālesu kismiñci kāle aṅgajāte kammaniyaṁ patte ‘‘ārogyatthāya moceti, sukhatthāya moceti, bhesajjatthāya, dānatthāya, puññatthāya, yaññatthāya, saggatthāya, bījatthāya, vīmaṁsatthāya, davatthāya mocetī’’ti (pārā.",
  "tika-vin13t1:60_6": "237) evaṁ vuttesu dasasu adhippāyesu yena kenaci adhippāyena hatthādīsu yena kenaci upakkamitvāti attho.",
  "tika-vin13t1:60_7": "Vimocayanti antamaso yaṁ ekā khuddakamakkhikā piveyya, tattakampi mocentoti attho.",
  "tika-vin13t1:60_8": "Aññatra supinantenāti yā supinante sukkavissaṭṭhi hoti, taṁ ṭhapetvāti attho. Samaṇoti yo koci upasampanno. Garukanti saṅghādisesaṁ. Phuseti āpajjeyyāti attho.",
  "tika-vin13t1:61_0": "Sukkavissaṭṭhisikkhāpadaṁ paṭhamaṁ.",
  "tika-vin13t1:62_0": "20.",
  "tika-vin13t1:62_1": "Idāni kāyasaṁsaggaṁ dīpetuṁ ‘‘itthisaññī’’tiādi āraddhaṁ.",
  "tika-vin13t1:62_2": "Tattha itthisaññīti tadahujātāyapi manussitthiyā itthisaññīyeva hutvāti attho.",
  "tika-vin13t1:62_3": "Sace tattha vematiko vā paṇḍakapurisatiracchānagatasaññī vā hoti, thullaccayaṁ,",
  "tika-vin13t1:62_4": "tathā itthiyā kāyena kāyappaṭibaddhāmasane ca kāyappaṭibaddhena kāyāmasane ca yakkhīpetīpaṇḍakānaṁ kāyena kāyāmasane ca.",
  "tika-vin13t1:62_5": "Purisatiracchānagatitthīnaṁ pana kāyena kāyāmasanepi dukkaṭaṁ,",
  "tika-vin13t1:62_6": "tathā yakkhīādīnaṁ kāyena kāyappaṭibaddhādīsu ca. Matitthiyā pana thullaccayaṁ.",
  "tika-vin13t1:62_7": "Kāyasaṁsaggarāgavāti iminā mātupemādiṁ mokkhādhippāyañca paṭikkhipati.",
  "tika-vin13t1:62_8": "Samphusantoti kāyasaṁsaggarāgena upakkamma antamaso lomenapi manussitthiṁ samphusantoti atthasambandho.",
  "tika-vin13t1:62_9": "Iminā yo itthiyā āliṅgatopi kāyena na vāyamati,",
  "tika-vin13t1:62_10": "kevalaṁ phassaṁyeva anubhavati,",
  "tika-vin13t1:62_11": "tassa anāpattīti dīpitaṁ hoti.",
  "tika-vin13t1:63_0": "Kāyasaṁsaggasikkhāpadaṁ dutiyaṁ.",
  "tika-vin13t1:64_0": "21.",
  "tika-vin13t1:64_1": "Idāni duṭṭhullavācaṁ pakāsetuṁ ‘‘tathā suṇanti’’ntiādi āraddhaṁ. Tattha tathāti itthisaññī.",
  "tika-vin13t1:64_2": "Manussitthiṁ suṇantinti sambandho.",
  "tika-vin13t1:64_3": "Suṇantinti iminā paṭibalāyapi itthiyā aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti dīpitaṁ hoti.",
  "tika-vin13t1:64_4": "Viññuñcāti iminā yā mahallikāpi bālāpi eḷamūgāpi asaddhammappaṭisaṁyuttaṁ kathaṁ na jānāti, sā idha nādhippetāti dasseti.",
  "tika-vin13t1:64_5": "Vaccamaggapassāvamaggānaṁ vasena maggaṁ vā methunaṁ vā ārabbhāti sambandho.",
  "tika-vin13t1:64_6": "Duṭṭhullavācāya rāgo duṭṭhullavācārāgo, tena duṭṭhullavācārāgena.",
  "tika-vin13t1:64_7": "Taṁ assādento obhāsetvā duruttavacanaṁ vatvā garukaṁ phuseti attho.",
  "tika-vin13t1:65_0": "Kathaṁ dve magge ārabbha pasaṁsati garahati?",
  "tika-vin13t1:65_1": "Tattha pasaṁsāyapi tāva ‘‘itthilakkhaṇena subhalakkhaṇena samannāgatāsī’’ti vadati, na tāvasīsaṁ eti.",
  "tika-vin13t1:65_2": "‘‘Tava vaccamaggo ca passāvamaggo ca subho susaṇṭhāno dassanīyo,",
  "tika-vin13t1:65_3": "īdisena nāma itthilakkhaṇena subhalakkhaṇena samannāgatāsī’’ti vadati, sīsaṁ eti, saṅghādiseso hotīti attho. Garahaṇe pana ‘‘sikharaṇīsi, sambhinnāsi,",
  "tika-vin13t1:65_4": "ubhatobyañjanāsī’’ti imāni tīṇi suddhāniyeva sīsaṁ enti vaccamaggapassāvamaggānaṁ niyatavacanattā accoḷārikattā ca. Aññāni pana ‘‘animittāsi,",
  "tika-vin13t1:65_5": "nimittamattāsī’’tiādīni maggānaṁ aniyatavacanattā methunena ghaṭetvā vuttāni eva sīsaṁ enti.",
  "tika-vin13t1:65_6": "Methunappaṭisaṁyutte ‘‘dehi me,",
  "tika-vin13t1:65_7": "arahasi me dātu’’ntiādīhi pana sīsaṁ na eti,",
  "tika-vin13t1:65_8": "‘‘methunadhammaṁ dehī’’tiādinā methunadhamme ghaṭiteyeva saṅghādiseso.",
  "tika-vin13t1:65_9": "Itthiyā vaccamaggapassāvamagge ṭhapetvā adhakkhakaṁ ubbhajāṇumaṇḍalaṁ ādissa vaṇṇādibhaṇane thullaccayaṁ,",
  "tika-vin13t1:65_10": "tathā yakkhīpetīpaṇḍakesu vaccamaggapassāvamagge methunepi.",
  "tika-vin13t1:65_11": "Imesaṁ pana yakkhīādīnaṁ adhakkhakādike vuttappakāre padese duṁkkaṭaṁ,",
  "tika-vin13t1:65_12": "tathā itthiyādīnaṁ ubbhakkhake adhojāṇumaṇḍale kāyappaṭibaddhe cāti.",
  "tika-vin13t1:66_0": "Duṭṭhullavācāsikkhāpadaṁ tatiyaṁ.",
  "tika-vin13t1:67_0": "22.",
  "tika-vin13t1:67_1": "Idāni attakāmapāricariyaṁ dassetuṁ ‘‘vatvā’’tiādi vuttaṁ.",
  "tika-vin13t1:67_2": "Tattha vatvāti duṭṭhullobhāsane vuttappakāraṁ itthiṁ itthisaññīyeva hutvā vatvāti attho.",
  "tika-vin13t1:67_3": "Attakāmupaṭṭhānavaṇṇanti ettha methunadhammasaṅkhātena kāmena upaṭṭhānaṁ kāmupaṭṭhānaṁ,",
  "tika-vin13t1:67_4": "attano atthāya kāmupaṭṭhānaṁ attakāmupaṭṭhānaṁ,",
  "tika-vin13t1:67_5": "attanā vā kāmitaṁ icchitanti attakāmaṁ,",
  "tika-vin13t1:67_6": "sayaṁ methunarāgavasena patthitanti attho,",
  "tika-vin13t1:67_7": "attakāmañca taṁ upaṭṭhānañcāti attakāmupaṭṭhānaṁ,",
  "tika-vin13t1:67_8": "tassa vaṇṇo attakāmupaṭṭhānavaṇṇo, taṁ attakāmupaṭṭhānavaṇṇaṁ. ‘‘Etadaggaṁ, bhagini,",
  "tika-vin13t1:67_9": "pāricariyānaṁ yā mādisaṁ sīlavantaṁ kalyāṇadhammaṁ brahmacāriṁ etena dhammena paricareyyā’’ti evaṁ vatvāti sambandho.",
  "tika-vin13t1:67_10": "Methunarāginoti iminā gilānapaccayādīhi upaṭṭhānassa vaṇṇaṁ bhaṇato anāpattīti dīpitaṁ hoti.",
  "tika-vin13t1:67_11": "Vācā methunayuttenāti ettha methunayutteneva vācāya methunayācane garukaṁ hoti, na aññathāti adhippāyo.",
  "tika-vin13t1:68_0": "Attakāmapāricariyasikkhāpadaṁ catutthaṁ.",
  "tika-vin13t1:69_0": "23.",
  "tika-vin13t1:69_1": "Idāni sañcarittaṁ dassetuṁ ‘‘paṭiggahetvā’’tiādi āraddhaṁ.",
  "tika-vin13t1:69_2": "Tattha paṭiggahetvāti itthiyā vā purisena vā ubhinnaṁ mātādīhi vā ‘‘bhante,",
  "tika-vin13t1:69_3": "itthannāmaṁ itthiṁ vā purisaṁ vā evaṁ bhaṇāhī’’ti vutto tesaṁ vacanaṁ ‘‘sādhū’’ti vā ‘‘hotū’’ti vā ‘‘bhaṇāmī’’ti vā yena kenaci ākārena vacībhedaṁ katvā,",
  "tika-vin13t1:69_4": "sīsakampanādīhi vā sampaṭicchitvāti attho.",
  "tika-vin13t1:69_5": "Sandesanti ettha pana itthī dasavidhā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti.",
  "tika-vin13t1:69_6": "Dasa bhariyāyo dhanakkītā chandavāsinī bhogavāsinī paṭavāsinī odapattakinī obhaṭacumbaṭakā dāsī ca bhariyā ca kammakārī ca bhariyā ca dhajāhaṭā muhuttikā cāti.",
  "tika-vin13t1:70_0": "Tāsu māturakkhitā bhikkhuṁ pahiṇati ‘‘gaccha, bhante,",
  "tika-vin13t1:70_1": "itthannāmaṁ brūhi ‘homi itthannāmassa bhariyā dhanakkītā…pe… muhuttikā cā’’ti, ayaṁ itthiyā sandeso nāma.",
  "tika-vin13t1:70_2": "Sace māturakkhitāya mātāpitābhātābhaginiādayo bhikkhuṁ pahiṇanti ‘‘gaccha, bhante,",
  "tika-vin13t1:70_3": "itthannāmaṁ brūhi ‘hotu itthannāmassa bhariyā dhanakkītā…pe… muhuttikā cā’’ti,",
  "tika-vin13t1:70_4": "ayampi itthiyā sandesoyeva nāma.",
  "tika-vin13t1:70_5": "Evaṁ piturakkhitādīsupi nayo netabbo.",
  "tika-vin13t1:70_6": "Puriso bhikkhuṁ pahiṇati ‘‘gaccha, bhante,",
  "tika-vin13t1:70_7": "itthannāmaṁ māturakkhitaṁ brūhi…pe… saparidaṇḍaṁ brūhi ‘hotu kira itthannāmassa bhariyā dhanakkītā…pe… muhuttikā cā’’ti, ayaṁ purisassa sandeso nāma.",
  "tika-vin13t1:70_8": "Sace purisassa mātāpitābhātābhaginiādayo bhikkhuṁ pahiṇanti ‘‘gaccha, bhante,",
  "tika-vin13t1:70_9": "itthannāmaṁ māturakkhitaṁ brūhi…pe… saparidaṇḍaṁ brūhi ‘hotu itthannāmassa bhariyā dhanakkītā…pe… muhuttikā cā’’ti,",
  "tika-vin13t1:70_10": "ayampi purisassa sandesoyeva nāma, āṇāpananti attho.",
  "tika-vin13t1:71_0": "Vīmaṁsitvāti ettha vuttappakārena sāsanaṁ gahetvā tassā itthiyā vā purisassa vā tesaṁ avassārocanakānaṁ mātāpitābhātābhaginiādīnaṁ vā ārocetvāti attho. Haranti yattha pahito,",
  "tika-vin13t1:71_1": "tattha gantvā tassā itthiyā vā purisassa vā āroceti,",
  "tika-vin13t1:71_2": "sā itthī vā puriso vā ‘‘sādhū’’ti sampaṭicchatu vā, mā vā, lajjāya vā tuṇhī hotu,",
  "tika-vin13t1:71_3": "puna āgantvā tassā itthiyā vā purisassa vā haranto garukaṁ phuseti sambandho.",
  "tika-vin13t1:71_4": "Ettāvatā ‘‘paṭiggaṇhati vīmaṁsati paccāharatī’’ti vuttaṁ aṅgattayaṁ sampāditaṁ hoti.",
  "tika-vin13t1:71_5": "Imāya tivaṅgasampattiyā saṅghādiseso,",
  "tika-vin13t1:71_6": "ito yehi kehici dvīhi aṅgehi thullaccayaṁ, ekena dukkaṭaṁ.",
  "tika-vin13t1:71_7": "Yakkhīpetīpaṇḍakesu aṅgattayenapi thullaccayameva, ekena vā dvīhi vā dukkaṭanti.",
  "tika-vin13t1:72_0": "Sañcarittasikkhāpadaṁ pañcamaṁ.",
  "tika-vin13t1:73_0": "24.",
  "tika-vin13t1:73_1": "Idāni kuṭikārasikkhāpadaṁ āvi kātuṁ ‘‘saṁyācitaparikkhāra’’ntiādi āraddhaṁ.",
  "tika-vin13t1:73_2": "Tatrāyaṁ saṅkhepattho – ‘‘vāsiṁ detha,",
  "tika-vin13t1:73_3": "pharasuṁ dethā’’tiādinā sayaṁ pavattitayācanāya gahitaparikkhāraṁ saṁyācitaparikkhāraṁ padabhājane vuttanayena saṅghaṁ tikkhattuṁ yācitvā laddhabhikkhūhi vā saṅgheneva vā tattha gantvā sārambhānārambhasaparikkamanāparikkamanabhāvaṁ ñatvā adesitavatthukaṁ ‘‘kuṭi nāma ullittā vā hoti avalittā vā ullittāvalittā vā’’ti (pārā.",
  "tika-vin13t1:73_4": "349) evaṁ vuttalakkhaṇaṁ kuṭiṁ. ‘‘Tatridaṁ pamāṇaṁ,",
  "tika-vin13t1:73_5": "dīghaso dvādasa vidatthiyo sugatavidatthiyā, tiriyaṁ sattantarā’’ti (pārā.",
  "tika-vin13t1:73_6": "348) evaṁ vuttapamāṇātikkantaṁ,",
  "tika-vin13t1:73_7": "‘‘mayhaṁ vāsāgāraṁ esā’’ti evaṁ attā uddeso etissāti attuddesā,",
  "tika-vin13t1:73_8": "taṁ attuddesaṁ katvā garuṁ saṅghādisesaṁ phuseti sambandho.",
  "tika-vin13t1:73_9": "Ayaṁ panettha vinicchayo – adesitavatthukaṁ pamāṇātikkantaṁ kunthakipillikādīnaṁ āsaye katattā sārambhaṁ dvīhi balībaddehi yuttena sakaṭena gantuṁ asakkuṇeyyatāya aparikkamanaṁ ullittādibhedaṁ kuṭiṁ attano vasanatthāya karonto vā kārāpento vā ‘‘idāni niṭṭhānaṁ gamissatī’’ti paṭhamapiṇḍadāne thullaccayaṁ,",
  "tika-vin13t1:73_10": "dutiyapiṇḍadānena lepe ghaṭite dve ca saṅghādisese dve ca dukkaṭāni,",
  "tika-vin13t1:73_11": "sace desitavatthukāyeva vā pamāṇātikkantāyeva vā hoti,",
  "tika-vin13t1:73_12": "ekaṁ saṅghādisesaṁ dve ca dukkaṭāni āpajjatīti.",
  "tika-vin13t1:74_0": "Kuṭikārasikkhāpadaṁ chaṭṭhaṁ.",
  "tika-vin13t1:75_0": "25.",
  "tika-vin13t1:75_1": "Idāni vihārakārasikkhāpadaṁ dassetuṁ ‘‘mahallaka’’ntiādi āraddhaṁ.",
  "tika-vin13t1:75_2": "Tattha mahallakanti sassāmikabhāvena saṁyācitakuṭito mahantabhāvo etassa atthi,",
  "tika-vin13t1:75_3": "yasmā vā vatthuṁ desāpetvā pamāṇātikkamenāpi kātuṁ vaṭṭati,",
  "tika-vin13t1:75_4": "tasmā pamāṇamahantatāyapi mahallako,",
  "tika-vin13t1:75_5": "taṁ mahallakaṁ vihāraṁ vā katvāti attho.",
  "tika-vin13t1:75_6": "Ettha pana adesitavatthukabhāvena eko saṅghādiseso, sesaṁ anantarasadisameva.",
  "tika-vin13t1:75_7": "Idha ca tattha ca vāsāgāraṁ ṭhapetvā uposathāgāraṁ vā jantāgharaṁ vā aggisālaṁ vā bhavissatīti evamādinā nayena karontassa anāpatti.",
  "tika-vin13t1:76_0": "Vihārakārasikkhāpadaṁ sattamaṁ.",
  "tika-vin13t1:77_0": "26.",
  "tika-vin13t1:77_1": "Idāni amūlakasikkhāpadaṁ pakāsetuṁ ‘‘amūlakenā’’tiādi āraddhaṁ.",
  "tika-vin13t1:77_2": "Tattha amūlakenāti yaṁ codakena cuditakamhi puggale adiṭṭhaṁ asutaṁ aparisaṅkitaṁ,",
  "tika-vin13t1:77_3": "idaṁ etesaṁ dassanasavanaparisaṅkāsaṅkhātānaṁ mūlānaṁ abhāvato amūlakaṁ,",
  "tika-vin13t1:77_4": "tena amūlakena vatthunāti sambandho.",
  "tika-vin13t1:77_5": "Tattha adiṭṭhaṁ nāma attano pasādacakkhunā vā dibbacakkhunā vā adiṭṭhaṁ.",
  "tika-vin13t1:77_6": "Asutaṁ nāma tatheva kenaci vuccamānaṁ na sutaṁ.",
  "tika-vin13t1:77_7": "Aparisaṅkitaṁ nāma cittena aparisaṅkitaṁ,",
  "tika-vin13t1:77_8": "taṁ pana diṭṭhasutamutavasena tividhaṁ.",
  "tika-vin13t1:77_9": "Tattha bhikkhuñca mātugāmañca tathārūpe ṭhāne disvā ‘‘addhā imehi kata’’nti vā ‘‘karissantī’’ti vā parisaṅkati, idaṁ diṭṭhaparisaṅkitaṁ nāma.",
  "tika-vin13t1:77_10": "Andhakāre paṭicchannokāse vā bhikkhussa ca mātugāmassa ca vacanaṁ sutvā dutiyassa atthibhāvaṁ ajānanto pubbe vuttanayena parisaṅkati, idaṁ sutaparisaṅkitaṁ nāma.",
  "tika-vin13t1:77_11": "Dhuttehi itthīhi saddhiṁ paccantavihāresu pupphagandhasurādīhi anubhavitvā gataṭṭhānaṁ disvā ‘‘kena nu kho idaṁ kata’’nti vīmaṁsanto tatra kenaci bhikkhunā gandhādīhi pūjā katā hoti,",
  "tika-vin13t1:77_12": "bhesajjatthāya ariṭṭhaṁ vā pītaṁ,",
  "tika-vin13t1:77_13": "so tassa gandhaṁ ghāyitvā ‘‘ayaṁ so bhavissatī’’ti parisaṅkati, idaṁ mutaparisaṅkitaṁ nāma.",
  "tika-vin13t1:77_14": "Evaṁ tividhāya parisaṅkāya abhāvena aparisaṅkitanti attho.",
  "tika-vin13t1:78_0": "Codentoti ‘‘pārājikaṁ dhammaṁ āpannosi, assamaṇosi,",
  "tika-vin13t1:78_1": "asakyaputtiyosī’’tiādīhi vacanehi sayaṁ codentoti attho.",
  "tika-vin13t1:78_2": "Evaṁ codentassa vācāya vācāya saṅghādiseso.",
  "tika-vin13t1:78_3": "Codāpento vāti attanā tassa samīpe ṭhatvā aññaṁ bhikkhuṁ āṇāpetvā codāpento tassa āṇattassa vācāya vācāya garuṁ phuseti attho.",
  "tika-vin13t1:78_4": "Atha sopi cāvanādhippāyena ‘‘mayāpi diṭṭhaṁ atthī’’tiādinā nayena codeti, dvinnampi vācāya āpatti.",
  "tika-vin13t1:78_5": "Vatthunā antimena cāti bhikkhuno anurūpesu ekūnavīsatiyā pārājikesu aññatarenāti attho.",
  "tika-vin13t1:78_6": "Cāvetunti brahmacariyā cāvetuṁ,",
  "tika-vin13t1:78_7": "yo suddhaṁ vā asuddhaṁ vā katūpasampadaṁ puggalaṁ suddhadiṭṭhiko samāno cāvanādhippāyena codeti vā codāpeti vā,",
  "tika-vin13t1:78_8": "tassa saṅghādisesoti adhippāyo.",
  "tika-vin13t1:78_9": "Suṇamānanti iminā parammukhā dūtena vā paṇṇena vā codeti.",
  "tika-vin13t1:78_10": "Codentassa na ruhatīti dīpitaṁ hoti.",
  "tika-vin13t1:78_11": "Parammukhā pana sattahi āpattikkhandhehi vadantassa dukkaṭaṁ.",
  "tika-vin13t1:79_0": "Amūlakasikkhāpadaṁ aṭṭhamaṁ.",
  "tika-vin13t1:80_0": "27.",
  "tika-vin13t1:80_1": "Idāni aññabhāgiyasikkhāpadaṁ dassetuṁ ‘‘aññassa kiriya’’ntiādimāha.",
  "tika-vin13t1:80_2": "Tattha aññassa kiriyanti aññassa khattiyādijātikassa pārājikassa vītikkamasaṅkhātaṁ kiriyaṁ disvāti sambandho.",
  "tika-vin13t1:80_3": "Tena lesenāti ‘‘dasa lesā jātileso nāmaleso gottaleso liṅgaleso āpattileso pattaleso cīvaraleso upajjhāyaleso ācariyaleso senāsanaleso’’ti (pārā.",
  "tika-vin13t1:80_4": "394) evaṁ vuttesu dasasu lesesu yo tasmiṁ puggale dissati,",
  "tika-vin13t1:80_5": "tena lesena tadaññaṁ puggalaṁ brahmacariyā cāvetuṁ antimavatthunā codento garukaṁ phuseti attho.",
  "tika-vin13t1:80_6": "Tattha aññampi vatthuṁ lissati silissati vohāramatteneva īsakaṁ allīyatīti leso, jātiyeva leso jātileso. Esa nayo sesapadesupi. Lesena codento kathaṁ codeti?",
  "tika-vin13t1:80_7": "Añño khattiyajātiko iminā codakena pārājikaṁ dhammaṁ ajjhāpajjanto diṭṭho hoti,",
  "tika-vin13t1:80_8": "so aññaṁ attano veriṁ khattiyajātikaṁ bhikkhuṁ passitvā taṁ khattiyajātilesaṁ gahetvā evaṁ codeti ‘‘khattiyo mayā diṭṭho pārājikaṁ dhammaṁ ajjhāpajjanto,",
  "tika-vin13t1:80_9": "tvampi khattiyo pārājikaṁ dhammaṁ āpannosī’’ti vā ‘‘so tvaṁ khattiyo, nāñño,",
  "tika-vin13t1:80_10": "pārājikaṁ dhammaṁ ajjhāpannosī’’ti vā codeti.",
  "tika-vin13t1:80_11": "Evaṁ nāmalesādayopi veditabbā.",
  "tika-vin13t1:81_0": "Aññabhāgiyasikkhāpadaṁ navamaṁ.",
  "tika-vin13t1:82_0": "28.",
  "tika-vin13t1:82_1": "Ettāvatā ‘‘garukā navā’’ti uddiṭṭhe vitthārato dassetvā idāni tesu āpannesu paṭipajjanākāraṁ dassetuṁ ‘‘chādeti jānamāpanna’’ntiādi vuttaṁ.",
  "tika-vin13t1:82_2": "Tassāyaṁ piṇḍattho – yo bhikkhu ‘‘ayaṁ itthannāmā āpattī’’ti āpattivasena vā ‘‘idaṁ bhikkhūnaṁ na vaṭṭatī’’ti evaṁ vatthuvasena vā jānamāpannaṁ āpattiṁ yāva chādeti,",
  "tika-vin13t1:82_3": "tāva tena bhikkhunā akāmā parivāso vasitabboti.",
  "tika-vin13t1:82_4": "Careyyāti mānattaṁ samādāya vaseyya. Kittakaṁ divasanti ce? Cha rattiyo. Mānattavāso pana saṅgheyeva, na gaṇe, na puggale, tena vuttaṁ ‘‘saṅghe’’ti.",
  "tika-vin13t1:82_5": "Parivutthoti ‘‘tayo kho upāli pārivāsikassa bhikkhuno ratticchedā sahavāso vippavāso anārocanā’’ti (cūḷava.",
  "tika-vin13t1:82_6": "83) evaṁ vuttaṁ ratticchedaṁ akatvā parivutthoti attho.",
  "tika-vin13t1:82_7": "Tattha sahavāsoti pakatattena bhikkhunā saddhiṁ ekacchanne udakapātaṭṭhānabbhantare vāso.",
  "tika-vin13t1:82_8": "Vippavāso nāma aññaṁ pakatattaṁ bhikkhuṁ vinā vāso.",
  "tika-vin13t1:82_9": "Anārocanāti āgantukādīnaṁ anārocanā.",
  "tika-vin13t1:82_10": "Etesu tīsu ekenāpi ratticchedo hoti eva.",
  "tika-vin13t1:82_11": "Ettha pana upacārasīmagatānaṁ ārocetabbaṁ, na bahi ṭhitānaṁ,",
  "tika-vin13t1:82_12": "bahi ṭhitānampi sace saddaṁ suṇāti, passati,",
  "tika-vin13t1:82_13": "dūraṁ vā gantvā ārocetabbameva,",
  "tika-vin13t1:82_14": "anārocentassa ratticchedo ceva vattabhede dukkaṭañca hoti.",
  "tika-vin13t1:82_15": "Ajānantasseva upacārasīmaṁ pavisitvā gacchanti ce, ratticchedova hoti, na vattabhedo.",
  "tika-vin13t1:83_0": "Ciṇṇamānattanti ‘‘cattāro kho, upāli,",
  "tika-vin13t1:83_1": "mānattacārikassa bhikkhuno ratticchedā sahavāso vippavāso anārocanā ūne gaṇe caraṇa’’nti (cūḷava.",
  "tika-vin13t1:83_2": "92) evaṁ vuttaṁ ratticchedaṁ akatvā ciṇṇamānattaṁ pariniṭṭhitamānattanti attho.",
  "tika-vin13t1:83_3": "Ettha pana sahavāsādayo parivāse vuttappakārā eva.",
  "tika-vin13t1:83_4": "‘‘Ūne gaṇe caraṇa’’nti ettha gaṇo cattāro vā atirekā vā bhikkhū,",
  "tika-vin13t1:83_5": "tasmā sacepi tīhi bhikkhūhi saddhiṁ vasati, ratticchedo hotiyeva,",
  "tika-vin13t1:83_6": "‘‘sace pana tena tesaṁ atthibhāvaṁ disvā ārocite pakkamanti,",
  "tika-vin13t1:83_7": "ūne gaṇe caraṇadoso na hotī’’ti (cūḷava. aṭṭha. 97) aṭṭhakathāsu vuttaṁ kira.",
  "tika-vin13t1:83_8": "Abbheyyāti taṁ bhikkhuṁ vīsatigaṇo saṅgho abbheyya sampaṭiccheyya,",
  "tika-vin13t1:83_9": "abbhānakammavasena osāreyyāti attho.",
  "tika-vin13t1:83_10": "Sace ekenapi ūno vīsatigaṇo bhikkhusaṅgho taṁ bhikkhuṁ abbheyya, so ca bhikkhu na abbhito, te ca bhikkhū gārayhā, dukkaṭaṁ āpajjantīti attho.",
  "tika-vin13t1:84_0": "29.",
  "tika-vin13t1:84_1": "Idāni yathā chāditā āpatti channā hoti,",
  "tika-vin13t1:84_2": "taṁ pakāraṁ dassetuṁ ‘‘āpattī’’tiādi vuttaṁ.",
  "tika-vin13t1:84_3": "Tatthāyaṁ padayojanā – āpattitā ca anukkhittatā ca anantarāyatā ca pahuttatā ca āpattinukkhittaanantarāyapahuttatāyo,",
  "tika-vin13t1:84_4": "etāsu catūsu tathāsaññitā ca chādetukāmo hutvā chādanā cāti evaṁ dasahaṅgehi aruṇuggamamhi channā hotīti.",
  "tika-vin13t1:84_5": "Ettha pana āpattiādīsu catūsu āpattisaññitā ca anukkhittasaññitā ca anantarāyasaññitā ca pahuttasaññitā cāti evaṁ saññāvasena yojetvā aṭṭhaṅgāni gahetabbāni, chādetukāmoti idamekaṁ,",
  "tika-vin13t1:84_6": "chādanāti idamekanti evaṁ dasa.",
  "tika-vin13t1:85_0": "Etesu pana ādito paṭṭhāya ayaṁ vinicchayo – ‘‘āpatti ca hoti āpattisaññī cā’’ti ettha yaṁ āpanno, sā terasannaṁ aññatarā hoti,",
  "tika-vin13t1:85_1": "sopi ca tattha garukāpattisaññīyeva hutvā jānanto chādeti, channā hoti.",
  "tika-vin13t1:85_2": "Sace tattha anāpattisaññī vā aññāpattisaññī vā vematiko vā hoti, acchannāva hoti.",
  "tika-vin13t1:85_3": "Tividhaṁ pana ukkhepanīyakammaṁ, tena akato anukkhitto.",
  "tika-vin13t1:85_4": "So ce pakatattasaññī hutvā chādeti, channā hoti.",
  "tika-vin13t1:85_5": "Sace apakatattasaññī chādeti, acchannā hoti.",
  "tika-vin13t1:85_6": "Apakatattena pana pakatattasaññināpi apakatattasaññināpi chāditaṁ acchāditameva hotīti.",
  "tika-vin13t1:85_7": "Anantarāyikoti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi ekopi natthi,",
  "tika-vin13t1:85_8": "so ce anantarāyikasaññī hutvā chādeti, channā hoti.",
  "tika-vin13t1:85_9": "Sace so andhakārabhīruko anantarāye eva vāḷādiantarāyasaññī hutvā chādeti, acchannāva hoti.",
  "tika-vin13t1:85_10": "Pahūti yo sakkoti sabhāgabhikkhuno samīpaṁ gantuñceva ārocituñca ,",
  "tika-vin13t1:85_11": "so ce pahusaññī hutvā chādeti, channā hoti.",
  "tika-vin13t1:85_12": "Yo pana apahu hutvā pahusaññī,",
  "tika-vin13t1:85_13": "pahu vā apahusaññī hutvā chādeti, acchannāva hotīti.",
  "tika-vin13t1:86_0": "Aruṇuggamamhīti ettha purebhattaṁ vā āpattiṁ āpanno hoti pacchābhattaṁ vā, yāva aruṇaṁ na uggacchati, tāva ārocetabbā.",
  "tika-vin13t1:86_1": "Sace pana aruṇabbhantare satakkhattumpi chādetukāmatā uppajjati, acchannāva hoti.",
  "tika-vin13t1:86_2": "Ārocento pana sabhāgasaṅghādisesaṁ āpannassa ārocetuṁ na vaṭṭati. Sace āroceti, āpatti pana āvikatā hoti,",
  "tika-vin13t1:86_3": "ārocanapaccayā pana aññaṁ dukkaṭaṁ āpattiṁ āpajjati.",
  "tika-vin13t1:86_4": "Iminā aññampi vatthusabhāgāpattiṁ ārocetuṁ na vaṭṭatīti dīpito hoti.",
  "tika-vin13t1:86_5": "Ārocentena pana ‘‘ahaṁ tava santike ekaṁ āpattiṁ āvi karomī’’ti vā ‘‘ācikkhāmī’’ti vā ‘‘ārocemī’’ti vā ‘‘ekaṁ āpattiṁ āpannabhāvaṁ jānāhī’’ti vā ‘‘ekaṁ garukāpattiṁ āvi karomī’’ti vā ādinā nayena vattabbaṁ, ettāvatā acchannāva hoti.",
  "tika-vin13t1:86_6": "Sace ‘‘lahukāpattiṁ ārocemī’’ti vadati, channāva hotīti. Saṅghādisesavinicchayo.",
  "tika-vin13t1:87_0": "Saṅghādisesaniddesavaṇṇanā niṭṭhitā.",
  "tika-vin13t1:88_0": "3. Cīvaraniddesavaṇṇanā",
  "tika-vin13t1:89_0": "30.",
  "tika-vin13t1:89_1": "Evaṁ garuke sikkhitabbākāraṁ dassetvā idāni cīvaresu dassetuṁ ‘‘cīvara’’nti uddhaṭaṁ.",
  "tika-vin13t1:89_2": "Tattha jātito cha cīvarāni (mahāva. 339; pārā. aṭṭha. 2.462-463; kaṅkhā. aṭṭha. kathinasikkhāpadavaṇṇanā), tāni kānīti ce,",
  "tika-vin13t1:89_3": "taṁ dassetuṁ ‘‘khomā’’tiādi āraddhaṁ.",
  "tika-vin13t1:89_4": "Tattha khomaṁ nāma khomavākasuttehi kataṁ vatthaṁ.",
  "tika-vin13t1:89_5": "Sāṇaṁ nāma sāṇavākehi kataṁ vatthaṁ.",
  "tika-vin13t1:89_6": "Bhaṅgaṁ nāma khomasuttādīhi pañcahi missetvā kataṁ vatthaṁ.",
  "tika-vin13t1:89_7": "Pāṭekkaṁ vākamayameva vāti vadanti.",
  "tika-vin13t1:89_8": "Kambalaṁ nāma manussalomaṁ vāḷalomaṁ ṭhapetvā lomehi vāyitvā kataṁ vatthaṁ. Chaḷetānīti cha etāni. Saha anulomehīti sānulomāni.",
  "tika-vin13t1:89_9": "Jātito pana kappiyāni cha cīvarānīti vuttaṁ hoti.",
  "tika-vin13t1:90_0": "31.",
  "tika-vin13t1:90_1": "Idāni tesaṁ anulomāni dassetuṁ ‘‘dukūla’’ntiādi vuttaṁ. Tattha (mahāva. aṭṭha.",
  "tika-vin13t1:90_2": "305) dukūlaṁ sāṇassa anulomaṁ vākamayattā.",
  "tika-vin13t1:90_3": "Paṭṭuṇṇanti paṭṭuṇṇadese pāṇakehi sañjātavatthaṁ. Somāradese,",
  "tika-vin13t1:90_4": "cīnadese jātaṁ somāracīnajaṁ paṭanti sambandho.",
  "tika-vin13t1:90_5": "Imāni tīṇipi koseyyassa anulomāni pāṇakehi katasuttamayattā.",
  "tika-vin13t1:90_6": "Iddhijanti ehibhikkhūnaṁ puññiddhiyā nibbattacīvaraṁ.",
  "tika-vin13t1:90_7": "Taṁ pana khomādīnaṁ aññataraṁ hoti.",
  "tika-vin13t1:90_8": "Kapparukkhehi nibbattaṁ jāliniyā devakaññāya anuruddhattherassa dinnavatthādikaṁ devadinnaṁ.",
  "tika-vin13t1:90_9": "Tampi khomādīhi nibbattavatthasadisattā channampi anulomaṁ hotiyeva kappāsikassa vā,",
  "tika-vin13t1:90_10": "iddhijampi tatheva veditabbaṁ. Tassa tassāti khomādikassa. Anulomikanti anurūpaṁ.",
  "tika-vin13t1:91_0": "32-33.",
  "tika-vin13t1:91_1": "Evaṁ jātito sānulomāni cha cīvarāni dassetvā idāni tesu adhiṭṭhānādikaṁ vidhānaṁ dassetuṁ ‘‘ticīvara’’ntiādi vuttaṁ. Ettha (kaṅkhā. aṭṭha. kathinasikakhāpadavaṇṇanā; mahāva.",
  "tika-vin13t1:91_2": "358) dhiṭṭhānato pubbe ticīvaraṁ nāma pāṭekkaṁ natthi saṅghāṭiādippahonakassa paccattharaṇādivasenāpi adhiṭṭhātuṁ anuññātattā.",
  "tika-vin13t1:91_3": "Tasmā ‘‘ticīvaraṁ adhiṭṭheyya na vikappeyyā’’ti ettha ‘‘imaṁ saṅghāṭi’’nti evaṁ nāme gahite ‘‘adhiṭṭhāna’’micceva vattabbaṁ,",
  "tika-vin13t1:91_4": "‘‘vikappemī’’ti pana na vattabbanti adhippāyo. Evaṁ sesesupi.",
  "tika-vin13t1:91_5": "Mukhapuñchanañca nisīdanañca mukhapuñchananisīdanaṁ.",
  "tika-vin13t1:91_6": "Kaṇḍucchādinti kaṇḍuppaṭicchādiṁ adhiṭṭheyya, na vikappeyyāti sambandho.",
  "tika-vin13t1:91_7": "Etthāti imesu navasu cīvaresu.",
  "tika-vin13t1:91_8": "Ticīvaranti ticīvarādhiṭṭhānanayena adhiṭṭhitaticīvaraṁ.",
  "tika-vin13t1:91_9": "Vinā aladdhasammutiko bhikkhu avippavāsasammutialaddhaṭṭhāne ekāhampi hatthapāsaṁ vijahitvā na vaseyyāti attho.",
  "tika-vin13t1:91_10": "‘‘Na bhikkhave cātumāsaṁ nisīdanena vippavasitabbaṁ, yo vippavaseyya,",
  "tika-vin13t1:91_11": "āpatti dukkaṭassā’’ti khuddakakkhandhake (cūḷava.",
  "tika-vin13t1:91_12": "263) vuttattā cātumāsaṁ nisīdanaṁ vinā na vaseyyāti attho.",
  "tika-vin13t1:92_0": "34.",
  "tika-vin13t1:92_1": "Idāni adhiṭṭhānavidhiṁ dassetuṁ ‘‘imaṁ saṅghāṭi’’ntiādi vuttaṁ.",
  "tika-vin13t1:92_2": "Tattha miccadhiṭṭhayeti iti adhiṭṭhaye,",
  "tika-vin13t1:92_3": "‘‘imaṁ saṅghāṭiṁ adhiṭṭhāmī’’ti evaṁ saṅghāṭiṁ adhiṭṭhayeti attho.",
  "tika-vin13t1:92_4": "Ahatthapāsametanti dūre ṭhitaṁ pana ṭhapitokāsaṁ sallakkhetvā sace ekaṁ, ‘‘eta’’nti, bahūni ce,",
  "tika-vin13t1:92_5": "‘‘etānī’’ti vatvā adhiṭṭhayeti atthasambandho.",
  "tika-vin13t1:92_6": "Sesesupi ayaṁ nayoti yathā ‘‘imaṁ saṅghāṭiṁ adhiṭṭhāmī’’ti vuttaṁ, evaṁ ‘‘imaṁ uttarāsaṅgaṁ,",
  "tika-vin13t1:92_7": "imaṁ kaṇḍuppaṭicchādiṁ adhiṭṭhāmī’’ti evaṁ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṁ hoti.",
  "tika-vin13t1:93_0": "35.",
  "tika-vin13t1:93_1": "Idāni sace pubbe adhiṭṭhitaṁ ticīvaraṁ nisīdanaṁ vassikasāṭikaṁ kaṇḍuppaṭicchādīti imesu chasu cīvaresu aññataraṁ cīvaraṁ atthi,",
  "tika-vin13t1:93_2": "puna tathāvidhaṁ cīvaraṁ adhiṭṭhahitvā pariharituṁ icchantena ‘‘dve pana na vaṭṭantī’’ti (pārā. aṭṭha. 2.469; kaṅkhā. aṭṭha.",
  "tika-vin13t1:93_3": "kathinasikkhāpadavaṇṇanā) vuttattā pubbe adhiṭṭhitaṁ paccuddharitvā adhiṭṭhātabbanti dassetuṁ ‘‘adhiṭṭhahanto’’tiādi vuttaṁ, taṁ uttānameva.",
  "tika-vin13t1:93_4": "Pattādhiṭṭhahane tathāti ‘‘imaṁ pattaṁ,",
  "tika-vin13t1:93_5": "etaṁ patta’’nti evaṁ nāmamattameva viseso. Sesaṁ tādisamevāti attho.",
  "tika-vin13t1:94_0": "36.Etaṁ imaṁ va saṅghāṭiṁ saṁseti ettha sace antogabbhe vā sāmantavihāre vā hoti,",
  "tika-vin13t1:94_1": "ṭhapitaṭṭhānaṁ sallakkhetvā ‘‘etaṁ saṅghāṭiṁ adhiṭṭhāmī’’ti vācā bhinditabbā, sace hatthapāse hoti,",
  "tika-vin13t1:94_2": "‘‘imaṁ saṅghāṭi’’nti tesaṁ tesaṁ nāmavasena vācā bhinditabbāti attho. Paccuddhārepi eseva nayo.",
  "tika-vin13t1:94_3": "Ettha pana ‘‘dve cīvarassa adhiṭṭhānā kāyena vā adhiṭṭheti,",
  "tika-vin13t1:94_4": "vācāya vā adhiṭṭhetī’’ti (pari.",
  "tika-vin13t1:94_5": "322) vuttattā saṅghāṭiādikaṁ hatthena gahetvā ‘‘imaṁ saṅghāṭiṁ adhiṭṭhāmī’’tiādinā nayena cittena ābhogaṁ katvā kāyavikāraṁ karontena kāyena adhiṭṭhātabbaṁ,",
  "tika-vin13t1:94_6": "yena kenaci sarīrāvayavena aphusantassa na vaṭṭati.",
  "tika-vin13t1:94_7": "Vācāya adhiṭṭhahantena vacībhedaṁ katvāva adhiṭṭhātabbaṁ. Tathā pattepi. Vidūti paṇḍito.",
  "tika-vin13t1:95_0": "37-8.",
  "tika-vin13t1:95_1": "Idāni tesaṁ pamāṇaparicchedaṁ dassetuṁ ‘‘saṅghāṭi pacchimantenā’’tiādi vuttaṁ.",
  "tika-vin13t1:95_2": "Tattha dīghato muṭṭhipañcakato (pārā. aṭṭha. 2.469; kaṅkhā. aṭṭha.",
  "tika-vin13t1:95_3": "kathinasikkhāpadavaṇṇanā) paṭṭhāya ‘‘tatridaṁ sugatassa sugatacīvarappamāṇaṁ,",
  "tika-vin13t1:95_4": "dīghaso nava vidatthiyo sugatavidatthiyā,",
  "tika-vin13t1:95_5": "tiriyaṁ cha vidatthiyo’’ti (pāci.",
  "tika-vin13t1:95_6": "548) evaṁ vuttasugatacīvarūnāpi vaṭṭati. Tiriyaṁ pana muṭṭhittikaṁ.",
  "tika-vin13t1:95_7": "Ca-saddena atirekampi vaṭṭatīti attho.",
  "tika-vin13t1:95_8": "Uttarāsaṅgassapi etadeva pamāṇanti taṁ dassetuṁ ‘‘tathā ekaṁsikassāpī’’ti vuttaṁ.",
  "tika-vin13t1:95_9": "Antaravāsakassa pana ‘‘pārupanenapi hi sakkā nābhiṁ paṭicchādetu’’nti (pārā. aṭṭha.",
  "tika-vin13t1:95_10": "2.469) aṭṭhakathāvacanato ‘‘dvihattho vā’’ti vuttaṁ.",
  "tika-vin13t1:96_0": "39.Nisīdanassadīghenāti ettha (pāci. 531 ādayo; pāci. aṭṭha. 531; kaṅkhā. aṭṭha.",
  "tika-vin13t1:96_1": "nisīdanasikkhāpadavaṇṇanā) nisīdananti santhatasadisaṁ santharitvā ekasmiṁ ante vuttappamāṇena dvīsu ṭhānesu phāletvā katāhi tīhi dasāhi yuttassa parikkhārassetaṁ nāmaṁ.",
  "tika-vin13t1:97_0": "40.Kaṇḍuppaṭicchādi (pāci. 538; mahāva. 354; pāci. aṭṭha. 537; kaṅkhā. aṭṭha.",
  "tika-vin13t1:97_1": "kaṇḍuppaṭicchādisikkhāpadavaṇṇanā) nāma yassa adhonābhiubbhajāṇumaṇḍalaṁ kaṇḍu vā piḷakā vā assāvo vā thullakacchu vā ābādho,",
  "tika-vin13t1:97_2": "tassa paṭicchādanatthāya anuññātaṁ cīvaraṁ. Gāthāyo suviññeyyāva.",
  "tika-vin13t1:98_0": "41.Aḍḍhateyyāvāti (pāci.",
  "tika-vin13t1:98_1": "544) ettha tato uddhaṁ na vaṭṭatīti attho.",
  "tika-vin13t1:99_0": "42.Etthāti saṅghāṭito paṭṭhāya yāva vassikasāṭikā, tāva dassitacīvaresūti attho.",
  "tika-vin13t1:99_1": "Taduttarinti tato tesaṁ cīvarānaṁ vuttappamāṇato uttariṁ karontassa chedanapācitti hotīti pāṭhaseso,",
  "tika-vin13t1:99_2": "taṁ atirekaṁ chinditvā puna pācittiyaṁ desetabbanti attho.",
  "tika-vin13t1:99_3": "Paccattharaṇamukhacoḷāti ettha ‘‘anujānāmi, bhikkhave,",
  "tika-vin13t1:99_4": "yāva mahantaṁ paccattharaṇaṁ ākaṅkhati,",
  "tika-vin13t1:99_5": "tāva mahantaṁ paccattharaṇaṁ kātu’’nti (mahāva.",
  "tika-vin13t1:99_6": "353) vuttattā paccattharaṇassa pamāṇaparicchedo natthi,.",
  "tika-vin13t1:99_7": "Mukhapuñchanacoḷassa pana ukkaṭṭhavasena vā antimavasena vā pamāṇaparicchedo na vutto, tasmā tampi appamāṇikaṁ.",
  "tika-vin13t1:99_8": "Tena vuttaṁ ‘‘ākaṅkhitappamāṇikā’’ti, icchitappamāṇikāti attho. Yāva ekaṁ dhovīyati,",
  "tika-vin13t1:99_9": "tāva aññaṁ paribhogatthāya icchitabbanti dvepi vaṭṭanti.",
  "tika-vin13t1:100_0": "43.Nadīpitanti kattha na dīpitaṁ? Aṭṭhakathāsu. Kasmāti ce?",
  "tika-vin13t1:100_1": "‘‘Tena kho pana samayena bhikkhūnaṁ paripuṇṇaṁ hoti ticīvaraṁ,",
  "tika-vin13t1:100_2": "attho ca hoti parissāvanehipi thavikāhipi.",
  "tika-vin13t1:100_3": "Bhagavato etamatthaṁ ārocesuṁ. Anujānāmi, bhikkhave,",
  "tika-vin13t1:100_4": "parikkhāracoḷaka’’nti (mahāva.",
  "tika-vin13t1:100_5": "357) bahūnaṁ pattathavikaparissāvanādīnaṁ saṅgahavasena vuttattā pāṭekkaṁ nidhānamukhanti.",
  "tika-vin13t1:100_6": "Yasmā pana bhagavatā ‘‘yaṁ yaṁ labbhati,",
  "tika-vin13t1:100_7": "taṁ taṁ iminā vidhānena adhiṭṭhahitvā puna yena yena parissāvanādinā attho hoti,",
  "tika-vin13t1:100_8": "taṁ taṁ katvā gaṇhantū’’ti anukampāya anuññātaṁ,",
  "tika-vin13t1:100_9": "tasmā vikappanupagapacchimacīvarappamāṇaṁ thavikampi paṭaparissāvanampi bahūnipi ekato katvā ‘‘imāni cīvarāni parikkhāracoḷāni adhiṭṭhāmī’’ti vatvā adhiṭṭhātumpi vaṭṭatiyeva.",
  "tika-vin13t1:100_10": "Tasmā vuttaṁ ‘‘tathā vatvā’’ti,",
  "tika-vin13t1:100_11": "‘‘parikkhāracoḷa’’nti vatvāti attho. Vikappiyanti vikappanupagaṁ.",
  "tika-vin13t1:101_0": "44.Ahatakappānanti (mahāva. 348) ekavāraṁ dhovitakānaṁ.",
  "tika-vin13t1:102_0": "45.Utuddhaṭānanti ututo dīghakālato uddhaṭānaṁ,",
  "tika-vin13t1:102_1": "katavatthakiccānaṁ pilotikānanti vuttaṁ hoti.",
  "tika-vin13t1:102_2": "Sesāti uttarāsaṅgaantaravāsakā.",
  "tika-vin13t1:102_3": "Paṁsu viya kucchitabhāvaṁ paṭikkūlabhāvaṁ ulati gacchatīti paṁsukūlaṁ, coḷakhaṇḍānametaṁ nāmaṁ,",
  "tika-vin13t1:102_4": "tasmiṁ paṁsukūle yathārucīti attho. Kasmāti ce? ‘‘Anujānāmi, bhikkhave,",
  "tika-vin13t1:102_5": "ahatānaṁ dussānaṁ ahatakappānaṁ diguṇaṁ saṅghāṭiṁ ekacciyaṁ uttarāsaṅgaṁ ekacciyaṁ antaravāsakaṁ,",
  "tika-vin13t1:102_6": "utuddhaṭānaṁ dussānaṁ catugguṇaṁ saṅghāṭiṁ diguṇaṁ uttarāsaṅgaṁ diguṇaṁ antaravāsakaṁ, paṁsukūle yāvadatthaṁ,",
  "tika-vin13t1:102_7": "pāpaṇike ussāho karaṇīyo’’ti vuttattā,",
  "tika-vin13t1:102_8": "tasmā susānādīsu patitapaṁsukūle ca antarāpaṇe patitapilotikacīvare ca paṭaparicchedo natthi,",
  "tika-vin13t1:102_9": "paṭasatampi vaṭṭatīti siddhaṁ.",
  "tika-vin13t1:103_0": "46. Idāni ‘‘anujānāmi, bhikkhave,",
  "tika-vin13t1:103_1": "chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsaka’’nti (mahāva.",
  "tika-vin13t1:103_2": "345) vatvā puna ‘‘tena kho pana samayena aññatarassa bhikkhuno ticīvare kayiramāne sabbaṁ chinnakaṁ nappahoti.",
  "tika-vin13t1:103_3": "Bhagavato etamatthaṁ ārocesuṁ. Anujānāmi, bhikkhave,",
  "tika-vin13t1:103_4": "dve chinnakāni ekaṁ acchinnakanti.",
  "tika-vin13t1:103_5": "Dve chinnakāni ekaṁ acchinnakaṁ nappahoti. Anujānāmi, bhikkhave,",
  "tika-vin13t1:103_6": "dve acchinnakāni ekaṁ chinnakanti. Ekaṁ chinnakaṁ nappahoti. Anujānāmi, bhikkhave, anvādhikampi āropetuṁ. Na ca, bhikkhave,",
  "tika-vin13t1:103_7": "sabbaṁ acchinnakaṁ dhāretabbaṁ, yo dhāreyya,",
  "tika-vin13t1:103_8": "āpatti dukkaṭassā’’ti (mahāva.",
  "tika-vin13t1:103_9": "360) evaṁ vuttavidhānaṁ dassetuṁ ‘‘tīsū’’tiādi āraddhaṁ.",
  "tika-vin13t1:103_10": "Tassa attho – tīsu cīvaresu yaṁ chinditvā sibbituṁ sabbapacchimappamāṇaṁ pahoti, taṁ chinditabbaṁ.",
  "tika-vin13t1:103_11": "Sabbesu pana appahontesu anvādhikaṁ ādiyeyyāti.",
  "tika-vin13t1:103_12": "Tattha anvādhi nāma anuvātaṁ viya saṁharitvā cīvarassa upari saṅghāṭiākārena āropetabbaṁ. Āgantukapattantipi vadanti.",
  "tika-vin13t1:103_13": "Idaṁ pana appahonake anuññātaṁ. Sace pahoti, na vaṭṭanti, chinditabbameva.",
  "tika-vin13t1:103_14": "Anādiṇṇanti anāropitaṁ anvādhikaṁ.",
  "tika-vin13t1:103_15": "Na dhāreyyāti ticīvarādhiṭṭhānavasena adhiṭṭhahitvā na dhāretabbanti adhippāyo.",
  "tika-vin13t1:104_0": "47-8.",
  "tika-vin13t1:104_1": "Idāni udositasikkhāpadanayaṁ dassetuṁ ‘‘gāme’’tiādi vuttaṁ. Ettha pana sace gāmo (pārā. 478; pārā. aṭṭha. 2.477-478; kaṅkhā. aṭṭha.",
  "tika-vin13t1:104_2": "udositasikkhāpadavaṇṇanā) ekassa rañño vā bhojakassa vā vasena ekakulassa hoti,",
  "tika-vin13t1:104_3": "pākārādinā parikkhittattā ekūpacāro ca,",
  "tika-vin13t1:104_4": "evarūpe gāme cīvaraṁ nikkhipitvā tasmiṁ gāme yathārucitaṭṭhāne vasituṁ labbhati. Sace so gāmo aparikkhitto,",
  "tika-vin13t1:104_5": "yasmiṁ ghare cīvaraṁ nikkhittaṁ hoti, tasmiṁ ghare vasitabbaṁ,",
  "tika-vin13t1:104_6": "tassa vā gharassa samantato hatthapāsā na vijahitabbaṁ.",
  "tika-vin13t1:105_0": "Sace so gāmo vesālikusinārādayo viya nānārājūnaṁ vā bhojakānaṁ vā hoti,",
  "tika-vin13t1:105_1": "vuttappakārena parikkhitto ca,",
  "tika-vin13t1:105_2": "evarūpe gāme yasmiṁ ghare cīvaraṁ nikkhittaṁ, tasmiṁ ghare vā vatthabbaṁ.",
  "tika-vin13t1:105_3": "Yassā vīthiyā taṁ gharaṁ hoti,",
  "tika-vin13t1:105_4": "tassā vīthiyā tassa gharassa sammukhāṭṭhāne sabhāye vā nagaradvāre vā vatthabbaṁ,",
  "tika-vin13t1:105_5": "tesaṁ sabhāyadvārānaṁ hatthapāsā vā na vijahitabbaṁ. Sace aparikkhitto, yasmiṁ ghare nikkhittaṁ,",
  "tika-vin13t1:105_6": "tattha vā tassa hatthapāse vā vatthabbaṁ.",
  "tika-vin13t1:106_0": "Nivesanādayo hammiyapariyosānā gāmaparikkhepato bahi sanniviṭṭhāti veditabbā.",
  "tika-vin13t1:106_1": "Itarathā tesaṁ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva vinicchayo vattabbo siyā.",
  "tika-vin13t1:106_2": "Nivesanādīnaṁ vaseneva pāḷiyaṁ (pārā. 478 ādayo) attho vibhatto, na gāmavasena.",
  "tika-vin13t1:106_3": "Udositavinicchaye ayaṁ nayo vuttoyeva.",
  "tika-vin13t1:107_0": "Nivesaneti ettha sace ekakulassa nivesanaṁ hoti parikkhittañca,",
  "tika-vin13t1:107_1": "antonivesane cīvaraṁ nikkhipitvā antonivesane vatthabbaṁ. Aparikkhittañce hoti,",
  "tika-vin13t1:107_2": "yasmiṁ gabbhe cīvaraṁ nikkhittaṁ, tasmiṁ vatthabbaṁ,",
  "tika-vin13t1:107_3": "tassa gabbhassa hatthapāsā vā na vijahitabbaṁ.",
  "tika-vin13t1:107_4": "Sace nānākulassa hoti parikkhittañca,",
  "tika-vin13t1:107_5": "yasmiṁ gabbhe cīvaraṁ nikkhittaṁ, tasmiṁ gabbhe vatthabbaṁ,",
  "tika-vin13t1:107_6": "sabbesaṁ sādhāraṇadvāramūle vā tesaṁ gabbhadvāramūle vā tesaṁ gabbhadvāramūlānaṁ vā hatthapāsā na vijahitabbaṁ. Aparikkhittañce hoti,",
  "tika-vin13t1:107_7": "yasmiṁ gabbhe cīvaraṁ nikkhittaṁ, tasmiṁ gabbhe vatthabbaṁ,",
  "tika-vin13t1:107_8": "hatthapāsā vā na vijahitabbaṁ.",
  "tika-vin13t1:108_0": "Udositoti yānādīnaṁ bhaṇḍānaṁ sālā. Pāsādoti dīghapāsādo.",
  "tika-vin13t1:108_1": "Hammiyanti muṇḍacchadanapāsādo.",
  "tika-vin13t1:108_2": "Nāvā pana thalaṁ āropetvā nikkhittāpi hoti, samudde ṭhitāpi. Sace ekakulassa nāvā hoti,",
  "tika-vin13t1:108_3": "antonāvāya cīvaraṁ nikkhipitvā antonāvāya vatthabbaṁ.",
  "tika-vin13t1:108_4": "Nānākulassa nāvā hoti nānāgabbhā nānāovarakā,",
  "tika-vin13t1:108_5": "yasmiṁ ovarake cīvaraṁ nikkhittaṁ, tasmiṁ vatthabbaṁ,",
  "tika-vin13t1:108_6": "cīvarassa hatthapāsā vā na vijahitabbaṁ.",
  "tika-vin13t1:109_0": "Aṭṭoti paṭirājādīnaṁ paṭibāhanatthaṁ iṭṭhakāhi kato bahalabhittiko catupañcabhūmiko patissayaviseso.",
  "tika-vin13t1:109_1": "Māḷoti ekakūṭasaṅgahito caturassapāsādo.",
  "tika-vin13t1:109_2": "Imesu pana udositādīsu māḷapariyosānesu nivesane vuttanayeneva vinicchayo veditabbo.",
  "tika-vin13t1:109_3": "Nivesananti pana udositādīnaṁ vasena akatāya patissayavikatiyā adhivacanaṁ.",
  "tika-vin13t1:110_0": "Ārāmo nāma pupphārāmaphalārāmādiko.",
  "tika-vin13t1:110_1": "Sace ekakulassa ārāmo hoti parikkhitto ca,",
  "tika-vin13t1:110_2": "antoārāme cīvaraṁ nikkhipitvā antoārāme vatthabbaṁ. Sace aparikkhitto,",
  "tika-vin13t1:110_3": "cīvarassa hatthapāsā na vijahitabbaṁ.",
  "tika-vin13t1:110_4": "Sace nānākulassa ārāmo hoti parikkhitto ca, dvāramūle vā vatthabbaṁ,",
  "tika-vin13t1:110_5": "dvāramūlassa hatthapāsā vā na vijahitabbaṁ. Aparikkhitto ce,",
  "tika-vin13t1:110_6": "cīvarassa hatthapāsā na vijahitabbaṁ.",
  "tika-vin13t1:111_0": "Sattho nāma jaṅghasatthasakaṭasatthānamaññataro. Sace ekakulassa sattho hoti,",
  "tika-vin13t1:111_1": "satthe cīvaraṁ nikkhipitvā purato vā pacchato vā sattabbhantarā na vijahitabbā,",
  "tika-vin13t1:111_2": "passato abbhantaraṁ na vijahitabbaṁ.",
  "tika-vin13t1:111_3": "Abbhantaraṁ nāma aṭṭhavīsatihatthaṁ hoti.",
  "tika-vin13t1:111_4": "Sace gacchanto sattho sakaṭe vā bhagge,",
  "tika-vin13t1:111_5": "goṇe vā naṭṭhe antarā chijjati,",
  "tika-vin13t1:111_6": "yasmiṁ koṭṭhāse cīvaraṁ nikkhipitabbaṁ, tattha vasitabbaṁ. Sace nānākulassa hoti ,",
  "tika-vin13t1:111_7": "satthe cīvaraṁ nikkhipitvā cīvarassa hatthapāsā na vijahitabbaṁ.",
  "tika-vin13t1:112_0": "Khettakhalesu ārāme vuttasadisova vinicchayo. Dumeti rukkhamūle.",
  "tika-vin13t1:112_1": "Sace ekakulassa rukkhamūlaṁ hoti,",
  "tika-vin13t1:112_2": "yaṁ majjhanhikakāle samantā chāyā pharati,",
  "tika-vin13t1:112_3": "tasmiṁ ṭhāne aviraḷe padese tassa chāyāya phuṭṭhokāsassa anto eva nikkhipitabbaṁ.",
  "tika-vin13t1:112_4": "Sace viraḷasākhassa pana rukkhassa ātapena phuṭṭhokāse ṭhapeti,",
  "tika-vin13t1:112_5": "aruṇuggamane sace so bhikkhu tassa hatthapāse na hoti,",
  "tika-vin13t1:112_6": "aññasmiṁ vā ṭhāne tassa chāyāyapi hoti, nissaggiyaṁ hotiyeva. Nānākulassa ce hoti,",
  "tika-vin13t1:112_7": "cīvarassa hatthapāsā na vijahitabbaṁ.",
  "tika-vin13t1:113_0": "Ajjhokāse pana viñjhāṭavīādīsu araññesupi samuddamajjhe macchabandhānaṁ agamanapathesu dīpakesupi cīvaraṁ ṭhapetvā tato samantā sattabbhantare padese yattha katthaci vasitabbaṁ.",
  "tika-vin13t1:113_1": "Sace sattabbhantarato kesaggamattampi atikkamitvā aruṇaṁ uṭṭhapeti, nissaggiyaṁ hoti.",
  "tika-vin13t1:114_0": "Ettha pana pāḷiyaṁ ‘‘gāmo ekūpacāro nānūpacāro’’tiādinā (pārā.",
  "tika-vin13t1:114_1": "477) avisesena mātikaṁ nikkhipitvāpi gāmanivesanaudositakhettadhaññakaraṇaārāmavihārānaṁ ekūpacāranānūpacāratā ‘‘gāmo ekūpacāro nāma ekakulassa gāmo hoti parikkhitto ca aparikkhitto cā’’tiādinā (pārā.",
  "tika-vin13t1:114_2": "478) parikkhittāparikkhittavasena vibhattā.",
  "tika-vin13t1:114_3": "Aṭṭamāḷapāsādahammiyanāvāsattharukkhamūlaajjhokāsānampi evaṁ avatvā ‘‘ekakulassa aṭṭo hoti,",
  "tika-vin13t1:114_4": "nānākulassa aṭṭo hotī’’tiādinā (pārā.",
  "tika-vin13t1:114_5": "484) nayena ekakulanānākulavasena ca ante ‘‘ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin13t1:114_6": "tato paraṁ nānūpacāro’’ti (pārā.",
  "tika-vin13t1:114_7": "494) ca evaṁ ekūpacāranānūpacāratā vibhattā.",
  "tika-vin13t1:114_8": "Tasmā gāmādīsu parikkhittaṁ ekūpacāraṁ,",
  "tika-vin13t1:114_9": "aparikkhittaṁ nānūpacāranti ca aṭṭādīsu yaṁ ekakulassa,",
  "tika-vin13t1:114_10": "taṁ ekūpacāraṁ nānākulassa nānūpacāranti ca gahetabbaṁ.",
  "tika-vin13t1:114_11": "Ajjhokāsapade vuttanayena gahetabbaṁ.",
  "tika-vin13t1:115_0": "Bhikkhusammutiyāññatrāti yaṁ gilānassa bhikkhuno cīvaraṁ ādāya pakkamituṁ asakkontassa ñattidutiyena kammena avippavāsasammuti dīyati, taṁ ṭhapetvāti attho.",
  "tika-vin13t1:115_1": "Laddhasammutikassa pana yāva rogo na vūpasammati,",
  "tika-vin13t1:115_2": "tasmiṁ vūpasante añño vā kuppati, anāpattiyeva.",
  "tika-vin13t1:116_0": "49. ‘‘Anujānāmi, bhikkhave,",
  "tika-vin13t1:116_1": "kaṇḍuppaṭicchādiṁ yāva ābādhā adhiṭṭhātuṁ, tato paraṁ vikappetuṁ.",
  "tika-vin13t1:116_2": "Vassikasāṭikaṁ vassānaṁ cātumāsaṁ adhiṭṭhātuṁ,",
  "tika-vin13t1:116_3": "tato paraṁ vikappetu’’nti (mahāva.",
  "tika-vin13t1:116_4": "358) vuttattā rogapariyantā kaṇḍuppaṭicchādi,",
  "tika-vin13t1:116_5": "vassānapariyantā vassikasāṭikāti attho.",
  "tika-vin13t1:116_6": "Sesāti ticīvarādayo kālavasena apariyantikāti attho.",
  "tika-vin13t1:117_0": "50.",
  "tika-vin13t1:117_1": "Paccattharaṇādittayaṁ sadasampi adasampi rattampi arattampi ādiṇṇakappampi anādiṇṇakappampi labbhatīti attho.",
  "tika-vin13t1:117_2": "Nisīdananti nisīdanañca rattaṁ anādiṇṇakappañca labbhatīti adhippāyo.",
  "tika-vin13t1:117_3": "Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi vaṭṭanti,",
  "tika-vin13t1:117_4": "tasmā ‘‘sadasampī’’tiādi vuttaṁ.",
  "tika-vin13t1:117_5": "Evarūpaṁ pana nivāsetuṁ vā pārupituṁ vā na vaṭṭati,",
  "tika-vin13t1:117_6": "kevalaṁ paccattharaṇādivasena adhiṭṭhānamattaṁ kātuṁ vaṭṭati.",
  "tika-vin13t1:118_0": "51.",
  "tika-vin13t1:118_1": "Ticīvaraṁ kaṇḍuppaṭicchādi vassikasāṭikāti idaṁ pana sesacīvarapañcakaṁ adasaṁ rajitaṁyeva kappati,",
  "tika-vin13t1:118_2": "tañca ādiṇṇakappamevāti attho.",
  "tika-vin13t1:118_3": "Sadasaṁva nisīdananti idaṁ pana pubbe ‘‘sadasampī’’ti ettha vuttattā adasampi nisīdanaṁ vaṭṭatīti sammohanivāraṇatthaṁ vuttanti vadanti.",
  "tika-vin13t1:119_0": "52.Anadhiṭṭhitanti ticīvarādivasena anadhiṭṭhitaṁ.",
  "tika-vin13t1:119_1": "Anissaṭṭhaṁ nāma aññesaṁ avissajjitaṁ,",
  "tika-vin13t1:119_2": "taṁ pana vikappetvā paribhuñjitabbanti attho.",
  "tika-vin13t1:120_0": "Idāni vikappanupagassa pamāṇaṁ heṭṭhimaparicchedena dassetuṁ ‘‘hatthadīgha’’ntiādimāha. Tattha ‘‘anujānāmi, bhikkhave,",
  "tika-vin13t1:120_1": "āyāmena aṭṭhaṅgulaṁ sugataṅgulena caturaṅgulavitthataṁ pacchimaṁ cīvaraṁ vikappetu’’nti (mahāva.",
  "tika-vin13t1:120_2": "358) vuttattā dīghato ekahatthaṁ puthulato upaḍḍhahatthaṁ vikappetabbanti adhippāyo.",
  "tika-vin13t1:121_0": "53.Ticīvarassāti vinayaticīvarassa, na dhutaṅgaticīvarassa.",
  "tika-vin13t1:121_1": "Tassa pana imesu navasu cīvarattayameva labbhati, na aññaṁ labbhati.",
  "tika-vin13t1:121_2": "Sabbametanti sabbaṁ adhiṭṭhānavidhānañca pariharaṇavidhānañcāti attho.",
  "tika-vin13t1:121_3": "Parikkhāracoḷiyo sabbanti ticīvarādikaṁ navavidhampi cīvaraṁ.",
  "tika-vin13t1:121_4": "Tathā vatvāti ‘‘parikkhāracoḷa’’nti vatvā. Adhiṭṭhatīti adhiṭṭhāti.",
  "tika-vin13t1:121_5": "Kiṁ pana ticīvaraṁ parikkhāracoḷaṁ adhiṭṭhātuṁ vaṭṭatīti? Āma vaṭṭati,",
  "tika-vin13t1:121_6": "‘‘parikkhāracoḷaṁ nāma pāṭekkaṁ nidhānamukhametanti ticīvaraṁ parikkhāracoḷaṁ adhiṭṭhahitvā paribhuñjituṁ vaṭṭati.",
  "tika-vin13t1:121_7": "Udositasikkhāpade pana ticīvaraṁ adhiṭṭhahitvā pariharantassa parihāro vutto’’ti aṭṭhakathāyaṁ (pārā. aṭṭha. 2.469) vuttaṁ,",
  "tika-vin13t1:121_8": "tasmā ticīvaraṁ parikkhāracoḷaṁ adhiṭṭhahantena paccuddharitvā puna adhiṭṭhātabbaṁ.",
  "tika-vin13t1:122_0": "54.",
  "tika-vin13t1:122_1": "Idāni etesaṁ adhiṭṭhānavijahanākāraṁ dassetuṁ ‘‘acchedavissajjanagāhavibbhamā’’tiādi vuttaṁ.",
  "tika-vin13t1:122_2": "Tattha acchedoti corādīhi acchindanaṁ. Vissajjananti aññesaṁ dānaṁ. Kathaṁ pana dinnaṁ,",
  "tika-vin13t1:122_3": "kathaṁ gahitaṁ sudinnaṁ suggahitañca hotīti?",
  "tika-vin13t1:122_4": "Sace ‘‘idaṁ tuyhaṁ demi dadāmi dajjāmi oṇojemi pariccajāmi nissajjāmi vissajjāmī’’ti vā ‘‘itthannāmassa demi…pe… vissajjāmī’’ti vā vadati,",
  "tika-vin13t1:122_5": "sammukhāpi parammukhāpi dinnaṁyeva hoti.",
  "tika-vin13t1:122_6": "‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati, sudinnaṁ suggahitañca. ‘‘Tava santakaṁ karohi, tava santakaṁ hotu,",
  "tika-vin13t1:122_7": "tava santakaṁ karissatī’’ti vutte ‘‘mamasantakaṁ karomi, mama santakaṁ hotu,",
  "tika-vin13t1:122_8": "mama santakaṁ karissāmī’’ti vadati, duddinnaṁ duggahitañca.",
  "tika-vin13t1:122_9": "Sace pana ‘‘tava santakaṁ karohī’’ti vutte ‘‘sādhu, bhante, mayhaṁ gaṇhāmī’’ti gaṇhāti, suggahitaṁ.",
  "tika-vin13t1:123_0": "Gāhoti vissāsaggāho (pārā. aṭṭha. 1.131).",
  "tika-vin13t1:123_1": "So pana evaṁ veditabbo – ‘‘anujānāmi, bhikkhave,",
  "tika-vin13t1:123_2": "pañcahaṅgehi samannāgatassa vissāsaṁ gahetuṁ. Sandiṭṭho ca hoti, sambhatto ca, ālapito ca, jīvati ca,",
  "tika-vin13t1:123_3": "jānāti ca ‘gahite me attamano bhavissatī’’’ti (mahāva. 356).",
  "tika-vin13t1:123_4": "Tattha sandiṭṭhoti diṭṭhamattakamitto. Sambhattoti daḷhamitto.",
  "tika-vin13t1:123_5": "Ālapitoti ‘‘mama santakaṁ yaṁ icchasi, taṁ gaṇheyyāsi,",
  "tika-vin13t1:123_6": "āpucchitvā gahaṇe kāraṇaṁ natthī’’ti vutto.",
  "tika-vin13t1:123_7": "Jīvatīti anuṭṭhānaseyyāya sayitopi yāva jīvitindriyupacchedaṁ na pāpuṇāti.",
  "tika-vin13t1:123_8": "Gahite ca attamanoti gahite ca tuṭṭhacitto.",
  "tika-vin13t1:123_9": "Evarūpassa santakaṁ ‘‘gahite me attamano bhavissatī’’ti jānantena gahetuṁ vaṭṭati.",
  "tika-vin13t1:123_10": "Anavasesapariyādānavasena cetāni pañca aṅgāni vuttāni,",
  "tika-vin13t1:123_11": "vissāsaggāho pana tīhi aṅgehi ruhati. Kathaṁ?",
  "tika-vin13t1:123_12": "Sandiṭṭho jīvati gahite attamano,",
  "tika-vin13t1:123_13": "sambhatto jīvati gahite attamano,",
  "tika-vin13t1:123_14": "ālapito jīvati gahite attamanoti evaṁ.",
  "tika-vin13t1:124_0": "Yo pana jīvati, na ca gahite attamano hoti,",
  "tika-vin13t1:124_1": "tassa santakaṁ vissāsabhāvena gahitampi puna dātabbaṁ.",
  "tika-vin13t1:124_2": "Dadantena matakadhanaṁ tāva ye tassa dhane issarā gahaṭṭhā vā pabbajitā vā, tesaṁ dātabbaṁ.",
  "tika-vin13t1:124_3": "Yo pana paṭhamaṁyeva ‘‘suṭṭhu kataṁ tayā mama santakaṁ gaṇhantenā’’ti vacībhedena vā cittuppādamattena vā anumoditvā pacchā kenaci kāraṇena kupito, so paccāharāpetuṁ na labhati. Yopi adātukāmo, cittena pana adhivāseti, na kiñci vadati,",
  "tika-vin13t1:124_4": "sopi puna paccāharāpetuṁ na labhati.",
  "tika-vin13t1:124_5": "Yo pana ‘‘mayā tumhākaṁ santakaṁ gahita’’nti vā ‘‘paribhutta’’nti vā vutte nādhivāseti, ‘‘paṭidehī’’ti bhaṇati, so paccāharāpetuṁ labhati.",
  "tika-vin13t1:125_0": "Vibbhamāti iminā bhikkhuniyāyeva adhiṭṭhānavijahanaṁ gahitaṁ hoti. Sā pana yadā vibbhamati, tadā assamaṇī hoti.",
  "tika-vin13t1:125_1": "Bhikkhu pana vibbhamantopi yāva sikkhaṁ na paccakkhāti,",
  "tika-vin13t1:125_2": "tāva bhikkhuyevāti adhiṭṭhānaṁ na vijahatīti.",
  "tika-vin13t1:125_3": "Liṅgasikkhāti liṅgaparivattanañca sikkhāpaccakkhānañcāti attho. Sabbesūti navasu cīvaresu.",
  "tika-vin13t1:125_4": "Adhiṭṭhānaviyogakāraṇāti adhiṭṭhānavijahanakāraṇā,",
  "tika-vin13t1:125_5": "imesu aññatarena adhiṭṭhānaṁ vijahatīti attho.",
  "tika-vin13t1:126_0": "Kiñca bhiyyo (pārā. aṭṭha.",
  "tika-vin13t1:126_1": "2.469) – ticīvarassa pana vinibbiddhachiddañca adhiṭṭhānavijahanaṁ karotīti attho.",
  "tika-vin13t1:126_2": "Tattha saṅghāṭiuttarāsaṅgānaṁ dīghantato vidatthippamāṇassa tiriyantato aṭṭhaṅgulappamāṇassa padesassa orato kaniṭṭhaṅgulinakhapiṭṭhippamāṇakaṁ chiddaṁ adhiṭṭhānaṁ bhindati.",
  "tika-vin13t1:126_3": "Antaravāsakassa dīghantato vidatthippamāṇasseva tiriyantato caturaṅgulappamāṇassa padesassa orato chiddaṁ adhiṭṭhānaṁ bhindati, parato pana na bhindati.",
  "tika-vin13t1:126_4": "Tasmā chidde jāte ticīvaraṁ atirekacīvaraṁ hoti,",
  "tika-vin13t1:126_5": "sūcikammaṁ katvā puna adhiṭṭhātabbaṁ.",
  "tika-vin13t1:126_6": "Itaresaṁ pana chiddena vijahanaṁ nāma natthi.",
  "tika-vin13t1:126_7": "Yo pana ticīvarepi dubbalaṭṭhāne paṭhamaṁ aggaḷaṁ datvā pacchā dubbalaṭṭhānaṁ chinditvā apaneti, adhiṭṭhānaṁ na bhijjati.",
  "tika-vin13t1:126_8": "Maṇḍalaparivattanepi eseva nayo.",
  "tika-vin13t1:126_9": "Yo pana ubho koṭiyo majjhe karonto sace paṭhamaṁ chinditvā pacchā ghaṭeti, adhiṭṭhānaṁ vijahati, atha ghaṭetvā chindati, na vijahati.",
  "tika-vin13t1:126_10": "Rajakehi dhovāpetvā setakaṁ karontassāpi na vijahati eva.",
  "tika-vin13t1:127_0": "55.",
  "tika-vin13t1:127_1": "Idāni akappiyacīvarāni dassetuṁ ‘‘kusavākaphalakānī’’tiādi āraddhaṁ. Tattha kusacīraṁ (mahāva. 371; mahāva. aṭṭha.",
  "tika-vin13t1:127_2": ") nāma kuse ganthetvā katacīvaraṁ.",
  "tika-vin13t1:127_3": "Vākacīraṁ nāma tāpasānaṁ vakkalaṁ.",
  "tika-vin13t1:127_4": "Phalakacīraṁ nāma phalakāni sibbitvā katacīvaraṁ.",
  "tika-vin13t1:127_5": "Kesakambalanti kesehi tantaṁ vāyitvā katakambalaṁ.",
  "tika-vin13t1:127_6": "Vālakambalanti camaravālehi vāyitvā katakambalaṁ.",
  "tika-vin13t1:127_7": "Ulūkapakkhanti ulūkasakuṇassa pakkhehi katanivāsanaṁ.",
  "tika-vin13t1:127_8": "Ajinakkhipanti salomaṁ sakhuraṁ ajinamigacammaṁ.",
  "tika-vin13t1:127_9": "Imesu sattasu vatthesu yaṁ kiñci dhārayato thullaccayanti attho. Yathā imesu thullaccayaṁ, tathā akkanāḷaṁ nivāsentassa.",
  "tika-vin13t1:127_10": "Akkanāḷaṁ nāma akkadaṇḍe vākādīhi ganthetvā katacīvaraṁ.",
  "tika-vin13t1:127_11": "‘‘Na bhikkhave akkanāḷaṁ nivāsetabbaṁ, yo nivāseyya,",
  "tika-vin13t1:127_12": "āpatti thullaccayassā’’ti (mahāva. 371) hi vuttaṁ.",
  "tika-vin13t1:128_0": "56.Kadalerakakkadusse potthake cāpīti ettha kadalierakaakkamakacivākehi katāni vatthāni evaṁ vuttānīti veditabbāni.",
  "tika-vin13t1:128_1": "Etesu potthakoyeva pāḷiyaṁ āgato,",
  "tika-vin13t1:128_2": "itarāni taggatikattā aṭṭhakathāsu paṭikkhittāni. Imesu catūsupi dukkaṭameva.",
  "tika-vin13t1:128_3": "‘‘Na bhikkhave naggiyaṁ titthiyasamādānaṁ samādiyitabbaṁ, yo samādiyeyya,",
  "tika-vin13t1:128_4": "āpatti thullaccayassā’’ti (mahāva.",
  "tika-vin13t1:128_5": "370) vuttattā naggiyampi na kappati eva.",
  "tika-vin13t1:128_6": "Sabbameva nīlakaṁ sabbanīlakaṁ. Evaṁ sesesupi.",
  "tika-vin13t1:128_7": "Ettha nīlaṁ umāpupphavaṇṇaṁ hoti .",
  "tika-vin13t1:128_8": "Mañjeṭṭhakaṁ mañjeṭṭhakavaṇṇameva. Pītakaṁ kaṇikārapupphavaṇṇaṁ.",
  "tika-vin13t1:128_9": "Lohitakaṁ jayasumanapupphavaṇṇaṁ. Kaṇhakaṁ addāriṭṭhakavaṇṇaṁ.",
  "tika-vin13t1:129_0": "57.Mahāraṅgaṁ nāma satapadipiṭṭhivaṇṇaṁ.",
  "tika-vin13t1:129_1": "Mahānāmaṁ nāma rattasambhinnavaṇṇaṁ hoti.",
  "tika-vin13t1:129_2": "Padumapupphavaṇṇantipi vuttaṁ, mandarattanti attho. Tirīṭaketi rukkhatace.",
  "tika-vin13t1:129_3": "Acchinnadīghadasaketi sabbaso acchinnadasake ca majjhe chinnadasake cāti attho.",
  "tika-vin13t1:129_4": "Aññamaññaṁ saṁsibbitvā katadasaṁ phaladasaṁ nāma.",
  "tika-vin13t1:129_5": "Ketakapupphādipupphasadisāhi dasāhi yuttaṁ pupphadasaṁ nāma.",
  "tika-vin13t1:129_6": "Etesupi ‘‘potthake cāpī’’ti ettha vuttaapi-saddena dukkaṭanti veditabbaṁ.",
  "tika-vin13t1:129_7": "Tathāti yathā etesu kadalidussādīsu pupphadasāvasānesu dukkaṭaṁ,",
  "tika-vin13t1:129_8": "tathā kañcukaveṭhanesupi yaṁ kiñci dhārentassa dukkaṭanti attho.",
  "tika-vin13t1:130_0": "Etesu pana ayaṁ vinicchayo (mahāva. aṭṭha.",
  "tika-vin13t1:130_1": "372) – sabbanīlakādīni rajanāni vametvā puna rajitvā dhāretabbāni, na sakkā ce vametuṁ,",
  "tika-vin13t1:130_2": "paccattharaṇādīni vā kāretabbāni,",
  "tika-vin13t1:130_3": "tipaṭṭacīvarassa majjhe vā dātabbāni.",
  "tika-vin13t1:130_4": "Acchinnadasakādīni dasā chinditvā dhāretabbāni.",
  "tika-vin13t1:130_5": "Kañcukaṁ vijaṭetvā rajitvā paribhuñjitabbaṁ. Veṭhanepi eseva nayo.",
  "tika-vin13t1:130_6": "Tirīṭakaṁ pādapuñchanaṁ kātabbaṁ.",
  "tika-vin13t1:130_7": "Sabbanti imaṁ vuttappakāraṁ kusacīrādikaṁ akappiyacīvaraṁ acchinnacīvaro labhatīti attho. Vuttampi cetaṁ parivāre.",
  "tika-vin13t1:131_0": "‘‘Akappakataṁ nāpi rajanāya rattaṁ,",
  "tika-vin13t1:132_0": "Tena nivattho yena kāmaṁ vajeyya;",
  "tika-vin13t1:133_0": "Na cassa hoti āpatti,",
  "tika-vin13t1:134_0": "So ca dhammo sugatena desito;",
  "tika-vin13t1:135_0": "Pañhā mesā kusalehi cintitā’’ti. (pari. 481);",
  "tika-vin13t1:136_0": "Ayañhi pañho acchinnacīvarabhikkhuṁ sandhāya vutto,",
  "tika-vin13t1:136_1": "tasmā hi yaṁ kiñci akappiyacīvaraṁ nivāsetvā vā pārupitvā vā acchinnacīvarakena aññaṁ pariyesitabbaṁ. Ettha pana ‘‘idha pana, bhikkhave,",
  "tika-vin13t1:136_2": "manussā nissīmagatānaṁ bhikkhūnaṁ cīvaraṁ denti ‘imaṁ cīvaraṁ itthannāmassa demā’ti, anujānāmi, bhikkhave, sādituṁ, na tāva taṁ gaṇanūpagaṁ,",
  "tika-vin13t1:136_3": "yāva na hatthaṁ gacchatī’’ti (mahāva.",
  "tika-vin13t1:136_4": "259) vuttattā yāva āharitvā taṁ na dinnaṁ, ‘‘tumhākaṁ, bhante,",
  "tika-vin13t1:136_5": "cīvaraṁ uppanna’’nti pahiṇitvā vā nārocitaṁ, tāva gaṇanaṁ na upeti, anadhiṭṭhitaṁ vaṭṭati. Pattepi eseva nayo.",
  "tika-vin13t1:136_6": "Ānetvā dinne vā ārocite vā parihāro natthi, dasāhaṁ adhiṭṭhātabbaṁ. Cīvaravinicchayo.",
  "tika-vin13t1:137_0": "Cīvaraniddesavaṇṇanā niṭṭhitā.",
  "tika-vin13t1:138_0": "4. Rajananiddesavaṇṇanā",
  "tika-vin13t1:139_0": "58.",
  "tika-vin13t1:139_1": "Idāni tesaṁ cīvarānaṁ rajanavidhānaṁ dassetuṁ ‘‘rajanāni cā’’ti vuttaṁ. Tattha ‘‘anujānāmi, bhikkhave,",
  "tika-vin13t1:139_2": "cha rajanāni mūlarajanaṁ khandharajanaṁ tacarajanaṁ pattarajanaṁ puppharajanaṁ phalarajana’’nti (mahāva.",
  "tika-vin13t1:139_3": "344) evaṁ bhagavatā anuññātattā ‘‘chappakārāni anuññātāni satthunā’’ti vuttaṁ.",
  "tika-vin13t1:140_0": "59.",
  "tika-vin13t1:140_1": "Tattha mūleti mūlarajaneti attho.",
  "tika-vin13t1:140_2": "Haliddiṁ vivajjiya sabbaṁ labbhanti sambandho. Evaṁ sesesupi.",
  "tika-vin13t1:140_3": "Tuṅgahārako nāma eko sakaṇṭakarukkho,",
  "tika-vin13t1:140_4": "tassa haritālavaṇṇaṁ khandharajanaṁ hoti.",
  "tika-vin13t1:140_5": "Gihiparibhuttaṁ pana allipattena ekavāraṁ rajituṁ vaṭṭati.",
  "tika-vin13t1:140_6": "Phalarajane akappiyaṁ nāma natthi, sabbaṁ vaṭṭatīti. Rajanavinicchayo.",
  "tika-vin13t1:141_0": "Rajananiddesavaṇṇanā niṭṭhitā.",
  "tika-vin13t1:142_0": "5. Pattaniddesavaṇṇanā",
  "tika-vin13t1:143_0": "60.",
  "tika-vin13t1:143_1": "Idāni bhājanavikatiṁ dassetuṁ ‘‘patto cā’’ti uddhaṭaṁ.",
  "tika-vin13t1:143_2": "Ettha pana paṭhamagāthā suviññeyyā.",
  "tika-vin13t1:144_0": "61.",
  "tika-vin13t1:144_1": "Dutiye ‘‘magadhanāḷidvayataṇḍulasādhita’’nti vattabbe vibhattilopaṁ akatvā gāthābandhasukhatthaṁ ‘‘magadhe nāḷidvayataṇḍulasādhita’’nti vuttaṁ, pacitanti attho. Ettha (pārā. 602; pārā. aṭṭha. 2.602; kaṅkhā. aṭṭha.",
  "tika-vin13t1:144_2": "pattasikkhāpadavaṇṇanā) magadhanāḷi nāma aḍḍhaterasapalaṁ gaṇhāti.",
  "tika-vin13t1:144_3": "Odananti ettha sabbappakārasampannaṁ avassāvitodanaṁ gahetabbaṁ.",
  "tika-vin13t1:144_4": "Odanassa catutthabhāgappamāṇaṁ nātighanaṁ nātitanukaṁ hatthahāriyamuggasūpañca ālopassa ālopassa anurūpaṁ yāva carimakālopappahonakaṁ macchamaṁsādibyañjanañca yo patto gaṇhāti, so ukkaṭṭho nāmāti attho.",
  "tika-vin13t1:144_5": "Sappitelatakkarasakañjikādīni pana gaṇanūpagāni na honti,",
  "tika-vin13t1:144_6": "tāni hi odanagatikāneva honti, neva hāpetuṁ, na vaḍḍhetuṁ sakkonti.",
  "tika-vin13t1:144_7": "Evametaṁ sabbaṁ pakkhittaṁ sace pattassa heṭṭhimarājisamaṁ tiṭṭhati,",
  "tika-vin13t1:144_8": "suttena vā hīrena vā chindantassa suttassa vā hīrassa vā heṭṭhimantaṁ phusati, ayaṁ ukkaṭṭho nāma patto.",
  "tika-vin13t1:144_9": "Sace taṁ rājiṁ atikkamitvā thūpīkataṁ tiṭṭhati, ayaṁ ukkaṭṭhomako nāma patto.",
  "tika-vin13t1:144_10": "Sace taṁ rājiṁ na sampāpuṇāti, antogatameva hoti,",
  "tika-vin13t1:144_11": "ayaṁ ukkaṭṭhukkaṭṭho nāma patto.",
  "tika-vin13t1:145_0": "62.",
  "tika-vin13t1:145_1": "‘‘Majjhimo nāma patto nāḷikodanaṁ gaṇhātī’’ti vuttattā ‘‘majjhimo tassupaḍḍho vā’’ti vuttaṁ.",
  "tika-vin13t1:145_2": "Etthāpi vuttappakārena majjhimo majjhimomako majjhimukkaṭṭhoti pattattikaṁ veditabbaṁ.",
  "tika-vin13t1:145_3": "‘‘Omako nāma patto patthodanaṁ gaṇhātī’’ti (pārā.",
  "tika-vin13t1:145_4": "602) vacanato ‘‘tatopaḍḍho’’ti vuttaṁ.",
  "tika-vin13t1:145_5": "Magadhanāḷiyā upaḍḍhanāḷikodanañca tadūpiyaṁ sūpaṁ byañjanañca gaṇhāti, so omako nāma.",
  "tika-vin13t1:145_6": "Idhāpi omako omakomako omakukkaṭṭhoti pattattikaṁ veditabbaṁ.",
  "tika-vin13t1:145_7": "Imesu pana navasu pattesu ukkaṭṭhukkaṭṭho ca omakomako ca apatto.",
  "tika-vin13t1:145_8": "Etesu adhiṭṭhātabbakiccaṁ natthi,",
  "tika-vin13t1:145_9": "sesā satta pattā adhiṭṭhātabbā, vikappetabbā cāti attho.",
  "tika-vin13t1:146_0": "63.Atirekapattoti (pārā. 601) anadhiṭṭhito avikappito. Sakoti sasantako. Kappoti kappiyo.",
  "tika-vin13t1:146_1": "Ayamevettha saṅkhepo – yo patto kākaṇikamattassāpi mūlassa dātabbassa natthitāya sako.",
  "tika-vin13t1:146_2": "Ayopatto pañcahi pākehi mattikāpatto dvīhi pākehi pakkattā kappo.",
  "tika-vin13t1:146_3": "So dasāhaparamaṁ kālaṁ anadhiṭṭhito avikappito dhāreyyoti.",
  "tika-vin13t1:147_0": "64.Acchedādayo cīvare vuttappabhedāyeva. Chiddenāti (pārā. aṭṭha. 2.608; kaṅkhā. aṭṭha.",
  "tika-vin13t1:147_1": "pattasikkhāpadavaṇṇanā) ettha yassa pattassa mukhavaṭṭito heṭṭhā dvaṅgulappadese yena chiddena kaṅgusitthaṁ nikkhamati, tattakena chiddena bhijjati.",
  "tika-vin13t1:147_2": "Tasmiṁ pana ayacuṇṇādīhi paṭipākatike kate dasāhabbhantare puna adhiṭṭhātabbaṁ.",
  "tika-vin13t1:147_3": "Pattādhiṭṭhānamujjhatīti patto adhiṭṭhānaṁ ujjhati.",
  "tika-vin13t1:148_0": "65.",
  "tika-vin13t1:148_1": "Idāni pariharaṇavidhiṁ dassetuṁ ‘‘pattaṁ na paṭisāmeyya sodaka’’ntiādi āraddhaṁ. Sodakaṁ (cūḷava. 254) pattaṁ na paṭisāmeyya,",
  "tika-vin13t1:148_2": "ātape ca sodakaṁ pattaṁ na otapeti adhippāyo.",
  "tika-vin13t1:148_3": "Na nidaheti nirudakaṁ katvāpi atikālaṁ na nidaheti adhippāyo. Bhumyāti bhūmiyaṁ.",
  "tika-vin13t1:148_4": "Na ṭhapeti taṭṭikācammakhaṇḍādīsu yena kenaci anatthatāya paṁsusakkharamissāya bhūmiyā na ṭhapeyyāti attho.",
  "tika-vin13t1:148_5": "No ca laggayeti etthapi nāgadantādīsu (cūḷava.",
  "tika-vin13t1:148_6": "254) yattha katthaci laggantassa dukkaṭameva.",
  "tika-vin13t1:149_0": "66.Miḍḍhanteti (cūḷava. 254; cūḷava. aṭṭha. 254) miḍḍhapariyante.",
  "tika-vin13t1:149_1": "Sace pana parivattetvā tattheva patiṭṭhāti,",
  "tika-vin13t1:149_2": "evarūpāya vitthiṇṇāya miḍḍhiyā abbhantaraparicchede ṭhapetuṁ vaṭṭati, na pariyante.",
  "tika-vin13t1:149_3": "Paribhaṇḍanteti bāhirapasse katāya tanukamiḍḍhiyā anteti attho. Aṅke vāti (cūḷava. 254) dvinnaṁ ūrūnaṁ majjhe.",
  "tika-vin13t1:149_4": "Ettha pana aṁsabaddhake aṁsakūṭe laggetvā aṅke ṭhapetuṁ vaṭṭati, na itarathā. Ātapattaketi chatte.",
  "tika-vin13t1:149_5": "Ettha bhattapūropi aṁsakūṭe laggitapattopi ṭhapetuṁ na vaṭṭati.",
  "tika-vin13t1:150_0": "67.Ucchiṭṭhodakaṁ (cūḷava. 255; cūḷava. aṭṭha.",
  "tika-vin13t1:150_1": "255) nāma mukhavikkhālanodakaṁ,",
  "tika-vin13t1:150_2": "taṁ patte niṭṭhubhitvā pattena na nīhareyyāti attho.",
  "tika-vin13t1:150_3": "Calakañca aṭṭhikañca calakaṭṭhikaṁ.",
  "tika-vin13t1:150_4": "Etesu yaṁ kiñci pattena nīharantassa dukkaṭaṁ.",
  "tika-vin13t1:150_5": "Pattaṁ paṭiggahaṁ katvā hatthaṁ dhovitumpi na labhati.",
  "tika-vin13t1:150_6": "Hatthadhovitavatthadhovitaudakampi patte ākiritvā nīharituṁ na vaṭṭati.",
  "tika-vin13t1:150_7": "Anucchiṭṭhapattaṁ ucchiṭṭhahatthena gahetumpi na vaṭṭati.",
  "tika-vin13t1:150_8": "Hatthaṁ pana bahi dhovitvā gahetuṁ vaṭṭati.",
  "tika-vin13t1:150_9": "Macchamaṁsaphalāphalādīni khādanto yaṁ mukhena luñcitvā luñcitvā khādati,",
  "tika-vin13t1:150_10": "taṁ vā tesaṁ aṭṭhiādikaṁ vā mukhato nīhaṭaṁ puna akhāditukāmo chaḍḍetukāmo patte ṭhapetuṁ na labhati.",
  "tika-vin13t1:150_11": "Siṅgiveranāḷikerakhaṇḍādīni khādantehi ḍaṁsitvā ḍaṁsitvā puna ṭhapetuṁ labhati.",
  "tika-vin13t1:150_12": "‘‘Na bhikkhave pattahatthena kavāṭaṁ paṇāmetabbaṁ, yo paṇāmeyya,",
  "tika-vin13t1:150_13": "āpatti dukkaṭassā’’ti (cūḷava.",
  "tika-vin13t1:150_14": "255) vuttattā yena kenaci sarīrāvayavena pattaṁ gahetvā ṭhito yena kenaci sarīrāvayavena kavāṭaṁ paṇāmetuṁ na labhati,",
  "tika-vin13t1:150_15": "tasmā ‘‘pattahatthovā’’ti vuttaṁ.",
  "tika-vin13t1:150_16": "Aṁsakūṭe laggitvā ṭhitassa vaṭṭati.",
  "tika-vin13t1:151_0": "68.Bhūmiādhāraketi ettha dantavallivettavākādīhi kate valayādhārake.",
  "tika-vin13t1:151_1": "Dārudaṇḍādhāreti ekadārunā kataādhārake ca bahūhi daṇḍehi kataādhārake cāti attho. Tidaṇḍe na vaṭṭati.",
  "tika-vin13t1:151_2": "Etesu pana susajjitesu ekaṁ pattaṁ ṭhapetvāva tassupari ekaṁ ṭhapetuṁ vaṭṭati, tayo pana na vaṭṭanti.",
  "tika-vin13t1:151_3": "Ekaṁ nikkujjitvāva bhūmiyanti ettha bhūmiyaṁ kaṭasārakādīsu aññataraṁ pattharitvā tassupari nikkujjitvā vā ukkujjitvā vā ekaṁ ṭhapeyya,",
  "tika-vin13t1:151_4": "dve ṭhapetuṁ na vaṭṭatīti adhippāyo.",
  "tika-vin13t1:151_5": "Dve pana ṭhapentena upari ṭhapitapattaṁ ekena passena bhūmiyaṁ phusāpetvā ṭhapetuṁ vaṭṭatīti vadanti.",
  "tika-vin13t1:152_0": "69-70.",
  "tika-vin13t1:152_1": "Idāni akappiyapatte dassetuṁ ‘‘dārurūpiyasovaṇṇā’’tiādi āraddhaṁ.",
  "tika-vin13t1:152_2": "Tattha maṇiveḷuriyāmayāti (cūḷava. 252; cūḷava. aṭṭha.",
  "tika-vin13t1:152_3": "252) maṇīti indanīlakabarakatādi.",
  "tika-vin13t1:152_4": "Sace gahaṭṭhā bhattagge suvaṇṇarūpiyataṭṭakādīsu sūpabyañjanaṁ katvā upanāmenti, āmasitumpi na vaṭṭati. Ghaṭikaṭāhajā (cūḷava. 255; cūḷava. aṭṭha.",
  "tika-vin13t1:152_5": "255) ca tumbakaṭāhajā ca ghaṭitumbakaṭāhajā.",
  "tika-vin13t1:152_6": "Ettha tumbakaṭāhajānāma alābu. Pattavinicchayo.",
  "tika-vin13t1:153_0": "Pattaniddesavaṇṇanā niṭṭhitā.",
  "tika-vin13t1:154_0": "6. Thālakaniddesavaṇṇanā",
  "tika-vin13t1:155_0": "71-2.",
  "tika-vin13t1:155_1": "Idāni thālakesu kappiyākappiyavidhiṁ dassetuṁ ‘‘thālakā cā’’ti padaṁ uddhaṭaṁ.",
  "tika-vin13t1:155_2": "Tattha akappāti dārumayādayo thālakā akappiyāti attho. Phalikathālakādayo (cūḷava. aṭṭha.",
  "tika-vin13t1:155_3": "252) gihisantakā vā saṅghasantakā vā kappiyā. Ghaṭitumbakaṭāhajā (cūḷava. 255) tāvakālikā, tāsu bhuñjitvā chaḍḍetabbā, na pariharitabbāti adhippāyo. Thālakavinicchayo.",
  "tika-vin13t1:156_0": "Thālakaniddesavaṇṇanā niṭṭhitā.",
  "tika-vin13t1:157_0": "7. Pavāraṇāniddesavaṇṇanā",
  "tika-vin13t1:158_0": "73.",
  "tika-vin13t1:158_1": "Idāni pavāraṇāvidhiṁ dassetuṁ ‘‘pavāraṇā’’ti (pāci. 238-239; pāci. aṭṭha. 238-239; kaṅkhā. aṭṭha.",
  "tika-vin13t1:158_2": "paṭhamapavāraṇāsikkhāpadavaṇṇanā) padaṁ uddhaṭaṁ.",
  "tika-vin13t1:158_3": "Tattha iriyāpathenāti ṭhānagamanasayananisajjānaṁ aññatarena iriyāpathenāti attho.",
  "tika-vin13t1:158_4": "Tato iriyāpathato aññena iriyāpathena anatirittakaṁ paribhuñjeyya ce, pācittiyanti attho.",
  "tika-vin13t1:158_5": "Pācittinatirittakanti pācitti anatirittakaṁ.",
  "tika-vin13t1:159_0": "74.",
  "tika-vin13t1:159_1": "Idāni yehi aṅgehi pavāraṇā hoti,",
  "tika-vin13t1:159_2": "tāni aṅgāni dassetuṁ ‘‘asana’’ntiādimāha.",
  "tika-vin13t1:159_3": "Tattha asananti etena avippakatabhojanatā vuttā,",
  "tika-vin13t1:159_4": "bhuñjamāno ca so puggalo hotīti attho.",
  "tika-vin13t1:159_5": "Bhojanañcevāti yaṁ bhuñjanto pavāreti,",
  "tika-vin13t1:159_6": "taṁ odano kummāso sattu maccho maṁsanti imesu aññataraṁ hotīti attho.",
  "tika-vin13t1:159_7": "Abhihāroti dāyako tassa taṁ bhattaṁ kāyena abhiharatīti attho,",
  "tika-vin13t1:159_8": "vācābhihāro pana na gahetabbo.",
  "tika-vin13t1:159_9": "Samīpatāti dāyako pavāraṇappahonakabhojanaṁ gahetvā aḍḍhateyyahatthappamāṇe okāse hotīti attho.",
  "tika-vin13t1:159_10": "Kāyavācāpaṭikkhepoti hatthapāse ṭhitena abhihaṭaṁ bhikkhaṁ kāyena vā vācāya vā paṭikkhipeyyāti attho.",
  "tika-vin13t1:159_11": "Ettha pana sace bhikkhu nisinno hoti,",
  "tika-vin13t1:159_12": "ānisadassa pārimantato paṭṭhāya, sace ṭhito, paṇhiantato paṭṭhāya, sace nipanno, yena passena nipanno,",
  "tika-vin13t1:159_13": "tassa pārimantato paṭṭhāya dāyakassāpi tathāvidhassa ṭhapetvā pasāritahatthaṁ yaṁ tassa āsannataraṁ aṅgaṁ,",
  "tika-vin13t1:159_14": "tassa vasena paricchedo kātabbo.",
  "tika-vin13t1:159_15": "Pañca aṅgā pavāraṇāti ‘‘asanaṁ paññāyati, bhojanaṁ paññāyati, hatthapāse ṭhito abhiharati,",
  "tika-vin13t1:159_16": "paṭikkhepo paññāyatī’’ti (pāci. 239; pari.",
  "tika-vin13t1:159_17": "428) pāḷiyaṁ vuttehi imehi pañcahi aṅgehi pavāraṇā hotīti attho.",
  "tika-vin13t1:160_0": "75.",
  "tika-vin13t1:160_1": "Idāni etesu pañcasu bhojanaṁ dassetuṁ ‘‘odano’’tiādi vuttaṁ.",
  "tika-vin13t1:160_2": "Idāni odanādayo imehi nibbattāti dassetuṁ ‘‘sālī’’tiādimāha.",
  "tika-vin13t1:160_3": "Tattha setarattakāḷabhedā sabbāpi kaṅgujātiyo kaṅgūti gahetabbā. Kāḷasetā kudrūsavarakā.",
  "tika-vin13t1:160_4": "Imesaṁ sattannaṁ dhaññānaṁ odano ca bhojjayāgu ca odano nāmāti attho.",
  "tika-vin13t1:161_0": "76. Sāmākāditiṇaṁ (pāci. aṭṭha.",
  "tika-vin13t1:161_1": "238-239) kudrūsake saṅgahaṁ gatanti attho.",
  "tika-vin13t1:161_2": "Varakacorako varake saṅgahaṁ gato,",
  "tika-vin13t1:161_3": "sāliyañceva nīvāro saṅgahaṁ gato setattāti vadanti.",
  "tika-vin13t1:161_4": "Imesaṁ vuttappakārānaṁ sānulomānaṁ sattannaṁ dhaññānaṁ taṇḍule gahetvā ‘‘yāguṁ pacissāmā’’ti vā ‘‘bhattaṁ pacissāmā’’ti vā yaṁ kiñci sandhāya pacanti,",
  "tika-vin13t1:161_5": "sace uṇhaṁ vā sītalaṁ vā bhuñjantānaṁ bhojanakāle gahitagahitaṭṭhāne odhi paññāyati, ayaṁ odano nāma, pavāraṇaṁ janeti.",
  "tika-vin13t1:161_6": "Yopi pāyāso vā ambilayāgu vā uddhanato otāritamattā abbhuṇhā āvijjhitvā pivituṁ sakkā,",
  "tika-vin13t1:161_7": "gahitokāsepi odhiṁ na dasseti, ayaṁ pavāraṇaṁ na janeti.",
  "tika-vin13t1:161_8": "Usumāya pana vigatāya ghanabhāvaṁ gacchati, odhi paññāyati, puna pavāraṇaṁ janeti,",
  "tika-vin13t1:161_9": "pubbe tanukabhāvo na rakkhati.",
  "tika-vin13t1:161_10": "Bhatte pana udakakañjikakhīrādīni ākiritvā ‘‘yāguṁ gaṇhathā’’ti vadanti, kiñcāpi tanukā hoti,",
  "tika-vin13t1:161_11": "pavāraṇaṁ janetiyeva tasmiṁ yāguyā natthibhāvato.",
  "tika-vin13t1:161_12": "Sace pana pakkuthitesu udakādīsu pakkhipitvā pacitvā denti, yāgusaṅgahameva gacchati.",
  "tika-vin13t1:162_0": "77.Bhaṭṭhadhaññamayoti sattavidhānipi dhaññāni gahetvā kharapākabhajjitānaṁ tesaṁ taṇḍule koṭṭetvā katacuṇṇakuṇḍakāni sattu nāma.",
  "tika-vin13t1:162_1": "Samapākabhajjitānaṁ pana ātapasukkhānaṁ vā taṇḍulānaṁ cuṇṇakuṇḍakāni sattusaṅkhyaṁ na gacchanti.",
  "tika-vin13t1:162_2": "Yavasambhavoti aññehi pana muggādīhi katakummāso na pavāretīti adhippāyo.",
  "tika-vin13t1:162_3": "Udakasambhavoti iminā kakkaṭakasippikasambukādayopi saṅgahaṁ gacchanti.",
  "tika-vin13t1:162_4": "Sace yāgupānakāle ekasmiṁ bhājane ṭhapetvā macchamaṁsaṁ vā khādanti,",
  "tika-vin13t1:162_5": "te ce akhādanto aññaṁ pavāraṇappahonakaṁ paṭikkhipati, na pavāreti.",
  "tika-vin13t1:162_6": "Khāditepi sace mukhe avasiṭṭhaṁ natthi,",
  "tika-vin13t1:162_7": "tadā paṭikkhipantopi na pavāretiyeva. Sace patte avasiṭṭhaṁ atthi, mukhe natthi, tañce akhāditukāmo hoti,",
  "tika-vin13t1:162_8": "aññattha vā gantvā khāditukāmo,",
  "tika-vin13t1:162_9": "tasmiṁ khaṇe paṭikkhipantopi na pavāretiyeva.",
  "tika-vin13t1:163_0": "78.Bhojananti (pāci. aṭṭha.",
  "tika-vin13t1:163_1": "238-239) pañcasu bhojanesu yaṁ kiñci bhojanaṁ.",
  "tika-vin13t1:163_2": "Kappiyaṁ vā akappiyaṁ vā bhuñjantoti sambandho.",
  "tika-vin13t1:163_3": "Nisedhayanti kāyenābhihaṭaṁ aṅgulicalanādinā vā bhamukavikārena vā kuddhabhāvena olokena vā paṭikkhipanto kāyena vā ‘‘ala’’nti vā ‘‘na gaṇhāmī’’ti vā ‘‘mā ākirā’’ti vā ‘‘apagacchā’’ti vā ādinā nayena paṭikkhipanto vācāya vā nisedhayantoti attho.",
  "tika-vin13t1:163_4": "Kappanti kappiyabhojanameva paṭikkhipanto so pavāreti,",
  "tika-vin13t1:163_5": "akappiyamaṁsaṁ vā bhojanaṁ vā paṭikkhipanto na pavāreti. Kasmā?",
  "tika-vin13t1:163_6": "Tassa paṭikkhipitabbaṭṭhāne ṭhitattā.",
  "tika-vin13t1:163_7": "Sace kappiyabhojanaṁ bhuñjamāno akappiyaṁ paṭikkhipati, na pavāreti. Kasmā? Tassa paṭikkhipitabbato.",
  "tika-vin13t1:163_8": "Idāni missakanayaṁ dassetuṁ ‘‘tannāmenā’’tiādi vuttaṁ.",
  "tika-vin13t1:163_9": "Tatrāyaṁ piṇḍattho – tannāmena vā imanti vā abhihaṭaṁ kappiyaṁ nisedhayaṁ pavāreyyāti. Kiṁ vuttaṁ hoti?",
  "tika-vin13t1:163_10": "Yo pana macchamaṁsamissaṁ (kaṅkhā. aṭṭha.",
  "tika-vin13t1:163_11": "paṭhamapavāraṇāsikkhāpadavaṇṇanā; pāci. aṭṭha.",
  "tika-vin13t1:163_12": "238-239) yāguṁ byañjanaṁ vā āharitvā ‘‘macchaṁ gaṇhatha, maṁsaṁ gaṇhathā’’ti vadati,",
  "tika-vin13t1:163_13": "taṁ paṭikkhipato pavāraṇā hoti. Sace ‘‘yāguṁ gaṇhatha,",
  "tika-vin13t1:163_14": "rasabyañjanaṁ gaṇhathā’’ti vadati,",
  "tika-vin13t1:163_15": "taṁ paṭikkhipato pavāraṇā na hoti. Kasmā? Tassāpi atthitāya.",
  "tika-vin13t1:163_16": "Sace ‘‘imaṁ gaṇhathā’’ti savatthukaṁ katvā deti,",
  "tika-vin13t1:163_17": "taṁ paṭikkhipato pavāraṇā hoti. Bhattamissakepi eseva nayo.",
  "tika-vin13t1:163_18": "Sace aññassa abhihaṭaṁ paṭikkhipati, pavāraṇā natthiyeva.",
  "tika-vin13t1:164_0": "79-80.",
  "tika-vin13t1:164_1": "Idāni pavāraṇaṁ ajanente dassetuṁ ‘‘lājā’’tiādi vuttaṁ.",
  "tika-vin13t1:164_2": "Ettha lājā taṁsattubhattānīti (kaṅkhā. aṭṭha.",
  "tika-vin13t1:164_3": "paṭhamapavāraṇāsikkhāpadavaṇṇanā) lājā ca lājehi katasattubhattāni cāti attho.",
  "tika-vin13t1:164_4": "Macchamaṁsapūvesu pana pavāraṇā hoti,",
  "tika-vin13t1:164_5": "tasmā ‘‘suddhakhajjako’’ti vuttaṁ.",
  "tika-vin13t1:164_6": "Bhaṭṭhapiṭṭhanti pubbe āmakaṁ pacchā bhajjitabbanti vuttaṁ hoti.",
  "tika-vin13t1:164_7": "Veḷuādīnaṁ vuttāvasesānaṁ bhattanti sambandho. Rasayāgu raso pakkayāgu.",
  "tika-vin13t1:164_8": "Maṁsādīhi amissitā suddhayāgu.",
  "tika-vin13t1:164_9": "Puthukāmayaṁ pana yaṁ kiñci pavāraṇaṁ na janeti.",
  "tika-vin13t1:165_0": "81.Vuṭṭhāyāti (pāci. aṭṭha.",
  "tika-vin13t1:165_1": "238-239) āsanā uṭṭhāya atirittaṁ na kātabbanti sambandho.",
  "tika-vin13t1:165_2": "Sace pavāretvā āsanā na vuṭṭhāti bhikkhu,",
  "tika-vin13t1:165_3": "tassāpi atirittaṁ kātuṁ labhati.",
  "tika-vin13t1:165_4": "Abhuttena ca bhojananti yena pañcannaṁ bhojanānaṁ aññataraṁ bhojanaṁ antamaso kusaggenāpi na bhuttaṁ,",
  "tika-vin13t1:165_5": "tenāpi atirittaṁ na kātabbanti attho.",
  "tika-vin13t1:165_6": "Yena pana aruṇuggamepi bhuttaṁ hoti,",
  "tika-vin13t1:165_7": "so ce apavārito āsanā vuṭṭhitopi majjhanhikasamayepi puna kiñci abhutvāpi kātuṁ labhati.",
  "tika-vin13t1:165_8": "Yena yaṁ vāpure katanti yena yaṁ vā pubbe kataṁ,",
  "tika-vin13t1:165_9": "tena tampi pacchā na kātabbaṁ.",
  "tika-vin13t1:165_10": "Aññena pana taṁ kātuṁ vaṭṭatīti vadanti.",
  "tika-vin13t1:166_0": "82.",
  "tika-vin13t1:166_1": "Yaṁ phalaṁ vā kandamūlaṁ vā pañcahi samaṇakappehi katakappiyaṁ aññampi kappiyabhojanaṁ vā kappiyamaṁsaṁ vā, idaṁ kappiyaṁ nāma,",
  "tika-vin13t1:166_2": "vuttappakāraviparītaṁ akappiyaṁ nāma,",
  "tika-vin13t1:166_3": "tasmiṁ atirittakaraṇaṁ na ruhati,",
  "tika-vin13t1:166_4": "yañca paṭiggahetvā na gahitaṁ, tasmimpi na ruhati,",
  "tika-vin13t1:166_5": "tena vuttaṁ ‘‘kappiyaṁ gahitañcevā’’ti.",
  "tika-vin13t1:166_6": "Uccāritanti kappiyaṁ kāretuṁ āgatena bhikkhunā īsakampi ukkhittaṁ vā apanamitaṁ vāti attho.",
  "tika-vin13t1:166_7": "Hatthapāsato bahi ṭhitaṁ kātuṁ na vaṭṭati,",
  "tika-vin13t1:166_8": "tena vuttaṁ ‘‘hatthapāsaga’’nti.",
  "tika-vin13t1:166_9": "Atirittaṁ karontevanti atirittaṁ karonto ‘‘alametaṁ sabba’’nti vacībhedaṁ katvā evaṁ bhāsatūti attho.",
  "tika-vin13t1:166_10": "‘‘Alametaṁ sabba’’nti tikkhattuṁ vattabbaṁ, ayaṁ kira āciṇṇo.",
  "tika-vin13t1:166_11": "Vinayadharā kira pana ‘‘sakiṁ eva vattabba’’nti vadanti.",
  "tika-vin13t1:166_12": "Alametaṁ sabbanti idampi vo adhikaṁ,",
  "tika-vin13t1:166_13": "ito aññaṁ na lacchasīti attho.",
  "tika-vin13t1:167_0": "83.Anupasampannahatthaganti kappiyaṁ karontena pana anupasampannassa hatthe ṭhitaṁyeva na kātabbaṁ,",
  "tika-vin13t1:167_1": "taṁ pana aññena bhikkhunā paṭiggahāpetvā tassa hatthe ṭhitaṁ atirittaṁ katvā anupasampannassa dātuṁ vaṭṭati.",
  "tika-vin13t1:167_2": "Attanā āgantvā aññassa hatthe ca pesayitvāpi kāretuṁ labbhateti attho.",
  "tika-vin13t1:167_3": "Taṁ pana atirittakārakaṁ ṭhapetvā añño sabbo pavāritopi appavāritopi bhuñjituṁ labhatīti attho. Sace pavārito paribhuñjati,",
  "tika-vin13t1:167_4": "yathā akatena missaṁ na hoti,",
  "tika-vin13t1:167_5": "tathā mukhañca hatthañca suddhaṁ katvā bhuñjitabbaṁ.",
  "tika-vin13t1:167_6": "Gilānassa bhuttāvasesampi tassa ‘‘ajja vā sve vā khādissatī’’ti āhaṭampi anatirittakataṁ bhuñjituṁ vaṭṭatīti. Pavāraṇāvinicchayo.",
  "tika-vin13t1:168_0": "Pavāraṇāniddesavaṇṇanā niṭṭhitā.",
  "tika-vin13t1:169_0": "8. Kālikaniddesavaṇṇanā",
  "tika-vin13t1:170_0": "84.",
  "tika-vin13t1:170_1": "Idāni ye te cattāro kālikā muninā vuttā ‘‘yāvakālikaṁ yāmakālikaṁ sattāhakālikaṁ yāvajīvika’’nti,",
  "tika-vin13t1:170_2": "te dassetuṁ ‘‘kālikā cā’’ti padaṁ uddhaṭaṁ. Tattha (pāci. 254-256; pāci. aṭṭha.",
  "tika-vin13t1:170_3": "253-256) katame te kālikāti ce,",
  "tika-vin13t1:170_4": "te dassetuṁ ‘‘yāvakālika’’ntiādimāha.",
  "tika-vin13t1:170_5": "Tesu aruṇuggamanato yāva ṭhitamajjhanhikā bhuñjitabbato yāvakālikaṁ.",
  "tika-vin13t1:170_6": "Aruṇuggamanato yāva yāmāvasānā pipāsāya sati pipāsacchedanatthaṁ pātabbato yāmo kālo assāti yāmakālikaṁ.",
  "tika-vin13t1:170_7": "Tena upasametabbe ābādhe sati yāva sattāhā paribhuñjitabbato sattāhakālikaṁ.",
  "tika-vin13t1:170_8": "Ābādhe sati yāvajīvaṁ pariharitvā bhuñjitabbato yāvajīvikaṁ.",
  "tika-vin13t1:171_0": "85.",
  "tika-vin13t1:171_1": "Tesu yāvakālikaṁ dassetuṁ ‘‘piṭṭhaṁ mūlaṁ phalaṁ khajja’’ntiādimāha. Ettha (pāci. 248-250; pāci. aṭṭha.",
  "tika-vin13t1:171_2": "248-249) piṭṭhakhādanīyaṁ nāma sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasapiṭṭhaṁ labujapiṭṭhaṁ ambāṭakapiṭṭhaṁ sālapiṭṭhaṁ dhotakatālapiṭṭhaṁ khīravallipiṭṭhañcāti evamādīni tesu tesu janapadesu pakatiāhāravasena manussānaṁ khādanīyatthañca bhojanīyatthañca pharaṇakāni piṭṭhāni yāvakālikāni.",
  "tika-vin13t1:171_3": "Imināva lakkhaṇena mūlakhādanīyādīsupi yāvakālikalakkhaṇaṁ veditabbaṁ,",
  "tika-vin13t1:171_4": "ativitthārabhayena saṁkhittaṁ.",
  "tika-vin13t1:171_5": "Goraso nāma khīradadhitakkaraso.",
  "tika-vin13t1:171_6": "Dhaññabhojananti sānulomāni sattadhaññāni ca pañcavidhabhojanañcāti attho.",
  "tika-vin13t1:171_7": "Yāgusūpappabhutayoti ettha pabhuti-saddena kandakhādanīyaṁ muḷālakhādanīyaṁ matthakakhādanīyaṁ khandhakhādanīyaṁ tacakhādanīyaṁ pattakhādanīyaṁ pupphakhādanīyaṁ aṭṭhikhādanīyaṁ niyyāsakhādanīyanti imāni saṅgahitānīti veditabbāni.",
  "tika-vin13t1:172_0": "Tatridaṁ mukhamattanidassanaṁ – bhisasaṅkhāto padumapuṇḍarīkakando piṇḍālumasālukaādayo vallikando āluvakando tālakandoti evamādi kandakhādanīyaṁ.",
  "tika-vin13t1:172_1": "Padumamuḷālādayo muḷālakhādanīyaṁ.",
  "tika-vin13t1:172_2": "Tālahintālakuntālaketakanāḷikerapūgarukkhakhajjūrīādīnaṁ kaḷīrasaṅkhātā matthakā matthakakhādanīyaṁ.",
  "tika-vin13t1:172_3": "Ucchukhandho nīluppalarattuppalakumudasogandhikānaṁ pupphadaṇḍakānīti evamādi khandhakhādanīyaṁ.",
  "tika-vin13t1:172_4": "Tacakhādanīyaṁ ucchutaco eva eko yāvakāliko, sopi saraso.",
  "tika-vin13t1:172_5": "Mūlakaṁ khārako caccu tambuko taṇḍuleyyakoti evamādi pattakhādanīyaṁ.",
  "tika-vin13t1:172_6": "Mūlakapupphaṁ khārakapupphaṁ caccupupphaṁ tambukapupphanti evamādi pupphakhādanīyaṁ,",
  "tika-vin13t1:172_7": "asokapupphaṁ pana yāvajīvikaṁ.",
  "tika-vin13t1:172_8": "Labujapanasaṭṭhiādi aṭṭhikhādanīyaṁ.",
  "tika-vin13t1:172_9": "Niyyāsakhādanīye yāvakālikaṁ natthi.",
  "tika-vin13t1:172_10": "Ete vuttappakārā yāvakālikā hontīti attho.",
  "tika-vin13t1:173_0": "86. Idāni ‘‘anujānāmi, bhikkhave,",
  "tika-vin13t1:173_1": "aṭṭha pānāni ambapānaṁ jambupānaṁ cocapānaṁ mocapānaṁ madhukapānaṁ muddikapānaṁ sālūkapānaṁ phārusakapāna’’nti (mahāva.",
  "tika-vin13t1:173_2": "300) evaṁ vuttaṁ aṭṭhavidhaṁ pānakaṁ yāmakālikaṁ nāmāti dassetuṁ ‘‘madhū’’tiādimāha. Tattha (mahāva. aṭṭha.",
  "tika-vin13t1:173_3": "300) madhujaṁ muddikajaṁ sālūkajaṁ cocajaṁ mocajaṁ ambujaṁ jambujañcāti evamattho gahetabbo.",
  "tika-vin13t1:173_4": "Ettha madhujaṁ nāma madhukānaṁ jātirasena kataṁ,",
  "tika-vin13t1:173_5": "taṁ pana udakasambhinnameva vaṭṭati, suddhaṁ na vaṭṭati.",
  "tika-vin13t1:173_6": "Muddikapānaṁ nāma muddikā udake madditvā parissāvetvā gahitaṁ.",
  "tika-vin13t1:173_7": "Sālūkapānaṁ nāma rattuppalanīluppalādīnaṁ kiñjakkharehi kataṁ. Sesāni pākaṭāneva.",
  "tika-vin13t1:173_8": "Ettha pana sace sayaṁ etāni yāvakālikavatthūni paṭiggahetvā udake madditvā ātape ādiccapākena pacitvā parissāvetvā pānakaṁ karoti, taṁ purebhattameva kappati.",
  "tika-vin13t1:173_9": "Sace anupasampannena kataṁ labhati,",
  "tika-vin13t1:173_10": "tadahupurebhattaṁ sāmisampi vaṭṭati,",
  "tika-vin13t1:173_11": "pacchābhattaṁ nirāmisaparibhogena yāva aruṇuggamanā vaṭṭati.",
  "tika-vin13t1:173_12": "Imāni aṭṭha pānāni sītānipi ādiccapākānipi vaṭṭanti, aggipākāni pana na vaṭṭanti,",
  "tika-vin13t1:173_13": "tasmā ‘‘naggisantatta’’nti vuttaṁ.",
  "tika-vin13t1:174_0": "87. ‘‘Anujānāmi, bhikkhave,",
  "tika-vin13t1:174_1": "sabbaṁ phalarasaṁ ṭhapetvā dhaññaphalarasa’’nti (mahāva.",
  "tika-vin13t1:174_2": "300) vuttattā dhaññaphalaraso pana na vaṭṭati,",
  "tika-vin13t1:174_3": "tena vuttaṁ ‘‘sānulomāni dhaññāni ṭhapetvā’’ti. ‘‘Anujānāmi, bhikkhave,",
  "tika-vin13t1:174_4": "sabbaṁ puppharasaṁ ṭhapetvā madhukapuppharasa’’nti vuttattā madhukapuppharaso ādiccapāko vā hotu aggipāko vā, pacchābhattaṁ na vaṭṭati,",
  "tika-vin13t1:174_5": "tena vuttaṁ ‘‘madhukapupphamaññatrā’’ti.",
  "tika-vin13t1:175_0": "88. ‘‘Anujānāmi, bhikkhave,",
  "tika-vin13t1:175_1": "sabbaṁ pattarasaṁ ṭhapetvā ḍākarasa’’nti vuttattā udakena pakkānampi yāvakālikapattānaṁ raso purebhattameva vaṭṭati,",
  "tika-vin13t1:175_2": "sītodakena madditānaṁ raso yāmakālikaṁ.",
  "tika-vin13t1:175_3": "Tena vuttaṁ ‘‘ṭhapetvā pakkaḍākaja’’nti.",
  "tika-vin13t1:175_4": "Yāvajīvikapaṇṇassa udakena pakkassa raso yāvajīviko hoti.",
  "tika-vin13t1:176_0": "89.",
  "tika-vin13t1:176_1": "Idāni sattāhakālike dassetuṁ ‘‘sappī’’tiādimāha. Ettha (mahāva. 260) pana –",
  "tika-vin13t1:177_0": "‘‘Sappinonītatelāni, madhuphāṇitameva ca;",
  "tika-vin13t1:178_0": "Sattāhakālikā sappi, yesaṁ maṁsamavārita’’nti. –",
  "tika-vin13t1:179_0": "Pāṭho gahetabbo.",
  "tika-vin13t1:179_1": "Evaṁ pana gahite vasā telaggahaṇena gahitāva hoti ‘‘telaṁ nāma tilatelaṁ sāsapatelaṁ madhukatelaṁ eraṇḍatelaṁ vasātela’’nti (pārā. 623; pāci.",
  "tika-vin13t1:179_2": "260) evaṁ pāḷiyaṁ vitthāritattā.",
  "tika-vin13t1:179_3": "Evaṁ pana aggahetvā vasā ca ‘‘madhuphāṇita’’nti pāṭhe gahite yāvakālikabhūtā vasā sattāhakālikāti āpajjeyya,",
  "tika-vin13t1:179_4": "‘‘yāni kho pana tāni gilānānaṁ bhikkhūnaṁ paṭisāyanīyāni bhesajjāni,",
  "tika-vin13t1:179_5": "seyyathidaṁ – sappi navanītaṁ telaṁ madhu phāṇita’’nti (pārā.",
  "tika-vin13t1:179_6": "622) evaṁ pañceva bhagavatā sattāhakālikabhesajjāni anuññātāni,",
  "tika-vin13t1:179_7": "tato uttari chaṭṭhassa sattāhakālikabhesajjassa atthitāpi āpajjati,",
  "tika-vin13t1:179_8": "bhesajjakkhandhakepi bhagavatā ‘‘anujānāmi, bhikkhave,",
  "tika-vin13t1:179_9": "vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasaṁ kāle paṭiggahitaṁ kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva.",
  "tika-vin13t1:179_10": "262) evaṁ sattāhakālikavasena vasaṁ ananujānitvā tato nibbattatelameva anuññātaṁ,",
  "tika-vin13t1:179_11": "tasmā ‘‘madhuphāṇitameva cā’’ti pāṭhe aggahite pāḷiyā aṭṭhakathāya ca virujjhati.",
  "tika-vin13t1:179_12": "Therena pana uttaravihāravāsīnaṁ khuddasikkhāya āgatanayena vuttaṁ. Tesaṁ pana –",
  "tika-vin13t1:180_0": "‘‘Sappi navanītaṁ telaṁ, madhu phāṇitapañcamaṁ;",
  "tika-vin13t1:181_0": "Acchamacchavasādi ca, honti sattāhakālikā’’ti. –",
  "tika-vin13t1:182_0": "Evamāgataṁ.",
  "tika-vin13t1:182_1": "Amhākaṁ pana visuṁ sattāhakālike āgataṭṭhānaṁ natthīti vadanti, upaparikkhitabbaṁ.",
  "tika-vin13t1:183_0": "Idāni tesu sappiṁ dassetuṁ ‘‘yesaṁ maṁsapavārita’’nti vuttaṁ.",
  "tika-vin13t1:183_1": "‘‘Sappināma gosappi vā ajikāsappi vā mahiṁ sasappi vā. Yesaṁ maṁsaṁ kappati, tesaṁ sappi,",
  "tika-vin13t1:183_2": "navanītaṁ nāma tesaṁyeva navanīta’’nti (pārā. 623; pāci.",
  "tika-vin13t1:183_3": "260) pāḷiyaṁ vuttattā navanītaṁ pana gahitanti na vitthāritaṁ ,",
  "tika-vin13t1:183_4": "sappi pana purebhattaṁ paṭiggahitaṁ tadahu purebhattaṁ sāmisampinirāmisampi vaṭṭati.",
  "tika-vin13t1:183_5": "Pacchābhattato paṭṭhāya sattāhaṁ nirāmisaṁ paribhuñjitabbaṁ.",
  "tika-vin13t1:183_6": "Sattāhātikkame sace ekabhājane ṭhapitaṁ, ekaṁ nissaggiyaṁ. Sace bahūsu,",
  "tika-vin13t1:183_7": "vatthugaṇanāya nissaggiyapācittiyāni.",
  "tika-vin13t1:183_8": "Pacchābhattaṁ paṭiggahitaṁ sattāhaṁ nirāmisameva vaṭṭati.",
  "tika-vin13t1:183_9": "Sappi tāpentassa sāmaṁpāko na hoti,",
  "tika-vin13t1:183_10": "‘‘navanītaṁ pana tāpentassa hi sāmaṁpāko na hoti,",
  "tika-vin13t1:183_11": "sāmaṁpakkena pana tena saddhiṁ āmisaṁ na vaṭṭatī’’ti ca ‘‘sace anupasampanno purebhattaṁ paṭiggahitanavanītena sappiṁ katvā deti, purebhattaṁ sāmisaṁ vaṭṭati. Sace sayaṁ karoti,",
  "tika-vin13t1:183_12": "sattāhaṁ nirāmisameva vaṭṭatī’’ti ca samantapāsādikāyaṁ (pārā. aṭṭha.",
  "tika-vin13t1:183_13": "2.622) navanītamhiyeva sāmaṁpākatā vuttā, na sappimhi.",
  "tika-vin13t1:183_14": "Yaṁ pana kaṅkhāvitaraṇiyaṁ vuttaṁ ‘‘nibbattitasappi vā navanītaṁ vā pacituṁ vaṭṭatī’’ti,",
  "tika-vin13t1:183_15": "‘‘taṁ pana tadahu purebhattampi sāmisaṁ paribhuñjituṁ na vaṭṭatī’’ti (kaṅkhā. aṭṭha.",
  "tika-vin13t1:183_16": "bhesajjasikkhāpadavaṇṇanā) ca,",
  "tika-vin13t1:183_17": "tattha yāvakālikavatthunā asammissaṁ sudhotaṁ navanītaṁ sandhāya ‘‘pacituṁ vaṭṭatī’’ti vuttaṁ.",
  "tika-vin13t1:183_18": "Sayaṁpacitasattāhakālikena saddhiṁ yadi āmisaṁ bhuñjati,",
  "tika-vin13t1:183_19": "taṁ āmisaṁ sayaṁpakkasattāhakālikena missitaṁ attano yāvakālikabhāvaṁ sattāhakālikena gaṇhāpeti,",
  "tika-vin13t1:183_20": "tathā ca sati yāvakālikaṁ apakkampi sayaṁpakkabhāvaṁ upagacchatīti ‘‘sāmisaṁ paribhuñjituṁ na vaṭṭatī’’ti vuttaṁ.",
  "tika-vin13t1:183_21": "Yathā sayaṁpakkasattāhakālikavasātelaṁ sayaṁbhajjitasāsapādiyāvajīvikavatthūnaṁ telañca sāmisaṁ tadahu purebhattampi na vaṭṭati,",
  "tika-vin13t1:183_22": "tathā navanītasappīti veditabbaṁ. Vakkhati ca ācariyo –",
  "tika-vin13t1:184_0": "‘‘Yāvakālikaādīni, saṁsaṭṭhāni sahattanā. Gāhāpayanti sabbhāva’’nti ca,",
  "tika-vin13t1:185_0": "‘‘Teheva bhikkhunā pakkaṁ, kappate yāvajīvikaṁ;",
  "tika-vin13t1:186_0": "Nirāmisañca sattāhaṁ, sāmise sāmapākatā’’ti ca.",
  "tika-vin13t1:187_0": "Yā pana samantapāsādikāyaṁ navanītamhi sāmaṁpākatā vuttā,",
  "tika-vin13t1:187_1": "sā takkādisammissaṁ adhotanavanītaṁ sandhāya vuttā.",
  "tika-vin13t1:187_2": "Tasmā viññūnaṁ samantapāsādikāpi kaṅkhāvitaraṇīpi samenti,",
  "tika-vin13t1:187_3": "taṁ navanītaṁ sandhāya vuttanti ācariyā vadanti. Idameva yuttaṁ.",
  "tika-vin13t1:187_4": "Yadi sappimhi sāmaṁpākatā hoti,",
  "tika-vin13t1:187_5": "avassaṁyeva samantapāsādikāyaṁ vucceyya,",
  "tika-vin13t1:187_6": "tattha pana ‘‘sappi tāva purebhattaṁ paṭiggahitaṁ,",
  "tika-vin13t1:187_7": "tadahu purebhattaṁ sāmisampi nirāmisampi paribhuñjituṁ vaṭṭatī’’ti (pārā. aṭṭha. 2.622) hi vuttaṁ, na pacanavidhānaṁ. Manussasappinavanītānaṁ,",
  "tika-vin13t1:187_8": "aññesampi hatthiassādīnaṁ akappiyamaṁsasappinavanītānaṁ sattāhātikkame dukkaṭaṁ.",
  "tika-vin13t1:187_9": "Kiṁ pana taṁ paribhuñjituṁ vaṭṭatīti? Āma vaṭṭati. Kasmā?",
  "tika-vin13t1:187_10": "Paṭikkhepābhāvā ca sabbaaṭṭhakathāsu anuññātattā ca. ‘‘Yesaṁ maṁsaṁ kappati, tesaṁ sappi, navanīta’’nti (pārā.",
  "tika-vin13t1:187_11": "623) idaṁ pana nissaggiyavatthuṁ dassetuṁ vuttaṁ, na aññesaṁ vāraṇatthāya.",
  "tika-vin13t1:188_0": "90.",
  "tika-vin13t1:188_1": "Idāni telaṁ dassetuṁ ‘‘telaṁ tilavaseraṇḍamadhusāsapasambhava’’ntiādimāha.",
  "tika-vin13t1:188_2": "Ettha tilādīhi sambhavaṁ nibbattaṁ telanti sambandho. Ettha (pārā. aṭṭha.",
  "tika-vin13t1:188_3": "1.100) pana purebhattaṁ tile paṭiggahetvā katatelaṁ purebhattaṁ sāmisampi vaṭṭati,",
  "tika-vin13t1:188_4": "pacchābhattato paṭṭhāya savatthukappaṭiggahitattā anajjhoharaṇīyaṁ.",
  "tika-vin13t1:188_5": "Pacchābhattaṁ paṭiggahetvā katatelaṁ anajjhoharaṇīyaṁ, sīsamakkhanādīsu upanetabbaṁ.",
  "tika-vin13t1:188_6": "Eraṇḍamadhukasāsapaṭṭhīni paṭiggahetvā sace tāni bhajjitvā telaṁ karoti,",
  "tika-vin13t1:188_7": "tadahu purebhattampi sāmisaṁ na vaṭṭati, sāmaṁpākatā hoti. Sace abhajjitvā karoti,",
  "tika-vin13t1:188_8": "tadahu purebhattaṁ sāmisampi vaṭṭati,",
  "tika-vin13t1:188_9": "pacchābhattato paṭṭhāya nirāmisameva vaṭṭati,",
  "tika-vin13t1:188_10": "paribhuñjitabbavatthūnaṁ yāvajīvikattā savatthukappaṭiggahaṇe doso natthīti.",
  "tika-vin13t1:188_11": "Telaggahaṇatthāya eraṇḍakaṭṭhiādīni paṭiggahetvā sattāhaṁ atikkāmayato dukkaṭaṁ.",
  "tika-vin13t1:188_12": "Tathā pāḷiyaṁ anāgatāni adassitāni kosambakakusumbhādīnaṁ telāni.",
  "tika-vin13t1:189_0": "Idāni madhuvikatiṁ dassetuṁ ‘‘khuddābhamaramadhukari-makkhikāhi kata’’nti vuttaṁ. Tattha (pārā. aṭṭha.",
  "tika-vin13t1:189_1": "2.623) khuddāti khuddamakkhikā.",
  "tika-vin13t1:189_2": "Bhamarāti mahābhamaramakkhikā .",
  "tika-vin13t1:189_3": "Daṇḍakesu madhukarā madhukarimakkhikā nāma.",
  "tika-vin13t1:189_4": "Etāhi tīhi makkhikāhi kataṁ madhu nāmāti attho.",
  "tika-vin13t1:189_5": "‘‘Madhu nāma makkhikāmadhū’’ti pāḷiyaṁ (pārā. 623; pāci.",
  "tika-vin13t1:189_6": "260) vuttattā aññehi tumbaṭakādīhi kataṁ sattāhakālikaṁ na hotīti veditabbaṁ.",
  "tika-vin13t1:190_0": "Idāni phāṇitaṁ dassetuṁ ‘‘rasādiucchuvikati,",
  "tika-vin13t1:190_1": "pakkāpakkā ca phāṇita’’nti āha.",
  "tika-vin13t1:190_2": "Pakkā ca apakkā ca rasādiucchuvikati phāṇitanti attho.",
  "tika-vin13t1:190_3": "Madhukapupphaphāṇitaṁ purebhattaṁ sāmisaṁ vaṭṭati,",
  "tika-vin13t1:190_4": "pacchābhattato paṭṭhāya sattāhaṁ nirāmisameva vaṭṭati.",
  "tika-vin13t1:190_5": "Tassa sattāhātikkame dukkaṭaṁ.",
  "tika-vin13t1:190_6": "Ciñcaphāṇitañca ambaphāṇitañca yāvakālikameva.",
  "tika-vin13t1:191_0": "91.",
  "tika-vin13t1:191_1": "Idāni etesu vasātelassa odissa anuññātattā taṁ visuṁ uddharitvā dassetuṁ ‘‘savatthupakkā sāmaṁ vā’’tiādimāha. Sattavidhañhi (pārā. aṭṭha.",
  "tika-vin13t1:191_2": "2.623) odissaṁ nāma byādhodissaṁ puggalodissaṁ kālodissaṁ samayodissaṁ desodissaṁ vasodissaṁ bhesajjodissanti.",
  "tika-vin13t1:192_0": "Tattha ‘‘anujānāmi, bhikkhave,",
  "tika-vin13t1:192_1": "amanussikābādhe āmakamaṁsaṁ āmakalohita’’nti (mahāva. 264) vuttaṁ, idaṁ byādhodissaṁ nāma.",
  "tika-vin13t1:192_2": "Ettha pana kālepi vikālepi kappiyākappiyamaṁsalohitaṁ vaṭṭati. ‘‘Anujānāmi, bhikkhave,",
  "tika-vin13t1:192_3": "romanthakassa romanthana’’nti (cūḷava.",
  "tika-vin13t1:192_4": "273) evaṁ anuññātaṁ puggalodissaṁ nāma. ‘‘Anujānāmi, bhikkhave,",
  "tika-vin13t1:192_5": "cattāri mahāvikaṭāni dātuṁ gūthaṁ muttaṁ chārikaṁ mattika’’nti (mahāva.",
  "tika-vin13t1:192_6": "268) evaṁ sappadaṭṭhakāle appaṭiggahitakaṁ anuññātaṁ kālodissaṁ nāma.",
  "tika-vin13t1:192_7": "Gaṇabhojanādi samayodissaṁ nāma.",
  "tika-vin13t1:192_8": "Gaṇaṅgaṇūpāhanāni desodissaṁ nāma. Vasodissaṁ nāma ‘‘anujānāmi, bhikkhave,",
  "tika-vin13t1:192_9": "vasāni bhesajjānī’’ti (mahāva.",
  "tika-vin13t1:192_10": "262) evaṁ vasānāmena anuññātaṁ.",
  "tika-vin13t1:192_11": "Taṁ ṭhapetvā manussavasaṁ sabbesaṁ kappiyākappiyavasānaṁ telaṁ taṁtadatthikānaṁ telaparibhogena paribhuñjituṁ vaṭṭati.",
  "tika-vin13t1:192_12": "Bhesajjodissaṁ nāma ‘‘anujānāmi, bhikkhave,",
  "tika-vin13t1:192_13": "tāni pañca bhesajjānī’’ti (mahāva.",
  "tika-vin13t1:192_14": "261) evaṁ bhesajjanāmena vuttāni sappiādīni pañca.",
  "tika-vin13t1:193_0": "Yathā pana khīradadhiādīhi pakkatelaṁ pacchābhattaṁ na vaṭṭati, na evamidaṁ.",
  "tika-vin13t1:193_1": "Idaṁ pana telaṁ savatthukapakkampi vaṭṭati,",
  "tika-vin13t1:193_2": "taṁ dassetuṁ ‘‘savatthupakkā sāmaṁ vā’’ti vuttaṁ.",
  "tika-vin13t1:193_3": "Vasaṁ oloketvā ‘‘savatthupakkā’’ti vuttaṁ. Sāmaṁ pakkā vāti attho.",
  "tika-vin13t1:193_4": "Yathā savatthukappaṭiggahitattā sāmaṁpakkattā dadhiādīhi pakkatelaṁ attanā kataṁ purebhattampi na vaṭṭati, na evamidaṁ.",
  "tika-vin13t1:193_5": "Idaṁ pana attanā savatthukapakkampi purebhattampi pacchābhattampi vaṭṭatīti attho.",
  "tika-vin13t1:193_6": "Ettha pana kāraṇūpacārena vasātelaṁ ‘‘vasā’’ti vuttaṁ.",
  "tika-vin13t1:194_0": "Kāleti purebhattakāle parehi vā attanā vā pakkāti attho.",
  "tika-vin13t1:194_1": "Pacchābhattaṁ pana pacituṁ na vaṭṭati ‘‘kāle paṭiggahitaṁ kāle nippakkaṁ kāle saṁsaṭṭha’’nti (mahāva. 262) vuttattā. Tasmā ‘‘kāle’’ti vuttaṁ.",
  "tika-vin13t1:194_2": "Yo pana vikāle paṭiggahetvā vikāle pacitvā vikāle parissāvetvā paribhuñjati, so tīṇi dukkaṭāni āpajjati.",
  "tika-vin13t1:195_0": "Amānusāti ettha (mahāva.",
  "tika-vin13t1:195_1": "262) pana acchavasādīnaṁ anuññātattā ṭhapetvā manussavasaṁ sabbesaṁ akappiyamaṁsānaṁ vasā anuññātāti veditabbā.",
  "tika-vin13t1:195_2": "Maṁsesu hi manussahatthimaṁsādīni dasa maṁsāni paṭikkhittāni,",
  "tika-vin13t1:195_3": "vasā pana ekā manussavasā eva.",
  "tika-vin13t1:196_0": "Anupasampannena (pārā. aṭṭha.",
  "tika-vin13t1:196_1": "2.623) katanibbaṭṭitavasātelaṁ purebhattaṁ paṭiggahitaṁ purebhattaṁ sāmisampi vaṭṭati,",
  "tika-vin13t1:196_2": "pacchābhattato paṭṭhāya sattāhaṁ nirāmisameva vaṭṭati.",
  "tika-vin13t1:196_3": "Yaṁ panettha sukhumarajasadisaṁ maṁsaṁ vā nhāru vā aṭṭhi vā lohitaṁ vā, taṁ abbohārikaṁ. Sace sayaṁ karoti,",
  "tika-vin13t1:196_4": "purebhattaṁ paṭiggahetvā pacitvā parissāvetvā sattāhaṁ nirāmisameva paribhuñjitabbaṁ.",
  "tika-vin13t1:196_5": "Nirāmisaparibhogañhi sandhāya idaṁ vuttaṁ ‘‘kāle paṭiggahitaṁ kāle nippakkaṁ kāle saṁsaṭṭhaṁ telaparibhogena paribhuñjitu’’nti (mahāva. 262). Aññesanti sappiādīnaṁ.",
  "tika-vin13t1:196_6": "Vatthunti yāvakālikabhūtaṁ vatthuṁ.",
  "tika-vin13t1:196_7": "Yāvakālikavatthūnaṁ vatthuṁ na paceti sambandho.",
  "tika-vin13t1:197_0": "92.",
  "tika-vin13t1:197_1": "Idāni yāvajīvikavikatiṁ dassetuṁ ‘‘haliddī’’tiādi vuttaṁ.",
  "tika-vin13t1:197_2": "Tatthāyamanuttānapadattho (mahāva. 263; pāci. aṭṭha.",
  "tika-vin13t1:197_3": "248-249) – pañcamūlādikañcāpīti ettha dvipañcamūlena saddhiṁ aññānipi taggatikāni mūlabhesajjāni gahitānīti ñātabbaṁ.",
  "tika-vin13t1:198_0": "93-5. Biḷaṅgādīni phalabhesajjāni. Tattha (mahāva.",
  "tika-vin13t1:198_1": "263) goṭṭhaphalanti madanaphalanti vadanti.",
  "tika-vin13t1:198_2": "Kappāsādīnaṁ paṇṇanti sambandho.",
  "tika-vin13t1:198_3": "Ime pana vuttappakārā mūlabhesajjaphalabhesajjapaṇṇabhesajjavasena vuttā sabbe kappiyā.",
  "tika-vin13t1:198_4": "Imesaṁ pupphaphalapaṇṇamūlā sabbepi kappiyā yāvajīvikāyeva.",
  "tika-vin13t1:198_5": "Ṭhapetvā ucchuniyyāsaṁ sabbo ca niyyāso sarasañca ucchujaṁ tacaṁ ṭhapetvā sabbo ca tacoti sambandho.",
  "tika-vin13t1:199_0": "96. Madhunā (pārā. aṭṭha.",
  "tika-vin13t1:199_1": "2.623) amakkhitaṁ suddhasitthañca.",
  "tika-vin13t1:199_2": "Madhumakkhitaṁ pana sattāhakālikameva.",
  "tika-vin13t1:199_3": "Yañca kiñcīti odanaṁ maṁsaṁ aṭṭhiādīnīti attho.",
  "tika-vin13t1:200_0": "97.",
  "tika-vin13t1:200_1": "‘‘Yāni vā panaññānipi atthi neva khādanīye khādanīyatthaṁ pharanti,",
  "tika-vin13t1:200_2": "na bhojanīye bhojanīyatthaṁ pharanti,",
  "tika-vin13t1:200_3": "tāni paṭiggahetvā yāvajīvaṁ pariharituṁ, sati paccaye paribhuñjituṁ ,",
  "tika-vin13t1:200_4": "asati paccaye paribhuñjantassa āpatti dukkaṭassā’’ti (mahāva.",
  "tika-vin13t1:200_5": "263) vuttattā ‘‘āhāratthamasādhentaṁ,",
  "tika-vin13t1:200_6": "sabbaṁ taṁ yāvajīvika’’nti vuttaṁ.",
  "tika-vin13t1:201_0": "98.Sabbassāti gilānassāpi agilānassapīti attho.",
  "tika-vin13t1:201_1": "Kālikattayanti yāvakālikaṁ vajjetvā avasesaṁ sati paccaye vikāle kappatīti attho.",
  "tika-vin13t1:202_0": "99.Janayantubhoti janayanti ubho. Kiṁ vuttaṁ hoti?",
  "tika-vin13t1:202_1": "Yāvakālikayāmakālikasaṅkhātā ubho kālikā attano kālamatikkamitvā paribhuttā pācittiṁ janayantīti attho. Kiñca bhiyyo (mahāva. 274; mahāva. aṭṭha. 274; kaṅkhā. aṭṭha.",
  "tika-vin13t1:202_2": "sannidhikārakasikkhāpadavaṇṇanā) – ubhopi panete akappiyakuṭiyaṁ vuttā antovutthaṁ dukkaṭañca,",
  "tika-vin13t1:202_3": "punadivase paribhuñjato sannidhiṁ pācittiyañca janayantīti attho.",
  "tika-vin13t1:203_0": "100.Anāruḷheti pāḷiyaṁ anāgate manussasappiādimhīti attho.",
  "tika-vin13t1:204_0": "101.Nissaṭṭhaladdhanti (pārā.",
  "tika-vin13t1:204_1": "624) vinayakammaṁ katvā puna laddhanti attho.",
  "tika-vin13t1:204_2": "Vikappentassa sattāheti sattāhabbhantare sāmaṇerassa ‘‘idaṁ sappiṁ tela’’ntiādinā nayena nāmaṁ gahetvā ‘‘tuyhaṁ vikappemī’’ti vā ‘‘itthannāmassa vikappemī’’ti vā sammukhāpi vā parammukhāpi vā vikappentassa anāpattīti sambandho.",
  "tika-vin13t1:204_3": "Pāḷiyaṁ pana ‘‘anāpatti antosattāhe adhiṭṭheti, vissajjeti, nassati, vinassati, ḍayhati, acchinditvā gaṇhanti, vissāsaṁ gaṇhantī’’ti (pārā. 625) ettakameva vuttaṁ,",
  "tika-vin13t1:204_4": "‘‘vikappemī’’ti idaṁ pana natthi. Kiñcāpi natthi,",
  "tika-vin13t1:204_5": "atha kho ‘‘anadhiṭṭhite adhiṭṭhitasaññī nissaggiyaṁ pācittiyaṁ,",
  "tika-vin13t1:204_6": "avikappite vikappitasaññī nissaggiyaṁ pācittiya’’nti (pārā.",
  "tika-vin13t1:204_7": "624) āpattivāre āgatattā therena dassitaṁ.",
  "tika-vin13t1:204_8": "Taṁ dassentenāpi sace upasampannassa vikappeti, attano eva santakaṁ hoti, paṭiggahaṇampi na vijahati,",
  "tika-vin13t1:204_9": "tasmā upasampannavasena adassetvā anupasampannavasena dassitaṁ.",
  "tika-vin13t1:204_10": "Tassa hi vikappite paṭiggahaṇampi vijahati, āpattipi na hotīti.",
  "tika-vin13t1:204_11": "Adhiṭṭhatoti abbhañjanādīni adhiṭṭhahantassa anāpattīti attho.",
  "tika-vin13t1:204_12": "Sace pana sattāhabbhantare nirapekkho hutvā anupasampannassa pariccajati, pariccattattā anāpatti,",
  "tika-vin13t1:204_13": "itarassa ca appaṭiggahitattā ubhinnampi kāyikaparibhogo vaṭṭati.",
  "tika-vin13t1:204_14": "Anissaggiyattā pana bāhiraparibhogena vaṭṭati.",
  "tika-vin13t1:204_15": "‘‘Tāni paṭiggahetvā sattāhaparamaṁ sannidhikārakaṁ paribhuñjitabbānī’’ti (pārā.",
  "tika-vin13t1:204_16": "623) evaṁ niyametvā anuññātattā vuttaṁ ‘‘aññassa dadatopi ca anāpattī’’ti.",
  "tika-vin13t1:205_0": "102.Sabbhāvanti attano sabhāvaṁ. Yasmā gāhāpayanti,",
  "tika-vin13t1:205_1": "tasmā evamudīritanti vuttanti attho.",
  "tika-vin13t1:205_2": "Idāni vakkhamānaṁ sandhāya ‘‘eva’’nti vuttaṁ.",
  "tika-vin13t1:206_0": "103-5.Sattāhaṁ yāvajīvikanti (mahāva. 305; mahāva. aṭṭha. kaṅkhā. aṭṭha.",
  "tika-vin13t1:206_1": "sannidhikārakasikkhāpadavaṇṇanā) sattāhakālikañca yāvajīvikañcāti attho. Kiṁ vuttaṁ hoti?",
  "tika-vin13t1:206_2": "Sattāhakālikayāvajīvikadvayaṁ sesakālikasammissaṁ sambhinnarasaṁ katvā paribhuñjato sannidhipācitti hotīti udīritanti.",
  "tika-vin13t1:206_3": "Tadahu paṭiggahitaṁ tadahevāti attho.",
  "tika-vin13t1:206_4": "Sesanti sattāhakālikayāvajīvikadvayaṁ. Itaranti yāvajīvikaṁ. Pure paṭiggahitaṁ vā hotu, tadahu vā paṭiggahitaṁ,",
  "tika-vin13t1:206_5": "yāvajīvikaṁ sattāhakālikena sattāhaṁ kappatīti veditabbaṁ. ‘‘Yāvakālikena, bhikkhave, yāmakālikaṁ, sattāhakālikaṁ,",
  "tika-vin13t1:206_6": "yāvajīvikaṁ tadahu paṭiggahitaṁ kāle kappati, no vikāle. Yāmakālikena, bhikkhave, sattāhakālikaṁ,",
  "tika-vin13t1:206_7": "yāvajīvikaṁ tadahu paṭiggahitaṁ yāme kappati, yāmātikkante na kappati. Sattāhakālikena, bhikkhave,",
  "tika-vin13t1:206_8": "yāvajīvikaṁ paṭiggahitaṁ sattāhaṁ kappati,",
  "tika-vin13t1:206_9": "sattāhātikkante na kappatī’’ti hi bhesajjakkhandhake (mahāva. 305) vuttaṁ.",
  "tika-vin13t1:206_10": "Ettha pana ‘‘tadahu paṭiggahita’’nti visesavacanassa natthitāya pure paṭiggahitampi vaṭṭatīti siddhanti. Kālikavinicchayo.",
  "tika-vin13t1:207_0": "Kālikaniddesavaṇṇanā niṭṭhitā.",
  "tika-vin13t1:208_0": "9. Paṭiggāhaniddesavaṇṇanā",
  "tika-vin13t1:209_0": "106.",
  "tika-vin13t1:209_1": "Idāni ‘‘paṭiggāho’’ti padaṁ vitthāretuṁ ‘‘dātukāmābhihāro cā’’tiādi āraddhaṁ.",
  "tika-vin13t1:209_2": "Tattha dātukāmassa abhihāro dātukāmābhihāro.",
  "tika-vin13t1:209_3": "Etena aññassa patte pakkhipituṁ ālulentassa phusitāni uṭṭhahitvā aññassa patte sace patanti,",
  "tika-vin13t1:209_4": "paṭiggahaṇaṁ na ruhatīti dīpitaṁ hoti.",
  "tika-vin13t1:209_5": "Eraṇakkhamanti thāmamajjhimena purisena ukkhipanakkhamaṁ,",
  "tika-vin13t1:209_6": "tato mahante paṭiggahaṇaṁ na ruhati.",
  "tika-vin13t1:209_7": "Tidhā denteti kāyakāyappaṭibaddhanissaggiyānaṁ vasena tidhā dente.",
  "tika-vin13t1:209_8": "Tassa bhikkhuno kāyakāyappaṭibaddhehi dvidhā gāhoti attho. Pañcaṅgo evaṁ pañcaṅgevaṁ. Dātukāmābhihāro ekaṁ, hatthapāso ekaṁ, eraṇakkhamatā ekaṁ,",
  "tika-vin13t1:209_9": "devamanussatiracchānagatesu ekena tidhā dānamekaṁ,",
  "tika-vin13t1:209_10": "dvidhā gāho ekanti evaṁ pañcaṅgāni honti.",
  "tika-vin13t1:210_0": "107.",
  "tika-vin13t1:210_1": "Idāni yena kāyappaṭibaddhena paṭiggahaṇaṁ na ruhati,",
  "tika-vin13t1:210_2": "taṁ dassetuṁ ‘‘asaṁhāriye’’tiādimāha. Khāṇuke (pāci. aṭṭha.",
  "tika-vin13t1:210_3": "265) bandhitvā ṭhapitamañcādimhi vā phalake vā pāsāṇe vā asaṁhāriye na ruhatīti attho.",
  "tika-vin13t1:210_4": "Tatthajāte paduminipaṇṇe vā kiṁsukapaṇṇādimhi vā na vaṭṭati,",
  "tika-vin13t1:210_5": "sukhume ciñcaādīnaṁ paṇṇe vā na ruhati,",
  "tika-vin13t1:210_6": "yañca majjhimapuriso sandhāretuṁ na sakkoti,",
  "tika-vin13t1:210_7": "tasmiṁ asayhabhāre ca paṭiggaho na ruhatīti attho.",
  "tika-vin13t1:211_0": "108.",
  "tika-vin13t1:211_1": "Idāni paṭiggahaṇavijahanaṁ dassetuṁ ‘‘sikkhāmaraṇaliṅgehī’’tiādi āraddhaṁ.",
  "tika-vin13t1:211_2": "Tatthāyaṁ piṇḍattho – sikkhāpaccakkhānena ca maraṇena ca liṅgaparivattanena ca ‘‘na taṁ dāni paribhuñjissāmī’’ti vā ‘‘na puna paṭiggahetvā paribhuñjissāmī’’ti vā evaṁ anapekkhavissajjanena ca corādīhi vā acchedā ca anupasampannassa dānā ca gāho paṭiggāho upasammati vijahatīti.",
  "tika-vin13t1:211_3": "Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṁ.",
  "tika-vin13t1:212_0": "109-110",
  "tika-vin13t1:213_0": ".",
  "tika-vin13t1:213_1": "Idāni paṭiggahetvā paribhuñjitabbaṁ dassetuṁ ‘‘appaṭiggahitaṁ sabba’’ntiādi vuttaṁ. Tassattho (kaṅkhā. aṭṭha.",
  "tika-vin13t1:213_2": "dantaponasikkhāpada) – catukālikapariyāpannaṁ antamaso rajareṇumpi appaṭiggahetvā sabbaṁ paribhuñjato pācitti.",
  "tika-vin13t1:213_3": "Idāni appaṭiggahetvā paribhuñjitabbaṁ dassetuṁ ‘‘suddhañca nātibahala’’ntiādi vuttaṁ.",
  "tika-vin13t1:213_4": "Tattha suddhañcāti aññesaṁ rasena asammissaṁ.",
  "tika-vin13t1:213_5": "Himodakasamuddodakādīsu paṭiggahaṇakiccaṁ natthi. Loṇañca assu ca loṇassu.",
  "tika-vin13t1:213_6": "Ettha loṇaṁ nāma sarīre uṭṭhitaṁ.",
  "tika-vin13t1:213_7": "Etāni pana sabbāni avicchinnāneva kappanti, netarāni.",
  "tika-vin13t1:214_0": "111.",
  "tika-vin13t1:214_1": "Idāni anaṅgalaggānipi dassetuṁ ‘‘gūthamattikamuttānī’’tiādimāha.",
  "tika-vin13t1:214_2": "Tathāvidheti tathāvidhe kāle, sappadaṭṭhakāleti attho.",
  "tika-vin13t1:214_3": "Aññesaṁ pana appaṭiggahitaṁ anaṅgalaggaṁ na vaṭṭati. Kasmā ? ‘‘Anujānāmi, bhikkhave, yaṁ karonto paṭiggaṇhāti, sveva paṭiggaho kato,",
  "tika-vin13t1:214_4": "na puna paṭiggahetabbo’’ti (mahāva. 268) vuttattā.",
  "tika-vin13t1:215_0": "112.Durūpaciṇṇeti dupparāmaṭṭhe phalikarukkhavalliādiṁ cālentassa vā āmisabharitabhājanaṁ appaṭiggahitaṁ parāmasantassa vā durūpaciṇṇadukkaṭaṁ hotīti attho.",
  "tika-vin13t1:215_1": "Rajokiṇṇeti bhikkhāya carantassa patte patitarajaṁ appaṭiggahetvā puna bhikkhaṁ gaṇhato vinayadukkaṭaṁ hotīti attho.",
  "tika-vin13t1:215_2": "Athuggahappaṭiggaheti atha uggahappaṭiggahe,",
  "tika-vin13t1:215_3": "attanā eva uggahetvā gahiteti attho.",
  "tika-vin13t1:215_4": "Akappiyakuṭiyaṁ antovutthe ca yattha katthaci bhikkhunā sayaṁpakke ca attanā vā parena vā akappiyakuṭiyaṁ antopakke cāti sabbattha dukkaṭanti adhippāyo. Paṭiggāhavinicchayo.",
  "tika-vin13t1:216_0": "Paṭiggāhaniddesavaṇṇanā niṭṭhitā.",
  "tika-vin13t1:217_0": "10. Akappiyamaṁsaniddesavaṇṇanā",
  "tika-vin13t1:218_0": "113.",
  "tika-vin13t1:218_1": "Idāni maṁsesu paṭipajjitabbākāraṁ dassetuṁ ‘‘maṁsesu ca akappiya’’nti uddhaṭaṁ.",
  "tika-vin13t1:218_2": "Akappiyamaṁsamhi dassite kappiyamaṁsaṁ dassitameva hoti pārisesanayena.",
  "tika-vin13t1:218_3": "Uragassa cāti ettha sabbopi urago na kappati.",
  "tika-vin13t1:219_0": "114.",
  "tika-vin13t1:219_1": "Ettāvatā jātivasena dasavidhampi akappiyamaṁsaṁ dassetvā idāni kappiyamaṁsesupi akappiyavidhiṁ dassetuṁ ‘‘uddissakatamaṁsañca,",
  "tika-vin13t1:219_2": "yañca appaṭivekkhita’’nti vuttaṁ.",
  "tika-vin13t1:219_3": "Tattha pañcasu sahadhammikesu yassa kassaci yaṁ kiñci uddissa kataṁ uddissakataṁ nāma,",
  "tika-vin13t1:219_4": "taṁ pana jānitvā paribhuñjituṁ sabbesampi na vaṭṭati, ajānantānaṁ anāpatti. Macchesupi eseva nayo.",
  "tika-vin13t1:219_5": "Appaṭivekkhitanti anupaparikkhitaṁ, anāpucchitanti attho.",
  "tika-vin13t1:219_6": "‘‘Na bhikkhave appaṭivekkhitvā maṁsaṁ paribhuñjitabbaṁ, yo paribhuñjeyya,",
  "tika-vin13t1:219_7": "āpatti dukkaṭassā’’ti (mahāva. 281) vuttaṁ.",
  "tika-vin13t1:219_8": "Macchesu pana āpucchanakiccaṁ natthi akappiyamacchānaṁ natthitāyāti vadanti.",
  "tika-vin13t1:219_9": "Idāni etesu āpattibhedaṁ dassetuṁ ‘‘thullaccaya’’ntiādimāha. Taṁ sabbaṁ (kaṅkhā. aṭṭha.",
  "tika-vin13t1:219_10": "sannidhikārakasikkhāpadavaṇṇanā) uttānameva.",
  "tika-vin13t1:220_0": "115.",
  "tika-vin13t1:220_1": "Idāni na kevalaṁ imesaṁ manussādīnaṁ maṁsameva akappiyaṁ,",
  "tika-vin13t1:220_2": "aṭṭhiādīnipi akappiyānīti dassetuṁ ‘‘aṭṭhīpī’’tiādi vuttaṁ. Tattha (mahāva.",
  "tika-vin13t1:220_3": "aṭṭha 281) lomampesanti lomampi esaṁ akappiyamaṁsavatthūnanti attho.",
  "tika-vin13t1:220_4": "Sacittakaṁ vāti etesu pana uddissakatameva sacittakaṁ, sesā acittakāti. Akappiyamaṁsavinicchayo.",
  "tika-vin13t1:221_0": "Akappiyamaṁsaniddesavaṇṇanā niṭṭhitā.",
  "tika-vin13t1:222_0": "11. Nissaggiyaniddesavaṇṇanā",
  "tika-vin13t1:223_0": "116-7.",
  "tika-vin13t1:223_1": "Idāni accoḷārikānaṁ vasena dassetuṁ ‘‘arūpiya’’ntiādi āraddhaṁ.",
  "tika-vin13t1:223_2": "Aññathāpi yutti pariyesitabbā. Tatthāyaṁ saṅkhepattho (pārā. 591; pārā. aṭṭha. 2.589; kaṅkhā. aṭṭha.",
  "tika-vin13t1:223_3": "jātarupasikkhāpadavaṇṇanā) – yo rūpiyena arūpiyañca parivatteyya,",
  "tika-vin13t1:223_4": "yo ca itarena ca arūpiyena rūpiyaṁ parivatteyya, tassa nissaggiyaṁ hotīti.",
  "tika-vin13t1:224_0": "Idāni rūpiyañca arūpiyañca dassetuṁ ‘‘idha rūpiya’’ntiādi āraddhaṁ. Ettha (pārā. 589; kaṅkhā. aṭṭha.",
  "tika-vin13t1:224_1": "jātarupasikkhāpadavaṇṇanā) sajjhu siṅgīti sajjhūti rajataṁ. Siṅgīti suvaṇṇaṁ.",
  "tika-vin13t1:224_2": "Tambalohādīhi vā dārūhi vā paṇṇehi vā lākhāya vā rūpaṁ samuṭṭhāpetvā vā asamuṭṭhāpetvā vā kataṁ cammabījamayampiyaṁ yaṁ dese vohāraṁ gacchati, idaṁ vohārūpagamāsakaṁ nāma.",
  "tika-vin13t1:224_3": "Idamidha rūpiyanti adhippetaṁ.",
  "tika-vin13t1:224_4": "Vatthādi ca muttādi ca vatthamuttādi.",
  "tika-vin13t1:224_5": "Itaranti arūpiyaṁ kappiyavatthuñca dukkaṭavatthuñca. Kiṁ vuttaṁ hoti?",
  "tika-vin13t1:224_6": "Vatthaṁ suttaṁ phālo paṭako kappāso anekappakāraṁ aparaṇṇaṁ sappi navanītaṁ telaṁ madhu phāṇitādibhesajjañcāti idaṁ kappiyavatthu nāma.",
  "tika-vin13t1:224_7": "Muttā maṇi veḷuriyo saṅkhosilā pavāḷaṁ lohitaṅgo masāragallaṁ satta dhaññāni dāsī dāso khettaṁ vatthu pupphārāmaphalārāmādayoti idaṁ dukkaṭavatthu nāma,",
  "tika-vin13t1:224_8": "tadubhayaṁ arūpiyaṁ nāmāti vuttaṁ hoti.",
  "tika-vin13t1:225_0": "118.",
  "tika-vin13t1:225_1": "Ettāvatā rūpiyasaṁvohāraṁ dassetvā idāni kayavikkayaṁ dassetuṁ ‘‘imaṁ gahetvā’’tiādimāha .",
  "tika-vin13t1:225_2": "Tattha imanti taṇḍulādikaṁ kappiyabhaṇḍaṁ gahetvā vā odanādiṁ bhutvā vā ‘‘imaṁ vatthādikaṁ kappiyabhaṇḍaṁ dehi, imaṁ rajanapacanādikaṁ kara, rajanakaṭṭhādimā naya, imaṁ vā tava demi,",
  "tika-vin13t1:225_3": "tvaṁ pana imañca imañca āhara, kara,",
  "tika-vin13t1:225_4": "dehī’’ti evaṁ kayavikkaye samāpanne nissaggīti sambandho.",
  "tika-vin13t1:226_0": "119.",
  "tika-vin13t1:226_1": "Idāni pariṇāmavasena āpattibhedaṁ dassetuṁ ‘‘attano’’tiādi āraddhaṁ. Tatrāyaṁ piṇḍattho (pārā. 659; pārā. aṭṭha. 2.658; kaṅkhā. aṭṭha.",
  "tika-vin13t1:226_2": "pariṇatasikkhāpadavaṇṇanā) – saṅghassa vā aññassa vā nataṁ pariṇataṁ lābhaṁ labhitabbaṁ cīvarādipaccayaṁ attano vā aññassa vā pariṇāmeyya, nissaggiyaādīni hontīti. Kathaṁ?",
  "tika-vin13t1:226_3": "Yo pana mātusantakampi saṅghassa pariṇataṁ attano pariṇāmeti, nissaggiyaṁ.",
  "tika-vin13t1:226_4": "Aññassa puggalassa pariṇāmeti, suddhikapācittiyaṁ.",
  "tika-vin13t1:226_5": "Aññassa saṅghassa vā cetiyassa vā pariṇāmeti, dukkaṭaṁ.",
  "tika-vin13t1:226_6": "Yo pana aññapuggalassa vā cetiyassa vā pariṇataṁ attano vā aññapuggalassa vā saṅghassa vā aññacetiyassa vā pariṇāmeti, tassāpi dukkaṭamevāti.",
  "tika-vin13t1:227_0": "120.",
  "tika-vin13t1:227_1": "Yo pana nissaggiṁ nissajjitabbaṁ anissajjitvā vinayakammaṁ akatvā paribhuñjeyya, tassa dukkaṭaṁ.",
  "tika-vin13t1:227_2": "Yo vā parena vinayakammatthāya nissaṭṭhaṁ sakasaññāya na dadeyya, tassāpi dukkaṭaṁ.",
  "tika-vin13t1:227_3": "Aññathetaranti ettha aññathāti theyyasaññāya sace na dadeyya,",
  "tika-vin13t1:227_4": "itaraṁ tassa agghavasena pārājikañca thullaccayañca dukkaṭañca hotīti attho. Nissaggiyavinicchayo.",
  "tika-vin13t1:228_0": "Nissaggiyaniddesavaṇṇanā niṭṭhitā.",
  "tika-vin13t1:229_0": "12. Pācittiyaniddesavaṇṇanā",
  "tika-vin13t1:230_0": "121.",
  "tika-vin13t1:230_1": "Idāni pācittiyāni dassetuṁ ‘‘pācittī’’ti mātikāpadaṁ uddharitvā ‘‘musāvādomasāvāde, pesuññaharaṇe’’tiādi vuttaṁ.",
  "tika-vin13t1:230_2": "Tattha musāvāde ca omasavāde ca pesuññaharaṇe ca pācitti vuttāti sambandho. Evaṁ sesesupi. Ettha pana ‘‘adiṭṭhaṁ, asutaṁ, amutaṁ , aviññātaṁ, diṭṭhaṁ, sutaṁ, mutaṁ, viññāta’’nti (pāci. 3; pāci. aṭṭha.",
  "tika-vin13t1:230_3": "3) pubbepi ‘‘musā bhaṇissāmī’’ti cetetvā vacanakkhaṇeva ‘‘musā bhaṇāmī’’ti jānitvā jānantasseva musābhaṇane pācitti nāma āpatti hotīti attho. Yassa bhaṇati, so taṁ na suṇāti, āpatti na hoti (kaṅkhā. aṭṭha. musāvādasikkhāpadavaṇṇanā).",
  "tika-vin13t1:231_0": "‘‘Omasavādo nāma dasahi ākārehi omasati jātiyāpi nāmenapi gottenapi kammenapi sippenapi ābādhenapi liṅgenapi kilesenapi āpattiyāpi akkosenapī’’ti (pāci.",
  "tika-vin13t1:231_1": "15) evaṁ vuttehi dasahi ākārehi upasampannaṁ yo khuṁseti vambheti, ayaṁ omasati nāma, tassa pācittīti attho.",
  "tika-vin13t1:231_2": "Parammukhā bhaṇantassa dukkaṭaṁ,",
  "tika-vin13t1:231_3": "tathā pāḷiyaṁ anāgatehi ‘‘coro’’ti vā ‘‘gaṇṭhibhedako’’ti vā ādīhi bhaṇantassa.",
  "tika-vin13t1:231_4": "‘‘Santi idhekacce khattiyā brāhmaṇā caṇḍālā’’tiādinā pariyāyena bhaṇantassa ca anupasampannaṁ bhaṇantassa ca sabbatthapi dukkaṭameva.",
  "tika-vin13t1:232_0": "Piyakamyatāya vā bhedādhippāyena vā upasampannaṁ jātiādīhi omasantassa upasampannassa vacanaṁ sutvā tassa upasaṁharaṇaṁ pesuññaharaṇaṁ nāma.",
  "tika-vin13t1:232_1": "Etthāpi pariyāyavacanena ca anupasampannassa upasaṁharaṇena ca dukkaṭameva.",
  "tika-vin13t1:233_0": "Padasodhammoti ettha ‘‘dhammo nāma buddhabhāsito sāvakabhāsito isibhāsito devatābhāsito atthūpasaṁhito dhammūpasaṁhito’’ti (pāci.",
  "tika-vin13t1:233_1": "46) evaṁ vuttaṁ saṅgītittayamāruḷhaṁ tipiṭakadhammaṁ padaanupadaanvakkharaanubyañjanavasena bhikkhuñca bhikkhuniñca ṭhapetvā anupasampannaṁ ekato vācentassa pācitti hotīti attho.",
  "tika-vin13t1:234_0": "Sāgāreti yaṁ pana sabbantimena pariyāyena diyaḍḍhahatthubbedhena pākārādinā parikkhittattā sabbaparicchinnañca yena kenaci vitānādinā antamaso vatthenapi channattā sabbacchannañca senāsanaṁ,",
  "tika-vin13t1:234_1": "tathārūpe senāsane ekūpacāraṭṭhāne anupasampannena saha vasantassa catutthadivasato paṭṭhāya nipajjanagaṇanāya ca anupasampannagaṇanāya ca devasikaṁ pācitti hotīti attho.",
  "tika-vin13t1:235_0": "Ujjhāpanakakhiyyaneti ettha yo upasampannaṁ saṅghena sammataṁ senāsanapaññāpakaṁ vā bhattuddesakaṁ vā yāgubhājakaṁ vā phalabhājakaṁ vā khajjabhājakaṁ vā appamattakavissajjakaṁ vā maṅkukattukāmo chandena ‘‘itthannāmo senāsanaṁ paññāpeti,",
  "tika-vin13t1:235_1": "bhattāni ca uddisatī’’ti vā vadanto aññaṁ upasampannaṁ ujjhāpeti tena avajānāpeti,",
  "tika-vin13t1:235_2": "yo pana tatheva vadanto upasampannassa santike tassa ayasaṁ pakāsento khīyati,",
  "tika-vin13t1:235_3": "tasmiṁ ujjhāpanake ca khīyanake ca pācittidvayanti veditabbaṁ.",
  "tika-vin13t1:236_0": "122.Talasattianādara-kukkuccuppādanesu cāti ettha yo bhikkhu upasampannassa paharaṇākāraṁ dassento kāyaṁ vā kāyappaṭibaddhaṁ vā uccāreti, tassa pācittiyaṁ. Sace viraddho pahāraṁ deti, appaharitukāmatāya dukkaṭaṁ,",
  "tika-vin13t1:236_1": "tathā anupasampannesupi dukkaṭameva.",
  "tika-vin13t1:237_0": "Upasampannena paññattena vuccamāno taṁ asikkhitukāmatāya vā tassa vacanaṁ asotukāmatāya vā yo anādariyaṁ karoti,",
  "tika-vin13t1:237_1": "tassa anādarakaraṇe pācittiyanti attho.",
  "tika-vin13t1:237_2": "Apaññattena vuccamānassa ca anupasampannena paññattena vā apaññattena vā vuccamānassa dukkaṭaṁ.",
  "tika-vin13t1:238_0": "Upasampannassa ‘‘ūnavīsativasso maññe tvaṁ upasampanno,",
  "tika-vin13t1:238_1": "vikāle maññe tayā bhutta’’ntiādinā nayena sañcicca kukkuccaṁ uppādentassa pācittiyaṁ.",
  "tika-vin13t1:238_2": "Anupasampannassa uppādane dukkaṭaṁ.",
  "tika-vin13t1:239_0": "Gāmappavesanāpucchāti ettha pana majjhanhikātikkamanato paṭṭhāya yāva aruṇuggamanā vikālo nāma,",
  "tika-vin13t1:239_1": "etthantare sace sambahulā kenaci kammena gāmaṁ pavisanti,",
  "tika-vin13t1:239_2": "‘‘vikāle gāmappavesanaṁ āpucchāmā’’ti sabbehipi aññamaññaṁ āpucchitabbaṁ.",
  "tika-vin13t1:239_3": "Sace anāpucchā parikkhittassa parikkhepaṁ,",
  "tika-vin13t1:239_4": "aparikkhittassa upacāraṁ atikkamanti, paṭhamapāde dukkaṭaṁ, dutiyapāduddhāre pācittiyaṁ. Āpadāsu anāpatti.",
  "tika-vin13t1:240_0": "Bhojane ca paramparāti paramparabhojane ca pācittiyanti attho.",
  "tika-vin13t1:240_1": "Ettha pana pañcasu bhojanesu aññataraṁ nāmaṁ gahetvā ‘‘odanena vā sattunā vā kummāsena vā maṁsena vā macchena vā nimantemī’’tiādinā nayena,",
  "tika-vin13t1:240_2": "yena kenaci vevacanena vā akappiyanimantanāya nimantitassa yena yena paṭhamaṁ nimantito,",
  "tika-vin13t1:240_3": "tassa tassa bhojanaṁ ṭhapetvā uppaṭipāṭiyā,",
  "tika-vin13t1:240_4": "avikappetvā vā paṭhamanimantanaṁ parassa parassa kulassa pañcannaṁ bhojanānaṁ aññataraṁ paribhuñjantassa paramparabhojane pācitti hoti.",
  "tika-vin13t1:240_5": "Gilānacīvaradānacīvarakālasamayesu anāpatti,",
  "tika-vin13t1:240_6": "tathā pañca bhojanāni ṭhapetvā sabbattha.",
  "tika-vin13t1:241_0": "123.Anuddharitvā gamane seyyanti ettha dasavidhā seyyā bhisi cimilikā uttarattharaṇaṁ bhūmattharaṇaṁ taṭṭikā cammakhaṇḍo nisīdanaṁ paccattharaṇaṁ tiṇasanthāro paṇṇasanthāroti.",
  "tika-vin13t1:241_1": "Etesu yaṁ kiñci saṅghike vihāre guttasenāsane attano vassaggena gahitaṁ attanā vā santharitvā,",
  "tika-vin13t1:241_2": "anupasampannena vā santharāpetvā taṁ divasaṁ gamikavasena pakkamanto neva sayaṁ uddhareyya na aññaṁ uddharāpeyya,",
  "tika-vin13t1:241_3": "yathā upacikādīhi na khajjeyya, evaṁ na ṭhapeyya, aññena vā na uddharāpeyya,",
  "tika-vin13t1:241_4": "patirūpaṁ bhikkhuṁ vā sāmaṇeraṁ vā ārāmikameva vā anāpucchā vā gaccheyya,",
  "tika-vin13t1:241_5": "tassa parikkhittassa vihārassa parikkhepaṁ,",
  "tika-vin13t1:241_6": "aparikkhittassa dve leḍḍupāte atikkamantassa pācittiyaṁ.",
  "tika-vin13t1:241_7": "Maṇḍaparukkhamūlādiaguttasenāsane santharitvā gacchantassa dukkaṭaṁ,",
  "tika-vin13t1:241_8": "tathā mañcapīṭhabhisikocchakesu, guttasenāsanepi dukkaṭameva.",
  "tika-vin13t1:242_0": "Senāsanāni vāti ettha anuddharitvā gamaneti sambandho.",
  "tika-vin13t1:242_1": "Ettha pana mañco pīṭhaṁ bhisi kocchakanti catubbidhampi senāsanaṁ vassānahemantānaṁ aṭṭhasu māsesu ajjhokāse vā ovassakamaṇḍape vā rukkhamūle vā sayaṁ santharitvā vā anupasampannena santharāpetvā vā taṁ anuddharitvā vā anuddharāpetvā vā tassa senāsanassa dvinnaṁ leḍḍupātānaṁ atikkamane pācittiyaṁ.",
  "tika-vin13t1:242_2": "Sammuñjanīyādi sesaparikkhāresu dukkaṭaṁ.",
  "tika-vin13t1:243_0": "Itthiyāddhānagamaneti ettha mātugāmena ‘‘gacchāma bhagini,",
  "tika-vin13t1:243_1": "gacchāma ayyā’’ti evaṁ saṁvidahitvā ‘‘ajja vā sve vā parasuve vā’’ti niyamitakālaṁ visaṅketaṁ akatvā dvāravisaṅketaṁ maggavisaṅketaṁ katvāpi gacchato gāmantare gāmantare pācittiyaṁ.",
  "tika-vin13t1:243_2": "Agāmake araññe addhayojane addhayojane āpatti.",
  "tika-vin13t1:244_0": "Ekekāya nisīdaneti ettha eko ekāya itthiyā nisīdaneti attho.",
  "tika-vin13t1:245_0": "124.Bhiṁsāpaneti ettha upasampanno upasampannaṁ bhiṁsāpetukāmo corakantāravāḷakantārādīni ācikkhati,",
  "tika-vin13t1:245_1": "bhayānakaṁ vā rūpasaddādiṁ dasseti, so bhāyatu vā mā vā,",
  "tika-vin13t1:245_2": "tassa payoge payoge pācittiyaṁ. Anupasampanne dukkaṭaṁ.",
  "tika-vin13t1:246_0": "Ākoṭaneti pahāradāne.",
  "tika-vin13t1:246_1": "Upasampanno upasampannassa anattamano hutvā sace uppalapattenapi pahāraṁ deti, pācittiyaṁ.",
  "tika-vin13t1:246_2": "Anupasampannassa gahaṭṭhassa vā pabbajitassa vā itthiyā vā purisassa vā antamaso tiracchānagatassāpi pahāraṁ deti, dukkaṭameva.",
  "tika-vin13t1:247_0": "Anācāraṁ ācaritvā saṅghamajjhe āpattiyā vā vatthunā vā anuyuñjiyamāno taṁ akathetukāmo ‘‘ko āpanno, kiṁ āpanno,",
  "tika-vin13t1:247_1": "kismiṁ āpanno’’tiādinā nayena aññehi vacanehi taṁ vacanaṁ paṭicchādento so aññaṁ vadati, ayaṁ aññavādako,",
  "tika-vin13t1:247_2": "tasmiṁ aññavādake ca kañci vītikkamaṁ disvā ‘‘āvuso,",
  "tika-vin13t1:247_3": "idaṁ nāma tayā kata’’nti vutte taṁ na kathetukāmo tuṇhībhūtova saṅghaṁ vihesatīti saṅghavihesako,",
  "tika-vin13t1:247_4": "tasmiṁ vihesake ca pācitti hotīti attho.",
  "tika-vin13t1:247_5": "Idha pana ñattidutiyena kammena aññavādake ca vihesake ca āropite puna aññaṁ bhaṇantassa, vihesantassa pācitti.",
  "tika-vin13t1:247_6": "Anāropite dukkaṭanti veditabbaṁ.",
  "tika-vin13t1:248_0": "Duṭṭhullapakāsachādeti ettha kiñcāpi ‘‘duṭṭhullā nāma āpatti cattāri ca pārājikāni terasa ca saṅghādisesā’’ti (pāci. 399) vuttā,",
  "tika-vin13t1:248_1": "tathāpi idha saṅghādisesāva adhippetā.",
  "tika-vin13t1:248_2": "Tasmā saṅghasammutiṁ vinā bhikkhussa duṭṭhullaṁ āpattiṁ ‘‘ayaṁ asuciṁ mocetvā saṅghādisesaṁ āpanno’’tiādinā nayena vatthunā saddhiṁ āpattiṁ ghaṭetvā bhikkhuñca bhikkhuniñca ṭhapetvā yassa kassaci anupasampannassa ārocentassa pācittiyaṁ.",
  "tika-vin13t1:248_3": "Thullaccayādiaduṭṭhullārocane dukkaṭaṁ.",
  "tika-vin13t1:248_4": "Duṭṭhullacchādanepi saṅghādisesova adhippeto.",
  "tika-vin13t1:248_5": "Yo pana bhikkhu bhikkhussa duṭṭhullaṁ āpattiṁ sayaṁ vā jānitvā aññesaṁ vā sutvā ‘‘imaṁ jānitvā codessanti sāressanti maṅkuṁ karissanti,",
  "tika-vin13t1:248_6": "nārocissāmī’’ti dhuraṁ nikkhipati, tassa pācittiyaṁ.",
  "tika-vin13t1:248_7": "Dhuraṁ nikkhipitvā pacchā ārocitepi na rakkhati eva.",
  "tika-vin13t1:249_0": "Hāsodaketi aṅgulipatodakena hāso ca udake hāso cāti evamattho veditabbo.",
  "tika-vin13t1:249_1": "Upasampanno upasampannaṁ hasādhippāyo kāyena kāyaṁ āmasati, āpatti pācittiyassa,",
  "tika-vin13t1:249_2": "ko pana vādo upakacchakādīsu ghaṭṭane. Anupasampanne dukkaṭaṁ,",
  "tika-vin13t1:249_3": "tathā bhikkhussa kāyappaṭibaddhāmasane ca nissaggiyena kāyappaṭibaddhāmasane ca.",
  "tika-vin13t1:249_4": "Ettha bhikkhunīpi anupasampannaṭṭhāne ṭhitā.",
  "tika-vin13t1:249_5": "Udake hasanadhammo nāma uparigopphake udake kīḷādhippāyassa nimmujjanaummujjanaplavanādikaṁ. Idha hāso nāma kīḷā vuccati.",
  "tika-vin13t1:250_0": "Nicchubhane vihārāti saṅghikā vihārā nikkaḍḍhaneti attho.",
  "tika-vin13t1:250_1": "Ettha pana yo kuddho hutvā upasampannaṁ hatthādīsu gahetvā vā ‘‘nikkhamā’’ti vatvā vā yattakāni dvārāni ekena payogena atikkāmeti,",
  "tika-vin13t1:250_2": "tattha dvāragaṇanāya āpattiṁ aggahetvā payogassa ekattā ekā eva gahetabbā.",
  "tika-vin13t1:250_3": "Sace nānāpayogehi atikkāmeti,",
  "tika-vin13t1:250_4": "tattha dvāragaṇanāya gahetabbaṁ.",
  "tika-vin13t1:250_5": "Tassa parikkhāranikkaḍḍhane dukkaṭaṁ, tathā anupasampanne,",
  "tika-vin13t1:250_6": "tassa parikkhāranikkaḍḍhane ca. Alajjiādīsu pana anāpatti.",
  "tika-vin13t1:251_0": "Anupakhajja sayaneti saṅghike vihāre ‘‘vuḍḍho’’ti vā ‘‘gilāno’’ti vā ‘‘saṅghena dinno’’ti vā jānitvā mañcassa vā pīṭhassa vā pavisantassa vā nikkhamantassa vā upacāre seyyaṁ santharitvā vā santharāpetvā vā ‘‘yassa sambādho bhavissati,",
  "tika-vin13t1:251_1": "so pakkamissatī’’ti adhippāyena abhinisīdantassa ca abhinipajjantassa ca payogagaṇanāya pācittiyaṁ veditabbaṁ. Pācittiyavinicchayo.",
  "tika-vin13t1:252_0": "Pācittiyaniddesavaṇṇanā niṭṭhitā.",
  "tika-vin13t1:253_0": "13. Samaṇakappaniddesavaṇṇanā",
  "tika-vin13t1:254_0": "125.",
  "tika-vin13t1:254_1": "Bhūtānaṁ jātānaṁ nibbattānaṁ gāmo bhūtagāmo (pāci. 91; pāci. aṭṭha. 91; kaṅkhā. aṭṭha. bhūtagāmasikkhāpadavaṇṇanā).",
  "tika-vin13t1:254_2": "Samārambhoti chedanaphālanapacanādi,",
  "tika-vin13t1:254_3": "tasmiṁ bhūtagāmasamārambhe bhūtagāmasamārambhahetu pācitti hotīti attho. Katakappiyaṁ (kaṅkhā. aṭṭha.",
  "tika-vin13t1:254_4": "bhūtagāmasikkhāpadavaṇṇanā) pana samaṇakappiyaṁ bhaveti sambandho.",
  "tika-vin13t1:254_5": "Samaṇānaṁ kappiyaṁ samaṇakappiyaṁ.",
  "tika-vin13t1:254_6": "Idāni yena kataṁ kappiyaṁ samaṇakappiyaṁ hoti,",
  "tika-vin13t1:254_7": "taṁ dassetuṁ ‘‘nakhena vā’’tiādimāha. ‘‘Anujānāmi, bhikkhave,",
  "tika-vin13t1:254_8": "pañcahi samaṇakappehi phalaṁ paribhuñjituṁ,",
  "tika-vin13t1:254_9": "aggiparijitaṁ satthaparijitaṁ nakhaparijitaṁ abījaṁ nibbaṭṭabījaññeva pañcama’’nti (cūḷava. 250) hi vuttaṁ.",
  "tika-vin13t1:255_0": "126.",
  "tika-vin13t1:255_1": "Idāni taṁ bhūtagāmaṁ dassetuṁ ‘‘samūlā’’tiādimāha. Tattha (pāci. 91; pāci. aṭṭha.",
  "tika-vin13t1:255_2": "91) sa-iti so bhūtagāmo nāmāti attho,",
  "tika-vin13t1:255_3": "mūlabījādīhi pañcahi bījehi pabhāvito hotīti vuttaṁ hoti.",
  "tika-vin13t1:255_4": "Tattha mūlabījaṁ nāma haliddisiṅgiverādi.",
  "tika-vin13t1:255_5": "Khandhabījaṁ nāma assattho nigrodhoti evamādi.",
  "tika-vin13t1:255_6": "Aggabījaṁ nāma ajjukaphaṇijjakādi.",
  "tika-vin13t1:255_7": "Phaḷubījaṁ nāma ucchuveḷunaḷādi.",
  "tika-vin13t1:255_8": "‘‘Bījabījaṁ nāma pubbaṇṇaṁ aparaṇṇaṁ,",
  "tika-vin13t1:255_9": "yāni vā panaññānipi atthi bīje jāyanti bīje sañjāyanti,",
  "tika-vin13t1:255_10": "etaṁ bījabījaṁ nāmā’’ti vuttaṁ.",
  "tika-vin13t1:255_11": "Idāni ‘‘bījagāmabhūtagāmasamārambhā paṭivirato hotī’’ti (dī. ni. 1.10, 195; ma. ni. 1.293, 411; 2.11; a. ni. 10.99; pu. pa.",
  "tika-vin13t1:255_12": "179) vuttattā dhammānulomena āgataṁ bījagāmasamārambhaṁ dassetuṁ ‘‘ārambhe dukkaṭa’’ntiādimāha.",
  "tika-vin13t1:255_13": "Tasmā etaṁ paṭhamaṁ ‘‘kappiyaṁ karohī’’ti bhūtagāmaparimocanaṁ kāretvā bījagāmaparimocanatthaṁ puna kappiyaṁ kāretabbaṁ.",
  "tika-vin13t1:256_0": "127.Nibbaṭṭabījaṁ (pāci. aṭṭha. 92; kaṅkhā. aṭṭha.",
  "tika-vin13t1:256_1": "bhutagāmasikkhāpadavaṇṇanā) nāma ambapanasādi.",
  "tika-vin13t1:256_2": "Nobījaṁ nāma taruṇambaphalādi,",
  "tika-vin13t1:256_3": "etaṁ pana sabbaṁ akappiyampi vaṭṭatīti attho.",
  "tika-vin13t1:256_4": "Kaṭāhabaddhabījāni kapitthaphalādīni.",
  "tika-vin13t1:256_5": "Bahiddhā vāpi kārayeti kapālepi kātuṁ vaṭṭati, sace ekābaddhānīti attho.",
  "tika-vin13t1:256_6": "Kaṭāhamuttaṁ pana bhinditvā kāretabbaṁ.",
  "tika-vin13t1:257_0": "128.",
  "tika-vin13t1:257_1": "Bhājane vā bhūmiyaṁ vā ekābaddhesu bījesu ekasmiṁ bīje kappiye kate sabbesveva kataṁ bhaveti attho. Yathā ca bīje,",
  "tika-vin13t1:257_2": "evaṁ rukkhasahassaṁ vā ucchusahassaṁ vā chinditvā ekābaddhe katepi vinicchayo veditabbo.",
  "tika-vin13t1:258_0": "129.",
  "tika-vin13t1:258_1": "Kappiyaṁ katvā nikkhitte bījagāme puna mūlapaṇṇāni sace jāyaruṁ,",
  "tika-vin13t1:258_2": "puna kappiyaṁ kāreyyāti attho.",
  "tika-vin13t1:258_3": "Tadāti mūle ca aṅkure ca jāteti attho.",
  "tika-vin13t1:259_0": "130.Udakasambhavoti udakajāto.",
  "tika-vin13t1:259_1": "Cetiyādīsūti ettha ādi-saddena gehappamukhapākāravedikādīsu nibbattā gahitā.",
  "tika-vin13t1:259_2": "Nibbattadvattipattako bhūtagāmova,",
  "tika-vin13t1:259_3": "anibbattako aggabīje saṅgahaṁ gacchati.",
  "tika-vin13t1:259_4": "Bījampi yāva mūlaṁ vā paṇṇaṁ vā na nikkhamati, tāva bījagāmova,",
  "tika-vin13t1:259_5": "mūle ca nikkhante paṇṇe ca harite jāte bhūtagāmova hotīti attho.",
  "tika-vin13t1:260_0": "131.Makuḷanti aphullaṁ.",
  "tika-vin13t1:260_1": "Ahichattakaṁ nāma rukkhe jātaṁ ahichattakaṁ.",
  "tika-vin13t1:261_0": "132.",
  "tika-vin13t1:261_1": "Allarukkhe gaṇhatoti sambandho.",
  "tika-vin13t1:261_2": "Tatthāti allarukkhe chindato vāpīti sambandho.",
  "tika-vin13t1:262_0": "134. ‘‘Imaṁ rukkhaṁ, imaṁ lataṁ, imaṁ kandaṁ chinda,",
  "tika-vin13t1:262_1": "bhindā’’tiādinā nayena niyametvā bhāsituṁ na vaṭṭati. ‘‘Idaṁ,",
  "tika-vin13t1:262_2": "eta’’nti avatvā kevalaṁ ‘‘rukkhaṁ chindā’’tiādinā (pāci. aṭṭha. 92; kaṅkhā. aṭṭha.",
  "tika-vin13t1:262_3": "bhūtagāmahikkhāpadavaṇṇanā) nayena vattuṁ vaṭṭatīti. Samaṇakappavinicchayo.",
  "tika-vin13t1:263_0": "Samaṇakappaniddesavaṇṇanā niṭṭhitā.",
  "tika-vin13t1:264_0": "14. Bhūminiddesavaṇṇanā",
  "tika-vin13t1:265_0": "136. Idāni ‘‘anujānāmi, bhikkhave,",
  "tika-vin13t1:265_1": "catasso kappiyabhūmiyo ussāvanantikaṁ gonisādikaṁ gahapatiṁ sammuti’’nti (mahāva.",
  "tika-vin13t1:265_2": "295) evaṁ vuttā catasso kappiyabhūmiyo dassetuṁ ‘‘sammutussāvanantā cā’’tiādimāha.",
  "tika-vin13t1:265_3": "Yāsūti kappiyabhūmīsu (kaṅkhā. aṭṭha.",
  "tika-vin13t1:265_4": "sannidhikārakasikkhāpadavaṇṇanā).",
  "tika-vin13t1:266_0": "137.",
  "tika-vin13t1:266_1": "Idāni yattha kappiyakuṭi icchitabbā,",
  "tika-vin13t1:266_2": "taṁ dassetuṁ ‘‘vāsatthāyā’’tiādimāha.",
  "tika-vin13t1:266_3": "Vāsatthāyāti iminā koṭṭhāgārabhattasālācetiyagharasammuñjanīmāḷakādi yaṁ yaṁ aññampi vāsatthāya karīyati,",
  "tika-vin13t1:266_4": "tattha tattha kappiyakuṭikaraṇakiccaṁ natthīti dīpitaṁ hoti.",
  "tika-vin13t1:266_5": "Bhojanasālā pana senāsanameva,",
  "tika-vin13t1:266_6": "tasmā tattha kātabbā evāti vadanti.",
  "tika-vin13t1:266_7": "Saṅghikevekasantaketi ettha ekasantako upasampannasantakova veditabbo.",
  "tika-vin13t1:267_0": "138.",
  "tika-vin13t1:267_1": "Idāni kattabbākāraṁ dassetuṁ ‘‘gehe’’tiādimāha.",
  "tika-vin13t1:267_2": "Tattha saṅghassa vā ekassa vā gehe vihāre kariyamāne evaṁ īrayaṁ ‘‘kappiyakuṭiṁ karoma,",
  "tika-vin13t1:267_3": "kappiyakuṭiṁ karomā’’ti vā ‘‘kappiyakuṭi kappiyakuṭī’’ti vā vadanto paṭhamiṭṭhakatthambhādiṁ ṭhapeyya,",
  "tika-vin13t1:267_4": "evaṁ katā ussāvanantikā nāma,",
  "tika-vin13t1:267_5": "evaṁ udāharitavacanantikāti attho.",
  "tika-vin13t1:268_0": "139. Yebhuyyena vā aparikkhitto,",
  "tika-vin13t1:268_1": "sakalopi vā aparikkhitto ārāmo ‘‘gonisādī’’ti vuccatīti sambandho.",
  "tika-vin13t1:268_2": "Ettha pana senāsanesu parikkhittesupi ārāme aparikkhitte kappiyakuṭikaraṇakiccaṁ natthi.",
  "tika-vin13t1:268_3": "Sammutiṁ karontehi kataṁ pariyositaṁ ‘‘imaṁ vihāraṁ aḍḍhayogaṁ pāsādaṁ hammiyaṁ guhaṁ tiṇakuṭikaṁ maṇḍapa’’nti tesaṁ nāmaṁ gahetvā tassā kuṭiyā hatthapāse vā ṭhatvā,",
  "tika-vin13t1:268_4": "tassā anto vā pavisitvā vuttanayeneva ñattidutiyakammavācāya sammannitabbaṁ.",
  "tika-vin13t1:269_0": "140.",
  "tika-vin13t1:269_1": "‘‘Bhikkhuṁ ṭhapetvā aññehī’’ti vacanato sesasahadhammikehipi devamanussehipi aññehi kappiyakuṭiyā atthāya dinno vā tesaṁ santako vā geho ‘‘gahapatī’’ti mato ñātoti attho,",
  "tika-vin13t1:269_2": "saṅghasantakañca bhikkhusantakañca ṭhapetvā sabbesaṁ geho gahapatīti adhippāyo.",
  "tika-vin13t1:270_0": "141.Sappiādīhimissitanti sappiādīhi pañcahi ca haliddisiṅgiverādiyāvajīvikena cāti attho.",
  "tika-vin13t1:270_1": "Vajeyya antovutthattanti ettha yāvakālikayāmakālikasaṅkhātaṁ purimakālikadvayaṁ saṅghikaṁ vā bhikkhussa vā bhikkhuniyā vā santakaṁ sayaṁ kappiyakuṭiyā vutthampi itarehi akappiyakuṭiyā vutthehi missitaṁ antovutthabhāvaṁ āgaccheyyāti attho.",
  "tika-vin13t1:271_0": "142.Tehevāti akappiyakuṭiyaṁ vutthasappitelādīhi.",
  "tika-vin13t1:271_1": "Sāmapākatanti sāmaṁpakkabhāvaṁ gacchatīti attho.",
  "tika-vin13t1:272_0": "143-4.",
  "tika-vin13t1:272_1": "Imā pana kappiyakuṭiyo yadā jahitavatthukā honti,",
  "tika-vin13t1:272_2": "taṁ dassetuṁ ‘‘ussāvanantikā’’tiādimāha.",
  "tika-vin13t1:272_3": "Sace thambhe vā bhittipāde vā parivattenti, yo yo ṭhito, tattha tattha patiṭṭhāti,",
  "tika-vin13t1:272_4": "etenupāyena sabbesu parivattesupi na vijahitavatthukāva hotīti attho.",
  "tika-vin13t1:272_5": "Parikkhitte gonisādi vijahitavatthukā.",
  "tika-vin13t1:272_6": "Sesā chadanavibbhamāti chadanavināsā jahitavatthukā hontīti adhippāyo. Bhūmivinicchayo.",
  "tika-vin13t1:273_0": "Bhūminiddesavaṇṇanā niṭṭhitā.",
  "tika-vin13t1:274_0": "15. Upajjhācariyavattaniddesavaṇṇanā",
  "tika-vin13t1:275_0": "145.Upajjhācariyeti ettha (mahāva. 64, 67, 74, 78-79; cūḷava. 375, 377; 379-382; mahāva. aṭṭha. 64, 67, 75, 76,",
  "tika-vin13t1:275_1": "77) ācariyo nāma nissayācariyo pabbajjācariyo upasampadācariyo dhammācariyoti catubbidho.",
  "tika-vin13t1:275_2": "Etesu hi nissayantevāsikena yāva ācariyaṁ nissāya vasati,",
  "tika-vin13t1:275_3": "tāva sabbamācariyavattaṁ kātabbaṁ.",
  "tika-vin13t1:275_4": "Pabbajjāupasampadādhammantevāsikehi pana nissayamuttakehipi ādito paṭṭhāya yāva cīvararajanaṁ, tāva vattaṁ kātabbaṁ.",
  "tika-vin13t1:275_5": "Anāpucchitvā pattadānādimhi pana etesaṁ anāpatti.",
  "tika-vin13t1:275_6": "Etesu ca pabbajjantevāsiko ca upasampadantevāsiko ca ācariyassa yāvajīvaṁ bhāro,",
  "tika-vin13t1:275_7": "nissayantevāsiko ca dhammantevāsiko ca yāva samīpe vasati, tāvadeva. Suṭṭhu piyasīlo supesalo, sikkhākāmoti attho.",
  "tika-vin13t1:275_8": "Dantakaṭṭhaṁ dentena ekaṁsaṁ uttarāsaṅgaṁ karitvā mahantaṁ majjhimaṁ khuddakanti tīṇi dantakaṭṭhāni upanetabbāni.",
  "tika-vin13t1:275_9": "Tesu yaṁ tīṇi divasāni gaṇhāti,",
  "tika-vin13t1:275_10": "taṁ sallakkhetvā catutthadivasato paṭṭhāya tādisaṁyeva sammā ubhohi hatthehi dātabbaṁ. Sace yaṁ vā taṁ vā gaṇhāti, yathāladdhaṁ upanetabbaṁ.",
  "tika-vin13t1:275_11": "Toyanti sītañca uṇhañca udakaṁ upanetvā yaṁ tīṇi divasāni vaḷañjeti,",
  "tika-vin13t1:275_12": "catutthadivasato paṭṭhāya tādisaṁ upanetabbaṁ. Sace dvepi vaḷañjeti, duvidhampi upanetabbaṁ. Sace yāgu hoti,",
  "tika-vin13t1:275_13": "bhājanaṁ dhovitvā upanetabbaṁ.",
  "tika-vin13t1:276_0": "146.Patte vattaṁ careti ‘‘yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ aparighaṁsantena dhovitvā paṭisāmetabba’’nti (mahāva. 66, 78; cūḷava. 376,",
  "tika-vin13t1:276_1": "380) vuttaṁ patte vattaṁ careti attho.",
  "tika-vin13t1:276_2": "Gāmappavese vattaṁ careti evaṁ sabbattha.",
  "tika-vin13t1:276_3": "‘‘Sace upajjhāyo vā ācariyo vā gāmaṁ pavisitukāmo hoti, nivāsanaṁ dātabbaṁ,",
  "tika-vin13t1:276_4": "paṭinivāsanaṁ paṭiggahetabbaṁ, kāyabandhanaṁ dātabbaṁ,",
  "tika-vin13t1:276_5": "saguṇaṁ katvā saṅghāṭiyo dātabbā,",
  "tika-vin13t1:276_6": "dhovitvā patto sodako dātabbo’’ti (mahāva. 66, 78; cūḷava. 376,",
  "tika-vin13t1:276_7": "380) idaṁ gāmappavesane vattaṁ nāma.",
  "tika-vin13t1:276_8": "‘‘Sace upajjhāyo vā ācariyo vā pacchāsamaṇaṁ ākaṅkhati,",
  "tika-vin13t1:276_9": "timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ paṭimuñcitvā dhovitvā pattaṁ gahetvā upajjhāyassa vā ācariyassa vā pacchāsamaṇena hotabba’’ntiādinā (mahāva. 66, 78; cūḷava. 376,",
  "tika-vin13t1:276_10": "380) nayena vuttaṁ gamane vattaṁ nāma.",
  "tika-vin13t1:276_11": "‘‘Nivattantena paṭhamataraṁ āgantvā āsanaṁ paññāpetabba’’ntiādinā (mahāva. 66, 78; cūḷava. 376,",
  "tika-vin13t1:276_12": "380) nayena vuttaṁ āgame vattaṁ nāma.",
  "tika-vin13t1:276_13": "‘‘Upajjhāyamhi vuṭṭhite āsanaṁ uddharitabbaṁ,",
  "tika-vin13t1:276_14": "pādodakaṁ pādapīṭhaṁ pādakathalikaṁ paṭisāmetabba’’nti (mahāva. 66, 78; cūḷava. 376,",
  "tika-vin13t1:276_15": "380) evaṁ vuttaṁ āsanādīsu vattaṁ nāma.",
  "tika-vin13t1:276_16": "Upāhanāya vattaṁ nāma ‘‘upāhanā puñchitabbā,",
  "tika-vin13t1:276_17": "upāhanā puñchantena paṭhamaṁ sukkhena coḷakena puñchitabbā,",
  "tika-vin13t1:276_18": "pacchā allenā’’tiādinā (cūḷava. 357, 359) vuttaṁ.",
  "tika-vin13t1:276_19": "Cīvare vattaṁ nāma ‘‘sace cīvaraṁ sinnaṁ hoti, muhuttaṁ uṇhe otāpetabbaṁ,",
  "tika-vin13t1:276_20": "na ca uṇhe cīvaraṁ nidahitabba’’ntiādinā (mahāva. 66, 78; cūḷava. 376, 380) vuttaṁ.",
  "tika-vin13t1:277_0": "147.Paribhojanīyapānīya-vaccappassāvaṭhānisūti ettha sace pānīyaṁ na hoti, pānīyaṁ upaṭṭhāpetabbaṁ. Sace paribhojanīyaṁ na hoti,",
  "tika-vin13t1:277_1": "paribhojanīyaṁ upaṭṭhāpetabbaṁ. Sace vaccakuṭi uklāpā hoti, vaccakuṭi sammajjitabbā.",
  "tika-vin13t1:277_2": "Tathā passāvaṭṭhāne evaṁ vattaṁ caritabbanti attho.",
  "tika-vin13t1:277_3": "‘‘Vihāraṁ sodhentena paṭhamaṁ pattacīvaraṁ nīharitvā ekamantaṁ nikkhipitabba’’ntiādinā nayena vuttaṁ vihārasodhane vattaṁ nāma.",
  "tika-vin13t1:277_4": "‘‘Bhūmattharaṇaṁ otāpetvā sodhetvā papphoṭetvā atiharitvā yathāpaññattaṁ paññāpetabba’’ntiādinā (mahāva. 66, 78; cūḷava. 376,",
  "tika-vin13t1:277_5": "380) vuttaṁ puna paññāpane vattaṁ nāma.",
  "tika-vin13t1:278_0": "148.",
  "tika-vin13t1:278_1": "Idāni vihāraṁ sodhentena evaṁ sodhetabbanti taṁ dassetuṁ ‘‘na papphoṭeyyā’’tiādimāha .",
  "tika-vin13t1:278_2": "Tassattho – vihāraṁ sodhento bhikkhu bhūmattharaṇādisayanāsanaṁ paṭivāte vā paṅgaṇe vā pānīyasāmantā vā na papphoṭeyyāti.",
  "tika-vin13t1:278_3": "Paṅgaṇeti bahūnaṁ sannipāte ṭhāne.",
  "tika-vin13t1:279_0": "149.Nhāneti ‘‘sace upajjhāyo nahāyitukāmo hoti, nahānaṁ paṭiyādetabbaṁ. Sace sītena attho hoti,",
  "tika-vin13t1:279_1": "sītaṁ paṭiyādetabba’’ntiādinā (mahāva. 66; cūḷava.",
  "tika-vin13t1:279_2": "376) vuttaṁ nahāne vattaṁ nāma,",
  "tika-vin13t1:279_3": "‘‘upajjhāyassa gattato udakaṁ sammajjitabbaṁ,",
  "tika-vin13t1:279_4": "nivāsanaṁ dātabba’’ntiādinā (mahāva. 66; cūḷava.",
  "tika-vin13t1:279_5": "376) vuttaṁ nahātassa kātabbaṁ nāma.",
  "tika-vin13t1:279_6": "Raṅgapāketi ‘‘sace upajjhāyassa ācariyassa rajanaṁ pacitabbaṁ hoti,",
  "tika-vin13t1:279_7": "saddhivihārikena antevāsikena pacitabba’’nti (mahāva. 66, 78; cūḷava. 376, 380) vuttaṁ.",
  "tika-vin13t1:279_8": "Dhovaneti ‘‘sace upajjhāyassa ācariyassa cīvaraṁ dhovitabbaṁ hoti,",
  "tika-vin13t1:279_9": "saddhivihārikena antevāsikena dhovitabbaṁ,",
  "tika-vin13t1:279_10": "ussukkaṁ vā kātabba’’nti (mahāva. 66, 78; cūḷava. 376, 380) vuttaṁ.",
  "tika-vin13t1:279_11": "Sibbaneti ‘‘sace upajjhāyena ācariyena cīvaraṁ kātabbaṁ hoti,",
  "tika-vin13t1:279_12": "saddhivihārikena antevāsikena kātabba’’nti (mahāva. 66, 78; cūḷava. 376, 380) vuttaṁ.",
  "tika-vin13t1:279_13": "Cīvare theve ṭhite rajanto na vaje na pakkameyyāti attho.",
  "tika-vin13t1:279_14": "‘‘Cīvaraṁ rajantena sādhukaṁ samparivattakaṁ samparivattakaṁ rajitabbaṁ,",
  "tika-vin13t1:279_15": "na ca acchinne theve pakkamitabba’’nti (mahāva. 66, 78; cūḷava. 376, 380) hi vuttaṁ.",
  "tika-vin13t1:280_0": "150.Ekaccassāti ācariyupajjhāyānaṁ visabhāgassa anatthakāmassa veripuggalassa.",
  "tika-vin13t1:280_1": "Anāpucchāti ācariyupajjhāyānaṁ anārocetvā. Kiñcananti yaṁ kiñci.",
  "tika-vin13t1:281_0": "151-2.Tassāti ekaccassa. Ninnetunti nīharituṁ.",
  "tika-vin13t1:281_1": "Kiccayaṁ parikammaṁ vāti veyyāvaccaṁ vā piṭṭhiparikammādiparikammaṁ vā attanā tassa kātuṁ vā tena attano kārāpetuṁ vāti evamattho veditabbo.",
  "tika-vin13t1:282_0": "153.",
  "tika-vin13t1:282_1": "Sace ācariyupajjhāyā aññattha gatā honti,",
  "tika-vin13t1:282_2": "pariveṇaṁ gantvā apassantehi gāmaṁ pavisituṁ vaṭṭati.",
  "tika-vin13t1:282_3": "Gāmaṁ pavisanto sace passati, āpucchitabbamevāti vadanti.",
  "tika-vin13t1:282_4": "‘‘Upajjhāyaṁ anāpucchā na disā pakkamitabbā’’ti (mahāva. 66, cūḷava. 376) hi vuttaṁ.",
  "tika-vin13t1:282_5": "Attano kiccayaṁ nāma antovihārepi attano pattapacanacīvarakammakesacchedanādi.",
  "tika-vin13t1:283_0": "154.Saṅghāyattakammāni nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.",
  "tika-vin13t1:284_0": "155.Vuṭṭhānaṁ nesamāgameti ‘‘sace upajjhāyo vā ācariyo vā gilāno hoti, yāvajīvaṁ upaṭṭhātabbo,",
  "tika-vin13t1:284_1": "vuṭṭhānamassa āgametabba’’nti (mahāva. 66; cūḷava. 376) hi vuttaṁ. Upajjhācariyavattavinicchayo.",
  "tika-vin13t1:285_0": "Upajjhācariyavattaniddesavaṇṇanā niṭṭhitā.",
  "tika-vin13t1:286_0": "16. Vaccappassāvaṭṭhānikaniddesavaṇṇanā",
  "tika-vin13t1:287_0": "156.",
  "tika-vin13t1:287_1": "Yathāvuḍḍhaṁ na kareyya vaccanti sambandho.",
  "tika-vin13t1:287_2": "Yathānupubbiyā labbhatīti sambandho.",
  "tika-vin13t1:287_3": "Imesu pana tīsu ṭhānesu yo yo paṭhamaṁ āgacchati vuḍḍho vā navo vā,",
  "tika-vin13t1:287_4": "so so āgatapaṭipāṭiyā kātuñca nahāyituñca labbhatīti adhippāyo.",
  "tika-vin13t1:288_0": "157.Ubbhajitvāti (cūḷava. 373,",
  "tika-vin13t1:288_1": "374) nivāsanaṁ dūratova ukkhipitvā no paviseyya.",
  "tika-vin13t1:288_2": "Sahasā ca no paviseyyāti sambandho.",
  "tika-vin13t1:288_3": "‘‘Bahi ṭhitena ukkāsitabba’’nti ca ‘‘sādhukaṁ ataramānena vaccakuṭi pavisitabbā’’ti ca vuttattā ukkāsitvāva ataramāno paviseyyāti attho. ‘‘Na ubbhajitvā pavisitabbā,",
  "tika-vin13t1:288_4": "vaccapādukāya ṭhitena ubbhajitabba’’nti (cūḷava.",
  "tika-vin13t1:288_5": "374) vacanato ‘‘ubbhajeyya pādukāsveva saṇṭhito’’ti vuttaṁ.",
  "tika-vin13t1:289_0": "158. Na kareyya ubhayaṁ na kareyyubhayaṁ.",
  "tika-vin13t1:290_0": "159.Kūpeti (cūḷava. 374) vaccakūpe. Kaṭṭhanti avalekhanakaṭṭhaṁ.",
  "tika-vin13t1:290_1": "Passāvadoṇiyā kheḷaṁ na kātabbanti attho.",
  "tika-vin13t1:290_2": "Nāvalekheyya pharusenāti phālitakaṭṭhena vā kharena vā gaṇṭhikena vā kaṇṭakena vā susirena vā pūtinā vā nāvalekhitabbanti attho.",
  "tika-vin13t1:290_3": "Uhatañcāpīti gūthamakkhitampi dhovaye attanā vā parena vā katanti adhippāyo.",
  "tika-vin13t1:291_0": "160.Ubbhajitvā na nikkhameti ettha ‘‘vaccapādukāya ṭhitena paṭicchādetabba’’nti (cūḷava. 374) hi vuttaṁ,",
  "tika-vin13t1:291_1": "puna ‘‘ācamanapādukāyaṁ ṭhitena ubbhajitabba’’nti (cūḷava. 374) ca vuttaṁ.",
  "tika-vin13t1:291_2": "‘‘Capu capū’’ti saddaṁ katvā nācameyyāti attho.",
  "tika-vin13t1:291_3": "Vaccappassāvaṭṭhānikavinicchayo.",
  "tika-vin13t1:292_0": "Vaccappassāvaṭṭhānikaniddesavaṇṇanā niṭṭhitā.",
  "tika-vin13t1:293_0": "17. Āpucchakaraṇaniddesavaṇṇanā",
  "tika-vin13t1:294_0": "161.Therenāti saṅghattherena.",
  "tika-vin13t1:295_0": "162.",
  "tika-vin13t1:295_1": "Tattha tattha sannipatitānaṁ sabbesaṁ vuḍḍho vuḍḍhataro,",
  "tika-vin13t1:295_2": "tasmiṁ vuḍḍhatarāgame puna āpucchanaṁ natthi.",
  "tika-vin13t1:295_3": "Bhattagge cānumodatoti ettha dānapatinā yācitena daharena vuḍḍhena anāpucchitvā kathetuṁ vaṭṭatīti vadanti.",
  "tika-vin13t1:296_0": "163.Ekavihāraketi ekovarake vuḍḍhena vasanto anāpucchā na sajjhāyeyyāti attho.",
  "tika-vin13t1:296_1": "Uddesaṁ paripucchañca no dadeti uddesaṁ vā paripucchaṁ vā no dadeyya.",
  "tika-vin13t1:297_0": "164.",
  "tika-vin13t1:297_1": "Na vivareyya na thakeyya cāti sambandho. Dvāraṁ nāma mahāvaḷañjaṁ,",
  "tika-vin13t1:297_2": "tattha āpucchanakiccaṁ natthi.",
  "tika-vin13t1:298_0": "165.",
  "tika-vin13t1:298_1": "Vuḍḍhena caṅkame caṅkamantopi yena vuḍḍho, tena parivattayeti sambandho. Āpucchakaraṇavinicchayo.",
  "tika-vin13t1:299_0": "Āpucchakaraṇaniddesavaṇṇanā niṭṭhitā.",
  "tika-vin13t1:300_0": "18. Nagganiddesavaṇṇanā",
  "tika-vin13t1:301_0": "166.",
  "tika-vin13t1:301_1": "‘‘Na tveva naggena āgantabbaṁ, yo āgaccheyya, āpatti dukkaṭassā’’ti (pārā. 517) vuttattā (cūḷava.",
  "tika-vin13t1:301_2": "261;) ‘‘naggo maggaṁ na vaje’’ti vuttaṁ.",
  "tika-vin13t1:302_0": "167.Paṭicchādisūti ‘‘tena kho pana samayena bhikkhū jantāgharepi udakepi parikammaṁ kātuṁ kukkuccāyanti. Anujānāmi, bhikkhave,",
  "tika-vin13t1:302_1": "tisso paṭicchādiyo jantāgharappaṭicchādiṁ udakappaṭicchādiṁ vatthappaṭicchādi’’nti evaṁ vuttāsu tīsu paṭicchādīsūti attho.",
  "tika-vin13t1:302_2": "Duveti etāsu tīsu paṭicchādīsu udakajantāgharappaṭicchādiyo parikamme kappantīti adhippāyo.",
  "tika-vin13t1:302_3": "Vatthacchādīti vatthappaṭicchādi.",
  "tika-vin13t1:302_4": "Sabbatthāti khādanīyasāyanīyādīsu sabbakammesu kappiyāti attho. Naggavinicchayo.",
  "tika-vin13t1:303_0": "Nagganiddesavaṇṇanā niṭṭhitā.",
  "tika-vin13t1:304_0": "19. Nhānakappaniddesavaṇṇanā",
  "tika-vin13t1:305_0": "168.Puratoti (cūḷava.",
  "tika-vin13t1:305_1": "372) therānaṁ purato upari vā na ca nhāyeyyāti attho.",
  "tika-vin13t1:306_0": "169-171.Kuṭṭatthambhataruṭṭāneti ettha (cūḷava. 243; cūḷava. aṭṭha.",
  "tika-vin13t1:306_1": "243) kuṭṭe vā thambhe vā tarumhi vā aṭṭānaphalake vā kāyaṁ na ghaṁsayeti attho.",
  "tika-vin13t1:306_2": "Gandhabbahattho nāma makkaṭahatthasadiso dāruādimayo.",
  "tika-vin13t1:306_3": "Kuruvindakasuttiyāti kuruvindasuttiyā. Mallakena vā aññamaññaṁ vā.",
  "tika-vin13t1:306_4": "‘‘Na bhikkhave viggayha parikammaṁ kārāpetabbaṁ. Yo kārāpeyya,",
  "tika-vin13t1:306_5": "āpatti dukkaṭassā’’ti (cūḷava.",
  "tika-vin13t1:306_6": "243) evaṁ vuttaṁ viggahaparikammaṁ sandhāya ‘‘aññamaññaṁ vā’’ti vuttaṁ.",
  "tika-vin13t1:307_0": "Idāni kappiyāni dassetuṁ ‘‘kapāliṭṭhakakhaṇḍānī’’tiādimāha.",
  "tika-vin13t1:307_1": "Sabbesaṁ vaṭṭatīti sambandho . Gilānassapi (cūḷava. aṭṭha.",
  "tika-vin13t1:307_2": "243) agilānassapi imāni kapāliṭṭhakakhaṇḍādīni kāyaghaṁsane vaṭṭanti. Puthupāṇīti (cūḷava.",
  "tika-vin13t1:307_3": "244) hatthaparikammaṁ vuccati.",
  "tika-vin13t1:307_4": "Tasmā sabbesaṁ hatthena piṭṭhiparikammaṁ kātuṁ vaṭṭati.",
  "tika-vin13t1:307_5": "Akatamallakaṁ nāma ekadāṭhimaṁ paricchinditvā kataṁ.",
  "tika-vin13t1:307_6": "Pāsāṇādayo pādaghaṁsane eva kappiyā. Nhānakappavinicchayo.",
  "tika-vin13t1:308_0": "Nhānakappaniddesavaṇṇanā niṭṭhitā.",
  "tika-vin13t1:309_0": "20. Avandiyaniddesavaṇṇanā",
  "tika-vin13t1:310_0": "172.",
  "tika-vin13t1:310_1": "‘‘Nānāsaṁvāsako vuḍḍhataro adhammavādī avandiyo’’ti (cūḷava. 312; pari.",
  "tika-vin13t1:310_2": "467) evaṁ vuttattā laddhinānāsaṁvāsako idha nānāsaṁvāsako.",
  "tika-vin13t1:310_3": "Pārivāsiyamūlāyapaṭikassanārahamānattārahamānattacāriabbhānārahā garukaṭṭhāti idha gahitā.",
  "tika-vin13t1:310_4": "Ime pana aññamaññaṁ yathāvuḍḍhaṁ vandanādīni labhanti,",
  "tika-vin13t1:310_5": "pakatattena avandanīyāti adhippāyo. Avandanīyavinicchayo.",
  "tika-vin13t1:311_0": "Avandiyaniddesavaṇṇanā niṭṭhitā.",
  "tika-vin13t1:312_0": "21. Cammaniddesavaṇṇanā",
  "tika-vin13t1:313_0": "173. Idāni ‘‘anujānāmi, bhikkhave,",
  "tika-vin13t1:313_1": "sabbapaccantimesu janapadesu cammāni attharaṇāni eḷakacammaṁ ajacammaṁ migacamma’’nti (mahāva.",
  "tika-vin13t1:313_2": "259) evaṁ vuttacammāni dassetuṁ ‘‘migājeḷakacammānī’’tiādimāha. Paribhuñjitunti (mahāva. aṭṭha.",
  "tika-vin13t1:313_3": "262) mañcādīsu yattha katthaci attharitvā nipajjituṁ vā nisīdituṁ vā vaṭṭantīti attho.",
  "tika-vin13t1:313_4": "Rohiteṇīpasadā ca kuruṅgā ca ca-saddena aññepi vāḷamigā migamātukādayopi migajātikā evāti adhippāyo.",
  "tika-vin13t1:314_0": "174.Anuññātattayā aññanti –",
  "tika-vin13t1:315_0": "‘‘Makkaṭo kāḷasīho ca, sarabho kadalīmigo;",
  "tika-vin13t1:316_0": "Ye ca vāḷamigā keci, tesaṁ cammaṁ na vaṭṭatī’’ti. –",
  "tika-vin13t1:317_0": "Ettha vāḷamigaggahaṇena vuttāvasesā antamaso gomahiṁsādayo gahitāti veditabbā.",
  "tika-vin13t1:317_1": "Thavikāti upāhanakosakasatthakosakakuñcikakosakāti veditabbā, na pattatthavikādayo. Cammavinicchayo.",
  "tika-vin13t1:318_0": "Cammaniddesavaṇṇanā niṭṭhitā.",
  "tika-vin13t1:319_0": "22. Upāhananiddesavaṇṇanā",
  "tika-vin13t1:320_0": "175.Guṇaṅguṇūpāhanāti (mahāva. aṭṭha.",
  "tika-vin13t1:320_1": "245) catupaṭalato paṭṭhāya vuccati,",
  "tika-vin13t1:320_2": "na ekadvitipaṭalato paṭṭhāya ‘‘anujānāmi, bhikkhave, ekapalāsikaṁ upāhanaṁ,",
  "tika-vin13t1:320_3": "na bhikkhave diguṇā upāhanā dhāretabbā,",
  "tika-vin13t1:320_4": "na tiguṇā upāhanā dhāretabbā,",
  "tika-vin13t1:320_5": "na guṇaṅguṇūpāhanā dhāretabbā, yo dhāreyya,",
  "tika-vin13t1:320_6": "āpatti dukkaṭassā’’ti (mahāva. 245) vuttattā. ‘‘Anujānāmi, bhikkhave, omukkaṁ guṇaṅguṇūpāhanaṁ,",
  "tika-vin13t1:320_7": "na bhikkhave navā guṇaṅguṇūpāhanā dhāretabbā, yo dhāreyya,",
  "tika-vin13t1:320_8": "āpatti dukkaṭassā’’ti (mahāva.",
  "tika-vin13t1:320_9": "247) vuttattā ‘‘navā’’ti vuttaṁ.",
  "tika-vin13t1:320_10": "Sabbatthāpi majjhimadese gilānopi navaṁ guṇaṅguṇūpāhanaṁ na labhati,",
  "tika-vin13t1:320_11": "ekavārampi aññehi paribhuttaṁ omukkaupāhanasaṅkhātaṁ labhati,",
  "tika-vin13t1:320_12": "paccantimesu janapadesu gilāno navampi labhatīti veditabbaṁ ‘‘anujānāmi, bhikkhave,",
  "tika-vin13t1:320_13": "sabbapaccantimesu janapadesu guṇaṅguṇūpāhana’’nti (mahāva. 259) avisesena vuttattā.",
  "tika-vin13t1:321_0": "Sabbassāti gilānassāpi agilānassāpīti attho.",
  "tika-vin13t1:321_1": "Majjhimadesepi paccantimadesepi ārāme ārāmūpacāre gilānassāpi agilānassāpi ‘‘anujānāmi, bhikkhave,",
  "tika-vin13t1:321_2": "ajjhārāme upāhanaṁ dhāretu’’nti (mahāva.",
  "tika-vin13t1:321_3": "249) vuttattā kappiyanti attho. Sabbatthāti ārāmepi gāmepi. Akallakassāti gilānassa.",
  "tika-vin13t1:321_4": "Ettha pana majjhimadese gilānassa guṇaṅguṇūpāhanā paribhuttāva ārāmepi gāmepi vaṭṭati, paccantimadese aparibhuttāpi.",
  "tika-vin13t1:321_5": "Majjhimadesepi paccantimadesepi bhagavatā gilānasseva upāhanā anuññātā ‘‘anujānāmi, bhikkhave, yassa pādā vā dukkhā, pādā vā phalitā, pādakhilo vā ābādho,",
  "tika-vin13t1:321_6": "upāhanaṁ dhāretu’’nti (mahāva. 249) ca ‘‘anujānāmi, bhikkhave,",
  "tika-vin13t1:321_7": "gilānena bhikkhunā saupāhanena gāmaṁ pavisitu’’nti (mahāva. 256) vuttattā ca.",
  "tika-vin13t1:321_8": "Majjhimadese ca gilāno navaṁ guṇaṅguṇūpāhanaṁ dhāretuṁ yadi labhati, kathaṁ padesapaññatti hotīti?",
  "tika-vin13t1:321_9": "Sabbattha pana bhagavatā gilānasseva upāhanā anuññātā,",
  "tika-vin13t1:321_10": "tasmā majjhimadese gilāno navaṁ guṇaṅguṇūpāhanaṁ labhatīti gahetabbanti vadanti.",
  "tika-vin13t1:322_0": "176-9. Sabbāva nīlakā (mahāva. 246; mahāva. aṭṭha. 246) sabbanīlakā.",
  "tika-vin13t1:322_1": "Esa nayo sabbattha odātakādīsupi. Odātaṁ pana neva pāḷiyaṁ,",
  "tika-vin13t1:322_2": "na aṭṭhakathāyaṁ paṭikkhittaṁ,",
  "tika-vin13t1:322_3": "anulomavasena pana idha paṭikkhittanti veditabbaṁ.",
  "tika-vin13t1:322_4": "Mahāraṅgarattā satapadipiṭṭhivaṇṇā.",
  "tika-vin13t1:322_5": "Mahānāmaraṅgarattā mandarattā.",
  "tika-vin13t1:322_6": "Mañjeṭṭhikā kaṇaverapupphavaṇṇā. Pupphalatādīhi vicittā citrā.",
  "tika-vin13t1:322_7": "Nīlapītādivaddhikāti ettha ādi-saddena odātalohitamañjeṭṭhikamahāraṅgamahānāmaraṅgarattādivasena vaddhikā gahitā.",
  "tika-vin13t1:322_8": "Sīhabyagghuddājinadīpīnaṁ cammehi cāti sambandho. Kocīti gilānopi agilānopi.",
  "tika-vin13t1:323_0": "180.",
  "tika-vin13t1:323_1": "Sakalaṁ vā ekadesakaṁ vā rajanaṁ coḷena (mahāva. aṭṭha.",
  "tika-vin13t1:323_2": "246) puñchitvā vaḷañjeyyāti attho.",
  "tika-vin13t1:323_3": "Khallakādikaṁ pana sabbaṁ hāritvā vaḷañjetabbaṁ. Upāhanavinicchayo.",
  "tika-vin13t1:324_0": "Upāhananiddesavaṇṇanā niṭṭhitā.",
  "tika-vin13t1:325_0": "23. Anolokiyaniddesavaṇṇanā",
  "tika-vin13t1:326_0": "181.Itthiyāti tadahujātāyapi dārikāya. Ādāse (cūḷava.",
  "tika-vin13t1:326_1": "247) vā udakapatte vā attano mukhaṁ avalokeyya, assa dukkaṭanti sambandho. ‘‘Anujānāmi, bhikkhave,",
  "tika-vin13t1:326_2": "ābādhapaccayā ādāse vā udakapatte vā mukhanimittaṁ oloketu’’nti (cūḷava.",
  "tika-vin13t1:326_3": "247) vuttattāvaṇādīni vā ‘‘jiṇṇo nu khomhi,",
  "tika-vin13t1:326_4": "no vā’’ti evaṁ āyusaṅkhāraṁ vā oloketuṁ vaṭṭati. Anolokiyavinicchayo.",
  "tika-vin13t1:327_0": "Anolokiyaniddesavaṇṇanā niṭṭhitā.",
  "tika-vin13t1:328_0": "24. Añjanīniddesavaṇṇanā",
  "tika-vin13t1:329_0": "182.",
  "tika-vin13t1:329_1": "Vaṭṭā vā aṭṭhasoḷasaṁsā vā maṭṭhā pupphalatādīhi acittakā añjanī vaṭṭatīti attho. Tissopi vaṭṭanti,",
  "tika-vin13t1:329_2": "ekāya vā dvīsu vā kathā eva natthīti adhippāyo. Lekhāti vaṭṭalekhā.",
  "tika-vin13t1:329_3": "Bandhitunti pidhānakabandhanatthaṁ.",
  "tika-vin13t1:330_0": "183.Rūpanti sakuṇarūpādi.",
  "tika-vin13t1:330_1": "Yadi ca edisaṁ aññehi kataṁ labhati,",
  "tika-vin13t1:330_2": "ghaṁsitvā vā chinditvā vā yathā vā na paññāyati,",
  "tika-vin13t1:330_3": "tathā suttena veṭhetvā vaḷañjetabbaṁ.",
  "tika-vin13t1:331_0": "184.Thavikāti añjanithavikā.",
  "tika-vin13t1:331_1": "Añjanisalākāpi labbhatīti sambandho.",
  "tika-vin13t1:332_0": "185-6.Aṭṭhīti (mahāva. 266; mahāva. aṭṭha.",
  "tika-vin13t1:332_1": "264) manussaṭṭhiṁ ṭhapetvā avasesaṭṭhi.",
  "tika-vin13t1:332_2": "Visāṇadantesu akappiyaṁ nāma natthi.",
  "tika-vin13t1:332_3": "Āmalakakakkādīhi katā phalamayā.",
  "tika-vin13t1:332_4": "Tammayāti idha vutteheva nibbattā. Añjanīvinicchayo.",
  "tika-vin13t1:333_0": "Añjanīniddesavaṇṇanā niṭṭhitā.",
  "tika-vin13t1:334_0": "25. Akappiyasayananiddesavaṇṇanā",
  "tika-vin13t1:335_0": "187-9.",
  "tika-vin13t1:335_1": "‘‘Uccako āsandiko uppanno hoti,",
  "tika-vin13t1:335_2": "anujānāmi bhikkhave uccakampi āsandika’’nti (cūḷava.",
  "tika-vin13t1:335_3": "297) vacanato mañcassa upaḍḍhabhāgappamāṇena ekatobhāgena dīghampi sugataṅgulena atirekaṭṭhaṅgulapādakaṁ idha āsandīti adhippetaṁ,",
  "tika-vin13t1:335_4": "caturaṁsāsandiko pana pamāṇātikkantakopi vaṭṭati. Tūlīti pakatitūlikā.",
  "tika-vin13t1:335_5": "Pallaṅkonāma āharimehi vāḷehi katoti vutto.",
  "tika-vin13t1:335_6": "Tattheva ‘‘sīharūpādiṁ dassetvā kato pana vaṭṭatī’’ti vadanti. Paṭikanti setattharaṇaṁ.",
  "tika-vin13t1:335_7": "Gonacittakanti ettha caturaṅgulādhikalomo kojavo ‘‘gonako’’ti vuccati. ‘‘Anujānāmi, bhikkhave, kojava’’nti (mahāva.",
  "tika-vin13t1:335_8": "337) cīvarakkhandhake vuttattā caturaṅgulalomakaṁ pakatikojavaṁ vaṭṭati.",
  "tika-vin13t1:335_9": "Ratanacittaṁ cittakaṁ na vaṭṭati.",
  "tika-vin13t1:335_10": "Paṭalīti ghanapuppharattaattharaṇaṁ .",
  "tika-vin13t1:335_11": "Vikatīti sīhabyagghādirūpavicitto uṇṇāmayattharaṇako.",
  "tika-vin13t1:335_12": "Uddalomīti ekatouggatapupphaṁ.",
  "tika-vin13t1:335_13": "Ekantalomikāti ubhatouggatapupphaṁ.",
  "tika-vin13t1:336_0": "Kuttanti soḷasannaṁ nāṭakitthīnaṁ ṭhatvā naccanayoggaṁ uṇṇāmayattharaṇaṁ.",
  "tika-vin13t1:336_1": "Koseyyanti ratanaparisibbitaṁ koseyyasuttamayaṁ paccattharaṇaṁ.",
  "tika-vin13t1:336_2": "Kaṭṭissanti ratanaparisibbitaṁ koseyyakaṭṭissamayaṁ paccattharaṇaṁ.",
  "tika-vin13t1:336_3": "Koseyyañca kaṭṭissañca ratanaparisibbitāneva na vaṭṭanti, suddhāni vaṭṭanti.",
  "tika-vin13t1:336_4": "Hatthiassarathattharā tesaṁ upari attharaṇakaattharaṇāva.",
  "tika-vin13t1:336_5": "Ajinappaveṇīti ajinacammehi mañcappamāṇena sibbitvā katā paveṇī,",
  "tika-vin13t1:336_6": "tena ca kadalīmigacammaṁ setavatthassa upari pattharitvā sibbitvā kataṁ pavarappaccattharaṇaṁ kadalīmigappavarappaccattharaṇaṁ,",
  "tika-vin13t1:336_7": "tena ca atthataṁ ajinappaveṇīkadalīmigappavarappaccattharaṇatthataṁ.",
  "tika-vin13t1:337_0": "Setavitānampi heṭṭhā akappiyappaccattharaṇe sati na vaṭṭati,",
  "tika-vin13t1:337_1": "kappiyappaccattharaṇe sati vaṭṭati,",
  "tika-vin13t1:337_2": "rattavitānassa heṭṭhā kappiyappaccattharaṇe satipi na vaṭṭati eva.",
  "tika-vin13t1:337_3": "Sīsūpadhānaṁ pādūpadhānanti mañcassa ubhatolohitakaṁ upadhānaṁ na vaṭṭati.",
  "tika-vin13t1:337_4": "Yaṁ pana ekameva upadhānaṁ hoti,",
  "tika-vin13t1:337_5": "ubhosu antesu rattaṁ vā padumavaṇṇaṁ vā cittaṁ vā, sace pamāṇayuttaṁ, vaṭṭati,",
  "tika-vin13t1:337_6": "mahāupadhānaṁ pana paṭikkhittaṁ.",
  "tika-vin13t1:338_0": "190.Āsandādittayāti āsandī tūlī pallaṅkoti idaṁ tayaṁ nāmaṁ. ‘‘Anujānāmi, bhikkhave,",
  "tika-vin13t1:338_1": "ṭhapetvā tīṇi āsandiṁ pallaṅkaṁ tūlikaṁ sesakaṁ gihivikaṭaṁ abhinisīdituṁ,",
  "tika-vin13t1:338_2": "na tveva abhinipajjitu’’nti (cūḷava. 314) hi vuttaṁ.",
  "tika-vin13t1:338_3": "Sese gihisantake nisīdituṁ labbhatīti attho.",
  "tika-vin13t1:338_4": "Yadi dhammāsane saṅghikampi gonakādiṁ bhikkhūhi anāṇattā ārāmikādayo sayameva paññapenti ceva nīharanti ca, etaṁ gihivikaṭanīhāraṁ nāma,",
  "tika-vin13t1:338_5": "iminā gihivikaṭanīhārena vaṭṭati.",
  "tika-vin13t1:338_6": "Bhattaggaṁ nāma vihāre eva dānaṭṭhānaṁ.",
  "tika-vin13t1:339_0": "191. Catunnaṁ pādānaṁ,",
  "tika-vin13t1:339_1": "tīsu passesu apassayānañca vasena sattaṅgo. Ekapassena yutto pañcaṅgo.",
  "tika-vin13t1:339_2": "Ime pana sattaṅgapañcaṅgā ‘‘anujānāmi, bhikkhave,",
  "tika-vin13t1:339_3": "uccakampi sattaṅga’’nti (cūḷava.",
  "tika-vin13t1:339_4": "294) vuttattā pamāṇātikkantāpi vaṭṭanti. Tena vuttaṁ ‘‘uccapādakā’’ti.",
  "tika-vin13t1:339_5": "Tūlonaddhā mañcapīṭhā ghareyeva nisīdituṁ kappantīti sambandho.",
  "tika-vin13t1:340_0": "192.Cīvaracchaviyoti channaṁ cīvarānaṁ,",
  "tika-vin13t1:340_1": "channaṁ anulomacīvarānañca aññataracīvaracchaviyoti attho.",
  "tika-vin13t1:340_2": "Sabbatthāti mañcepi pīṭhepi bhattaggepi antaragharepīti attho.",
  "tika-vin13t1:340_3": "Imāsaṁ pana bhisīnaṁ pamāṇaparicchedopi natthi,",
  "tika-vin13t1:340_4": "mañcapīṭhādīnaṁ vasena anurūpaṁ sallakkhetvā pamāṇaṁ kātabbaṁ.",
  "tika-vin13t1:341_0": "193. ‘‘Tūlikā uppannā hoti. Anujānāmi, bhikkhave, vijaṭetvā bimbohanaṁ kātuṁ,",
  "tika-vin13t1:341_1": "tīṇi tūlāni rukkhatūlaṁ latātūlaṁ poṭakitūla’’nti (cūḷava.",
  "tika-vin13t1:341_2": "297) vuttattā tūlattayañca (cūḷava. aṭṭha. 297; kaṅkhā. aṭṭha.",
  "tika-vin13t1:341_3": "tūlonandasikkhāpadavaṇṇanā) bimbohane vaṭṭati.",
  "tika-vin13t1:341_4": "Imehi tīhi tūlehi sabbesaṁ rukkhalatātiṇānaṁ tūlaṁ anuññātanti veditabbaṁ.",
  "tika-vin13t1:341_5": "Bhisiyaṁ pana kiñci tūlaṁ na vaṭṭatiyeva.",
  "tika-vin13t1:341_6": "Bhisigabbhoti bhisiyā vuttaṁ coḷādipañcakaṁ bimbohane anuññātanti sambandho.",
  "tika-vin13t1:341_7": "Migapakkhinanti sīhādīnaṁ sabbacatuppadānaṁ haṁsamorādīnaṁ sabbapakkhīnaṁ lomāni kappanti.",
  "tika-vin13t1:341_8": "Masūrake anuññātanti sambandho.",
  "tika-vin13t1:342_0": "194.",
  "tika-vin13t1:342_1": "Idāni bhisiyaṁ kappiyākappiyaṁ dassetuṁ ‘‘manussaloma’’ntiādimāha. Uṇṇāyanti (cūḷava. 297; cūḷava. aṭṭha.",
  "tika-vin13t1:342_2": "297) uṇṇābhisiyaṁ manussalomaṁ na labbhatīti attho.",
  "tika-vin13t1:342_3": "Uṇṇābhisiyampi manussalomaṁ ṭhapetvā yesaṁ kesañci pakkhicatuppadānaṁ lomaṁ vaṭṭatīti attho.",
  "tika-vin13t1:342_4": "Paṇṇeti paṇṇabhisiyañca pupphañca suddhaṁ tamālapattañca na labbhaṁ,",
  "tika-vin13t1:342_5": "avasesaṁ yaṁ kiñci paṇṇaṁ labbhatīti attho.",
  "tika-vin13t1:342_6": "Tamālapattakampi aññehi missaṁ vaṭṭatīti.",
  "tika-vin13t1:342_7": "Coḷavākatiṇesu akappiyaṁ nāma natthi.",
  "tika-vin13t1:342_8": "Āsanañceva appaṭivekkhitaṁ na labbhanti āsanasāmaññato pasaṅgena vuttaṁ. Akappiyasayanavinicchayo.",
  "tika-vin13t1:343_0": "Akappiyasayananiddesavaṇṇanā niṭṭhitā.",
  "tika-vin13t1:344_0": "26. Samānāsanikaniddesavaṇṇanā",
  "tika-vin13t1:345_0": "195.",
  "tika-vin13t1:345_1": "Tiṇṇaṁ vassānaṁ antaraṁ tivassantaraṁ. ‘‘Anujānāmi, bhikkhave,",
  "tika-vin13t1:345_2": "tivassantarena saha nisīditu’’nti (cūḷava. 320) hi vuttaṁ. Yo dvīhi vassehi (cūḷava. aṭṭha. 320) vuḍḍho vā navo vā, so tivassantaro nāma.",
  "tika-vin13t1:346_0": "196.Munīti buddhamuni.",
  "tika-vin13t1:346_1": "Sabbehevāti anupasampannehipi.",
  "tika-vin13t1:347_0": "197.Antanti pacchimaṁ. ‘‘Anujānāmi, bhikkhave, yaṁ tiṇṇaṁ pahoti,",
  "tika-vin13t1:347_1": "ettakaṁ pacchimaṁ dīghāsana’’nti (cūḷava.",
  "tika-vin13t1:347_2": "320) vuttattā yaṁ tiṇṇaṁ pahoti,",
  "tika-vin13t1:347_3": "etaṁ saṁhārimaṁ vā hotu asaṁhārimaṁ vā,",
  "tika-vin13t1:347_4": "tathārūpesu phalakakhaṇḍesupi nisīdituṁ vaṭṭati.",
  "tika-vin13t1:347_5": "Dvinnanti dvinnaṁ samānāsanikānaṁ. ‘‘Anujānāmi, bhikkhave,",
  "tika-vin13t1:347_6": "duvaggassa mañcaṁ duvaggassa pīṭha’’nti (cuḷava.",
  "tika-vin13t1:347_7": "320) vuttattā dve samānāsanikā saha nisīdituṁ labhanti. Aññehi asamānāsanikehi,",
  "tika-vin13t1:347_8": "anupasampannādīhi vā dve hutvāpi nisīdituṁ na labhanti. Samānāsanikavinicchayo.",
  "tika-vin13t1:348_0": "Samānāsanikaniddesavaṇṇanā niṭṭhitā.",
  "tika-vin13t1:349_0": "27. Asaṁvāsikaniddesavaṇṇanā",
  "tika-vin13t1:350_0": "198.Ukkhittoti āpattiyā adassane, appaṭikamme,",
  "tika-vin13t1:350_1": "pāpikāya diṭṭhiyā appaṭinissagge vā ukkhittakoti tividhopi idha ukkhitto gahito.",
  "tika-vin13t1:350_2": "Anupasampannoti iminā sikkhamānasāmaṇerasāmaṇerīsikkhāpaccakkhātakā gahitāti veditabbā.",
  "tika-vin13t1:350_3": "Chinnamūlako nāma antimavatthuṁ ajjhāpannako.",
  "tika-vin13t1:350_4": "Nānāsaṁvāsoti laddhinānāsaṁvāsako.",
  "tika-vin13t1:350_5": "‘‘Nānāsīmāya ṭhitacatuttho kammaṁ kareyya,",
  "tika-vin13t1:350_6": "iddhiyā vehāse ṭhitacatuttho kammaṁ kareyya,",
  "tika-vin13t1:350_7": "akammaṁ na ca karaṇīya’’nti hi vuttattā imepi ‘‘asaṁvāsikā’’ti vuttā.",
  "tika-vin13t1:350_8": "Etesu pana ukkhittakehi saddhiṁ uposathādīni karonto pācittiyaṁ āpajjati.",
  "tika-vin13t1:350_9": "Nissīmaṭṭhavehāsaṭṭhehi karontassa kammaṁ kuppati, dukkaṭañca hoti, itarehi dukkaṭaṁ. Asaṁvāsikavinicchayo.",
  "tika-vin13t1:351_0": "Asaṁvāsikaniddesavaṇṇanā niṭṭhitā.",
  "tika-vin13t1:352_0": "28. Kammaniddesavaṇṇanā",
  "tika-vin13t1:353_0": "199.Adhammakammanti ettha kathaṁ adhammakammaṁ hotīti ce?",
  "tika-vin13t1:353_1": "Vuttañhetaṁ bhagavatā ‘‘katamañca, bhikkhave, adhammakammaṁ? Ñattidutiye ce, bhikkhave,",
  "tika-vin13t1:353_2": "kamme ekāya ñattiyā kammaṁ karoti, na ca kammavācaṁ anussāveti, adhammakammaṁ. Dvīhi ñattīhi kammaṁ karoti, na ca kammavācaṁ anussāveti, adhammakammaṁ.",
  "tika-vin13t1:353_3": "Ekāya kammavācāya kammaṁ karoti, na ca ñattiṁ ṭhapeti, adhammakammaṁ.",
  "tika-vin13t1:353_4": "Dvīhi kammavācāhi kammaṁ karoti, na ca ñattiṁ ṭhapeti, adhammakamma’’nti (mahāva. 387).",
  "tika-vin13t1:353_5": "Iminā nayena sesakammesupi vuttappakārena akatvā aññathā karaṇaṁ adhammakammanti veditabbaṁ.",
  "tika-vin13t1:354_0": "Vaggenāti vaggena saṅghena. Kathañca vaggaṁ hotīti ce?",
  "tika-vin13t1:354_1": "Yāvatikā ca bhikkhū kammappattā, te anāgatā honti,",
  "tika-vin13t1:354_2": "chandārahānaṁ chando anāhaṭo hoti, sammukhībhūtā paṭikkosanti,",
  "tika-vin13t1:354_3": "vaggakammanti imesu yena kenaci ekenapi aṅgena vaggaṁ hoti.",
  "tika-vin13t1:355_0": "Samaggenāti samaggena saṅghena. Kathaṁ samaggaṁ hotīti ce?",
  "tika-vin13t1:355_1": "Yāvatikā ca bhikkhū kammappattā, te āgatā honti,",
  "tika-vin13t1:355_2": "chandārahānaṁ chando āhaṭo hoti,",
  "tika-vin13t1:355_3": "sammukhībhūtā nappaṭikkosanti, samaggakammanti evaṁ.",
  "tika-vin13t1:356_0": "Catutthanti samaggena dhammikaṁ. Ettāvatā ‘‘cattārimāni, bhikkhave, kammāni, adhammena vaggakammaṁ, adhammena samaggakammaṁ, dhammena vaggakammaṁ,",
  "tika-vin13t1:356_1": "dhammena samaggakamma’’nti (mahāva.",
  "tika-vin13t1:356_2": "384) evaṁ vuttāni cattāri kammāni pariggahitāni hontīti veditabbāni.",
  "tika-vin13t1:357_0": "200-202. Dasavaggiko (mahāva. 388; kaṅkhā. aṭṭha.",
  "tika-vin13t1:357_1": "nidānavaṇṇanā) vīsativaggiko ca dasavīsativaggiko.",
  "tika-vin13t1:357_2": "Abbhānopasampadāppavāraṇā ṭhapetvā sabbakammesu kammappattoti sambandho. Evaṁ sesesupi.",
  "tika-vin13t1:357_3": "Itaroti vīsativaggo ca atirekavīsativaggo ca.",
  "tika-vin13t1:358_0": "203.",
  "tika-vin13t1:358_1": "Idāni kammappatte ca chandārahe ca dassetuṁ ‘‘catuvaggenā’’tiādi vuttaṁ. Tattha (pari. 488, 497; pari.",
  "tika-vin13t1:358_2": "487-488) pakatattā nāma ye pārājikaukkhittaladdhinānāsaṁvāsakā na honti.",
  "tika-vin13t1:358_3": "Pareti ekasīmaṭṭhā pakatattā bhikkhū.",
  "tika-vin13t1:358_4": "Yadi pakatattā bhikkhūpi aññataraṁ gāmasīmaṁ vā nadīsamuddajātassarakhaṇḍasīmāsu vā aññataraṁ pavisitvā ṭhitā honti, neva kammappattā, na chandārahā.",
  "tika-vin13t1:358_5": "Na hi tesaṁ chando vā pārisuddhi vā āgacchati aññasīmāyaṁ ṭhitattā.",
  "tika-vin13t1:358_6": "Sesepīti pañcavaggādikaraṇīyepīti attho.",
  "tika-vin13t1:359_0": "204.",
  "tika-vin13t1:359_1": "Asaṁvāsagaṇapūraṁ vā katvā kataṁ kammaṁ kuppañca hoti, kārakānañca dukkaṭanti attho.",
  "tika-vin13t1:359_2": "‘‘Yassa saṅgho kammaṁ karoti, taṁcatuttho kammaṁ kareyya,",
  "tika-vin13t1:359_3": "akammaṁ na ca karaṇīya’’nti (mahāva.",
  "tika-vin13t1:359_4": "389) vuttattā ‘‘kammārahagaṇapūraṁ vā’’ti vuttaṁ.",
  "tika-vin13t1:359_5": "Idāni parivāsādikammānaṁyeva parisato vipattiṁ dassetuṁ ‘‘garukaṭṭhagaṇapūraṁ vā’’ti vuttaṁ.",
  "tika-vin13t1:359_6": "Tampi anikkhittavattaṁ sandhāya vuttaṁ.",
  "tika-vin13t1:359_7": "Nikkhittavatto pana sabbattha gaṇapūrako hoti eva.",
  "tika-vin13t1:360_0": "205.Vāreyyāti paṭikkhipeyya. ‘‘Anujānāmi, bhikkhave,",
  "tika-vin13t1:360_1": "adhammakamme kayiramāne paṭikkositu’’nti (mahāva. 154) hi vuttaṁ. Antarāye satīti attho. ‘‘Adhammakammaṁ idaṁ,",
  "tika-vin13t1:360_2": "na metaṁ khamatī’’ti evaṁ dve tayo aññamaññaṁ diṭṭhiṁ āvi kareyyunti attho. Yadi eko hoti,",
  "tika-vin13t1:360_3": "‘‘na metaṁ khamatī’’ti evaṁ adhiṭṭhānaṁ kareyyāti attho.",
  "tika-vin13t1:360_4": "Ettāvatā ete nirāpattikā honti, antarāyā ca muccanti,",
  "tika-vin13t1:360_5": "kammaṁ pana adhammattā kuppameva.",
  "tika-vin13t1:360_6": "Vārenteva tatodhikāti ettha ‘‘anujānāmi, bhikkhave, catūhi pañcahi paṭikkosituṁ,",
  "tika-vin13t1:360_7": "dvīhi tīhi diṭṭhiṁ āvi kātuṁ, ekena adhiṭṭhātuṁ,",
  "tika-vin13t1:360_8": "‘‘na metaṁ khamatī’’ti (mahāva.",
  "tika-vin13t1:360_9": "154) vuttattā cattāro vā pañca vā vārenti evāti attho.",
  "tika-vin13t1:361_0": "206.",
  "tika-vin13t1:361_1": "Idāni yehi paṭikkhittaṁ hoti,",
  "tika-vin13t1:361_2": "te dassetuṁ ‘‘kammārahā’’tiādi vuttaṁ.",
  "tika-vin13t1:361_3": "Tattha khittacitta-ggahaṇena ummattakopi gahitova. Etesanti ye vuttappakārā,",
  "tika-vin13t1:361_4": "tesaṁ paṭikkhepo na ruhatīti attho.",
  "tika-vin13t1:362_0": "207.",
  "tika-vin13t1:362_1": "Idāni yassa paṭikkhepo ruhati,",
  "tika-vin13t1:362_2": "taṁ dassetuṁ ‘‘pakatattekasīmaṭṭha-samasaṁvāsabhikkhuno’’ti vuttaṁ. Tassattho (mahāva.",
  "tika-vin13t1:362_3": "394) – evarūpassa bhikkhuno paṭikkosanā antamaso ānantarassāpi ārocentassa ruhatīti. ‘‘Bhikkhussa, bhikkhave ,",
  "tika-vin13t1:362_4": "pakatattassa samānasaṁvāsikassa samānasīmāyaṁ ṭhitassa antamaso ānantarikassapi bhikkhuno viññāpentassa saṅghamajjhe paṭikkosanā ruhatī’’ti (mahāva. 394) vuttaṁ.",
  "tika-vin13t1:363_0": "208.",
  "tika-vin13t1:363_1": "Sammukhā yadi paṭikkoseyyāti attho. Tirokkhāti parammukhā.",
  "tika-vin13t1:363_2": "Kāyasāmaggiṁ vā chandaṁ vā no dadeyya, dukkaṭanti attho. Kammavinicchayo.",
  "tika-vin13t1:364_0": "Kammaniddesavaṇṇanā niṭṭhitā.",
  "tika-vin13t1:365_0": "29. Micchājīvavivajjanāniddesavaṇṇanā",
  "tika-vin13t1:366_0": "209.Cuṇṇanti sirīsacuṇṇādikanti attho.",
  "tika-vin13t1:366_1": "Mattikāti pakatimattikā vā pañcavaṇṇā vā suddhā kuṅkuṭṭhaādikā vā.",
  "tika-vin13t1:366_2": "Kulasaṅgahāti etehi saṅgahitānaṁ santike lābhāsāya kulasaṅgahatthanti attho.",
  "tika-vin13t1:366_3": "Ettha pana imehi saṅgahitānaṁ santike ‘‘kiñci labhissāmī’’ti saṅghikaṁ vā puggalikaṁ vā dātuṁ na vaṭṭati eva.",
  "tika-vin13t1:366_4": "Iminā pana nayena laddhaṁ pañcannampi sahadhammikānaṁ na vaṭṭati, micchājīvañca hoti.",
  "tika-vin13t1:367_0": "210-211.",
  "tika-vin13t1:367_1": "Lābhāsāya dāyakānaṁ dārake ukkhipitvā paribhaṭabhāvo pāribhaṭakatā,",
  "tika-vin13t1:367_2": "tāya pāribhaṭakatāya na jīvayeti sambandho. Sesesupi eseva nayo.",
  "tika-vin13t1:367_3": "Khettādīsu pesitassa gamanaṁ paheṇakammaṁ.",
  "tika-vin13t1:367_4": "Sāsanappaṭisāsanaharaṇaṁ dūtakammaṁ.",
  "tika-vin13t1:367_5": "Pesitassa gehato gehagamanaṁ jaṅghapesaniyaṁ.",
  "tika-vin13t1:367_6": "Lābhāsāya lañjadānamanuppadānaṁ. Aññena vāpīti aṅgavijjādinā.",
  "tika-vin13t1:368_0": "212.Viññattīti (pārā. 515 ādayo; pārā. aṭṭha.",
  "tika-vin13t1:368_1": "2.515 ādayo) aññātakaviññatti.",
  "tika-vin13t1:368_2": "Anesanāti pubbe vuttena pupphadānādinā paccayesanā. Kuhanādīhīti (vibha. 861; vibha. aṭṭha. 861; mahāni.",
  "tika-vin13t1:368_3": "87) kuhanā lapanā nemittakatā nippesikatā lābhena lābhaṁ nijigīsanatāti imehi pañcahi vatthūhīti attho. Micchājīvavinicchayo.",
  "tika-vin13t1:369_0": "Micchājīvavivajjanāniddesavaṇṇanā niṭṭhitā.",
  "tika-vin13t1:370_0": "30. Vattaniddesavaṇṇanā",
  "tika-vin13t1:371_0": "213.",
  "tika-vin13t1:371_1": "Idāni āgantukavattādīni dassetuṁ ‘‘vatta’’nti mātikāpadaṁ uddhaṭaṁ. Parikkhittassa (cūḷava. 356 ādayo; cūḷava. aṭṭha.",
  "tika-vin13t1:371_2": "357 ādayo) vihārassa parikkhepaṁ,",
  "tika-vin13t1:371_3": "aparikkhittassa dvīhi leḍḍupātehi paricchinnaṭṭhānaṁ patvā upāhanaṁ omuñcitvā nīcaṁ katvā papphoṭetvā upāhanaṁ daṇḍakena gahetvā chattaṁ apanāmetvā sīsaṁ vivaritvā sīse cīvaraṁ khandhe karitvā sādhukaṁ ataramānena ārāmo pavisitabboti attho.",
  "tika-vin13t1:372_0": "214.Puccheyyasayanāsananti ‘‘katamaṁ me senāsanaṁ pāpuṇāti,",
  "tika-vin13t1:372_1": "kiṁ ajjhāvutthaṁ vā anajjhāvutthaṁ vā’’ti evaṁ pucchitabbanti attho.",
  "tika-vin13t1:373_0": "215-6.",
  "tika-vin13t1:373_1": "Mañcapīṭhādidārubhaṇḍañca (cūḷava. 360; cūḷava. aṭṭha.",
  "tika-vin13t1:373_2": "360) rajanabhājanādimattikābhaṇḍañca.",
  "tika-vin13t1:373_3": "Āpucchāti bhikkhussa vā sāmaṇerassa vā ārāmikassa vā ‘‘āvuso imaṁ jaggāhī’’ti ārocetvāti attho.",
  "tika-vin13t1:373_4": "Aññathāti evaṁ akatvāti attho.",
  "tika-vin13t1:374_0": "217-8.Vuḍḍhāgantukassāti ettha (cūḷava. 358 ādayo; cūḷava. aṭṭha.",
  "tika-vin13t1:374_1": "359 ādayo) dūratova disvā yadi ‘‘vuḍḍho’’ti jānāti,",
  "tika-vin13t1:374_2": "tasmiṁ anāgate eva āsanapaññāpanādivattaṁ kātabbanti attho.",
  "tika-vin13t1:374_3": "Pādodappabhutinti pādodakaṁ pādapīṭhaṁ pādakathalikaṁ upanikkhipitabbanti attho.",
  "tika-vin13t1:374_4": "Pānīyena āpucchantena sace sakiṁ ānītaṁ pānīyaṁ sabbaṁ pivati, punapi āpucchitabbo eva.",
  "tika-vin13t1:374_5": "Paññapeti ‘‘etaṁ tumhākaṁ senāsanaṁ pāpuṇātī’’ti evaṁ ācikkhitabbanti attho.",
  "tika-vin13t1:375_0": "219-20.",
  "tika-vin13t1:375_1": "‘‘Bhikkhācāragāmo ito dūre’’ti vā ‘‘santike’’ti vā ‘‘kālasseva piṇḍāya caritabba’’nti vā ‘‘upaṭṭhāke caritabba’’nti vā gocaro ācikkhitabbo.",
  "tika-vin13t1:375_2": "Agocaroti micchādiṭṭhikānaṁ vā gāmo,",
  "tika-vin13t1:375_3": "paricchinnabhikkhako vā gāmo,",
  "tika-vin13t1:375_4": "yattha ekassa vā dvinnaṁ vā bhikkhā dīyati, so ācikkhitabboti attho.",
  "tika-vin13t1:375_5": "Katikanti saṅghassa katikaṭṭhānaṁ. ‘‘Imaṁ kālaṁ pavisitabbaṁ,",
  "tika-vin13t1:375_6": "imaṁ kālaṁ nikkhamitabba’’nti evaṁ pavesananikkhamanakālaṁ ācikkhitabbaṁ.",
  "tika-vin13t1:375_7": "Kesuci ṭhānesu amanussā vā vāḷā vā honti, tasmā evaṁ ācikkhitabbameva.",
  "tika-vin13t1:375_8": "Nisinnovāti idaṁ āpattiabhāvamattadīpakaṁ,",
  "tika-vin13t1:375_9": "uṭṭhahitvāpi sabbaṁ kātuṁ vaṭṭateva. Vattavinicchayo.",
  "tika-vin13t1:376_0": "Vattaniddesavaṇṇanā niṭṭhitā.",
  "tika-vin13t1:377_0": "31. Vikappanāniddesavaṇṇanā",
  "tika-vin13t1:378_0": "221.Sammukhāyāti (pāci. 374; pārā. aṭṭha. 2.469; kaṅkhā. aṭṭha.",
  "tika-vin13t1:378_1": "vikappanasikkhāpadavaṇṇanā) sammukhe ṭhitassāti attho.",
  "tika-vin13t1:378_2": "Byattassāti vikappanavidhānaṁ paccuddharaṇādividhānañca jānantassa.",
  "tika-vin13t1:378_3": "Abyatto pana ‘‘iminā mayhaṁ dinna’’nti gahetvāpi gaccheyyāti attho. Ekassāti ekassa bhikkhussa.",
  "tika-vin13t1:379_0": "222.Nidhetuṁvāti nidhetuṁ eva, nissaggiyaṁ na hotīti attho.",
  "tika-vin13t1:379_1": "Paribhuñjituṁ vā vissajjetuṁ vā adhiṭṭhātuṁ vā na vaṭṭatīti attho.",
  "tika-vin13t1:380_0": "224-5.Aparā sammukhā vāti sammukhā vikappanā evāti attho.",
  "tika-vin13t1:380_1": "Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.",
  "tika-vin13t1:381_0": "227.Mittoti daḷhamitto.",
  "tika-vin13t1:381_1": "Sandiṭṭhoti diṭṭhamatto nātidaḷhamitto.",
  "tika-vin13t1:381_2": "‘‘Itarena ca pubbe vuttanayena ‘tisso bhikkhū’ti vā ‘tissā bhikkhunī’ti vā vattabbaṁ.",
  "tika-vin13t1:381_3": "Puna tena ‘ahaṁ tissassa bhikkhuno,",
  "tika-vin13t1:381_4": "tissāya bhikkhuniyā vā dammī’ti vikappetvā teneva ‘tissassa bhikkhuno,",
  "tika-vin13t1:381_5": "tissāya bhikkhuniyā santakaṁ paribhuñja vā vissajjehi vā yathāpaccayaṁ vā karohī’ti paccuddharitabba’’nti evaṁ pāṭho gahetabbo.",
  "tika-vin13t1:382_0": "228.Dūrasantikattekatta-bahubhāvaṁ vijāniyāti ettha dūrattañca santikattañca ekattañca bahubhāvañca vijānitvāti attho.",
  "tika-vin13t1:383_0": "229.",
  "tika-vin13t1:383_1": "‘‘Dasāhaparamaṁ atirekacīvaraṁ dhāretabba’’nti (pārā.",
  "tika-vin13t1:383_2": "462) vuttattā ‘‘dasāhaṁ vā’’ti vuttaṁ.",
  "tika-vin13t1:383_3": "‘‘Cīvarakālasamayo nāma anatthate kathine vassānassa pacchimo māso,",
  "tika-vin13t1:383_4": "atthate kathine pañca māsā’’ti (pārā.",
  "tika-vin13t1:383_5": "649) vuttattā ‘‘māsamekaṁ vā pañca vā’’ti vuttaṁ,",
  "tika-vin13t1:383_6": "māsaṁ vā ekaṁ pañca vā māseti attho.",
  "tika-vin13t1:383_7": "‘‘Bhikkhuno paneva akālacīvaraṁ uppajjeyya,",
  "tika-vin13t1:383_8": "ākaṅkhamānena bhikkhunā paṭiggahetabbaṁ.",
  "tika-vin13t1:383_9": "Paṭiggahetvā khippameva kāretabbaṁ. No cassa pāripūri,",
  "tika-vin13t1:383_10": "māsaparamaṁ tena bhikkhunā taṁ cīvaraṁ nikkhipitabbaṁ ūnassa pāripūriyā satiyā paccāsāyā’’ti (pārā.",
  "tika-vin13t1:383_11": "499) vuttattā ‘‘paccāsā sati māsaka’’nti vuttaṁ.",
  "tika-vin13t1:383_12": "Nuppādayatīti anadhiṭṭhitaṁ avikappitaṁ nissaggiṁ na janayatīti attho. Vikappanāvinicchayo.",
  "tika-vin13t1:384_0": "Vikappanāniddesavaṇṇanā niṭṭhitā.",
  "tika-vin13t1:385_0": "32. Nissayaniddesavaṇṇanā",
  "tika-vin13t1:386_0": "230.Byattassāti ettha kittāvatā byatto hotīti ce?",
  "tika-vin13t1:386_1": "Nissayamuccanakena pana sabbantimena dhammaparicchedena atthato ca byañjanato ca dve mātikā paguṇā vācuggatā kātabbā,",
  "tika-vin13t1:386_2": "pakkhadivasesu dhammassāvanatthāya suttantato cattāro bhāṇavārā,",
  "tika-vin13t1:386_3": "sampattānaṁ parisānaṁ parikathanatthāya andhakavindamahārāhulovādadhammakkhandhasadiso eko kathāmaggo,",
  "tika-vin13t1:386_4": "saṅghabhattamaṅgalāmaṅgalesu anumodanatthāya tisso anumodanā,",
  "tika-vin13t1:386_5": "uposathappavāraṇādivijānanatthaṁ kammākammavinicchayo ,",
  "tika-vin13t1:386_6": "samaṇadhammakaraṇatthaṁ samādhivasena vā vipassanāvasena vā arahattapariyosānaṁ ekaṁ kammaṭṭhānaṁ ettakaṁ uggahetabbaṁ.",
  "tika-vin13t1:386_7": "Ettāvatā byatto nāma hoti cātudiso, itarathā abyatto.",
  "tika-vin13t1:387_0": "231.",
  "tika-vin13t1:387_1": "Idāni nissayaggahaṇākāraṁ dassetuṁ ‘‘ekaṁsa’’ntiādi vuttaṁ. Ettha (mahāva. 103) āyasmatoti āyasmantaṁ.",
  "tika-vin13t1:388_0": "232.",
  "tika-vin13t1:388_1": "Idāni paṭippassaddhividhānaṁ dassetuṁ ‘‘pakkante’’tiādi vuttaṁ, ‘‘pañcimā, bhikkhave,",
  "tika-vin13t1:388_2": "nissayappaṭippassaddhiyo upajjhāyamhā.",
  "tika-vin13t1:388_3": "Upajjhāyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī’’ti (mahāva. 83), ‘‘chayimā, bhikkhave,",
  "tika-vin13t1:388_4": "nissayappaṭippassaddhiyo ācariyamhā.",
  "tika-vin13t1:388_5": "Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī,",
  "tika-vin13t1:388_6": "upajjhāyena vā samodhānagato hotī’’ti idaṁ pana ubhayaṁ idha dassitaṁ.",
  "tika-vin13t1:388_7": "Sace ācariyupajjhāyā sāmantavihāresupi aparikkhittesu leḍḍupātadvayabbhantare vasanti, nissayo na paṭippassambhati.",
  "tika-vin13t1:388_8": "Parikkhittesupi na paṭippassambhatīti eke. Ācariyā pana na icchanti. Kasmāti ce?",
  "tika-vin13t1:388_9": "Nissayaggahaṇappaṭippassaddhīnaṁ upacārasīmāya paricchinnattā.",
  "tika-vin13t1:388_10": "Leḍḍupātena upacārasīmāparicchedo pana aparikkhittesu eva labbhati, na parikkhittesu.",
  "tika-vin13t1:388_11": "Tasmā ācariyānaṁ vinicchayeva ṭhātabbaṁ.",
  "tika-vin13t1:389_0": "Pakkanteti ettha (mahāva. aṭṭha.",
  "tika-vin13t1:389_1": "83) sace ācariyo antevāsikaṁ anāmantetvāva upacārasīmaṁ atikkamati, nissayo paṭippassambhati.",
  "tika-vin13t1:389_2": "Sace upacārasīmaṁ anatikkamitvāva nivattati, na paṭippassambhati.",
  "tika-vin13t1:389_3": "Ācariyaṁ anāmantetvā antevāsikassa gamanepi eseva nayo.",
  "tika-vin13t1:389_4": "Sace ācariyo katthaci gantukāmo antevāsikaṁ āpucchati,",
  "tika-vin13t1:389_5": "antevāsikopi ‘‘sādhu sādhū’’ti sampaṭicchati,",
  "tika-vin13t1:389_6": "taṅkhaṇe eva paṭippassambhati.",
  "tika-vin13t1:389_7": "Evaṁ ācariyaṁ āpucchitvā antevāsikassa gamanepi.",
  "tika-vin13t1:389_8": "Dvīsupi antovihāreyeva ṭhitesu ācariyo vā antevāsikaṁ,",
  "tika-vin13t1:389_9": "antevāsiko vā ācariyaṁ anāpucchitvāva sace dve leḍḍupāte atikkamati, paṭippassambhati.",
  "tika-vin13t1:389_10": "Pakkhasaṅkante vā vibbhante vā kālakate vā taṅkhaṇeyeva paṭippassambhati . Āṇatti nāma nissayappaṇāmanā.",
  "tika-vin13t1:389_11": "Dassanasavanavasena duvidhaṁ samodhānaṁ.",
  "tika-vin13t1:390_0": "233.Alajjinti ettha –",
  "tika-vin13t1:391_0": "‘‘Sañcicca āpattiṁ āpajjati;",
  "tika-vin13t1:392_0": "Āpattiṁ parigūhati;",
  "tika-vin13t1:393_0": "Agatigamanañca gacchati;",
  "tika-vin13t1:394_0": "Ediso vuccati alajjipuggalo’’ti. (pari. 359) –",
  "tika-vin13t1:395_0": "Evaṁ vuttaṁ.",
  "tika-vin13t1:395_1": "‘‘Na bhikkhave alajjinaṁ nissāya vatthabbaṁ. Yo vaseyya,",
  "tika-vin13t1:395_2": "āpatti dukkaṭassā’’ti (mahāva. 120) hi vuttaṁ.",
  "tika-vin13t1:396_0": "234. ‘‘Anujānāmi, bhikkhave,",
  "tika-vin13t1:396_1": "addhānamaggappaṭipannena bhikkhunā nissayaṁ alabhamānena anissitena vatthu’’nti (mahāva.",
  "tika-vin13t1:396_2": "121) vuttattā ‘‘addhikassā’’ti vuttaṁ.",
  "tika-vin13t1:396_3": "Gilānupaṭṭhākassa ca yācitassāti sambandho. ‘‘Anujānāmi, bhikkhave,",
  "tika-vin13t1:396_4": "gilānupaṭṭhākena bhikkhunā nissayaṁ alabhamānena yāciyamānena anissitena vatthu’’nti (mahāva. 121) hi vuttaṁ.",
  "tika-vin13t1:396_5": "Sallakkhentena phāsukanti phāsuvihāraṁ sallakkhentena. Idaṁ pana parihāraṁ (mahāva. aṭṭha.",
  "tika-vin13t1:396_6": "121) sotāpannādiariyasāvako vā thāmagatasamathavipassanālābhī vā bālaputhujjano vā na labhati.",
  "tika-vin13t1:396_7": "Yassa kho pana samathavipassanā taruṇā hoti, na thāmagatā, ayaṁ labhati.",
  "tika-vin13t1:396_8": "Asante nissayadāyake ‘‘yadā paṭirūpo nissayadāyako āgacchissati,",
  "tika-vin13t1:396_9": "tadā tassa nissāya vasissāmī’’ti ābhogaṁ katvā yāva āsāḷhīpuṇṇamā, tāva vasituṁ labhati.",
  "tika-vin13t1:396_10": "Sace pana āsāḷhīmāse nissayadāyakaṁ na labhati, yattha atthi, tattha gantabbaṁ.",
  "tika-vin13t1:396_11": "Antovasse pana anissitena vatthuṁ na vaṭṭati.",
  "tika-vin13t1:396_12": "Sabhāge dāyake asante vasituṁ labbhatīti sabbapadesu yojanā kātabbā. Nissayavinicchayo.",
  "tika-vin13t1:397_0": "Nissayaniddesavaṇṇanā niṭṭhitā.",
  "tika-vin13t1:398_0": "33. Kāyabandhananiddesavaṇṇanā",
  "tika-vin13t1:399_0": "235.Akāyabandhanoti kāyabandhanaṁ abandhitvāti attho.",
  "tika-vin13t1:399_1": "Tato paṭṭhāya cīvaraṁ pārupitabbaṁ,",
  "tika-vin13t1:399_2": "tato paṭṭhāya eva kāyabandhanaṁ bandhitabbaṁ.",
  "tika-vin13t1:399_3": "‘‘Na bhikkhave akāyabandhanena gāmo pavisitabbo. Yo paviseyya,",
  "tika-vin13t1:399_4": "āpatti dukkaṭassā’’ti (cūḷava. 278) hi vuttaṁ.",
  "tika-vin13t1:399_5": "Tatthevāsatiyā gatoti asatiyā gato yattha sarati, tattheva bandhitabbaṁ.",
  "tika-vin13t1:399_6": "Saritvā pana yāva na bandhati,",
  "tika-vin13t1:399_7": "tāva piṇḍāya carituṁ na vaṭṭati. Yadi antogāme sarati,",
  "tika-vin13t1:399_8": "kāyabandhane sati ekamante ṭhatvā bandhitabbaṁ,",
  "tika-vin13t1:399_9": "asati ce nikkhamitvā bandhitvā puna piṇḍāya pavisitabbanti vadanti.",
  "tika-vin13t1:400_0": "236. ‘‘Anujānāmi, bhikkhave,",
  "tika-vin13t1:400_1": "dve kāyabandhanāni paṭṭikaṁ sūkarantaka’’nti (cūḷava.",
  "tika-vin13t1:400_2": "278) vuttattā ‘‘duvidha’’nti vuttaṁ.",
  "tika-vin13t1:400_3": "Tattha sūkarantaṁ nāma kuñcikākosakā viya ante susiraṁ katvā koṭṭitaṁ.",
  "tika-vin13t1:400_4": "Rajju ca ekāti ekavaṭṭā rajju ca.",
  "tika-vin13t1:400_5": "Tadanulomikāti tesaṁ dvinnaṁ anulomikā.",
  "tika-vin13t1:401_0": "237.Macchakaṇḍakakhajjurī-pattā maṭṭhā ca paṭṭikāti ettha (cūḷava. aṭṭha.",
  "tika-vin13t1:401_1": "278) ete macchakaṇṭakādayo maṭṭhā vikārarahitā paṭṭikā ca tadantogadhāti adhippāyo.",
  "tika-vin13t1:401_2": "Labbhā dasā catassoti ekāya vā dvīsu vā tīsu vā kathā eva natthīti adhippāyo, tato paraṁ na vaṭṭati. Antesūti ubhosu antesu.",
  "tika-vin13t1:401_3": "Guṇasuttakanti diguṇasuttakaṁ.",
  "tika-vin13t1:402_0": "239.Makaramukhādinti ādi-saddena deḍḍubhasīsaṁ gahitaṁ. Ubhanteti ubhosu antesu. Kassāti? Vidhassa. Ghaṭakāti ghaṭakato. Lekhāti lekhāya.",
  "tika-vin13t1:402_1": "Ghaṭakato ca lekhāya ca aññaṁ cittakaṁ na kappatīti attho.",
  "tika-vin13t1:403_0": "240.Deḍḍubhakanti (cūḷava. 278; cūḷava. aṭṭha. 278) udakasappasirasadisaṁ.",
  "tika-vin13t1:403_1": "Murajanti bahurajjuke ekato saṅkaḍḍhitvā ekāya rajjuyā paliveṭhetvā katarajju. Maddavīṇanti pāmaṅgasadisaṁ. Kalābukanti anekavaṭṭaṁ.",
  "tika-vin13t1:403_2": "Etāni pana sabbāni na kappanti.",
  "tika-vin13t1:403_3": "Dasāsu dve majjhimāti murajaṁ maddavīṇanti dve majjhimā eva. Kappareti kappantīti attho.",
  "tika-vin13t1:404_0": "241.Gaṇṭhiyocāpīti (cūḷava. 279) cīvaragaṇṭhiyopi.",
  "tika-vin13t1:404_1": "Veḷuādimayā kappantīti pasaṅgena vuttaṁ. Kāyabandhanavinicchayo.",
  "tika-vin13t1:405_0": "Kāyabandhananiddesavaṇṇanā niṭṭhitā.",
  "tika-vin13t1:406_0": "Paṭhamabhāṇavāraṁ.",
  "tika-vin13t1:407_0": "34. Pathavīniddesavaṇṇanā",
  "tika-vin13t1:408_0": "242. Jātā (pāci. 86; pāci. aṭṭha. 86-88; kaṅkhā. aṭṭha.",
  "tika-vin13t1:408_1": "pathavīkhaṇanasikkhāpadavaṇṇanā) ajātāti duvidhā pathavīti attho.",
  "tika-vin13t1:408_2": "Idāni tadubhayaṁ dassetuṁ ‘‘suddhamattikapaṁsukā’’tiādimāha.",
  "tika-vin13t1:408_3": "Tattha suddhamattikapaṁsukā ca adaḍḍhā ca bahumattikapaṁsukā ca cātumāsādhikovaṭṭhapaṁsumattikarāsi ca jātapathavīti sambandho.",
  "tika-vin13t1:408_4": "Ettha pana adaḍḍhāti uddhanapacanakumbhakārāvāpabhājanapacanādivasena tathā tathā adaḍḍhā. Ayaṁ pana visuṁ natthi,",
  "tika-vin13t1:408_5": "suddhapaṁsuādīsu aññatarāva veditabbā.",
  "tika-vin13t1:408_6": "Suddhapaṁsu suddhamattikā yebhuyyenapaṁsu yebhuyyenamattikā atirekacātumāsādhikovaṭṭhamattikāpaṁsupuñjā ca adaḍḍhā cāti ayaṁ sabbāpi jātapathavīti veditabbā.",
  "tika-vin13t1:409_0": "243.Dutiyāti ajātapathavīti attho.",
  "tika-vin13t1:409_1": "Vuttarāsīti mattikarāsi ca paṁsurāsi ca cātumāsomavaṭṭhako ajātapathavīti attho.",
  "tika-vin13t1:410_0": "244.",
  "tika-vin13t1:410_1": "Idāni yebhuyyenamattikā yebhuyyenapaṁsukā yebhuyyenasakkharāti evaṁ vuttāsu kittāvatā yebhuyyatā hotīti taṁ dassetuṁ ‘‘dve bhāgā’’tiādimāha.",
  "tika-vin13t1:410_2": "Tattha tīsu bhāgesu dve bhāgā mattikā yassā bhūmiyā,",
  "tika-vin13t1:410_3": "esā yebhuyyamattikāti sambandho.",
  "tika-vin13t1:410_4": "Upaḍḍhapaṁsuādayopi kappiyā eva akappiyabhāgassa anatirekato.",
  "tika-vin13t1:410_5": "‘‘Yebhuyyenamattikā yebhuyyenapaṁsukā’’ti (pāci. 86) hi vuttaṁ, na ‘‘upaḍḍhamattikā, upaḍḍhapaṁsukā’’ti.",
  "tika-vin13t1:410_6": "Sesesupīti yebhuyyapaṁsukādīsupi.",
  "tika-vin13t1:411_0": "245.",
  "tika-vin13t1:411_1": "Jātasaññissa pācittīti sambandho. Dveḷhassa vimatissa dukkaṭaṁ. Jāte ajātasaññissa anāpatti.",
  "tika-vin13t1:412_0": "246.Ekāyāṇattiyā ekāti sace sakiṁ āṇatto divasampi khaṇati, āṇāpakassa ekā evāti attho.",
  "tika-vin13t1:412_1": "Vācasoti vācāya vācāyāti attho.",
  "tika-vin13t1:413_0": "247.",
  "tika-vin13t1:413_1": "Ettha ‘‘jālehi aggi’’nti vā vattuṁ na vaṭṭati.",
  "tika-vin13t1:413_2": "Aniyametvā pana ‘‘pokkharaṇiṁ khaṇa, pathaviṁ khaṇa, vāpiṁ khaṇa, āvāṭaṁ khaṇa,",
  "tika-vin13t1:413_3": "kandaṁ khaṇā’’ti vattuṁ vaṭṭati.",
  "tika-vin13t1:414_0": "248.Edisanti ettha aññampi evarūpaṁ kappiyavohāravacanaṁ vaṭṭatīti adhippāyo.",
  "tika-vin13t1:415_0": "249. Kopetuṁ labbhanti sambandho,",
  "tika-vin13t1:415_1": "ghaṭādīhi gahetuṁ sakkuṇeyyakaṁ ussiñcanīyakaddamaṁ.",
  "tika-vin13t1:416_0": "251-2.",
  "tika-vin13t1:416_1": "Udakasantike patiteti sambandho.",
  "tika-vin13t1:416_2": "Udake patitaṁ pana sabbakālaṁ kappiyameva,",
  "tika-vin13t1:416_3": "tasmā akappiyaṁ dassetuṁ ‘‘udakasantike’’ti vuttaṁ.",
  "tika-vin13t1:416_4": "Pāsāṇe lagge raje ca navasoṇḍiyā patite raje cāti sambandho.",
  "tika-vin13t1:416_5": "Abbhokāsuṭṭhite vammike ca mattikākuṭṭe cāti attho,",
  "tika-vin13t1:416_6": "tathā etepi sabbe cātumāsādhikovaṭṭhā na kopetabbāti attho.",
  "tika-vin13t1:417_0": "253-5.",
  "tika-vin13t1:417_1": "Bhūmiṁ vikopayaṁ thambhādiṁ gaṇhituṁ na ca kappatīti sambandho. Dhārāyāti passāvadhārāya. Padaṁ dassessāmīti sambandho.",
  "tika-vin13t1:418_0": "257.Sekoti siñcanaṁ.",
  "tika-vin13t1:418_1": "Bhūmiyā allahatthaṁ ṭhapetvāti sambandho.",
  "tika-vin13t1:419_0": "258.Avase satīti hatthadāhādīsu āpadāsūti attho. Pathavīvinicchayo.",
  "tika-vin13t1:420_0": "Pathavīniddesavaṇṇanā niṭṭhitā.",
  "tika-vin13t1:421_0": "35. Parikkhāraniddesavaṇṇanā",
  "tika-vin13t1:422_0": "259-260.Girikūṭanti makaradantakaṁ.",
  "tika-vin13t1:422_1": "Sibbituñca chindituñca na vaṭṭatīti sabbattha yojanā. Daṇḍeti chattadaṇḍe.",
  "tika-vin13t1:423_0": "261.",
  "tika-vin13t1:423_1": "Sibbituṁ vā pañjaraṁ vinandhituṁ vā thiratthaṁ chatte bandhituṁ daṇḍe lekhā vaṭṭatīti sambandho.",
  "tika-vin13t1:423_2": "Sace vuttappakāraṁ akappiyachattaṁ labhati,",
  "tika-vin13t1:423_3": "ghaṭakampi vāḷarūpampi chinditvā dhāretabbaṁ,",
  "tika-vin13t1:423_4": "lekhāpi ghaṁsetvā apanetabbā,",
  "tika-vin13t1:423_5": "suttakena vā daṇḍo veṭhetabbo.",
  "tika-vin13t1:424_0": "262.",
  "tika-vin13t1:424_1": "Anuvātaṁ sandhāya ‘‘ante vā’’ti vuttaṁ.",
  "tika-vin13t1:424_2": "Dvinnaṁ paṭṭānaṁ saṅghaṭitaṭṭhānaṁ sandhāya ‘‘paṭṭamukhe vāpī’’ti vuttaṁ.",
  "tika-vin13t1:424_3": "Varakasīsākārena sibbanaṁ sandhāya ‘‘veṇikā’’ti ca satapadākārena sibbanaṁ sandhāya ‘‘saṅkhalikāpi vā’’ti ca vuttaṁ.",
  "tika-vin13t1:424_4": "Satapadisadisaṁ aññaṁ vā sūcivikāraṁ na kappati,",
  "tika-vin13t1:424_5": "pakatisūcikammameva vaṭṭatīti attho.",
  "tika-vin13t1:424_6": "Pāḷikaṇṇikaādikaṁ cīvare na ca kappatīti sambandho.",
  "tika-vin13t1:425_0": "263-4. Catukoṇāva (pārā. aṭṭha. 1.85) kappareti sambandho.",
  "tika-vin13t1:425_1": "Agghikanti agghiyaṁ cetiyasadisaṁ. Etthāti gaṇṭhipāsakapaṭṭe.",
  "tika-vin13t1:425_2": "Koṇasuttā ca pīḷakāti na kevalaṁ catukoṇā gaṇṭhikapāsakapaṭṭāva kappanti,",
  "tika-vin13t1:425_3": "atha kho duviññeyyā koṇasuttapīḷakā ca kappareti attho.",
  "tika-vin13t1:425_4": "Gandhaṁ telaṁ vāti gandhaṁ vā telaṁ vā.",
  "tika-vin13t1:426_0": "265.Rattanti (pārā. aṭṭha. 1.85) rajitaṁ. Aññena vāti muggarādinā vā. Katvāti ṭhapetvā.",
  "tika-vin13t1:426_1": "Pahāre na ca muṭṭhināti muṭṭhinā na pahāreyyāti attho.",
  "tika-vin13t1:427_0": "266-7. Chattavaṭṭiyaṁ (pārā. aṭṭha.",
  "tika-vin13t1:427_1": "1.85) lekhaṁ ṭhapetvā dhammakaraṇe lekhā na vaṭṭatīti sambandho.",
  "tika-vin13t1:427_2": "Kuñcikāya ca pipphale ca maṇikā ca pīḷakā ca na vaṭṭatīti sambandho.",
  "tika-vin13t1:427_3": "Tattha maṇikāti ekā eva vaṭṭamaṇikā. Pīḷakā muttarājisadisā bahū.",
  "tika-vin13t1:428_0": "268-9.Mālādyaraṇiyanti (pārā. aṭṭha.",
  "tika-vin13t1:428_1": "1.85) araṇiyaṁ mālādi vaṇṇamaṭṭhaṁ na vaṭṭatīti sambandho. Evaṁ sabbattha.",
  "tika-vin13t1:428_2": "Tipusīsamaye pattamaṇḍale bhittikammañca na vaṭṭatīti attho. Hitvāti ṭhapetvā. Sūcisaṇḍāsako (pārā. aṭṭha.",
  "tika-vin13t1:428_3": "1.85) nāma sūciṁ ḍaṁsāpetvā ghaṁsituṁ kato dārumayo. ‘‘Anujānāmi, bhikkhave,",
  "tika-vin13t1:428_4": "makaradantakaṁ chinditu’’nti (cūḷava.",
  "tika-vin13t1:428_5": "253) vuttattā pattamaṇḍale makaradantakaṁ vaṭṭati,",
  "tika-vin13t1:428_6": "aññaṁ bhittikammādivikārameva na vaṭṭati,",
  "tika-vin13t1:428_7": "tasmā girikūṭaṁ pattamaṇḍale ṭhapetvā avasese na vaṭṭatīti veditabbaṁ.",
  "tika-vin13t1:429_0": "272.Senāsaneti (pārā. aṭṭha.",
  "tika-vin13t1:429_1": "1.85) pāsādādisenāsaneti attho.",
  "tika-vin13t1:430_0": "273.Pumitthirūparahitanti purisarūpaitthirūparahitanti attho. Parikkhāravinicchayo.",
  "tika-vin13t1:431_0": "Parikkhāraniddesavaṇṇanā niṭṭhitā.",
  "tika-vin13t1:432_0": "36. Bhesajjaniddesavaṇṇanā",
  "tika-vin13t1:433_0": "274-5.",
  "tika-vin13t1:433_1": "Sahadhamminaṁ labbhaṁ bhesajjakaraṇanti sambandho.",
  "tika-vin13t1:433_2": "Na kevalaṁ pañcannaṁ sahadhammikānaṁyeva bhikkhācariyaviññattisakehi bhesajjakaraṇaṁ labbhati,",
  "tika-vin13t1:433_3": "atha kho aparesampi pañcannaṁ labbhati,",
  "tika-vin13t1:433_4": "te dassento ‘‘pitūna’’ntiādimāha.",
  "tika-vin13t1:433_5": "Pitūnanti mātāpitūnanti attho.",
  "tika-vin13t1:433_6": "Ye mātāpitaro jagganti upaṭṭhahanti, te tadupaṭṭhākā nāma.",
  "tika-vin13t1:433_7": "Bhikkhuṁ eva nissāya jīvanto bhikkhunissitako nāma.",
  "tika-vin13t1:433_8": "Pabbajjāpekkho ‘‘bhaṇḍū’’ti vuccati.",
  "tika-vin13t1:434_0": "276.",
  "tika-vin13t1:434_1": "Aparesampi dasannaṁ kātuṁ vaṭṭati,",
  "tika-vin13t1:434_2": "te dassetuṁ ‘‘mahācūḷapitā’’tiādimāha. Ettha (pārā. aṭṭha.",
  "tika-vin13t1:434_3": "2.185-187) pana mahāpitā cūḷapitā mahāmātā cūḷamātā mahābhātā cūḷabhātā mahābhaginī cūḷabhaginīti imehi aṭṭhahi ādi-saddena pitubhaginiñca mātubhātikañca gahetvā dasa.",
  "tika-vin13t1:434_4": "Etesaṁ pana sakena bhesajjena kātabbaṁ.",
  "tika-vin13t1:434_5": "Attaniye ca asatīti pāṭhaseso.",
  "tika-vin13t1:435_0": "277.",
  "tika-vin13t1:435_1": "Na kevalañca etesaṁ dasannaṁ,",
  "tika-vin13t1:435_2": "imehi sambandhānaṁ puttanattādīnaṁ yāvasattamā kulaparivaṭṭā kātuṁ vaṭṭatīti dassanatthaṁ ‘‘kuladūsanā’’tiādimāha. Aññopi (pārā. aṭṭha.",
  "tika-vin13t1:435_3": "2.285-287) yo āgantuko vā coro vā yuddhaparājito vā issaro ñātakehi pariccatto vā gamiyamanusso vā gilāno hutvā vihāraṁ pavisati,",
  "tika-vin13t1:435_4": "sabbesampi apaccāsīsantena bhesajjaṁ kātabbaṁ.",
  "tika-vin13t1:436_0": "278. Mātā (pārā. aṭṭha.",
  "tika-vin13t1:436_1": "2.185-187) pitā tadupaṭṭhāko bhikkhunissitako paṇḍupalāso veyyāvaccakaroti imesaṁ channaṁ anāmaṭṭhapiṇḍapāto avāritoti attho.",
  "tika-vin13t1:436_2": "Kiñca bhiyyo – dāmarikacorassa ca issariyassa ca dātumavāritoti attho.",
  "tika-vin13t1:437_0": "279.Tesanti (pārā. aṭṭha. 2.185-187) gahaṭṭhānaṁ.",
  "tika-vin13t1:437_1": "Sāsanogadhanti ratanaparittaāṭānāṭiyaparittādiparittaṁ bhaṇitabbanti attho.",
  "tika-vin13t1:438_0": "280. ‘‘Āgantvā (pārā. aṭṭha. 2.185-187) sīlaṁ detu,",
  "tika-vin13t1:438_1": "dhammañca parittañca bhāsatū’’ti kenaci pesitoti sambandho. Dātuṁ vattunti sīlaṁ dātuṁ,",
  "tika-vin13t1:438_2": "dhammañca parittañca vattuṁ labbhatīti attho. Bhesajjavinicchayo.",
  "tika-vin13t1:439_0": "Bhesajjaniddesavaṇṇanā niṭṭhitā.",
  "tika-vin13t1:440_0": "37. Uggahaniddesavaṇṇanā",
  "tika-vin13t1:441_0": "281.Dasabhedampīti sace kenaci heṭṭhā dassitaṁ dasavidhaṁ ratanaṁ ānetvā ‘‘idaṁ saṅghassa vā cetiyassa vā navakammassa vā aññapuggalassa vā suttantikagaṇassa vā dammī’’ti vutte ‘‘sādhū’’ti sampaṭicchantassa dukkaṭaṁ hotīti attho.",
  "tika-vin13t1:442_0": "282-3.",
  "tika-vin13t1:442_1": "Tesu dasavidhesu ratanesūti attho. Dvīsūti rajatajātarūpesu. Gaṇasaṅghapuggale (pārā. aṭṭha.",
  "tika-vin13t1:442_2": "2.538-539) anāmasitvā ‘‘idaṁ hiraññasuvaṇṇaṁ cetiyassa dammi,",
  "tika-vin13t1:442_3": "navakammassa dammī’’ti vutte na paṭikkhipeti attho. Kiṁ kātabbanti ce?",
  "tika-vin13t1:442_4": "Taṁ dassetuṁ ‘‘vade’’tiādi vuttaṁ.",
  "tika-vin13t1:442_5": "‘‘Ime evaṁ vadantī’’ti kappiyakārānaṁ ācikkhitabbanti attho.",
  "tika-vin13t1:443_0": "284.",
  "tika-vin13t1:443_1": "Na kevalaṁ hiraññasuvaṇṇādikameva,",
  "tika-vin13t1:443_2": "aññampi khettavatthādikaṁ akappiyaṁ na sampaṭicchitabbanti taṁ dassetuṁ ‘‘khettaṁ vatthu’’ntiādimāha.",
  "tika-vin13t1:443_3": "Dāsapasuādikaṁ dāsapasvādikaṁ.",
  "tika-vin13t1:443_4": "Sace hi koci ‘‘mayhaṁ sassasampādakaṁ mahātaḷākaṁ atthi,",
  "tika-vin13t1:443_5": "taṁ saṅghassa dammī’’ti vadati, tañce saṅgho sampaṭicchati.",
  "tika-vin13t1:443_6": "Paṭiggahaṇepi paribhogepi āpattiyeva. Evaṁ sesesupi.",
  "tika-vin13t1:444_0": "Kappiyena kamena gaṇheyyāti sambandho.",
  "tika-vin13t1:444_1": "‘‘Khettaṁ dammī’’ti vutte ‘‘na vaṭṭatī’’ti paṭikkhipitvā ‘‘ito cattāro paccaye paribhuñjathā’’ti vā ‘‘catupaccayaparibhogatthāya dammī’’ti vā vadati ce, gahetabbaṁ. Vatthumhipi eseva nayo.",
  "tika-vin13t1:444_2": "‘‘Taḷākaṁ dammī’’ti vutte paṭikkhipitvā ‘‘cattāro paccaye paribhuñjathā’’ti vā ‘‘saṅgho udakaṁ paribhuñjissati,",
  "tika-vin13t1:444_3": "bhaṇḍakaṁ dhovissatī’’ti vā ādinā nayena vutte sampaṭicchitabbaṁ.",
  "tika-vin13t1:444_4": "‘‘Dāsaṁ dammī’’ti vutte paṭikkhipitvā ‘‘ārāmikaṁ, veyyāvaccakaraṁ,",
  "tika-vin13t1:444_5": "kappiyakārakaṁ dammī’’ti vutte sampaṭicchitabbaṁ.",
  "tika-vin13t1:444_6": "‘‘Gomahiṁsaajeḷakādayo dammī’’ti vutte paṭikkhipitvā ‘‘pañcagorasaparibhogatthāyā’’ti vutte sampaṭicchitabbaṁ.",
  "tika-vin13t1:444_7": "Edisaṁ gahaṇaṁ sandhāya ‘‘paṭikkhipitvā gaṇheyyā’’ti vuttaṁ.",
  "tika-vin13t1:445_0": "285-6.Navamātikakedārataḷākakiriyā (pārā. aṭṭha.",
  "tika-vin13t1:445_1": "2.238-239) ca anave pubbe kappiyavohārena paṭikkhipitvā gahitataḷāke mattikuddharaṇañca bhinnaṭṭhāne pāḷibandho ca dubbalaṭṭhāne āḷiyā thirakāro ca anave kedāre purāṇabhāgato atirekabhāgaggahaṇañca nave kedāre aparicchinnabhāge ‘‘sasse detha ettake’’ti kahāpaṇuṭṭhāpanañcāpīti idaṁ sabbaṁ bhikkhussa kātuṁ na vaṭṭati. Sace karoti,",
  "tika-vin13t1:445_2": "evamādikaṁ sabbesampi akappiyanti attho.",
  "tika-vin13t1:446_0": "287-9.",
  "tika-vin13t1:446_1": "Idāni taṁyeva akappiyaṁ dassetuṁ ‘‘avatvā’’tiādi vuttaṁ. Tassattho (pārā. aṭṭha. 2.238-239) – yo pana ‘‘kasa,",
  "tika-vin13t1:446_2": "vappa’’ iccādikaṁ avatvā ‘‘ettikāya bhūmiyā ettako bhāgo deyyo’’ti bhūmiṁ vā patiṭṭhāpeti,",
  "tika-vin13t1:446_3": "‘‘ettake bhūmibhāge sassaṁ kataṁ,",
  "tika-vin13t1:446_4": "ettakaṁ gaṇhathā’’ti kassake vadante pamāṇagaṇhanatthaṁ daṇḍarajjubhi minati,",
  "tika-vin13t1:446_5": "khale ṭhatvā rakkhaṇādīni karoti, tasseva akappiyanti.",
  "tika-vin13t1:447_0": "290.",
  "tika-vin13t1:447_1": "Bhaṇḍāgārikasīsena pitusantakampi sace paṭisāmeyya, pācittiyanti attho.",
  "tika-vin13t1:448_0": "291-2.Pitūnanti mātāpitūnaṁ. Sāṭakādikappiyaṁ vatthuṁ.",
  "tika-vin13t1:448_1": "‘‘Paṭisāmetvā dehī’’ti vutteti sambandho.",
  "tika-vin13t1:448_2": "Pātetvāna gate yasmā ajjhārāmasikkhāpadavasena (pāci. 505-506) palibodho,",
  "tika-vin13t1:448_3": "tasmā gopituṁ labbhanti attho.",
  "tika-vin13t1:449_0": "293-4.Sakaṁ vāsiādiparikkhāranti attho.",
  "tika-vin13t1:449_1": "Idaṁ ṭhānaṁ guttanti dassetabbaṁ.",
  "tika-vin13t1:449_2": "‘‘Ettha ṭhapethā’’ti pana na vattabbaṁ.",
  "tika-vin13t1:450_0": "295.",
  "tika-vin13t1:450_1": "Ettha ‘‘añño koci na pavisati,",
  "tika-vin13t1:450_2": "bhikkhūhi vā sāmaṇerehi vā gahitaṁ bhavissatī’’ti saṅkantīti attho.",
  "tika-vin13t1:450_3": "Vatthumhīti alaṅkārādivatthumhīti attho.",
  "tika-vin13t1:450_4": "Tādiseti yādise vatthumhi naṭṭhe āsaṅkā hoti,",
  "tika-vin13t1:450_5": "tādise vatthumhi naṭṭheti sambandho.",
  "tika-vin13t1:451_0": "296.",
  "tika-vin13t1:451_1": "Idāni asaṅkitabbaṭṭhānaṁ dassetuṁ ‘‘vihārāvasathassanto’’tiādimāha.",
  "tika-vin13t1:451_2": "Vihārassa ca gharassa cāti attho. Ratananti dasavidhaṁ ratanaṁ.",
  "tika-vin13t1:451_3": "Ratnasammatanti sāṭakaveṭhanādikaṁ.",
  "tika-vin13t1:451_4": "Gahetvānāti kappiyakārake asati attanāpi gahetvāna nikkhipeyyāti attho.",
  "tika-vin13t1:451_5": "Maggeraññepīti maggepi araññepi.",
  "tika-vin13t1:451_6": "Tādiseti ‘‘bhikkhūhi gahitaṁ bhavissatī’’ti āsaṅkitabbaṭṭhāne.",
  "tika-vin13t1:451_7": "Patirūpaṁ karīyatīti magge vā araññe vā tādisaṁ bhaṇḍaṁ passitvā maggā okkamma nisīditabbaṁ,",
  "tika-vin13t1:451_8": "sāmikesu āgatesu taṁ ṭhānaṁ ācikkhitabbaṁ. Sace sāmike na passati,",
  "tika-vin13t1:451_9": "ratanasammataṁ paṁsukūlaṁ gahetabbaṁ. Ratanañce hoti,",
  "tika-vin13t1:451_10": "tuṇhībhūtena gantabbanti attho.",
  "tika-vin13t1:451_11": "Ayaṁ maggāraññakesu paṭipatti.",
  "tika-vin13t1:451_12": "Vihārāvasathānaṁ pana anto tādisaṁ disvā bhaṇḍakaṁ muñcitvā ‘‘ettha ettakā kahāpaṇā’’tiādinā nayena rūpena vā lañchanāya vā pilotikāya vā saññāṇaṁ katvā nikkhipitabbaṁ,",
  "tika-vin13t1:451_13": "tato pakkamantena patirūpānaṁ bhikkhūnaṁ ācikkhitabbaṁ. Uggahavinicchayo.",
  "tika-vin13t1:452_0": "Uggahaniddesavaṇṇanā niṭṭhitā.",
  "tika-vin13t1:453_0": "38. Kuladūsananiddesavaṇṇanā",
  "tika-vin13t1:454_0": "297.",
  "tika-vin13t1:454_1": "‘‘Kulāni dūseti pupphena vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā jaṅghapesaniyena vā’’ti (pārā.",
  "tika-vin13t1:454_2": "437) vuttattā tāni aṭṭha vatthūni dassetuṁ ‘‘puppha’’ntiādimāha.",
  "tika-vin13t1:454_3": "Imāya micchāpaṭipattiyā kulānaṁ aññesu sīlavantesu pasādaṁ dūseti vināsetīti kuladūsanaṁ dukkaṭaṁ āpajjati.",
  "tika-vin13t1:454_4": "Taṁ pana attano santake ca parasantake ca veditabbaṁ.",
  "tika-vin13t1:455_0": "298.",
  "tika-vin13t1:455_1": "Idāni imesu vatthūsu na kevalaṁ kuladūsanadukkaṭameva āpajjati,",
  "tika-vin13t1:455_2": "thullaccayādīnipi āpajjatīti dassetuṁ ‘‘thullaccaya’’ntiādimāha.",
  "tika-vin13t1:455_3": "Saṅghikaṁ garubhaṇḍaṁ issarena dentassa thullaccayanti sambandho.",
  "tika-vin13t1:455_4": "Senāsanatthāya niyamitaṁ pana pupphādi garubhaṇḍaṁ hoti.",
  "tika-vin13t1:455_5": "Saṅghassa vā aññassa vā santakaṁ theyyacittena dentassa dukkaṭādīni hontīti pāṭhaseso,",
  "tika-vin13t1:455_6": "tassa bhaṇḍassa agghavasena dukkaṭathullaccayapārājikāni hontīti attho.",
  "tika-vin13t1:456_0": "299-300.Sabbathāti (pārā. aṭṭha.",
  "tika-vin13t1:456_1": "2.431) kappiyavohāraakappiyavohārapariyāyaobhāsanimittakammādīhi na vaṭṭatīti attho. Vatiādīni katvā jaggituñca.",
  "tika-vin13t1:456_2": "Attano paribhogatthanti phalaparibhogatthaṁ. Ropanādīnīti ropāpanādīni.",
  "tika-vin13t1:456_3": "Ādi-saddena siñcāpanaocināpanādīni gahitāni.",
  "tika-vin13t1:456_4": "Kuddālakhaṇittivāsipharasuudakabhājanādīni āharitvā samīpe ṭhapanavasena nimittato ca kuddālakhaṇittādīni ca mālāvacche ca gahetvā ṭhite ‘‘sāmaṇerādayo disvā ‘thero kārāpetukāmo’ti āgantvā karontī’’ti saññāya obhāsato ca ‘‘imaṁ rukkhaṁ jāna,",
  "tika-vin13t1:456_5": "imaṁ āvāṭaṁ jānā’’tiādikappiyavohārato ca ‘‘paṇḍitena mālāvacchādayo ropāpetabbā,",
  "tika-vin13t1:456_6": "na cirasseva upakārāya saṁvattantī’’tiādipariyāyato ca ropanādīni labbhareti sambandho.",
  "tika-vin13t1:457_0": "301-2.",
  "tika-vin13t1:457_1": "Idāni aṭṭhasu vatthūsu avasesāni dve vatthūni dassetuṁ ‘‘vuttāva vejjikā jaṅghapesane’’ti vuttaṁ.",
  "tika-vin13t1:457_2": "Tattha vejjikā pubbe vuttāva,",
  "tika-vin13t1:457_3": "idāni jaṅghapesanādivinicchayaṁ vakkhāmīti attho. Pitaroti (pārā. aṭṭha. 2.436-437) mātāpitaro. Bhaṇḍunti pabbajjāpekkhaṁ.",
  "tika-vin13t1:457_4": "Bhikkhussa sakaṁ veyyāvaccakarañcāti ete ṭhapetvā kasivāṇijjādigihikammesu dūtasāsanaṁ haraṇe dukkaṭanti attho.",
  "tika-vin13t1:457_5": "Paṭhamaṁ sāsanaṁ aggahetvā puna taṁ disvā vā tassa santikaṁ gantvā vā vadatopi dukkaṭamevāti attho.",
  "tika-vin13t1:457_6": "Sāsanaṁ aggahetvā āgatānaṁ pana ‘‘bhante,",
  "tika-vin13t1:457_7": "tasmiṁ gāme itthannāmassa kā pavattī’’ti pucchiyamāne kathetuṁ vaṭṭati. Pucchitapañhe doso natthi.",
  "tika-vin13t1:458_0": "303.Evaṁ kuladūsanena uppannapaccayā.",
  "tika-vin13t1:458_1": "‘‘Pañcannampī’’ti vuttattā anupasampannena katampi edisaṁ na vaṭṭati eva micchājīvattā. Ātumāvatthu (mahāva. 303) cettha nidassanaṁ. Kiṁ viyāti ce,",
  "tika-vin13t1:458_2": "taṁ dassetuṁ ‘‘abhūtārocanārūpa-sabyohāruggahādisā’’ti vuttaṁ.",
  "tika-vin13t1:458_3": "Tattha uggahādisāti etehi uppannapaccayasadisāti attho.",
  "tika-vin13t1:459_0": "304.",
  "tika-vin13t1:459_1": "Idāni pupphādīni kesaṁ dātuṁ vaṭṭanti,",
  "tika-vin13t1:459_2": "kesaṁ dātuṁ na vaṭṭantīti taṁ dassetuṁ ‘‘harāpetvā’’tiādimāha. Pitūnaṁ (pārā. aṭṭha.",
  "tika-vin13t1:459_3": "2.436-437) dātuṁ labbhatīti sambandho. Sesañātīnaṁ pattānaṁ eva. Liṅganti sivaliṅgaṁ.",
  "tika-vin13t1:460_0": "305.Tathāphalanti phalampi mātāpitūnaṁ haritvāpi harāpetvāpi dātuṁ labbhatīti attho. Na kevalaṁ mātāpitūnaṁyeva,",
  "tika-vin13t1:460_1": "aññesampi dātuṁ labbhatīti dassetuṁ ‘‘gilānāna’’ntiādimāha.",
  "tika-vin13t1:460_2": "Saparasantakanti ettha paroti attano vissāsaññātako eva adhippeto.",
  "tika-vin13t1:461_0": "306.Bhājenteti saṅghassa phalapupphamhi bhājiyamāne sammatena deyyanti sambandho.",
  "tika-vin13t1:461_1": "Itarena asammatena apaloketvā dātabbanti attho.",
  "tika-vin13t1:462_0": "307.Paricchijjāti āgatānaṁ dātabbanti phalavasena vā rukkhavasena vā paricchinditvāti attho. Itarassāti issarādikassa.",
  "tika-vin13t1:462_1": "Katikaṁ vatvāti ‘‘imasmiṁ rukkhe ettakāni phalāni labbhantī’’ti evaṁ vatvā.",
  "tika-vin13t1:463_0": "308.Seseti mattikādantakaṭṭhaveḷumhi (pārā. aṭṭha. 2.436-437).",
  "tika-vin13t1:463_1": "Yathāvuttanayo evāti ettha attano ca parassa ca santakaṁ kulasaṅgahatthāya dadato dukkaṭantiādinā heṭṭhā vuttanayeneva vinicchayo veditabboti attho.",
  "tika-vin13t1:463_2": "Paṇṇampīti kiñcāpi pāḷiyaṁ paṇṇadānaṁ na vuttaṁ,",
  "tika-vin13t1:463_3": "tathāpi kuladūsane pavesayeti attho. Kuladūsanavinicchayo.",
  "tika-vin13t1:464_0": "Kuladūsananiddesavaṇṇanā niṭṭhitā.",
  "tika-vin13t1:465_0": "39. Vassūpanāyikaniddesavaṇṇanā",
  "tika-vin13t1:466_0": "309-310.",
  "tika-vin13t1:466_1": "Idāni vassūpagamanaṁ dassetuṁ ‘‘purimikā’’tiādimāha.",
  "tika-vin13t1:466_2": "Tattha purimikā pacchimikā (mahāva. 184; mahāva. aṭṭha.",
  "tika-vin13t1:466_3": "185) ceti dve vassūpanāyikāti attho.",
  "tika-vin13t1:466_4": "Ālayapariggāho vā vacībhedo vā vassūpanāyikāti pāṭhaseso.",
  "tika-vin13t1:466_5": "Idāni vattabbaṁ sandhāya ‘‘ediso’’ti vuttaṁ.",
  "tika-vin13t1:466_6": "‘‘Idha vassaṁ vasissāmī’’ti cittuppādettha ālayo (mahāva. aṭṭha. 203).",
  "tika-vin13t1:466_7": "Ālayapariggāho pana vaje vā satthe vā nāvāya vā vassaṁ upagantukāmassa tattha senāsanaṁ alabhantassa labbhati,",
  "tika-vin13t1:466_8": "satthādīsu pana vassaṁ upagantuṁ na vaṭṭatīti katvā.",
  "tika-vin13t1:466_9": "Yadi satthādīsu kavāṭabandhaṁ senāsanaṁ labbhati, tattha upagantabbaṁ.",
  "tika-vin13t1:466_10": "Upagacchantena ca ‘‘idha vassaṁ upemī’’ti tikkhattuṁ vattabbaṁ.",
  "tika-vin13t1:466_11": "Vihāre pana vacībhedo vā kātabbo.",
  "tika-vin13t1:466_12": "Sace ‘‘idha vassaṁ vasissāmī’’ti ālayo atthi,",
  "tika-vin13t1:466_13": "asatiyā pana vassaṁ na upeti, chinnavasso na hoti, pavāretuñca labhati eva.",
  "tika-vin13t1:467_0": "311.Nopetukāmo āvāsaṁ,",
  "tika-vin13t1:467_1": "tadahūtikkameyya vāti pāṭhe (mahāva.",
  "tika-vin13t1:467_2": "186) atikkamantassa āvāsaṁ tadahu vassūpanāyikātipi attho.",
  "tika-vin13t1:467_3": "Āvāsaṁ atikkameyya vāti sambandho.",
  "tika-vin13t1:467_4": "Jānaṁ vānupagacchatoti ettha vihāre nisīditvāpi anupagacchato dukkaṭāpatti hotīti adhippāyo.",
  "tika-vin13t1:468_0": "312. Chinnavasso (vajira. ṭī.",
  "tika-vin13t1:468_1": "mahāvagga 208) vā kenaci antarāyena paṭhamaṁ anupagato (mahāva.",
  "tika-vin13t1:468_2": "185-186) vā dutiyaṁ upagaccheyyāti sambandho.",
  "tika-vin13t1:468_3": "Temāsanti purimaṁ vā temāsaṁ pacchimaṁ vā temāsaṁ.",
  "tika-vin13t1:468_4": "‘‘Na bhikkhave vassaṁ upagantvā purimaṁ vā pacchimaṁ vā temāsaṁ avasitvā cārikā pakkamitabbā. Yo pakkameyya,",
  "tika-vin13t1:468_5": "āpatti dukkaṭassā’’ti (mahāva. 185) hi vuttaṁ.",
  "tika-vin13t1:469_0": "313-5. ‘‘Anujānāmi, bhikkhave,",
  "tika-vin13t1:469_1": "sattannaṁ sattāhakaraṇīyena appahitepi gantuṁ, pageva pahite,",
  "tika-vin13t1:469_2": "‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa ca,",
  "tika-vin13t1:469_3": "gilānabhattaṁ vā pariyesissāmi,",
  "tika-vin13t1:469_4": "gilānupaṭṭhākabhattaṁ vā pariyesissāmi,",
  "tika-vin13t1:469_5": "gilānabhesajjaṁ vā pariyesissāmi,",
  "tika-vin13t1:469_6": "pucchissāmi vā upaṭṭhahissāmi vā’ti sattāhaṁ sannivatto kātabbo’’ti (mahāva.",
  "tika-vin13t1:469_7": "198) vuttattā ‘‘mātāpitūnamatthāya…pe… upaṭṭhissa’’nti vuttaṁ.",
  "tika-vin13t1:469_8": "Tatthāyaṁ saṅkhepo – ‘‘mātādīnaṁ gilānabhattaṁ vā tadupaṭṭhākabhattaṁ vā gilānānaṁ osadhaṁ vā esissaṁ pariyesissa’’nti vā ‘‘te gilāne gantvā pucchissāmī’’ti vā ‘‘upaṭṭhissa’’nti vā pahitepi appahitepi sattāhakiccena gantuṁ labhati.",
  "tika-vin13t1:470_0": "Idāni sahadhammike eva sandhāya ‘‘anabhirata’’ntiādi vuttaṁ.",
  "tika-vin13t1:470_1": "‘‘Visabhāgarūpaṁ disvā anabhirati, tato vūpakāsissaṁ,",
  "tika-vin13t1:470_2": "taṁ gahetvā aññattha gamissa’’nti adhippāyena gantumpi labbhatīti attho.",
  "tika-vin13t1:470_3": "Kukkuccaṁ vinodanañca diṭṭhiṁ vivecanañca ahaṁ vā kareyyaṁ aññehi vā kāreyyanti sambandho.",
  "tika-vin13t1:470_4": "Parivāsamānattaādīhi vuṭṭhānaṁ vā garukā.",
  "tika-vin13t1:470_5": "Ādi-saddena sace saṅghena kammaṁ kataṁ hoti,",
  "tika-vin13t1:470_6": "tassa paṭippassaddhiyā anussāvanakaraṇādīsu ussukkaṁ kareyyanti gantuṁ labbhatīti attho.",
  "tika-vin13t1:470_7": "Sattāhakiccenāti sattāhakaraṇīyena.",
  "tika-vin13t1:471_0": "316.",
  "tika-vin13t1:471_1": "Dhammasavanatthaṁ nimantito evaṁ vajeti attho. Garū nāma ācariyupajjhāyā,",
  "tika-vin13t1:471_2": "tehi bhaṇḍadhovanakiccena pahitassa gantuṁ vaṭṭatīti attho.",
  "tika-vin13t1:472_0": "317.Na bhaṇḍadhovana…pe… dassaneti ettha (mahāva. aṭṭha.",
  "tika-vin13t1:472_1": "199) etesupi na vajeti sambandho.",
  "tika-vin13t1:472_2": "Labbhanti ettha ‘‘ajjeva āgamissa’’nti adūrago yadi na pāpuṇeyya, labbhanti sambandho. Kiṁ vuttaṁ hoti?",
  "tika-vin13t1:472_3": "‘‘Ajjeva āgamissāmī’’ti sāmantavihāraṁ gantvā puna āgacchantassa antarāmagge sace aruṇuṭṭhānaṁ hoti, vassacchedopi na hoti,",
  "tika-vin13t1:472_4": "ratticchedena dukkaṭampi nāpajjatīti vuttaṁ hoti.",
  "tika-vin13t1:473_0": "318.Sesañātihīti bhātubhaginīādīhi.",
  "tika-vin13t1:473_1": "Bhikkhunissitakena ca pahiteti sambandho.",
  "tika-vin13t1:473_2": "Niddisitvāti ‘‘āgacchantu bhadantā,",
  "tika-vin13t1:473_3": "icchāmi dānañca dātuṁ dhammañca sotuṁ bhikkhuñca passitu’’ntiādinā yaṁ kiñci niddisitvāva pesite gantuṁ vaṭṭati.",
  "tika-vin13t1:473_4": "Kevalaṁ ‘‘āgacchantu bhikkhū,",
  "tika-vin13t1:473_5": "icchāmi bhikkhūnaṁ āgamana’’nti evaṁ aniddisitvā vutte gantuṁ na labbhatīti attho.",
  "tika-vin13t1:474_0": "319.Accharāye satattanoti dasavidhesu antarāyesu ekasmimpi antarāye attano satīti attho.",
  "tika-vin13t1:474_1": "Saṅghasāmaggiyā vā vassacchede anāpattīti attho. Vuttañhetaṁ ‘‘idha pana, bhikkhave,",
  "tika-vin13t1:474_2": "vassūpagato bhikkhu passati sambahule bhikkhū saṅghabhedāya parakkamante.",
  "tika-vin13t1:474_3": "Tatra ce bhikkhuno evaṁ hoti,",
  "tika-vin13t1:474_4": "‘garuko kho saṅghabhedo vutto bhagavatā.",
  "tika-vin13t1:474_5": "Mā mayi sammukhībhūte saṅgho bhijjī’ti pakkamitabbaṁ,",
  "tika-vin13t1:474_6": "anāpatti vassacchedassā’’ti (mahāva. 202).",
  "tika-vin13t1:474_7": "Evaṁ chinnavasso no pavārayeti attho.",
  "tika-vin13t1:475_0": "320.Rukkhassa susireti ettha (mahāva. 204; mahāva. aṭṭha.",
  "tika-vin13t1:475_1": "203) pana suddhe rukkhasusire eva na vaṭṭati,",
  "tika-vin13t1:475_2": "mahantassa pana susirassa anto padaracchadanaṁ kuṭikaṁ katvā pavisanadvāraṁ yojetvā upagantuṁ vaṭṭati.",
  "tika-vin13t1:475_3": "Rukkhassa viṭapeti etthāpi suddhaviṭapamatte na vaṭṭati,",
  "tika-vin13t1:475_4": "mahāviṭape pana aṭṭakaṁ bandhitvā vuttanayena kuṭikaṁ katvā upagantuṁ vaṭṭati.",
  "tika-vin13t1:475_5": "Chavakuṭi nāma pāsāṇakuṭikanti vadanti.",
  "tika-vin13t1:475_6": "Tīsu passesu pāsāṇe ussāpetvā upari pāsāṇena paṭicchannā.",
  "tika-vin13t1:476_0": "321.",
  "tika-vin13t1:476_1": "Nāvādīsu pana upagato pavāretuñca labbhatīti sambandho. Vassūpanāyikavinicchayo.",
  "tika-vin13t1:477_0": "Vassūpanāyikaniddesavaṇṇanā niṭṭhitā.",
  "tika-vin13t1:478_0": "40. Avebhaṅgiyaniddesavaṇṇanā",
  "tika-vin13t1:479_0": "322-4.Ārāmārāmavatthūnīti ettha (cūḷava. 321; cūḷava. aṭṭha.",
  "tika-vin13t1:479_1": "321) ārāmo nāma pupphārāmo vā phalārāmo vā.",
  "tika-vin13t1:479_2": "Mañco pīṭhaṁ bhisi bibbohanādisayanāsanaṁ.",
  "tika-vin13t1:479_3": "Lohakumbhīādayo kāḷalohatambalohādimayā. Bhāṇako udakacāṭi.",
  "tika-vin13t1:479_4": "Pañcete avibhājiyāti bhājetvā na gahetabbā,",
  "tika-vin13t1:479_5": "gahitāpi saṅghasantakā evāti attho.",
  "tika-vin13t1:479_6": "Ettha pana ārāmo ārāmavatthūti paṭhamaṁ,",
  "tika-vin13t1:479_7": "vihāro vihāravatthūti dutiyaṁ,",
  "tika-vin13t1:479_8": "mañco pīṭhaṁ bhisi bibbohananti tatiyaṁ,",
  "tika-vin13t1:479_9": "lohakumbhī…pe… nikhādananti catutthaṁ,",
  "tika-vin13t1:479_10": "valli…pe… dārubhaṇḍaṁ mattikabhaṇḍanti pañcamanti evaṁ imāni rāsivasena pañca honti, sarupavasena anekāni honti. Honti cettha –",
  "tika-vin13t1:480_0": "‘‘Dvisaṅgahāni dve honti, tatiyaṁ catusaṅgahaṁ;",
  "tika-vin13t1:481_0": "Catutthaṁ navakoṭṭhāsaṁ, pañcamaṁ aṭṭhabhedana’’nti. (cūḷava. aṭṭha. 321);",
  "tika-vin13t1:482_0": "325. ‘‘Pañcimāni, bhikkhave,",
  "tika-vin13t1:482_1": "avissajjiyāni na vissajjetabbāni saṅghena vā gaṇena vā puggalena vā,",
  "tika-vin13t1:482_2": "vissajjitānipi avissajjitāni honti. Yo vissajjeyya,",
  "tika-vin13t1:482_3": "āpatti thullaccayassā’’ti (cūḷava.",
  "tika-vin13t1:482_4": "321) vuttattā ‘‘bhājitāpi abhājitā’’ti vuttaṁ.",
  "tika-vin13t1:482_5": "Eteti vuttappakārā pañcapi ‘‘garubhaṇḍānī’’ti ca ‘‘avissajjiyānī’’ti ca ca-saddena ‘‘avebhaṅgiyānī’’ti ca vuccantīti attho.",
  "tika-vin13t1:483_0": "326-8.",
  "tika-vin13t1:483_1": "Idāni purimesu tīsu rāsīsu sabbassa garubhaṇḍattā te anāmasitvā pacchimesu dvīsu rāsīsu ekaccassa agarubhaṇḍassāpi atthitāya taṁ dassetuṁ ārabhantopi tesu dvīsu bahuvisayaṁ paṭhamaṁ dassetuṁ ‘‘valliḍḍhabāhumattāpī’’tiādimāhāti ñātabbaṁ. Tassāyaṁ saṅkhepo (cūḷava. aṭṭha.",
  "tika-vin13t1:483_2": "321) – valli aḍḍhabāhumattāpi veḷu aṭṭhaṅgulāyatopi tiṇādi muṭṭhimattampīti ettha ādi-saddena muñjapabbajaṁ saṅgaṇhāti,",
  "tika-vin13t1:483_3": "paṇṇaṁ ekampi mattikā pākatā vā pañcavaṇṇā vā sudhākaṅguṭṭhaādikāti ādi-saddena sajjulasajātihiṅgulakādi vā tālapakkappamāṇāpi yehi kehici saṅghassa dinnā vā saṅghike tiṇakhettādimhi jātā vā rakkhitagopitabhūmibhāge uppannā tatthajātakā vā saṅghikā rakkhitā eva abhājiyāti attho.",
  "tika-vin13t1:484_0": "Idāni ye cettha bhājitabbā,",
  "tika-vin13t1:484_1": "te dassetuṁ ‘‘niṭṭhite’’tiādimāha,",
  "tika-vin13t1:484_2": "saṅghassa vā cetiyassa vā kamme niṭṭhite bhājiyāti adhippāyo.",
  "tika-vin13t1:484_3": "Ettha pana yaṁ kiñci valliveḷutiṇapaṇṇamattikādi saṅghassa dinnaṁ vā saṅghike tiṇakhettādimhi jātakaṁ vā rakkhitagopitaṁ garubhaṇḍaṁ,",
  "tika-vin13t1:484_4": "taṁ saṅghakamme ca cetiyakamme ca niṭṭhite avasesaṁ puggalikakammepi dātuṁ vaṭṭati,",
  "tika-vin13t1:484_5": "agarubhaṇḍattā bhājitumpi labbhati.",
  "tika-vin13t1:484_6": "Senāsanatthāya rakkhitagopitameva garubhaṇḍaṁ hoti, na itaraṁ.",
  "tika-vin13t1:484_7": "Sīhaḷadīpe tumūlasomavihāre saṅghassa pākavattampi tālapaṇṇaṁ vikkiṇitvā karīyati. Kasmā?",
  "tika-vin13t1:484_8": "Na hi tattha paṇṇena attho atthi,",
  "tika-vin13t1:484_9": "sabbepi iṭṭhakacchannā pāsādādayoti.",
  "tika-vin13t1:484_10": "Evaṁ aññatthāpi karīyati evāti vadanti.",
  "tika-vin13t1:485_0": "329.",
  "tika-vin13t1:485_1": "Idāni lohabhaṇḍādīsu ekantabhājetabbabhaṇḍaṁ dassetuṁ ‘‘pattādī’’tiādimāha. Ettha (cūḷava. aṭṭha.",
  "tika-vin13t1:485_2": "221) pana ādi-saddena lohathālakatamba kuṇḍikā kaṭacchu saraka añjani añjanisalākākaṇṇamalaharaṇīsūcisaṇḍāsakattarayaṭṭhiādīni gahitāneva. Tathāti bhājiyamevāti attho. Vippakatañca avippakatañca.",
  "tika-vin13t1:485_3": "Pādagaṇhakanti magadhanāḷiyā pañcanāḷiyā gaṇhanaṁ.",
  "tika-vin13t1:486_0": "331-2.Anuññātavāsi yaṁ sakkā sipāṭikāya pakkhipitvā pariharitunti vuttā.",
  "tika-vin13t1:486_1": "Tacchitāniṭṭhitanti vippakataṁ. Yadi tacchitaṁ, garubhaṇḍameva.",
  "tika-vin13t1:486_2": "Dantaṁ pana atacchitañca aniṭṭhitañca bhājiyameva.",
  "tika-vin13t1:486_3": "Aniṭṭhitaṁ mañcapādādikaṁ garubhaṇḍaṁ.",
  "tika-vin13t1:486_4": "Idāni mattikabhaṇḍaṁ dassetuṁ ‘‘bhikkhūpakaraṇe’’tiādimāha.",
  "tika-vin13t1:486_5": "Pattathālakakuṇḍikādibhikkhūpakaraṇe ca.",
  "tika-vin13t1:486_6": "Pādaghaṭakoti pādagaṇhanako ghaṭako ca mattikāmayo bhājiyo bhājetabboti attho. Saṅkhathālakampi bhājiyameva.",
  "tika-vin13t1:487_0": "333-4.",
  "tika-vin13t1:487_1": "Migacammādikaṁ kappiyacammaṁ bhājiyaṁ,",
  "tika-vin13t1:487_2": "sīhacammādikaṁ akappiyacammaṁ garubhaṇḍaṁ.",
  "tika-vin13t1:487_3": "Taṁ pana bhūmattharaṇaṁ kātuṁ vaṭṭati.",
  "tika-vin13t1:487_4": "Eḷacammaṁ pana paccattharaṇagatikattā garubhaṇḍaṁ hoti.",
  "tika-vin13t1:487_5": "Idāni imāni pana pañca cīvarapiṇḍapātabhesajjānaṁ atthāya parivattetuṁ na vaṭṭati,",
  "tika-vin13t1:487_6": "garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti dassetuṁ ‘‘garunā’’tiādimāha. Tattha (cūḷava. aṭṭha.",
  "tika-vin13t1:487_7": "321) garunāti garubhaṇḍena garubhaṇḍañca thāvarañca parivatteyyāti sambandho.",
  "tika-vin13t1:487_8": "Thāvarena ca thāvarameva parivatteyya, na garubhaṇḍanti adhippāyo.",
  "tika-vin13t1:487_9": "Pañcasu koṭṭhāsesu pacchimattayaṁ garubhaṇḍaṁ,",
  "tika-vin13t1:487_10": "purimadvayaṁ thāvaranti veditabbaṁ .",
  "tika-vin13t1:487_11": "Tathā katvā ca bhuñjatūti evaṁ parivattetvā tato ābhataṁ kappiyabhaṇḍaṁ paribhuñjatūti attho. Kathaṁ ñāyatīti ce? Vuttañhetaṁ parivāre-",
  "tika-vin13t1:488_0": "‘‘Avissajjiyaṁ avebhaṅgiyaṁ, pañca vuttā mahesinā;",
  "tika-vin13t1:489_0": "Vissajjentassa paribhuñjantassa anāpatti,",
  "tika-vin13t1:490_0": "Pañhā mesā kusalehi cintitā’’ti. (pari. 479);",
  "tika-vin13t1:491_0": "Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṁ sandhāya ‘‘vissajjantassa anāpattī’’ti vuttaṁ.",
  "tika-vin13t1:491_1": "Puna tato nibbattañca catupaccayaṁ paribhuñjituṁ labbhatīti dīpetuṁ ‘‘paribhuñjantassa anāpattī’’ti vuttaṁ.",
  "tika-vin13t1:491_2": "Ayaṁ imissā gāthāya adhippāyo. Sesanti (cūḷava. aṭṭha.",
  "tika-vin13t1:491_3": "321) ārāmādi abhājiyanti attho. Avebhaṅgiyavinicchayo.",
  "tika-vin13t1:492_0": "Avebhaṅgiyaniddesavaṇṇanā niṭṭhitā.",
  "tika-vin13t1:493_0": "41. Pakiṇṇakaniddesavaṇṇanā",
  "tika-vin13t1:494_0": "335-6.Sadvārabandhane ṭhāne…pe… sayanto dukkaṭaṁ phuseti evarūpe ṭhāne divā sayantenāti sambandho. Sadvārabandhane (pārā. 77; pārā. aṭṭha.",
  "tika-vin13t1:494_1": "1.77) pana ṭhāne yena kenaci parikkhitte abbhokāsepi rukkhamūlepi antamaso iminā lakkhaṇena yutte ākāsaṅgaṇepi sayantena dvāraṁ bandhitabbameva.",
  "tika-vin13t1:494_2": "Viññumhi puriseti bhikkhumhi vā sāmaṇere vā antamaso upāsakaārāmikesupi aññatarasmiṁ satīti attho.",
  "tika-vin13t1:494_3": "‘‘Esa jaggissatī’’ti ābhogo cāpi kappatīti kevalaṁ bhikkhuniṁ vā mātugāmaṁ vā āpucchituṁ na vaṭṭati. Savaseti attano vase, abahusādhāraṇaṭṭhāneti attho.",
  "tika-vin13t1:494_4": "Taṁ vinākāranti taṁ pubbe vuttappakāraṁ dvārathakanaābhogakaraṇasaṅkhātaṁ ākāraṁ vināti attho.",
  "tika-vin13t1:494_5": "Acittakāpattikiriyāyaṁ saṅkhepo.",
  "tika-vin13t1:495_0": "337.Ratanānīti muttādidasavidharatanāni.",
  "tika-vin13t1:495_1": "Dhaññanti sattavidhaṁ dhaññaṁ.",
  "tika-vin13t1:496_0": "338.Sitthatelodatelehīti ettha (cūḷava. 246; cūḷava. aṭṭha.",
  "tika-vin13t1:496_1": "246) pana yo madhusitthakatelena vā udakamissakatelena vā aññena kenaci vikārena vā kese osaṇṭheti,",
  "tika-vin13t1:496_2": "dantamayādīsu yena kenaci phaṇena vā kocchena vā hatthena vā phaṇakiccaṁ karonto aṅgulīhi vā osaṇṭheti, tassa dukkaṭaṁ hotīti attho.",
  "tika-vin13t1:497_0": "339.Nekapāvuraṇāti (cūḷava. 264) na ekapāvuraṇā. Tuvaṭṭayunti nipajjeyyuṁ. Kiṁ vuttaṁ hoti?",
  "tika-vin13t1:497_1": "Yadi ekapāvuraṇā vā ekattharaṇā vā ekamañce vā tuvaṭṭeyyuṁ, na vaṭṭati, dukkaṭaṁ hotīti vuttaṁ hoti. Ekamhi (cūḷava. aṭṭha.",
  "tika-vin13t1:497_2": "264) vā bhājane na bhuñjeyyunti sambandho.",
  "tika-vin13t1:498_0": "340. Caturaṅgulato (cūḷava. 282; cūḷava. aṭṭha.",
  "tika-vin13t1:498_1": "282) ūnaṁ dantakaṭṭhaṁ na khādeyyāti sambandho.",
  "tika-vin13t1:498_2": "Adhikaṭṭhaṅgulanti aṭṭhaṅgulato adhikaṁ. Tathāti na khādeyyāti attho. Akallako (cūḷava. 289) lasuṇaṁ na khādeyya.",
  "tika-vin13t1:499_0": "341. Hīnehi (pāci.",
  "tika-vin13t1:499_1": "31 ādayo) vā ukkaṭṭhehi vā jātiādīhi eva ukkaṭṭhaṁ vā hīnaṁ vā ‘‘caṇḍālosī’’tiādinā nayena ujuṁ vā ‘‘santi vā idhekacce caṇḍālā, venā,",
  "tika-vin13t1:499_2": "nesādā’’tiādinā nayena aññāpadesena vā upasampannaṁ vā anupasampannaṁ vā akkosādhippāyaṁ vinā kevalaṁ davādhippāyena vade, dubbhāsitanti attho.",
  "tika-vin13t1:500_0": "342.",
  "tika-vin13t1:500_1": "Nakhe vā kese vā nāsalome (cūḷava.",
  "tika-vin13t1:500_2": "275) vā dīghe na dhārayeti sambandho. ‘‘Anujānāmi, bhikkhave,",
  "tika-vin13t1:500_3": "maṁsappamāṇena nakhe chinditu’’nti (cūḷava. 274) ca ‘‘anujānāmi, bhikkhave,",
  "tika-vin13t1:500_4": "dumāsikaṁ vā duvaṅgulaṁ vā’’ti (cūḷava. 246) ca vuttaṁ.",
  "tika-vin13t1:500_5": "Na labbhaṁ vīsatimaṭṭhanti ettha ekanakhampi maṭṭhaṁ kātuṁ na vaṭṭati eva.",
  "tika-vin13t1:500_6": "‘‘Na bhikkhave vīsatimaṭṭhaṁ kārāpetabbaṁ. Yo kārāpeyya, āpatti dukkaṭassa (cūḷava. 274). Anujānāmi, bhikkhave,",
  "tika-vin13t1:500_7": "malamattaṁ apakaḍḍhitu’’nti (cūḷava. 274) hi vuttaṁ.",
  "tika-vin13t1:500_8": "Tasmā nakhato malamattaṁ apakaḍḍhituṁ vaṭṭati.",
  "tika-vin13t1:500_9": "Sambādhe lomahāraṇanti ettha sambādho nāma ubho upakacchakā muttakaraṇañca. ‘‘Anujānāmi, bhikkhave,",
  "tika-vin13t1:500_10": "ābādhapaccayā sambādhe lomaṁ saṁharāpetu’’nti (cūḷava. 275) hi vuttaṁ.",
  "tika-vin13t1:501_0": "343.Yathāvuḍḍhanti vuḍḍhapaṭipāṭiyā laddhabbaṁ. Na bādheyyāti na vāreyya.",
  "tika-vin13t1:501_1": "Saṅghuddiṭṭhaṁvāti upāsakādīhi yathāvuḍḍhaṁ ‘‘ayyā paribhuñjantū’’ti nissajjitvāva dinnaṁ senāsanādi.",
  "tika-vin13t1:501_2": "‘‘Na bhikkhave uddissakatampi yathāvuḍḍhaṁ paṭibāhitabbaṁ. Yo paṭibāheyya,",
  "tika-vin13t1:501_3": "āpatti dukkaṭassā’’ti (cūḷava. 313) hi vuttaṁ. Adhotapādehi (cūḷava. aṭṭha.",
  "tika-vin13t1:501_4": "324) vā allapādehi vā nakkameti sambandho.",
  "tika-vin13t1:501_5": "Sudhotapādakaṁ vāpīti dhotapādeheva akkamitabbaṭṭhānaṁ.",
  "tika-vin13t1:501_6": "Tathevāti nakkameyya saupāhanoti attho.",
  "tika-vin13t1:501_7": "‘‘Na bhikkhave adhotehi pādehi, allehi pādehi,",
  "tika-vin13t1:501_8": "saupāhanena senāsanaṁ akkamitabbaṁ. Yo akkameyya,",
  "tika-vin13t1:501_9": "āpatti dukkaṭassā’’ti (cūḷava. 324), hi vuttaṁ. ‘‘Anujānāmi, bhikkhave,",
  "tika-vin13t1:501_10": "paccattharitvā nipajjitu’’nti (cūḷava.",
  "tika-vin13t1:501_11": "324) vuttattā paribhaṇḍakataṁ bhūmiṁ vā bhūmattharaṇasenāsanaṁ vā saṅghikaṁ mañcapīṭhaṁ vā attano santakena paccattharaṇena paccattharitvāva nipajjitabbaṁ.",
  "tika-vin13t1:502_0": "344.Saṅghāṭiyāna pallattheti adhiṭṭhitacīvarena vihāre vā antaraghare vā pallatthikā na kātabbāti attho. Parikammakataṁ (cūḷava. aṭṭha. 324) bhittiādiṁ na apassaye.",
  "tika-vin13t1:502_1": "‘‘Na bhikkhave parikammakatā bhitti apassetabbā. Yo apasseyya,",
  "tika-vin13t1:502_2": "āpatti dukkaṭassā’’ti (cūḷava. 324) hi vuttaṁ.",
  "tika-vin13t1:502_3": "Tasmā setabhitti vā cittakammakatā vā bhitti na apassayitabbā. Na kevalaṁ bhittiyeva,",
  "tika-vin13t1:502_4": "parikammakatā dvārakavāṭavātapānatthambhādayopi na apassayitabbā.",
  "tika-vin13t1:502_5": "Etthapi lomagaṇanāya eva āpattiyo veditabbā.",
  "tika-vin13t1:502_6": "Sante udake no na ācameti (cūḷava. 373; cūḷava. aṭṭha. 373) no na ācametuṁ,",
  "tika-vin13t1:502_7": "udakasuddhiṁ akātuṁ na vaṭṭatīti attho.",
  "tika-vin13t1:502_8": "Santeti vacanena asante anāpattīti dīpeti.",
  "tika-vin13t1:503_0": "345.Akappiyasamādāneti bhikkhuṁ vā sāmaṇerādike sesasahadhammike vā akappiye niyojentassa dukkaṭameva. ‘‘Na, bhikkhave,",
  "tika-vin13t1:503_1": "pabbajitena akappiye samādapetabbaṁ. Yo samādapeyya,",
  "tika-vin13t1:503_2": "āpatti dukkaṭassā’’ti (mahāva. 303) hi vuttaṁ. Sabhāgāya (mahāva. aṭṭha.",
  "tika-vin13t1:503_3": "169) āpattiyā desanāyāti attho.",
  "tika-vin13t1:503_4": "Vatthusabhāgatā idha adhippetā, na āpattisabhāgatā.",
  "tika-vin13t1:503_5": "‘‘Na bhikkhave sabhāgā āpatti desetabbā. Yo deseyya,",
  "tika-vin13t1:503_6": "āpatti dukkaṭassā’’ti (mahāva.",
  "tika-vin13t1:503_7": "169) ca ‘‘na bhikkhave sabhāgā āpatti paṭiggahetabbā. Yo paṭiggaṇheyya,",
  "tika-vin13t1:503_8": "āpatti dukkaṭassā’’ti (mahāva. 169) ca vuttaṁ.",
  "tika-vin13t1:503_9": "Vatthusabhāgaṁ āpattiṁ āvi kātumpi na vaṭṭati,",
  "tika-vin13t1:503_10": "tena vuttaṁ ‘‘āvikamme ca dukkaṭa’’nti. ‘‘Ahaṁ, āvuso, itthannāmaṁ āpattiṁ āpajjiṁ,",
  "tika-vin13t1:503_11": "taṁ ito vuṭṭhahitvā paṭikarissāmī’’ti aññassa vacanaṁ āvikammaṁnāma.",
  "tika-vin13t1:504_0": "346.Itarassatūti asuddhacittassa.",
  "tika-vin13t1:505_0": "347.Porisanti (cūḷava. aṭṭha.",
  "tika-vin13t1:505_1": "284) purisappamāṇaṁ abhiruhituṁ vaṭṭatīti attho. ‘‘Anujānāmi, bhikkhave,",
  "tika-vin13t1:505_2": "sati karaṇīye porisaṁ rukkhaṁ abhiruhituṁ,",
  "tika-vin13t1:505_3": "āpadāsu yāvadattha’’nti (cūḷava. 284) hi vuttaṁ.",
  "tika-vin13t1:506_0": "348. Parissāvanaṁ (cūḷava. 259; cūḷava. aṭṭha.",
  "tika-vin13t1:506_1": "259) vinā aḍḍhayojanaṁ gacchantassa dukkaṭanti sambandho.",
  "tika-vin13t1:506_2": "‘‘Addhānagamanasamayo nāma aḍḍhayojanaṁ gacchissāmīti bhuñjitabba’’nti (pāci. 218) vuttaṁ,",
  "tika-vin13t1:506_3": "tasmā aḍḍhayojanameva antimaṁ addhānanti veditabbaṁ.",
  "tika-vin13t1:506_4": "Bhikkhuniyā ca mātugāmena ca saṁvidhānasikkhāpade ‘‘ekaddhānamaggaṁ paṭipajjeyya,",
  "tika-vin13t1:506_5": "antamaso gāmantarampī’’ti (pāci. 182,",
  "tika-vin13t1:506_6": "413) evaṁ visesetvā vuttattā ‘‘kukkuṭasampāte gāme gāmantare gāmantare āpatti pācittiyassā’’ti (pāci. 183, 414) vuttaṁ, na addhānalakkhaṇena.",
  "tika-vin13t1:506_7": "Yadi gāmantaraparicchedena addhānaṁ vuccati,",
  "tika-vin13t1:506_8": "gaṇabhojanasikkhāpadepi ‘‘addhānagamanasamayo nāma gāmantarampi gacchissāmīti bhuñjitabba’’nti vadeyya, na ca vuttaṁ.",
  "tika-vin13t1:506_9": "Tasmā ‘‘na bhikkhave aparissāvanakena addhāno paṭipajjitabbo. Yo paṭipajjeyya, āpatti dukkaṭassa.",
  "tika-vin13t1:506_10": "Sace na hoti parissāvanaṁ vā dhammakaraṇo vā,",
  "tika-vin13t1:506_11": "saṅghāṭikaṇṇopi adhiṭṭhātabbo iminā parissāvetvā pivissāmī’’ti vuttaṭṭhānepi aḍḍhayojanavaseneva addhānaparicchedo veditabbo.",
  "tika-vin13t1:506_12": "Abhayagirivāsīnaṁ pana ‘‘dvigāvutavasena addhānaparicchedo’’ti pāḷiyaṁ eva atthi. Yācamānassāti yācantassa.",
  "tika-vin13t1:506_13": "‘‘Na ca bhikkhave addhānappaṭipannena bhikkhunā parissāvanaṁ yāciyamānena na dātabbaṁ. Yo na dadeyya,",
  "tika-vin13t1:506_14": "āpatti dukkaṭassā’’ti hi vuttaṁ.",
  "tika-vin13t1:507_0": "349.",
  "tika-vin13t1:507_1": "Aññatra ābādhappaccayā kaṇṇanāsādike sesaṅge dukkaṭanti sambandho.",
  "tika-vin13t1:507_2": "Ābādhe sati aṅguliādīni chindituṁ vaṭṭati.",
  "tika-vin13t1:507_3": "Aṅgajātaṁ vā bījāni vā chindituṁ na vaṭṭati eva.",
  "tika-vin13t1:507_4": "Attaghātane ca dukkaṭanti sambandho.",
  "tika-vin13t1:507_5": "‘‘Na ca bhikkhave attānaṁ ghātetabbaṁ. Yo ghāteyya,",
  "tika-vin13t1:507_6": "āpatti dukkaṭassā’’ti hi vuttaṁ.",
  "tika-vin13t1:508_0": "350.",
  "tika-vin13t1:508_1": "‘‘Na ca bhikkhave paṭibhānacittaṁ kārāpetabbaṁ itthirūpakaṁ purisarūpakaṁ. Yo kārāpeyya, āpatti dukkaṭassa. Anujānāmi, bhikkhave,",
  "tika-vin13t1:508_2": "mālākammaṁ latākammaṁ makaradantakaṁ pañcapaṭika’’nti (cūḷava.",
  "tika-vin13t1:508_3": "299) vuttattā ‘‘cittapotthakarūpāni,",
  "tika-vin13t1:508_4": "na kare na ca kāraye’’ti vuttaṁ. Bhuñjantanti (cūḷava. aṭṭha. 316) vippakatabhojanaṁ.",
  "tika-vin13t1:508_5": "‘‘Na bhikkhave vippakatabhojano bhikkhu vuṭṭhāpetabbo. Yo vuṭṭhāpeyya,",
  "tika-vin13t1:508_6": "āpatti dukkaṭassā’’ti (cūḷava. 316) hi vuttaṁ.",
  "tika-vin13t1:509_0": "351.Yānānīti vayhaṁ ratho sakaṭaṁ sandamānikādīni gilānassa abhiruhituṁ kappanti, siviko ca kappati. Evaṁ sabbattha. ‘‘Anujānāmi, bhikkhave, gilānassa yānaṁ, purisayuttaṁ hatthavaṭṭakaṁ, sivikaṁ pāṭaṅki’’nti (mahāva. 253) hi vuttaṁ.",
  "tika-vin13t1:510_0": "352.Davanti keḷiṁ.",
  "tika-vin13t1:510_1": "‘‘Na bhikkhave buddhaṁ vā dhammaṁ vā saṅghaṁ vā ārabbha davo kātabbo. Yo kareyya, āpatti dukkaṭassā’’ti (pāci. 627) hi vuttaṁ.",
  "tika-vin13t1:510_2": "Tasmā ‘‘kiṁ buddho silakabuddho,",
  "tika-vin13t1:510_3": "udāhu paṭibuddho’’ti vā ‘‘kiṁ dhammo godhammo ajadhammo’’ti vā ‘‘kiṁ saṅgho ajasaṅgho migasaṅgho’’ti vā evamādinā nayena yo davaṁ karoti, tassa dukkaṭanti veditabbaṁ. ‘‘Tumhākaṁ cīvaraṁ dassāma,",
  "tika-vin13t1:510_4": "pattaṁ dassāmā’’tiādinā nayena sāmaṇeraṁ vā upasampannaṁ vā aññassa antamaso dussīlassāpi parisabhūtaṁ attano upaṭṭhākakaraṇatthaṁ upalāḷane dukkaṭanti attho.",
  "tika-vin13t1:510_5": "‘‘Na bhikkhave aññassa parisā apalāḷetabbā. Yo apalāḷeyya,",
  "tika-vin13t1:510_6": "āpatti dukkaṭassā’’ti hi vuttaṁ.",
  "tika-vin13t1:511_0": "353. Kāyaṁ (cūḷava.",
  "tika-vin13t1:511_1": "411) vā ūruṁ vā nimittaṁ vā vivaritvā bhikkhunīnaṁ na dassayeti sambandho.",
  "tika-vin13t1:511_2": "Kaddamudakādinā tā bhikkhuniyo na siñceyyāti attho.",
  "tika-vin13t1:511_3": "Na kevalaṁ kaddamudakādikeneva,",
  "tika-vin13t1:511_4": "vippasannaudakarajanakaddamādīsupi yena kenaci osiñcantassa dukkaṭameva.",
  "tika-vin13t1:512_0": "354.Bālanti ettha bālo nāma yo ovādaṁ gahetvā pātimokkhuddesakassa ārocetvā pāṭipade paccāharitabbanti na jānāti.",
  "tika-vin13t1:512_1": "Gilāno nāma yo ovādaṁ gahetvā uposathaggaṁ gantvā ārocetuñca paccāharituñca na sakkoti.",
  "tika-vin13t1:512_2": "Gamiyo nāma yo paṭidesaṁ gantukāmo.",
  "tika-vin13t1:513_0": "‘‘Na bhikkhave ovādo na gahetabbo. Yo na gaṇheyya,",
  "tika-vin13t1:513_1": "āpatti dukkaṭassā’’ti (cūḷava. 414) ca ‘‘anujānāmi, bhikkhave, ṭhapetvā bālaṁ, ṭhapetvā gilānaṁ, ṭhapetvā gamikaṁ,",
  "tika-vin13t1:513_2": "avasesehi ovādaṁ gahetu’’nti (cūḷava.",
  "tika-vin13t1:513_3": "414) ca ‘‘na bhikkhave ovādo na paccāharitabbo. Yo na paccāhareyya, āpatti dukkaṭassā’’ti (pāci.",
  "tika-vin13t1:513_4": "415) ca vuttattā bhikkhunīhi terasiyaṁ vā cātuddasiyaṁ vā āgantvā ‘‘ayaṁ uposatho cātuddaso’’ti vā ‘‘pannaraso’’ti vā ‘‘kadā ayya uposatho’’ti vā pucchite ‘‘cātuddaso’’ti vā ‘‘pannaraso’’ti vā ‘‘sve bhagini uposatho’’ti vā ācikkhitabbaṁ.",
  "tika-vin13t1:513_5": "Tāhi bhikkhunīhi uposathadivase āgantvā ‘‘bhikkhunisaṅgho ayya bhikkhusaṅghassa pāde vandati, ovādūpasaṅkamanañca yācati,",
  "tika-vin13t1:513_6": "labhatu kira ayya bhikkhunisaṅgho ovādūpasaṅkamana’’nti evaṁ yācitabbaṁ,",
  "tika-vin13t1:513_7": "taṁ vacanaṁ paṭiggahetvā uposathagge pātimokkhuddesakassa ‘‘bhikkhunisaṅgho, bhante,",
  "tika-vin13t1:513_8": "bhikkhusaṅghassa pāde vandati, ovādūpasaṅkamanañca yācati, labhatu kira, bhante,",
  "tika-vin13t1:513_9": "bhikkhunisaṅgho ovādūpasaṅkamana’’nti ācikkhitabbaṁ.",
  "tika-vin13t1:513_10": "Pātimokkhuddesakenāpi sace tattha bhikkhunovādako atthi,",
  "tika-vin13t1:513_11": "‘‘itthannāmo bhikkhu bhikkhunovādako sammato,",
  "tika-vin13t1:513_12": "taṁ bhikkhunisaṅgho upasaṅkamatū’’ti vattabbaṁ. Sace natthi,",
  "tika-vin13t1:513_13": "‘‘ko āyasmā ussahati bhikkhuniyo ovaditu’’nti pucchitvā sace atthi aṭṭhahaṅgehi samannāgato bhikkhu,",
  "tika-vin13t1:513_14": "taṁ tattheva sammannitvā vuttanayeneva ovādappaṭiggāhakassa ārocetabbaṁ.",
  "tika-vin13t1:513_15": "Yadi natthi koci bhikkhu bhikkhunovādako sammato,",
  "tika-vin13t1:513_16": "‘‘pāsādikena bhikkhunisaṅgho sampādetū’’ti vattabbaṁ.",
  "tika-vin13t1:513_17": "Tena bhikkhunā ‘‘sādhū’’ti sampaṭicchitvā pāṭipade bhikkhunīnaṁ ‘‘natthi koci bhikkhu bhikkhunovādako sammato,",
  "tika-vin13t1:513_18": "pāsādikena bhikkhunisaṅgho sampādetū’’ti vattabbaṁ.",
  "tika-vin13t1:513_19": "Tāhipi ‘‘sādhu ayyā’’ti sampaṭicchitabbaṁ.",
  "tika-vin13t1:513_20": "Iminā nayena gaṇapuggalesupi vacanabhedo veditabbo.",
  "tika-vin13t1:514_0": "355.Lokāyataṁ (cūḷava. 286; cūḷava. aṭṭha. 286) nāma vitaṇḍasatthaṁ.",
  "tika-vin13t1:514_1": "‘‘Na bhikkhave āsittakūpadhāne bhuñjitabbaṁ. Yo bhuñjeyya,",
  "tika-vin13t1:514_2": "āpatti dukkaṭassā’’ti (cūḷava.",
  "tika-vin13t1:514_3": "264) vuttattā ‘‘peḷāyapi na bhuñjeyyā’’ti vuttaṁ.",
  "tika-vin13t1:515_0": "356. Gihipārutaṁ na pārupeyya,",
  "tika-vin13t1:515_1": "gihinivāsanaṁ na nivāseyyāti attho.",
  "tika-vin13t1:515_2": "‘‘Na bhikkhave gihinivatthaṁ nivāsetabbaṁ hatthisoṇḍakaṁ macchavāḷakaṁ catukaṇṇakaṁ tālavaṇṭakaṁ satavalikaṁ. Yo nivāseyya,",
  "tika-vin13t1:515_3": "āpatti dukkaṭassā’’ti (cūḷava. 280) hi vuttaṁ.",
  "tika-vin13t1:515_4": "Parimaṇḍalato aññathā pārupanaṁ, sabbametaṁ gihipārutaṁ nāma.",
  "tika-vin13t1:515_5": "Taṁ pana na pārupetabbanti attho.",
  "tika-vin13t1:515_6": "Saṁvelliyanti ettha kacchaṁ bandhitvā na nivāseyyāti attho. Dāyanti (cūḷava. 283; cūḷava. aṭṭha. 283) araññaṁ. Nālimpayeyyāti sambandho.",
  "tika-vin13t1:516_0": "357. Vaḍḍhiñca na payojaye,",
  "tika-vin13t1:516_1": "noñātake nappavārite na yāceti attho. Aññassāti ettha (cūḷava. 420; cūḷava. aṭṭha.",
  "tika-vin13t1:516_2": "420) ‘‘tumhe paribhuñjathā’’ti niyametvā dinnaṁ sahadhammikānampi dātuṁ na vaṭṭati.",
  "tika-vin13t1:516_3": "Aggaṁ gahetvā vā katipāhaṁ bhutvā vā puna dadeyyāti attho.",
  "tika-vin13t1:517_0": "358.Uddissa yācaneti ettha (pāci. aṭṭha.",
  "tika-vin13t1:517_1": "679) ‘‘amhākaṁ vihāre itthannāmena idañcidañca kata’’nti vā ‘‘karissantī’’ti vā evaṁ uddissa rakkhaṁ yācaneti attho.",
  "tika-vin13t1:517_2": "Ñatvāñatvā vāti evaṁ ‘‘amhehi yāciyamānā imesaṁ daṇḍessantī’’ti tesaṁ daṇḍinaṁ ñatvā vā añatvā vāti attho.",
  "tika-vin13t1:517_3": "Tehi pana daṇḍite so daṇḍo uddissa yācantānaṁ gīvāva bhaṇḍadeyyaṁ hoti evāti attho.",
  "tika-vin13t1:517_4": "‘‘Iminā ca iminā ca idañca idañca kataṁ,",
  "tika-vin13t1:517_5": "ettakaṁ daṇḍaṁ gaṇhathā’’ti sayaṁ daṇḍāpane pana assa daṇḍassa agghabhedena pārājikathullaccayadukkaṭā ñeyyāti attho.",
  "tika-vin13t1:518_0": "359.",
  "tika-vin13t1:518_1": "Anatthāya assa corassa bhāsiteti sambandho.",
  "tika-vin13t1:518_2": "Rājarājamahāmattādīhi tassa corassa daṇḍaṁ gaṇhante assa bhikkhussa tattakaṁ gīvāti attho.",
  "tika-vin13t1:519_0": "360. Vighāsaṁ (pāci.",
  "tika-vin13t1:519_1": "825-826) vā uccāraṁ vā saṅkāraṁ vā muttaṁ vā pākārakuṭṭānaṁ bahi chaḍḍeyya, dukkaṭanti attho.",
  "tika-vin13t1:519_2": "Vaḷañje nāvalokiyāti imināva avaḷañjanakāle nāvaloketvā chaḍḍetuṁ vaṭṭatīti dīpeti. Na kevalaṁ tattheva,",
  "tika-vin13t1:519_3": "atha kho harite vāpi vīhādināḷikerādiropime chaḍḍentassa dukkaṭamevāti attho.",
  "tika-vin13t1:520_0": "361.‘‘Upahāraṁ karomā’’ti vutteti pucchiteti adhippāyo.",
  "tika-vin13t1:521_0": "362. Kīḷatthaṁ (pāci. 979; pāci. aṭṭha.",
  "tika-vin13t1:521_1": "978) kataṁ rājāgāraṁ vā pokkharaṇiṁ vā uyyānaṁ vā cittāgāraṁ vā ārāmaṁ vā daṭṭhuṁ gacchato pade pade dukkaṭanti attho.",
  "tika-vin13t1:522_0": "363. Āsanena (cūḷava. 364) nave na paṭibāheyya, uṇhe (mahāva. 67, 78, 79; cūḷava. 376, 378, 380, 382) cīvaraṁ na nidaheyya.",
  "tika-vin13t1:522_1": "Gurunāti ācariyādinā paṇāmito khamāpeyyāti sambandho.",
  "tika-vin13t1:523_0": "364.Āpattīhi ca sattahīti (vajira. ṭī.",
  "tika-vin13t1:523_1": "pācittiya 26) sattahi āpattīhi bhikkhuṁ parammukhā akkosanena ca ‘‘assaddho appasanno bījabhojī’’tiādinā aññeneva vā akkosanena ca dukkaṭanti adhippāyo.",
  "tika-vin13t1:524_0": "365. Saddhādeyyaṁ (mahāva. aṭṭha.",
  "tika-vin13t1:524_1": "361) cīvaraṁ vā piṇḍapātaṁ vāti attho.",
  "tika-vin13t1:524_2": "‘‘Na bhikkhave saddhādeyyaṁ vinipātetabbaṁ. Yo vinipāteyya,",
  "tika-vin13t1:524_3": "āpatti dukkaṭassā’’ti (mahāva. 361) hi vuttaṁ. ‘‘Anujānāmi, bhikkhave,",
  "tika-vin13t1:524_4": "mātāpitūnaṁ dātu’’nti (mahāva.",
  "tika-vin13t1:524_5": "361) vuttattā ‘‘labbhaṁ pitūna’’nti vuttaṁ.",
  "tika-vin13t1:525_0": "366.",
  "tika-vin13t1:525_1": "Vassaṁvuttho aññatrāti sambandho, aññasmiṁ vihāreti attho. Aññatoti aññavihārato.",
  "tika-vin13t1:525_2": "‘‘Na bhikkhave aññatra vassaṁvutthena aññatra cīvarabhāgo sāditabbo. Yo sādiyeyya,",
  "tika-vin13t1:525_3": "āpatti dukkaṭassā’’ti (mahāva. 364) hi vuttaṁ.",
  "tika-vin13t1:525_4": "Tesanti tasmiṁ vihāre taṁ cīvaraṁ bhājetvā gaṇhituṁ yuttānaṁ bhikkhūnaṁ dhuranikkhepato hoti bhaṇḍagghena kāriyoti attho.",
  "tika-vin13t1:526_0": "367.",
  "tika-vin13t1:526_1": "Saha antarena uttaroti santaruttaro, gāmaṁ na paviseyyāti attho.",
  "tika-vin13t1:526_2": "‘‘Na bhikkhave santaruttarena gāmo pavisitabbo. Yo paviseyya,",
  "tika-vin13t1:526_3": "āpatti dukkaṭassā’’ti (mahāva. 362) hi vuttaṁ. Kallo vāti agilāno.",
  "tika-vin13t1:526_4": "Saupāhano gāmaṁ na paviseyyāti sambandho.",
  "tika-vin13t1:526_5": "‘‘Na bhikkhave cāmaribījanī dhāretabbā. Yo dhāreyya,",
  "tika-vin13t1:526_6": "āpatti dukkaṭassā’’ti (cūḷava. 269), ‘‘anujānāmi, bhikkhave,",
  "tika-vin13t1:526_7": "tisso bījaniyo vākamayaṁ usīramayaṁ morapiñchamaya’’nti (cūḷava.",
  "tika-vin13t1:526_8": "269) ca vuttattā ‘‘na dhāreyya cāmarīmakasabījani’’nti vuttaṁ.",
  "tika-vin13t1:526_9": "Makasabījanī pana dantavisāṇadārudaṇḍakāpi vaṭṭati.",
  "tika-vin13t1:527_0": "368. Ārāmato bahīti sambandho.",
  "tika-vin13t1:527_1": "‘‘Na bhikkhave chattaṁ dhāretabbaṁ. Yo dhāreyya, āpatti dukkaṭassā’’ti, ‘‘anujānāmi, bhikkhave,",
  "tika-vin13t1:527_2": "gilānassa chatta’’nti ca vuttattā agilāno ārāmato bahi na labhati,",
  "tika-vin13t1:527_3": "cīvaraguttiyādiatthāya agilānopi labhatīti attho.",
  "tika-vin13t1:528_0": "369.Gāheyya nubhatokājanti na gāheyya ubhatokājaṁ.",
  "tika-vin13t1:528_1": "Ekantarikakājakanti ekatokājañca antarakājañca .",
  "tika-vin13t1:528_2": "Sīsabhāro ca khandhabhāro ca kaṭibhāro ca sīsakkhandhakaṭibhārā.",
  "tika-vin13t1:528_3": "‘‘Na bhikkhave ubhatokājaṁ haritabbaṁ. Yo hareyya,",
  "tika-vin13t1:528_4": "āpatti dukkaṭassā’’ti (cūḷava. 281), ‘‘anujānāmi, bhikkhave,",
  "tika-vin13t1:528_5": "ekatokājaṁ antarakājaṁ sīsabhāraṁ khandhabhāraṁ kaṭibhāraṁ olambaka’’nti (cūḷava.",
  "tika-vin13t1:528_6": "281) ca vuttattā ubhatokājameva na vaṭṭati, sesāni vaṭṭantīti veditabbā.",
  "tika-vin13t1:529_0": "370.Anokāsakatanti (mahāva.",
  "tika-vin13t1:529_1": "153) yo paṭhamameva ‘‘karohi me āvuso okāsaṁ,",
  "tika-vin13t1:529_2": "ahaṁ taṁ vattukāmo’’ti evaṁ akatokāsaṁ āpattiyā codeyya, tassa dukkaṭaṁ hotīti attho. Tathāti dukkaṭamevāti attho.",
  "tika-vin13t1:530_0": "371.Pakataṅgulena, na sugataṅgulenāti attho.",
  "tika-vin13t1:531_0": "372. Mūgabbatādiṁ (mahāva. 209; mahāva. aṭṭha.",
  "tika-vin13t1:531_1": "209) titthiyabbataṁ yadi gaṇheyya, dukkaṭanti attho.",
  "tika-vin13t1:531_2": "Ādi-saddena govatakukkuravatādayo saṅgahitā. Tathāti (mahāva. 303; mahāva. aṭṭha.",
  "tika-vin13t1:531_3": "303) nhāpitapubbako khurabhaṇḍaṁ yadi parihareyya, dukkaṭamevāti attho.",
  "tika-vin13t1:532_0": "373.Yaṁ kiñcīti (kaṅkhā. aṭṭha.",
  "tika-vin13t1:532_1": "kuṭikārasikkhāpadavaṇṇanā) nhāpitatuṇṇakārakammādi yaṁ kiñci hatthakammanti attho.",
  "tika-vin13t1:532_2": "Tadanusāratoti hatthakammayācanānusāratoti attho.",
  "tika-vin13t1:532_3": "Sace evaṁ yācato hatthakammamūlameva deti,",
  "tika-vin13t1:532_4": "taṁ aññassa dāpetvā kāretuṁ vaṭṭatīti attho.",
  "tika-vin13t1:532_5": "Nikkammaṁ pana hatthakammavasena ayācitvāpi ‘‘ehi imaṁ karohī’’ti kāretuṁ kappatīti attho.",
  "tika-vin13t1:532_6": "Yaṁ kiñciparasantakanti yaṁ kiñci dārutiṇādikaṁ aparasantakaṁ apariggahitaṁ āharāpetuṁ kappatīti adhippāyo.",
  "tika-vin13t1:533_0": "374.Gihīnanti gihīnaṁ santakaṁ. Gopaketi rakkhake. Yattakaṁ deti,",
  "tika-vin13t1:533_1": "tattakaṁ gahetuṁ kappatīti attho.",
  "tika-vin13t1:533_2": "Yathāparicchedanti ‘‘divase divase ettakaṁ ucchunāḷikeraṁ ambapakkaṁ tumhe khādathā’’ti paricchinditvā dinnameva tesu dentesu labbhatīti attho.",
  "tika-vin13t1:534_0": "375.Dvihāpajjeyyāti dvīhi āpajjeyya. Katamehi dvīhīti ce,",
  "tika-vin13t1:534_1": "te dassetuṁ ‘‘kāyavācāhī’’ti vuttaṁ,",
  "tika-vin13t1:534_2": "‘‘dvīhākārehi āpattiṁ āpajjati, kāyena āpajjati, vācāya āpajjatī’’ti (pari. 322) hi vuttaṁ.",
  "tika-vin13t1:534_3": "Kāyavācāhi āpattiṁ āpajjanto ca chahi ākārehi āpattiṁ āpajjati,",
  "tika-vin13t1:534_4": "tāni dassetuṁ ‘‘alajjiñāṇakukkuccapakatattā’’tiādimāha. Ettha (pari.",
  "tika-vin13t1:534_5": "295) pana akappiyabhāvaṁ jānanto eva vītikkamaṁ karonto alajjitāya āpajjati nāma.",
  "tika-vin13t1:534_6": "Kappiyākappiyaṁ ajānitvā āpajjanto aññāṇatāya. Kappiyaṁ nu kho,",
  "tika-vin13t1:534_7": "no nu kho’’ti saṁsaye uppanne tamabhivitaritvā vītikkamaṁ karonto kukkuccapakatattā āpajjati.",
  "tika-vin13t1:534_8": "Sahaseyyādiṁ āpajjanto satiplavā, satisammosāti attho.",
  "tika-vin13t1:534_9": "Acchamaṁsaṁ ‘‘sūkaramaṁsa’’nti vā sūkaramaṁsaṁ ‘‘acchamaṁsa’’nti vā khādanto akappiye kappiyasaññitāya ca kappiye akappiyasaññitāya ca āpajjatīti veditabbo.",
  "tika-vin13t1:535_0": "376.",
  "tika-vin13t1:535_1": "Alajjitāya vā aññāṇatāya vā āpattiṁ kāyavācāhi chādayeti attho. Eke vā ekasmiṁ vā. Liṅgeti liṅgaparivattanato.",
  "tika-vin13t1:535_2": "Evaṁ catudhā āpattivuṭṭhānaṁ hotīti attho.",
  "tika-vin13t1:535_3": "Tiṇavatthārakasamathaabbhānādīnaṁ vasena saṅghe āpatti vuṭṭhātīti veditabbaṁ nissajjanādīsu gaṇe.",
  "tika-vin13t1:535_4": "Ekassa santike vuṭṭhānaṁ pākaṭameva.",
  "tika-vin13t1:535_5": "‘‘Yā āpattiyo bhikkhūnaṁ bhikkhunīhi asādhāraṇā,",
  "tika-vin13t1:535_6": "tāhi āpattīhi anāpattī’’ti (pārā.",
  "tika-vin13t1:535_7": "69) vacanato liṅgaparivattane āpattivuṭṭhānaṁ ñātabbaṁ.",
  "tika-vin13t1:536_0": "377.Paccayadvayeti cīvare ca piṇḍapāte ca. Na kevalañca ime eva,",
  "tika-vin13t1:536_1": "nimittakammampi na labbhateva,",
  "tika-vin13t1:536_2": "gāthābandhasukhatthaṁ pana na vuttaṁ.",
  "tika-vin13t1:536_3": "Tattha nimittakammaṁ nāma yaṁ kiñci paresaṁ paccayadānasaṁyojanakaṁ kāyavacīkammaṁ.",
  "tika-vin13t1:536_4": "Khādanīyaṁ gahetvā gacchante disvā ‘‘kiṁ khādanīyaṁ labhitthā’’tiādinā nayena tassa pavatti veditabbā.",
  "tika-vin13t1:536_5": "Parikathā nāma yathā yathā taṁ labhati,",
  "tika-vin13t1:536_6": "tathā tathā parivattetvā kathanaṁ.",
  "tika-vin13t1:536_7": "‘‘Etarahi bhikkhū piṇḍapātena kilamantī’’tiādinā nayena tassa pavatti veditabbā.",
  "tika-vin13t1:536_8": "Obhāso nāma paccayappaṭisaṁyuttakathā. Viññatti pana pākaṭā eva. Tatiyeti senāsane.",
  "tika-vin13t1:536_9": "Senāsane pana nimittobhāsaparikathā vaṭṭanti, viññatti eva ekā na vaṭṭati.",
  "tika-vin13t1:536_10": "Tattha nimittakammaṁ nāma upāsake disvā senāsanatthaṁ bhūmiparikammakaraṇādi. Obhāso nāma ‘‘upāsakā,",
  "tika-vin13t1:536_11": "tumhe kuhiṁ vasathā’’ti ‘‘pāsāde,",
  "tika-vin13t1:536_12": "bhante’’ti vutte ‘‘kiṁ bhikkhūnaṁ pāsādo na vaṭṭatī’’tiādikaṁ vacanaṁ.",
  "tika-vin13t1:536_13": "Parikathā nāma ‘‘bhikkhūnaṁ senāsanaṁ sambādha’’nti vacanaṁ. Seseti gilānapaccaye.",
  "tika-vin13t1:537_0": "378.Na ruhatīti na hoti. Accaye dānanti accayadānaṁ.",
  "tika-vin13t1:537_1": "Pañcasu sahadhammikesu yena kenaci kālaṁ karontena ‘‘mamaccayena mayhaṁ parikkhāro upajjhāyassa hotu, ācariyassa hotu,",
  "tika-vin13t1:537_2": "aññassa vā kassaci hotū’’ti vutte tesaṁ na hoti, tasmā vuttaṁ ‘‘na ruhatī’’ti.",
  "tika-vin13t1:537_3": "Saṅghasseva ca taṁ hotīti yadi bhikkhusāmaṇerehi evaṁ vuttaṁ,",
  "tika-vin13t1:537_4": "tasmiṁ matepi bhikkhusaṅghasseva hoti,",
  "tika-vin13t1:537_5": "bhikkhunisikkhamānasāmaṇerīhi ce vuttaṁ,",
  "tika-vin13t1:537_6": "tasmiṁ mate bhikkhunisaṅghassa taṁ hotīti attho.",
  "tika-vin13t1:537_7": "Gihīnaṁ pana rūhatīti gihīnaṁ pana accayadānaṁ eva sabbesaṁ ruhatīti vuttaṁ hoti.",
  "tika-vin13t1:538_0": "379.Upassayeti bhikkhunivihāre.",
  "tika-vin13t1:538_1": "Dāyajjoti tassa parikkhārassa dāyajjo.",
  "tika-vin13t1:538_2": "Sesepīti sace bhikkhunisikkhamānasāmaṇeriyo bhikkhuvihāre kālaṁ karonti,",
  "tika-vin13t1:538_3": "tāsaṁ parikkhārānaṁ bhikkhusaṅghova dāyajjoti attho.",
  "tika-vin13t1:539_0": "380.Purimassevāti ettha ‘‘imaṁ parikkhāraṁ netvā asukassa dehī’’ti dinnaṁ purimasseva hotīti attho.",
  "tika-vin13t1:539_1": "‘‘Asukassa dammī’’ti dinnaṁ pana pacchimasseva hoti pariccajitvā dinnattā.",
  "tika-vin13t1:539_2": "Imaṁ vidhiṁ ñatvāva vissāsaggāhaṁ vā gaṇheyya,",
  "tika-vin13t1:539_3": "matakacīvaraṁ vā adhiṭṭheti sambandho.",
  "tika-vin13t1:539_4": "Matakacīvaraadhiṭṭhānaṁ nāma ghaṇṭiṁ paharitvā kālaṁ ghosetvā thokaṁ āgametvā sace bhikkhū āgacchanti, tehi saddhiṁ bhājetabbāni, no ce āgacchanti,",
  "tika-vin13t1:539_5": "‘‘mayhimāni cīvarāni pāpuṇantī’’ti adhiṭṭhātabbāni.",
  "tika-vin13t1:539_6": "Evaṁ adhiṭṭhite sabbāni tasseva honti, ṭhitikā pana na tiṭṭhati.",
  "tika-vin13t1:539_7": "Sace ekekaṁ uddharitvā ‘‘ayaṁ paṭhamabhāgo mayhaṁ pāpuṇāti,",
  "tika-vin13t1:539_8": "ayaṁ dutiyabhāgo’’ti evaṁ gaṇhāti,",
  "tika-vin13t1:539_9": "gahitāni ca sugahitāni honti, ṭhitikā ca tiṭṭhati.",
  "tika-vin13t1:539_10": "Evaṁ pāpetvā gaṇhantenāpi adhiṭṭhitameva hoti.",
  "tika-vin13t1:540_0": "381.",
  "tika-vin13t1:540_1": "Lohabhaṇḍe paharaṇiṁ ṭhapetvā sabbaṁ kappati,",
  "tika-vin13t1:540_2": "dārubhaṇḍe ca dārujaṁ pattañca pādukañca,",
  "tika-vin13t1:540_3": "pallaṅkañca āsandiñca ṭhapetvā sabbaṁ kappati,",
  "tika-vin13t1:540_4": "mattikāmaye katakañca kumbhakārikañca ṭhapetvā sabbaṁ kappatīti attho. ‘‘Anujānāmi, bhikkhave,",
  "tika-vin13t1:540_5": "ṭhapetvā paharaṇiṁ sabbaṁ lohabhaṇḍaṁ,",
  "tika-vin13t1:540_6": "ṭhapetvā āsandiṁ pallaṅkaṁ dārupattaṁ dārupādukaṁ sabbaṁ dārubhaṇḍaṁ,",
  "tika-vin13t1:540_7": "ṭhapetvā katakañca kumbhakārikañca sabbaṁ mattikābhaṇḍa’’nti (cūḷava. 293) hi vuttaṁ.",
  "tika-vin13t1:540_8": "Ettha katakanti padumakaṇṇikākārena katamallakanti adhippetaṁ.",
  "tika-vin13t1:540_9": "Dhaniyasseva sabbamattikāmayā kuṭi kumbhakārikanti. Pakiṇṇakavinicchayo.",
  "tika-vin13t1:541_0": "Pakiṇṇakaniddesavaṇṇanā niṭṭhitā.",
  "tika-vin13t1:542_0": "42. Desanāniddesavaṇṇanā",
  "tika-vin13t1:543_0": "382. Bhikkhubhāvassa (pārā. aṭṭha. 2.198) yo cāgo, sā pārājikadesanāti attho.",
  "tika-vin13t1:543_1": "Vuttañhetaṁ ‘‘visuddhāpekkhoti gihi vā hotukāmo upāsako vā hotukāmo ārāmiko vā hotukāmo sāmaṇero vā hotukāmo’’ti (pārā. 198).",
  "tika-vin13t1:543_2": "Tasmā gihibhāvādikaṁyeva pārājikaṁ āpannassa visuddhi nāma,",
  "tika-vin13t1:543_3": "aññatarassa visuddhi eva natthi. ‘‘Chādeti jānamāpannaṁ,",
  "tika-vin13t1:543_4": "parivaseyya tāvatā’’tiādinā nayena heṭṭhā vuttavidhiṁ sandhāya ‘‘yathāvuttena vuṭṭhāna’’nti vuttaṁ.",
  "tika-vin13t1:544_0": "383. Idāni vattabbataṁ sandhāya ‘‘eva’’nti vuttaṁ.",
  "tika-vin13t1:545_0": "384.Paṭidesemīti ārocemi. Etāni ahaṁ etānāhaṁ.",
  "tika-vin13t1:546_0": "386.",
  "tika-vin13t1:546_1": "(Ka) yaṁ saṅgho gilānassa ticīvarena vippavāsasammutiṁ deti, taṁ aññatrāti attho.",
  "tika-vin13t1:547_0": "(Kha) akālacīvaraṁ (pārā.",
  "tika-vin13t1:547_1": "500) nāma ‘‘anatthate kathine ekādasamāse uppannaṁ,",
  "tika-vin13t1:547_2": "atthate kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā’’ti.",
  "tika-vin13t1:548_0": "(Ga) purāṇacīvaraṁ (pārā.",
  "tika-vin13t1:548_1": "505) nāma ‘‘sakiṁ nivatthampi sakiṁ pārutampī’’ti vuttaṁ.",
  "tika-vin13t1:548_2": "Aññātikā nāma mātito vā pitito vā yāva sattamā kulaparivaṭṭā asambandhā.",
  "tika-vin13t1:548_3": "Nisīdanapaccattharaṇadhovāpane dukkaṭaṁ.",
  "tika-vin13t1:549_0": "(Gha) aññatra pārivattakāti (pārā.",
  "tika-vin13t1:549_1": "512) ettha harītakīkhaṇḍampi vaṭṭati.",
  "tika-vin13t1:549_2": "Cīvaraṁ nāma idha vikappanūpagapacchimato paṭṭhāya adhippetaṁ.",
  "tika-vin13t1:550_0": "(Ṅa) aññatra samayāti (pārā.",
  "tika-vin13t1:550_1": "519) ettha ‘‘acchinnacīvaro vā hoti bhikkhu naṭṭhacīvaro vā’’ti evaṁ vuttaṁ samayanti attho.",
  "tika-vin13t1:551_0": "(Ca) ‘‘santaruttaraparamaṁ tena bhikkhunā tato cīvaraṁ sāditabba’’nti (pārā.",
  "tika-vin13t1:551_1": "524) vuttattā ‘‘tatuttarī’’ti vuttaṁ.",
  "tika-vin13t1:551_2": "Ettha pana ‘‘sace tīṇi naṭṭhāni honti, dve sāditabbāni. Dve naṭṭhāni, ekaṁ sāditabbaṁ, ekaṁ naṭṭhaṁ,",
  "tika-vin13t1:551_3": "na kiñci sāditabba’’nti (pārā. 524) vuttaṁ.",
  "tika-vin13t1:552_0": "(Cha-ja) ‘‘kīdisena te (pārā. 529), bhante, cīvarena attho,",
  "tika-vin13t1:552_1": "kīdisaṁ te cīvaraṁ cetāpemī’’ti evaṁ appavāritoti attho.",
  "tika-vin13t1:552_2": "Vikappanti visiṭṭhakappaṁ adhikavidhānaṁ āpannaṁ. Idha purimaṁ ekassa,",
  "tika-vin13t1:552_3": "dutiyaṁ bahūnaṁ vasena vuttaṁ, ettakaṁ nānattaṁ.",
  "tika-vin13t1:553_0": "(Jha) atirekatikkhattunti ettha kenaci yaṁ kiñci akappiyavatthuṁ ānetvā ‘‘idaṁ kho me, bhante,",
  "tika-vin13t1:553_1": "āyasmantaṁ uddissa cīvaracetāpannaṁ ābhataṁ,",
  "tika-vin13t1:553_2": "paṭiggaṇhatu āyasmā cīvaracetāpanna’’nti vutte ‘‘na kho mayaṁ, āvuso,",
  "tika-vin13t1:553_3": "cīvaracetāpannaṁ paṭiggaṇhāma,",
  "tika-vin13t1:553_4": "cīvarañca kho mayaṁ paṭiggaṇhāma kālena kappiya’’nti vattabbaṁ.",
  "tika-vin13t1:553_5": "Evaṁ vutte sace so ‘‘atthi koci kappiyakārako’’ti vadati,",
  "tika-vin13t1:553_6": "cīvaratthikena ṭhapetvā pañca sahadhammike yo koci uddisitabbo ‘‘eso kho, āvuso,",
  "tika-vin13t1:553_7": "bhikkhūnaṁ veyyāvaccakaro’’ti, ettakameva vattabbaṁ.",
  "tika-vin13t1:553_8": "Evaṁ vutte sace dāyako tassa hatthe akappiyavatthuṁ datvā ‘‘eso ayyassa cīvaraṁ cetāpetvā dassatī’’ti vatvā gacchati,",
  "tika-vin13t1:553_9": "taṁ upasaṅkamitvā dvattikkhattuṁ codetabbo sāretabbo ‘‘attho me, āvuso, cīvarenā’’ti, ettakameva vattabbaṁ,",
  "tika-vin13t1:553_10": "‘‘dehi me cīvara’’ntiādinā na vattabbaṁ.",
  "tika-vin13t1:553_11": "Evaṁ tikkhattuṁ codanāya taṁ cīvaraṁ labhati, iccetaṁ kusalaṁ. No ce labhati,",
  "tika-vin13t1:553_12": "chakkhattuparamaṁ tuṇhībhūtena ṭhātabbaṁ, na āsane nisīditabbaṁ, na āmisaṁ paṭiggahetabbaṁ, na dhammo bhāsitabbo.",
  "tika-vin13t1:553_13": "‘‘Kiṁ kāraṇā āgatosī’’ti vutte ‘‘jānāhi,",
  "tika-vin13t1:553_14": "āvuso’’ti ettakameva vattabbaṁ. Sace nisajjādīni karoti, ṭhānaṁ bhañjati.",
  "tika-vin13t1:553_15": "Vattabhedadukkaṭañca āpajjatīti vadanti.",
  "tika-vin13t1:553_16": "Evaṁ pana appaṭipajjitvā atirekatikkhattuṁ codanāya atirekachakkhattuṁ ṭhānena sace nipphādeti, nissaggiyanti attho.",
  "tika-vin13t1:554_0": "(Ña) santhataṁ (pārā.",
  "tika-vin13t1:554_1": "544) nāma santharitvā kataṁ hoti avāyimaṁ.",
  "tika-vin13t1:554_2": "Ekakosiyaṁsunāpi ce missetvā karoti, nissaggiyaṁ.",
  "tika-vin13t1:555_0": "(Ṭa) suddhakāḷakānanti (pārā.",
  "tika-vin13t1:555_1": "547-549) aññehi amissitānanti attho.",
  "tika-vin13t1:555_2": "‘‘Kāḷakaṁ nāma dve kāḷakāni jātikāḷakaṁ vā rajanakāḷakaṁ vā’’ti vuttaṁ.",
  "tika-vin13t1:556_0": "(Ṭha) anādiyitvā…pe… tulanti (pārā.",
  "tika-vin13t1:556_1": "554) ettha pana yattakehi eḷakalomehi kattukāmo hoti, tesu dve koṭṭhāsā kāḷakānaṁ, eko odātānaṁ,",
  "tika-vin13t1:556_2": "eko gocariyānaṁ ādātabboti vinicchayo.",
  "tika-vin13t1:556_3": "Ekassāpi kāḷakalomassa atirekabhāge sati nissaggiyameva.",
  "tika-vin13t1:557_0": "(Ḍa) ūnakachabbassānīti (pārā. 562) chabbassato orabhāge.",
  "tika-vin13t1:558_0": "(Ḍha) nisīdanasanthataṁ (pārā.",
  "tika-vin13t1:558_1": "567) pana kārāpentena purāṇasanthatassa ekapassato vaṭṭaṁ vā caturassaṁ vā chinditvā gahitaṭṭhānaṁ yathā vidatthimattaṁ hoti,",
  "tika-vin13t1:558_2": "evaṁ gahetvā ekadesaṁ vā santharitabbaṁ, vijaṭetvā vā santharitabbaṁ.",
  "tika-vin13t1:559_0": "(Ta) na kevalaṁ dhovāpane (pārā. 578) eva nissaggiyaṁ, rajanepi nissaggiyameva.",
  "tika-vin13t1:560_0": "(Da) rūpiyapaṭiggahaṇasseva (pārā.",
  "tika-vin13t1:560_1": "589) paṭikkhittattā paṭiggahitaparivattane dosaṁ apassantā katākatādivasena anekavidhaṁ jātarūpaparivattanaṁ karonti,",
  "tika-vin13t1:560_2": "taṁ sandhāya ‘‘nānappakāraka’’nti vuttaṁ.",
  "tika-vin13t1:561_0": "387-9.",
  "tika-vin13t1:561_1": "Āpattiṁ desetvā pacchā kattabbaṁ dassetuṁ ‘‘athā’’ti vuttaṁ.",
  "tika-vin13t1:561_2": "Gihiṁ vadeti sace tattha āgacchati ārāmiko vā upāsako vā, taṁ vadeyyāti attho.",
  "tika-vin13t1:561_3": "Evaṁ vutto so ‘‘iminā kiṁ āharāmī’’ti ce vadeyyāti attho.",
  "tika-vin13t1:561_4": "Avatvāmanti ‘‘imaṁ vā imaṁ vā āharā’’ti avatvāti attho.",
  "tika-vin13t1:561_5": "Vadeti ‘‘kappiyaṁ ācikkhitabba’’nti (pārā. 584,",
  "tika-vin13t1:561_6": "589) vacanato ‘‘pabbajitānaṁ sappi vā telaṁ vā madhu vā phāṇitaṁ vā vaṭṭatī’’ti evaṁ ācikkhitabbaṁ,",
  "tika-vin13t1:561_7": "‘‘imaṁ nāma āharā’’ti na vattabbameva.",
  "tika-vin13t1:561_8": "Dvepeteti dvepi ete rūpiyapaṭiggāhakañca rūpiyasabyohārikañcāti attho.",
  "tika-vin13t1:561_9": "Aññenāti antamaso ārāmikenāpi laddhabhāgo na kappati eva.",
  "tika-vin13t1:562_0": "390. Antamaso (pārā. aṭṭha.",
  "tika-vin13t1:562_1": "2.583-4) tannibbattā rukkhacchāyāpi na kappatīti.",
  "tika-vin13t1:562_2": "Nissaṭṭhaṁ paṭiladdhampīti ettha yathā rūpiyasaṁvohāraṁ katvā laddhavatthuto ābhataṁ na kappati,",
  "tika-vin13t1:562_3": "tathā kosiyamissakasanthatādittayampi na kappati. Na kevalaṁ tasseva,",
  "tika-vin13t1:562_4": "aññesampi na kappateva ‘‘aññena kataṁ paṭilabhitvā paribhuñjati, āpatti dukkaṭassā’’ti (pārā. 545, 550, 555) vuttattā.",
  "tika-vin13t1:563_0": "391. Evaṁ no ce labhetha,",
  "tika-vin13t1:563_1": "so ārāmikādiko ‘‘imaṁ chaḍḍehī’’ti saṁsiyo vattabboti attho. Evampi no ce labheyya,",
  "tika-vin13t1:563_2": "sammato bhikkhu chaḍḍeyyāti attho.",
  "tika-vin13t1:564_0": "392.",
  "tika-vin13t1:564_1": "Paṭiggahitarūpiyañca parivattitarūpiyañca sandhāya ‘‘etānī’’ti vuttaṁ.",
  "tika-vin13t1:564_2": "Dutiyapatto nāma ‘‘ūnapañcabandhanena pattena aññaṁ navaṁ pattaṁ cetāpeyya, nissaggiya’’nti (pārā. 612) vuttapatto.",
  "tika-vin13t1:564_3": "So ca etāni ca saṅghe nissaṭṭhuṁ labbhareti sambandho.",
  "tika-vin13t1:564_4": "‘‘Saṅghamajjhe nissajjitabbaṁ,",
  "tika-vin13t1:564_5": "bhikkhuparisāya nissajjitabba’’nti (pārā. 584,",
  "tika-vin13t1:564_6": "589) ca vuttattā na gaṇapuggalānaṁ nissajjituṁ vaṭṭati.",
  "tika-vin13t1:564_7": "Sesāni pana tīṇi cīvarādivatthūni ‘‘nissajjitabbaṁ saṅghassa vā gaṇassa vā puggalassa vā’’ti vuttattā (pārā.",
  "tika-vin13t1:564_8": "463) saṅghādīnaṁ nissajjituṁ vaṭṭati.",
  "tika-vin13t1:564_9": "Bhāsantarenapīti pāḷiyā vattuṁ asakkontena damiḷabhāsādīsu aññatarāyapi nissajjituṁ vaṭṭatīti attho.",
  "tika-vin13t1:565_0": "393.",
  "tika-vin13t1:565_1": "(Ka-ga) nānappakārakaṁ nāma ‘‘cīvarapiṇḍapātasenāsanagilānapaccayabhesajjaparikkhārā,",
  "tika-vin13t1:565_2": "‘‘antamaso cuṇṇapiṇḍopi dantakaṭṭhampi dasikasuttampī’’ti (pārā. 595) pāḷiyaṁ vuttaṁ. Cetāpitoti (pārā. 613) yācitvā gahito.",
  "tika-vin13t1:566_0": "394.Sammannitvāna pattagāhakaṁ saṅghassa pattantanti (pārā. 614; kaṅkhā. aṭṭha.",
  "tika-vin13t1:566_1": "ūnapañcabaddhanasikkhāpadavaṇṇanā) ya antimaṁ pattaṁ, taṁ tassa dāpayeti attho.",
  "tika-vin13t1:567_0": "395.",
  "tika-vin13t1:567_1": "(Kha) paridahitaṁnissaggiyanti ettha (pārā. 626-628; pārā. aṭṭha.",
  "tika-vin13t1:567_2": "2.628) pana ṭhatvā vassikasāṭikāya pariyesanakkhettaṁ karaṇakkhettaṁ nivāsanakkhettaṁ adhiṭṭhānakkhettanti catubbidhaṁ khettañca kucchisamayo piṭṭhisamayoti duvidho samayo ca veditabbo. Kathaṁ?",
  "tika-vin13t1:567_3": "Gimhānamāsesu pacchimamāsassa purimo aḍḍhamāso pariyesanakkhettaṁ,",
  "tika-vin13t1:567_4": "pacchimo karaṇakkhettañca nivāsanakkhettañca, pariyesitumpi vaṭṭati, adhiṭṭhātuṁ pana na vaṭṭati.",
  "tika-vin13t1:567_5": "Vassikā pana cattāro māsā pariyesanādīnaṁ catunnampi khettaṁ.",
  "tika-vin13t1:567_6": "Ete eva pañca māsā kucchisamayo nāma.",
  "tika-vin13t1:567_7": "Itare satta māsā piṭṭhisamayo,",
  "tika-vin13t1:567_8": "tattha satuppādakaraṇaṁ na vaṭṭati.",
  "tika-vin13t1:568_0": "(Ga) acchinnanti ettha ‘‘yo pana mama pattacīvarādīni vahanto mayā saddhiṁ carissatī’’ti saññāya cīvaraṁ datvā puna sakasaññāya eva attano veyyāvaccaṁ akarontaṁ disvā acchindati, so imaṁ āpattiṁ āpajjati.",
  "tika-vin13t1:568_1": "Kevalaṁ pariccajitvā dinnaṁ gahetumeva na labhati.",
  "tika-vin13t1:569_0": "(Gha) suttaṁ viññāpetvāti ettha cīvarakārasamayādīsu cīvarasibbanādīnamatthāya suttaṁ viññāpetvāti attho.",
  "tika-vin13t1:569_1": "Aññathā suttaṁ viññāpetumeva na vaṭṭati.",
  "tika-vin13t1:569_2": "Viññattiyā eva laddhatantavāyehīti attho.",
  "tika-vin13t1:569_3": "Suttatantavāyānaṁ akappiyabhāve sati dīghato vidatthimatte,",
  "tika-vin13t1:569_4": "tiriyantato hatthamatte vīte nissaggiyaṁ,",
  "tika-vin13t1:569_5": "ekato akappiyapakkhe dukkaṭaṁ.",
  "tika-vin13t1:570_0": "(Ṅa) vikappaṁ āpannanti (pārā. 643) ‘‘idaṁ kho, āvuso, cīvaraṁ maṁ uddissa viyyati,",
  "tika-vin13t1:570_1": "āyatañca karotha vitthatañcā’’tiādinā adhikaṁ vidhānaṁ āpannanti attho.",
  "tika-vin13t1:571_0": "(Ca) accekacīvaraṁ (pārā.",
  "tika-vin13t1:571_1": "649-650) nāma senāya gantukāmādīhi dinnaṁ.",
  "tika-vin13t1:572_0": "(Cha) atirekachārattanti (pārā.",
  "tika-vin13t1:572_1": "654-655) chadivasato atirekaṁ. ‘‘Atthatakathinānaṁ vo, bhikkhave, pañca kappissanti,",
  "tika-vin13t1:572_2": "anāmantacāro asamādānacāro gaṇabhojanaṁ yāvadatthacīvaraṁ yo ca tattha cīvaruppādo,",
  "tika-vin13t1:572_3": "so nesaṁ bhavissatī’’ti (mahāva.",
  "tika-vin13t1:572_4": "306) vuttaānisaṁsesu cīvaramāse asamādānacāraṁ ṭhapetvā sesānisaṁsā labbhanti.",
  "tika-vin13t1:572_5": "Yadi asamādānacāro labbheyya,",
  "tika-vin13t1:572_6": "pāveyyakā bhikkhū vassaṁvutthā okapuṇṇehi cīvarehi na bhagavantaṁ upasaṅkameyyuṁ, yasmā taṁ na labhanti,",
  "tika-vin13t1:572_7": "tasmā cīvaramāsepi ticīvaraṁ ādāya eva bhagavantaṁ upasaṅkamiṁsu.",
  "tika-vin13t1:572_8": "Tasmā veditabbaṁ asamādānacāraparihāraṁ atthatakathinā eva labhanti, na itareti vadanti.",
  "tika-vin13t1:573_0": "397. (Kha) ‘‘ahaṁ, bhante, ekaṁ pāṭidesanīyāpattiṁ, dve,",
  "tika-vin13t1:573_1": "sambahulā pāṭidesanīyāpattiyo āpajji’’nti imaṁ pana yesu potthakesu likhitaṁ,",
  "tika-vin13t1:573_2": "taṁ abhayagirivāsīnaṁ khuddasikkhāvasena dassitaṁ kira. Tattha ‘‘ahaṁ, āyasmā,",
  "tika-vin13t1:573_3": "sambahulā pāṭidesanīyā āpattiyo āpanno, tāyo paṭidesemi. Ahaṁ, āyasmā,",
  "tika-vin13t1:573_4": "ekaṁ pāṭidesanīyaṁ āpattiṁ āpanno, taṁ paṭidesemī’’ti hi vuttaṁ.",
  "tika-vin13t1:573_5": "Amhākaṁ pana evaṁ desanāvidhānaṁ natthi. ‘‘Gārayhaṁ, āvuso,",
  "tika-vin13t1:573_6": "dhammaṁ āpajjiṁ asappāyaṁ pāṭidesanīyaṁ, taṁ paṭidesemī’’ti (pāci. 553) vuttaṁ. Samantapāsādikāyaṁ (pāci.",
  "tika-vin13t1:573_7": "553) ‘‘gārayhaṁ āvuso’tiādi paṭidesetabbākāradassana’’nti vuttaṁ. Kaṅkhāvitaraṇiyampi (kaṅkhā. aṭṭha.",
  "tika-vin13t1:573_8": "paṭhamapāṭidesanīyasikkhāpadavaṇṇanā) ‘‘tassā desetabbākāro gārayhaṁ āvuso’tiādinā nayena sikkhāpade dassitoyevā’’ti vuttattā pāṭhe āgatanayeneva desanāvidhānaṁ veditabbaṁ. Sace dve honti, ‘‘gārayhe, āvuso,",
  "tika-vin13t1:573_9": "dve dhamme āpajjiṁ asappāye pāṭidesanīye, te paṭidesemī’’ti, ‘‘passatha, bhante, te dhamme’’ti ca ‘‘gārayhe , āvuso,",
  "tika-vin13t1:573_10": "sambahule dhamme āpajjiṁ asappāye pāṭidesanīye, te paṭidesemī’’ti, ‘‘passatha, bhante,",
  "tika-vin13t1:573_11": "te dhamme’’ti ca evaṁ yathānurūpaṁ desanāvidhānaṁ veditabbaṁ. Sesaṁ vuttappakāramevāti.",
  "tika-vin13t1:574_0": "398.Adesanāgāminiyanti (pari. 424 ādayo; pari. aṭṭha.",
  "tika-vin13t1:574_1": "425) pārājikañca saṅghādisesañca na desayeti attho.",
  "tika-vin13t1:574_2": "Anāpattiñcāti anāpattiṁ eva ‘‘āpatti’’nti na desaye.",
  "tika-vin13t1:574_3": "Lahukāpattimpi pubbe desitaṁ puna na desayeti sambandho,",
  "tika-vin13t1:574_4": "nānāsaṁvāsanissīmaṭṭhitānaṁ santike na desayeti attho.",
  "tika-vin13t1:574_5": "Catupañcahīti ettha samānavassikapavāraṇāyaṁ viya catūhi vā pañcahi vā ekato hutvā ekassa santike na desayeti attho. Dvinnaṁ vā tiṇṇaṁ vā vaṭṭati. Kathaṁ desetabbanti ce?",
  "tika-vin13t1:574_6": "Ekassa santike tīhipi ekato nisīditvā ‘‘ahaṁ, bhante,",
  "tika-vin13t1:574_7": "ekaṁ pācittiyāpattiṁ āpajjiṁ,",
  "tika-vin13t1:574_8": "taṁ tumhamūle paṭidesemī’’ti evaṁ attanā āpannaāpattivasena vutte tena ‘‘passasi, āvuso,",
  "tika-vin13t1:574_9": "taṁ āpatti’’nti evaṁ tikkhattuṁ vutte ‘‘āma, bhante,",
  "tika-vin13t1:574_10": "passāmī’’ti vā ‘‘āmāvuso passāmī’’ti vā vutte puna tena ‘‘āyatiṁ saṁvareyyāthā’’ti vā ‘‘saṁvareyyāsī’’ti vā vutte ‘‘sādhu suṭṭhu saṁvarissāmī’’ti vattabbaṁ, evaṁ desetabbaṁ.",
  "tika-vin13t1:574_11": "Manasāti vacībhedaṁ akatvā kevalaṁ citteneva na desayeti attho.",
  "tika-vin13t1:574_12": "Apakatattānanti antimavatthuṁ ajjhāpannassa vā ukkhittakassa vā uposatho pavāraṇā vā ṭhapitā honti,",
  "tika-vin13t1:574_13": "tassa santike na desayeti attho.",
  "tika-vin13t1:574_14": "Nānekāti nānāpattiyo ‘‘ekā’’ti vatvā na desayeti attho.",
  "tika-vin13t1:574_15": "Ekā pana ‘‘sambahulā’’ti desitā hotīti. Desanāvinicchayo.",
  "tika-vin13t1:575_0": "Desanāniddesavaṇṇanā niṭṭhitā.",
  "tika-vin13t1:576_0": "43. Chandadānaniddesavaṇṇanā",
  "tika-vin13t1:577_0": "399.",
  "tika-vin13t1:577_1": "Kammappatte saṅghe samāgateti sambandho.",
  "tika-vin13t1:577_2": "Etena saṅghe asamāgate chandadānaṁ na ruhatīti dīpitaṁ hotīti vadanti.",
  "tika-vin13t1:577_3": "Etthāyaṁ vicāraṇā – pañcabhikkhuke vihāre ekassa chandapārisuddhiṁ āharitvā sesānaṁ uposathādikaraṇaṁ anuññātaṁ pāḷiyaṁ (pari.",
  "tika-vin13t1:577_4": "496-497) aṭṭhakathāyañca (pari. aṭṭha. 487-488). Tesu eko chandadāyako, eko chandahārako,",
  "tika-vin13t1:577_5": "te muñcitvā na ettha sannipatito saṅgho tiṇṇaṁ samūhabhāvato,",
  "tika-vin13t1:577_6": "tasmā asamāgatepi dātuṁ vaṭṭati.",
  "tika-vin13t1:577_7": "Ārocentena pana samāgate eva ārocetabbaṁ. Idhāpi ‘‘hareyyā’’ti vuttaṁ, na ‘‘deseyyā’’ti.",
  "tika-vin13t1:577_8": "Tattha chandahārakena saddhiṁ kammappattānaṁ sannipāto veditabbo.",
  "tika-vin13t1:578_0": "400.",
  "tika-vin13t1:578_1": "Idāni chandadānavidhiṁ dassetuṁ ‘‘ekaṁ bhikkhu’’ntiādimāha (kaṅkhā. aṭṭha. nidānavaṇṇanā).",
  "tika-vin13t1:579_0": "401.",
  "tika-vin13t1:579_1": "(Ka) ‘‘chandaṁ dammī’’ti ettakameva alaṁ, ‘‘hara,",
  "tika-vin13t1:579_2": "ārocehī’’ti imehi kiṁpayojananti ce? Vuccate – ‘‘anujānāmi, bhikkhave,",
  "tika-vin13t1:579_3": "tadahuposathe pārisuddhiṁ dentena chandampidātuṁ,",
  "tika-vin13t1:579_4": "santi saṅghassa karaṇīya’’nti (mahāva.",
  "tika-vin13t1:579_5": "165) vuttattā bhagavato āṇaṁ karontena ‘‘chandaṁ dammī’’ti vuttaṁ. ‘‘Chandahārako ce, bhikkhave,",
  "tika-vin13t1:579_6": "dinne chande antarāmagge pakkamati,",
  "tika-vin13t1:579_7": "anāhaṭova hoti chando’’ti (mahāva.",
  "tika-vin13t1:579_8": "165) vuttattā chandahārakassa aññassa apakkamanatthāya pārisuddhiṁ dentena ‘‘idaṁ karohi evā’’ti āṇāpentena ‘‘chandaṁ me harā’’ti vuttaṁ. ‘‘Chandahārako ce, bhikkhave,",
  "tika-vin13t1:579_9": "dinne chande saṅghappatto sañcicca nāroceti, āhaṭo hoti chando,",
  "tika-vin13t1:579_10": "chandahārakassa āpatti dukkaṭassā’’ti (mahāva.",
  "tika-vin13t1:579_11": "165) vuttattā ‘‘yaditvaṁ sañcicca nārocessasi, āpattiṁ āpajjissasi ,",
  "tika-vin13t1:579_12": "ārocehi evā’’ti tassa ācikkhanto ‘‘ārocehī’’ti āhāti evamettha imesaṁ padānaṁ sappayojanatā veditabbā. Evaṁ pārisuddhidānepīti.",
  "tika-vin13t1:580_0": "402.Sesakammanti yadi saṅgho uposathagge aññaṁ apalokanādikammaṁ karoti, taṁ kammaṁ vibādhati, vikopetīti attho.",
  "tika-vin13t1:581_0": "403.Dvayanti uposathañca sesakammañcāti attho.",
  "tika-vin13t1:581_1": "Nattanoti attano uposathaṁ na sampādeti.",
  "tika-vin13t1:582_0": "405.",
  "tika-vin13t1:582_1": "‘‘Ekaṁsaṁ uttarāsaṅgaṁ karitvā ukkuṭikaṁ nisīditvā’’tiādikaṁ (mahāva.",
  "tika-vin13t1:582_2": "213) sabbūpacāraṁ katvānāti attho.",
  "tika-vin13t1:583_0": "406. ‘‘Itthannāmena pavāraṇā dinnā’’ti ārocetvā.",
  "tika-vin13t1:584_0": "408.Paṭijāneyya nāhaṭāti (mahāva. 164-165,",
  "tika-vin13t1:584_1": "213) pāṭhe na āhaṭāti nāhaṭā, āhaṭā na hotīti attho.",
  "tika-vin13t1:584_2": "Tathā heyyāti vibbhamanādīni kareyyāti attho.",
  "tika-vin13t1:585_0": "409. Sutto vā nārocayeyya, āhaṭā hotīti sambandho. Anāpattivāti anāpatti eva. Chandadānavinicchayo.",
  "tika-vin13t1:586_0": "Chandadānaniddesavaṇṇanā niṭṭhitā.",
  "tika-vin13t1:587_0": "44. Uposathaniddesavaṇṇanā",
  "tika-vin13t1:588_0": "411.Suttuddeso saṅghasseva. Sesānanti dvinnaṁ tiṇṇaṁ vā.",
  "tika-vin13t1:589_0": "412.Pubbakaraṇepubbakicce,",
  "tika-vin13t1:589_1": "pattakalle samāniteti sabbapaṭhamaṁ kattabbaṁ pubbakaraṇaṁ.",
  "tika-vin13t1:589_2": "Tadanantaraṁ kattabbaṁ pubbakiccaṁ nāma. Ettha –",
  "tika-vin13t1:590_0": "‘‘Sammajjanī padīpo ca, udakaṁ āsanena ca;",
  "tika-vin13t1:591_0": "Uposathassa etāni, pubbakaraṇanti vuccati.",
  "tika-vin13t1:592_0": "‘‘Chandapārisuddhiutukkhānaṁ, bhikkhugaṇanā ca ovādo;",
  "tika-vin13t1:593_0": "Uposathassa etāni, pubbakiccanti vuccatī’’ti –. (mahāva. aṭṭha. 168);",
  "tika-vin13t1:594_0": "Evaṁ aṭṭhakathāyaṁ vuttanayena pubbakaraṇañca pubbakiccañca veditabbaṁ.",
  "tika-vin13t1:595_0": "‘‘Uposatho yāvatikā ca bhikkhū kammappattā,",
  "tika-vin13t1:596_0": "Sabhāgāpattiyo ca na vijjanti;",
  "tika-vin13t1:597_0": "Vajjanīyā ca puggalā tasmiṁ na honti,",
  "tika-vin13t1:598_0": "Pattakallanti vuccatī’’ti –. (mahāva. aṭṭha. 168);",
  "tika-vin13t1:599_0": "Vuttavasena pattakalle samānite, pajjiteti attho. ‘‘Pañcime, bhikkhave, pātimokkhuddesā.",
  "tika-vin13t1:599_1": "Nidānaṁ uddisitvā avasesaṁ sutena sāvetabbaṁ, ayaṁ paṭhamo pātimokkhuddeso.",
  "tika-vin13t1:599_2": "Nidānaṁ uddisitvā cattāri pārājikāni uddisitvā avasesaṁ sutena sāvetabbaṁ, ayaṁ dutiyo pātimokkhuddeso.",
  "tika-vin13t1:599_3": "Nidānaṁ uddisitvā cattāri pārājikāni uddisitvā terasa saṅghādisese uddisitvā avasesaṁ sutena sāvetabbaṁ, ayaṁ tatiyo pātimokkhuddeso.",
  "tika-vin13t1:599_4": "Nidānaṁ uddisitvā cattāri pārājikāni uddisitvā terasa saṅghādisese uddisitvā dve aniyate uddisitvā avasesaṁ sutena sāvetabbaṁ,",
  "tika-vin13t1:599_5": "ayaṁ catuttho pātimokkhuddeso. Vitthāreneva pañcamo.",
  "tika-vin13t1:599_6": "Ime kho bhikkhave pañca pātimokkhuddesā’’ti (mahāva.",
  "tika-vin13t1:599_7": "150) vuttattā so suttuddeso pañcadhā vibhāvitoti attho.",
  "tika-vin13t1:600_0": "413.Vināntarāyanti (mahāva.",
  "tika-vin13t1:600_1": "150) rājantarāyādidasavidhaṁ antarāyaṁ vinā saṅkhepenuddeso vinivārito paṭikkhittoti attho. Therovāti saṅghattherova. Etthāti pañcasu uddesesu.",
  "tika-vin13t1:600_2": "‘‘Dvīsu vā tīsu vā visadesu therova issaro’’ti aṭṭhakathāyaṁ vuttattā avattantepi antarāye saṁkhittena uddisituṁ vaṭṭatīti adhippāyo. Kattha vuttanti ce?",
  "tika-vin13t1:600_3": "‘‘Yo tattha bhikkhu byatto paṭibalo, tassādheyya’’nti (mahāva.",
  "tika-vin13t1:600_4": "155) vuttapāḷiyā aṭṭhakathāyaṁ ‘‘yo tattha bhikkhu byatto paṭibaloti ettha kiñcāpi daharassāpi byattassa pātimokkho anuññāto,",
  "tika-vin13t1:600_5": "atha kho ettha ayamadhippāyo – sace saṅghattherassa pañca vā cattāro vā tayo vā pātimokkhuddesā nāgacchanti,",
  "tika-vin13t1:600_6": "dve pana akhaṇḍā suvisadā vācuggatā honti, therāyattova pātimokkho.",
  "tika-vin13t1:600_7": "Sace pana ettakampi visadaṁ kātuṁ na sakkoti,",
  "tika-vin13t1:600_8": "byattassa bhikkhuno āyattova hotī’’ti attho vutto. Pāḷiyampi vuttameva ‘‘tehi, bhikkhave,",
  "tika-vin13t1:600_9": "bhikkhūhi eko bhikkhu sāmantā āvāsā sajjukaṁ pāhetabbo ‘gaccha, āvuso,",
  "tika-vin13t1:600_10": "saṁkhittena vā vitthārena vā pātimokkhaṁ pariyāpuṇitvā āgacchā’’’ti (mahāva. 163).",
  "tika-vin13t1:601_0": "414.Uddisante vāti (mahāva.",
  "tika-vin13t1:601_1": "172) pātimokkhe uddisiyamāne samā vā thokatarā vā yadi āgaccheyyuṁ, uddiṭṭhaṁ suuddiṭṭhaṁ,",
  "tika-vin13t1:601_2": "tehi saddhiṁ nisīditvā avasesakaṁ sotabbanti attho.",
  "tika-vin13t1:602_0": "415.Uddiṭṭhamatte (mahāva.",
  "tika-vin13t1:602_1": "172) vā sakalāya vā ekaccāya vā parisāya vuṭṭhitāya samā vā thokatarā vā yadi āgaccheyyunti sambandho.",
  "tika-vin13t1:602_2": "Pārisuddhinti pārisuddhiuposathaṁ. Kareyyesanti kareyya esaṁ, etesaṁ santiketi attho.",
  "tika-vin13t1:602_3": "Bahukātha ceti atha bahukā ce,",
  "tika-vin13t1:602_4": "puna āgatā bahukā ceti attho ,. ‘‘Uddissamāne,",
  "tika-vin13t1:602_5": "uddiṭṭhamatte ekaccāya vuṭṭhitāya sakalāya vuṭṭhitāyā’’ti (mahāva.",
  "tika-vin13t1:602_6": "172) āgatesu sabbavikappesu pubbakiccaṁ katvā puna ādito paṭṭhāya pātimokkhaṁ uddiseti attho.",
  "tika-vin13t1:603_0": "416.Itarānanti āgantukānaṁ.",
  "tika-vin13t1:603_1": "Sacetaroti sace cātuddasikoti attho.",
  "tika-vin13t1:603_2": "Samānetarenuvattantūti samā vā ūnā vā itare āgantukā purimānaṁ āvāsikānaṁ anuvattantūti attho.",
  "tika-vin13t1:603_3": "Sacedhikāti āgantukā sace adhikā,",
  "tika-vin13t1:603_4": "purimā āvāsikā anuvattantūti attho.",
  "tika-vin13t1:603_5": "Sesepyayaṁ nayoti ‘‘āgantukānaṁ pannaraso hoti,",
  "tika-vin13t1:603_6": "āvāsikānaṁ cātuddaso’’ti itarepi samathokā āgantukā āvāsikānaṁ anuvattantūtiādinā nayena vinicchayo veditabboti attho.",
  "tika-vin13t1:604_0": "417.Mūlaṭṭhāti āvāsikā. Samathokānaṁ āgantukānaṁ.",
  "tika-vin13t1:604_1": "Sāmaggiṁ dentu kāmatoti yadi icchanti, dentūti attho.",
  "tika-vin13t1:605_0": "418. No ce denti,",
  "tika-vin13t1:605_1": "āgantukehi bahi gantvāna uposatho kātabboti attho.",
  "tika-vin13t1:605_2": "Anicchāya sāmaggī deyyāti sambandho.",
  "tika-vin13t1:606_0": "419.",
  "tika-vin13t1:606_1": "‘‘Na bhikkhave pātimokkhuddesakena sañcicca na sāvetabbaṁ. Yo na sāveyya,",
  "tika-vin13t1:606_2": "āpatti dukkaṭassā’’tivuttattā (mahāva.",
  "tika-vin13t1:606_3": "154) ‘‘sāveyya sutta’’nti vuttaṁ. ‘‘Anujānāmi, bhikkhave,",
  "tika-vin13t1:606_4": "pātimokkhuddesakena vāyamituṁ kathaṁ sāveyyanti,",
  "tika-vin13t1:606_5": "vāyamantassa anāpattī’’ti (mahāva.",
  "tika-vin13t1:606_6": "154) vuttattā ‘‘sañcicca assāventassa dukkaṭa’’nti vuttaṁ.",
  "tika-vin13t1:607_0": "420.Tathāti dukkaṭanti attho. Kalloti agilāno. Pesitoti āṇatto.",
  "tika-vin13t1:607_1": "‘‘Na bhikkhave therena āṇattena agilānena na sammajjitabbaṁ. Yo na sammajjeyya,",
  "tika-vin13t1:607_2": "āpatti dukkaṭassā’’tiādi (mahāva. 159) vuttaṁ.",
  "tika-vin13t1:608_0": "421-3.",
  "tika-vin13t1:608_1": "Idāni pārisuddhiuposathaṁ dassetuṁ ‘‘sammajjitvā’’tiādi vuttaṁ. Añjaliṁ (mahāva. 168) paggayhāti sambandho.",
  "tika-vin13t1:608_2": "Teti avasesā dve evaṁ samudīriyā vattabbāti attho.",
  "tika-vin13t1:608_3": "Ekaṁsaṁ uttarāsaṅgādikaraṇavasena samattapubbārambhena te dve bhikkhū navena evamīriyā vattabbāti attho.",
  "tika-vin13t1:609_0": "424-5.",
  "tika-vin13t1:609_1": "Idāni dvīhi kattabbaṁ dassetuṁ ‘‘dvīsu therenā’’ti vuttaṁ.",
  "tika-vin13t1:610_0": "426. Ettāvatā ‘‘anujānāmi, bhikkhave,",
  "tika-vin13t1:610_1": "catunnaṁ pātimokkhaṁ uddisitu’’nti (mahāva. 168) ca ‘‘anujānāmi, bhikkhave,",
  "tika-vin13t1:610_2": "tiṇṇaṁ pārisuddhiuposathaṁ kātu’’nti (mahāva. 168) ca ‘‘anujānāmi, bhikkhave,",
  "tika-vin13t1:610_3": "dvinnaṁ pārisuddhiuposathaṁ kātu’’nti (mahāva.",
  "tika-vin13t1:610_4": "168) ca vuttaṁ saṅghuposathañca pārisuddhiuposathañca dassetvā idāni yattha eko bhikkhu viharati,",
  "tika-vin13t1:610_5": "tassa anuññātaṁ adhiṭṭhānuposathaṁ dassetuṁ ‘‘pubbakicca’’ntiādimāha.",
  "tika-vin13t1:610_6": "Ettha ca pubbakiccaṁ nāma sammajjanādikaṁyeva.",
  "tika-vin13t1:611_0": "427.",
  "tika-vin13t1:611_1": "Saṅghuposathapārisuddhiuposathaadhiṭṭhānauposathānaṁ vasena taṁ taṁ uposathaṁ yadi kayirunti sambandho.",
  "tika-vin13t1:612_0": "428. Vagge (mahāva.",
  "tika-vin13t1:612_1": "173) ca samagge ca ‘‘vaggo’’ti saññino ca ‘‘vaggo nu kho,",
  "tika-vin13t1:612_2": "samaggo nu kho’’ti evaṁ vimatissa ca dukkaṭaṁ, ‘‘nassantete vinassantete,",
  "tika-vin13t1:612_3": "ko tehi attho’’ti evaṁ anāgatānaṁ bhikkhūnaṁ atthibhāvaṁ ñatvā bhedādhippāyena uposathaṁ karoto thullaccayaṁ hotīti attho.",
  "tika-vin13t1:612_4": "Tadubhayepi ‘‘samaggo’’ti saññino anāpatti.",
  "tika-vin13t1:613_0": "429-430.Sesasahadhammikā nāma bhikkhuṁ ṭhapetvā avasesā cattāro.",
  "tika-vin13t1:613_1": "Abhabbassāti ettha paṇḍakatheyyasaṁvāsaka titthiyapakkantaka tiracchānagata mātughātaka pitughātaka arahantaghātaka bhikkhunidūsaka saṅghabhedaka lohituppādakaubhatobyañjanakā abhabbā gahitā.",
  "tika-vin13t1:613_2": "Ettha pana nāgamāṇavakādayo tiracchānagatapakkhikāti veditabbā.",
  "tika-vin13t1:613_3": "Etesaṁ nisinnaparisāyañca pātimokkhaṁ na uddiseti sambandho.",
  "tika-vin13t1:614_0": "Tathāti yo pana saṅgho sabhāgāpattiko, sopi na uddise,",
  "tika-vin13t1:614_1": "parivutthena chandenapi na uddiseti attho.",
  "tika-vin13t1:614_2": "Ettha pana catubbidhaṁ pārivāsiyaṁ parisapārivāsiyaṁ rattipārivāsiyaṁ chandapārivāsiyaṁ ajjhāsayapārivāsiyanti.",
  "tika-vin13t1:615_0": "Ettha pana bhikkhū kenacideva karaṇīyena sannipatitā meghādīhi upaddutā ‘‘anokāsā mayaṁ,",
  "tika-vin13t1:615_1": "aññatra gacchāmā’’ti chandaṁ avissajjetvāva uṭṭhahanti. Idaṁ parisapārivāsiyaṁ. Kiñcāpi parisapārivāsiyaṁ,",
  "tika-vin13t1:615_2": "chandassa pana avissaṭṭhattā kammaṁ kātuṁ vaṭṭati.",
  "tika-vin13t1:616_0": "Punapi bhikkhūnaṁ ‘‘uposathādīni karissāmā’’ti rattiṁ sannipatitvā dhammaṁ suṇantānaṁyeva aruṇo uggacchati.",
  "tika-vin13t1:616_1": "Sace ‘‘cātuddasikaṁ karissāmā’’ti nisinnā,",
  "tika-vin13t1:616_2": "‘‘pannaraso’’ti kātuṁ vaṭṭati.",
  "tika-vin13t1:616_3": "Sace pannarasikaṁ kātuṁ nisinnā,",
  "tika-vin13t1:616_4": "pāṭipade anuposathe uposathaṁ kātuṁ na vaṭṭati,",
  "tika-vin13t1:616_5": "aññaṁ pana saṅghakiccaṁ kātuṁ vaṭṭati. Idaṁ rattipārivāsiyaṁ nāma.",
  "tika-vin13t1:617_0": "Puna bhikkhū ‘‘yaṁkiñcideva abbhānādikammaṁ karissāmā’’ti sannipatitā honti,",
  "tika-vin13t1:617_1": "tatreko nakkhattapāṭhako evaṁ vadati ‘‘ajja nakkhattaṁ dāruṇa’’nti,",
  "tika-vin13t1:617_2": "te tassa vacanena chandaṁ vissajjetvā tattheva nisinnā honti.",
  "tika-vin13t1:617_3": "Athañño āgantvā ‘‘kiṁ nakkhattena, karothā’’ti vadati.",
  "tika-vin13t1:617_4": "Idaṁ chandapārivāsiyañceva ajjhāsayapārivāsiyañca.",
  "tika-vin13t1:617_5": "Tasmiṁ pārivāsiye puna chandapārisuddhiṁ anānetvā kammaṁ kātuṁ na vaṭṭati.",
  "tika-vin13t1:617_6": "Idaṁ sandhāya ‘‘chandena parivutthenā’’ti vuttaṁ.",
  "tika-vin13t1:618_0": "431.Āpannamāpattiṁ (mahāva. 169; mahāva. aṭṭha. 169) adesayitvāna vā ‘‘ahaṁ, āvuso,",
  "tika-vin13t1:618_1": "itthannāmāya āpattiyā vematiko, yadā nibbematiko bhavissāmi,",
  "tika-vin13t1:618_2": "taṁ āpattiṁ paṭikarissāmī’’ti vatvā vimatiṁ anāvikatvāna vā ‘‘na ca bhikkhave anuposathe uposatho kātabbo aññatra saṅghasāmaggiyā’’ti (mahāva.",
  "tika-vin13t1:618_3": "183) vuttattā anuposathepi vā kātuṁ na ca kappatīti attho.",
  "tika-vin13t1:619_0": "432.",
  "tika-vin13t1:619_1": "‘‘Na ca bhikkhave tadahuposathe sabhikkhukā āvāsā abhikkhuko āvāso vā anāvāso vā gantabbo aññatra saṅghena aññatra antarāyā’’ti (mahāva.",
  "tika-vin13t1:619_2": "181) vuttattā ‘‘aṭṭhitoposathāvāsā’’ti (mahāva. aṭṭha. 181) vuttaṁ. Na vaje na gacche.",
  "tika-vin13t1:619_3": "Adhiṭṭhātuṁ sīmameva vāti sace vihāre uposathaṁ karonti,",
  "tika-vin13t1:619_4": "uposathādhiṭṭhānatthaṁ sīmāpi nadīpi na gantabbā.",
  "tika-vin13t1:619_5": "Sace panettha koci bhikkhu hoti,",
  "tika-vin13t1:619_6": "tassa santikaṁ gantuṁ vaṭṭati.",
  "tika-vin13t1:619_7": "Vissaṭṭhauposathāpi āvāsā gantuṁ vaṭṭati,",
  "tika-vin13t1:619_8": "evaṁ gato adhiṭṭhātumpi labhatīti. Uposathavinicchayo.",
  "tika-vin13t1:620_0": "Uposathaniddesavaṇṇanā niṭṭhitā.",
  "tika-vin13t1:621_0": "45. Pavāraṇāniddesavaṇṇanā",
  "tika-vin13t1:622_0": "433. ‘‘Anujānāmi , bhikkhave,",
  "tika-vin13t1:622_1": "pañcannaṁ saṅghe pavāretu’’nti (mahāva.",
  "tika-vin13t1:622_2": "215) vuttattā ‘‘sesā saṅghappavāraṇā’’ti (mahāva. 215 ādayo) vuttā.",
  "tika-vin13t1:623_0": "434.Ajja pavāraṇāti ettha (mahāva.",
  "tika-vin13t1:623_1": "215 ādayo) pana cātuddasikāya pavāraṇāya ‘‘ajja pavāraṇā cātuddasī’’ti pubbakiccaṁ kātabbaṁ,",
  "tika-vin13t1:623_2": "pannarasiyaṁ ‘‘ajja pavāraṇā pannarasī’’ti.",
  "tika-vin13t1:624_0": "437.",
  "tika-vin13t1:624_1": "Theresu ukkuṭikaṁ nisajja pavārentesu sayaṁ pana navo yāva pavāreti,",
  "tika-vin13t1:624_2": "tāva ukkuṭikova acchatūti attho.",
  "tika-vin13t1:624_3": "‘‘Na bhikkhave theresu ukkuṭikaṁ nisinnesu pavārayamānesu āsanesu acchitabbaṁ. Yo accheyya, āpatti dukkaṭassa. Anujānāmi, bhikkhave,",
  "tika-vin13t1:624_4": "tadamantarā ukkuṭikaṁ nisīdituṁ, yāva pavāreti,",
  "tika-vin13t1:624_5": "pavāretvā āsane nisīditu’’nti (mahāva. 211) hi vuttaṁ.",
  "tika-vin13t1:625_0": "440-2.",
  "tika-vin13t1:625_1": "Evaṁ tevācikappavāraṇaṁ dassetvā idāni dvevācikaekavācikasamānavassikappavāraṇāsu kattabbaṁ dassetuṁ ‘‘dānenā’’tiādimāha. Tattha dānenāti dānena vā.",
  "tika-vin13t1:625_2": "Dhammasākacchāti iminā dhammakathāsuttasaṅgāyanāvinayavinicchayādayo gahitā.",
  "tika-vin13t1:625_3": "Dānena vā dhammasākacchāya vā kalahena vā rattiyā khepitabhāvato tevācikāya okāse asati dasavidhe vā antarāye anurūpato uttiṁ ṭhapetvā pavāreyyāti sambandho.",
  "tika-vin13t1:626_0": "Idāni yathānurūpato ñatti ṭhapitā,",
  "tika-vin13t1:626_1": "taṁ dassetuṁ ‘‘suṇātu me’’tiādimāha.",
  "tika-vin13t1:626_2": "Yathāṭhapitañattiyāti ettha sabbasaṅgāhikāceñattiṭhapitā,",
  "tika-vin13t1:626_3": "tevācikadvevācikaekavācikānaṁ vasena pavāretabbaṁ,",
  "tika-vin13t1:626_4": "samānavassikappavāraṇāva ekā na vaṭṭati.",
  "tika-vin13t1:626_5": "Sace ‘‘saṅgho tevācikaṁ pavāreyyā’’ti ṭhapitā, tevācikā eva vaṭṭati, dvevācikādayo na vaṭṭanti.",
  "tika-vin13t1:626_6": "‘‘Dvevācikaṁ pavāreyyā’’ti vutte dvevācikañca tevācikañca vaṭṭati,",
  "tika-vin13t1:626_7": "ekavācikasamānavassikā na vaṭṭanti.",
  "tika-vin13t1:626_8": "‘‘Ekavācikaṁ pavāreyyā’’ti vutte pana samānavassikaṁ ṭhapetvā sesā vaṭṭanti.",
  "tika-vin13t1:626_9": "‘‘Samānavassika’’nti pana vutte sabbaṁ vaṭṭatīti.",
  "tika-vin13t1:626_10": "Ādike cettha āhareti ettha pavāraṇāyapi pubbe uposathe vutte ‘‘yadi samā āgaccheyyu’’ntiādike vāre āhareti attho.",
  "tika-vin13t1:627_0": "443.",
  "tika-vin13t1:627_1": "Idāni vattabbaṁ sandhāya ‘‘eva’’nti vuttaṁ.",
  "tika-vin13t1:627_2": "Tivaggo ca catuvaggo ca ticatuvaggo.",
  "tika-vin13t1:628_0": "450.",
  "tika-vin13t1:628_1": "‘‘Na bhikkhave sāpattikena pavāretabbaṁ. Yo pavāreyya,",
  "tika-vin13t1:628_2": "āpatti dukkaṭassā’’ti (mahāva.",
  "tika-vin13t1:628_3": "235) vuttattā sāpattikenapi vematikenapi pavāriyamāne āpattiṁ sarantenapi uposathe vuttanayena paṭipajjitabbaṁ.",
  "tika-vin13t1:628_4": "‘‘Vagge samagge vaggoti-saññino vimatissa vā’’tiādigāthāto paṭṭhāya yāva ‘‘antarāyaṁ va saṅghaṁ vā-dhiṭṭhātuṁ sīmameva vā’’ti avasānagāthā,",
  "tika-vin13t1:628_5": "tāva sesā uposathe vuttā gāthāyoti adhippetā.",
  "tika-vin13t1:629_0": "451.Pavāritecāti (mahāva.",
  "tika-vin13t1:629_1": "213 ādayo) paṭhamapavāraṇāya saṅghamhi pavāriteti adhippāyo.",
  "tika-vin13t1:629_2": "Ettha avutthoti pacchimikāya upagato apariniṭṭhitattā ‘‘avuttho’’ti vuccati.",
  "tika-vin13t1:630_0": "452.Cātumāsinīti kattikapuṇṇamī.",
  "tika-vin13t1:630_1": "Ettha vutthavassā nāma pacchimikāya upagatā. Pavāraṇāvinicchayo.",
  "tika-vin13t1:631_0": "Pavāraṇāniddesavaṇṇanā niṭṭhitā.",
  "tika-vin13t1:632_0": "46. Saṁvaraniddesavaṇṇanā",
  "tika-vin13t1:633_0": "453.Cakkhusotādibhedehīti (dī. ni. 1.213, 454; ma. ni. 1.411; a. ni. 4.198; dha. sa. 1352-1354; mahāni.",
  "tika-vin13t1:633_1": "196) cakkhusotaghānajivhākāyamanasaṅkhātehi chahi indriyehīti attho.",
  "tika-vin13t1:633_2": "Rūpasaddādigocareti rūpasaddagandharasaphoṭṭhabbadhammasaṅkhātesu chasu gocaresūti attho.",
  "tika-vin13t1:633_3": "Ettha pana hatthapādahasitakathitavilokitādibhedaṁ subhākāraṁ gahetvā ayoniso manasi karontassa abhijjhā uppajjati. ‘‘Anatthaṁ me acari, carati, carissatī’’tiādinā (pari. aṭṭha.",
  "tika-vin13t1:633_4": "329) nayena paṭighanimittaṁ gahetvā ayoniso manasi karontassa byāpādo uppajjati.",
  "tika-vin13t1:633_5": "Ettha pana itthipurisanimittaṁ vā subhanimittādikaṁ kilesavatthubhūtaṁ nimittaṁ aggaṇhitvā diṭṭhe diṭṭhamattādinā paṭipajjitvā asubhanimitte yoniso manasikāraṁ bahulīkarontassa abhijjhāya pahānaṁ hoti. ‘‘Anatthaṁ me acari,",
  "tika-vin13t1:633_6": "taṁ kutettha labbhā’’tiādinā vā mettābhāvanādivasena vā yoniso manasi karontassa byāpādappahānaṁ hoti.",
  "tika-vin13t1:633_7": "Evamidaṁ saṅkhepato rūpādīsu kilesānubandhanimittādiggāhaparivajjanalakkhaṇaṁ indriyasaṁvarasīlanti veditabbaṁ.",
  "tika-vin13t1:634_0": "454.",
  "tika-vin13t1:635_0": "Niggaṇheyyāti nivāreyya;",
  "tika-vin13t1:636_0": "‘‘Yāni sotāni lokasmiṁ; (Ajitāti bhagavā,)",
  "tika-vin13t1:637_0": "Sati tesaṁ nivāraṇaṁ;",
  "tika-vin13t1:638_0": "Sotānaṁ saṁvaraṁ brūmi;",
  "tika-vin13t1:639_0": "Paññāyete pidhiyyare’’ti –. (su. ni. 1041);",
  "tika-vin13t1:640_0": "Vuttattā ‘‘satimā sampajāno vā’’ti vuttaṁ.",
  "tika-vin13t1:640_1": "Ettha pana catubbidhaṁ sampajaññaṁ sātthakasappāyagocaraasammohavasena. Saṁvaravinicchayo.",
  "tika-vin13t1:641_0": "Saṁvaraniddesavaṇṇanā niṭṭhitā.",
  "tika-vin13t1:642_0": "47. Suddhiniddesavaṇṇanā",
  "tika-vin13t1:643_0": "455.Desanāsaṁvaro eṭṭhi,",
  "tika-vin13t1:643_1": "paccavekkhaṇa bhedatoti (pārā. aṭṭha. 2.585; visuddhi.",
  "tika-vin13t1:643_2": "1.19) desanāsuddhi saṁvarasuddhi pariyeṭṭhisuddhi paccavekkhaṇasuddhīti evaṁ catubbidhā suddhīti attho.",
  "tika-vin13t1:643_3": "Idāni tāhi suddhīhi visujjhanake dassetuṁ ‘‘pātimokkhasaṁvarasammata’’ntiādimāha.",
  "tika-vin13t1:644_0": "456.",
  "tika-vin13t1:644_1": "‘‘Puna evaṁ na karissa’’nti cittādhiṭṭhānasaṁvarā yasmā sujjhati indriyasaṁvaro,",
  "tika-vin13t1:644_2": "tasmā indriyasaṁvaro ‘‘saṁvarasuddhī’’ti vuttoti sambandho.",
  "tika-vin13t1:645_0": "457.Pahāyānesananti anesanaṁ pahāya dhammena uppādentassa paccayeti pāṭhaseso.",
  "tika-vin13t1:646_0": "458.",
  "tika-vin13t1:646_1": "‘‘Paṭisaṅkhā yoniso cīvaraṁ paṭisevāmi…pe… uppannānaṁ veyyābādhikānaṁ…pe… paramatāyā’’ti (ma. ni. 1.23; a. ni.",
  "tika-vin13t1:646_2": "6.58) ca evaṁ catūsupi paccayesu yathāvuttapaccavekkhaṇasujjhanāti attho.",
  "tika-vin13t1:646_3": "Ettha pana duvidhaṁ paccavekkhaṇaṁ paṭilābhakāle ca paribhogakāle ca.",
  "tika-vin13t1:646_4": "Paṭilābhakāle hi dhātuvasena vā paṭikkūlavasena vā paccavekkhitvā ṭhapitacīvarādīni tato uttari paribhuñjantassa anavajjova paribhogo, paribhogakālepi. Suddhivinicchayo.",
  "tika-vin13t1:647_0": "Suddhiniddesavaṇṇanā niṭṭhitā.",
  "tika-vin13t1:648_0": "48. Santosaniddesavaṇṇanā",
  "tika-vin13t1:649_0": "459. ‘‘Cattārimāni , bhikkhave, appāni ceva sulabhāni ca, tāni ca anavajjāni. Katamāni cattāri? Paṁsukūlaṁ, bhikkhave,",
  "tika-vin13t1:649_1": "cīvarānaṁ appañca sulabhañca, tañca anavajjaṁ. Piṇḍiyālopo, bhikkhave,",
  "tika-vin13t1:649_2": "bhojanānaṁ appañca sulabhañca, tañca anavajjaṁ. Rukkhamūlaṁ , bhikkhave,",
  "tika-vin13t1:649_3": "senāsanānaṁ appañca sulabhañca, tañca anavajjaṁ. Pūtimuttabhesajjaṁ, bhikkhave,",
  "tika-vin13t1:649_4": "bhesajjānaṁ appañca sulabhañca, tañca anavajjaṁ. Imāni kho, bhikkhave,",
  "tika-vin13t1:649_5": "cattāri appāni ceva sulabhāni ca, tāni ca anavajjānī’’ti (a. ni. 4.27; itivu.",
  "tika-vin13t1:649_6": "101) vacanato ‘‘appenā’’tiādi vuttaṁ.",
  "tika-vin13t1:650_0": "Santuṭṭhoti ettha yathālābhayathābalayathāsāruppasantosānaṁ vasena ekekasmiṁ paccaye tayo tayo katvā catūsu paccayesu dvādasa santosā honti. Mattaññūti ettha (ma. ni. aṭṭha. 1.422; saṁ. ni. aṭṭha. 3.4.239; a. ni. aṭṭha. 2.3.16; itivu. aṭṭha. 28; dha. sa. aṭṭha.",
  "tika-vin13t1:650_1": "124-134) cattāro mattā pariyesanamattā paṭiggahaṇamattā paribhogamattā vissajjanamattāti.",
  "tika-vin13t1:650_2": "Itarītarena yāpento subharo nāma. Santosavinicchayo.",
  "tika-vin13t1:651_0": "Santosaniddesavaṇṇanā niṭṭhitā.",
  "tika-vin13t1:652_0": "49. Caturārakkhaniddesavaṇṇanā",
  "tika-vin13t1:653_0": "461-2.Asubhanti asubhabhāvanā.",
  "tika-vin13t1:653_1": "Ime cattāro caturārakkhā nāmāti adhippāyo.",
  "tika-vin13t1:653_2": "Idāni te dassetuṁ ‘‘ārakattādinā’’tiādimāha.",
  "tika-vin13t1:653_3": "Ārakattādināti ettha ārakattā, arīnaṁ arānañca hatattā, paccayādīnaṁ arahattā,",
  "tika-vin13t1:653_4": "pāpakaraṇe rahābhāvāti imehi tāva catūhi kāraṇehi so bhagavā arahanti anussaritabboti attho. Vuttañhetaṁ –",
  "tika-vin13t1:654_0": "‘‘Ārakattā hatattā ca, kilesārīna so muni;",
  "tika-vin13t1:655_0": "Hatasaṁsāracakkāro, paccayādīna cāraho;",
  "tika-vin13t1:656_0": "Na raho karoti pāpāni, arahaṁ tena vuccatī’’ti. (pārā. aṭṭha. 1.1; visuddhi. 1.130);",
  "tika-vin13t1:657_0": "Bhagavā pana sabbakilesehi suvidūravidūre ṭhito maggena savāsanakilesānaṁ hatattā,",
  "tika-vin13t1:657_1": "tasmā ‘‘ārakattā araha’’nti vutto. Vuttañhetaṁ –",
  "tika-vin13t1:658_0": "‘‘So tato ārakā nāma;",
  "tika-vin13t1:659_0": "Yassa yenāsamaṅgitā;",
  "tika-vin13t1:660_0": "Asamaṅgī ca dosehi,",
  "tika-vin13t1:661_0": "Nātho tenārahaṁ mato’’ti. (visuddhi. 1.125);",
  "tika-vin13t1:662_0": "Bhagavatā pana sabbakilesārayo hatā,",
  "tika-vin13t1:662_1": "tasmā ‘‘arīnaṁ hatattāpi araha’’nti vutto. Vuttañhetaṁ –",
  "tika-vin13t1:663_0": "‘‘Yasmā rāgādisaṅkhātā, sabbepi arayo hatā;",
  "tika-vin13t1:664_0": "Paññāsatthena nāthena, tasmāpi arahaṁ mato’’ti. (visuddhi. 1.126);",
  "tika-vin13t1:665_0": "Yaṁ panetaṁ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṁ jarāmaraṇanemi ‘‘āsavasamudayā avijjāsamudayo’’ti (ma. ni.",
  "tika-vin13t1:665_1": "1.103) vacanato āsavasamudayamayena akkhena vijjhitvā tibhavarathe yojitaṁ anādikālappavattaṁ saṁsāracakkaṁ,",
  "tika-vin13t1:665_2": "tassa bhagavato bodhirukkhamūle sammappadhānavīriyapādehi catupārisuddhisīlapathaviyaṁ patiṭṭhāya saddhāhatthena kammakkhayakarañāṇapharasuṁ gahetvā sabbe arā hatā.",
  "tika-vin13t1:665_3": "Tasmā ‘‘arānaṁ hatattā araha’’nti vutto. Vuttañhetaṁ –",
  "tika-vin13t1:666_0": "‘‘Arā saṁsāracakkassa, hatā ñāṇāsinā yato;",
  "tika-vin13t1:667_0": "Lokanāthena tenesa, arahanti pavuccatī’’ti. (visuddhi. 1.128);",
  "tika-vin13t1:668_0": "Aggadakkhiṇeyyattā cīvarādīnaṁ paccayānaṁ uttamapūjāya ca yutto bhagavā,",
  "tika-vin13t1:668_1": "tasmā ‘‘paccayādīnaṁ arahattā ca araha’’nti vuccati. Vuttañhetaṁ –",
  "tika-vin13t1:669_0": "‘‘Pūjāvisesaṁ saha paccayehi,",
  "tika-vin13t1:670_0": "Yasmā ayaṁ arahati lokanātho;",
  "tika-vin13t1:671_0": "Atthānurūpaṁ arahanti loke,",
  "tika-vin13t1:672_0": "Tasmā jino arahati nāmameta’’nti. (visuddhi. 1.129);",
  "tika-vin13t1:673_0": "Yathā loke keci paṇḍitamānino asilokabhayena raho pāpāni karonti,",
  "tika-vin13t1:673_1": "tathā bhagavā kadācipi na karoti,",
  "tika-vin13t1:673_2": "tasmā ‘‘pāpakaraṇe rahābhāvā ca araha’’nti vuccati. Vuttañhetaṁ –",
  "tika-vin13t1:674_0": "‘‘Yasmā natthi raho nāma, pāpakammesu tādino;",
  "tika-vin13t1:675_0": "Rahābhāvena tenesa, arahaṁ iti vissuto’’ti. (visuddhi. 1.130) –",
  "tika-vin13t1:676_0": "Evaṁ ārakattādinā arahanti bhāvetabbaṁ.",
  "tika-vin13t1:677_0": "Sammā sāmañca sabbadhammānaṁ buddhattā pana sammāsambuddho. Sammāti ñāyeneva,",
  "tika-vin13t1:677_1": "abhiññeyye dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe dhamme sacchikātabbato bhāvetabbe dhamme bhāvetabbato evāti attho. Sāmañcāti attanāva. Vuttañhetaṁ –",
  "tika-vin13t1:678_0": "‘‘Abhiññeyyaṁ abhiññātaṁ, bhāvetabbañca bhāvitaṁ;",
  "tika-vin13t1:679_0": "Pahātabbaṁ pahīnaṁ me, tasmā buddhosmi brāhmaṇā’’ti. (ma. ni. 2.399; su. ni. 563);",
  "tika-vin13t1:680_0": "‘‘Itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthādevamanussānaṁ buddho bhagavā’’ti evaṁ vutte navabhede bhagavato guṇe yā punappunaṁ uppajjanato satiyeva anussati,",
  "tika-vin13t1:680_1": "pavattitabbaṭṭhānamhiyeva vā pavattattā saddhāpabbajitassa kulaputtassa anurūpā satīti anussati,",
  "tika-vin13t1:680_2": "buddhaṁ ārabbha uppannā anussati buddhānussati,",
  "tika-vin13t1:680_3": "yā evaṁ navavidhena pavattā sati ,",
  "tika-vin13t1:680_4": "sā buddhānussati nāmāti attho.",
  "tika-vin13t1:680_5": "Sabbākārena pana ācariyena buddhaghosena buddhānussati visuddhimagge (visuddhi. 1.123 ādayo) vuttā,",
  "tika-vin13t1:680_6": "atthikena pana tato paccāsīsitabbā.",
  "tika-vin13t1:681_0": "463-4.",
  "tika-vin13t1:681_1": "Caturārakkhāya sāyaṁpātaṁ bhāvetabbattā mettābhāvanaṁ dassentena therena sabbatthakakammaṭṭhānabhāvanāvasena dassitāti veditabbā.",
  "tika-vin13t1:681_2": "Itarathā ‘‘attānaṁ upamaṁ katvā,",
  "tika-vin13t1:681_3": "na haneyya na ghātaye’’ti (dha. pa.",
  "tika-vin13t1:681_4": "129-130) vacanato sabbapaṭhamaṁ ‘‘ahaṁ sukhito homi,",
  "tika-vin13t1:681_5": "avero’’tiādinā nayena bhāvetvāva attani cittaṁ niparibandhamānaṁ katvā pacchā ācariyupajjhāyādīsu kamena bhāvetabbā. Attani pana appanā na hoti.",
  "tika-vin13t1:681_6": "Gocaragāmamhi issare janeti sambandho. Tatthāti (pārā. aṭṭha. 2.165) gocaragāme.",
  "tika-vin13t1:681_7": "Sīmaṭṭhasaṅghato paṭṭhāya paricchijja paricchijjāti attho.",
  "tika-vin13t1:681_8": "Evaṁ mettaṁ bhāvento bhikkhusaṅghe mettāya sahavāsīnaṁ muducittaṁ janeti, athassa sukhasaṁvāsatā hoti.",
  "tika-vin13t1:681_9": "Sīmaṭṭhakadevatāsu mettāya mudukatacittāhi devatāhi dhammikāya rakkhāya susaṁvihitarakkho hoti.",
  "tika-vin13t1:681_10": "Gocaragāmamhi issarajane mettāya mudukatacittasantānehi issarehi dhammikāya rakkhāya surakkhitaparikkhāro hoti.",
  "tika-vin13t1:681_11": "Tattha manusse mettāya pasāditacittehi tehi aparibhūto hutvā vicarati.",
  "tika-vin13t1:681_12": "Sabbasattesu mettāya sabbattha appaṭihatacāro hoti.",
  "tika-vin13t1:682_0": "465-6.",
  "tika-vin13t1:682_1": "Vaṇṇato ca saṇṭhānato ca okāsato ca disato ca paricchedato ca kesādikoṭṭhāse vavatthapetvāti sambandho. Ettha vaṇṇatoti (visuddhi. 1.110) kesādīnaṁ vaṇṇato.",
  "tika-vin13t1:682_2": "Saṇṭhānatoti tesaṁyeva saṇṭhānato.",
  "tika-vin13t1:682_3": "Okāsatoti ‘‘ayaṁ koṭṭhāso imasmiṁ nāma okāse patiṭṭhito’’ti evaṁ tassa tassa okāsato.",
  "tika-vin13t1:682_4": "Disatoti imasmiṁ sarīre nābhito uddhaṁ uparimā disā, adho heṭṭhimā disā,",
  "tika-vin13t1:682_5": "tasmā ‘‘ayaṁ koṭṭhāso imissā nāma disāyā’’ti disā vavatthapetabbā.",
  "tika-vin13t1:682_6": "Paricchedatoti sabhāgaparicchedato visabhāgaparicchedatoti dve paricchedā.",
  "tika-vin13t1:682_7": "Tattha ‘‘ayaṁ koṭṭhāso heṭṭhā ca upari ca tiriyañca iminā nāma paricchedo’’ti evaṁ sabhāgaparicchedo veditabbo. ‘‘Kesā na lomā,",
  "tika-vin13t1:682_8": "lomā na kesā’’ti evaṁ amissakavasena visabhāgaparicchedo.",
  "tika-vin13t1:683_0": "Evaṁ pañcahi ākārehi vavatthānākāraṁ dassetvā idāni manasi karontena evaṁ manasi kātabbanti taṁ dassetuṁ ‘‘anupubbato’’tiādimāha.",
  "tika-vin13t1:683_1": "Tattha anupubbatoti sajjhāyakaraṇakālato paṭṭhāya ‘‘kesā nakhā’’ti evaṁ ekantarikāya vā ‘‘lomā kesā’’ti evaṁ uppaṭipāṭiyā vā na manasi kātabbaṁ,",
  "tika-vin13t1:683_2": "atha kho ‘‘kesā lomā’’tiādinā nayena anupaṭipāṭiyā manasi kātabbaṁ,",
  "tika-vin13t1:683_3": "anupaṭipāṭiyā manasi karontenāpi nātisīghaṁ nātisaṇikaṁ manasi kātabbaṁ,",
  "tika-vin13t1:683_4": "bahiddhā puthuttārammaṇe cetaso vikkhepo paṭibāhitabbo. ‘‘Paṇṇattiṁ samatikkamma,",
  "tika-vin13t1:683_5": "muñcantassānupubbato’’ti pāṭho gahetabbo.",
  "tika-vin13t1:683_6": "Evañhi sati bhāvanākkamena attho suviññeyyo hoti.",
  "tika-vin13t1:683_7": "‘‘Kesā lomā’’tiādipaññattiṁ amanasikatvā paṭikkūlabhāvena evaṁ cittaṁ ṭhapetabbaṁ.",
  "tika-vin13t1:683_8": "Muñcantassānupubbatoti yo yo koṭṭhāso āpāthaṁ nāgacchati,",
  "tika-vin13t1:683_9": "taṁ taṁ anupubbato muñcantassāti attho.",
  "tika-vin13t1:684_0": "467.",
  "tika-vin13t1:684_1": "Idāni yathā paṭikkūlamanasikāro kātabbo,",
  "tika-vin13t1:684_2": "taṁ dassetuṁ ‘‘vaṇṇaāsayasaṇṭhānā’’tiādimāha.",
  "tika-vin13t1:684_3": "Etehi vaṇṇādīhi koṭṭhāsehi paṭikkūlāti bhāvanāti sambandho. Ettha (vibha. aṭṭha. 356; visuddhi.",
  "tika-vin13t1:684_4": "1.178) kesā tāva vaṇṇatopi paṭikkūlā.",
  "tika-vin13t1:684_5": "Tathā hi yāgubhattādīsu kesavaṇṇaṁ kiñci disvā jigucchanti. Saṇṭhānatopi paṭikkūlā.",
  "tika-vin13t1:684_6": "Tathā hi rattiṁ bhuñjantā kesasaṇṭhānaṁ makacivākādikaṁ chupitvā jigucchanti.",
  "tika-vin13t1:684_7": "Telamakkhanādivirahitānañca aggimhi pakkhittānañca gandho ativiya paṭikkūloti gandhatopi paṭikkūlā.",
  "tika-vin13t1:684_8": "Asuciṭṭhāne jātasūpeyyapaṇṇaṁ viya pubbalohitamuttakarīsapittasemhādinissandena jātattā āsayatopi paṭikkūlā.",
  "tika-vin13t1:684_9": "Gūtharāsimhi uṭṭhitakaṇṇikaṁ viya ekatiṁsakoṭṭhāsarāsimhi jātattā okāsatopi paṭikkūlā.",
  "tika-vin13t1:684_10": "Uddhumātakaṁ vinīlakaṁ vipubbakaṁ vicchiddakaṁ vikkhāyitakaṁ vikkhittakaṁ hatavikkhittakaṁ lohitakaṁ puḷavakaṁ aṭṭhikanti imesu uddhumātakādīsu vatthūsu asubhākāraṁ gahetvā pavattā bhāvanā vā asubhaṁ nāmāti attho.",
  "tika-vin13t1:685_0": "468.",
  "tika-vin13t1:685_1": "Yaṁ panetaṁ arahantānaṁ vaṭṭadukkhasamucchedasaṅkhātaṁ samucchedamaraṇaṁ (visuddhi. 1.167),",
  "tika-vin13t1:685_2": "saṅkhārānaṁ khaṇabhaṅgasaṅkhātaṁ khaṇikamaraṇaṁ, ‘‘rukkho mato,",
  "tika-vin13t1:685_3": "lohaṁ mata’’ntiādi sammutimaraṇañca, na taṁ idha adhippetaṁ.",
  "tika-vin13t1:685_4": "Idha pana maraṇanti ekabhavapariyāpannassa jīvitindriyassa upacchedo adhippeto.",
  "tika-vin13t1:685_5": "Tampi kālamaraṇaṁ akālamaraṇanti duvidhaṁ hoti.",
  "tika-vin13t1:685_6": "Tattha kālamaraṇaṁ puññakkhayena vā āyukkhayena vā ubhayakkhayena vā hoti,",
  "tika-vin13t1:685_7": "akālamaraṇaṁ upapīḷakaupacchedakakammavasena .",
  "tika-vin13t1:685_8": "‘‘Maraṇaṁ me bhavissatī’’ti vā ‘‘jīvitaṁ ucchijjissatī’’ti vā ‘‘maraṇaṁ maraṇa’’nti vā yoniso bhāvayitvānāti sambandho.",
  "tika-vin13t1:686_0": "469-70.",
  "tika-vin13t1:686_1": "Yassa pana ettāvatā upacārajjhānaṁ na uppajjati,",
  "tika-vin13t1:686_2": "tena vadhakapaccupaṭṭhānato sampattivipattito upasaṁharaṇato kāyabahusādhāraṇato āyudubbalato animittato addhānaparicchedato khaṇaparittatoti imehi aṭṭhahi ākārehi maraṇaṁ anussaritabbaṁ,",
  "tika-vin13t1:686_3": "idāni te dassetuṁ ‘‘vadhakassevupaṭṭhāna’’ntiādimāha.",
  "tika-vin13t1:686_4": "Asiṁ ukkhipitvā sīsaṁ chindituṁ ṭhitavadhako viya maraṇaṁ paccupaṭṭhitamevāti bhāvanā maraṇassati nāmāti sambandho. Evaṁ sabbattha.",
  "tika-vin13t1:686_5": "Sabbaṁ ārogyaṁ byādhipariyosānaṁ,",
  "tika-vin13t1:686_6": "sabbaṁ yobbanaṁ jarāpariyosānaṁ,",
  "tika-vin13t1:686_7": "sabbaṁ jīvitaṁ maraṇapariyosānaṁ,",
  "tika-vin13t1:686_8": "tasmā ‘‘ayaṁ yobbanādikāyasampatti tāvadeva sobhati,",
  "tika-vin13t1:686_9": "yāva maraṇasaṅkhātā vipatti na bhavissatī’’ti evamādinā sampattivipattito ca,",
  "tika-vin13t1:686_10": "sattahākārehi upasaṁharaṇato maraṇaṁ anussaritabbaṁ yasamahattato puññamahattato thāmamahattato iddhimahattato paññāmahattato paccekabuddhato sammāsambuddhatoti.",
  "tika-vin13t1:686_11": "Tattha ‘‘idaṁ maraṇaṁ nāma mahāyasānaṁ mahāparivārānaṁ mahāsammatamandhātādīnampi upari patati,",
  "tika-vin13t1:686_12": "kimaṅgaṁ pana mayhaṁ upari na patissatī’’ti evaṁ yasamahattato,",
  "tika-vin13t1:687_0": "‘‘Jotiko jaṭilo uggo,",
  "tika-vin13t1:688_0": "Meṇḍako atha puṇṇako;",
  "tika-vin13t1:689_0": "Ete caññe ca ye loke,",
  "tika-vin13t1:690_0": "Mahāpuññāti vissutā;",
  "tika-vin13t1:691_0": "Sabbe maraṇamāpannā,",
  "tika-vin13t1:692_0": "Mādisesu kathāva kā’’ti. –",
  "tika-vin13t1:693_0": "Evaṁ puññamahattato,",
  "tika-vin13t1:694_0": "‘‘Vāsudevo baladevo, bhīmasenādayo mahā;",
  "tika-vin13t1:695_0": "Balā maccuvasaṁ pattā, mādisesu kathāva kā’’ti. –",
  "tika-vin13t1:696_0": "Evaṁ thāmamahattato,",
  "tika-vin13t1:697_0": "‘‘Mahāmoggallānādīnaṁ mahiddhikānampi upari patati,",
  "tika-vin13t1:697_1": "mādisesu kathāva kā’’ti evaṁ iddhimahattato,",
  "tika-vin13t1:697_2": "‘‘sāriputtādīnaṁ mahāpaññānampi upari patati,",
  "tika-vin13t1:697_3": "mādisesu kathāva kā’’ti evaṁ paññāmahattato.",
  "tika-vin13t1:697_4": "Evaṁ itaresampi paccekabuddhasammāsambuddhānampi mahantabhāvaṁ cintetvā ‘‘tesampi upari maraṇaṁ patati,",
  "tika-vin13t1:697_5": "kimaṅgaṁ pana mayhaṁ upari na patissatī’’ti evaṁ upasaṁharaṇato ca,",
  "tika-vin13t1:697_6": "‘‘ayaṁ kāyo bahusādhāraṇo ajjhattikānaṁyeva anekasatānaṁ rogānaṁ bāhirānaṁ ahivicchikādīnañcā’’ti kāyabahusādhāraṇato ca,",
  "tika-vin13t1:697_7": "‘‘assāsapassāsapaṭibaddhaṁ jīvita’’ntiādinā nayena āyudubbalato ca,",
  "tika-vin13t1:698_0": "‘‘Jīvitaṁ byādhi kālo ca,",
  "tika-vin13t1:699_0": "Dehanikkhepanaṁ gati;",
  "tika-vin13t1:700_0": "Pañcete jīvalokasmiṁ;",
  "tika-vin13t1:701_0": "Animittā na nāyare’’ti. (saṁ. ni. aṭṭha. 1.1.20; jā. aṭṭha. 2.2.34) –",
  "tika-vin13t1:702_0": "Evaṁ kālavavatthānassa abhāvato ca, ‘‘yo, bhikkhave, ciraṁ jīvati,",
  "tika-vin13t1:702_1": "so vassasataṁ jīvati appaṁ vā bhiyyo’’ti (saṁ. ni.",
  "tika-vin13t1:702_2": "1.145) vuttattā evamādinā nayena addhānassa paricchedāca bhāvanā maraṇassati nāmāti attho.",
  "tika-vin13t1:702_3": "Khaṇaparittato ca maraṇassati bhāvetabbā.",
  "tika-vin13t1:703_0": "‘‘Jīvitaṁ attabhāvo ca,",
  "tika-vin13t1:704_0": "Sukhadukkhā ca kevalā;",
  "tika-vin13t1:705_0": "Ekacittasamāyuttā,",
  "tika-vin13t1:706_0": "Lahu so vattate khaṇo’’ti. (visuddhi. 1.176) –",
  "tika-vin13t1:707_0": "Hi vuttaṁ. Caturārakkhavinicchayo.",
  "tika-vin13t1:708_0": "Caturārakkhaniddesavaṇṇanā niṭṭhitā.",
  "tika-vin13t1:709_0": "50. Vipassanāniddesavaṇṇanā",
  "tika-vin13t1:710_0": "471-2.Nāmarūpaṁpariggayhāti ettha (visuddhi.",
  "tika-vin13t1:710_1": "2.662 ādayo) nāmarūpapariggahaṁ kātukāmena tāva ṭhapetvā nevasaññānāsaññāyatanaṁ avasesesu yaṁ kiñci jhānaṁ samāpajjitvā vuṭṭhāya vitakkādīni jhānaṅgāni ca taṁsampayutte ca phassādayo dhamme lakkhaṇarasapaccupaṭṭhānapadaṭṭhānavasena paricchinditvā ‘‘sabbametaṁ ārammaṇābhimukhaṁ namanato namanaṭṭhena nāma’’nti vavatthapetabbaṁ.",
  "tika-vin13t1:710_2": "Tato tassa paccayaṁ pariyesanto ‘‘hadayavatthuṁ nissāya vattatī’’ti passati,",
  "tika-vin13t1:710_3": "puna vatthussa paccayabhūtāni ca upādārūpāni ca passitvā ‘‘idaṁ sabbaṁ ruppanato vikārāpattito rūpa’’nti pariggaṇhāti.",
  "tika-vin13t1:710_4": "Puna tadubhayaṁ ‘‘namanalakkhaṇaṁ nāmaṁ,",
  "tika-vin13t1:710_5": "ruppanalakkhaṇaṁ rūpa’’nti evaṁ saṅkhepato nāmarūpaṁ vavatthapeti.",
  "tika-vin13t1:710_6": "Idaṁ sabbaṁ samathayānikavasena vuttaṁ.",
  "tika-vin13t1:710_7": "Vipassanāyāniko pana catudhātuvavatthānamukhena bhūtupādāyarūpāni paricchinditvā ‘‘sabbametaṁ ruppanato rūpa’’nti passati.",
  "tika-vin13t1:710_8": "Tato evaṁ paricchinnarūpassa cakkhādīni nissāya pavattamānā arūpadhammāpi āpāthamāgacchanti.",
  "tika-vin13t1:710_9": "Tato sabbepi te arūpadhamme namanalakkhaṇena ekato katvā ‘‘etaṁ nāma’’nti passati. So ‘‘idaṁ nāmaṁ,",
  "tika-vin13t1:710_10": "idaṁ rūpa’’nti dvedhā vavatthapeti.",
  "tika-vin13t1:710_11": "Evaṁ vavatthapetvā ‘‘nāmarūpato uddhaṁ añño satto vā puggalo vā poso vā devo vā brahmā vā natthī’’ti passati.",
  "tika-vin13t1:711_0": "Yathāhi aṅgasambhārā, hoti saddo ratho iti;",
  "tika-vin13t1:712_0": "Evaṁ khandhesu santesu, hoti sattoti sammuti. (saṁ. ni. 1.171);",
  "tika-vin13t1:713_0": "Evameva pañcasu upādānakkhandhesu sati satto,",
  "tika-vin13t1:713_1": "puggaloti vā vohāramatto hotīti evamādinā nayena nāmarūpānaṁ yāthāvadassanasaṅkhātena diṭṭhivisuddhibhūtena ñāṇena nāmarūpaṁ pariggayhāti attho.",
  "tika-vin13t1:714_0": "Tatotassa ca paccayanti puna tassa nāmarūpassa paccayaṁ pariggayhāti attho.",
  "tika-vin13t1:714_1": "Vuttanayena nāmarūpaṁ pariggaṇhitvā ‘‘ko nu kho imassa hetū’’ti pariyesanto ahetuvādavisamahetuvādesu dosaṁ disvā rogaṁ disvā tassa nidānasamuṭṭhānaṁ pariyesanto vejjo viya tassa hetuñca paccayañca pariyesanto avijjā taṇhā upādānaṁ kammanti ime cattāro dhamme nāmarūpassa uppādapaccayattā ‘‘hetū’’ti ca āhāraṁ upatthambhanassa paccayattā ‘‘paccayo’’ti ca passati.",
  "tika-vin13t1:714_2": "‘‘Imassa kāyassa avijjādayo tayo dhammā mātā viya dārakassa upanissayā honti,",
  "tika-vin13t1:714_3": "kammaṁ pitā viya puttassa janakaṁ,",
  "tika-vin13t1:714_4": "āhāro dhāti viya dārakassa sandhārako’’ti evaṁ rūpakāyassa paccayapariggahaṁ katvā puna ‘‘cakkhuñca paṭicca rūpe ca uppajjati cakkhuviññāṇa’’ntiādinā (saṁ. ni.",
  "tika-vin13t1:714_5": "2.43) nayena nāmakāyassapi hetupaccayaṁ pariggaṇhāti.",
  "tika-vin13t1:715_0": "Evaṁ pariggaṇhanto ‘‘atītānāgatāpi dhammā evameva pavattantī’’ti sanniṭṭhānaṁ karoti.",
  "tika-vin13t1:715_1": "Tassa yā sā pubbantaṁ ārabbha ‘‘ahosiṁ nu kho ahaṁ atītamaddhānaṁ, na nu kho ahosiṁ, kiṁ nu kho, kathaṁ nu kho,",
  "tika-vin13t1:715_2": "kiṁ hutvā kiṁ ahosiṁ nu kho ahaṁ atītamaddhāna’’nti pañcavidhā vicikicchā vuttā,",
  "tika-vin13t1:715_3": "yāpi aparantaṁ ārabbha ‘‘bhavissāmi nu kho ahaṁ anāgatamaddhānaṁ, na nu kho, kiṁ nu kho, kathaṁ nu kho,",
  "tika-vin13t1:715_4": "kiṁ hutvā kiṁ bhavissāmi nu kho ahaṁ anāgatamaddhāna’’nti pañcavidhā vuttā,",
  "tika-vin13t1:715_5": "yāpi etarahi vā pana paccuppannaṁ addhānaṁ ārabbha ‘‘ajjhattaṁ kathaṁkathī hoti, ahaṁ nu khosmi, no nu khosmi, kiṁ nu khosmi, kathaṁ nu khosmi,",
  "tika-vin13t1:715_6": "ayaṁ nu kho satto kuto āgato,",
  "tika-vin13t1:715_7": "so kuhiṁ gāmī bhavissatī’’ti chabbidhā vicikicchā vuttā, tā sabbāpi pahīyanti.",
  "tika-vin13t1:715_8": "Evaṁ paccayapariggahaṇena tīsu addhāsu kaṅkhaṁ vitaritvā ṭhitaṁ ñāṇaṁ ‘‘kaṅkhāvitaraṇavisuddhī’’tipi ‘‘dhammaṭṭhitiñāṇa’’ntipi ‘‘sammādassana’’ntipi vuccati.",
  "tika-vin13t1:716_0": "Ettha pana tisso lokiyapariññā ñātapariññā tīraṇapariññā pahānapariññāti.",
  "tika-vin13t1:716_1": "Tattha ‘‘ruppanalakkhaṇaṁ rūpaṁ,",
  "tika-vin13t1:716_2": "vedayitalakkhaṇā vedanā’’ti evaṁ tesaṁ tesaṁ dhammānaṁ paccattalakkhaṇasallakkhaṇavasena pavattā paññā ñātapariññānāma. ‘‘Rūpaṁ aniccaṁ,",
  "tika-vin13t1:716_3": "vedanā aniccā’’tiādinā tesaṁyeva dhammānaṁ sāmaññalakkhaṇaṁ āropetvā lakkhaṇārammaṇikavipassanāpaññā tīraṇapariññā nāma.",
  "tika-vin13t1:716_4": "Tesu evaṁ pana dhammesu niccasaññādipajahanavasena pavattā lakkhaṇārammaṇikavipassanā pahānapariññā nāma.",
  "tika-vin13t1:716_5": "Tattha saṅkhārapariggahato paṭṭhāya yāva paccayapariggahā ñātapariññāya bhūmi.",
  "tika-vin13t1:716_6": "Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "tika-vin13t1:716_7": "Bhaṅgānupassanato paṭṭhāya pahānapariññāya bhūmi.",
  "tika-vin13t1:716_8": "Tato paṭṭhāya hi ‘‘aniccato anupassanto niccasaññaṁ pajahati,",
  "tika-vin13t1:716_9": "dukkhato anupassanto sukhasaññaṁ,",
  "tika-vin13t1:716_10": "anattato anupassanto attasaññaṁ, nibbindanto nandiṁ, virajjanto rāgaṁ, nirodhento samudayaṁ,",
  "tika-vin13t1:716_11": "paṭinissajjanto ādānaṁ pajahatī’’ti (paṭi. ma.",
  "tika-vin13t1:716_12": "1.52) evaṁ pajahanto niccasaññādipahānasādhikānaṁ sattannaṁ anupassanānaṁ ādhipaccaṁ hoti.",
  "tika-vin13t1:716_13": "Iti imāsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññā adhigatā hoti.",
  "tika-vin13t1:717_0": "Puna ‘‘yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "tika-vin13t1:717_1": "sabbaṁ rūpaṁ hutvā abhāvato aniccaṁ,",
  "tika-vin13t1:717_2": "udayabbayappaṭipīḷitattā dukkhaṁ, avasavattittā anattā. Yā kāci vedanā, yā kāci saññā, ye keci saṅkhārā,",
  "tika-vin13t1:717_3": "yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "tika-vin13t1:717_4": "sabbaṁ viññāṇaṁ hutvā abhāvato aniccaṁ,",
  "tika-vin13t1:717_5": "udayabbayappaṭipīḷitattā dukkhaṁ,",
  "tika-vin13t1:717_6": "avasavattittā anattā’’ti evamādinā nayena kalāpasammasanaṁ karoti.",
  "tika-vin13t1:717_7": "Idaṁ sandhāya vuttaṁ ‘‘tilakkhaṇaṁ āropetvāna saṅkhāre sammasanto’’ti.",
  "tika-vin13t1:718_0": "Evaṁ saṅkhāresu aniccadukkhaanattavasena kalāpasammasanaṁ katvā puna saṅkhārānaṁ udayabbayameva passati. Kathaṁ? ‘‘Avijjāsamudayā (paṭi. ma. 1.50) rūpasamudayo,",
  "tika-vin13t1:718_1": "taṇhākammaāhārasamudayā rūpasamudayo’ti evaṁ rūpakkhandhassa paccayasamudayadassanaṭṭhena rūpakkhandhassa udayaṁ passati,",
  "tika-vin13t1:718_2": "nibbattilakkhaṇaṁ passantopi rūpakkhandhassa udayaṁ passatī’’ti evaṁ pañcahākārehi rūpakkhandhassa udayaṁ passati. ‘‘Avijjānirodhā rūpanirodho,",
  "tika-vin13t1:718_3": "taṇhākammaāhāranirodhā rūpanirodho’ti evaṁ rūpakkhandhassa paccayanirodhadassanaṭṭhena rūpakkhandhassa vayaṁ passati,",
  "tika-vin13t1:718_4": "vipariṇāmalakkhaṇaṁ passantopi rūpakkhandhassa vayaṁ passatī’’ti evaṁ pañcahākārehi vayaṁ passati.",
  "tika-vin13t1:718_5": "Tathā ‘‘avijjāsamudayā vedanāsamudayo,",
  "tika-vin13t1:718_6": "taṇhākammaphassasamudayā vedanāsamudayo’’ti vedanākkhandhassa,",
  "tika-vin13t1:718_7": "nibbattilakkhaṇaṁ passantopi vedanākkhandhassa udayaṁ passati.",
  "tika-vin13t1:718_8": "‘‘Avijjānirodhā vedanānirodho,",
  "tika-vin13t1:718_9": "taṇhākammaphassanirodhā vedanānirodho’’ti vedanākkhandhassa,",
  "tika-vin13t1:718_10": "vipariṇāmalakkhaṇaṁ passantopi vedanākkhandhassa vayaṁ passati. Evaṁ saññākkhandhādīsupi.",
  "tika-vin13t1:718_11": "Ayaṁ pana viseso – viññāṇakkhandhassa phassaṭṭhāne nāmarūpasamudayā, nāmarūpanirodhāti yojetabbaṁ.",
  "tika-vin13t1:718_12": "Evaṁ ekekasmiṁ khandhe paccayasamudayavasena ca nibbattilakkhaṇavasena ca paccayanirodhavasena ca vipariṇāmalakkhaṇavasena ca udayabbayadassanena dasa dasa katvā paññāsa lakkhaṇāni vuttāni.",
  "tika-vin13t1:718_13": "Tesaṁ vasena evaṁ rūpassa udayo rūpassa vayoti paccayato ceva lakkhaṇato ca vitthārena manasikāraṁ karoti.",
  "tika-vin13t1:719_0": "Tassevaṁ karoto ‘‘iti kira ime dhammā ahutvā sambhonti,",
  "tika-vin13t1:719_1": "hutvā paṭiventī’’ti ñāṇaṁ visadaṁ hoti.",
  "tika-vin13t1:719_2": "‘‘Evaṁ kira ime dhammā anuppannā uppajjanti,",
  "tika-vin13t1:719_3": "uppannā nirujjhantī’’ti niccaṁ navāva hutvā saṅkhārā upaṭṭhahanti. Na kevalañca niccaṁ navā,",
  "tika-vin13t1:719_4": "sūriyuggamane ussāvabindu viya, udakabubbuḷo viya, udake daṇḍarāji viya, āragge sāsapo viya,",
  "tika-vin13t1:719_5": "vijjuppādo viya ca parittaṭṭhāyino.",
  "tika-vin13t1:719_6": "Māyāmarīcisupinaalātacakkagandhabbanagarapheṇapiṇḍakadaliādayo viya nissārā hutvā upaṭṭhahanti.",
  "tika-vin13t1:719_7": "Ettāvatā cānena vayadhammameva uppajjati,",
  "tika-vin13t1:719_8": "uppannañca vayaṁ upetīti iminā ākārena samapaññāsa lakkhaṇāni paṭivijjhitvā ṭhitaṁ udayabbayānupassanaṁ nāma paṭhamaṁ taruṇavipassanāñāṇaṁ adhigataṁ hoti,",
  "tika-vin13t1:719_9": "yassādhigamā āraddhavipassakoti saṅkhyaṁ gacchati.",
  "tika-vin13t1:720_0": "Athassa āraddhavipassakassa kulaputtassa obhāso ñāṇaṁ pīti passaddhi sukhaṁ adhimokkho paggaho upaṭṭhānaṁ upekkhā nikantīti dasa vipassanupakkilesā uppajjanti.",
  "tika-vin13t1:720_1": "Ettha obhāso nāma vipassanākkhaṇe ñāṇassa balavattā lohitaṁ pasīdati,",
  "tika-vin13t1:720_2": "tena chavito obhāso nibbattati,",
  "tika-vin13t1:720_3": "taṁ disvā ayaṁ yogī ‘‘maggo mayā patto’’ti tameva obhāsaṁ assādeti.",
  "tika-vin13t1:720_4": "Ñāṇanti vipassanāñāṇamevetaṁ,",
  "tika-vin13t1:720_5": "saṅkhāre sammasantassa sūraṁ pasannaṁ hutvā pavattamānaṁ disvā pubbe viya ‘‘maggo’’ti assādeti. Pītīti vipassanāpīti eva.",
  "tika-vin13t1:720_6": "Tassa hi tasmiṁ khaṇe pañcavidhā pīti uppajjati.",
  "tika-vin13t1:720_7": "Passaddhīti vipassanāpassaddhi.",
  "tika-vin13t1:720_8": "Tasmiṁ samaye neva kāyacittānaṁ daratho gāravatā kakkhaḷatā akammaññatā gelaññatā vaṅkatā hoti. Sukhaṁ vipassanāsukhameva.",
  "tika-vin13t1:720_9": "Tassa kira tasmiṁ samaye sakalasarīraṁ ṭhapitavaṭṭi viya abhisandayamānaṁ atipaṇītaṁ sukhaṁ uppajjati.",
  "tika-vin13t1:721_0": "Adhimokkho nāma vipassanākkhaṇe pavattā saddhā.",
  "tika-vin13t1:721_1": "Tasmiṁ khaṇe cittacetasikānaṁ ativiya pasādabhūtā balavatī saddhā uppajjati.",
  "tika-vin13t1:721_2": "Paggaho nāma vipassanāsampayuttaṁ vīriyaṁ.",
  "tika-vin13t1:721_3": "Tasmiñhi khaṇe asithilamanaccāraddhaṁ supaggahitaṁ vīriyaṁ uppajjati.",
  "tika-vin13t1:721_4": "Upaṭṭhānanti vipassanāsampayuttā sati.",
  "tika-vin13t1:721_5": "Tasmiñhi khaṇe supaṭṭhitā sati uppajjati.",
  "tika-vin13t1:721_6": "Upekkhāti duvidhā vipassanāvajjanavasena .",
  "tika-vin13t1:721_7": "Tasmiṁ khaṇe sabbasaṅkhāraggahaṇe majjhattabhūtavipassanupekkhāsaṅkhātaṁ ñāṇaṁ balavantaṁ hutvā uppajjati, manodvāre āvajjanupekkhā ca,",
  "tika-vin13t1:721_8": "sāva taṁ taṁ ṭhānaṁ āvajjentassa sūrā tikhiṇā hutvā vahati. Nikanti vipassanānikanti.",
  "tika-vin13t1:721_9": "Obhāsādīsu ālayaṁ kurumānā sukhumā santākārā nikanti uppajjati.",
  "tika-vin13t1:721_10": "Ettha obhāsādayo kilesavatthubhūtatāya ‘‘upakkilesā’’ti vuttā, na akusalattā.",
  "tika-vin13t1:721_11": "Nikanti pana upakkileso ceva kilesavatthu ca.",
  "tika-vin13t1:721_12": "Paṇḍito pana bhikkhu obhāsādīsu uppannesu vikkhepaṁ agacchanto ‘‘obhāsādayo dhammā na maggo,",
  "tika-vin13t1:721_13": "upakkilesavinimuttaṁ pana vīthippaṭipannaṁ vipassanāñāṇaṁ maggo’’ti maggañca amaggañca vavatthapeti. Tassevaṁ ‘‘ayaṁ maggo,",
  "tika-vin13t1:721_14": "ayaṁ na maggo’’ti ñatvā ṭhitaṁ ñāṇaṁ ‘‘maggāmaggañāṇadassanavisuddhī’’ti vuccati.",
  "tika-vin13t1:722_0": "Ito paṭṭhāya aṭṭhavidhassa ñāṇassa vasena sikhāppattaṁ vipassanāñāṇaṁ paṭipadāñāṇadassanavisuddhi nāma hoti.",
  "tika-vin13t1:722_1": "Udayabbayānupassanāñāṇaṁ bhaṅgānupassanāñāṇaṁ bhayatupaṭṭhānañāṇaṁ ādīnavānupassanāñāṇaṁ nibbidānupassanāñāṇaṁ muñcitukamyatāñāṇaṁ paṭisaṅkhānupassanāñāṇaṁ saṅkhārupekkhāñāṇanti imāni aṭṭha ñāṇāni nāma.",
  "tika-vin13t1:722_2": "Etāni nibbattetukāmena yasmā upakkilesehi abhibhūtaṁ hutvā lakkhaṇappaṭivedhaṁ kātuṁ asamatthaṁ hoti cittaṁ,",
  "tika-vin13t1:722_3": "tasmā punapi udayabbayameva passitabbaṁ.",
  "tika-vin13t1:722_4": "Udayabbayaṁ passantassa aniccalakkhaṇaṁ yathābhūtaṁ upaṭṭhāti,",
  "tika-vin13t1:722_5": "udayabbayappaṭipīḷitattā dukkhalakkhaṇañca ‘‘dukkhameva ca sambhoti,",
  "tika-vin13t1:722_6": "dukkhaṁ tiṭṭhati veti cā’’ti (saṁ. ni.",
  "tika-vin13t1:722_7": "1.171) passato anattalakkhaṇañca.",
  "tika-vin13t1:723_0": "Ettha ca aniccaṁ aniccalakkhaṇaṁ, dukkhaṁ dukkhalakkhaṇaṁ,",
  "tika-vin13t1:723_1": "anattā anattalakkhaṇanti ayaṁ vibhāgo veditabbo.",
  "tika-vin13t1:723_2": "Ettha aniccanti khandhapañcakaṁ. Kasmā?",
  "tika-vin13t1:723_3": "Uppādavayaññathattabhāvā hutvā abhāvato vā. Aññathattaṁ nāma jarā,",
  "tika-vin13t1:723_4": "uppādavayaññathattaṁ aniccalakkhaṇaṁ,",
  "tika-vin13t1:723_5": "hutvā abhāvasaṅkhāto vā eko ākāravikāro.",
  "tika-vin13t1:723_6": "‘‘Yadaniccaṁ taṁ dukkha’’nti (saṁ. ni.",
  "tika-vin13t1:723_7": "3.15) vacanato tadeva khandhapañcakaṁ dukkhaṁ. Kasmā? Abhiṇhaṁ paṭipīḷitattā.",
  "tika-vin13t1:723_8": "Abhiṇhappaṭipīḷanākāro dukkhalakkhaṇaṁ.",
  "tika-vin13t1:723_9": "‘‘Yaṁ dukkhaṁ tadanattā’’ti vacanato tadeva khandhapañcakaṁ anattā. Kasmā? Avasavattanato.",
  "tika-vin13t1:723_10": "Avasavattanākāro anattalakkhaṇaṁ.",
  "tika-vin13t1:723_11": "Imānipi tīṇi lakkhaṇāni udayabbayaṁ passantasseva ārammaṇāni honti.",
  "tika-vin13t1:724_0": "Punapi so rūpārūpadhammesu eva ‘‘aniccā’’tiādinā vipassati,",
  "tika-vin13t1:724_1": "tassa saṅkhārā lahuṁ lahuṁ āpāthaṁ gacchanti.",
  "tika-vin13t1:724_2": "Tato uppādaṁ vā ṭhitiṁ vā ārammaṇaṁ akatvā tesaṁ khayavayanirodhe eva passato sati santiṭṭhatīti idaṁ bhaṅgānupassanāñāṇaṁ nāma.",
  "tika-vin13t1:724_3": "Imassa uppādato paṭṭhāya assa yogino ‘‘yathā ime saṅkhārā pañcakkhandhā bhijjanti,",
  "tika-vin13t1:724_4": "evaṁ atītepi saṅkhārā bhijjiṁsu,",
  "tika-vin13t1:724_5": "anāgatepi bhijjissantī’’ti nirodhameva passato sati santiṭṭhati,",
  "tika-vin13t1:724_6": "tassa bhaṅgānupassanāñāṇaṁ āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā jalitaaṅgārakāsuādayo viya mahābhayaṁ hutvā upaṭṭhahanti.",
  "tika-vin13t1:724_7": "Etaṁ bhayatupaṭṭhānañāṇaṁ nāma.",
  "tika-vin13t1:724_8": "Tassa taṁ bhayatupaṭṭhānañāṇaṁ āsevantassa sabbe bhavādayo ādittaaṅgārā viya,",
  "tika-vin13t1:724_9": "samussitakhaggā viya paccatthikā appaṭisaraṇā sādīnavā hutvā upaṭṭhahanti.",
  "tika-vin13t1:724_10": "Idaṁ ādīnavānupassanāñāṇaṁ nāma.",
  "tika-vin13t1:724_11": "Tassa evaṁ saṅkhāre ādīnavato passantassa bhavādīsu saṅkhārānaṁ ādīnavattā sabbasaṅkhāresu ukkaṇṭhanā anabhirati uppajjati.",
  "tika-vin13t1:724_12": "Idaṁ nibbidānupassanāñāṇaṁ nāma.",
  "tika-vin13t1:724_13": "Sabbasaṅkhāresu nibbindantassa ukkaṇṭhantassa sabbasmā saṅkhāragatā muñcitukāmatā nissaritukāmatāva hoti.",
  "tika-vin13t1:724_14": "Idaṁ muñcitukamyatāñāṇaṁ nāma.",
  "tika-vin13t1:724_15": "Puna tasmā saṅkhāragatā muñcituṁ puna te eva saṅkhāre paṭisaṅkhānupassanāñāṇena tilakkhaṇaṁ āropetvā tīraṇaṁ paṭisaṅkhānupassanāñāṇaṁ nāma,",
  "tika-vin13t1:724_16": "yo evaṁ tilakkhaṇaṁ āropetvā saṅkhāre pariggaṇhanto tesu anattalakkhaṇassa sudiṭṭhattā ‘‘attā’’ti vā ‘‘attaniya’’nti vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto,",
  "tika-vin13t1:724_17": "‘‘aha’’nti vā ‘‘mama’’nti vā na gaṇhāti,",
  "tika-vin13t1:724_18": "sabbasaṅkhāresu udāsino majjhatto tīsu bhavesu upekkhako,",
  "tika-vin13t1:724_19": "tassa taṁ ñāṇaṁ saṅkhārupekkhāñāṇaṁ nāma.",
  "tika-vin13t1:724_20": "Taṁ panetaṁ sabbasaṅkhārappavattaṁ vissajjetvā nibbānaninnaṁ nibbānapakkhandaṁ hoti,",
  "tika-vin13t1:724_21": "no ce nibbānaṁ santato passati,",
  "tika-vin13t1:724_22": "punappunaṁ ‘‘anicca’’nti vā ‘‘dukkha’’nti vā ‘‘anattā’’ti vā tividhānupassanāvasena saṅkhārārammaṇameva hutvā pavattati.",
  "tika-vin13t1:725_0": "Evaṁ tiṭṭhamānañca etaṁ animitto appaṇihito suññatoti tiṇṇaṁ vimokkhānaṁ vasena vimokkhamukhabhāvaṁ āpajjitvā tiṭṭhati.",
  "tika-vin13t1:725_1": "Tisso hi anupassanā tīṇi vimokkhamukhānīti vuccanti.",
  "tika-vin13t1:725_2": "Ettha ca aniccato manasi karonto (paṭi. ma.",
  "tika-vin13t1:725_3": "1.223-224) adhimokkhabahulo animittaṁ vimokkhaṁ paṭilabhati.",
  "tika-vin13t1:725_4": "Dukkhato manasi karonto passaddhibahulo appaṇihitaṁ vimokkhaṁ paṭilabhati.",
  "tika-vin13t1:725_5": "Anattato manasi karonto vedabahulo suññatavimokkhaṁ paṭilabhati.",
  "tika-vin13t1:725_6": "Ettha ca animittovimokkhoti animittākārena nibbānaṁ ārammaṇaṁ katvā pavatto ariyamaggo.",
  "tika-vin13t1:725_7": "So hi animittāya dhātuyā uppannattā animitto,",
  "tika-vin13t1:725_8": "kilesehi ca vimuttattā vimokkho.",
  "tika-vin13t1:725_9": "Eteneva nayena appaṇihitākārena nibbānaṁ ārammaṇaṁ katvā pavatto appaṇihito,",
  "tika-vin13t1:725_10": "suññatākārena nibbānaṁ ārammaṇaṁ katvā pavatto suññatoti veditabbo.",
  "tika-vin13t1:725_11": "Adhigatasaṅkhārupekkhassa kulaputtassa vipassanā sikhāppattā hoti.",
  "tika-vin13t1:725_12": "Vuṭṭhānagāminivipassanāti etadeva.",
  "tika-vin13t1:725_13": "Etaṁ saṅkhārupekkhāñāṇaṁ āsevantassa bhāventassa tikkhatarā saṅkhārupekkhā uppajjati.",
  "tika-vin13t1:726_0": "Tassa idāni maggo uppajjissatīti saṅkhārupekkhā saṅkhāre ‘‘aniccā’’ti vā ‘‘dukkhā’’ti vā ‘‘anattā’’ti vā sammasitvā bhavaṅgaṁ otarati.",
  "tika-vin13t1:726_1": "Bhavaṅgā vuṭṭhāya saṅkhārupekkhāya āgatanayeneva aniccādiākārena manasi karitvā uppajjati manodvārāvajjanaṁ,",
  "tika-vin13t1:726_2": "tadeva manasi karoto paṭhamaṁ javanacittaṁ uppajjati, yaṁ ‘‘parikamma’’nti vuccati.",
  "tika-vin13t1:726_3": "Tadanantaraṁ tatheva dutiyaṁ javanacittaṁ uppajjati, yaṁ ‘‘upacāra’’nti vuccati.",
  "tika-vin13t1:726_4": "Tadanantarampi tatheva uppajjati javanacittaṁ, yaṁ ‘‘anuloma’’nti vuccati. Idaṁ tesaṁ pāṭiyekkaṁ nāmaṁ.",
  "tika-vin13t1:726_5": "Avisesena pana tividhametaṁ āsevanantipi parikammantipi upacārantipi anulomantipi vuccati.",
  "tika-vin13t1:726_6": "Idaṁ pana anulomañāṇaṁ saṅkhārārammaṇāya vuṭṭhānagāminiyā vipassanāya pariyosānaṁ hoti.",
  "tika-vin13t1:726_7": "Nippariyāyena pana gotrabhuñāṇameva vipassanāpariyosānanti vuccati.",
  "tika-vin13t1:726_8": "Tato paraṁ nirodhaṁ nibbānaṁ ārammaṇaṁ kurumānaṁ puthujjanagottaṁ atikkamamānaṁ nibbānārammaṇe paṭhamasamannāhārabhūtaṁ apunarāvaṭṭakaṁ gotrabhuñāṇaṁ uppajjati.",
  "tika-vin13t1:726_9": "Idaṁ pana ñāṇaṁ paṭipadāñāṇadassanavisuddhiñca ñāṇadassanavisuddhiñca na bhajati, antarā abbohārikameva hoti,",
  "tika-vin13t1:726_10": "vipassanāsote patitattā pana vipassanāti vā saṅkhyaṁ gacchati.",
  "tika-vin13t1:726_11": "Nibbānaṁ ārammaṇaṁ katvā gotrabhuñāṇe niruddhe tena dinnasaññāya nibbānaṁ ārammaṇaṁ katvā diṭṭhisaṁyojanaṁ sīlabbataparāmāsasaṁyojanaṁ vicikicchāsaṁyojananti tīṇi saṁyojanāni samucchedavasena viddhaṁsento sotāpattimaggo uppajjati.",
  "tika-vin13t1:726_12": "Tadanantaraṁ tasseva vipākabhūtāni dve tīṇi vā phalacittāni uppajjanti anantaravipākattā lokuttarānaṁ.",
  "tika-vin13t1:726_13": "Phalapariyosāne panassa cittaṁ bhavaṅgaṁ otarati.",
  "tika-vin13t1:727_0": "Tato bhavaṅgaṁ vicchinditvā paccavekkhaṇatthāya manodvārāvajjanaṁ uppajjati.",
  "tika-vin13t1:727_1": "So hi ‘‘iminā vatāhaṁ maggena āgato’’ti maggaṁ paccavekkhati,",
  "tika-vin13t1:727_2": "tato ‘‘ayaṁ me ānisaṁso laddho’’ti phalaṁ paccavekkhati,",
  "tika-vin13t1:727_3": "tato ‘‘ime nāma me kilesā pahīnā’’ti pahīnakilese paccavekkhati,",
  "tika-vin13t1:727_4": "tato ‘‘ime nāma me kilesā avasiṭṭhā’’ti uparimaggattayavajjhe kilese paccavekkhati,",
  "tika-vin13t1:727_5": "avasāne ‘‘ayaṁ me dhammo ārammaṇato paṭividdho’’ti amataṁ nibbānaṁ paccavekkhati.",
  "tika-vin13t1:727_6": "Iti sotāpannassa ariyasāvakassa pañca paccavekkhaṇāni honti. Tathā sakadāgāmianāgāmīnaṁ.",
  "tika-vin13t1:727_7": "Arahato pana avasiṭṭhakilesapaccavekkhaṇaṁ nāma natthi.",
  "tika-vin13t1:727_8": "Evaṁ sabbānipi ekūnavīsati honti. Ukkaṭṭhaparicchedova ceso.",
  "tika-vin13t1:727_9": "Pahīnāvasiṭṭhakilesapaccavekkhaṇañhi sekkhānaṁ hoti vā, na vā.",
  "tika-vin13t1:727_10": "Evaṁ paccavekkhitvā so sotāpanno ariyasāvako tasmiṁyeva vā āsane nisinno aparena vā samayena kāmarāgabyāpādānaṁ tanubhāvaṁ karonto dutiyamaggaṁ pāpuṇāti,",
  "tika-vin13t1:727_11": "tadanantaraṁ vuttanayena phalañca.",
  "tika-vin13t1:727_12": "Tato vuttanayena kāmarāgabyāpādānaṁ anavasesappahānaṁ karonto tatiyamaggaṁ pāpuṇāti, vuttanayena phalañca.",
  "tika-vin13t1:727_13": "Tato tasmiṁyeva vā āsane nisinno aparena vā samayena rūparāgaarūparāgamānauddhaccaavijjānaṁ anavasesappahānaṁ karonto catutthamaggaṁ pāpuṇāti, vuttanayena phalañca.",
  "tika-vin13t1:727_14": "Ettāvatā cesa arahā nāma aṭṭhamo ariyapuggalo hoti mahākhīṇāsavo.",
  "tika-vin13t1:727_15": "Iti imesu catūsu maggesu ñāṇaṁ ñāṇadassanavisuddhi nāma.",
  "tika-vin13t1:728_0": "Ettāvatā pātimokkhasaṁvarasīlādīnaṁ vuttattā sīlavisuddhi ca mettāsubhādīnaṁ vuttattā cittavisuddhi ca nāmarūpapariggahādīnaṁ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhiyo cāti satta visuddhiyo vuttā honti.",
  "tika-vin13t1:728_1": "Idaṁ vuttappakāraṁ paṭipadākkamaṁ sandhāya vuttaṁ ‘‘pāpuṇeyyānupubbena, sabbasaṁyojanakkhaya’’nti.",
  "tika-vin13t1:728_2": "Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo māno uddhaccaṁ avijjāti ime dasa dhammā sabbasaṁyojanā nāma.",
  "tika-vin13t1:728_3": "Etesu sakkāyadiṭṭhivicikicchāsīlabbataparāmāsā sotāpattimaggavajjhā,",
  "tika-vin13t1:728_4": "kāmarāgapaṭighā dutiyamaggena tanubhūtā hutvā tatiyena samugghātaṁ gacchanti, sesāni pañca catutthenāti.",
  "tika-vin13t1:728_5": "Evaṁ anupubbena sabbasaṁyojanakkhayasaṅkhātaṁ arahattaṁ pāpuṇātīti veditabbaṁ.",
  "tika-vin13t1:729_0": "Vipassanāniddesavaṇṇanā niṭṭhitā.",
  "tika-vin13t1:730_0": "Nigamanakathāvaṇṇanā",
  "tika-vin13t1:731_0": "473-5.",
  "tika-vin13t1:731_1": "Adhisīlaadhicittānaṁ adhipaññāya ca sikkhanā uttari bhikkhukiccaṁ nāma natthi yasmā,",
  "tika-vin13t1:731_2": "ato ayaṁ khuddasikkhā samudāhaṭā.",
  "tika-vin13t1:732_0": "Kenāti ce?",
  "tika-vin13t1:732_1": "Yassa therassa lokavicārino loke vicarantassa mahato kittisaddassa parissamo na sambhoti na hoti, kiṁ viya? Mālutasseva niccaso,",
  "tika-vin13t1:732_2": "yathā niccaṁ vicarantassa mālutassa parissamo natthi,",
  "tika-vin13t1:732_3": "evaṁ vicarantassa kittisaddassa parissamo natthi,",
  "tika-vin13t1:732_4": "tena dhammasirikena samudāhaṭāti sambandho.",
  "tika-vin13t1:733_0": "Ettāvatā ca –",
  "tika-vin13t1:734_0": "Niṭṭhito khuddasikkhāya, samāsena vinicchayo;",
  "tika-vin13t1:735_0": "Vitthāro pana etissā, sabbampi piṭakattayaṁ.",
  "tika-vin13t1:736_0": "Tasmā vitthārakāmena, sakale piṭakattaye;",
  "tika-vin13t1:737_0": "Kattabbo sādaro ettha, itarena visesatoti.",
  "tika-vin13t1:738_0": "Khuddasikkhāvinicchayo.",
  "tika-vin13t1:739_0": "Khuddasikkhā-purāṇaṭīkā niṭṭhitā.",
  "tika-vin13t1:740_0": " Namo tassa bhagavato arahato sammāsambuddhassa"
}