{
  "tika-s0501t3:0_0": "4. Paṭiniddesavāraatthavibhāvanā",
  "tika-s0501t3:1_0": "1. Desanāhāravibhaṅgavibhāvanā",
  "tika-s0501t3:2_0": "5.",
  "tika-s0501t3:2_1": "Evaṁ hārādayo sarūpato ācariyena uddesato uddiṭṭhā,",
  "tika-s0501t3:2_2": "niddesato ca niddiṭṭhā,",
  "tika-s0501t3:2_3": "amhehi ca ñātā,",
  "tika-s0501t3:2_4": "atha kasmā puna “tattha katamo desanāhāro”tiādiko āraddhoti ce?",
  "tika-s0501t3:2_5": "Veneyyānaṁ tividhattā.",
  "tika-s0501t3:2_6": "Veneyyā hi atitikkhapañño nātitikkhapañño mandapaññoti tividhā honti.",
  "tika-s0501t3:2_7": "Tesañhi atitikkhapaññassānurūpaṁ hārādayo uddesato uddiṭṭhā,",
  "tika-s0501t3:2_8": "nātitikkhapaññassa anurūpaṁ niddesato niddiṭṭhā,",
  "tika-s0501t3:2_9": "idāni mandapaññassānurūpaṁ hārādayo vibhajitvā dassetuṁ “tattha katamo desanāhāro”tiādiko vibhaṅgavāro āraddho.",
  "tika-s0501t3:2_10": "Aṭṭhakathāyaṁ pana “evaṁ hārādayosukhaggahaṇatthaṁ gāthābandhavasena sarūpato niddisitvā idāni tesu hāre",
  "tika-s0501t3:2_11": "tāva paṭiniddesavasena vibhajituṁ ‘tattha katamo desanāhāro’tiādi āraddha”nti vuttaṁ.",
  "tika-s0501t3:3_0": "Tattha ye hārādayo uddesaniddesesu niddiṭṭhā,",
  "tika-s0501t3:3_1": "tattha hārādīsu katamo desanāhāroti ce?",
  "tika-s0501t3:3_2": "Yā “assādādīnavatā”tiādigāthā vuttā,",
  "tika-s0501t3:3_3": "sā ayaṁ gāthā niddesavasena desanāhāro nāma,",
  "tika-s0501t3:3_4": "tassa “assādādīnavatā”tiādi niddesassa idāni mayā vuccamāno “ayaṁ desanāhāro kiṁ desayatī”tiādiko vitthārasaṁvaṇṇanāviseso",
  "tika-s0501t3:3_5": "desanāhāravibhaṅgo nāmāti yojanā.",
  "tika-s0501t3:3_6": "“Ayaṁ desanāhāro kiṁ desayatī”ti pucchitabbattā pucchaṁ ṭhapetvā “imaṁ desayatī”ti niyametvā dassetuṁ “ayaṁ desanāhāro kiṁ desayati?",
  "tika-s0501t3:3_7": "Assādaṁ ādīnava”ntiādi vuttaṁ.",
  "tika-s0501t3:3_8": "Tattha ayaṁ desanāhāro kiṁ desayatīti ce ?",
  "tika-s0501t3:3_9": "Assādaṁ desayati saṁvaṇṇeti vitthāreti,",
  "tika-s0501t3:3_10": "ādīnavaṁ desayati…pe…",
  "tika-s0501t3:3_11": "vitthāreti,",
  "tika-s0501t3:3_12": "nissaraṇaṁ desayati…pe…",
  "tika-s0501t3:3_13": "vitthāreti,",
  "tika-s0501t3:3_14": "phalaṁ desayati…pe…",
  "tika-s0501t3:3_15": "vitthāreti,",
  "tika-s0501t3:3_16": "upāyaṁ desayati…pe…",
  "tika-s0501t3:3_17": "vitthāreti,",
  "tika-s0501t3:3_18": "āṇattiṁ desayati saṁvaṇṇeti vitthāretīti yojano.",
  "tika-s0501t3:4_0": "Ettha ca “ayaṁ desanāhāro”ti saddo pubbāparāpekkhoti daṭṭhabbo.",
  "tika-s0501t3:4_1": "“‘Assādādīnavatā’tiādigāthāyaṁ dassitā ime assādādayo kattha saṁvaṇṇetabbe pāḷidhamme āgatā”ti pucchitabbattā “dhammaṁ vo,",
  "tika-s0501t3:4_2": "bhikkhave,",
  "tika-s0501t3:4_3": "desessāmī”tiādi vuttaṁ.",
  "tika-s0501t3:4_4": "“‘Assādādīnavatā’tiādigāthāyaṁ dassitā ime assādādayo kattha saṁvaṇṇetabbe pāḷidhamme āgatā”ti pucchitabbattā “dhammaṁ vo,",
  "tika-s0501t3:4_5": "bhikkhave,",
  "tika-s0501t3:4_6": "desessāmi ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ",
  "tika-s0501t3:4_7": "brahmacariyaṁ pakāsessāmī”ti paṭiññātabbe pāḷidhamme saṁvaṇṇetabbe ye assādādayo āgatā,",
  "tika-s0501t3:4_8": "te ayaṁ desanāhāro desayatīti adhippāyo.",
  "tika-s0501t3:5_0": "Tattha dhammasaddo pariyattisaccasamādhipaññāpakatipuññāpattiñeyyādīsu bahūsu atthesu pavatto,",
  "tika-s0501t3:5_1": "tathāpi idha pariyattidhammeyeva pavattoti daṭṭhabbo.",
  "tika-s0501t3:5_2": "Atthuddeso pana aṭṭhakathāyaṁ vutto,",
  "tika-s0501t3:5_3": "tasmā idha mayā na vutto.",
  "tika-s0501t3:5_4": "Vo-kāropi upayogakaraṇapadapūraṇasampadānatthesu dissati ca,",
  "tika-s0501t3:5_5": "tathāpi idha sampadānatthevāti daṭṭhabbo.",
  "tika-s0501t3:5_6": "Bhikkhanti yācanti sīlakkhandhādayo,",
  "tika-s0501t3:5_7": "paccaye vā kāyaviññattiyāti bhikkhū,",
  "tika-s0501t3:5_8": "saṁsāre bhayaṁ ikkhanti paccavekkhantīti vā bhikkhū.",
  "tika-s0501t3:5_9": "Bhikkhaveti te bhikkhū ālapati,",
  "tika-s0501t3:5_10": "kimatthāyāti attano mukhābhimukhaṁ katvā dhammassavane atiussāhane niyojetuṁ ālapatīti veditabbo.",
  "tika-s0501t3:6_0": "Dhammaṁ desessāmīti nāhaṁ issaratāya tumhe aññaṁ kiñci kāreyyāmi,",
  "tika-s0501t3:6_1": "dhammaṁyeva desessāmi,",
  "tika-s0501t3:6_2": "desento ca na aññesaṁ dhammaṁ sutvā sutamayañāṇānusārena desessāmi,",
  "tika-s0501t3:6_3": "anāvaraṇañāṇena sabbañeyyadhammesu paccakkhakāritāya idāni mayāyeva pavattiyamānaṁ dhammaṁ ahaṁ desessāmīti paṭijānāti.",
  "tika-s0501t3:6_4": "Ādimhi kalyāṇaṁ ādikalyāṇaṁ,",
  "tika-s0501t3:6_5": "ādi kalyāṇametassāti vā ādikalyāṇaṁ.",
  "tika-s0501t3:6_6": "Sesesupi eseva nayo.",
  "tika-s0501t3:6_7": "Ādikalyāṇādayo cettha atthakalyāṇādivasena vuttāti daṭṭhabbā. Tenāha –",
  "tika-s0501t3:6_8": "“sīlena ādikalyāṇaṁ,",
  "tika-s0501t3:6_9": "samādhinā majjhekalyāṇaṁ,",
  "tika-s0501t3:6_10": "paññāya pariyosānakalyāṇaṁ.",
  "tika-s0501t3:6_11": "Buddhasubuddhatāya vā ādikalyāṇaṁ,",
  "tika-s0501t3:6_12": "dhammasudhammatāya majjhekalyāṇaṁ,",
  "tika-s0501t3:6_13": "saṅghasuppaṭipattiyā pariyosānakalyāṇaṁ.",
  "tika-s0501t3:6_14": "Atha vā ugghaṭitaññuvinayanena ādikalyāṇaṁ,",
  "tika-s0501t3:6_15": "vipañcitaññuvinayanena majjhekalyāṇaṁ,",
  "tika-s0501t3:6_16": "neyyapuggalavinayanena pariyosānakalyāṇaṁ.",
  "tika-s0501t3:6_17": "Ayamevattho idhādhippeto”ti.",
  "tika-s0501t3:7_0": "Arīyati ñāyatīti attho,",
  "tika-s0501t3:7_1": "ara-dhātuyā nippariyāyato ñāṇappadhāno ārammaṇikacittuppādo attho,",
  "tika-s0501t3:7_2": "ṭhānūpacārato atthassa ñātabbassa ārammaṇapaccayasatti attho,",
  "tika-s0501t3:7_3": "iti-saddena sāyeva satti parāmasīyati,",
  "tika-s0501t3:7_4": "ārammaṇapaccayasattisahito ārammaṇapaccayasaṅkhāto ñātabbo attho ta-paccayassa atthoti dhātupaccayānaṁ atthaviseso daṭṭhabbo.",
  "tika-s0501t3:7_5": "Asati bhavatīti vā attho,",
  "tika-s0501t3:7_6": "saha atthena yo dhammo vattatīti so dhammo sāttho,",
  "tika-s0501t3:7_7": "atthena samannāgato vā dhammo sāttho,",
  "tika-s0501t3:7_8": "saṅkāsanādichaatthapadasamāyogato vā sāttho.",
  "tika-s0501t3:7_9": "Ayamevattho idhādhippeto nettivisayattā.",
  "tika-s0501t3:7_10": "Sampannaṁ byañjanaṁ yassa dhammassāti sabyañjano.",
  "tika-s0501t3:7_11": "Sithiladhanitadīgharassagarulahusambandhavavatthitavimuttaniggahitasampannattā,",
  "tika-s0501t3:7_12": "akārantādiitthiliṅgādiekavacanādisampannattā,",
  "tika-s0501t3:7_13": "pamādalekhādirahitattā ca avayavo sampanno taṁsamūhattā dhammo sampannabyañjano nāma,",
  "tika-s0501t3:7_14": "akkharādichabyañjanapadasamāyogā vā sabyañjano.",
  "tika-s0501t3:7_15": "Ayamevattho idhādhippeto.",
  "tika-s0501t3:7_16": "Imasmiṁ ayaṁ ūno,",
  "tika-s0501t3:7_17": "so netabbo pakkhipitabboti upanetabbābhāvato kevalaparipuṇṇo,",
  "tika-s0501t3:7_18": "sīlakkhandhasamādhikkhandhapaññākkhandha- vimuttikkhandhavimuttiñāṇadassanakkhandhapāripūriyā vā kevalaparipuṇṇo.",
  "tika-s0501t3:7_19": "Idhāyaṁ atireko,",
  "tika-s0501t3:7_20": "so apanetabboti vatvā apanetabbābhāvato parisuddho,",
  "tika-s0501t3:7_21": "caturoghanittharaṇatthāya,",
  "tika-s0501t3:7_22": "lokāmisanirapekkhatāya pavattiyamānattā vā parisuddho.",
  "tika-s0501t3:7_23": "Seṭṭhattā brahmacariyaṁ,",
  "tika-s0501t3:7_24": "brahmānaṁ vā seṭṭhānaṁ ariyānaṁ cariyaṁ brahmacariyaṁ,",
  "tika-s0501t3:7_25": "pabbajjabrahmacariyamaggabrahmacariyasāsanabrahmacariyādīsu sāsanabrahmacariyaṁ pakāsayissāmi,",
  "tika-s0501t3:7_26": "paridīpayissāmīti attho.",
  "tika-s0501t3:8_0": "“Dhammaṁ vo,",
  "tika-s0501t3:8_1": "bhikkhave,",
  "tika-s0501t3:8_2": "desessāmi…pe…",
  "tika-s0501t3:8_3": "pakāsessāmī”ti paṭiññātabbe pāḷidhamme āgate assādādayo desanāhāro desayati saṁvaṇṇeti vitthāretīti ācariyena sāmaññavaseneva vuttaṁ,",
  "tika-s0501t3:8_4": "tasmā desanāhāro idha pāḷiyaṁ āgataṁ imaṁ assādaṁ desayati,",
  "tika-s0501t3:8_5": "idha pāḷiyaṁ āgataṁ imaṁ ādīnavaṁ desayatītiādi viseso na viññātabbo,",
  "tika-s0501t3:8_6": "“kathaṁ viññātabbo”ti pucchitabbattā “idha pāḷiyaṁ āgato ayaṁ assādo,",
  "tika-s0501t3:8_7": "idha pāḷiyaṁ āgato ayaṁ ādīnavo”ti visesaṁ niyametvā upalakkhaṇanayena dassetuṁ “tattha katamo assādo?",
  "tika-s0501t3:8_8": "Kāmaṁ kāmayamānassā”tiādi āraddhaṁ.",
  "tika-s0501t3:8_9": "Tattha tatthāti tassaṁ “assādādīnavatā”tiādigāthāyaṁ niddiṭṭhesu visayavisayibhedesu assādesu katamo",
  "tika-s0501t3:8_10": "assādo tattha tesu pāḷidhammesu kattha pāḷiyaṁ āgatoti pucchitvā –",
  "tika-s0501t3:9_0": "“Kāmaṁ kāmayamānassa, tassa cetaṁ samijjhati;",
  "tika-s0501t3:10_0": "Addhā pītimano hoti, laddhā macco yadicchatī”ti. –",
  "tika-s0501t3:11_0": "Idha pāḷigāthāyaṁ yo visayabhūto assādo āgato,",
  "tika-s0501t3:11_1": "so ayaṁ assādetabbo assādo desanāhārassa visayoti.",
  "tika-s0501t3:11_2": "Aṭṭhakathāyaṁ pana –",
  "tika-s0501t3:12_0": "“Evaṁ bhagavatā desito,",
  "tika-s0501t3:12_1": "pakāsito ca sāsanadhammo yesaṁ assādādīnaṁ dassanavasena pavatto,",
  "tika-s0501t3:12_2": "te assādādayo desanāhārassa visayabhūtā yattha yattha pāṭhe savisesaṁ vuttā,",
  "tika-s0501t3:12_3": "tato tato niddhāretvā udāharaṇavasena idhānetvā dassetuṁ ‘tattha katamo assādo’tiādi āraddha”nti vuttaṁ.",
  "tika-s0501t3:13_0": "Tattha assādīyateti assādo,",
  "tika-s0501t3:13_1": "assādetabbo vatthukāmo.",
  "tika-s0501t3:13_2": "Kāmīyateti kāmo,",
  "tika-s0501t3:13_3": "vatthukāmo ca.",
  "tika-s0501t3:13_4": "Taṁ kāmayatīti kāmayamāno, satto.",
  "tika-s0501t3:13_5": "Tassa pītiyā yuttaṁ mano etassāti pītimano.",
  "tika-s0501t3:13_6": "Manati jānātītiādivacanatthena macco.",
  "tika-s0501t3:13_7": "Kāmaṁ kāmitabbaṁ vatthu kāmayamānassa tassa sattassa etaṁ kāmitabbaṁ vatthu sace samijjhati,",
  "tika-s0501t3:13_8": "evaṁ sati so satto addhā pītimano hoti.",
  "tika-s0501t3:13_9": "Yo macco yaṁ vatthuṁ icchati,",
  "tika-s0501t3:13_10": "taṁ vatthuṁ so macco laddhā addhā pītimano hotīti gāthāyattho daṭṭhabbo.",
  "tika-s0501t3:14_0": "“Kāmaṁ …pe…",
  "tika-s0501t3:14_1": "pītimano hotī”ti ettakameva avatvā “laddhā macco yadicchatī”ti vuttattā lobhanīyaṁ vatthuṁyeva laddhā pītimano na hoti,",
  "tika-s0501t3:14_2": "atha kho patthetabbaṁ pūjetabbanti sabbaṁ laddhā macco pītimano ca hotīti atirekattho daṭṭhabbo.",
  "tika-s0501t3:15_0": "Visayabhūto assādetabbo assādo idha pāḷiyaṁ gāthāyaṁ āgatoti ācariyena vibhatto,",
  "tika-s0501t3:15_1": "amhehi ca ñāto,",
  "tika-s0501t3:15_2": "“dukkhadomanassādibhedesu ādīnavesu katamo ādīnavo kattha pāḷidhamme āgato”ti pucchitabbattā “tattha katamo ādīnavo?",
  "tika-s0501t3:15_3": "Tassa ce kāmayānassā”tiādi āraddhaṁ.",
  "tika-s0501t3:15_4": "Tattha tatthāti tassaṁ “assādādīnavatā”tiādigāthāyaṁ niddiṭṭhesu dukkhadomanassādīsu ādīnavesu katamo",
  "tika-s0501t3:15_5": "ādīnavo tattha tesu pāḷidhammesu kattha pāḷiyaṁ āgatoti pucchitvā –",
  "tika-s0501t3:16_0": "“Tassa ce kāmayānassa, chandajātassa jantuno;",
  "tika-s0501t3:17_0": "Te kāmā parihāyanti, sallaviddhova ruppatī”ti. –",
  "tika-s0501t3:18_0": "Idha pāḷigāthāyaṁ yo domanassasaṅkhāto ādīnavo āgato,",
  "tika-s0501t3:18_1": "so ayaṁ domanassasaṅkhāto ādīnavo desanāhārassa visayoti.",
  "tika-s0501t3:19_0": "Gāthāyaṁ pana kāmayati icchatīti kāmayāno.",
  "tika-s0501t3:19_1": "Atha vā yāyati gacchatīti yāno,",
  "tika-s0501t3:19_2": "kāmena yāno kāmayāno, tassa.",
  "tika-s0501t3:19_3": "Chando jāto yassa so chandajāto, tassa.",
  "tika-s0501t3:19_4": "Vijjhīyateti viddho,",
  "tika-s0501t3:19_5": "sallati pavisatīti sallo,",
  "tika-s0501t3:19_6": "sallena viddho sallaviddho.",
  "tika-s0501t3:19_7": "Kāmaṁ kāmayānassa chandajātassa jantuno ye kāmā labhitabbā,",
  "tika-s0501t3:19_8": "te kāmā kenaci antarāyena yadā parihāyanti,",
  "tika-s0501t3:19_9": "tadā so jantu ruppati.",
  "tika-s0501t3:19_10": "Kīdisova ruppati?",
  "tika-s0501t3:19_11": "Ayomayasallaviddho migo ruppati iva,",
  "tika-s0501t3:19_12": "parihīnakāmo jantu ruppatīti daṭṭhabbo.",
  "tika-s0501t3:19_13": "Ettha ca “ruppatī”tivacanena domanassuppatti dassitāti daṭṭhabbā.",
  "tika-s0501t3:20_0": "Domanassabhūto ādīnavo idha pāḷiyaṁ āgatoti ācariyena vibhatto,",
  "tika-s0501t3:20_1": "amhehi ca ñāto,",
  "tika-s0501t3:20_2": "“magganibbānavasena duvidhesu nissaraṇesu katamaṁ nissaraṇaṁ kattha pāḷiyaṁ āgata”nti pucchitabbattā “tattha katamaṁ nissaraṇaṁ?",
  "tika-s0501t3:20_3": "Yo kāme parivajjetī”tiādi āraddhaṁ.",
  "tika-s0501t3:20_4": "Tattha tatthāti tassaṁ “assādādīnavatā”tiādigāthāyaṁ niddiṭṭhesu magganibbānavasena duvidhesu nissaraṇesu",
  "tika-s0501t3:20_5": "katamaṁ nissaraṇaṁ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t3:21_0": "“Yo kāme parivajjeti, sappasseva padā siro;",
  "tika-s0501t3:22_0": "Somaṁ visattikaṁ loke, sato samativattatī”ti. –",
  "tika-s0501t3:23_0": "Idha pāḷigāthāyaṁ yaṁ samativattanakaraṇaṁ maggasaṅkhātaṁ nissaraṇaṁ āgataṁ,",
  "tika-s0501t3:23_1": "taṁ idaṁ maggasaṅkhātaṁ samativattanakaraṇaṁ nissaraṇaṁ desanāhārassa visayanti.",
  "tika-s0501t3:24_0": "Gāthāyaṁ yoti jhānalābhī vā ariyo vā.",
  "tika-s0501t3:24_1": "Kāmeti vuttappakāro vatthukāmo.",
  "tika-s0501t3:24_2": "Tesu pavattachandarāgassa vikkhambhanena vā samucchindanena vā parivajjeti.",
  "tika-s0501t3:24_3": "Kiṁ parivajjeti iva vajjeti?",
  "tika-s0501t3:24_4": "Sappassa siro siraṁ cakkhumā puriso disvā padā pādena parivajjeti iva,",
  "tika-s0501t3:24_5": "evaṁ parivajjeti.",
  "tika-s0501t3:24_6": "Sato satisampanno so puggalo loke rūpādīsu visattikaṁ imaṁ taṇhaṁ yena maggena samativattati saṁ suṭṭhu atikkamitvā vattati,",
  "tika-s0501t3:24_7": "idaṁ maggasaṅkhātaṁ samativattanakaraṇaṁ ekadesaṁ nissaraṇaṁ nāmāti yojetabbaṁ.",
  "tika-s0501t3:24_8": "“Pādā”ti vattabbe ākārassa rassaṁ katvā “padā”ti vuttaṁ.",
  "tika-s0501t3:24_9": "Pādāti ca pādena yathā “amohabhāvā amohabhāvenā”ti.",
  "tika-s0501t3:24_10": "Tena vuttaṁ “attano pādenā”ti.",
  "tika-s0501t3:25_0": "Ekadeso visayasaṅkhāto assādo idha pāḷiyaṁ āgatoti ācariyena vibhatto,",
  "tika-s0501t3:25_1": "amhehi ca ñāto,",
  "tika-s0501t3:25_2": "“ekadeso visayisaṅkhāto assādo kattha pāḷiyaṁ āgato”ti pucchitabbattā “tatthakatamo assādo?",
  "tika-s0501t3:25_3": "Khettaṁ vatthu”ntiādi āraddhaṁ.",
  "tika-s0501t3:25_4": "Atha vā “tattha katamo assādo?",
  "tika-s0501t3:25_5": "Khettaṁ vatthu”ntiādi kasmā evaṁ āraddhaṁ,",
  "tika-s0501t3:25_6": "nanu “tattha katamo assādo?",
  "tika-s0501t3:25_7": "Kāmaṁ kāmayamānassā”tiādinā assādo vibhatto? Saccaṁ,",
  "tika-s0501t3:25_8": "assādo pana duvidho visayavisayivasena,",
  "tika-s0501t3:25_9": "tasmiṁ visayasaṅkhāto assādo pubbe vibhatto,",
  "tika-s0501t3:25_10": "idāni visayisaṅkhātaṁ assādaṁ vibhajituṁ “tattha katamo assādo?",
  "tika-s0501t3:25_11": "Khettaṁ vatthu”ntiādi āraddhaṁ.",
  "tika-s0501t3:25_12": "Tattha tatthāti tassaṁ “assādādīnavatā”tiādigāthāyaṁ niddiṭṭhesu visayavisayibhedesu assādesu katamo",
  "tika-s0501t3:25_13": "assādo tattha tesu pāḷidhammesu kattha pāḷiyaṁ āgatoti pucchitvā –",
  "tika-s0501t3:26_0": "“Khettaṁ vatthuṁ hiraññaṁ vā, gavāssaṁ dāsaporisaṁ;",
  "tika-s0501t3:27_0": "Thiyo bandhū puthū kāme, yo naro anugijjhatī”ti. –",
  "tika-s0501t3:28_0": "Idha pāḷigāthāyaṁ yo anugijjhanasaṅkhāto assādo āgato,",
  "tika-s0501t3:28_1": "so ayaṁ anugijjhanasaṅkhāto visayiassādo desanāhārassa visayoti.",
  "tika-s0501t3:29_0": "Gāthāyaṁ khettanti khipīyanti bījāni ettha ṭhāneti khettaṁ.",
  "tika-s0501t3:29_1": "Khipantānaṁ janānaṁ khipanakiriyā khipa-dhātuyā mukhyattho,",
  "tika-s0501t3:29_2": "khipanakiriyājanako cittuppādo phalūpacārattho,",
  "tika-s0501t3:29_3": "tassa cittuppādassa upanissayapaccayabhūtassa kedārassa viruḷhāpanasatti phalūpacārattho,",
  "tika-s0501t3:29_4": "iti-saddena sā viruḷhāpanasattiyeva parāmasīyati,",
  "tika-s0501t3:29_5": "tassā sattiyā patiṭṭhaṁ kedārasaṅkhātaṁ ṭhānaṁ ta-paccayattho.",
  "tika-s0501t3:29_6": "Esa nayo tīsu piṭakesu evarūpesu ca vacanatthesu yathārahaṁ nīharitvā gahetabbo.",
  "tika-s0501t3:29_7": "Vapanti patiṭṭhahanti etthāti vatthu.",
  "tika-s0501t3:29_8": "Aparaṇṇādīnaṁ patiṭṭhahanaṁ vapa-dhātuyā mukhyattho,",
  "tika-s0501t3:29_9": "ṭhānassa patiṭṭhāpanasatti phalūpacārattho,",
  "tika-s0501t3:29_10": "iti-saddena sā patiṭṭhāpanasatti parāmasīyati.",
  "tika-s0501t3:29_11": "Tassā sattiyā patiṭṭhaṭṭhānaṁ ta-paccayattho.",
  "tika-s0501t3:29_12": "Khettaṁ pana pubbaṇṇavirūhanaṭṭhānaṁ,",
  "tika-s0501t3:29_13": "vatthu aparaṇṇavirūhanaṭṭhānaṁ.",
  "tika-s0501t3:30_0": "Hinoti pavattati pītisomanassanti hi, kiṁ taṁ?",
  "tika-s0501t3:30_1": "Pītisomanassaṁ,",
  "tika-s0501t3:30_2": "rāti pavatteti jātarūpanti raṁ, kiṁ taṁ?",
  "tika-s0501t3:30_3": "Jātarūpaṁ,",
  "tika-s0501t3:30_4": "hiṁ ranti hiraṁ,",
  "tika-s0501t3:30_5": "dutiyātappurisasamāso.",
  "tika-s0501t3:30_6": "Ñāpeti tosetīti ñaṁ, kiṁ taṁ?",
  "tika-s0501t3:30_7": "Jātarūpaṁ.",
  "tika-s0501t3:30_8": "Hiraṁ hutvā ñaṁ hiraññaṁ,",
  "tika-s0501t3:30_9": "pavattamānaṁ pītisomanassaṁ pavattetvā jane visesena tosetīti attho gahetabbo.",
  "tika-s0501t3:30_10": "Vā-saddo vuttāvuttatthasamuccayattho.",
  "tika-s0501t3:30_11": "Gacchanti visesenāti gāvo,",
  "tika-s0501t3:30_12": "rattindivaṁ asanti bhakkhanti visesenāti assā,",
  "tika-s0501t3:30_13": "gāvo ca assā ca gavāssaṁ.",
  "tika-s0501t3:30_14": "Dātabbaṁ paṭhamaṁ dentīti dā,",
  "tika-s0501t3:30_15": "asanti bhakkhantīti asā,",
  "tika-s0501t3:30_16": "datvā asā dāsā,",
  "tika-s0501t3:30_17": "sāmikānaṁ dātabbaṁ paṭhamaṁ datvā pacchā asanti bhakkhantīti attho.",
  "tika-s0501t3:30_18": "Sāmikehi vā dinnaṁ asanti bhakkhantīti dāsā,",
  "tika-s0501t3:30_19": "dukkhena kasirena asanti pavattantīti vā dāsā,.",
  "tika-s0501t3:30_20": "Mātāpitūnaṁ hadayaṁ purentīti purisā,",
  "tika-s0501t3:30_21": "puraṁ hitaṁ vā isanti gavesantīti purisā.",
  "tika-s0501t3:30_22": "Buddhapaccekabuddhacakkavattibhāvaṁ pureti kammanti puraṁ, kiṁ taṁ?",
  "tika-s0501t3:30_23": "Balavakammaṁ,",
  "tika-s0501t3:30_24": "puraṁ isanti sīlenāti vā purisā.",
  "tika-s0501t3:30_25": "Purisā eva hi sammāsambuddhapaccekabuddhacakkavattibhāvaṁ gacchanti.",
  "tika-s0501t3:30_26": "“Puri uccaṭṭhāne sentīti vā purisā.",
  "tika-s0501t3:30_27": "Purisā hi mātūnaṁ pituṭṭhāne ṭhitā”ti ime vacanatthā vuttappakārā yuttāyeva atthasambhavato.",
  "tika-s0501t3:30_28": "Dāsā ca purisā ca dāsaporisaṁ,",
  "tika-s0501t3:30_29": "majjhe vuddhi.",
  "tika-s0501t3:30_30": "Ettha ca dāsaggahaṇena dāsīpi gahitā.",
  "tika-s0501t3:30_31": "Dāsā dukkaṭajanā,",
  "tika-s0501t3:30_32": "purisā sukhitajanāti viseso daṭṭhabbo.",
  "tika-s0501t3:30_33": "Ṭhanti patiṭṭhahanti ettha mātugāme puttadhītāti thiyo.",
  "tika-s0501t3:30_34": "Narasaddassa viggahattho heṭṭhā vuttova.",
  "tika-s0501t3:31_0": "Ekadeso domanassasaṅkhāto ādīnavo idha pāḷigāthāyaṁ āgatoti ācariyena vibhatto,",
  "tika-s0501t3:31_1": "amhehi ca ñāto,",
  "tika-s0501t3:31_2": "“dukkhasaṅkhāto ādīnavo kattha pāḷiyaṁ āgato”ti pucchitabbattā “tattha katamo ādīnavo?",
  "tika-s0501t3:31_3": "Abalā naṁ balīyantī”tiādi āraddhaṁ.",
  "tika-s0501t3:31_4": "Atha vā “tattha katamo ādīnavo?",
  "tika-s0501t3:31_5": "Abalā naṁ balīyantī”tiādi kasmā evaṁ āraddhaṁ,",
  "tika-s0501t3:31_6": "nanu “tattha katamo ādīnavo?",
  "tika-s0501t3:31_7": "Tassa ce kāmayānassā”tiādinā ādīnavo vibhattoti? Saccaṁ,",
  "tika-s0501t3:31_8": "ādīnavo pana bahuvidho dukkhadomanassādivasena,",
  "tika-s0501t3:31_9": "tasmiṁ bahuvidhe ādīnave ekadeso domanassasaṅkhāto ādīnavo pubbe vibhatto,",
  "tika-s0501t3:31_10": "idāni dukkhasaṅkhātaṁ ādīnavaṁ vibhajituṁ “tattha katamo ādīnavo?",
  "tika-s0501t3:31_11": "Abalā naṁ balīyantī”tiādi āraddhaṁ.",
  "tika-s0501t3:31_12": "Tattha tatthāti tassaṁ “assādādīnavatā”tiādigāthāyaṁ niddiṭṭhesu dukkhadomanassādīsu ādīnavesu katamo",
  "tika-s0501t3:31_13": "ādīnavo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t3:32_0": "“Abalā naṁ balīyanti, maddantenaṁ parissayā;",
  "tika-s0501t3:33_0": "Tato naṁ dukkhamanveti, nāvaṁ bhinnamivodaka”nti. –",
  "tika-s0501t3:34_0": "Idha pāḷigāthāyaṁ yo dukkhasaṅkhāto ekadeso ādīnavo āgato,",
  "tika-s0501t3:34_1": "so ayaṁ dukkhasaṅkhāto ekadeso ādīnavo desanāhārassa visayoti.",
  "tika-s0501t3:35_0": "Gāthāyaṁ natthi balaṁ etesaṁ kilesānanti abalā.",
  "tika-s0501t3:35_1": "Kasmā kilesā abalā hontīti?",
  "tika-s0501t3:35_2": "Kusalehi pahātabbattā.",
  "tika-s0501t3:35_3": "Naranti khettādikāme anugijjhantaṁ naraṁ,",
  "tika-s0501t3:35_4": "saddhābalādivirahato vā abalaṁ taṁ naraṁ balīyanti abhibhavanti.",
  "tika-s0501t3:35_5": "Kiñcāpi kilesā kusalehi pahātabbattā abalā honti,",
  "tika-s0501t3:35_6": "tathāpi kāmamanugijjhantaṁ saddhābalādivirahitaṁ abhibhavituṁ samatthā bhavanti.",
  "tika-s0501t3:35_7": "Maddantenaṁ parissayāti kāmagiddhaṁ kāme pariyesantaṁ,",
  "tika-s0501t3:35_8": "kāmaṁ rakkhantañca enaṁ naraṁ pari samantato paripīḷetvā ayanti pavattantīti parissayā,",
  "tika-s0501t3:35_9": "sīhabyagghādayo ceva kāyaduccaritādayo ca maddanti.",
  "tika-s0501t3:35_10": "Tato tehi parissayehi abhibhūtaṁ naṁ naraṁ jātiādidukkhaṁ anveti anugacchati.",
  "tika-s0501t3:35_11": "Kimiva anveti?",
  "tika-s0501t3:35_12": "Udakaṁ bhinnanāvaṁ anveti iva,",
  "tika-s0501t3:35_13": "evaṁ anvetīti attho.",
  "tika-s0501t3:36_0": "Ekadesaṁ maggasaṅkhātaṁ nissaraṇaṁ idha pāḷigāthāyaṁ āgatanti ācariyena vibhattaṁ,",
  "tika-s0501t3:36_1": "amheti ca viññātaṁ,",
  "tika-s0501t3:36_2": "“nibbānasaṅkhātaṁ ekadesaṁ nissaraṇaṁ kattha pāḷidhamme āgata”nti pucchitabbattā “tattha katamaṁ nissaraṇaṁ?",
  "tika-s0501t3:36_3": "Tasmā jantu sadā sato”tiādi āraddhaṁ.",
  "tika-s0501t3:36_4": "Atha vā “tattha katamaṁ nissaraṇaṁ?",
  "tika-s0501t3:36_5": "Tasmā jantu sadā sato”tiādi kasmā evaṁ āraddhaṁ,",
  "tika-s0501t3:36_6": "nanu “tattha katamaṁ nissaraṇaṁ?",
  "tika-s0501t3:36_7": "Yo kāme parivajjetī”tiādinā nissaraṇaṁ vibhattanti? Saccaṁ,",
  "tika-s0501t3:36_8": "nissaraṇaṁ pana duvidhaṁ magganibbānavasena,",
  "tika-s0501t3:36_9": "tattha duvidhe nissaraṇe maggasaṅkhātaṁ nissaraṇaṁ pubbe vibhattaṁ,",
  "tika-s0501t3:36_10": "idāni nibbānasaṅkhātaṁ nissaraṇaṁ vibhajituṁ “tattha katamaṁ nissaraṇaṁ?",
  "tika-s0501t3:36_11": "Tasmā jantu sadā sato”tiādi āraddhaṁ.",
  "tika-s0501t3:36_12": "Tattha tatthāti tassaṁ “assādādīnavatā”tiādigāthāyaṁ niddiṭṭhesu magganibbānesu nissaraṇesu ekadesaṁ",
  "tika-s0501t3:36_13": "nibbānasaṅkhātaṁ nissaraṇaṁ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t3:37_0": "“Tasmā jantu sadā sato, kāmāni parivajjaye;",
  "tika-s0501t3:38_0": "Te pahāya tare oghaṁ, nāvaṁ sitvāva pāragū”ti. –",
  "tika-s0501t3:39_0": "Idha pāḷigāthāyaṁ yaṁ nibbānasaṅkhātaṁ nissaraṇaṁ āgataṁ, idaṁ nissaraṇaṁ desanāhārassa visayanti.",
  "tika-s0501t3:40_0": "Gāthāyaṁ tasmāti yasmā kāmagiddhaṁ naraṁ dukkhaṁ anveti,",
  "tika-s0501t3:40_1": "tasmā jantu sadā sabbakāle pubbarattāpararatte jāgariyānuyogena sato satisampanno hutvā kāmāni kilesakāme",
  "tika-s0501t3:40_2": "vikkhambhanavasena vā samucchedavasena vā parivajjaye parijaheyya.",
  "tika-s0501t3:40_3": "Te kāme ariyamaggena pahāya catubbidhaṁ oghaṁ tareyya tarituṁ sakkuṇeyya.",
  "tika-s0501t3:40_4": "Ko tarati iva tareyya?",
  "tika-s0501t3:40_5": "Nāvāsāmiko nāvaṁ yaṁ pavisantaṁ udakaṁ sitvā bahi siñcitvā lahukāya nāvāya appakasirena taritvā pāragū pāraṁ gacchati iva,",
  "tika-s0501t3:40_6": "evaṁ attani pavattaṁ kilesūdakaṁ siñcitvā ariyamaggena nīharitvā lahukena attabhāvena anupādisesāya nibbānadhātuyā",
  "tika-s0501t3:40_7": "nibbānena pāraṁ nibbānaṁ santiṁ gaccheyyāti attho.",
  "tika-s0501t3:40_8": "Idaṁ nibbānaṁ kasmā nissaraṇaṁ hoti?",
  "tika-s0501t3:40_9": "Sabbasaṅkhatanissaraṇato nissaraṇaṁ nāma.",
  "tika-s0501t3:41_0": "Idaṁ nissaraṇaṁ idha pāḷidhamme āgatanti ācariyena vibhattaṁ,",
  "tika-s0501t3:41_1": "amhehi ca viññātaṁ,",
  "tika-s0501t3:41_2": "“katamaṁ phalaṁ kattha pāḷidhamme āgata”nti pucchitabbattā “tattha katamaṁ phalaṁ?",
  "tika-s0501t3:41_3": "Dhammo have rakkhati dhammacāri”ntiādi āraddhaṁ.",
  "tika-s0501t3:41_4": "Tattha tatthāti tassaṁ “assādādīnavatā”tiādigāthāyaṁ niddiṭṭhesu rakkhananipphādanamaccutaraṇādīsu phalesu",
  "tika-s0501t3:41_5": "katamaṁ phalaṁ tattha tesu pāḷidhammesu kattha pāḷidhamme āgatanti pucchitvā –",
  "tika-s0501t3:42_0": "“Dhammo have rakkhati dhammacāriṁ, chattaṁ mahantaṁ yatha vassakāle;",
  "tika-s0501t3:43_0": "Esānisaṁso dhamme suciṇṇe, na duggatiṁ gacchati dhammacārī”ti. –",
  "tika-s0501t3:44_0": "Idha pāḷigāthāyaṁ yaṁ anatthehi dhammassa rakkhanaphalaṁ āgataṁ,",
  "tika-s0501t3:44_1": "rakkhāvahanassa abbhudayassa yañca nipphādanaṁ phalaṁ āgataṁ,",
  "tika-s0501t3:44_2": "idaṁ rakkhananipphādanaṁ phalaṁ desanāhārassa visayanti.",
  "tika-s0501t3:45_0": "Gāthāyaṁ dhammoti yena puggalena yo dānādippabhedo puññadhammo nibbattito,",
  "tika-s0501t3:45_1": "so dhammo.",
  "tika-s0501t3:45_2": "Dhammacāriṁ dhammanibbattakaṁ taṁ puggalaṁ anatthehi rakkhati. Kimiva?",
  "tika-s0501t3:45_3": "Vassakāle deve vassante sati mahantaṁ kusalena dhāretabbaṁ chattaṁ dhārentaṁ kusalaṁ taṁ janaṁ vassatemanato rakkhati yathā,",
  "tika-s0501t3:45_4": "evaṁ rakkhitabbo dhammopi attasammāpaṇidhānena appamatto hutvā suṭṭhu dhammaṁ rakkhantaṁyeva rakkhati,",
  "tika-s0501t3:45_5": "tādiso dhammacārīyeva duggatiṁ na gacchati.",
  "tika-s0501t3:45_6": "Eso ānisaṁso suciṇṇe suciṇṇassa dhamme dhammassa ānisaṁsoti attho.",
  "tika-s0501t3:46_0": "Ekadesaṁ phalaṁ idha pāḷidhamme āgatanti ācariyena vibhattaṁ,",
  "tika-s0501t3:46_1": "amhehi ca ñātaṁ,",
  "tika-s0501t3:46_2": "“katamo upāyo kattha pāḷiyaṁ āgato”ti pucchitabbattā “tattha katamo upāyo?",
  "tika-s0501t3:46_3": "Sabbe saṅkhārā aniccā”tiādi āraddhaṁ.",
  "tika-s0501t3:46_4": "Tattha tatthāti tassaṁ “assādādīnavatā”tiādigāthāyaṁ niddiṭṭhesu vipassanāpubbaṅgamanibbidādīsu upāyesu",
  "tika-s0501t3:46_5": "katamo upāyo tattha tesu pāḷidhammesu kattha pāḷidhamme āgatoti pucchitvā –",
  "tika-s0501t3:47_0": "“Sabbe saṅkhārā ‘aniccā’ti…pe…;",
  "tika-s0501t3:48_0": "Sabbe dhammā ‘anattā’ti, yadā paññāya passatī”ti. –",
  "tika-s0501t3:49_0": "Idha pāḷigāthāsu yo vipassanāpubbaṅgamanibbidāñāṇasaṅkhāto visuddhiyā adhigamahetubhāvato maggo āgato,",
  "tika-s0501t3:49_1": "ayaṁ upāyo desanāhārassa visayoti.",
  "tika-s0501t3:50_0": "Gāthāsu sabbe niravasesā kammacittotuāhārehi saṅkharitā saṅkhatasaṅkhārā hutvā abhāvaṭṭhena aniccā iti yadā paññāya passati,",
  "tika-s0501t3:50_1": "atha anicce dukkhasabhāve nibbindati,",
  "tika-s0501t3:50_2": "eso vipassanāpubbaṅgamo nibbindanañāṇasaṅkhāto dhammo visuddhiyā maggoti.",
  "tika-s0501t3:50_3": "“Sabbe saṅkhārā aniccā”tiādīsu saṅkhārānaṁ saṅkhatadhammabhāvo paccayākāravibhaṅgaṭṭhakathāyaṁ vuttova,",
  "tika-s0501t3:50_4": "taṁ vibhaṅgaṭṭhakathaṁ anoloketvā ekacce ācariyā “vipassanāñāṇārammaṇattā tebhūmakadhammāyevā”ti vadanti,",
  "tika-s0501t3:50_5": "evaṁ sati maggaphaladhammānaṁ niccādibhāvo bhaveyya,",
  "tika-s0501t3:50_6": "tasmā vibhaṅgaṭṭhakathānurūpova attho daṭṭhabbo.",
  "tika-s0501t3:50_7": "Dukkhāti dukkhadukkhavipariṇāmadukkhasaṅkhāradukkhabhāvena dukkhā.",
  "tika-s0501t3:50_8": "Anattāti niccasārasukhasāraattasārarahitattā asārakaṭṭhena anattā,",
  "tika-s0501t3:50_9": "avasavattanaṭṭhena vā anattā.",
  "tika-s0501t3:51_0": "Ekadeso upāyo idha pāḷidhamme āgatoti ācariyena vibhatto,",
  "tika-s0501t3:51_1": "amhehi ca ñāto,",
  "tika-s0501t3:51_2": "“katamā āṇatti kattha pāḷidhamme āgatā”ti pucchitabbattā “tattha katamā āṇatti?",
  "tika-s0501t3:51_3": "Cakkhumā visamānīvā”tiādi āraddhaṁ.",
  "tika-s0501t3:51_4": "Tattha tatthāti tassaṁ “assādādīnavatā”tiādigāthāyaṁ niddiṭṭhāsu pāpaduccaritaparivajjanāṇattikalyāṇasucaritacaraṇāṇattiādīsu",
  "tika-s0501t3:51_5": "katamāṇatti tattha tesu pāḷidhammesu kattha pāḷidhamme āgatāti pucchitvā –",
  "tika-s0501t3:52_0": "“Cakkhumā visamānīva, vijjamāne parakkame;",
  "tika-s0501t3:53_0": "Paṇḍito jīvalokasmiṁ, pāpāni parivajjaye”ti. –",
  "tika-s0501t3:54_0": "Idha pāḷidhamme yā pāpaduccaritaparivajjanāṇatti āgatā,",
  "tika-s0501t3:54_1": "ayaṁ pāpaduccaritaparivajjanāṇatti desanāhārassa visayāti.",
  "tika-s0501t3:55_0": "Gāthāyaṁ cakkhumā puriso vijjamāne parakkame āvahitaṁ sarīraṁ āvahantova hutvā visamāni bhūmippadesāni vā visame hatthiādayo vā parivajjeti iva,",
  "tika-s0501t3:55_1": "evaṁ jīvalokasmiṁ paṇḍito pāpāni lāmakāni duccaritāni parivajjeti.",
  "tika-s0501t3:55_2": "Āṇatti nāma āṇārahassa dhammarājassa bhagavato āṇā,",
  "tika-s0501t3:55_3": "sā bahuvidhā,",
  "tika-s0501t3:55_4": "tasmā “kareyya kalyāṇa”ntiādigāthāyaṁ sucaritacaraṇā āṇatti.",
  "tika-s0501t3:56_0": "“Upetha saraṇaṁ buddhaṁ, dhammaṁ saṅghañca tādinaṁ;",
  "tika-s0501t3:57_0": "Samādiyatha sīlāni, taṁ vo atthāya hehitī”ti. –",
  "tika-s0501t3:58_0": "Ādīsu gāthāsu saraṇagamanāṇattisīlasamādānāṇattiādi āgatāti.",
  "tika-s0501t3:59_0": "“Suññato lokaṁ avekkhassū”tiādi kasmā evaṁ āraddhaṁ,",
  "tika-s0501t3:59_1": "nanu “tattha katamaṁ phalaṁ?",
  "tika-s0501t3:59_2": "Dhammo have”tiādinā,",
  "tika-s0501t3:59_3": "“tattha katamo upāyo?",
  "tika-s0501t3:59_4": "Sabbe saṅkhārā”tiādinā,",
  "tika-s0501t3:59_5": "“tattha katamā āṇatti?",
  "tika-s0501t3:59_6": "Cakkhumā”tiādinā ca phalūpāyāṇattiyo vibhattāti? Saccaṁ,",
  "tika-s0501t3:59_7": "visuṁ visuṁ pana suttesu āgatā phalūpāyāṇattiyo vibhattā,",
  "tika-s0501t3:59_8": "idāni ekato āgatā phalūpāyāṇattiyo vibhajituṁ “suññato lokaṁ avekkhassū”tiādi āraddhaṁ.",
  "tika-s0501t3:60_0": "Tattha suññato lokaṁ avekkhassūti sabbampi saṅkhāralokaṁ attato suññoti avasavattitāsallakkhaṇavasena",
  "tika-s0501t3:60_1": "vā tucchabhāvasamanupassanavasena vā passāti idaṁ bhagavato vacanaṁ vidhānabhāvato āṇatti nāma.",
  "tika-s0501t3:60_2": "Niccasārasukhasāraattasārādirahitattā “mogharājā”ti ālapati,",
  "tika-s0501t3:60_3": "saddhāsīlasutacāgādirahitattā vā mogho.",
  "tika-s0501t3:61_0": "“Sadā sato”ti puggalavasena vuttāya satiyā suññatādassanassa sampajānahetubhāvato satiyeva upāyo,",
  "tika-s0501t3:61_1": "na satimāti ettha satīti adhippāyo.",
  "tika-s0501t3:62_0": "Attānudiṭṭhiṁ ūhaccāti ettha attānudiṭṭhi nāma “rūpaṁ attā,",
  "tika-s0501t3:62_1": "rūpavā attā,",
  "tika-s0501t3:62_2": "rūpasmiṁ attā,",
  "tika-s0501t3:62_3": "attani rūpa”ntiādippakārā vīsativatthukā diṭṭhi.",
  "tika-s0501t3:62_4": "Maggena ūhacca samucchinditvā evaṁ vuttavidhinā maccutaro maccuno visayātikkanto siyā bhaveyya.",
  "tika-s0501t3:62_5": "Ettha yaṁ maccuvisayaṁ taraṇaṁ atikkamanaṁ,",
  "tika-s0501t3:62_6": "tassa atikkamanassa yañca pubbabhāgapaṭipadāsampajjanaṁ,",
  "tika-s0501t3:62_7": "idaṁ bhagavato desanāya phalaṁ desanāhārassa visayanti adhippāyo.",
  "tika-s0501t3:62_8": "Pubbe visuṁ visuṁ phalūpāyāṇattiyo vibhattāpi –",
  "tika-s0501t3:63_0": "“Suññato lokaṁ avekkhassu, mogharāja sadā sato;",
  "tika-s0501t3:64_0": "Attānudiṭṭhiṁ ūhacca, evaṁ maccutaro siyā”ti. –",
  "tika-s0501t3:65_0": "Ekagāthāyaṁ puna ekato vibhajanato phalādīsu ekato dassitesu sabbattha suttesu vā sabbattha gāthāsu vā",
  "tika-s0501t3:65_1": "phalādayo dassetabbā assādādayo viya katthaci niddhāretvāti viseso vijānitabbo.",
  "tika-s0501t3:65_2": "Tenāha aṭṭhakathācariyo “yathā pana…pe…",
  "tika-s0501t3:65_3": "ekato udāharaṇaṁ katanti daṭṭhabba”nti.",
  "tika-s0501t3:66_0": "6.",
  "tika-s0501t3:66_1": "Desanāhārassa visayabhūtā assādādayo “idha pāḷidhamme ayaṁ assādo āgato,",
  "tika-s0501t3:66_2": "idha pāḷidhamme ayaṁ ādīnavo āgato”tiādinā visesato nidassanavasena sarūpato ācariyena vibhattā,",
  "tika-s0501t3:66_3": "te assādādayo tiṇṇaṁ ugghaṭitaññuādīnaṁ puggalānaṁ sāmaññato bhagavā kiṁ nu kho deseti,",
  "tika-s0501t3:66_4": "udāhu ekassa puggalassa yathālābhaṁ kiṁ nu desetīti anuyogassa sambhavato imassa puggalassa imaṁ deseti,",
  "tika-s0501t3:66_5": "imassa puggalassa imaṁ desetīti puggalabhedena assādādayo vibhajitvā dassetuṁ “tattha bhagavā ugghaṭitaññussā”tiādi āraddhaṁ.",
  "tika-s0501t3:66_6": "Tattha tatthāti tesu assādādīsu.",
  "tika-s0501t3:66_7": "Nissaraṇaṁ ugghaṭitaññussa puggalassa bhagavā deseti,",
  "tika-s0501t3:66_8": "ādīnavañca nissaraṇañca ime dve vipañcitaññussa puggalassa bhagavā deseti,",
  "tika-s0501t3:66_9": "assādañca ādīnavañca nissaraṇañca ime tayo neyyassa puggalassa bhagavā desetīti yojanattho daṭṭhabbo.",
  "tika-s0501t3:67_0": "Aṭṭhakathāyaṁ pana “evaṁ assādādayo udāharaṇavasena sarūpato dassetvā idāni tattha puggalavibhāgena desanāvibhāgaṁ",
  "tika-s0501t3:67_1": "dassetuṁ ‘tattha bhagavā’tiādi vutta”nti vuttaṁ.",
  "tika-s0501t3:68_0": "Tattha ugghaṭitaññussāti ugghaṭīyate paṭivijjhīyate,",
  "tika-s0501t3:68_1": "ṭhapīyate vā sappabhedo vitthāro atthoti ugghaṭito,",
  "tika-s0501t3:68_2": "jānātīti ñū,",
  "tika-s0501t3:68_3": "ugghaṭitaṁ atthaṁ ñū ugghaṭitaññū,",
  "tika-s0501t3:68_4": "uddesamatteneva sappabhedaṁ savitthāraṁ paṭivijjhitabbaṁ atthaṁ paṭivijjhatīti attho.",
  "tika-s0501t3:68_5": "Yo puggalo uddeseneva uddiṭṭhamatteneva atthaṁ ñatvā atthasiddhippatto hoti,",
  "tika-s0501t3:68_6": "so ugghaṭitaññū nāma.",
  "tika-s0501t3:69_0": "Vipañcīyate vittharīyate atthoti vipañcito,",
  "tika-s0501t3:69_1": "taṁ jānātīti vipañcitaññū.",
  "tika-s0501t3:69_2": "Yo puggalo niddesena niddiṭṭhamattameva atthaṁ ñatvā atthasiddhippatto,",
  "tika-s0501t3:69_3": "so vipañcitaññū nāma.",
  "tika-s0501t3:70_0": "Paṭiniddesena attho netabbo pāpetabboti neyyo.",
  "tika-s0501t3:70_1": "Yo puggalo paṭiniddesena vā paṭilomena vā vibhattaṁ eva atthaṁ ñatvā atthasiddhippatto,",
  "tika-s0501t3:70_2": "so neyyo nāma.",
  "tika-s0501t3:70_3": "Nissaraṇadesanāyeva ugghaṭitaññussa paṭivedhābhisamayo siddho hoti,",
  "tika-s0501t3:70_4": "ādīnavadesanāya ceva nissaraṇadesanāya ca vipañcitaññussa paṭivedhābhisamayo siddho hoti,",
  "tika-s0501t3:70_5": "assādadesanāya ca ādīnavadesanāya ca nissaraṇadesanāya ca neyyassa paṭivedhābhisamayo siddho hotīti adhippāyo idha gahetabbo.",
  "tika-s0501t3:71_0": "Padaparamo panettha paṭivedhābhisamayabhajanābhāvato na gahito.",
  "tika-s0501t3:71_1": "Tasmiñca aggahite assādo, ādīnavo,",
  "tika-s0501t3:71_2": "nissaraṇaṁ,",
  "tika-s0501t3:71_3": "assādādīnavā,",
  "tika-s0501t3:71_4": "assādanissaraṇāni,",
  "tika-s0501t3:71_5": "ādīnavanissaraṇāni,",
  "tika-s0501t3:71_6": "assādādīnavanissaraṇāni cāti sattasu paṭṭhānanayesu tatiyachaṭṭhasattamāva gahitā,",
  "tika-s0501t3:71_7": "avasesā cattāro nayā na gahitā.",
  "tika-s0501t3:71_8": "Veneyyavinayanābhāvato hi gahaṇāgahaṇaṁ daṭṭhabbaṁ.",
  "tika-s0501t3:71_9": "Veneyyavinayañca veneyyānaṁ santāne ariyamaggassuppādanaṁ,",
  "tika-s0501t3:71_10": "na sāsanavinayanamattaṁ,",
  "tika-s0501t3:71_11": "ariyamagguppādanañca yathāvuttehi eva tīhi padaṭṭhānanayehi sijjhatīti itare nayā idha na vuttā.",
  "tika-s0501t3:72_0": "Yasmā pana peṭake –",
  "tika-s0501t3:73_0": "“Tattha katamo assādo ca ādīnavo ca?",
  "tika-s0501t3:74_0": "‘Yāni karoti puriso, tāni passati attani;",
  "tika-s0501t3:75_0": "Kalyāṇakārī kalyāṇaṁ, pāpakārī ca pāpaka’nti.",
  "tika-s0501t3:76_0": "“Tattha yaṁ kalyāṇakārī kalyāṇaṁ paccanubhoti,",
  "tika-s0501t3:76_1": "ayaṁ assādo.",
  "tika-s0501t3:76_2": "Yaṁ pāpakārī pāpaṁ paccanubhoti,",
  "tika-s0501t3:76_3": "ayaṁ ādīnavo.",
  "tika-s0501t3:77_0": "“Aṭṭhime,",
  "tika-s0501t3:77_1": "bhikkhave,",
  "tika-s0501t3:77_2": "lokadhammā.",
  "tika-s0501t3:77_3": "Katame aṭṭha?",
  "tika-s0501t3:77_4": "‘Lābho’tiādi.",
  "tika-s0501t3:77_5": "Tattha lābho yaso sukhaṁ pasaṁsā,",
  "tika-s0501t3:77_6": "ayaṁ assādo.",
  "tika-s0501t3:77_7": "Alābho ayaso dukkhaṁ nindā,",
  "tika-s0501t3:77_8": "ayaṁ ādīnavo.",
  "tika-s0501t3:78_0": "“Tattha katamo assādo ca nissaraṇañca?",
  "tika-s0501t3:79_0": "‘Sukho vipāko puññānaṁ, adhippāyo ca ijjhati;",
  "tika-s0501t3:80_0": "Khippañca paramaṁ santiṁ, nibbānamadhigacchatī’ti. –",
  "tika-s0501t3:81_0": "Ayaṁ assādo ca nissaraṇañca.",
  "tika-s0501t3:82_0": "“Dvattiṁsimāni,",
  "tika-s0501t3:82_1": "bhikkhave,",
  "tika-s0501t3:82_2": "mahāpurisassa mahāpurisalakkhaṇāni,",
  "tika-s0501t3:82_3": "yehi samannāgatassa mahāpurisassa dveyeva gatiyo bhavanti…pe…",
  "tika-s0501t3:82_4": "vivaṭacchadoti sabbaṁ lakkhaṇasuttaṁ ayaṁ assādo ca nissaraṇañca.",
  "tika-s0501t3:83_0": "“Tattha katamo ādīnavo ca nissaraṇañca?",
  "tika-s0501t3:84_0": "‘Bhārā have pañcakkhandhā, bhārahāro ca puggalo;",
  "tika-s0501t3:85_0": "Bhārādānaṁ dukhaṁ loke, bhāranikkhepanaṁ sukhaṁ.",
  "tika-s0501t3:86_0": "‘Nikkhipitvā garuṁ bhāraṁ, aññaṁ bhāraṁ anādiya;",
  "tika-s0501t3:87_0": "Samūlaṁ taṇhamabbuyha, nicchāto parinibbuto’ti. –",
  "tika-s0501t3:88_0": "Ayaṁ ādīnavo ca nissaraṇañca.",
  "tika-s0501t3:89_0": "“Tattha katamo assādo ca ādīnavo ca nissaraṇañca?",
  "tika-s0501t3:90_0": "‘Kāmā hi citrā madhurā manoramā, virūparūpena mathenti cittaṁ;",
  "tika-s0501t3:91_0": "Tasmā ahaṁ pabbajitomhi rāja, apaṇṇakaṁ sāmaññameva seyyo’ti. –",
  "tika-s0501t3:92_0": "Ayaṁ assādo ca ādīnavo ca nissaraṇañcā”ti vuttaṁ,",
  "tika-s0501t3:92_1": "tasmā tepi nayā idha niddhāretvā veditabbā.",
  "tika-s0501t3:92_2": "Phalādīsupi ayaṁ nayo labbhatiyeva.",
  "tika-s0501t3:93_0": "Yasmā peṭake –",
  "tika-s0501t3:93_1": "“tattha katamaṁ phalañca upāyo ca?",
  "tika-s0501t3:93_2": "‘Sīle patiṭṭhāya naro sappañño’ti gāthā,",
  "tika-s0501t3:93_3": "idaṁ phalañca upāyo ca.",
  "tika-s0501t3:94_0": "“Tattha katamaṁ phalañca āṇatti ca?",
  "tika-s0501t3:95_0": "‘Sace bhāyatha dukkhassa, sace vo dukkhamappiyaṁ;",
  "tika-s0501t3:96_0": "Mākattha pāpakaṁ kammaṁ, āvi vā yadi vā raho’ti. –",
  "tika-s0501t3:97_0": "Idaṁ phalañca āṇatti ca.",
  "tika-s0501t3:98_0": "“Tattha katamo upāyo ca āṇatti ca?",
  "tika-s0501t3:99_0": "‘Kumbhūpamaṁ kāyamimaṁ viditvā, nagarūpamaṁ cittamidaṁ ṭhapetvā;",
  "tika-s0501t3:100_0": "Yodhetha māraṁ paññāvudhena, jitañca rakkhe anivesano siyā’ti. –",
  "tika-s0501t3:101_0": "Ayaṁ upāyo ca āṇatti cā”ti vuttaṁ, tasmā evaṁ phalādīnaṁ dukkhavasenāpi udāharaṇaṁ veditabbaṁ.",
  "tika-s0501t3:102_0": "“Ugghaṭitaññuādīnaṁ tiṇṇaṁ puggalānaṁ imassa puggalassa imaṁ deseti,",
  "tika-s0501t3:102_1": "imassa puggalassa imaṁ desetī”ti yehi puggalehi assādādayo yathārahaṁ ācariyena vibhattā,",
  "tika-s0501t3:102_2": "te puggalā yāhi paṭipadāhi bhinnā,",
  "tika-s0501t3:102_3": "tā paṭipadā kittikā bhavanti,",
  "tika-s0501t3:102_4": "tāhi bhinnā puggalā ca kittikāti vicāraṇāya sambhavato tā paṭipadā,",
  "tika-s0501t3:102_5": "te ca puggalā ettakāti gaṇanato dassetuṁ “tattha catasso paṭipadā”tiādi āraddhaṁ.",
  "tika-s0501t3:103_0": "Tattha tatthāti tesu ugghaṭitaññuādīsu puggalesu.",
  "tika-s0501t3:103_1": "Ye puggalā yāhi paṭipadāhi bhinnā,",
  "tika-s0501t3:103_2": "tā paṭipadā catasso bhavanti,",
  "tika-s0501t3:103_3": "te ca puggalā cattāroti yojanā kātabbā.",
  "tika-s0501t3:103_4": "Katamā catasso?",
  "tika-s0501t3:103_5": "Dukkhāpaṭipadā dandhābhiññā,",
  "tika-s0501t3:103_6": "dukkhāpaṭipadā khippābhiññā,",
  "tika-s0501t3:103_7": "sukhāpaṭipadā dandhābhiññā,",
  "tika-s0501t3:103_8": "sukhāpaṭipadā khippābhiññā cāti catasso.",
  "tika-s0501t3:103_9": "Katame cattāro?",
  "tika-s0501t3:103_10": "Taṇhācarito mando puggalo,",
  "tika-s0501t3:103_11": "taṇhācarito udatto puggalo,",
  "tika-s0501t3:103_12": "diṭṭhicarito mando puggalo,",
  "tika-s0501t3:103_13": "diṭṭhicarito udatto puggalo cāti cattāro.",
  "tika-s0501t3:104_0": "Paṭipadābhiññāhi kato vibhāgopi paṭipadāhi kato vibhāgo nāma hoti avinābhāvatoti manasi katvā “catasso",
  "tika-s0501t3:104_1": "paṭipadābhiññā”ti avatvā “catasso paṭipadā”ti vuttā.",
  "tika-s0501t3:104_2": "Tā panetā samathavasenāpi bhinnā,",
  "tika-s0501t3:104_3": "vipassanāvasenāpi bhinnā.",
  "tika-s0501t3:104_4": "Kathaṁ samathavasena?",
  "tika-s0501t3:104_5": "Pathavīkasiṇādīsu sabbapaṭhamaṁ “pathavī pathavī”tiādinā pavattamanasikārato paṭṭhāya yāva jhānassa upacāraṁ uppajjati,",
  "tika-s0501t3:104_6": "tāva pavattā paññā samathabhāvanā “paṭipadā”ti vuccati.",
  "tika-s0501t3:104_7": "Upacārato pana paṭṭhāya yāva appanā,",
  "tika-s0501t3:104_8": "tāva pavattā paññā “abhiññā”ti vuccati heṭṭhimapaññāto adhigatapaññābhāvato.",
  "tika-s0501t3:105_0": "Sā ca paṭipadā kassaci dukkhā kicchā hoti nīvaraṇādipaccanīkadhammasamudācāraggahaṇatāya,",
  "tika-s0501t3:105_1": "kassaci tadabhāvato sukhā akicchā hoti,",
  "tika-s0501t3:105_2": "abhiññāpi kassaci dandhā asīghappavatti hoti avisadañāṇatāya,",
  "tika-s0501t3:105_3": "kassaci khippā sīghappavatti hoti visadañāṇatāyāti.",
  "tika-s0501t3:106_0": "Kathaṁ vipassanāvasena?",
  "tika-s0501t3:106_1": "Yo rūpārūpamukhena vipassanaṁ abhinivisanto cattāri mahābhūtāni pariggahetvā upādārūpaṁ pariggaṇhāti,",
  "tika-s0501t3:106_2": "arūpaṁ pariggaṇhāti,",
  "tika-s0501t3:106_3": "rūpārūpaṁ pana pariggaṇhanto dukkhena kasirena kilamanto pariggahaetauṁ sakkoti,",
  "tika-s0501t3:106_4": "tassa dukkhāpaṭipadā nāma hoti.",
  "tika-s0501t3:106_5": "Pariggahitarūpārūpassa vipassanāparivāse maggapātubhāvadandhatāya dandhābhiññā nāma hoti.",
  "tika-s0501t3:106_6": "Tabbipariyāyena itarā dve honti.",
  "tika-s0501t3:106_7": "Vipassanāvasena pana bhinnāyeva paṭipadābhiññāyo idha daṭṭhabbā abhisamayādhikārattā,",
  "tika-s0501t3:106_8": "aṭṭhakathāyaṁ pana “evaṁ yesaṁ puggalānaṁ vasena desanāvibhāgo dassito,",
  "tika-s0501t3:106_9": "te puggale paṭipadāvibhāgena vibhajitvā dassetuṁ ‘catasso paṭipadā’tiādi vutta”nti vuttaṁ.",
  "tika-s0501t3:106_10": "Yojanānayo vuttanayānusāreneva veditabbo.",
  "tika-s0501t3:107_0": "Catūhi paṭipadābhiññāhi cattāro puggalā sabbeva aniyamato vaṭṭadukkhato kiṁ nu kho niyyanti,",
  "tika-s0501t3:107_1": "udāhu “imāya paṭipadābhiññāya ayaṁ puggalo niyyāti,",
  "tika-s0501t3:107_2": "imāya paṭipadābhiññāya ayaṁ puggalo niyyātī”ti niyamato ca niyyātīti vicāraṇāya sambhavato “ayaṁ puggalo",
  "tika-s0501t3:107_3": "imehi nissayehi upanissayapaccayaṁ labhitvā imāya paṭipadābhiññāya vaṭṭadukkhato niyyātī”ti niyametvā",
  "tika-s0501t3:107_4": "dassetuṁ “taṇhācarito mando”tiādi vuttaṁ.",
  "tika-s0501t3:108_0": "Tattha taṇhācarito mando puggalo satipaṭṭhānehi nissayehi upanissayapaccayaṁ labhitvā satindriyena satindriyādhikena",
  "tika-s0501t3:108_1": "ariyamaggena dukkhāpaṭipadādandhābhiññāya vaṭṭadukkhato niyyāti,",
  "tika-s0501t3:108_2": "taṇhācarito udatto puggalo jhānehi nissayehi upanissayapaccayaṁ labhitvā samādhindriyena samādhindriyādhikena",
  "tika-s0501t3:108_3": "ariyamaggena dukkhāpaṭipadākhippābhiññāya vaṭṭadukkhato niyyāti,",
  "tika-s0501t3:108_4": "diṭṭhicarito mando puggalo sammappadhānehi nissayehi upanissayapaccayaṁ labhitvā vīriyindriyena vīriyindriyādhikena",
  "tika-s0501t3:108_5": "ariyamaggena sukhāpaṭipadādandhābhiññāya vaṭṭadukkhato niyyāti,",
  "tika-s0501t3:108_6": "diṭṭhicarito udatto puggalo saccehi nissayehi upanissayapaccayaṁ labhitvā paññindriyena paññindriyādhikena",
  "tika-s0501t3:108_7": "ariyamaggena sukhāpaṭipadākhippābhiññāya vaṭṭadukkhato niyyātīti yojanā kātabbā.",
  "tika-s0501t3:108_8": "Aṭṭhakathāyaṁ pana –",
  "tika-s0501t3:109_0": "“Cattāro puggalāti yathāvuttapaṭipadāvibhāgeneva cattāro paṭipannakapuggalā,",
  "tika-s0501t3:109_1": "taṁ pana paṭipadāvibhāgaṁ saddhiṁ hetupāyaphalehi dassetuṁ ‘taṇhācarito’tiādi vutta”nti –",
  "tika-s0501t3:110_0": "Vuttaṁ.",
  "tika-s0501t3:110_1": "Tattha taṇhācaritoti taṇhāya nibbattitaṁ caritaṁ etassa puggalassāti taṇhācarito.",
  "tika-s0501t3:110_2": "Mandoti mandiyāya avijjāya samannāgatoti mando,",
  "tika-s0501t3:110_3": "mohādhikapuggalo.",
  "tika-s0501t3:110_4": "Udattoti udaatto,",
  "tika-s0501t3:110_5": "uḷārapaññoti attho.",
  "tika-s0501t3:110_6": "Uḷāraṁ phalaṁ detīti udo, ko so? Pavicayo,",
  "tika-s0501t3:110_7": "attani nibbattoti atto,",
  "tika-s0501t3:110_8": "udo atto yassa puggalassāti udattoti vacanattho kātabbo.",
  "tika-s0501t3:111_0": "Paṭhamāya paṭipadāya hetu nāma taṇhācaritatā,",
  "tika-s0501t3:111_1": "mandapaññatā ca,",
  "tika-s0501t3:111_2": "upāyo satindriyaṁ,",
  "tika-s0501t3:111_3": "sabbāsampi phalaṁ niyyānameva.",
  "tika-s0501t3:111_4": "Dutiyāya paṭipadāya hetu nāma taṇhācaritatā,",
  "tika-s0501t3:111_5": "udattapaññatā ca,",
  "tika-s0501t3:111_6": "upāyo vīriyindriyaṁ.",
  "tika-s0501t3:111_7": "Tatiyāya paṭipadāya hetu nāma diṭṭhicaritatā,",
  "tika-s0501t3:111_8": "mandapaññatā ca,",
  "tika-s0501t3:111_9": "upāyo samādhindriyaṁ.",
  "tika-s0501t3:111_10": "Catutthiyā paṭipadāya hetu nāma diṭṭhicaritatā,",
  "tika-s0501t3:111_11": "udattapaññatā ca,",
  "tika-s0501t3:111_12": "upāyo paññindriyanti hetupāyaphalāni daṭṭhabbāni.",
  "tika-s0501t3:112_0": "Ettha ca diṭṭhicarito udatto puggalo ugghaṭitaññū nāma,",
  "tika-s0501t3:112_1": "diṭṭhicarito mando ceva taṇhācarito udatto ca vipañcitaññū nāma,",
  "tika-s0501t3:112_2": "taṇhācarito mando puggalo neyyo nāma,",
  "tika-s0501t3:112_3": "tasmā “tattha bhagavā ugghaṭitaññussa puggalassa nissaraṇaṁ desayatī”tiādinā nayena ugghaṭitaññuādiveneyyattayassa",
  "tika-s0501t3:112_4": "bhedadassanena nissaraṇaṁ desayati,",
  "tika-s0501t3:112_5": "“ādīnavañca nissaraṇañca desayati,",
  "tika-s0501t3:112_6": "assādañca ādīnavañca nissaraṇañca desayatī”ti desanāvibhāgo dassito.",
  "tika-s0501t3:112_7": "“Tattha catasso paṭipadā”tiādinā paṭipadābhedadassanena “taṇhācarito mando puggalo,",
  "tika-s0501t3:112_8": "taṇhācarito udatto puggalo,",
  "tika-s0501t3:112_9": "diṭṭhicarito mando puggalo,",
  "tika-s0501t3:112_10": "diṭṭhicarito udatto puggalo”ti catudhā bhinnaṁ taṇhācaritamandādikaṁ puggalacatukkaṁ dassitanti daṭṭhabbaṁ.",
  "tika-s0501t3:113_0": "Idāni catūhi paṭipadābhiññāhi catudhā bhinnaṁ taṇhācaritamandacatukkaṁ atthanayayojanāya dutiyāya visayaṁ",
  "tika-s0501t3:113_1": "katvā dassetuṁ “ubho taṇhācaritā”tiādi vuttaṁ.",
  "tika-s0501t3:113_2": "Tattha taṇhāya samādhipaṭipakkhattā taṇhācaritā mandaudattā ubho puggalā samathapubbaṅgamāya vipassanāya",
  "tika-s0501t3:113_3": "upanissayaṁ labhitvā rāgavirāgāya maggapaññāya niyyanti cetovimuttiyā sekkhaphalabhāvāya.",
  "tika-s0501t3:113_4": "Sammādiṭṭhisahiteneva sammāsamādhinā niyyānaṁ bhavati,",
  "tika-s0501t3:113_5": "na sammāsamādhinā eva,",
  "tika-s0501t3:113_6": "tasmā diṭṭhicaritā mandaudattā ubho puggalā vipassanāpubbaṅgamena samathena avijjāvirāgāya maggapaññāya",
  "tika-s0501t3:113_7": "niyyanti paññāvimuttiyā asekkhaphalabhāvāyāti cattāropi puggalā duvidhāyeva bhavantīti vuttaṁ hoti.",
  "tika-s0501t3:114_0": "Rāgavirāgāyāti rañjatīti rāgo,",
  "tika-s0501t3:114_1": "so virajjati etāyāti virāgā,",
  "tika-s0501t3:114_2": "rāgassa virāgā rāgavirāgā,",
  "tika-s0501t3:114_3": "tāya rāgavirāgāya.",
  "tika-s0501t3:114_4": "Cetoti cittappabhedena ca samādhi vuccati yathā “cittaṁ paññañca bhāvaya”nti.",
  "tika-s0501t3:114_5": "Paṭippassaddhivasena paṭipakkhato vimuccatīti vimutti,",
  "tika-s0501t3:114_6": "cetasā cittena samādhinā vimuccatīti cetovimutti,",
  "tika-s0501t3:114_7": "ceto eva vā vimutti cetovimutti,",
  "tika-s0501t3:114_8": "anāgāmiphalasamādhi.",
  "tika-s0501t3:114_9": "Anāgāmipuggalo hi samādhismiṁ paripūrakāritāya cetovimuttiyā niyyāti.",
  "tika-s0501t3:114_10": "Avijjāvirāgāyāti avindiyaṁ kāyaduccaritādiṁ vindatīti avijjā,",
  "tika-s0501t3:114_11": "vindiyaṁ vā kāyasucaritādiṁ na vindatīti avijjā niruttinayena.",
  "tika-s0501t3:114_12": "Virajjati etāyāti virāgā,",
  "tika-s0501t3:114_13": "avijjāya virāgā avijjāvirāgā,",
  "tika-s0501t3:114_14": "tāya avijjāvirāgāya.",
  "tika-s0501t3:114_15": "Pakārehi jānātīti paññā,",
  "tika-s0501t3:114_16": "vimuccatīti vimutti,",
  "tika-s0501t3:114_17": "paññāya vimuccatīti paññāvimutti,",
  "tika-s0501t3:114_18": "paññā eva vā vimutti paññāvimutti,",
  "tika-s0501t3:114_19": "arahattaphalapaññā,",
  "tika-s0501t3:114_20": "tāya paññāvimuttiyā.",
  "tika-s0501t3:115_0": "“Tesu katame puggalā kena atthanayena hātabbā”ti vattabbato “tattha ye samathapubbaṅgamāhī”tiādi vuttaṁ.",
  "tika-s0501t3:115_1": "Tattha tatthāti tesu “ubho taṇhācaritā”tiādinā vibhattesu puggalesu ye ubho taṇhācaritā mandaudattā puggalā samatha…pe… niyyanti,",
  "tika-s0501t3:115_2": "te ubho taṇhācaritā mandaudattā puggalā nandiyāvaṭṭena nayena hātabbā gametabbā netabbā.",
  "tika-s0501t3:115_3": "Ye ubho diṭṭhicaritā mandaudattā puggalā vipassanā…pe…",
  "tika-s0501t3:115_4": "samathena niyyanti,",
  "tika-s0501t3:115_5": "te ubho diṭṭhicaritā mandaudattā puggalā sīhavikkīḷitena nayena hātabbā gametabbā netabbāti attho.",
  "tika-s0501t3:116_0": "7.",
  "tika-s0501t3:116_1": "“Tattha catasso paṭipadā”tiādinā desanāhārena dukkhāpaṭipadābhedena taṇhācaritamandādibhedo puggalo vibhatto,",
  "tika-s0501t3:116_2": "amhehi ca ñāto,",
  "tika-s0501t3:116_3": "“tassa vibhattānantaraṁ svāyaṁ desanāhāro kattha saṁvaṇṇetabbe dhamme kenaci ākārena sambhavatī”ti pucchitabbabhāvato",
  "tika-s0501t3:116_4": "“svāyaṁ hāro kattha sambhavatī”tiādimāha.",
  "tika-s0501t3:116_5": "Navamakkhaṇasampannassa satthā yaṁ dhammaṁ deseti,",
  "tika-s0501t3:116_6": "tasmiṁ saṁvaṇṇetabbe dhamme yā vīmaṁsādikā sutamayādikā tisso paññā vibhattā,",
  "tika-s0501t3:116_7": "tāhi paññāhi ye ugghaṭitaññuādayo tayo puggalā vibhattā,",
  "tika-s0501t3:116_8": "iti vibhattākārena ayaṁ desanāhāro satthārā desetabbe dhamme sambhavatīti daṭṭhabbo.",
  "tika-s0501t3:117_0": "Tattha svāyaṁ hāroti desanāhārena paṭipadāvibhāgena veneyyapuggalavibhāgo dassito,",
  "tika-s0501t3:117_1": "so ayaṁ desanāhāro.",
  "tika-s0501t3:117_2": "Kattha sambhavatīti kattha saṁvaṇṇetabbe dhamme saṁvaṇṇanābhāvena sambhavatīti.",
  "tika-s0501t3:117_3": "Yassāti yo so veneyyo paccantajādīhi aṭṭhahi akkhaṇehi vimutto,",
  "tika-s0501t3:117_4": "savanadhāraṇādīhi ca sampattīhi samannāgato,",
  "tika-s0501t3:117_5": "tassa veneyyassa.",
  "tika-s0501t3:117_6": "Satthāti sadevakaṁ lokaṁ sāsati anusāsatīti satthā.",
  "tika-s0501t3:117_7": "Dhammanti desitaṁ saṁvaṇṇetabbaṁ dhammaṁ.",
  "tika-s0501t3:117_8": "Desayatīti saṅkhepanayavitthāranayehi bhāsati.",
  "tika-s0501t3:117_9": "Aññataroti bhagavato sāvakesu evaṁ dhammaṁ desetuṁ samattho sāvako.",
  "tika-s0501t3:117_10": "Garuṭṭhāniyoti gāravassa ṭhānabhūtehi sīlasutacāgādiguṇavisesehi yutto mānito saddahitabbavacano.",
  "tika-s0501t3:117_11": "Sabrahmacārīti samaṁ,",
  "tika-s0501t3:117_12": "saha vā brahmaṁ satthusāsanaṁ carati paṭipajjatīti sabrahmacārī.",
  "tika-s0501t3:117_13": "Saddhaṁ labhati “yo satthā dhammaṁ deseti,",
  "tika-s0501t3:117_14": "so satthā sammāsambuddho hotī”ti satthari,",
  "tika-s0501t3:117_15": "“svākkhāto vatāyaṁ dhammo sāttho sabyañjano ekantaparipuṇṇo ekantaparisuddho atthāvaho hitāvaho sukhāvaho jhānamaggaphalanibbattako,",
  "tika-s0501t3:117_16": "amhehi ca saddahitabbo”ti desite dhamme ca acalasaddhaṁ labhati,",
  "tika-s0501t3:117_17": "saddahanaṁ attano santāne punappunaṁ uppādeti.",
  "tika-s0501t3:117_18": "Tathā “yo sāvako dhammaṁ deseti,",
  "tika-s0501t3:117_19": "so sāvako saṅkhepato vā vitthārato vā dhammaṁ desetuṁ samattho vata garuṭṭhāniyo sabrahmacārī mānito",
  "tika-s0501t3:117_20": "saddahitabbavacano”ti desake sāvake ca “tādisena sāvakena desito yo dhammo,",
  "tika-s0501t3:117_21": "so dhammo sāttho sabyañjano ekantaparipuṇṇo ekantaparisuddho atthāvaho hitāvaho sukhāvaho jhānamaggaphalanibbattako,",
  "tika-s0501t3:117_22": "amhehi ca saddahitabbo”ti sāvakena desitadhamme ca saddhaṁ saddahanaṁ attano santāne punappunaṁ uppādetīti attho.",
  "tika-s0501t3:118_0": "Tatthāti tasmiṁ saddahitabbe satthārā desitadhamme ceva sāvakena desitadhamme ca saddahantassa veneyyassa yā vīmaṁsā,",
  "tika-s0501t3:118_1": "vīmaṁsantassa yā ussāhanā,",
  "tika-s0501t3:118_2": "ussahantassa yā tulanā,",
  "tika-s0501t3:118_3": "tulayantassa yā upaparikkhā,",
  "tika-s0501t3:118_4": "sā ayaṁ vīmaṁsādikā paññā saddhānusārena pavattanato sutamayī paññā nāma.",
  "tika-s0501t3:118_5": "Tattha vīmaṁsanaṁ vimaṁsā, pāḷiyā,",
  "tika-s0501t3:118_6": "pāḷiatthassa ca vīmaṁsā.",
  "tika-s0501t3:118_7": "Vīmaṁsatīti vā vīmaṁsā,",
  "tika-s0501t3:118_8": "padaṁ padantarena,",
  "tika-s0501t3:118_9": "padatthaṁ padatthantarena vicāraṇakā paññā.",
  "tika-s0501t3:118_10": "Yathā cettha,",
  "tika-s0501t3:118_11": "evaṁ ussāhanādīsupi bhāvasādhanakattusādhanāni kātabbāni.",
  "tika-s0501t3:118_12": "Ussāhanā ca ussāhena upatthambhikā dhammassa dhāraṇaparicayasādhikā paññā ca,",
  "tika-s0501t3:118_13": "na vīriyaṁ,",
  "tika-s0501t3:118_14": "ettha ca yā sutamatteyeva pavattā,",
  "tika-s0501t3:118_15": "vīmaṁsādibhāvaṁ appattā nivattā,",
  "tika-s0501t3:118_16": "sā sutamayī paññā na hoti.",
  "tika-s0501t3:118_17": "Yā ca sutvā vīmaṁsitvā ussāhanādibhāvaṁ appattā nivattā,",
  "tika-s0501t3:118_18": "yā ca sutvā vīmaṁsitvā ussahitvā tulanādibhāvaṁ appattā nivattā,",
  "tika-s0501t3:118_19": "yā ca sutvā vīmaṁsitvā ussahitvā tulayitvā upaparikkhanabhāvaṁ appattā nivattā,",
  "tika-s0501t3:118_20": "sāpi paññā na sutamayī paññā hotīti daṭṭhabbā.",
  "tika-s0501t3:118_21": "Yā pana sutvā saddahantassa vīmaṁsā,",
  "tika-s0501t3:118_22": "vīmaṁsantassa ussāhanā,",
  "tika-s0501t3:118_23": "ussahantassa tulanā,",
  "tika-s0501t3:118_24": "tulayantassa upaparikkhā hoti,",
  "tika-s0501t3:118_25": "ayaṁ sutamayī paññā nāma hotīti daṭṭhabbā.",
  "tika-s0501t3:119_0": "Sutamayī paññā ācariyena vibhattā,",
  "tika-s0501t3:119_1": "amhehi ca ñātā,",
  "tika-s0501t3:119_2": "“katamā cintāmayī paññā”ti vattabbabhāvato sutamayiyā paññāya vibhajanānantaraṁ cintāmayiṁ paññaṁ vibhajituṁ “tathā sutena nissayenā”tiādimāha.",
  "tika-s0501t3:119_3": "Tattha sutanti suyyate pariyattidhammoti suto,",
  "tika-s0501t3:119_4": "savanaṁ pariyattidhammassāti vā sutaṁ,",
  "tika-s0501t3:119_5": "duvidhampi sutaṁ.",
  "tika-s0501t3:119_6": "Nissayena upanissāyāti attho.",
  "tika-s0501t3:119_7": "Itthambhūtalakkhaṇe cetaṁ “sutena nissayenā”ti karaṇavacanaṁ.",
  "tika-s0501t3:119_8": "Ettha pana “idaṁ pāṇātipātādiviramanaṁ sīlanaṭṭhena sīlaṁ,",
  "tika-s0501t3:119_9": "ayaṁ ekaggatā samādahanaṭṭhena samādhi,",
  "tika-s0501t3:119_10": "imāni bhūtupādāni ruppanaṭṭhena rūpāni,",
  "tika-s0501t3:119_11": "ime phassādayo namanaṭṭhena nāmāni,",
  "tika-s0501t3:119_12": "ime rūpādayo pañca dhammā rāsaṭṭhena khandhā”ti tesaṁ tesaṁ dhammānaṁ pīḷanādisabhāvassa vīmaṁsanābhūtā paññā vīmaṁsā nāma.",
  "tika-s0501t3:119_13": "Tesaṁyeva sīlasamādhiādīnaṁ sīlati patiṭṭhahati etthāti sīlantiādivacanatthaṁ pucchitvā sabhāgalakkhaṇarasapaccupaṭṭhānapadaṭṭhānānaṁ",
  "tika-s0501t3:119_14": "tuletvā viya gahaṇapaññā tulanaṁ nāma.",
  "tika-s0501t3:119_15": "Tesaṁyeva sīlasamādhiādīnaṁ dhammānaṁ sabhāvalakkhaṇaṁ avijahitvā aniccatādukkhatādinamanaruppanādisappaccayasaṅkhatādiākāre",
  "tika-s0501t3:119_16": "vitakketvā upaparikkhaṇapaññā eva upaparikkhā nāmāti visesato daṭṭhabbo.",
  "tika-s0501t3:119_17": "Sutadhammassa dhāraṇaparicayavasena pavattanato sutamayī paññā ussāhanā jātā viya na cintāmayī paññā",
  "tika-s0501t3:119_18": "cintitassa dhāraṇaparicayavasena appavattanatoti “ussāhanā”ti na vuttaṁ.",
  "tika-s0501t3:120_0": "Sutamayī paññā ceva cintāmayī paññā ca ācariyena vibhattā,",
  "tika-s0501t3:120_1": "amhehi ca ñātā,",
  "tika-s0501t3:120_2": "“katamā bhāvanāmayī paññā”ti vattabbabhāvato kāraṇabhūtānaṁ dvinnaṁ sutamayicintāmayipaññānaṁ dassanānantaraṁ",
  "tika-s0501t3:120_3": "phalabhūtaṁ bhāvanāmayiṁ paññaṁ vibhajanto “imāhi dvīhī”tiādimāha.",
  "tika-s0501t3:120_4": "Tattha imāhi dvīhi paññāhīti sutamayicintāmayipaññāhi kāraṇabhūtāhi.",
  "tika-s0501t3:120_5": "Sutamayipaññāya vā cintāmayipaññāya vā ubhayattha vā ṭhitoyeva yogāvacaro vipassanaṁ ārabhatīti.",
  "tika-s0501t3:120_6": "Manasikārasampayuttassāti rūpārūpesu pariggahādivasena saṅkhāresu aniccatādivasena manasikārena sammā pakārehi yuttappayuttassa.",
  "tika-s0501t3:120_7": "Diṭṭhivisuddhikaṅkhāvitaraṇavisuddhimaggāmaggañāṇadassanavisuddhi- paṭipadāñāṇadassanavisuddhisampādanena",
  "tika-s0501t3:120_8": "vipassanaṁ ussukkantassa yogāvacarassa santāne ñāṇadassanavisuddhisaṅkhātaṁ yaṁ ariyamaggañāṇaṁ nibbānārammaṇadassanabhūmiyaṁ",
  "tika-s0501t3:120_9": "vā bhāvanābhūmiyaṁ vā uppajjati,",
  "tika-s0501t3:120_10": "ayaṁ bhāvanāmayī paññāti attho daṭṭhabbo.",
  "tika-s0501t3:120_11": "Yadipi paṭhamamaggañāṇaṁ paṭhamaṁ nibbānadassanato “dassana”nti vuttaṁ,",
  "tika-s0501t3:120_12": "bhāvanāvasena pana pavattanato “bhāvanāmayī paññā”ti veditabbaṁ.",
  "tika-s0501t3:120_13": "Dassanabhūmīti paṭhamamaggaphalāni,",
  "tika-s0501t3:120_14": "sesāni “bhāvanābhūmī”ti vuccanti.",
  "tika-s0501t3:121_0": "8.",
  "tika-s0501t3:121_1": "Amhākācariya tumhehi “yassa satthā vā”tiādinā sutamayipaññādikā vibhattā,",
  "tika-s0501t3:121_2": "evaṁ sati sutena vinā cintāmayī paññā nāma na bhaveyya,",
  "tika-s0501t3:121_3": "mahābodhisattānaṁ pana sutena vinā cintāmayī paññā hotvevāti codanaṁ manasi katvā tasmiṁ saṅgahetvā pakārantarena vibhajituṁ “paratoghosā”tiādimāha.",
  "tika-s0501t3:122_0": "Tattha paratoghosāti parato pavatto desanāghoso paccayo etissāti paratoghosā.",
  "tika-s0501t3:122_1": "Paccattasamuṭṭhitāti pati visuṁ attaniyeva samuṭṭhitā.",
  "tika-s0501t3:122_2": "Yonisomanasikārāti tesaṁ tesaṁ cintetabbānaṁ rūpādīnaṁ dhammānaṁ ruppananamanādisabhāvapariggaṇhanādinā",
  "tika-s0501t3:122_3": "upāyena pavattamanasikārā cintāmayī paññā nāma,",
  "tika-s0501t3:122_4": "iminā sāvakāpi sāmaññato gahitā,",
  "tika-s0501t3:122_5": "tathāpi ugghaṭitaññuādīnaṁyeva vuttattā sāvakā idha gahitā,",
  "tika-s0501t3:122_6": "tasmā purimanayo yuttataro.",
  "tika-s0501t3:122_7": "Paratoti dhammadesakato pavattena dhammadesanāghosena hetunā yaṁ ñāṇaṁ uppajjati,",
  "tika-s0501t3:122_8": "paccattasamuṭṭhitena,",
  "tika-s0501t3:122_9": "yonisomanasikārena ca hetunā yaṁ ñāṇaṁ uppajjati,",
  "tika-s0501t3:122_10": "ayaṁ bhāvanāvasena pavattanato bhāvanāmayī paññā nāma,",
  "tika-s0501t3:122_11": "iminā sāvakāpi sāmaññato gahitā,",
  "tika-s0501t3:122_12": "tathāpi ugghaṭitaññuādīnaṁyeva vuttattā sāvakā idha gahitā,",
  "tika-s0501t3:122_13": "tasmā purimanayo yuttataro.",
  "tika-s0501t3:122_14": "Paratoti dhammadesakato pavattena dhammadesanāghosena hetunā yaṁ ñāṇaṁ uppajjati,",
  "tika-s0501t3:122_15": "paccattasamuṭṭhitena,",
  "tika-s0501t3:122_16": "yonisomanasikārena ca hetunā yaṁ ñāṇaṁ uppajjati,",
  "tika-s0501t3:122_17": "ayaṁ bhāvanāvasena pavattanato bhāvanāmayī paññā nāmāti vibhajitvā paṇḍitehi ñeyyāti vitthārena gambhīratthaṁ",
  "tika-s0501t3:122_18": "ñātuṁ icchantehi “evaṁ paṭipadāvibhāgenā”tiādinā aṭṭhakathāvacanena jānitabbo.",
  "tika-s0501t3:123_0": "Sutamayipaññādikā tisso paññā ācariyena nānānayehi vibhattā,",
  "tika-s0501t3:123_1": "amhehi ca ñātā,",
  "tika-s0501t3:123_2": "“tāsu yassa ekā vā dve vā paññā atthi,",
  "tika-s0501t3:123_3": "so puggalo konāmo,",
  "tika-s0501t3:123_4": "yassa ekāpi natthi,",
  "tika-s0501t3:123_5": "so puggalo konāmo”ti pucchitabbabhāvato yassa ayaṁ paññā,",
  "tika-s0501t3:123_6": "imā vā atthi,",
  "tika-s0501t3:123_7": "so puggalo itthannāmo,",
  "tika-s0501t3:123_8": "yassa natthi,",
  "tika-s0501t3:123_9": "so puggalo itthannāmoti paṭipadāpaññāppabhedena puggalaṁ vibhajituṁ “yassa imā”tiādi vuttaṁ.",
  "tika-s0501t3:124_0": "Tattha yassa atitikkhapaññassa sutamayī paññā ceva cintāmayī paññā ca imā dve paññā atthi,",
  "tika-s0501t3:124_1": "ayaṁ atitikkhapañño uddesamatteneva jānanato ugghaṭitaññū nāma.",
  "tika-s0501t3:124_2": "Yassa nātitikkhapaññassa uddesaniddesehi sutamayī paññā atthi,",
  "tika-s0501t3:124_3": "cintāmayī paññā natthi,",
  "tika-s0501t3:124_4": "ayaṁ nātitikkhapañño uddesaniddesehi jānanato vipañcitaññū nāma.",
  "tika-s0501t3:124_5": "Yassa mandapaññassa uddesaniddesehi neva sutamayī paññā atthi,",
  "tika-s0501t3:124_6": "na cintāmayī paññā ca,",
  "tika-s0501t3:124_7": "ayaṁ mandapañño uddesaniddesapaṭiniddesehi jānanato niravasesavitthāradesanāya netabbato neyyo nāmāti.",
  "tika-s0501t3:124_8": "Aṭṭhakathāyaṁ pana “idāni yadatthaṁ imā paññā uddhaṭā,",
  "tika-s0501t3:124_9": "tameva veneyyapuggalavibhāgaṁ yojetvā dassetuṁ ‘yassā’tiādi vutta”ntiādi vuttaṁ.",
  "tika-s0501t3:125_0": "9.",
  "tika-s0501t3:125_1": "“Tattha bhagavā ugghaṭitaññussā”tiādinā desanaṁ vibhāveti,",
  "tika-s0501t3:125_2": "“tattha catasso paṭipadā”tiādinā paṭipadāvibhāgehi,",
  "tika-s0501t3:125_3": "“svāyaṁ hāro”tiādinā ñāṇavibhāgehi ca desanābhājanaṁ veneyyattayaṁ ācariyena vibhattaṁ,",
  "tika-s0501t3:125_4": "amhehi ca ñātaṁ,",
  "tika-s0501t3:125_5": "“yāya desanāpāḷiyā desanāhāraṁ yojetuṁ pubbe ‘dhammaṁ vo,",
  "tika-s0501t3:125_6": "bhikkhave,",
  "tika-s0501t3:125_7": "desessāmī’tiādinā desanāhārassa visayabhāvena yā pāḷidesanā nikkhittā,",
  "tika-s0501t3:125_8": "sā pāḷidesanā desanāhārena niddhāritesu assādādīsu atthesu kimatthaṁ desayatī”ti pucchitabbattā “imaṁ",
  "tika-s0501t3:125_9": "atthaṁ desayatī”ti niyametvā dassetuṁ “sāyaṁ dhammadesanā”tiādi āraddhaṁ.",
  "tika-s0501t3:126_0": "Tattha sāyaṁ dhammadesanāti yā dhammadesanā ādikalyāṇādikā pubbe desanāhārassa visayabhāvena nikkhittā,",
  "tika-s0501t3:126_1": "sāyaṁ dhammadesanā assādādīsu kimatthaṁ desayatīti kathetukāmatāya pucchati,",
  "tika-s0501t3:126_2": "pucchitvā “cattāri saccāni desayatī”ti vissajjeti,",
  "tika-s0501t3:126_3": "tāni sarūpato dassetuṁ “dukkhaṁ samudayaṁ nirodhaṁ magga”nti vuttaṁ.",
  "tika-s0501t3:126_4": "Pavattipavattakanivattinivattanupāyabhāvena aviparītabhāvato “saccānī”ti vuttāni.",
  "tika-s0501t3:127_0": "Yassaṁ desanāyaṁ saccāni desanāhārena niddhāritāni,",
  "tika-s0501t3:127_1": "sā desanā cattāri saccāni desayatīti yuttaṁ hotu.",
  "tika-s0501t3:127_2": "Yassaṁ desanāyaṁ assādādayo niddhāritā,",
  "tika-s0501t3:127_3": "sā desanā cattāri saccāni desayatīti na sakkā vattuṁ.",
  "tika-s0501t3:127_4": "Heṭṭhā ca assādādayo niddhāritā,",
  "tika-s0501t3:127_5": "tasmā “assādādayo”tipi vattabbanti codanaṁ manasi katvā “ādīnavo phalañca dukkha”ntiādi vuttaṁ.",
  "tika-s0501t3:127_6": "Desanāhārena saṁvaṇṇanānayena desanāyaṁ niddhārito ādīnavo ceva phalañca dukkhasaccaṁ hoti,",
  "tika-s0501t3:127_7": "assādo samudayasaccaṁ,",
  "tika-s0501t3:127_8": "nissaraṇaṁ nirodhasaccaṁ,",
  "tika-s0501t3:127_9": "upāyo ceva āṇatti ca maggasaccaṁ hoti,",
  "tika-s0501t3:127_10": "tasmā “cattāri saccāni desayatī”ti vattabbamevāti.",
  "tika-s0501t3:128_0": "Taṇhāvajjā tebhūmakadhammā dukkhaṁ,",
  "tika-s0501t3:128_1": "te ca aniccādīhi pīḷitattā ādīnavāyeva.",
  "tika-s0501t3:128_2": "Phalanti desanāya phalaṁ lokiyaṁ,",
  "tika-s0501t3:128_3": "na lokuttaraṁ,",
  "tika-s0501t3:128_4": "tasmā dukkhanti vattabbameva.",
  "tika-s0501t3:128_5": "Assādoti taṇhāssādassa gahitattā “assādo samudayo”ti ca vattabbaṁ.",
  "tika-s0501t3:128_6": "Assādekadeso dukkhameva,",
  "tika-s0501t3:128_7": "assādekadeso dukkhañceva samudayo ca.",
  "tika-s0501t3:128_8": "Saha vipassanāya ariyamaggo ca bhagavato āṇatti ca desanāya phalādhigamassa upāyabhāvato “upāyo,",
  "tika-s0501t3:128_9": "āṇatti ca maggo”ti vuttaṁ,",
  "tika-s0501t3:128_10": "nissaraṇekadesopi maggoti daṭṭhabbo.",
  "tika-s0501t3:128_11": "“Imāni cattāri saccāni yā desanā visesato desayati,",
  "tika-s0501t3:128_12": "katamā sā”ti pucchitabbattā visesaṁ niyametvā dassetuṁ “imāni cattāri saccāni idaṁ dhammacakka”nti vuttaṁ.",
  "tika-s0501t3:128_13": "Idaṁ vuccamānaṁ dhammacakkaṁ imāni cattāri saccāni visesato desayatīti yojanā kātabbā.",
  "tika-s0501t3:129_0": "“Yā desanā imāni cattāri saccāni visesato desayati,",
  "tika-s0501t3:129_1": "tassā desanāya dhammacakkabhāvaṁ kiṁ bhagavā āhā”ti vattabbabhāvato “yathāha bhagavā”tiādi vuttaṁ.",
  "tika-s0501t3:129_2": "Tattha “jātipi dukkhā”tiādivacanato taṇhāvajjaṁ jātiādikaṁ tebhūmakadhammajātaṁ dukkhassa adhiṭṭhānabhāvena,",
  "tika-s0501t3:129_3": "dukkhadukkhādibhāvena ca “dukkha”nti vuttaṁ.",
  "tika-s0501t3:129_4": "Meti mayā pavattitanti yojanā.",
  "tika-s0501t3:129_5": "Bhikkhaveti savane ussāhaṁ janetuṁ ālapati.",
  "tika-s0501t3:129_6": "Bārāṇasiyanti bārāṇasīnagarassa avidūre.",
  "tika-s0501t3:129_7": "Isipataneti sīlakkhandhādīnaṁ isanato gavesanato “isī”ti voharitānaṁ paccekabuddhānaṁ patanaṭṭhāne.",
  "tika-s0501t3:129_8": "Migadāyeti migānaṁ abhayadānaṭṭhāne kārite assameva.",
  "tika-s0501t3:130_0": "Anuttaranti uttaritarābhāvena anuttaraṁ anatisayaṁ.",
  "tika-s0501t3:130_1": "Dhammacakkanti satipaṭṭhānādike sabhāvadhāraṇādinā atthena dhammo ceva pavattanaṭṭhena cakkañcāti dhammacakkaṁ.",
  "tika-s0501t3:130_2": "Appaṭivattiyanti appaṭisedhanīyaṁ. Kasmā?",
  "tika-s0501t3:130_3": "Janakassa bhagavato dhammissarattā sammāsambuddhattā,",
  "tika-s0501t3:130_4": "jaññassa ca anuttarattā koṇḍaññādīnañceva aṭṭhārasabrahmakoṭiyā ca catusaccapaṭivedhasādhanato ca.",
  "tika-s0501t3:130_5": "“Kena appaṭivattiya”nti pucchitabbattā “samaṇena vā”tiādimāha.",
  "tika-s0501t3:130_6": "Tattha samaṇenāti pabbajjamattūpagatena.",
  "tika-s0501t3:130_7": "Brāhmaṇenāti jātibrāhmaṇena.",
  "tika-s0501t3:130_8": "Paramatthānañhi samaṇabrāhmaṇānaṁ paṭisedhane cittuppādānuppajjanampi natthi.",
  "tika-s0501t3:130_9": "Devenāti chakāmāvacaradevena.",
  "tika-s0501t3:130_10": "Brahmunāti rūpabrahmā gahitā.",
  "tika-s0501t3:130_11": "“Samaṇena vā …pe…",
  "tika-s0501t3:130_12": "brahmunā”ti ettakameva avatvā“kenacī”ti vuttavacanena avasesakhattiyagahapatiparisajanā saṅgahitā.",
  "tika-s0501t3:130_13": "Tasmā khattiyabrāhmaṇagahapatisamaṇacātumahārājikatāvatiṁsamārabrahmaparisā aṭṭhavidhāpi paṭisedhetuṁ asamatthāyevāti veditabbā.",
  "tika-s0501t3:130_14": "Lokasminti sattasamūhe dhammacakkādhāre.",
  "tika-s0501t3:131_0": "“Dvādasa padāni sutta”nti gāthānurūpaṁ dhammacakkasutte padāni vibhajanto “tattha aparimāṇā”tiādimāha.",
  "tika-s0501t3:131_1": "Tattha tatthāti dhammacakkadesanāyaṁ.",
  "tika-s0501t3:131_2": "“Aparimāṇā akkharā aparimāṇā padā”ti avatvā “aparimāṇā padā aparimāṇā akkharā”ti uppaṭipāṭivacanehi yebhuyyena padasaṅgahitānīti dasseti. Padā, akkharā,",
  "tika-s0501t3:131_3": "byañjanāti ca liṅgavipallāsānīti daṭṭhabbāni.",
  "tika-s0501t3:131_4": "Etasseva atthassāti vattabbākārassa catusaccasaṅkhātassa atthasseva saṅkāsanā pakāsanā pakāsanākāro paññattākāroti",
  "tika-s0501t3:131_5": "ākāravantaākārasambandhe sāmivacanaṁ.",
  "tika-s0501t3:131_6": "Saṅkāsanākāroti ca saṅkāsanīyassa atthassa ākāro.",
  "tika-s0501t3:131_7": "Esa nayo sesesupi.",
  "tika-s0501t3:131_8": "Itipīti iti iminā pakārenapi,",
  "tika-s0501t3:131_9": "iminā pakārenapi idaṁ jātiādikaṁ dukkhaṁ ariyasaccanti veditabbaṁ.",
  "tika-s0501t3:132_0": "Ayanti kāmataṇhādibhedā ayaṁ taṇhā.",
  "tika-s0501t3:132_1": "Dukkhasamudayoti dukkhanibbattanassa hetubhāvato dukkhasamudayo.",
  "tika-s0501t3:132_2": "Ayanti sabbasaṅkhatato nissaṭā ayaṁ asaṅkhatā dhātu.",
  "tika-s0501t3:132_3": "Dukkhanirodhoti jātiādippabhedassa dukkhassa anuppādananirodhapaccayattā dukkhanirodho.",
  "tika-s0501t3:132_4": "Ayanti sammādiṭṭhādiko aṭṭhaṅgiko ariyo maggo.",
  "tika-s0501t3:132_5": "Dukkhanirodhabhūtaṁ nibbānaṁ ārammaṇakaraṇavasena gatattā,",
  "tika-s0501t3:132_6": "dukkhanirodhappattiyā paṭipadābhāvato ca dukkhanirodhagāminī paṭipadā.",
  "tika-s0501t3:132_7": "Sesaṁ vuttanayameva.",
  "tika-s0501t3:133_0": "“Tattha aparimāṇā”tiādinā byañjanapadaatthapadāni vibhajitvā tesaṁ aññamaññaṁ visayivisayabhāvena sambandhabhāvaṁ",
  "tika-s0501t3:133_1": "dassetuṁ “tattha bhagavā akkharehi saṅkāsetī”tiādi vuttaṁ.",
  "tika-s0501t3:133_2": "Atha vā bhagavā kiṁ sāmaññehi akkharādīhi saṅkāseti vā pakāseti vā,",
  "tika-s0501t3:133_3": "udāhu yathārahaṁ saṅkāseti pakāsetītiādivicāraṇāya sambhavato visayavisayibhāvena sambandhabhāvaṁ niyametvā",
  "tika-s0501t3:133_4": "dassetuṁ “tattha bhagavā akkharehi saṅkāsetī”tiādi vuttaṁ.",
  "tika-s0501t3:133_5": "Tattha “akkharehi saṅkāsetī”ti kasmā evaṁ vuttaṁ,",
  "tika-s0501t3:133_6": "nanu “dukkhasacca”ntiādīsu padeneva dukkhasaccatthattādiko saṅkāsitabboti? Saccaṁ,",
  "tika-s0501t3:133_7": "padāvayavassa pana akkharassa gahaṇamukheneva akkharasamudāyassapi padassa gahaṇaṁ hoti,",
  "tika-s0501t3:133_8": "pade gahite ca dukkhasaccatthādikāvabodho hotveva,",
  "tika-s0501t3:133_9": "evaṁ sati padeneva sijjhanato akkharo visuṁ na gahetabboti? Na,",
  "tika-s0501t3:133_10": "dukkhasaccatthādikāvabodhassa visesuppattibhāvato.",
  "tika-s0501t3:133_11": "Du-iti akkharena hi anekupaddavādhiṭṭhānabhāvena kucchitattho gahito,",
  "tika-s0501t3:133_12": "kha-iti akkharena dhuvasubhasukhattabhāvavirahena tucchatthoti evamādikāvabodhassa visesuppatti bhavati.",
  "tika-s0501t3:133_13": "Tena vuttaṁ “padatthagahaṇassa visesādhānaṁ jāyatī”ti.",
  "tika-s0501t3:133_14": "Padapariyosāne vākyapariyosānābhāvato akkharehi saṁkhittena dīpiyamāno attho padehi pakāsitovāti vuttaṁ “padehi pakāsetī”ti.",
  "tika-s0501t3:133_15": "Vākyapariyosāne pana saṅkāsito pakāsito attho vivarito vivaṭo katovāti vuttaṁ.",
  "tika-s0501t3:133_16": "“Byañjanehi vivaratī”ti.",
  "tika-s0501t3:133_17": "Pakārehi ca vākyabhede kate so attho vibhatto nāmāti vuttaṁ “ākārehi vibhajatī”ti.",
  "tika-s0501t3:133_18": "Vākyāvayavānaṁ padānaṁ paccekaṁ nibbacanavibhāge kate so attho pākaṭo katovāti vuttaṁ “niruttīhi uttānīkarotī”ti.",
  "tika-s0501t3:133_19": "Katanibbacanehi vākyāvayavehi vitthāravasena niravasesato desitehi veneyyasattānaṁ citte parisamantato tosanaṁ hoti,",
  "tika-s0501t3:133_20": "paññātejanañcāti āha “niddesehi paññapetī”ti.",
  "tika-s0501t3:134_0": "“Bhagavā akkharehi saṅkāsetī”tiādīsu “bhagavā evā”ti vā “akkharehi evā”ti vā avadhāraṇe yojite “sāvako na saṅkāseti,",
  "tika-s0501t3:134_1": "padādīhi na saṅkāsetī”ti attho bhaveyya,",
  "tika-s0501t3:134_2": "sāvako ca saṅkāseti,",
  "tika-s0501t3:134_3": "padādīhi ca saṅkāseti.",
  "tika-s0501t3:134_4": "Kattha avadhāraṇaṁ yojetabbanti ce?",
  "tika-s0501t3:134_5": "“Bhagavā akkharehi saṅkāsetiyevā”ti avadhāraṇaṁ yojetabbaṁ.",
  "tika-s0501t3:134_6": "Evañhi sati sāvakena saṅkāsito vā padādīhi saṅkāsito vā attho saṅgahito hoti.",
  "tika-s0501t3:134_7": "Atthapadānañca akkharādinānāvisayatā siddhā hoti.",
  "tika-s0501t3:134_8": "Tena ekānusandhike sutte chaḷeva atthapadāni niddhāretabbāni,",
  "tika-s0501t3:134_9": "anekānusandhike sutte anusandhibhedena visuṁ visuṁ cha cha atthapadāni niddhāretabbāni.",
  "tika-s0501t3:135_0": "“Chasu byañjanapadesu katamena byañjanapadena katamaṁ kiccaṁ sādhetī”ti pucchitabbattā “iminā idaṁ kiccaṁ,",
  "tika-s0501t3:135_1": "iminā idaṁ kiccaṁ sādhetī”ti niyametvā dassetuṁ “tattha bhagavā akkharehi ca padehi ca ugghaṭetī”tiādimāha.",
  "tika-s0501t3:135_2": "Tattha tatthāti akkharādīsu byañjanapadesu.",
  "tika-s0501t3:135_3": "Ugghaṭetīti ugghaṭanakiccaṁ sādhetīti attho.",
  "tika-s0501t3:135_4": "Kiñcāpi desanāva ugghaṭanakiccaṁ sādheti,",
  "tika-s0501t3:135_5": "bhagavā pana desanājanakattā ugghaṭanakiccaṁ sādhetīti vuccati.",
  "tika-s0501t3:135_6": "Sesesupi evamattho daṭṭhabbo.",
  "tika-s0501t3:136_0": "“Ugghaṭanakiccasādhikā desanāyeva kiṁ vipañcanavitthāraṇakiccasādhikā desanājanakattā,",
  "tika-s0501t3:136_1": "udāhu visuṁ visuṁ kiccasādhikā aññā”ti pucchitabbabhāvato visuṁ visuṁ kiccasādhikā aññā desanāti niyametvā dassetuṁ “tattha ugghaṭanā ādī”tiādimāha.",
  "tika-s0501t3:136_2": "Atha vā “katamā ugghaṭanā,",
  "tika-s0501t3:136_3": "katamā vipañcanā,",
  "tika-s0501t3:136_4": "katamā vitthāraṇā”ti pucchitabbattā vuttaṁ “tattha ugghaṭanā ādī”tiādi.",
  "tika-s0501t3:136_5": "Tattha tatthāti ugghaṭanādikiccasādhikāsu desanāsu.",
  "tika-s0501t3:136_6": "Ugghaṭanāti ugghaṭanakiccasādhikā desanā ādidesanā hoti.",
  "tika-s0501t3:136_7": "Vipañcanāti vipañcanakiccasādhikā desanā majjhedesanā hoti.",
  "tika-s0501t3:136_8": "Vitthāraṇāti vitthāraṇakiccasādhikā desanā pariyosānadesanā hotīti attho daṭṭhabbo.",
  "tika-s0501t3:137_0": "“Ugghaṭiyanto uddisiyamāno pariyattiatthabhūto dhammavinayo katamaṁ puggalaṁ vineti,",
  "tika-s0501t3:137_1": "vipañciyanto niddisiyamāno pariyattiatthabhūto dhammavinayo katamaṁ puggalaṁ vineti,",
  "tika-s0501t3:137_2": "vitthāriyanto paṭiniddisiyamāno pariyattiatthabhūto dhammavinayo katamaṁ puggalaṁ vinetī”ti pucchitabbattā “soyaṁ dhammavinayo”tiādimāha.",
  "tika-s0501t3:137_3": "Aṭṭhakathāyaṁ pana “evaṁ ‘akkharehi saṅkāsetī’tiādīnaṁ channaṁ byañjanapadānaṁ byāpāraṁ dassetvā idāni",
  "tika-s0501t3:137_4": "atthapadānaṁ byāpāraṁ dassetuṁ ‘soyaṁ dhammavinayo’tiādi vutta”nti vuttaṁ.",
  "tika-s0501t3:138_0": "Tattha ugghaṭiyanto uddisiyamāno uddesapariyattiatthabhūto so ayaṁ dhammavinayo ugghaṭitaññupuggalaṁ vineti,",
  "tika-s0501t3:138_1": "tena ugghaṭitaññuno puggalassa vinayanena naṁ ugghaṭiyantaṁ uddisiyamānaṁ uddesapariyattiatthabhūtaṁ vinayaṁ “ādikalyāṇo”ti āhu.",
  "tika-s0501t3:138_2": "Vipañciyanto niddisiyamāno niddesapariyattiatthabhūto so ayaṁ dhammavinayo vipañcitaññupuggalaṁ vineti,",
  "tika-s0501t3:138_3": "tena vipañcitaññupuggalassa vinayanena naṁ vipañciyantaṁ niddisiyamānaṁ niddesapariyattiatthabhūtaṁ vinayaṁ “majjhekalyāṇo”ti āhu.",
  "tika-s0501t3:138_4": "Vitthāriyanto paṭiniddisiyamāno paṭiniddesapariyattiatthabhūto so ayaṁ dhammavinayo neyyaṁ puggalaṁ vineti vinayanaṁ janeti,",
  "tika-s0501t3:138_5": "tena neyyassa puggalassa vinayanena naṁ vitthāriyantaṁ paṭiniddisiyamānaṁ paṭiniddesapariyattiatthabhūtaṁ",
  "tika-s0501t3:138_6": "vinayaṁ “pariyosānakalyāṇo”ti āhūti yojanatthoti daṭṭhabbo.",
  "tika-s0501t3:139_0": "Atha vā “akkharehi saṅkāsetī”tiādinā channaṁ padānaṁ byāpāro dassito,",
  "tika-s0501t3:139_1": "evaṁ sati attho nibyāpāro siyā,",
  "tika-s0501t3:139_2": "attho ca nippariyāyato sabyāpāroyevāti codanaṁ manasi katvā āha “soyaṁ dhammavinayo”tiādi.",
  "tika-s0501t3:139_3": "Etena atthoyeva mukhyato veneyyattayassa vinayanakiccaṁ sādheti,",
  "tika-s0501t3:139_4": "atthavācako pana saddo ṭhānūpacārato veneyyattayassa vinayanakiccaṁ sādhetīti dasseti.",
  "tika-s0501t3:139_5": "Padaparamassa pana saccappaṭivedhassa patiṭṭhānābhāvato so idha na vutto.",
  "tika-s0501t3:139_6": "Sekkhaggahaṇena vā kalyāṇaputhujjanassa viya neyyaggahaṇena padaparamassa puggalassāpi gahaṇaṁ daṭṭhabbaṁ.",
  "tika-s0501t3:139_7": "Akkharehītiādīsu karaṇatthe karaṇavacanaṁ,",
  "tika-s0501t3:139_8": "na hetvatthe.",
  "tika-s0501t3:139_9": "Akkharādīnañhi ugghaṭanādīni payojanāniyeva honti,",
  "tika-s0501t3:139_10": "na ugghaṭanādīnaṁ akkharādīni payojanānīti “annena vasatī”tiādīsu viya na hetuattho gahetabbo.",
  "tika-s0501t3:139_11": "Tattha hi annena hetunā vasati,",
  "tika-s0501t3:139_12": "vasanena hetunā annaṁ laddhanti vasanakiriyāya phalaṁ vasanakiriyāya hetubhāvena gahitaṁ.",
  "tika-s0501t3:139_13": "“Ajjhesanena vasatī”tiādīsupi eseva nayo.",
  "tika-s0501t3:139_14": "Tenāha “yadatthā ca kiriyā,",
  "tika-s0501t3:139_15": "so hetū”ti.",
  "tika-s0501t3:139_16": "Tattha yadatthāti so annādiko attho yassā vasanādikiriyāyāti yadatthā,",
  "tika-s0501t3:139_17": "vasanādikiriyā,",
  "tika-s0501t3:139_18": "so annādiko attho tassā vasanādikiriyāya hetūti attho veditabbo.",
  "tika-s0501t3:140_0": "10.",
  "tika-s0501t3:140_1": "“Tattha aparimāṇā padā”tiādinā “dhammaṁ vo bhikkhave desessāmī”ti uddiṭṭhāya pāḷiyā dvādasapadasampattisaṅkhātaṁ",
  "tika-s0501t3:140_2": "tividhakalyāṇataṁ dassetvā idāni chaatthapadachabyañjanapadabhedena sampattisaṅkhātaṁ atthapadabyañjanapadakalyāṇataṁ",
  "tika-s0501t3:140_3": "dassento “tattha chappadāni attho”tiādimāha.",
  "tika-s0501t3:140_4": "Atha vā “dvādasa padāni sutta”nti vuttānurūpaṁ “tattha aparimāṇā”tiādinā “dhammaṁ vo bhikkhave desessāmī”ti",
  "tika-s0501t3:140_5": "uddiṭṭhāya pāḷiyā dvādasapadatā dassetvā “ādikalyāṇaṁ majjhekalyāṇaṁ pariyosānakalyāṇa”nti vuttānurūpaṁ",
  "tika-s0501t3:140_6": "“tattha bhagavā akkharehi cā”tiādinā tassā pāḷiyā tividhakalyāṇatā dassitā,",
  "tika-s0501t3:140_7": "dassetvā idāni “sātthaṁ sabyañjanaṁ kevalaparipuṇṇaṁ parisuddha”nti vuttānurūpaṁ tassā pāḷiyā chaatthapadabyañjanapadasampannataṁ",
  "tika-s0501t3:140_8": "dassetuṁ “tattha chappadāni attho”tiādi vuttaṁ.",
  "tika-s0501t3:140_9": "Tattha tatthāti tissaṁ desanāhāravisayasaṅkhātāyaṁ pāḷiyaṁ chappadāni attho.",
  "tika-s0501t3:140_10": "Katamāni chappadāni?",
  "tika-s0501t3:140_11": "Saṅkāsanā, pakāsanā, vivaraṇā,",
  "tika-s0501t3:140_12": "vibhajanā,",
  "tika-s0501t3:140_13": "uttānīkammaṁ,",
  "tika-s0501t3:140_14": "paññatti imāni chappadāni.",
  "tika-s0501t3:140_15": "Attho yassa atthi tasmā sātthaṁ.",
  "tika-s0501t3:140_16": "Tatthāti tissaṁ desanāhāravisayasaṅkhātāyaṁ pāḷiyaṁ chappadāni byañjanaṁ.",
  "tika-s0501t3:140_17": "Katamāni chappadāni? Akkharaṁ, padaṁ,",
  "tika-s0501t3:140_18": "byañjanaṁ, ākāro, nirutti,",
  "tika-s0501t3:140_19": "niddeso imāni chappadāni.",
  "tika-s0501t3:140_20": "Byañjanaṁ yassa atthīti sabyañjananti yojanā kātabbā.",
  "tika-s0501t3:140_21": "Tenāti tassā pāḷiyā tividhakalyāṇachaatthapadasampannachabyañjanapadasampannaṭṭhena,",
  "tika-s0501t3:140_22": "“dhammaṁ vo,",
  "tika-s0501t3:140_23": "bhikkhave…pe…",
  "tika-s0501t3:140_24": "suddha”nti bhagavā āhāti attho.",
  "tika-s0501t3:141_0": "Kevalasaddassa sakalādiatthavācakattā adhippetatthaṁ niyametvā dassetuṁ “kevalanti lokuttaraṁ na missaṁ lokiyehi dhammehī”ti vuttaṁ.",
  "tika-s0501t3:141_1": "Paripuṇṇanti adhippetatthe ekopi attho ūno natthi,",
  "tika-s0501t3:141_2": "vācakasaddesupi anatthako ekopi saddo adhiko natthīti paripuṇṇaṁ anūnaṁ anatirekaṁ.",
  "tika-s0501t3:141_3": "Parisuddhanti saddadosaatthadosādivirahato vā parisuddhaṁ,",
  "tika-s0501t3:141_4": "rāgādimalavirahato vā pariyodātānaṁ uttarimanussadhammavisesānaṁ upaṭṭhitaṭṭhānattā parisuddhaṁ pariyodātaṁ.",
  "tika-s0501t3:141_5": "Niggataṁ malaṁ etassa dhammassāti nimmalaṁ.",
  "tika-s0501t3:141_6": "Saddadosādivirahato vā rāgādivirahato vā sabbamalehi apagataṁ pari samantato odātanti pariyodātaṁ.",
  "tika-s0501t3:141_7": "Upaṭṭhitanti upatiṭṭhanti ettha sabbavisesāti upaṭṭhitaṁ yathā “padakkanta”nti.",
  "tika-s0501t3:141_8": "Padakkantaṁ padakkantaṭṭhānaṁ.",
  "tika-s0501t3:141_9": "Visisanti manussadhammehīti visesā,",
  "tika-s0501t3:141_10": "sabbe visesā sabbavisesā,",
  "tika-s0501t3:141_11": "sabbato vā visesāti sabbavisesā,",
  "tika-s0501t3:141_12": "uttarimanussadhammā.",
  "tika-s0501t3:141_13": "Tesaṁ sabbavisesānaṁ upaṭṭhitanti yojanā.",
  "tika-s0501t3:141_14": "Idanti sikkhattayasaṅgahaṁ sāsanabrahmacariyaṁ.",
  "tika-s0501t3:141_15": "Tathāgatassa sammāsambuddhassa padanti tathāgatapadaṁ.",
  "tika-s0501t3:141_16": "Padanti ca paṭipattigamanena vā desanāgamanena vā kilesaggahaṇaṁ.",
  "tika-s0501t3:141_17": "Ottharitvā gamanaṭṭhānaṁ itipi vuccati pavuccati,",
  "tika-s0501t3:141_18": "tathāgatena gocarāsevanena vā bhāvanāsevanena vā nisevitaṁ bhajitaṁ itipi vuccati,",
  "tika-s0501t3:141_19": "tathāgatassa mahāvajirañāṇasabbaññutaññāṇadantehi ārañjitaṁ ārañjitaṭṭhānaṁ itipi vuccati,",
  "tika-s0501t3:141_20": "ato tathāgatapadādibhāvena vattabbabhāvato etaṁ sāsanabrahmacariyaṁ iti paññāyati.",
  "tika-s0501t3:141_21": "Brahmacariyanti brahmuno sabbasattuttamassa bhagavato cariyaṁ,",
  "tika-s0501t3:141_22": "brahmaṁ vā sabbaseṭṭhaṁ cariyaṁ brahmacariyaṁ.",
  "tika-s0501t3:141_23": "Paññāyatīti yathāvuttehi pakārehi ñāyatīti attho veditabbo.",
  "tika-s0501t3:142_0": "“Imassa sikkhattayassa saṅgahassa sāsanassa paripuṇṇabhāvaparisuddhabhāvasaṅkhātaṁ tathāgatapadabhāvaṁ!Tathāgatapadabhāvaṁ,",
  "tika-s0501t3:142_1": "tathāgatanisevitabhāvaṁ,",
  "tika-s0501t3:142_2": "tathāgataārañjitabhāvaṁ,",
  "tika-s0501t3:142_3": "tehi pakārehi ñāpitabhāvaṁ kathaṁ mayaṁ nikkaṅkhā jānissāmā”ti vattabbato “tenāha bhagavā”tiādi vuttaṁ,",
  "tika-s0501t3:142_4": "tabbhāvadīpakena bhagavatā vuttena vacanena tumhehi nikkaṅkhehi jānitabboti vuttaṁ hoti.",
  "tika-s0501t3:143_0": "Yadi bhagavā akkharehi ca padehi ca ugghaṭeti,",
  "tika-s0501t3:143_1": "byañjanehi ca ākārehi ca vipañcayati,",
  "tika-s0501t3:143_2": "niruttīhi ca niddesehi ca vitthāreti,",
  "tika-s0501t3:143_3": "evaṁ sati ācariyena racitena desanāhārena payojanaṁ na bhavati,",
  "tika-s0501t3:143_4": "desanāhārena na vinā bhagavato desanāyameva atthasijjhanatoti codanaṁ manasi katvā “kesaṁ ayaṁ dhammadesanā”ti pucchitvā “yogīna”nti āha.",
  "tika-s0501t3:143_5": "Tattha yogīnanti yujjanti catusaccakammaṭṭhānabhāvanāyanti yogino,",
  "tika-s0501t3:143_6": "tesaṁ yogīnaṁ.",
  "tika-s0501t3:143_7": "Tena mayā racitena desanāhārena saṁvaṇṇitā ayaṁ vuttappakārā bhagavato desanā ugghaṭanādikiccaṁ sādhetīti desanāhāro yogīnaṁ sātthakoyevāti daṭṭhabbo.",
  "tika-s0501t3:143_8": "“Desanāhārassa assādādidesanāhārabhāvo kena amhehi jānitabbo saddahitabbo”ti vattabbattā “tenāha āyasmā…pe…",
  "tika-s0501t3:143_9": "desanāhāro”ti vuttaṁ.",
  "tika-s0501t3:143_10": "Tattha tena assādādidesanāhārabhāvena āyasmā mahākaccāno “assādādīnavatā…pe…",
  "tika-s0501t3:143_11": "desanāhāro”ti yaṁ vacanaṁ āha,",
  "tika-s0501t3:143_12": "tena vacanena tumhehi desanāhārassa yogīnaṁ assādādidesanāhārabhāvo jānitabbo saddahitabboti vuttaṁ hoti.",
  "tika-s0501t3:144_0": "“Kiṁ pana ettāvatā desanāhāro paripuṇṇo,",
  "tika-s0501t3:144_1": "añño niyutto natthī”ti pucchitabbattā “niyutto desanāhāro”ti vuttaṁ.",
  "tika-s0501t3:144_2": "Tattha yassaṁ desanāyaṁ assādādayo yena desanāhārena niddhāritā,",
  "tika-s0501t3:144_3": "tassaṁ desanāyaṁ so desanāhāro niddhāretvā yojitoti attho daṭṭhabboti.",
  "tika-s0501t3:145_0": "Iti desanāhāravibhaṅge sattibalānurūpā racitā",
  "tika-s0501t3:146_0": "Vibhāvanā niṭṭhitā.",
  "tika-s0501t3:147_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:148_0": "2. Vicayahāravibhaṅgavibhāvanā",
  "tika-s0501t3:149_0": "11.",
  "tika-s0501t3:149_1": "Yena yena saṁvaṇṇanāvisesabhūtena desanāhāravibhaṅgena assādādayo suttatthā ācariyena vibhattā,",
  "tika-s0501t3:149_2": "so saṁvaṇṇanāvisesabhūto desanāhāravibhaṅgo paripuṇṇo,",
  "tika-s0501t3:149_3": "“katamo vicayo hāro”ti pucchitabbattā “tattha katamo vicayo hāro”tiādi vuttaṁ.",
  "tika-s0501t3:149_4": "Tattha tatthāti tesu niddiṭṭhesu soḷasasu desanāhārādīsu hāresu katamo saṁvaṇṇanāviseso vicayo hāro vicayahāravibhaṅgo nāmāti pucchati.",
  "tika-s0501t3:149_5": "“Yaṁ pucchitañca vissajjitañcā”tiādiniddesagāthāya idāni mayā vuccamāno “ayaṁ vicayo hāro kiṁ vicinatī”tiādiko",
  "tika-s0501t3:149_6": "saṁvaṇṇanāviseso vicayahāravibhaṅgo nāmāti yojanā.",
  "tika-s0501t3:150_0": "“Ayaṁ vicayo hāro kiṁ vicinatī”ti iminā yo vicayo vicinitabbo,",
  "tika-s0501t3:150_1": "taṁ vicayaṁ vicinitabbaṁ pucchati,",
  "tika-s0501t3:150_2": "tasmā vicinitabbaṁ visayaṁ visuṁ visuṁ niyametvā dassetuṁ “padaṁ vicinati,",
  "tika-s0501t3:150_3": "pañhaṁ vicinatī”tiādi vuttaṁ.",
  "tika-s0501t3:150_4": "“Kiṁ vicayo padavicayo”tiādiṁ avatvā “kiṁ vicinati,",
  "tika-s0501t3:150_5": "padaṁ vicinatī”tiādivacanena vicayasaddassa kattusādhanatthaṁ dasseti.",
  "tika-s0501t3:150_6": "Tattha padaṁ vicinatīti navavidhassa suttantassa sabbaṁ padaṁ yāva nigamanā nāmapadādijātisaddādiitthiliṅgādiākārantādipaṭhamavibhatyantādiekavacanādivasena vicinati.",
  "tika-s0501t3:150_7": "Pañhaṁ vicinatīti adiṭṭhajotanādisattādhiṭṭhānādisammutivisayādiatītavisayādivasena vicinati.",
  "tika-s0501t3:150_8": "Vissajjanaṁ vicinatīti ekaṁsabyākaraṇavissajjanādisāvasesabyākaraṇavissajjanādi sauttarabyākaraṇa vissajjanādi",
  "tika-s0501t3:150_9": "lokiyabyākaraṇavissajjanādivasena vicinati.",
  "tika-s0501t3:150_10": "Pubbāparaṁ vicinatīti pubbena aparaṁ saṁsanditvā vicinati.",
  "tika-s0501t3:150_11": "Assādaṁ vicinatīti assādakataṇhādiassādetabbasukhādivasena vicinati.",
  "tika-s0501t3:150_12": "Ādīnavaṁ vicinatīti dukkhadukkhavipariṇāmadukkhasaṅkhāradukkhavasena vā aniṭṭhānubhavanādiādiantavantatādisaṁkilesabhāgiyādivasena vā vicinati.",
  "tika-s0501t3:150_13": "Nissaraṇaṁ vicinatīti maggavasena vā nibbānavasena vā maggassa vā āgamavasena,",
  "tika-s0501t3:150_14": "nibbānassa asaṅkhatadhātuādipariyāyavasena vā vicinati.",
  "tika-s0501t3:150_15": "Phalaṁ vicinatīti dhammacaraṇassa duggatigamanābhāvena vā maccutaraṇādinā vā desanāya phalaṁ,",
  "tika-s0501t3:150_16": "desanānusārena caraṇassa phalaṁ vicinati.",
  "tika-s0501t3:150_17": "Upāyaṁ vicinatīti aniccānupassanādivasena pavattananibbidāñāṇādivasena vā saddhāsativasena vā visuddhiyā upāyaṁ vicinati.",
  "tika-s0501t3:150_18": "Āṇattiṁ vicinatīti pāpaparivajjanāṇattivasena vā lokassa suññatāpekkhanāṇattivasena vā vicinati.",
  "tika-s0501t3:150_19": "Anugītiṁ vicinatīti vuttānugītivasena vā vuccamānānugītivasena vā anurūpaṁ gītiṁ vicinati.",
  "tika-s0501t3:150_20": "Sabbe nava suttante vicinatīti suttageyyādike nava sutte āhaccavacanavasena vā anusandhivacanavasena",
  "tika-s0501t3:150_21": "vā nītatthavacanavasena vā neyyatthavacanavasena vā saṁkilesabhāgiyādivasena vā vicinati.",
  "tika-s0501t3:151_0": "Kiñcāpi padavicayo paṭhamaṁ vibhatto,",
  "tika-s0501t3:151_1": "suttassa pana anupadaṁ vicinitabbatāya atibhāriyo,",
  "tika-s0501t3:151_2": "na sukaro padavicayoti taṁ aggahetvā pañhāvicayavissajjanavicaye tāva vibhajanto “yathā kiṁ bhave”tiādimāha.",
  "tika-s0501t3:151_3": "Tattha yathā kiṁ bhaveti yena pakārena so pañhāvicayo pavattetabbo,",
  "tika-s0501t3:151_4": "taṁ pakārajātaṁ kīdisaṁ bhaveyyāti attho daṭṭhabbo.",
  "tika-s0501t3:151_5": "Āyasmā ajito pārāyane bhagavantaṁ pañhaṁ yathā yena pakārena pucchati,",
  "tika-s0501t3:151_6": "tathā tena pakārena pañhāvicayo pavattetabboti attho.",
  "tika-s0501t3:151_7": "Tattha āyasmāti piyavacanaṁ.",
  "tika-s0501t3:151_8": "Ajitoti bāvarībrāhmaṇassa paricārakabhūtānaṁ soḷasannaṁ aññataro ajito.",
  "tika-s0501t3:151_9": "Pārāyaneti pāraṁ nibbānaṁ ayati gacchati etenāti pārāyanaṁ,",
  "tika-s0501t3:151_10": "ajitasuttādisoḷasasuttassetaṁ adhivacanaṁ.",
  "tika-s0501t3:152_0": "“Kenassu nivuto loko, (iccāyasmā ajito,)",
  "tika-s0501t3:153_0": "Kenassu nappakāsati;",
  "tika-s0501t3:154_0": "Kissābhilepanaṁ brūsi, kiṁ su tassa mahabbhaya”nti. –",
  "tika-s0501t3:155_0": "Gāthāya “kena dhammena loko ariyavajjo satto nivuto paṭicchādito,",
  "tika-s0501t3:155_1": "iti āyasmā ajito pucchati.",
  "tika-s0501t3:155_2": "Kena hetunā yathāvuttaloko nappakāsati,",
  "tika-s0501t3:155_3": "assa yathāvuttalokassa kiṁ abhilepanaṁ iti tvaṁ brūsi,",
  "tika-s0501t3:155_4": "tassa yathāvuttalokassa kiṁ mahabbhayanti tvaṁ brūsīti pucchatī”ti attho.",
  "tika-s0501t3:156_0": "Iti iminā pabhedena cattāri imāni gāthāpādapadāni pucchitāni pucchāvasena vuttāni,",
  "tika-s0501t3:156_1": "pucchitatthadīpakāni vā,",
  "tika-s0501t3:156_2": "padhānavasena pana so “eko pañho”ti mato,",
  "tika-s0501t3:156_3": "yadipi catunnaṁ padānaṁ pucchanavasena pavattattā catubbidhoti vattabbo,",
  "tika-s0501t3:156_4": "ñātuṁ pana icchitassa ekasseva atthassa sambhavato “eko pañho”ti vuttaṁ.",
  "tika-s0501t3:156_5": "“Kāraṇaṁ vadehī”ti vattabbattā kāraṇamāha “ekavatthupariggahā”ti.",
  "tika-s0501t3:156_6": "Idaṁ vuttaṁ hoti –",
  "tika-s0501t3:156_7": "“yadipi nivāraṇāpakāsanābhilepanamahabbhayasaṅkhātā cattāro atthā pucchāyaṁ gahitā,",
  "tika-s0501t3:156_8": "ekassa pana abhidheyyatthassa gahaṇato ‘eko pañho’ti padhānavasena gahitoti daṭṭhabbo”ti.",
  "tika-s0501t3:156_9": "“Ekavatthupariggahaṇaṁ kathaṁ amhehi saddahitabba”nti vattabbabhāvato “evañhi āhā”ti vuttaṁ.",
  "tika-s0501t3:156_10": "Evaṁ ekavatthupariggahaṇeneva bhagavā hi yasmā āha,",
  "tika-s0501t3:156_11": "iti tasmā ekavatthupariggahaṇaṁ tumhehi saddahitabbanti vuttaṁ hoti.",
  "tika-s0501t3:157_0": "“Kenassu nivuto loko”ti iminā lokādhiṭṭhānaṁ paṭicchādanaṁ pucchati,",
  "tika-s0501t3:157_1": "na nānādhammādhiṭṭhānaṁ.",
  "tika-s0501t3:157_2": "“Kenassu nappakāsatī”ti iminā lokasseva appakāsanaṁ pucchati,",
  "tika-s0501t3:157_3": "na nānāsabhāvadhammassa.",
  "tika-s0501t3:157_4": "“Kissābhilepanaṁ brūsī”ti iminā lokasseva abhilepanaṁ pucchati,",
  "tika-s0501t3:157_5": "na nānāsabhāvadhammassa.",
  "tika-s0501t3:157_6": "“Kiṁ su tassa mahabbhaya”nti iminā tasseva lokassa mahabbhayaṁ pucchati,",
  "tika-s0501t3:157_7": "na nānāsabhāvadhammassa.",
  "tika-s0501t3:157_8": "Tasmā “kenassu nivuto loko”tiādipañho ekādhiṭṭhānanānādhiṭṭhānesu ekādhiṭṭhāno,",
  "tika-s0501t3:157_9": "dhammādhiṭṭhānasattādhiṭṭhānesu sattādhiṭṭhāno,",
  "tika-s0501t3:157_10": "adiṭṭhajotanādīsu adiṭṭhajotanāpañhotiādinā yathāsambhavaṁ vicinitabboti adhippāyo.",
  "tika-s0501t3:158_0": "“Pañhassa yo loko ‘adhiṭṭhāno’ti gahito,",
  "tika-s0501t3:158_1": "so loko tividho”ti vattabbabhāvato “loko tividho”tiādi vuttaṁ.",
  "tika-s0501t3:158_2": "Tattha tayo vidhā etassa lokassāti tividho.",
  "tika-s0501t3:158_3": "Kilissati rāgādivasena kāmāvacarasattoti kileso,",
  "tika-s0501t3:158_4": "kileso ca so loko cāti kilesaloko,",
  "tika-s0501t3:158_5": "kāmāvacarasatto.",
  "tika-s0501t3:158_6": "So hi rāgādikilesabahulatāya kilesalokoti.",
  "tika-s0501t3:158_7": "Bhavati jhānābhiññāhi buddhīhīti bhavo,",
  "tika-s0501t3:158_8": "bhavo ca so loko cāti bhavaloko,",
  "tika-s0501t3:158_9": "rūpāvacarasatto.",
  "tika-s0501t3:158_10": "So hi jhānādibuddhīhi bhavatīti.",
  "tika-s0501t3:158_11": "Indriyena samannāgatoti indriyo,",
  "tika-s0501t3:158_12": "indriyo ca so loko cāti indriyaloko,",
  "tika-s0501t3:158_13": "arūpāvacarasatto.",
  "tika-s0501t3:158_14": "So hi āneñjasamādhibahulatāya visuddhindriyo hotīti lokasamaññā pariyāpannadhammavasena pavattā,",
  "tika-s0501t3:158_15": "tasmā ariyā na gahitāti.",
  "tika-s0501t3:159_0": "“Kenassu nivuto loko”tiādigāthāya pucchāvicayo hāro ācariyena vibhatto,",
  "tika-s0501t3:159_1": "amhehi ca ñāto,",
  "tika-s0501t3:159_2": "“vissajjanāvicayo hāro kattha vissajjanāya vibhatto”ti pucchitabbattā “tattha vissajjanā”tiādi vuttaṁ.",
  "tika-s0501t3:159_3": "Tattha tatthāti tassaṁ “kenassu nivuto loko”tiādipucchāyaṁ –",
  "tika-s0501t3:160_0": "“Avijjāya nivuto loko, (ajitāti bhagavā,)",
  "tika-s0501t3:161_0": "Vivicchā pamādā nappakāsati;",
  "tika-s0501t3:162_0": "Jappābhilepanaṁ brūmi, dukkhamassa mahabbhaya”nti. –",
  "tika-s0501t3:163_0": "Ayaṁ gāthā vissajjanāti daṭṭhabbā.",
  "tika-s0501t3:163_1": "Tattha avijjāya nivuto lokoti kāḷapakkhacatuddasī,",
  "tika-s0501t3:163_2": "ghanavanasaṇḍa,",
  "tika-s0501t3:163_3": "meghapaṭalacchādana,",
  "tika-s0501t3:163_4": "aḍḍharattīnaṁ vasena caturaṅgasamannāgatena andhakārena rathaghaṭādi paṭicchādito viya dhammasabhāvapaṭicchādanalakkhaṇāya",
  "tika-s0501t3:163_5": "avijjāya sattaloko nivuto paṭicchādito.",
  "tika-s0501t3:163_6": "“Ajitā”ti ca ālapanaṁ katvā bhagavā āha.",
  "tika-s0501t3:163_7": "Vivicchāti vicikicchāya pamādahetu yathāvuttaloko nappakāsati.",
  "tika-s0501t3:163_8": "Jappaṁ taṇhaṁ yathāvuttalokassa “abhilepana”nti ahaṁ brūmīti bhagavā āha,",
  "tika-s0501t3:163_9": "dukkhaṁ jātiādivaṭṭadukkhaṁ assa yathāvuttalokassa “mahabbhaya”nti ahaṁ brūmīti bhagavā ajitaṁ āhāti attho.",
  "tika-s0501t3:164_0": "“Imāya vissajjanāya kathaṁ vicineyyā”ti pucchitabbattā “imāni cattāri padānī”tiādi vuttaṁ.",
  "tika-s0501t3:164_1": "Tattha imāni cattāri padānīti “kenassu nivuto loko”tiādipucchāgāthāyaṁ vuttāni gāthāpadāni.",
  "tika-s0501t3:164_2": "Imehi catūhi padehīti “avijjāya nivuto loko”ti vissajjanāgāthāyaṁ vuttehi gāthāpadehi vissajjitāni. Kathaṁ?",
  "tika-s0501t3:164_3": "Paṭhamaṁ padaṁ paṭhamena padena,",
  "tika-s0501t3:164_4": "dutiyaṁ padaṁ dutiyena padena,",
  "tika-s0501t3:164_5": "tatiyaṁ padaṁ tatiyena padena,",
  "tika-s0501t3:164_6": "catutthaṁ padaṁ catutthena padena vissajjitaṁ.",
  "tika-s0501t3:165_0": "“Kenassu nivuto loko”ti paṭhamapañhe“avijjāya nivuto loko”ti paṭhamā vissajjanā katā,",
  "tika-s0501t3:165_1": "na uppaṭipāṭiyā.",
  "tika-s0501t3:165_2": "Vijjāya paṭipakkhā avijjā,",
  "tika-s0501t3:165_3": "tasmā avijjāya ajānako loko bhaveyya.",
  "tika-s0501t3:165_4": "Kathaṁ nivuto saddahitabboti āha “nīvaraṇehi nivuto loko”ti.",
  "tika-s0501t3:165_5": "Yadi evaṁ “nīvaraṇena nivuto loko”ti vissajjanā kātabbāti codanaṁ manasi katvā vuttaṁ “avijjānīvaraṇā hi sabbe sattā”ti.",
  "tika-s0501t3:165_6": "“Sabbasattānaṁ avijjānīvaraṇabhāvo kena vacanena saddahitabbo”ti vattabbattā “yathāha bhagavā”tiādi vuttaṁ.",
  "tika-s0501t3:166_0": "“Sabbasattānaṁ,",
  "tika-s0501t3:166_1": "bhikkhave,",
  "tika-s0501t3:166_2": "sabbapāṇānaṁ sabbabhūtānaṁ,",
  "tika-s0501t3:166_3": "pariyāyato ekameva nīvaraṇaṁ vadāmi,",
  "tika-s0501t3:166_4": "yadidaṁ avijjā.",
  "tika-s0501t3:166_5": "Avijjānīvaraṇā hi sabbe sattā.",
  "tika-s0501t3:166_6": "Sabbasova bhikkhave avijjāya nirodhā cāgā paṭinissaggā natthi sattānaṁ nīvaraṇanti vadāmī”ti yaṁ vacanaṁ yathā yena pakārena bhagavā āha,",
  "tika-s0501t3:166_7": "tathā tena pakārena vuttena tena vacanena tumhehi sabbasattānaṁ avijjānīvaraṇabhāvo saddahitabboti.",
  "tika-s0501t3:167_0": "“Avijjāya nivuto loko”ti padena “kenassu nivuto loko”ti paṭhamasseva padassa vissajjanā na siyā,",
  "tika-s0501t3:167_1": "“kenassu nappakāsatī”ti dutiyapadassāpi vissajjanā siyāti codanaṁ manasi katvā “tena cā”tiādi vuttaṁ.",
  "tika-s0501t3:167_2": "Tattha tena “avijjāya nivuto loko”ti padena “kenassu nivuto loko”ti paṭhamassa padassa vissajjanā yuttā yuttatarā hoti,",
  "tika-s0501t3:167_3": "yuttatarattā “kenassu nivuto loko”ti pañhe “avijjāya nivuto loko”ti vissajjanāti mayā vattabbāyevāti adhippāyo.",
  "tika-s0501t3:168_0": "“Kenassu nappakāsatī”ti imasmiṁ pañhe “vivicchā pamādā nappakāsatī”ti ayaṁ vissajjanā kātabbā,",
  "tika-s0501t3:168_1": "vivicchāya pavattattā,",
  "tika-s0501t3:168_2": "pamādā ca loko nappakāsatīti attho.",
  "tika-s0501t3:168_3": "Avijjānīvaraṇāya nivuto loko nappakāsatīti vissajjanā kātabbā,",
  "tika-s0501t3:168_4": "“kathaṁ vivicchā pamādā loko nappakāsatīti vissajjanā katā”ti vattabbattā “yo puggalo”tiādi vuttaṁ.",
  "tika-s0501t3:168_5": "Tattha yo puthujjanabhūto puggalo avijjānīvaraṇehi nivuto,",
  "tika-s0501t3:168_6": "so puthujjanabhūto puggalo vivicchāya vivicchati.",
  "tika-s0501t3:168_7": "“Yāya vivicchāya vivicchati,",
  "tika-s0501t3:168_8": "sā vivicchā katamā nāmā”ti pucchitabbattā “vivicchā nāma vuccati vicikicchā”ti vuttaṁ.",
  "tika-s0501t3:168_9": "“Tāya kasmā nappakāsatī”ti vattabbattā “so vicikicchanto”tiādi vuttaṁ.",
  "tika-s0501t3:168_10": "Tāya vicikicchanto so puthujjanabhūto puggalo saddahitabbesu nābhisaddahati;",
  "tika-s0501t3:168_11": "saddahitabbesu na abhisaddahanto akusalānaṁ dhammānaṁ pahānāya,",
  "tika-s0501t3:168_12": "kusalānaṁ dhammānaṁ sacchikiriyāya ārabhitabbaṁ vīriyaṁ nārabhati;",
  "tika-s0501t3:168_13": "anārabhanto so puggalo idha loke pamādamanuyutto viharatīti,",
  "tika-s0501t3:168_14": "pamādena viharanto pamatto puggalo sukke dhamme na uppādiyati;",
  "tika-s0501t3:168_15": "anuppādayantassa tassa puggalassa te sukkā dhammā anuppādiyamānā hutvā nappakāsanti pakāsanavasena na pavattanti;",
  "tika-s0501t3:168_16": "tasmā “vivicchā pamādā loko nappakāsatī”ti vissajjanā kātabbāti adhippāyo.",
  "tika-s0501t3:169_0": "“Tādisassa sukkadhammānaṁ appakāsanabhāvo amhehi kena vacanena saddahitabbo”ti vattabbabhāvato “yathāha bhagavā”tiādi vuttaṁ. Tattha –",
  "tika-s0501t3:170_0": "“Dūre santo pakāsanti, himavantova pabbato;",
  "tika-s0501t3:171_0": "Asantettha na dissanti, rattiṁ khittā yathā sarā;",
  "tika-s0501t3:172_0": "Te guṇehi pakāsanti, kittiyā ca yasena cā”ti. –",
  "tika-s0501t3:173_0": "Yaṁ gāthāpāṭhaṁ bhagavā yathā yena appakāsanākārena āha,",
  "tika-s0501t3:173_1": "tathā tena appakāsanākārena vuttena tena gāthāpāṭhena tādisassa puggalassa sukkadhammānaṁ appakāsanabhāvo tumhehi saddahitabboyeva,",
  "tika-s0501t3:173_2": "tasmā “vivicchā pamādā loko nappakāsatī”ti vissajjanā kātabbāvāti adhippāyo.",
  "tika-s0501t3:174_0": "Gāthāttho pana –",
  "tika-s0501t3:174_1": "himavanto pabbato dūre ṭhito dūre ṭhitānampi sacakkhukānaṁ puggalānaṁ pakāsati iva,",
  "tika-s0501t3:174_2": "evaṁ santo sappurisā dūre ṭhitānampi guṇavasena pavattāya kittiyā ca guṇavasena pavattehi yasaparibhogaparivārehi",
  "tika-s0501t3:174_3": "ca dūre ṭhitānaṁ paṇḍitānaṁ pakāsanti,",
  "tika-s0501t3:174_4": "rattikāle khittā sarā usū na dissanti yathā,",
  "tika-s0501t3:174_5": "ettha sattaloke vivicchāpamādānaṁ vasena viharanto asanto na dissanti.",
  "tika-s0501t3:174_6": "Ye santo pakāsanti,",
  "tika-s0501t3:174_7": "te santo guṇehi pakāsantīti dassetuṁ “te guṇehi pakāsantī”ti vuttaṁ.",
  "tika-s0501t3:174_8": "Guṇā nāma abbhantare jātā,",
  "tika-s0501t3:174_9": "“kathaṁ guṇehi pakāsantī”ti vattabbattā “kittiyā ca yasena cā”ti vuttaṁ.",
  "tika-s0501t3:174_10": "Guṇānubhāvena pavattāya kittiyā ca guṇānubhāvena pavattena yasena ca pakāsantā puggalā guṇehi pakāsantīti vattabbāvāti.",
  "tika-s0501t3:175_0": "Yadi vivicchāpamādānaṁ vasena nappakāsati,",
  "tika-s0501t3:175_1": "evaṁ sati loko nivuto hoti,",
  "tika-s0501t3:175_2": "tasmā paṭhamassa padassāpi vissajjanā kātabbāti codanaṁ manasi katvā “tena cā”tiādi vuttaṁ.",
  "tika-s0501t3:175_3": "Tattha tenāti “vivicchā pamādā nappakāsatī”ti padena “kenassu nappakāsatī”ti dutiyassa padassa vissajjanā yuttā yuttatarāti attho.",
  "tika-s0501t3:175_4": "Padenāti ca padatthaṭṭhena vissajjanāti attho.",
  "tika-s0501t3:175_5": "Padassāti padatthassa pucchitabbassāti attho daṭṭhabbo.",
  "tika-s0501t3:175_6": "Esa nayo heṭṭhā, upari ca.",
  "tika-s0501t3:176_0": "“Kissābhilepanaṁ brūsī”ti pañhe “jappābhilepanaṁ brūmī”ti vissajjanā tassā ajitena daṭṭhabbā.",
  "tika-s0501t3:176_1": "“Katamā jappā nāmā”ti pucchitabbattā “jappā nāma vuccati taṇhā”ti vuttaṁ.",
  "tika-s0501t3:176_2": "Sā taṇhā lokaṁ abhilimpatīti kathaṁ viññāyatīti yojanā.",
  "tika-s0501t3:176_3": "Tena vuttaṁ “yathāha bhagavā”tiādi.",
  "tika-s0501t3:176_4": "Tattha yathā yena taṇhāya abhilepanabhāvena –",
  "tika-s0501t3:177_0": "“Ratto atthaṁ na jānāti, ratto dhammaṁ na passati;",
  "tika-s0501t3:178_0": "Andhaṁ tamaṁ tadā hoti, yaṁ rāgo sahate nara”nti. –",
  "tika-s0501t3:179_0": "Yaṁ gāthaṁ bhagavā āha,",
  "tika-s0501t3:179_1": "tathā tena abhilepanabhāvena vuttāya tāya gāthāya sā taṇhā lokaṁ abhilimpatīti viññāyatīti adhippāyo.",
  "tika-s0501t3:180_0": "Gāthāyaṁ pana –",
  "tika-s0501t3:180_1": "rajjati sattoti ratto,",
  "tika-s0501t3:180_2": "rāgasamaṅgīsatto.",
  "tika-s0501t3:180_3": "Kāraṇaṁ paṭicca asati pavattati phalanti atthaṁ, phalaṁ.",
  "tika-s0501t3:180_4": "Kāraṇaṁ phalaṁ dhāreti,",
  "tika-s0501t3:180_5": "taṁ kāraṇaṁ dhammaṁ nāma.",
  "tika-s0501t3:180_6": "Andhakāraṁ andhaṁ.",
  "tika-s0501t3:180_7": "Yanti yamhi kāle.",
  "tika-s0501t3:180_8": "Yanti hi bhummatthe paccattavacanaṁ.",
  "tika-s0501t3:180_9": "Yamhi kāle rāgo naraṁ rāgasamaṅgiṁ sahate abhibhavati,",
  "tika-s0501t3:180_10": "tadā kāle andhaṁ andhakāraṁ tamaṁ hotīti yojanā.",
  "tika-s0501t3:180_11": "Rāgo naraṁ yaṁ yasmā sahate,",
  "tika-s0501t3:180_12": "tasmā andhaṁ tamaṁ tadā hotīti vā,",
  "tika-s0501t3:180_13": "rāgo yaṁ naraṁ sahate,",
  "tika-s0501t3:180_14": "tassa narassa andhaṁ tamaṁ tadā hotīti vā,",
  "tika-s0501t3:180_15": "rāgo naraṁ yaṁ sahate abhibhūyate yaṁ sahanaṁ abhibhavanaṁ nipphādeti,",
  "tika-s0501t3:180_16": "taṁ sahanaṁ abhibhavanaṁ andhaṁ andhakāraṁ tamaṁ hotīti vā yojanā.",
  "tika-s0501t3:181_0": "“Yadi ratto atthādikaṁ na jānāti,",
  "tika-s0501t3:181_1": "evaṁ sati kathaṁ jappābhilepanaṁ bhavatī”ti vattabbattā “sāyaṁ taṇhā”tiādi vuttaṁ.",
  "tika-s0501t3:181_2": "Tattha ārammaṇesu āsattibahulassa āsaṅgabahulassa taṇhāsamaṅgissa puggalassa sā ayaṁ taṇhā evaṁ bahuāsaṅgavasena abhijappā pariyuṭṭhānaṭṭhāyinī hoti.",
  "tika-s0501t3:181_3": "Iti karitvā iminā kāraṇena tattha taṇhāya sattaloko kenaci silesena abhilitto makkhito viya jappābhilepena abhilitto nāma bhavatīti yojanā.",
  "tika-s0501t3:181_4": "“Jappābhilepanaṁ appakāsanassapi kāraṇaṁ bhavati,",
  "tika-s0501t3:181_5": "tasmā ‘kenassu nappakāsatī’ti dutiyapadatthassapi vissajjanā siyā”ti vattabbattā “tena cā”tiādi vuttaṁ.",
  "tika-s0501t3:182_0": "“Tassa lokassa mahabbhayaṁ ki”nti imasmiṁ catutthapañhe “assa lokassa dukkhaṁ mahabbhayaṁ bhave”ti ayaṁ vissajjanā tassā ajitena daṭṭhabbā.",
  "tika-s0501t3:182_1": "Bhāyati loko etasmāti bhayaṁ,",
  "tika-s0501t3:182_2": "mahantaṁ bhayaṁ mahabbhayaṁ.",
  "tika-s0501t3:182_3": "“Katividhaṁ dukkha”nti pucchitabbattā “duvidhaṁ dukkha”ntiādi vuttaṁ.",
  "tika-s0501t3:182_4": "Dve vidhā assa dukkhassāti duvidhaṁ.",
  "tika-s0501t3:182_5": "“Katamaṁ duvidhaṁ dukkha”nti pucchitabbattā “kāyikañca cetasikañcā”ti vuttaṁ.",
  "tika-s0501t3:182_6": "“Katamaṁ kāyikaṁ,",
  "tika-s0501t3:182_7": "katamaṁ cetasika”nti pucchitabbattā “yaṁ kāyikaṁ,",
  "tika-s0501t3:182_8": "idaṁ dukkhaṁ yaṁ cetasikaṁ,",
  "tika-s0501t3:182_9": "idaṁ domanassa”nti vuttaṁ.",
  "tika-s0501t3:183_0": "Rogādisatthādianiṭṭharūpaṁ sattalokassa mahabbhayaṁ bhaveyya,",
  "tika-s0501t3:183_1": "“kathaṁ dukkhaṁ mahabbhayaṁ bhaveti saddahetabba”nti vattabbabhāvato “sabbe sattā hī”tiādi vuttaṁ.",
  "tika-s0501t3:183_2": "Tattha sabbe sattā yathāvuttassa dukkhassa ubbijjanti,",
  "tika-s0501t3:183_3": "dukkhena samasamaṁ aññaṁ bhayaṁ sattānaṁ natthi,",
  "tika-s0501t3:183_4": "dukkhato uttaritaraṁ vā pana bhayaṁ kuto atthi.",
  "tika-s0501t3:183_5": "Hi yasmā natthi,",
  "tika-s0501t3:183_6": "tasmā dukkhato aññassa bhayassa abhāvato “dukkhaṁ lokassa mahabbhaya”nti vacanaṁ saddahitabbanti adhippāyo.",
  "tika-s0501t3:184_0": "“Sabbe sattā”tiādivacanena rogādisatthādianiṭṭharūpaṁ dukkhamūlamevāti dasseti.",
  "tika-s0501t3:184_1": "“Kāyikacetasikavasena duvidhaṁ dukkhaṁ dukkhavedanāyeva,",
  "tika-s0501t3:184_2": "evaṁ sati saṅkhāradukkhavipariṇāmadukkhānaṁ mahabbhayabhāvo na āpajjeyyā”ti vattabbabhāvato “tisso dukkhatā”tiādi vuttaṁ.",
  "tika-s0501t3:185_0": "“Tisso dukkhatā sabbesaṁ sattānaṁ sabbakālesu uppajjanti,",
  "tika-s0501t3:185_1": "kadāci kassaci na uppajjantī”ti pucchitabbattā “tattha loko”tiādi vuttaṁ.",
  "tika-s0501t3:185_2": "Tattha tatthāti tāsu tīsu dukkhatāsu.",
  "tika-s0501t3:185_3": "Lokoti bhogasampanno ceva appābādho ca sattaloko.",
  "tika-s0501t3:185_4": "Odhaso odhiso kadāci karahaci attūpakkamamūlāya dukkhadukkhatāya muccati,",
  "tika-s0501t3:185_5": "kadāci parūpakkamamūlāya dukkhadukkhatāya muccati,",
  "tika-s0501t3:185_6": "tathā odhaso odhiso kadāci karahaci dīghāyuko loko vipariṇāmadukkhatāya muccati,",
  "tika-s0501t3:185_7": "“kena hetunā muccatī”ti pucchitabbattā pucchaṁ ṭhapetvā hetuṁ dassetuṁ “taṁ kissa hetū”tiādi vuttaṁ.",
  "tika-s0501t3:185_8": "Sattaloke appekacce appābādhā honti,",
  "tika-s0501t3:185_9": "te bhogasampannattā ceva appābādhattā ca dukkhadukkhatāya muccanti,",
  "tika-s0501t3:185_10": "visesato rūpāvacarasattā muccanti.",
  "tika-s0501t3:185_11": "Appekacce dīghāyukāpi honti,",
  "tika-s0501t3:185_12": "te dīghāyukattā vipariṇāmadukkhatāya muccanti;",
  "tika-s0501t3:185_13": "visesato arūpāvacarasattā muccanti arūpāvacarasattānaṁ upekkhāsamāpattibahulattā.",
  "tika-s0501t3:186_0": "Tesaṁ tāhi dukkhatāhi muccanaṁ anekantikaṁ hoti,",
  "tika-s0501t3:186_1": "tasmā tāhi anatikkantattā anekantikaṁ muccanaṁ tumhehi vuttaṁ,",
  "tika-s0501t3:186_2": "amhehi ca ñātaṁ,",
  "tika-s0501t3:186_3": "“katamaṁ ekantikamuccana”nti pucchitabbattā “saṅkhāradukkhatāya panā”tiādi vuttaṁ.",
  "tika-s0501t3:186_4": "Tattha saṅkhāradukkhatāyāti dukkhavedanāpi saṅkhatattā saṅkhārapariyāpannā,",
  "tika-s0501t3:186_5": "tādisāya saṅkhāradukkhatāyāti attho gahetabbo.",
  "tika-s0501t3:186_6": "Lokoti arahā.",
  "tika-s0501t3:186_7": "Upādīyati vipākakkhandhacatukkakaṭattārūpasaṅkhātaṁ khandhapañcakanti upādi,",
  "tika-s0501t3:186_8": "upādiyeva sesaṁ upādisesaṁ,",
  "tika-s0501t3:186_9": "khandhapañcakaṁ,",
  "tika-s0501t3:186_10": "taṁ natthi etissā nibbānadhātuyāti anupādisesā.",
  "tika-s0501t3:186_11": "Anupādisesāya nibbānadhātuyā anupādisesanibbānadhātu hutvā muccati,",
  "tika-s0501t3:186_12": "itthambhūtalakkhaṇe cāyaṁ karaṇaniddeso.",
  "tika-s0501t3:186_13": "Nibbānadhātūti ca khandhapañcakassa nibbāyanamattaṁ adhippetaṁ,",
  "tika-s0501t3:186_14": "na asaṅkhatadhātu.",
  "tika-s0501t3:186_15": "Tasmāti saṅkhāradukkhatāya sakalalokabyāpakabhāvena sabbalokasaṅgāhakattā vuttappakārasaṅkhāradukkhatāya sabbalokassa dukkhaṁ hoti,",
  "tika-s0501t3:186_16": "iti katvā saṅkhāradukkhatāya sabbalokassa dukkhabhāvato “dukkhamassa mahabbhaya”nti bhagavatā vuttaṁ.",
  "tika-s0501t3:187_0": "“Vedanāpaccayā taṇhā”ti vacanato “dukkhamassa mahabbhaya”nti padena “kissābhilepanaṁ brūsī”ti tatiyapadassāpi",
  "tika-s0501t3:187_1": "vissajjanā siyāti āsaṅkabhāvato “tena ca catutthassa padassa vissajjanā yuttā”ti vuttaṁ.",
  "tika-s0501t3:187_2": "“Kena yathākkamaṁ pucchāvissajjanānaṁ yuttatarabhāvo jānitabbo”ti vattabbattā “tenāha bhagavā”tiādi vuttaṁ.",
  "tika-s0501t3:187_3": "Tena yathākkamaṁ pucchāvissajjanānaṁ yuttatarattā yuttatarajānanako bhagavā “avijjāya nivuto loko”tiādimāha,",
  "tika-s0501t3:187_4": "tasmā yuttatarabhāvo tumhehi jānitabboti.",
  "tika-s0501t3:188_0": "Ettha ca lokassa nīvaraṇādīni ajānantena ca titthiyavādesu samayantaresu paricayena ca tesu samayantaresu",
  "tika-s0501t3:188_1": "ceva nīvaraṇādīsu ca saṁsayapakkhandena ekaṁseneva sattādhiṭṭhānena pucchitabbattā,",
  "tika-s0501t3:188_2": "ekaṁseneva sattādhiṭṭhānena byākātabbattā ca sattādhiṭṭhānā pucchā katāti veditabbā.",
  "tika-s0501t3:188_3": "Sā cāyaṁ pucchā ajānantassa jānanatthāya,",
  "tika-s0501t3:188_4": "jātasaṁsayassa ca saṁsayavinodanatthāya vissajjetabbassa nīvaraṇādivisayassa catubbidhattā catubbidhā.",
  "tika-s0501t3:188_5": "Nīvaraṇādīnaṁ pana visayānaṁ loko ca ādhārabhāvena gāthāyaṁ vuttoti “eko pañho dassito”ti ayamettha pucchāvicayo,",
  "tika-s0501t3:188_6": "vissajjanāvicayo pana “adiṭṭhajotanā vissajjanā,",
  "tika-s0501t3:188_7": "vimaticchedanā vissajjanā”tiādinā pucchāvicaye vuttanayānusārena veditabbo.",
  "tika-s0501t3:189_0": "Ekādhāre pucchāvissajjane vicayo ācariyehi vibhatto,",
  "tika-s0501t3:189_1": "amhehi ca ñāto,",
  "tika-s0501t3:189_2": "“anekādhāre pucchāvissajjane yo vicayo vibhajanāraho,",
  "tika-s0501t3:189_3": "so vicayo kathaṁ amhehi viññāyati,",
  "tika-s0501t3:189_4": "amhākaṁ viññāpanatthāya tasmiṁ vicayaṁ vibhajathā”ti vattabbabhāvato anekādhāraṁ pucchaṁ tāva nīharitvā dassetuṁ –",
  "tika-s0501t3:190_0": "“Savanti sabbadhi sotā, (iccāyasmā ajito,)",
  "tika-s0501t3:191_0": "Sotānaṁ kiṁ nivāraṇaṁ;",
  "tika-s0501t3:192_0": "Sotānaṁ saṁvaraṁ brūhi, kena sotā pidhīyare”ti. –",
  "tika-s0501t3:193_0": "Gāthamāha.",
  "tika-s0501t3:193_1": "Gāthāttho tāva daṭṭhabbo.",
  "tika-s0501t3:193_2": "Savantīti sandanti,",
  "tika-s0501t3:193_3": "pavattantīti attho.",
  "tika-s0501t3:193_4": "Sabbadhīti taṇhādīnaṁ ārammaṇabhūtesu sabbesu rūpādīsu āyatanesu.",
  "tika-s0501t3:193_5": "Sotāti taṇhābhijjhābyāpādādayo sotā.",
  "tika-s0501t3:193_6": "Iccāyasmāti iti evaṁ āyasmā ajito āha.",
  "tika-s0501t3:193_7": "Sotānanti taṇhābhijjhābyāpādādīnaṁ sotānaṁ.",
  "tika-s0501t3:193_8": "Kiṁ nivāraṇanti kiṁ katamaṁ dhammajātaṁ āvaraṇaṁ bhave,",
  "tika-s0501t3:193_9": "kā katamā dhammajāti rakkhā bhave.",
  "tika-s0501t3:193_10": "Sotānaṁ saṁvaraṁ brūhīti sotānaṁ taṇhābhijjhābyāpādādīnaṁ saṁvaraṇaṁ āvaraṇaṁ idaṁ dhammajātaṁ bhaveti sabbasattahitatthaṁ amhākaṁ tvaṁ kathehi.",
  "tika-s0501t3:193_11": "Kena sotāpidhīyareti kena pahāyakadhammena taṇhābhijjhābyāpādādayo sotā paṇḍitehi pidhīyareti pucchatīti pucchitāni.",
  "tika-s0501t3:194_0": "“Pucchāvasena kathitāya ‘savanti…pe…",
  "tika-s0501t3:194_1": "pidhīyare’ti imāya gāthāya kittakāni padāni pucchitāni,",
  "tika-s0501t3:194_2": "kittakā pañhā”ti pucchitabbattā “imāni cattāri padāni pucchitāni,",
  "tika-s0501t3:194_3": "te dve pañhā”ti vuttaṁ.",
  "tika-s0501t3:194_4": "“Pucchāvasena pavattāya imissā gāthāya yadi cattāri padāni siyuṁ,",
  "tika-s0501t3:194_5": "evaṁ santesu pañhāpi catubbidhā siyuṁ,",
  "tika-s0501t3:194_6": "kasmā ‘dve’ti vuttā”ti vattabbattā “kasmā?",
  "tika-s0501t3:194_7": "Ime hi bahvādhivacanena pucchitā”ti vuttaṁ.",
  "tika-s0501t3:194_8": "Ime etāya gāthāya gahitā atthā bahvādhivacanena pucchitā.",
  "tika-s0501t3:194_9": "Idaṁ vuttaṁ hoti –",
  "tika-s0501t3:194_10": "“savanti…pe…",
  "tika-s0501t3:194_11": "pidhīyareti bahūni vacanāni adhikicca pavattā saṁvarasaṅkhātā sati ceva pidahanahetubhūtā paññā cāti ime dve atthāva pucchitā,",
  "tika-s0501t3:194_12": "tasmā atthavasena dve pañhā vuttā vā”ti.",
  "tika-s0501t3:194_13": "“Pucchāya duvidhatthavisayatā kathaṁ vuttā”ti vattabbattā pucchāya duvidhatthavisayataṁ vivarituṁ “evaṁ samāpannassā”tiādi vuttaṁ.",
  "tika-s0501t3:194_14": "Tattha evaṁ samāpannassāti imāhi duggatihetubhūtāhi ñātibyasanādisaṅkhātāhi āpadāhi vā,",
  "tika-s0501t3:194_15": "pāṇavadhādīhi āpadāhi vā,",
  "tika-s0501t3:194_16": "samaṁ saha,",
  "tika-s0501t3:194_17": "sabbathā vā ayaṁ sattaloko āpanno ajjhotthaṭo,",
  "tika-s0501t3:194_18": "evaṁ ajjhotthaṭassa vā samāpannassa.",
  "tika-s0501t3:194_19": "Evaṁ saṁkiliṭṭhassāti ñātibyasanādayo vā pāṇavadhādīni āgamma pavattehi dasahi kilesavatthūhi ca ayaṁ sattaloko saṁkiliṭṭho,",
  "tika-s0501t3:194_20": "evaṁ saṁkiliṭṭhassa ca lokassāti samāpannassa ajjhotthaṭassa lokassa vodānaṁ vuṭṭhānaṁ kiṁ katamaṁ dhammajātaṁ bhave.",
  "tika-s0501t3:194_21": "Iti evañhi saccaṁ ajitasutte āhāti vitthārattho,",
  "tika-s0501t3:194_22": "pucchāya duvidhatthavisayatā ñātabbāti adhippāyo.",
  "tika-s0501t3:195_0": "“Kiṁ nu sotā sabbassa lokassa sabbadhi savanti, udāhu,",
  "tika-s0501t3:195_1": "ekaccassevā”ti pucchitabbattā “savanti sabbadhi sotāti,",
  "tika-s0501t3:195_2": "asamāhitassa savanti abhijjhābyāpādappamādabahulassā”ti vuttaṁ.",
  "tika-s0501t3:195_3": "Tattha abhijjhābyāpādappamādabahulattā rūpādīsu nānārammaṇesu vikkhittacittasseva sotā savanti pavattanti,",
  "tika-s0501t3:195_4": "na samāhitassa abhijjhābyāpādappamādavirahitassāti adhippāyo daṭṭhabbo.",
  "tika-s0501t3:195_5": "“Katamā abhijjhā,",
  "tika-s0501t3:195_6": "katamo byāpādo,",
  "tika-s0501t3:195_7": "katamo pamādo”ti vattabbattā “tattha yā abhijjhā”tiādi vuttaṁ.",
  "tika-s0501t3:195_8": "Tattha tatthāti tesu abhijjhābyāpādappamādesu.",
  "tika-s0501t3:195_9": "Yā abhijjhā,",
  "tika-s0501t3:195_10": "ayaṁ lobho,",
  "tika-s0501t3:195_11": "na abhijjhāyanamattaṁ.",
  "tika-s0501t3:195_12": "Lobho ca akusalamūlaṁ,",
  "tika-s0501t3:195_13": "na lubbhanamattaṁ.",
  "tika-s0501t3:195_14": "Yo byāpādo,",
  "tika-s0501t3:195_15": "ayaṁ doso,",
  "tika-s0501t3:195_16": "na byāpajjanamattaṁ.",
  "tika-s0501t3:195_17": "Doso ca akusalamūlaṁ,",
  "tika-s0501t3:195_18": "na dūsanamattaṁ.",
  "tika-s0501t3:195_19": "Yo pamādo,",
  "tika-s0501t3:195_20": "ayaṁ moho,",
  "tika-s0501t3:195_21": "na sativippavāsamattaṁ.",
  "tika-s0501t3:195_22": "Moho ca akusalamūlaṁ,",
  "tika-s0501t3:195_23": "na mūhanamattaṁ.",
  "tika-s0501t3:195_24": "Evaṁ iminā vuttappakārena abhijjhādīnaṁ akusalamūlattā yassa abhijjhābyāpādappamādabahulassa asamāhitassa chasu rūpādīsu āyatanesu taṇhā savanti.",
  "tika-s0501t3:196_0": "“Katividhā sā taṇhā”ti vattabbattā “rūpataṇhā…pe…",
  "tika-s0501t3:196_1": "dhammataṇhā”ti vuttaṁ.",
  "tika-s0501t3:196_2": "“Channaṁ rūpataṇhādīnaṁ chasu rūpādiāyatanesu savanaṁ kena ca vacanena amhehi saddahitabba”nti vattabbattā “yathāha bhagavā”tiādi vuttaṁ.",
  "tika-s0501t3:196_3": "“Savatīti ca kho,",
  "tika-s0501t3:196_4": "bhikkhave…pe…",
  "tika-s0501t3:196_5": "paṭihaññatī”ti yaṁ vacanaṁ bhagavā yathā yena pakārena āha,",
  "tika-s0501t3:196_6": "tathā tena pakārena vuttanayena vacanena tumhehi saddahitabbanti adhippāyo.",
  "tika-s0501t3:196_7": "Ettha ca cakkhādīnaṁ rūpataṇhādīnaṁ channaṁ sotānaṁ dvārabhāvena pavattattā cakkhādayo nissitūpacāravasena sayaṁ savanto viya bhagavatā vuttā.",
  "tika-s0501t3:196_8": "Itīti evaṁ vuttappakārena sabbā sabbasmā cakkhādidvārato ca savati pavattati.",
  "tika-s0501t3:196_9": "Sabbathā sabbappakārena taṇhāyanamicchābhinivesanaunnamanādippakārena savati pavattatīti attho.",
  "tika-s0501t3:196_10": "“Kasmā sabbasmā cakkhādidvārato ca savati pavattati,",
  "tika-s0501t3:196_11": "sabbappakārena taṇhāyanamicchābhinivesanaunnamanādippakārena savanabhāvo vijānitabbo”ti vattabbattā “tenāhā”tiādi vuttaṁ.",
  "tika-s0501t3:196_12": "Tattha tenāti asamāhitassa abhijjhābyāpādādīnaṁ cakkhādidvārato ca taṇhāyanamicchābhinivesaunnamanākārena",
  "tika-s0501t3:196_13": "taṇhādivasena pavattanato pavattajānanako bhagavā “savanti sabbadhi sotā”ti āha.",
  "tika-s0501t3:197_0": "“Sotānaṁ ‘kiṁ nivāraṇa’nti iminā kiṁ pucchati?",
  "tika-s0501t3:197_1": "Sotānaṁ anusayappahānaṁ pucchati kiṁ?",
  "tika-s0501t3:197_2": "Udāhu vītikkamappahānaṁ pucchatī”ti vattabbattā “sotānaṁ kiṁ nivāraṇanti pariyuṭṭhānavighātaṁ pucchatī”ti vuttaṁ.",
  "tika-s0501t3:197_3": "“Idaṁ pariyuṭṭhānavighātaṁ vodānaṁ,",
  "tika-s0501t3:197_4": "udāhu vuṭṭhānaṁ ki”nti vattabbattā “idaṁ vodāna”nti vuttaṁ.",
  "tika-s0501t3:197_5": "“Sotānaṁ saṁvaraṁ brūhi,",
  "tika-s0501t3:197_6": "‘kena sotā pidhīyare’ti iminā kiṁ pucchati?",
  "tika-s0501t3:197_7": "Sotānaṁ pariyuṭṭhānaṁ pucchati kiṁ?",
  "tika-s0501t3:197_8": "Udāhu vītikkamanaṁ,",
  "tika-s0501t3:197_9": "samugghāṭaṁ vā pucchati ki”nti vattabbattā sotānaṁ…pe…",
  "tika-s0501t3:197_10": "pidhīyareti anusayasamugghāṭaṁ pucchatī”ti vuttaṁ.",
  "tika-s0501t3:197_11": "“Idaṁ anusayasamugghāṭaṁ vodānaṁ kiṁ,",
  "tika-s0501t3:197_12": "udāhu vuṭṭhānaṁ ki”nti vattabbattā “idaṁ vuṭṭhāna”nti vuttaṁ.",
  "tika-s0501t3:198_0": "“Savanti sabbadhi sotā”tiādipucchāvicayo ācariyena vutto,",
  "tika-s0501t3:198_1": "amhehi ca ñāto;",
  "tika-s0501t3:198_2": "tāya pucchāya “katamo vissajjanavicayo”ti vattabbattā “tattha vissajjanā”tiādi vuttaṁ.",
  "tika-s0501t3:198_3": "Tattha pucchāyaṁ –",
  "tika-s0501t3:199_0": "“Yāni sotāni lokasmiṁ, (ajitāti bhagavā,)",
  "tika-s0501t3:200_0": "Sati tesaṁ nivāraṇaṁ;",
  "tika-s0501t3:201_0": "Sotānaṁ saṁvaraṁ brūmi, paññāyete pidhīyare”ti. –",
  "tika-s0501t3:202_0": "Gāthā vissajjanāti daṭṭhabbā.",
  "tika-s0501t3:202_1": "Tassaṁ gāthāyaṁ ajita lokasmiṁ yāni sotāni savanti,",
  "tika-s0501t3:202_2": "tesaṁ sotānaṁ yaṁ nivāraṇaṁ,",
  "tika-s0501t3:202_3": "sā sati hoti;",
  "tika-s0501t3:202_4": "taṁ satiṁ sotānaṁ saṁvaranti ahaṁ brūmi;",
  "tika-s0501t3:202_5": "ete sotā paññāya pidhīyareti yojanā kātabbā.",
  "tika-s0501t3:202_6": "Tattha satīti vipassanāpaññāya sampayuttā sati.",
  "tika-s0501t3:202_7": "Paññāyāti maggapaññāya.",
  "tika-s0501t3:202_8": "Pidhīyareti uppajjituṁ appadānavasena pidhīyanti pacchijjanti.",
  "tika-s0501t3:203_0": "“Sati tesaṁ nivāraṇaṁ sotānaṁ saṁvaraṁ brūmī”ti bhagavā āha –",
  "tika-s0501t3:203_1": "“yāya kāyaci satiyā sotānaṁ saṁvaraṇakiccaṁ siddhaṁ kiṁ,",
  "tika-s0501t3:203_2": "visiṭṭhāya satiyā sotānaṁ saṁvaraṇakiccaṁ siddhaṁ kiṁ,",
  "tika-s0501t3:203_3": "katamāya satiyā sotānaṁ saṁvaraṇakiccaṁ siddha”nti pucchitabbattā “kāyagatāya satiyā”tiādi vuttaṁ.",
  "tika-s0501t3:203_4": "Tattha kāyagatāya satiyāti rūpakāye gataṁ kesādikaṁ aniccādito vipassitvā pavattāya vipassanāñāṇasampayuttāya satiyā.",
  "tika-s0501t3:203_5": "Bhāvitāyāti kāyagataṁ aniccato dukkhato anattato nibbindanato virajjanato nirodhanato paṭinissajjanato anupassanāvasena bhāvitāya.",
  "tika-s0501t3:203_6": "Evañhi aniccato anupassanto niccasaññaṁ pajahati;",
  "tika-s0501t3:203_7": "dukkhato anupassanto sukhasaññaṁ pajahati;",
  "tika-s0501t3:203_8": "anattato anupassanto attasaññaṁ pajahati;",
  "tika-s0501t3:203_9": "nibbindanto nandiṁ pajahati;",
  "tika-s0501t3:203_10": "virajjanto rāgaṁ pajahati;",
  "tika-s0501t3:203_11": "nirodhento samudayaṁ pajahati;",
  "tika-s0501t3:203_12": "paṭinissajjanto ādānaṁ pajahatīti.",
  "tika-s0501t3:203_13": "Bahulīkatāyāti yathāvuttappakārena divasampi māsampi saṁvaccharampi sattasaṁvaccharampi bahulīkatāya.",
  "tika-s0501t3:203_14": "Cakkhunti abhijjhādipavattidvārabhāvena ṭhitaṁ cakkhuṁ,",
  "tika-s0501t3:203_15": "niggahitāgamaṁ daṭṭhabbaṁ.",
  "tika-s0501t3:203_16": "Nāviñchatīti cakkhudvāre pavattaṁ abhijjhādisahitaṁ cittasantānaṁ,",
  "tika-s0501t3:203_17": "taṁsamaṅgīpuggalaṁ vā nākaḍḍhati,",
  "tika-s0501t3:203_18": "manāpikesu rūpesu nāviñchatīti yojanā.",
  "tika-s0501t3:203_19": "Amanāpikesu rūpesu na paṭihaññati.",
  "tika-s0501t3:203_20": "Kāyagatāya satiyā bhāvitāya bahulīkatāya sotaṁ nāviñchati.",
  "tika-s0501t3:203_21": "Manāpikesu saddesu…pe…",
  "tika-s0501t3:203_22": "amanāpikesu saddesu na paṭihaññatīti yojanā yathāsambhavato kātabbā.",
  "tika-s0501t3:204_0": "“Kena kāraṇena nāviñchati paṭihaññatī”ti pucchati,",
  "tika-s0501t3:204_1": "indriyānaṁ saṁvutanivāritattā nāviñchati na paṭihaññatīti vissajjeti.",
  "tika-s0501t3:204_2": "“Kenārakkhena te saṁvutanivāritā”ti pucchati,",
  "tika-s0501t3:204_3": "satiārakkhena te saṁvutanivāritāti vissajjeti.",
  "tika-s0501t3:204_4": "“Satiārakkhena saṁvutanivāritabhāvo kena amhehi saddahitabbo”ti vattabbattā tenāhā”tiādi vuttaṁ.",
  "tika-s0501t3:204_5": "Tattha tenāti tasmā satiārakkhena saṁvutanivāritattā saṁvutanivāritajānanako bhagavā “sati tesaṁ nivāraṇa”nti yaṁ vacanaṁ āha,",
  "tika-s0501t3:204_6": "tena vacanena tumhehi satiārakkhena saṁvutanivāritabhāvo saddahitabboti pubbabhāge paññā satyānugāti kiccamevettha adhikanti daṭṭhabbaṁ.",
  "tika-s0501t3:205_0": "“Sati tesaṁ nivāraṇa”nti vissajjanassa vitthārattho ācariyena vutto,",
  "tika-s0501t3:205_1": "amhehi ca ñāto,",
  "tika-s0501t3:205_2": "“paññāyete pidhīyare”ti vissajjanassa vitthārattho “kathaṁ amhehi jānitabbo”ti vattabbattā “paññāyete",
  "tika-s0501t3:205_3": "pidhīyare”ti vissajjanassa vitthāratthaṁ dassento “paññāya anusayā pahīyantī”tiādimāha.",
  "tika-s0501t3:205_4": "Tattha paññāyāti maggapaññāya.",
  "tika-s0501t3:205_5": "Anusayāti anurūpaṁ kāraṇaṁ labhitvā uppajjanārahā kāmarāgānusayādayo.",
  "tika-s0501t3:205_6": "Pahīyanti samucchedavasena anusayesu paññāya pahīnesu pariyuṭṭhānāpi atthato pahīyanti.",
  "tika-s0501t3:205_7": "Kissa pahīnattā “pahīyantī”ti vuccati?",
  "tika-s0501t3:205_8": "Anusayassa pahīnattā pariyuṭṭhānā pahīyantīti vissajjeti.",
  "tika-s0501t3:206_0": "“Taṁ anusayappahānena pariyuṭṭhānappahānaṁ kiṁ viya bhavatī”ti pucchitabbattā “taṁ yathā khandhavantassā”tiādi vuttaṁ.",
  "tika-s0501t3:206_1": "Tattha khandhavantassa rukkhassa kudālādinā bhūmiṁ khaṇitvā anavasesamūluddharaṇe kate tassa rukkhassa",
  "tika-s0501t3:206_2": "pupphaphalapallavaṅkurasantatipi kudālādinā samucchinnāva bhavati yathā,",
  "tika-s0501t3:206_3": "evaṁ arahattamaggañāṇena anusayesu pahīnesu anusayānaṁ pariyuṭṭhānasantati samucchinnā pidahitā paṭicchannā bhavati.",
  "tika-s0501t3:206_4": "Kena samucchinnā bhavati?",
  "tika-s0501t3:206_5": "Paññāya maggapaññāya samucchinnā bhavatīti atthayojanā daṭṭhabbā.",
  "tika-s0501t3:206_6": "“Paññāya paricchinnabhāvo kathaṁ saddahitabbo”ti vattabbattā “tenā”tiādi vuttaṁ.",
  "tika-s0501t3:206_7": "“Paññāyete pidhīyare”ti vacanato anusayānaṁ pariyuṭṭhānasantatiyā paññāya paricchinnabhāvo paṇḍitehi saddahitabboti adhippāyo.",
  "tika-s0501t3:207_0": "Imesu pañhāvissajjanesu sotānaṁ saṁvaraṁ,",
  "tika-s0501t3:207_1": "pidhānañca ajānantena vā saṁsayitena vā saṁvarapidhānānaṁ pucchitabbattā dhammādhiṭṭhānā pucchāti pucchāvicayo",
  "tika-s0501t3:207_2": "ceva satipaññānaṁ vissajjetabbattā dhammādhiṭṭhānaṁ vissajjananti vissajjanavicayo ca veditabbo.",
  "tika-s0501t3:207_3": "Etesu ca “kenassu nivuto loko”tiādiko pañho nīvaraṇavicikicchāpamādajappānaṁ vasena catubbidhopi lokādhiṭṭhānavasena eko pañhoti vutto,",
  "tika-s0501t3:207_4": "evaṁ sati “savanti sabbadhi sotā”tiādikopi pañho saṁvarapidhānānaṁ vasena duvidhopi ekatthavasena gahetvā ekādhiṭṭhānavasena “eko pañho”ti vattabbo,",
  "tika-s0501t3:207_5": "sotānaṁ bahubhāvato vā “bahupañho”ti vattabbo;",
  "tika-s0501t3:207_6": "tathā pana avatvā sote anāmasitvā saṁvarapidhānānaṁ vasena “savanti sabbadhi sotā”tiādimhi “dve pañhā”ti vuttā.",
  "tika-s0501t3:207_7": "Tadanusārena “kenassu nivuto loko”tiādimhipi lokaṁ anāmasitvā nīvaraṇādīnaṁ catunnaṁ vasena “cattāro",
  "tika-s0501t3:207_8": "pañhā”tipi vattabbāti ayaṁ nayo dassitoti nayadassanaṁ daṭṭhabbaṁ.",
  "tika-s0501t3:208_0": "Desanākāle vuttadhammassa anusandhimaggahetvā attanā racitaniyāmeneva pucchitapañhassa ceva pañhaṁ aṭṭhapetvā,",
  "tika-s0501t3:208_1": "paṭiññañca akatvā vissajjanassa ca vicayahāro ācariyena vibhatto,",
  "tika-s0501t3:208_2": "amhehi ca ñāto,",
  "tika-s0501t3:208_3": "“desanākāle vuttadhammassa anusandhiṁ gahetvā pucchitapañhassa ceva taṁ pañhaṁ ṭhapetvā,",
  "tika-s0501t3:208_4": "paṭiññañca katvā vissajjanassa ca yo vicayo hāro vibhatto,",
  "tika-s0501t3:208_5": "so vicayahāro kathaṁ amhehi viññāyati,",
  "tika-s0501t3:208_6": "amhākaṁ viññāpanatthāya tasmiṁ vicayaṁ vibhajethā”ti vattabbabhāvato tesu vicetabbākāraṁ dassento “yāni",
  "tika-s0501t3:208_7": "sotānī”tiādigāthāya vicayākāradassanānantaraṁ “paññā ceva sati cā”tiādimāha.",
  "tika-s0501t3:209_0": "Tattha gāthāttho tāva viññātabbo –",
  "tika-s0501t3:209_1": "yāya paññāya anusayappahānena sotanirujjhanaṁ vuttaṁ,",
  "tika-s0501t3:209_2": "yāya satiyā ca pariyuṭṭhānappahānena sotanirujjhanaṁ vuttaṁ,",
  "tika-s0501t3:209_3": "sāyaṁ paññā ceva sāyaṁ sati ca tāhi paññāsatīhi asesaṁ sahuppannaṁ nāmañceva rūpañca,",
  "tika-s0501t3:209_4": "etaṁ sabbaṁ kattha nirujjhamāne asesaṁ uparujjhatīti mārisa me mayā puṭṭho tvaṁ bhagavā mayhaṁ etaṁ nirujjhanaṁ pabrūhi,",
  "tika-s0501t3:209_5": "iti āyasmā ajito bhagavantaṁ pucchati.",
  "tika-s0501t3:210_0": "Ajita tvaṁ yametaṁ pañhaṁ pucchitaṁ nirujjhanaṁ maṁ apucchi,",
  "tika-s0501t3:210_1": "ahaṁ te tava taṁ nirujjhanaṁ vadāmi.",
  "tika-s0501t3:210_2": "Yattha viññāṇanirodhe paññāsatisahitaṁ nāmañca rūpañca viññāṇassa nirodhena saha ekato asesaṁ uparujjhati,",
  "tika-s0501t3:210_3": "ettha viññāṇanirodhe etaṁ sabbaṁ viññāṇanirodhena ekato ekakkhaṇe apubbaṁ acarimaṁ uparujjhati,",
  "tika-s0501t3:210_4": "etaṁ viññāṇanirodhaṁ tassa nāmarūpassa nirodho nātivattati,",
  "tika-s0501t3:210_5": "taṁ taṁ nāmarūpanirodhaṁ so so viññāṇanirodho nātivattatīti.",
  "tika-s0501t3:211_0": "“Tasmiṁ pañhe ayaṁ ajito kiṁ pucchati?",
  "tika-s0501t3:211_1": "Uparujjhanameva pucchati,",
  "tika-s0501t3:211_2": "udāhu aññaṁ pucchatī”ti vattabbato “ayaṁ pañhe anusandhiṁ pucchatī”tiādi vuttaṁ.",
  "tika-s0501t3:211_3": "Tattha ayanti yo āyasmā ajito pañhaṁ apucchīti ayaṁ ajito.",
  "tika-s0501t3:211_4": "Pañheti “paññā ceva sati cā”tiādipañhe.",
  "tika-s0501t3:211_5": "Yadi anusandhiṁ pucchati,",
  "tika-s0501t3:211_6": "evaṁ sati “katthetaṁ uparujjhatī”ti pucchanaṁ ayuttaṁ bhaveyyāti? Na,",
  "tika-s0501t3:211_7": "anusandhīyati etena upanirujjhanenāti anusandhīti atthasambhavato.",
  "tika-s0501t3:211_8": "Tena vuttaṁ “anusandhiṁ pucchanto kiṁ…pe…",
  "tika-s0501t3:211_9": "nibbānadhātu”nti.",
  "tika-s0501t3:211_10": "Anusandhipucchanena anupādisesanibbānadhātuyāpi pucchanato “katthetaṁ uparujjhatī”ti pucchanaṁ yuttameva.",
  "tika-s0501t3:212_0": "“Yā anupādisesanibbānadhātu pucchitā,",
  "tika-s0501t3:212_1": "taṁ katamāya paṭipadāya adhigacchatī”ti pucchitabbattā catusaccakammaṭṭhānabhāvanāsaṅkhātaṁ paṭipadaṁ",
  "tika-s0501t3:212_2": "visayena saha dassetuṁ “tīṇī saccānī”tiādi vuttaṁ.",
  "tika-s0501t3:212_3": "Tattha saṅkhatānīti kammādipaccayehi samecca sambhūya dukkhādīni karīyantīti saṅkhatāni.",
  "tika-s0501t3:212_4": "Nirodhadhammānīti nirujjhanaṁ nirodho,",
  "tika-s0501t3:212_5": "dhammopi nirodhadhammova,",
  "tika-s0501t3:212_6": "tasmā nirodho dhammo sabhāvo yesaṁ dukkhādīnanti nirodhadhammānīti atthova gahetabbo.",
  "tika-s0501t3:212_7": "Tāni tīṇi saccāni sarūpato dassetuṁ “dukkhaṁ samudayo maggo”ti vuttaṁ.",
  "tika-s0501t3:212_8": "Tīṇi dukkhasamudayamaggasaccāni saṅkhatānīti vuttāni,",
  "tika-s0501t3:212_9": "“kiṁ nirodhasacca”nti pucchitabbattā “nirodho asaṅkhato”ti vuttaṁ.",
  "tika-s0501t3:212_10": "Idha “nirodhadhammo”tipi vattabbaṁ.",
  "tika-s0501t3:212_11": "Kammādipaccayehi asaṅkhatattā asaṅkhato.",
  "tika-s0501t3:212_12": "Uppādanirodhābhāvato anirodhadhammo.",
  "tika-s0501t3:212_13": "“Pahāyakapahātabbesu saccesu katamena pahāyakena katamo pahātabbo,",
  "tika-s0501t3:212_14": "katamāya bhūmiyā pahīno”ti pucchitabbattā “tattha samudayo dvīsu bhūmīsū”tiādi vuttaṁ.",
  "tika-s0501t3:212_15": "Tattha dvīsu bhūmīsūti dassanabhāvanābhūmīsu.",
  "tika-s0501t3:212_16": "Kāmacchandoti kāmabhavarāgo.",
  "tika-s0501t3:212_17": "Rūparāgoti rūpabhavarāgo.",
  "tika-s0501t3:212_18": "Arūparāgoti arūpabhavarāgo.",
  "tika-s0501t3:212_19": "Saṁyojanabhedato dasa saṁyojanāni pahīyantīti yojanā.",
  "tika-s0501t3:213_0": "12.",
  "tika-s0501t3:213_1": "Pahātabbasaṁyojanāni dassanabhūmibhāvanābhūmibhedena vibhattāni,",
  "tika-s0501t3:213_2": "amhehipi ñātāni,",
  "tika-s0501t3:213_3": "“indriyabhedato kathaṁ vibhattānī”ti vattabbabhāvato “tattha tīṇī”tiādi vuttaṁ.",
  "tika-s0501t3:213_4": "Atha vā “pahātabbasaṁyojanesu katamāni saṁyojanāni katamaṁ indriyaṁ attano pahāyakaṁ katvā nirujjhantī”ti pucchitabbattā “tattha tīṇī”tiādi vuttaṁ.",
  "tika-s0501t3:213_5": "Adhiṭṭhāya attano pahāyakaṁ katvā nirujjhanti anuppādavasena.",
  "tika-s0501t3:213_6": "“Anaññātaññassāmītindriyañca aññindriyañca saṁyojanānaṁ nirujjhanahetu hotu,",
  "tika-s0501t3:213_7": "aññātāvindriyaṁ kissa hetū”ti pucchitabbattā “yaṁ panā”tiādi vuttaṁ.",
  "tika-s0501t3:213_8": "Tattha yaṁ yena aññātāvindriyena arahā “me jāti khīṇā”ti evaṁ jānāti,",
  "tika-s0501t3:213_9": "idaṁ jānanahetu aññātāvindriyaṁ khaye jātikkhaye arahattaphale pavattaṁ ñāṇaṁ.",
  "tika-s0501t3:213_10": "Yaṁ yena aññātāvindriyena arahā “itthattāya aparaṁ na bhavissāmī”ti pajānāti,",
  "tika-s0501t3:213_11": "idaṁ pajānanahetu aññātāvindriyaṁ.",
  "tika-s0501t3:213_12": "Anuppāde pana anuppajjane arahattaphale pavattaṁ ñāṇaṁ aññātāvindriyaṁ jānanahetu hotīti vuttaṁ hoti.",
  "tika-s0501t3:213_13": "Indriyañāṇāni pahāyakāni katvā saṁyojanāni nirujjhanti,",
  "tika-s0501t3:213_14": "“tāni ñāṇāni kadā nirujjhantī”ti vattabbabhāvato “tattha yañcā”tiādi vuttaṁ.",
  "tika-s0501t3:214_0": "“Anaññātaññassāmītindriyaṁ aññindriyaṁ pāpuṇantassa nirujjhatu,",
  "tika-s0501t3:214_1": "aññindriyaṁ arahattaṁ pāpuṇantassa nirujjhatu,",
  "tika-s0501t3:214_2": "aññātāvindriyaṁ kadā nirujjhatī”ti pucchitabbattā “tattha yañca khaye”tiādi vuttaṁ.",
  "tika-s0501t3:214_3": "Tattha dveti kiccabhedena dve,",
  "tika-s0501t3:214_4": "sabhāvato pana ekāva.",
  "tika-s0501t3:215_0": "“Pajānanakiccampi ekameva,",
  "tika-s0501t3:215_1": "kathaṁ dve siyu”nti vattabbattā “apicā”tiādi vuttaṁ.",
  "tika-s0501t3:215_2": "Ārammaṇapaññābhedena dve nāmāni labbhantīti vuttaṁ hoti.",
  "tika-s0501t3:215_3": "Sāti yā paññā pubbagāthāyaṁ sotapidhānakiccena vuttā,",
  "tika-s0501t3:215_4": "sā paññā pakārehi jānanasabhāvena paññā nāma.",
  "tika-s0501t3:215_5": "Yathādiṭṭhaṁ ārammaṇaṁ apilāpanaṭṭhena ogāhanaṭṭhena sati nāma.",
  "tika-s0501t3:216_0": "13.",
  "tika-s0501t3:216_1": "“Paññā ceva sati cā”ti padassa attho ācariyena vibhatto,",
  "tika-s0501t3:216_2": "amhehi ca ñāto,",
  "tika-s0501t3:216_3": "“nāmarūpañcā’ti padassa attho kathaṁ amhehi ñātabbo”ti vattabbattā nāmarūpaṁ vibhajanto “tattha ye pañcupādānakkhandhā”tiādimāha.",
  "tika-s0501t3:216_4": "Tattha tatthāti kammavipākavaṭṭabhede bhavattaye.",
  "tika-s0501t3:216_5": "Tatthāti pañcupādānakkhandhasaṅkhātanāmarūpasamudāye.",
  "tika-s0501t3:216_6": "Pañcindriyānīti cakkhādipañcindriyāni.",
  "tika-s0501t3:216_7": "Viññāṇasampayuttanti sampayuttapaccayattaṁ sandhāya na vuttaṁ,",
  "tika-s0501t3:216_8": "pacurajanassa pana avibhajitvā gahaṇīyasabhāvamattaṁ sandhāya vuttaṁ.",
  "tika-s0501t3:216_9": "Vibhāgaṁ jānantehi pana “nāmaṁ viññāṇasampayuttaṁ,",
  "tika-s0501t3:216_10": "rūpaṁ pana na viññāṇasampayuttaṁ,",
  "tika-s0501t3:216_11": "sahajāta”nti vibhajitvā gahetabbaṁ.",
  "tika-s0501t3:216_12": "Tassāti paññāsatisahitassa nāmarūpassa.",
  "tika-s0501t3:216_13": "Nirodhanti anupādisesanibbānadhātuṁ.",
  "tika-s0501t3:217_0": "Bhagavantaṁ pucchanto āyasmā ajito “paññā ceva…pe…",
  "tika-s0501t3:217_1": "katthetaṁ uparujjhatī”ti evaṁ pārāyane āha.",
  "tika-s0501t3:217_2": "“Paññā cevātiādigāthāya yā anupādisesanibbānadhātu pucchitā,",
  "tika-s0501t3:217_3": "sā anupādisesanibbānadhātu katamena adhigamena pattabbā”ti pucchitabbattā caturiddhipādamukhena ariyamaggādhigamamukhena pattabbā,",
  "tika-s0501t3:217_4": "caturiddhipādabhāvanāya ca cattārindriyāni mūlabhūtāni,",
  "tika-s0501t3:217_5": "tasmā mūlabhūtāni tāni cattārindriyāni niddhāretvā dassento “tattha sati ca paññā cā”tiādimāha.",
  "tika-s0501t3:217_6": "Kusalākusaladhammagatiyo samanvesamānāya satiyā sijjhamānāya ekantena samādhi nipphādetabbo,",
  "tika-s0501t3:217_7": "satiggahaṇena ca pariyuṭṭhānappahānaṁ gāthāyaṁ adhippetaṁ,",
  "tika-s0501t3:217_8": "pariyuṭṭhānappahānena ca samādhikiccaṁ pākaṭanti āha “sati dve indriyāni satindriyañca samādhindriyañcā”ti.",
  "tika-s0501t3:217_9": "Paññāya anusayasamugghātaṁ catubbidhasammappadhānasaṅkhātena vīriyena sijjhati,",
  "tika-s0501t3:217_10": "na vinā tenāti vuttaṁ “paññā dve indriyāni paññindriyañca vīriyindriyañcā”ti.",
  "tika-s0501t3:218_0": "Imesu yathāvuttesu catūsu indriyesu pubbabhāge vā maggakkhaṇe vā sijjhantesu taṁsampayuttā yā saddahanā okappanā siddhā,",
  "tika-s0501t3:218_1": "idaṁ saddahanaokappanasaṅkhātaṁ dhammajātaṁ saddhindriyaṁ siddhaṁ,",
  "tika-s0501t3:218_2": "“tesu mūlabhūtesu indriyesu siddhesu katamena indriyena katamo dhammo siddho”ti pucchitabbattā iminā",
  "tika-s0501t3:218_3": "ayaṁ siddhoti dassento “tattha yā saddhādhipateyyā”tiādimāha.",
  "tika-s0501t3:218_4": "Tattha tatthāti satyādīsu.",
  "tika-s0501t3:218_5": "Saddhādhipateyyāti paccayabhūtāya saddhāya siddho chando adhipatīti saddhādhipati,",
  "tika-s0501t3:218_6": "saddhādhipatinā pavattetabbā cittekaggatāti saddhādhipateyyā.",
  "tika-s0501t3:218_7": "Chandasamādhīti chandaṁ jeṭṭhakaṁ katvā pavattito samādhi vā chandādhipatinā sampayutto pubbabhāge pavatto samādhi vā chandasamādhi,",
  "tika-s0501t3:218_8": "pahānaṁ pahānahetu hotīti yojanā kātabbā.",
  "tika-s0501t3:218_9": "Pahānanti ca pajahati vikkhambhitakilese etena chandasamādhināti pahānanti karaṇasādhanattho gahetabbo.",
  "tika-s0501t3:218_10": "Paṭisaṅkhānabalenāti parikammabalena.",
  "tika-s0501t3:218_11": "Bhāvanābalenāti mahaggatabhāvanābalena.",
  "tika-s0501t3:219_0": "“So chandasamādhi sayaṁ kevalova pahāna”nti vattabbattā “tattha ye assāsapassāsā”tiādi vuttaṁ.",
  "tika-s0501t3:219_1": "Tattha tatthāti tasmiṁ samāhite citte cittuppāde.",
  "tika-s0501t3:219_2": "“Tasmiṁ samāhite cittuppāde assāsā”tiādinā assāsādisīsena assāsādijanakā vīriyasaṅkhārā gahitā,",
  "tika-s0501t3:219_3": "te ca yāva bhāvanāpāripūrī,",
  "tika-s0501t3:219_4": "tāva punappunaṁ saraṇato ca sarā,",
  "tika-s0501t3:219_5": "punappunaṁ saṅkappato ca saṅkappā.",
  "tika-s0501t3:219_6": "Yo pana “sarasaṅkappā,",
  "tika-s0501t3:219_7": "ime saṅkhārā cā”ti evaṁ vuttappakāro purimako chandasamādhi vā kilesavikkhambhanatāya ca tadaṅgappahānatāya ca pahānaṁ pahānahetupadhānaṁ vā,",
  "tika-s0501t3:219_8": "“ime vuttappakārā saṅkhārādayo kiṁ bhāventī”ti pucchitabbattā “ime ca saṅkhārā”tiādi vuttaṁ.",
  "tika-s0501t3:219_9": "Tattha ime saṅkhārā ca tadubhayañca chandasamādhippadhānasaṅkhārasamannāgataṁ vivekanissitaṁ virāganissitaṁ",
  "tika-s0501t3:219_10": "nirodhanissitaṁ vossaggapariṇāmiṁ iddhipādaṁ bhāvetīti yojanā.",
  "tika-s0501t3:220_0": "Chandasamādhippadhānasaṅkhārasamannāgatanti chando eva adhipati chandādhipati,",
  "tika-s0501t3:220_1": "chandādhipatisamādhi.",
  "tika-s0501t3:220_2": "Tena vuttaṁ bhagavatā –",
  "tika-s0501t3:220_3": "“chandaṁ ce,",
  "tika-s0501t3:220_4": "bhikkhave,",
  "tika-s0501t3:220_5": "bhikkhu adhipatiṁ karitvā labhati samādhi”nti.",
  "tika-s0501t3:220_6": "Chandahetuko vā samādhi,",
  "tika-s0501t3:220_7": "chandādiko vā samādhi chandasamādhi,",
  "tika-s0501t3:220_8": "chandādhipatissa paccayuppanno samādhīti vuttaṁ hoti.",
  "tika-s0501t3:220_9": "Padhānabhūtā saṅkhārā padhānasaṅkhārā,",
  "tika-s0501t3:220_10": "padhānasaddena saṅkhatasaṅkhārādayo nivattāpitā,",
  "tika-s0501t3:220_11": "chandasamādhi ca padhānasaṅkhārā cāti chandasamādhippadhānasaṅkhārā,",
  "tika-s0501t3:220_12": "tehi samannāgato chanda…pe…",
  "tika-s0501t3:220_13": "samannāgato, taṁ…pe… gataṁ.",
  "tika-s0501t3:220_14": "Ijjhati samijjhati nippajjatīti iddhi, koṭṭhāso,",
  "tika-s0501t3:220_15": "iddhi eva pādo koṭṭhāsoti iddhipādo,",
  "tika-s0501t3:220_16": "iddhipādacatuttho.",
  "tika-s0501t3:220_17": "Ijjhanti vā tāya sattā iddhā vuddhā ukkaṁsagatā hontīti iddhi,",
  "tika-s0501t3:220_18": "pajjati etenāti pādo,",
  "tika-s0501t3:220_19": "iddhiyā pādoti iddhipādo.",
  "tika-s0501t3:220_20": "Iddhipādoti sāmaññatthavasena vuttopi “chandasamādhippadhānasaṅkhārasamannāgata”nti vuttattā chandiddhipādova gahetabbo,",
  "tika-s0501t3:220_21": "taṁ iddhipādaṁ taṁ chandiddhipādaṁ bhāveti vaḍḍhetīti attho.",
  "tika-s0501t3:221_0": "Vivekanissitaṁ virāganissitanti vipassanākkhaṇe kiccato tadaṅgavivekanissitaṁ,",
  "tika-s0501t3:221_1": "ajjhāsayato nissaraṇavivekanissitaṁ,",
  "tika-s0501t3:221_2": "maggakkhaṇe pana kiccato samucchedavivekanissitaṁ,",
  "tika-s0501t3:221_3": "ārammaṇato nissaraṇavivekanissitaṁ.",
  "tika-s0501t3:221_4": "Virāganissitanti vipassanākkhaṇe kiccato tadaṅgavirāganissitaṁ,",
  "tika-s0501t3:221_5": "ajjhāsayato nissaraṇavivekanissitaṁ,",
  "tika-s0501t3:221_6": "maggakkhaṇe pana kiccato samucchedavirāganissitaṁ,",
  "tika-s0501t3:221_7": "ārammaṇato nissaraṇavirāganissitaṁ.",
  "tika-s0501t3:221_8": "Nirodhanissitanti vipassanākkhaṇe kiccato tadaṅganirodhanissitaṁ,",
  "tika-s0501t3:221_9": "ajjhāsayato nissaraṇanirodhanissitaṁ,",
  "tika-s0501t3:221_10": "maggakkhaṇe kiccato samucchedanirodhanissitaṁ,",
  "tika-s0501t3:221_11": "ārammaṇato nissaraṇanirodhanissitaṁ.",
  "tika-s0501t3:221_12": "Vossaggapariṇāminti ettha pariccāgavossaggapakkhandanavossaggavasena vossaggo duvidho.",
  "tika-s0501t3:221_13": "Tatthapi vipassanākkhaṇe tadaṅgavasena pariccāgavossaggo,",
  "tika-s0501t3:221_14": "nibbānaninnabhāvena pakkhandanavossaggo,",
  "tika-s0501t3:221_15": "maggakkhaṇe samucchedavasena pariccāgavossaggo,",
  "tika-s0501t3:221_16": "ārammaṇakaraṇena nibbānapakkhandanavossaggoti vibhajitvā gahetabbo.",
  "tika-s0501t3:221_17": "Yathāvuttavossaggatthaṁ pariṇamati,",
  "tika-s0501t3:221_18": "pariṇataṁ vā paripacati paripacanaṁ karotīti vossaggapariṇāmī,",
  "tika-s0501t3:221_19": "taṁ vossaggapariṇāmiṁ.",
  "tika-s0501t3:222_0": "Chandiddhipādabhāvanākāro ācariyena vutto,",
  "tika-s0501t3:222_1": "amhehi ca ñāto,",
  "tika-s0501t3:222_2": "“kathaṁ vīriyiddhipādabhāvanākāro amhehi vijānitabbo”ti vattabbabhāvato “tattha yā vīriyādhipateyyā”tiādi vuttaṁ.",
  "tika-s0501t3:222_3": "Tassattho heṭṭhā vuttanayānusāreneva viññeyyo.",
  "tika-s0501t3:222_4": "Saṁkhittavasena pana ṭhapitaṁ pāṭhaṁ vitthārato ṭhapessāmi. Kathaṁ? –",
  "tika-s0501t3:223_0": "“Tattha yā vīriyādhipateyyā cittekaggatā,",
  "tika-s0501t3:223_1": "ayaṁ vīriyasamādhi.",
  "tika-s0501t3:223_2": "Samāhite citte kilesānaṁ vikkhambhanatāya paṭisaṅkhānabalena vā bhāvanābalena vā,",
  "tika-s0501t3:223_3": "idaṁ pahānaṁ.",
  "tika-s0501t3:223_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t3:223_5": "ime saṅkhārā.",
  "tika-s0501t3:223_6": "Iti purimako ca vīriyasamādhi,",
  "tika-s0501t3:223_7": "kilesavikkhambhanatāya ca pahānaṁ ime ca saṅkhārā,",
  "tika-s0501t3:223_8": "tadubhayaṁ vīriyasamādhippadhānasaṅkhārasamannāgataṁ iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.",
  "tika-s0501t3:224_0": "“Tattha yā cittādhipateyyā cittekaggatā,",
  "tika-s0501t3:224_1": "ayaṁ cittasamādhi.",
  "tika-s0501t3:224_2": "Samāhite citte kilesānaṁ vikkhambhanatāya paṭisaṅkhānabalena vā bhāvanābalena vā,",
  "tika-s0501t3:224_3": "idaṁ pahānaṁ.",
  "tika-s0501t3:224_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t3:224_5": "ime saṅkhārā.",
  "tika-s0501t3:224_6": "Iti purimako ca cittasamādhi,",
  "tika-s0501t3:224_7": "kilesavikkhambhanatāya ca pahānaṁ ime ca saṅkhārā,",
  "tika-s0501t3:224_8": "tadubhayaṁ cittasamādhippadhānasaṅkhārasamannāgataṁ iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmiṁ.",
  "tika-s0501t3:225_0": "“Tattha yā vīmaṁsādhipateyyā cittekaggatā,",
  "tika-s0501t3:225_1": "ayaṁ vīmaṁsāsamādhi,",
  "tika-s0501t3:225_2": "samāhite citte kilesānaṁ vikkhambhanatāya paṭisaṅkhānabalena vā bhāvanābalena vā,",
  "tika-s0501t3:225_3": "idaṁ pahānaṁ.",
  "tika-s0501t3:225_4": "Tattha ye assāsapassāsā vitakkavicārā saññāvedayitā sarasaṅkappā,",
  "tika-s0501t3:225_5": "ime saṅkhārā.",
  "tika-s0501t3:225_6": "Iti purimako ca vīmaṁsāsamādhi kilesavikkhambhanatāya ca pahānaṁ ime ca saṅkhārā,",
  "tika-s0501t3:225_7": "tadubhayaṁ vīmaṁsāsamādhippadhānasaṅkhārasamannāgataṁ iddhipādaṁ bhāveti vivekanissitaṁ virāganissitaṁ nirodhanissitaṁ vossaggapariṇāmi”nti.",
  "tika-s0501t3:226_0": "Ayaṁ pana viseso –",
  "tika-s0501t3:226_1": "vīriyasamādhīti vīriyaṁ jeṭṭhakaṁ katvā pavattito samādhi vā vīriyādhipatinā sampayutto pubbabhāge pavatto samādhi vā vīriyasamādhi.",
  "tika-s0501t3:226_2": "Cittasamādhīti cittaṁ jeṭṭhakaṁ katvā pavattito samādhi vā cittādhipatinā sampayutto pubbabhāge pavatto samādhi vā cittasamādhi.",
  "tika-s0501t3:226_3": "Vīmaṁsāsamādhīti vīmaṁsaṁ jeṭṭhakaṁ katvā pavattito samādhi vā vīmaṁsādhipatinā sampayutto pubbabhāge pavatto samādhi vā vīmaṁsāsamādhīti.",
  "tika-s0501t3:227_0": "Sattibalānurūpenettha saṅkhepavaṇṇanā katā,",
  "tika-s0501t3:227_1": "gambhīrañāṇehi pana aṭṭhakathāṭīkānurūpena vitthārato vā gambhīrato vā vibhajitvā gahetabbā.",
  "tika-s0501t3:228_0": "14.",
  "tika-s0501t3:228_1": "“Chandasamādhi vīriyasamādhi cittasamādhi vīmaṁsāsamādhī”ti vutto,",
  "tika-s0501t3:228_2": "“evaṁ sati vīmaṁsāsamādhiyeva ñāṇamūlako ñāṇapubbaṅgamo ñāṇānuparivatti bhaveyya,",
  "tika-s0501t3:228_3": "aññe tayo samādhayo aññāṇamūlakā aññāṇapubbaṅgamā aññāṇapavattiyo bhaveyyu”nti vattabbattā sabbe samādhayo",
  "tika-s0501t3:228_4": "ñāṇamūlakādayoyevāti dassetuṁ “sabbo samādhi ñāṇamūlako”tiādi vuttaṁ.",
  "tika-s0501t3:228_5": "Tattha sabbo samādhīti chandasamādhi,",
  "tika-s0501t3:228_6": "vīriyasamādhi,",
  "tika-s0501t3:228_7": "cittasamādhi,",
  "tika-s0501t3:228_8": "vīmaṁsāsamādhīti catubbidho samādhi.",
  "tika-s0501t3:228_9": "Ñāṇamūlakoti ekāvajjanavīthinānāvajjanavīthīsu pavattaṁ upacārañāṇamūlako.",
  "tika-s0501t3:228_10": "Ñāṇapubbaṅgamoti adhigamañāṇaṁ pubbaṅgamaṁ assāti ñāṇapubbaṅgamo.",
  "tika-s0501t3:228_11": "Ñāṇānuparivattīti paccavekkhaṇañāṇaṁ anuparivatti assāti ñāṇānuparivatti.",
  "tika-s0501t3:228_12": "Atha vā nānāvajjanūpacārañāṇaṁ vā paṭisandhiñāṇaṁ vā mūlaṁ assāti ñāṇamūlako,",
  "tika-s0501t3:228_13": "upacārañāṇaṁ pubbaṅgamaṁ assāti ñāṇapubbaṅgamo,",
  "tika-s0501t3:228_14": "appanāñāṇaṁ anuparivatti assāti ñāṇānuparivatti.",
  "tika-s0501t3:228_15": "Sabbaṁ vā upacārañāṇaṁ mūlaṁ assāti ñāṇamūlako.",
  "tika-s0501t3:228_16": "Appanāñāṇaṁ pubbaṅgamaṁ assāti ñāṇapubbaṅgamo.",
  "tika-s0501t3:228_17": "Abhiññāñāṇaṁ anuparivatti assāti ñāṇānuparivatti,",
  "tika-s0501t3:228_18": "anuparivattanaṁ vā anuparivatti,",
  "tika-s0501t3:228_19": "ñāṇassa anuparivatti ñāṇānuparivatti,",
  "tika-s0501t3:228_20": "ñāṇānuparivatti assāti ñāṇānuparivatti.",
  "tika-s0501t3:228_21": "Ñāṇaṁ pana pubbe vuttappakārameva.",
  "tika-s0501t3:229_0": "Yathā pure tathā pacchāti yathā chandasamādhiādicatubbidhasamādhissa pubbenivāsānussatiñāṇānuparivattibhāvena",
  "tika-s0501t3:229_1": "pure atītāsu jātīsu asaṅkhyeyyesupi saṁvaṭṭavivaṭṭesu attano khandhapaṭibaddhassa,",
  "tika-s0501t3:229_2": "paresaṁ khandhapaṭibaddhassa ca suṭṭhu paṭivijjhanameva,",
  "tika-s0501t3:229_3": "na duppaṭivijjhanaṁ tathā tathāvuttasamādhissa anāgataṁsañāṇānuparivattibhāvena pacchā anāgatāsu jātīsu",
  "tika-s0501t3:229_4": "asaṅkhyeyyesupi saṁvaṭṭavivaṭṭesu attano khandhapaṭibaddhassa,",
  "tika-s0501t3:229_5": "paresaṁ khandhapaṭibaddhassa ca suṭṭhu paṭivijjhanameva,",
  "tika-s0501t3:229_6": "na duppaṭivijjhananti attho daṭṭhabbo.",
  "tika-s0501t3:229_7": "Yathā pacchā tathā pureti yathā yathāvuttasamādhissa cetopariyañāṇānuparivattibhāvena anāgatesu sattasuyeva",
  "tika-s0501t3:229_8": "divasesu parasattānaṁyeva cittassa suṭṭhu paṭivijjhanameva,",
  "tika-s0501t3:229_9": "na duppaṭivijjhanaṁ,",
  "tika-s0501t3:229_10": "tathā tathāvuttasamādhissa pure atītesu sattasuyeva divasesu parasattānaṁyeva cittassa suṭṭhu paṭivijjhanameva,",
  "tika-s0501t3:229_11": "na duppaṭivijjhananti attho.",
  "tika-s0501t3:230_0": "Yathā divā tathā rattinti yathā cakkhumantānaṁ sattānaṁ divasabhāge sūriyālokena andhakārassa viddhaṁsitattā",
  "tika-s0501t3:230_1": "āpāthagataṁ cakkhuviññeyyaṁ rūpaṁ manoviññāṇenapi suviññeyyaṁ,",
  "tika-s0501t3:230_2": "tathā rattibhāge caturaṅgasamannāgatepi andhakāre vattamāne yathāvuttasamādhissa dibbacakkhuñāṇānuparivattibhāvena",
  "tika-s0501t3:230_3": "rūpāyatanassa suṭṭhu paṭivijjhanameva,",
  "tika-s0501t3:230_4": "na duppaṭivijjhanaṁ.",
  "tika-s0501t3:230_5": "Yathā rattiṁ tathā divāti yathā rattibhāge caturaṅgasamannāgatepi andhakāre yathāvuttasamādhissa dibbacakkhuñāṇānuparivattibhāvena",
  "tika-s0501t3:230_6": "rūpāyatanassa suṭṭhu paṭivijjhanameva,",
  "tika-s0501t3:230_7": "na duppaṭivijjhanaṁ,",
  "tika-s0501t3:230_8": "tathā divasabhāge sukhumassa rūpāyatanassa vā kenaci pākārādinā tirohitassa rūpāyatanassa vā atidūraṭṭhāne",
  "tika-s0501t3:230_9": "pavattassa rūpāyatanassa vā yathāvuttasamādhissa dibbacakkhuñāṇānuparivattibhāvena suṭṭhu paṭivijjhanameva,",
  "tika-s0501t3:230_10": "na duppaṭivijjhananti attho daṭṭhabbo.",
  "tika-s0501t3:231_0": "Yathā yathāvuttasamādhissa divasabhāge dibbasotañāṇānuparivattibhāvena sukhumassa saddāyatanassa vā kenaci",
  "tika-s0501t3:231_1": "pākārādinā tirohitassa saddāyatanassa vā atidūraṭṭhāne pavattassa saddāyatanassa vā suṭṭhu paṭivijjhanameva,",
  "tika-s0501t3:231_2": "na duppaṭivijjhanaṁ,",
  "tika-s0501t3:231_3": "tathā rattibhāgepi yathāvuttasamādhissa dibbasotañāṇānuparivattibhāvena sukhumassa saddāyatanassa vā",
  "tika-s0501t3:231_4": "kenaci pākārādinā tirohitassa saddāyatanassa vā atidūraṭṭhāne pavattassa saddāyatanassa vā suṭṭhu paṭivijjhanameva,",
  "tika-s0501t3:231_5": "na duppaṭivijjhananti ayaṁ nayopi netabbo.",
  "tika-s0501t3:231_6": "Tena vuttaṁ aṭṭhakathāyaṁ –",
  "tika-s0501t3:232_0": "“Yathā pureti yathā samādhissa pubbenivāsānussatiñāṇānuparivattibhāvenā”tiādiṁ vatvā “yathā ca rūpāyatane vuttaṁ,",
  "tika-s0501t3:232_1": "tathā samādhissa dibbasotañāṇānuparivattitāya saddāyatane ca netabba”nti.",
  "tika-s0501t3:233_0": "“Ñāṇamūlakādisamādhinā pubbenivāsānussatiñāṇānuparivattibhāvādisahitena kiṁ bhāvetī”ti pucchitabbattā “iti vivaṭenā”tiādi vuttaṁ.",
  "tika-s0501t3:233_1": "Tattha itīti evaṁ vuttappakārena.",
  "tika-s0501t3:233_2": "Apariyonaddhenāti nīvaraṇādivigamanena.",
  "tika-s0501t3:233_3": "Sappabhāsaṁ cittanti iddhipādasampayuttaṁ maggacittaṁ bhāveti.",
  "tika-s0501t3:233_4": "Iddhipādasampayutte maggacitte uppajjamāne hi maggacittasahabhūni kusalāni saddhindriyavīriyindriyasatindriyasamādhindriyapaññindriyabhūtāni",
  "tika-s0501t3:233_5": "pañcindriyāni uppajjanti.",
  "tika-s0501t3:233_6": "Maggacitte nirujjhamāne anuppajjanabhāvena nirujjhanti ekacittakkhaṇikattā.",
  "tika-s0501t3:233_7": "Evaṁ maggaviññāṇassa nirodhā paññā ca sati ca nirujjhatīti yojanā.",
  "tika-s0501t3:234_0": "“Kassa viññāṇassa nirodhā nāmarūpaṁ nirujjhatī”ti vattabbattā “nāmarūpañcā”tiādi vuttaṁ,",
  "tika-s0501t3:234_1": "paṭisandhiviññāṇassa nirodhā nāmarūpañca nirujjhatīti vuttaṁ hoti.",
  "tika-s0501t3:234_2": "Atha vā “viññāṇassa nirodhā paññā ca sati cāti vuttāni pañcindriyāni evaṁ nirujjhantī”ti vattabbattā nāmarūpañca nirujjhati,",
  "tika-s0501t3:234_3": "nirujjhamānaṁ pana nāmarūpaṁ paṭisandhiviññāṇassa nirodhā nirujjhatīti dassetuṁ “nāmarūpañcā”tiādi vuttaṁ.",
  "tika-s0501t3:234_4": "Tattha nāmarūpañcāti maggena taṇhāavijjādike anupacchinne uppajjanārahaṁ vedanādikkhandhattayaṁ,",
  "tika-s0501t3:234_5": "bhūtupādārūpañca.",
  "tika-s0501t3:234_6": "Viññāṇahetukanti uppajjanārahaṁ paṭisandhiviññāṇaṁ hetu assa nāmarūpassāti viññāṇahetukaṁ.",
  "tika-s0501t3:234_7": "Viññāṇapaccayā nibbattanti viññāṇena paccayena nibbattaṁ.",
  "tika-s0501t3:234_8": "Tassāti uppajjanārahassa paṭisandhiviññāṇassa.",
  "tika-s0501t3:234_9": "Hetūti taṇhāavijjādiko kileso.",
  "tika-s0501t3:234_10": "Viññāṇanti uppajjanārahaṁ paṭisandhiviññāṇaṁ.",
  "tika-s0501t3:234_11": "Anāhāranti appaccayaṁ.",
  "tika-s0501t3:234_12": "Anabhinanditanti kāmataṇhādīhi anabhinanditabbaṁ.",
  "tika-s0501t3:234_13": "Appaṭisandhikanti punabbhavābhisandahanarahitaṁ.",
  "tika-s0501t3:234_14": "Nti tādisaṁ viññāṇaṁ.",
  "tika-s0501t3:234_15": "Ahetūti natthi hetusaṅkhātaṁ paṭisandhiviññāṇaṁ imassa nāmarūpassāti ahetu.",
  "tika-s0501t3:234_16": "Appaccayanti sahāyavirahena natthi paccayā saṅkhārā imassāti appaccayaṁ.",
  "tika-s0501t3:234_17": "Evaṁ paṭisandhiviññāṇassa nirodhā nāmarūpañca nirujjhatīti.",
  "tika-s0501t3:235_0": "“Paññāsatīnañceva nāmarūpassa ca vuttappakārena nirujjhanabhāvo kathaṁ amhehi saddahitabbo”ti vattabbattā “tenāha bhagavā”tiādi vuttaṁ.",
  "tika-s0501t3:235_1": "Vattabbākārena paññāsatīnañceva nāmarūpassa ca nirujjhanabhāvajānanako bhagavā yathānirujjhanabhāvadīpakaṁ “yametaṁ…pe…",
  "tika-s0501t3:235_2": "etthetaṁ uparujjhatī”ti gāthāvacanaṁ āha.",
  "tika-s0501t3:235_3": "Tena gāthāvacanena tumhehi mayā vutto nirujjhanabhāvo saddahitabboyevāti.",
  "tika-s0501t3:235_4": "Etthāpi paññāsatināmarūpānaṁ nirujjhanaṁ ajānantena tattha vā saṁsayantena ajitena pucchitabbattā “adiṭṭhajotanā",
  "tika-s0501t3:235_5": "pucchāti vā diṭṭhasaṁsandanā pucchāti vā paññādīnaṁ anekatthattā dhammato vā anekādhiṭṭhānā pucchāti",
  "tika-s0501t3:235_6": "vā dhammādhiṭṭhānā pucchā”ti vā iccevamādipucchāvicayo niddhāretabbo.",
  "tika-s0501t3:235_7": "“Sarūpadassanavissajjananti vā anekādhiṭṭhānavissajjananti vā dhammādhiṭṭhānavissajjana”nti vā iccevamādivissajjanavicayo niddhāretabbo.",
  "tika-s0501t3:236_0": "Evaṁ sattādhiṭṭhānādipucchāvissajjanāni ceva dhammādhiṭṭhānādipucchāvissajjanāni ca visuṁ visuṁ dassetvā",
  "tika-s0501t3:236_1": "pucchāvicayo ceva vissajjanavicayo ca ācariyena vibhatto,",
  "tika-s0501t3:236_2": "amhehi ca ñāto,",
  "tika-s0501t3:236_3": "“sattādhiṭṭhānadhammādhiṭṭhānesu ekato dassitesu pucchāvissajjanesu kathaṁ pucchāvicayo ceva vissajjanavicayo",
  "tika-s0501t3:236_4": "ca amhehi viññātabbo”ti pucchitabbattā sattādhiṭṭhānadhammādhiṭṭhānaṁ pucchaṁ nīharitvā tattha vicayaṁ",
  "tika-s0501t3:236_5": "vibhajanto “ye ca saṅkhatadhammāse”tiādimāha.",
  "tika-s0501t3:236_6": "Aṭṭhakathāyaṁ pana –",
  "tika-s0501t3:237_0": "“Evaṁ anusandhipucchampi dassetvā heṭṭhā sattādhiṭṭhānā,",
  "tika-s0501t3:237_1": "dhammādhiṭṭhānā ca pucchā visuṁ visuṁ dassitāti idāni tā saha dassetuṁ “ye ca saṅkhatadhammāse’tiādi āraddha”nti –",
  "tika-s0501t3:238_0": "Vuttaṁ.",
  "tika-s0501t3:238_1": "Tassāyaṁ attho –",
  "tika-s0501t3:238_2": "idha sāsane ye arahanto saṅkhatadhammā honti,",
  "tika-s0501t3:238_3": "puthū bahūyeva satta janā sekkhā sīlādisikkhamānā honti,",
  "tika-s0501t3:238_4": "tesaṁ arahantāvañceva sekkhānañca iriyaṁ paṭipattiṁ meṁ mahā puṭṭho nipako tvaṁ bhagavā pabrūhi mārisa iti āyasmā ajito pucchanto āhāti.",
  "tika-s0501t3:239_0": "15.",
  "tika-s0501t3:239_1": "Tassaṁ gāthāyaṁ “kittakāni pucchitānī”ti vattabbattā “imānī”tiādi vuttaṁ.",
  "tika-s0501t3:239_2": "Padatthānurūpaṁ pucchitabbattā “imāni tīṇi padāni pucchitānī”ti vuttaṁ.",
  "tika-s0501t3:239_3": "“Ye ca …pe…",
  "tika-s0501t3:239_4": "mārisā”ti gāthāyaṁ ye pañhā pucchitā,",
  "tika-s0501t3:239_5": "te pañhā tayo honti,",
  "tika-s0501t3:239_6": "“kissa kena kāraṇena tayo hontī”ti pucchitabbattā “kissa…pe…",
  "tika-s0501t3:239_7": "yogenā”ti vuttaṁ.",
  "tika-s0501t3:239_8": "Sekkhā ariyā ca asekkhā ariyā ca vipassanāpubbaṅgamaṁ pahānañcāti sekhāsekhavipassanāpubbaṅgamappahānāni,",
  "tika-s0501t3:239_9": "tesaṁ yogoti sekhā…pe… yogo,",
  "tika-s0501t3:239_10": "tena sekhā…pe… yogena.",
  "tika-s0501t3:239_11": "Evaṁ pucchāvidhinā hi yasmā “ye ca saṅkhatadhammāse…pe…",
  "tika-s0501t3:239_12": "mārisā”ti gāthamāha,",
  "tika-s0501t3:239_13": "tasmā tayo pañhā hontīti daṭṭhabbā.",
  "tika-s0501t3:240_0": "“Ye ca saṅkhatadhammāse”ti iminā asekkhānaṁ arahattaṁ pucchati,",
  "tika-s0501t3:240_1": "“ye ca sekkhā puthū idhā”ti iminā sekkhāsekkhānaṁ sekkhasikkhanaṁ pucchati,",
  "tika-s0501t3:240_2": "“tesaṁ me nipako iriyaṁ,",
  "tika-s0501t3:240_3": "puṭṭho pabrūhi mārisā”ti iminā sekkhāsekkhānaṁ vipassanā pubbabhāge tadaṅgappahānaṁ pucchati.",
  "tika-s0501t3:240_4": "“Adiṭṭhajotanā pucchāti vā diṭṭhasaṁsandanā pucchāti vā sattādhiṭṭhānā pucchāti vā anekādhiṭṭhānā pucchā”ti vā iccevamādipucchāvicayo niddhāretabbo.",
  "tika-s0501t3:241_0": "Sattadhammādhiṭṭhānaṁ pucchaṁ nīharitvā pucchāvicayo ācariyena vibhatto,",
  "tika-s0501t3:241_1": "amhehi ca ñāto,",
  "tika-s0501t3:241_2": "“tassaṁ pucchāyaṁ katamā vissajjanāgāthā”ti pucchitabbattā “tattha vissajjanā”tiādi āraddhaṁ.",
  "tika-s0501t3:241_3": "Tatthāti tassaṁ gāthāyaṁ.",
  "tika-s0501t3:241_4": "“Kāmesu…pe…",
  "tika-s0501t3:241_5": "paribbaje”ti vissajjanāgāthā bhagavatā vuttā.",
  "tika-s0501t3:241_6": "Kāmesūti kāmīyantīti kāmā,",
  "tika-s0501t3:241_7": "tesu kāmesu.",
  "tika-s0501t3:241_8": "Vatthukāmesu kilesakāmena paṇḍitehi nābhigijjheyya.",
  "tika-s0501t3:241_9": "Manasā nāvilosiyāti āvilabhāvakare byāpādavitakkādayo ceva kāyaduccaritādayo ca dhamme pajahanto paṇḍito manasā anāvilo suppasanno bhaveyya.",
  "tika-s0501t3:241_10": "Kusalo sabbadhammānanti sabbadhammānaṁ aniccatādinā paritulitattā aniccatādīsu pañcasu khandhesu kusalo cheko.",
  "tika-s0501t3:241_11": "Satoti kesādīsu saratīti sato.",
  "tika-s0501t3:241_12": "Bhikkhūti saṅkhatadhamme bhayādito ikkhatīti bhikkhu.",
  "tika-s0501t3:241_13": "Paribbajeti tadaṅgavikkhambhanasamucchedappahānabhāvena kilesakāmavatthukāme pari samantato vajjeyya.",
  "tika-s0501t3:242_0": "Pucchāgāthāyaṁ “nipako”ti padena pasaṁsitena bhagavatā vissajjanāgāthā vuttā,",
  "tika-s0501t3:242_1": "tassa bhagavato yena anāvaraṇañāṇena ukkaṁsagatena pakkabhāvo dassito,",
  "tika-s0501t3:242_2": "taṁ anāvaraṇañāṇaṁ tāva kāyakammādibhedehi vibhajitvā dassento “bhagavato sabbaṁ kāyakamma”ntiādimāha.",
  "tika-s0501t3:242_3": "Tattha anāvaraṇañāṇena jānitvā kataṁ sabbaṁ kāyakammaṁ ñāṇapubbaṅgamaṁ ñāṇānuparivatti.",
  "tika-s0501t3:242_4": "Esa nayo sesesupi.",
  "tika-s0501t3:242_5": "Atīte aṁseti atītabhave saparakkhandhādike koṭṭhāse aññāṇena appaṭihataṁ bhagavato ñāṇadassanaṁ.",
  "tika-s0501t3:242_6": "Anāgate aṁseti anāgatabhave saparakkhandhādike koṭṭhāse.",
  "tika-s0501t3:242_7": "Paccuppanne aṁseti paccuppanne bhave saparakkhandhādike koṭṭhāse.",
  "tika-s0501t3:243_0": "“Ñāṇadassanassa katarasmiṁ paṭighāto”ti pucchitabbattā pucchaṁ ṭhapetvā paṭighātavisayaṁ dassetuṁ “ko cā”tiādi vuttaṁ.",
  "tika-s0501t3:243_1": "Atha vā “paccuppannabhave saparakkhandhādike koṭṭhāse aññesampi ñāṇadassanaṁ bhaveyya,",
  "tika-s0501t3:243_2": "tadanusārena atītānāgatakoṭṭhāsesupi katarasmiṁ aññesaṁ ñāṇadassanassa paṭighāto bhaveyyā”ti pucchitabbattā",
  "tika-s0501t3:243_3": "pucchaṁ ṭhapetvā paṭighātavisayaṁ niyametvā dassetuṁ “ko cā”ti vuttaṁ.",
  "tika-s0501t3:243_4": "Tattha ko cāti kva katarasmiṁ samaye aññesaṁ ñāṇadassanassa paṭighāto bhaveyyāti pucchi.",
  "tika-s0501t3:244_0": "Anicce, dukkhe,",
  "tika-s0501t3:244_1": "anattaniye ca aññesaṁ aññāṇaṁ yaṁ adassanaṁ atthi,",
  "tika-s0501t3:244_2": "aññāṇādassanasaṅkhāto sabhāvo ñāṇadassanassa paṭighāto bhavati,",
  "tika-s0501t3:244_3": "na saparakkhandhādidassanamattapaṭighāto.",
  "tika-s0501t3:244_4": "Etena aniccato lakkhaṇattaye pavattassa ñāṇadassanassa aññesaṁ durabhisambhavaṁ,",
  "tika-s0501t3:244_5": "bhagavato ca ñāṇadassanassa aññehi asādhāraṇataṁ dasseti.",
  "tika-s0501t3:244_6": "Bhagavato hi lakkhaṇattayavibhāvanena veneyyā catusaccappaṭivedhaṁ labhanti.",
  "tika-s0501t3:244_7": "“Bhagavato ñāṇadassanapaṭighātābhāvena aññesañca ñāṇadassanassa paṭighātabhāvo katamāya upamāya amhākaṁ",
  "tika-s0501t3:244_8": "pākaṭo”ti vattabbabhāvato upamāya pākaṭaṁ kātuṁ “yathā idhā”tiādi vuttaṁ.",
  "tika-s0501t3:244_9": "Tattha idha sattaloke cakkhumā puriso ākāse tārakāni passeyya,",
  "tika-s0501t3:244_10": "gaṇanasaṅketena “ettakānī”ti no ca jāneyya yathā,",
  "tika-s0501t3:244_11": "evaṁ aññesaṁ ñāṇadassanassa paṭighāto ayaṁ aññāṇadassanasabhāvo bhavati.",
  "tika-s0501t3:245_0": "Bhagavato pana tathā abhāvato kenaci aññāṇena adassanena appaṭihataṁ ñāṇadassanaṁ bhavatīti attho daṭṭhabbo.",
  "tika-s0501t3:245_1": "“Bhagavato ñāṇadassanassa appaṭihatabhāvo kasmā amhehi saddahitabbo”ti pucchitabbattā “anāvaraṇañāṇadassanā hi buddhā bhagavanto”ti vuttaṁ.",
  "tika-s0501t3:245_2": "“Nipakassa…pe…",
  "tika-s0501t3:245_3": "bhagavato anāvaraṇañāṇaṁ kāyakammādibhedehi ācariyena vibhajitvā dassitaṁ,",
  "tika-s0501t3:245_4": "amhehi ca ñātaṁ,",
  "tika-s0501t3:245_5": "pacchā gāthāya ‘iriya’nti padena pucchitā sekkhāsekkhapaṭipadā kathaṁ vijānitabbā”ti vattabbattā sekkhāsekkhapaṭipadaṁ",
  "tika-s0501t3:245_6": "dassetuṁ “tattha sekhenā”tiādi vuttaṁ.",
  "tika-s0501t3:245_7": "Tattha tatthāti tasmiṁ vissajjane.",
  "tika-s0501t3:245_8": "Sekhenāti sikkhanasīlena puggalena rajanīyesu rūpārammaṇādīsu dhammesu gedhā cittaṁ rakkhitabbaṁ,",
  "tika-s0501t3:245_9": "pariyuṭṭhānīyesu āghātavatthūsu dosā cittaṁ rakkhitabbaṁ.",
  "tika-s0501t3:246_0": "“Tesu gedhadosesu katamaṁ nivārento bhagavā vissajjanagāthāyaṁ katamaṁ padamāhā”ti pucchitabbattā “tattha yā icchā”tiādi vuttaṁ.",
  "tika-s0501t3:246_1": "Tattha tatthāti gedhadosesu.",
  "tika-s0501t3:246_2": "Icchāti rāgicchā.",
  "tika-s0501t3:246_3": "Mucchāti lobhamohasahagatamohamucchā.",
  "tika-s0501t3:246_4": "Patthanāti rāgapatthanā.",
  "tika-s0501t3:246_5": "Piyāyanāti taṇhāpiyāyanāva,",
  "tika-s0501t3:246_6": "na mettāpiyāyanā.",
  "tika-s0501t3:246_7": "Kīḷanāti gedhakīḷanā.",
  "tika-s0501t3:246_8": "Etāni hi gedhapariyāyavacanāni.",
  "tika-s0501t3:246_9": "Taṁ gedhasaṅkhātaṁ icchādikaṁ nivārento bhagavā “kāmesu nābhigijjheyyā”ti evaṁ visuṁ visuṁ pakārena āha.",
  "tika-s0501t3:247_0": "Pariyuṭṭhānavighātaṁ dosaṁ nivārento bhagavā “manasānāvilo siyā”ti evaṁ visuṁ visuṁ pakārena āhāti yojanā.",
  "tika-s0501t3:247_1": "Gedhadosānaṁ visuṁ visuṁ nivārento bhagavā dve padāni āhāti vuttaṁ,",
  "tika-s0501t3:247_2": "“taṁ kena atthena saddahitabba”nti vattabbattā “tathā hi sekho”tiādi vuttaṁ.",
  "tika-s0501t3:247_3": "Rajanīyesu abhigijjhanto sekho anuppannaṁ lobhapadhānaṁ kilesañca uppādeti,",
  "tika-s0501t3:247_4": "uppannaṁ kilesañca phātiṁ abhivaḍḍhanaṁ karoti,",
  "tika-s0501t3:247_5": "pariyuṭṭhānīyesu āvilo sekho anuppannaṁ dosapadhānaṁ kilesañca uppādeti,",
  "tika-s0501t3:247_6": "uppannaṁ kilesañca phātiṁ vaḍḍhanaṁ karoti,",
  "tika-s0501t3:247_7": "iti iminā paṭikkhepaatthena taṁ mama vacanaṁ saddahitabbanti adhippāyo.",
  "tika-s0501t3:248_0": "“Kiṁ pana anabhigijjhanto,",
  "tika-s0501t3:248_1": "anāvilo ca sekkho agedhadosanivāraṇameva karoti,",
  "tika-s0501t3:248_2": "udāhu uttaripi paṭipadaṁ pūretī”ti pucchitabbattā uttaripi paṭipadaṁ pūretiyevāti dassento “yo pana anāvilasaṅkappo”tiādimāha.",
  "tika-s0501t3:248_3": "Tattha anāvilasaṅkappoti natthi āvilakarā saṅkappā byāpādasaṅkappavihiṁsāsaṅkappā etassāti anāvilasaṅkappo,",
  "tika-s0501t3:248_4": "icchādigedhassa abhāvena anabhigijjhanto vāyamati kusalavāyāmaṁ pavatteti.",
  "tika-s0501t3:248_5": "“Kathaṁ vāyamatī”ti pucchitabbattā “so anuppannāna”ntiādi vuttaṁ.",
  "tika-s0501t3:248_6": "Tattha soti uparibhāvanāmaggabhāvatthāya paṭipajjamāno sekkho.",
  "tika-s0501t3:248_7": "Anuppannānantiādīnaṁ attho sakkā aṭṭhakathāvacaneneva jānitunti na vibhatto.",
  "tika-s0501t3:249_0": "16.Yenāti asubhādīnaṁ anussaraṇalakkhaṇena indriyena taṇhāmayitavatthūsu kāmataṇhāya sahajātaṁ vitakkaṁ vāreti,",
  "tika-s0501t3:249_1": "idaṁ asubhādianussaraṇalakkhaṇaṁ indriyaṁ satindriyaṁ.",
  "tika-s0501t3:249_2": "Yena mahaggatabhāvappattena avikkhepena byāpādavitakkaṁ vāreti,",
  "tika-s0501t3:249_3": "idaṁ avikkhepasaṅkhātaṁ indriyaṁ samādhindriyaṁ.",
  "tika-s0501t3:249_4": "Yena sammappadhānena vihiṁsāvitakkaṁ vāreti,",
  "tika-s0501t3:249_5": "idaṁ sammappadhānasaṅkhātaṁ indriyaṁ vīriyindriyaṁ.",
  "tika-s0501t3:249_6": "Yena sammādiṭṭhisaṅkhātena indriyena uppannuppanne…pe…",
  "tika-s0501t3:249_7": "nādhivāseti,",
  "tika-s0501t3:249_8": "idaṁ sammādiṭṭhisaṅkhātaṁ indriyaṁ paññindriyaṁ.",
  "tika-s0501t3:249_9": "Imesu catūsu indriyesu saha uppajjamānā yā saddahanā okappanā uppajjati,",
  "tika-s0501t3:249_10": "anāvilabhāvato idaṁ saddahanasaṅkhātaṁ indriyaṁ saddhindriyaṁ.",
  "tika-s0501t3:249_11": "Imāni sekkhassa pañcindriyāni.",
  "tika-s0501t3:250_0": "Ekasmiṁyeva visaye jeṭṭhakabhāvaṁ na pāpuṇeyyuṁ,",
  "tika-s0501t3:250_1": "attano visaye jeṭṭhakabhāvaṁ pāpuṇituṁ arahanti,",
  "tika-s0501t3:250_2": "“katamaṁ indriyaṁ kattha visaye jeṭṭhakabhāvaṁ pavatta”nti pucchitabbabhāvato idaṁ indriyaṁ imasmiṁ visaye",
  "tika-s0501t3:250_3": "pavattanti dassento “tattha saddhindriyaṁ kattha daṭṭhabba”ntiādimāha.",
  "tika-s0501t3:250_4": "Tattha tatthāti tesu indriyesu catūsu sotāpattiyaṅgesu saddhindriyaṁ jeṭṭhakabhāvaṁ pavattanti daṭṭhabbaṁ.",
  "tika-s0501t3:250_5": "Evaṁ sesesupi yojetabbaṁ.",
  "tika-s0501t3:250_6": "Kiṁ nu sekkho paññindriyeva appamatto’ti bhagavatā vutto thomito,",
  "tika-s0501t3:250_7": "udāhu sabbehi kusalehi dhammehīti pucchitabbattā sabbehi kusalehi dhammehi pañcindriyapamukhehi vutto",
  "tika-s0501t3:250_8": "thomito hotīti dassetuṁ “evaṁ sekho”tiādi vuttaṁ.",
  "tika-s0501t3:250_9": "Tattha evaṁ pañcindriyānaṁ nibbattidassanena sekho puggalo sabbehi kusalehi dhammehi appamattoti bhagavatā vutto thomito anāvilatāya manasāti yojanā.",
  "tika-s0501t3:250_10": "“Sekkhassa anāvilatā kena saddahitabbā”ti vattabbattā “tenāha bhagavā manasānāvilo siyā”ti vuttaṁ.",
  "tika-s0501t3:250_11": "Bhagavatā “manasānāvilo siyā”ti vuttattā sekkhassa anāvilatā tumhehi saddahitabbāti.",
  "tika-s0501t3:251_0": "17.",
  "tika-s0501t3:251_1": "Sekkhassa matthakappattā paṭipadā ācariyena vibhattā,",
  "tika-s0501t3:251_2": "amhehi ca ñātā,",
  "tika-s0501t3:251_3": "“kathaṁ asekkhassa matthakappattā paṭipadā ñātabbā”ti vattabbattā asekkhassa matthakappattaṁ paṭipadaṁ",
  "tika-s0501t3:251_4": "vibhajitvā dassetuṁ “kusalo sabbadhammāna”ntiādimāha.",
  "tika-s0501t3:251_5": "Tattha sabbadhammānanti sabbesu dhammesu matthakappattāya paṭipadāya asekkho kusalo chekataroti bhagavatā vutto thomito anāvilatāya manasāti.",
  "tika-s0501t3:251_6": "Asekkhassa sabbadhammesu yaṁ kosallaṁ dassetukāmo,",
  "tika-s0501t3:251_7": "tassa kosallassa visayabhūte sabbadhamme tāva puggalādhiṭṭhānena vibhajitvā dassetuṁ “loko nāmā”tiādimāha.",
  "tika-s0501t3:251_8": "Tattha “sabbadhammāna”nti iminā vuttadhammasaṅkhāto loko nāma kilesaloko,",
  "tika-s0501t3:251_9": "bhavaloko,",
  "tika-s0501t3:251_10": "indriyalokoti tividho hotīti yojanā.",
  "tika-s0501t3:251_11": "Tattha parittadhammaṭṭho kilesajananaṭṭhena kileso,",
  "tika-s0501t3:251_12": "kusalādipavattanaṭṭhena loko cāti kilesaloko.",
  "tika-s0501t3:251_13": "Mahaggatadhammaṭṭho bhavanaṭṭhena bhavo,",
  "tika-s0501t3:251_14": "vuttanayena loko cāti bhavaloko.",
  "tika-s0501t3:251_15": "Saddhindriyādidhammaṭṭho ādhipaccaṭṭhayogavasena indriyabhūto hutvā saddhindriyādipattanaṭṭhena loko cāti indriyaloko.",
  "tika-s0501t3:252_0": "“Tīsu lokesu katamena katamo samudāgacchatī”ti pucchitabbattā “tatthā”tiādi vuttaṁ.",
  "tika-s0501t3:252_1": "“Saddhādiindriyāni ko nibbattetī”ti pucchitabbattā “so indriyāni nibbattetī”ti vuttaṁ.",
  "tika-s0501t3:252_2": "Tattha soti yo puggalo kilesalokasaṅkhāte parittadhamme,",
  "tika-s0501t3:252_3": "bhavalokasaṅkhāte mahaggatadhamme ca taṁtaṁsampādanavasena ṭhito,",
  "tika-s0501t3:252_4": "so puggalo saddhindriyādīni indriyāni attasantāne nibbatteti.",
  "tika-s0501t3:253_0": "“Indriyesu attasantānesu punappunaṁ nibbattāpanavasena vuḍḍhāpiyamānesu kā paññā bhavatī”ti pucchitabbattā “indriyesū”tiādi vuttaṁ.",
  "tika-s0501t3:253_1": "Tattha neyyassāti abhiññeyyassa.",
  "tika-s0501t3:253_2": "Pariññāti rūpārūpadhamme salakkhaṇato,",
  "tika-s0501t3:253_3": "paccayato ca pariggahādivasena pavattapaññā.",
  "tika-s0501t3:253_4": "“Sā pariññā katividhena upaparikkhitabbā”ti pucchitabbattā “sā duvidhenā”tiādi vuttaṁ.",
  "tika-s0501t3:253_5": "Tattha sā pariññā dassanapariññāya ca bhāvanāpariññāya ca duvidhena viññūhi upaparikkhitvā gahetabbāti.",
  "tika-s0501t3:253_6": "Dassanapariññāyāti ca dassanamaggapaññājanikāya ñātapariññāyāti attho gahetabbo.",
  "tika-s0501t3:253_7": "Tena aṭṭhakathāyaṁ vuttaṁ “dassanapariññāti ñātapariññā”ti.",
  "tika-s0501t3:253_8": "Bhāvanāpariññāyāti bhāvanāmaggapaññājanikāya tīraṇapariññāya saddhiṁ pahānapariññāyāti attho.",
  "tika-s0501t3:254_0": "“Sā duvidhenā’tiādinā vutto attho atisaṅkhepo na sakkā viññātuṁ,",
  "tika-s0501t3:254_1": "vitthāretvā kathehī”ti vattabbattā “yadā hī”tiādi vuttaṁ.",
  "tika-s0501t3:254_2": "Tattha yadāti balavavipassanuppajjanakāle.",
  "tika-s0501t3:254_3": "Sekhoti sikkhanasīlatāya kalyāṇaputhujjano ceva sotāpannādiko ca.",
  "tika-s0501t3:254_4": "Ñeyyanti ñātabbaṁ rūpādikaṁ saṅkhāraṁ.",
  "tika-s0501t3:254_5": "Parijānātīti pariggahādiñāṇena pariggahetvā jānāti nibbidāñāṇasahagatena.",
  "tika-s0501t3:254_6": "Tassāti kalyāṇaputhujjanassa ceva sotāpannādikassa ca.",
  "tika-s0501t3:254_7": "Dve dhammāti kalyāṇaputhujjanassa balavavipassanādhammo ceva sotāpannādikassa ca balavavipassanādhammo ca.",
  "tika-s0501t3:254_8": "Yathākkamaṁ dassanakosallaṁ sotāpattimaggañāṇañceva bhāvanākosallaṁ sakadāgāmimaggādikañca santāne pavattāpanavasena gacchanti.",
  "tika-s0501t3:255_0": "“Pubbe yaṁ ñāṇaṁ ‘neyyassa pariññā’ti vuttaṁ,",
  "tika-s0501t3:255_1": "taṁ ñāṇaṁ katividhena veditabba”nti pucchitabbattā “taṁ ñāṇaṁ pañcavidhena veditabbaṁ…pe...",
  "tika-s0501t3:255_2": "sacchikiriyā”ti vuttaṁ.",
  "tika-s0501t3:255_3": "“Tāsu vipassanābhedena bhinnāsu pañcasu abhiññādīsu katamā abhiññā,",
  "tika-s0501t3:255_4": "katamā pariññā,",
  "tika-s0501t3:255_5": "katamaṁ pahānaṁ,",
  "tika-s0501t3:255_6": "katamā bhāvanā,",
  "tika-s0501t3:255_7": "katamā sacchikiriyā”ti pucchitabbattā “tattha katamā”tiādi vuttaṁ.",
  "tika-s0501t3:255_8": "Tattha tatthāti abhiññādīsu.",
  "tika-s0501t3:255_9": "Yaṁ dhammānaṁ salakkhaṇe ñāṇanti rūpadhammānaṁ kakkhaḷādisalakkhaṇe,",
  "tika-s0501t3:255_10": "arūpadhammānaṁ phusanādisalakkhaṇe ārammaṇakaraṇavasena pavattaṁ yaṁ ñāṇaṁ hetuphalajānanahetujānanasaṅkhātā",
  "tika-s0501t3:255_11": "dhammapaṭisambhidā ceva hetuphalajānanasaṅkhātā atthapaṭisambhidā ca bhavati.",
  "tika-s0501t3:255_12": "Ayaṁ salakkhaṇena saddhiṁ hetuphalajānanā paññā abhiññā nāma.",
  "tika-s0501t3:256_0": "Evanti vuttappakārena.",
  "tika-s0501t3:256_1": "Abhiññāñāṇena abhijānitvā.",
  "tika-s0501t3:256_2": "Yā parijānanātiādīsu “idaṁ anavajjaṁ kusalaṁ,",
  "tika-s0501t3:256_3": "idaṁ sāvajjaṁ akusalaṁ,",
  "tika-s0501t3:256_4": "idaṁ akusalavipākajanakaṁ sāvajjaṁ,",
  "tika-s0501t3:256_5": "idaṁ kusalavipākajanakaṁ anavajjaṁ,",
  "tika-s0501t3:256_6": "idaṁ saṁkiliṭṭhaṁ kaṇhaṁ,",
  "tika-s0501t3:256_7": "idaṁ asaṁkiliṭṭhaṁ sukkaṁ,",
  "tika-s0501t3:256_8": "idaṁ kusalaṁ anavajjādikaṁ sevitabbaṁ,",
  "tika-s0501t3:256_9": "idaṁ akusalaṁ sāvajjādikaṁ na sevitabba”nti evaṁ aniccādito kalāpasammasanādivasena gahitā sammasitā",
  "tika-s0501t3:256_10": "ime vipassanāya ārammaṇabhūtā saṅkhatadhammā idaṁ udayabbayañāṇādiphalaṁ ānisaṁsaṁ anukkamena nibbattāpenti.",
  "tika-s0501t3:256_11": "Tannibbattavipassanāya uppajjanato upacāraṁ uppādenti,",
  "tika-s0501t3:256_12": "evaṁ anukkamena gahitānaṁ pavattitānaṁ tesaṁ udayabbayañāṇādīnaṁ ayaṁ saccānubodhapaṭivedho atthoti paricchinditvā yā parijānanā pavattā,",
  "tika-s0501t3:256_13": "sā ayaṁ parijānanā pariññā nāmāti yojetvā,",
  "tika-s0501t3:256_14": "evaṁ vuttappakārāya pariññāpaññāya parijānitvā pahātabbā,",
  "tika-s0501t3:256_15": "bhāvetabbā,",
  "tika-s0501t3:256_16": "sacchikātabbā ca tayo dhammā avasiṭṭhā bhavanti.",
  "tika-s0501t3:256_17": "“Ye akusalā,",
  "tika-s0501t3:256_18": "te pahātabbā”ti yā parijānanā paññā pavattā,",
  "tika-s0501t3:256_19": "idaṁ pahānaṁ pahānañāṇaṁ.",
  "tika-s0501t3:256_20": "“Ye kusalā,",
  "tika-s0501t3:256_21": "te bhāvetabbā”ti yā parijānanā paññā pavattā,",
  "tika-s0501t3:256_22": "sā bhāvanāpaññā.",
  "tika-s0501t3:256_23": "“Yaṁ asaṅkhataṁ,",
  "tika-s0501t3:256_24": "idaṁ sacchikiriya”nti yā parijānanā paññā pavattā,",
  "tika-s0501t3:256_25": "sā sacchikiriyāpaññāti yojetvā aṭṭhakathādhippāyena aviruddho attho gahetabbo.",
  "tika-s0501t3:257_0": "Abhiññādayo pañcavidhā paññā ācariyena vibhattā,",
  "tika-s0501t3:257_1": "amhehi ca ñātā,",
  "tika-s0501t3:257_2": "“tāhi pariññāhi jānanto puggalo ‘ki’nti vuccati thomīyatī”ti vattabbattā “yo eva”ntiādi vuttaṁ.",
  "tika-s0501t3:257_3": "Tattha yo puggalo evaṁ vuttappakārena jānāti,",
  "tika-s0501t3:257_4": "ayaṁ jānanto puggalo paccayuppannesu dhammesu kusalattā chekattā “atthakusalo”ti vuccati thomīyati,",
  "tika-s0501t3:257_5": "paccayadhammesu kusalattā “dhammakusalo”ti ca catunnaṁ ekattādīnaṁ nayānaṁ yuttatāya kovidattā “kalyāṇatākusalo”ti",
  "tika-s0501t3:257_6": "ca phalasamāpattīsu kovidattā “phalatākusalo”ti ca vaḍḍhīsu kovidattā “āyakusalo”ti ca avaḍḍhīsu kovidattā",
  "tika-s0501t3:257_7": "“apāyakusalo”ti ca accāyike kicce vā bhaye vā uppanne sati tassa kiccassa,",
  "tika-s0501t3:257_8": "bhayassa vā tikicchanasamatthe ṭhānuppattiyakāraṇe kovidattā “upāyakusalo”ti ca mahantesu abhikkamādīsu",
  "tika-s0501t3:257_9": "satisampajaññāya sampannattā “mahatā kosallena samannāgato”ti ca vuccati thomīyati.",
  "tika-s0501t3:257_10": "“Tassa asekkhassa atthādīsu kusalabhāvo kathaṁ saddahitabbo”ti vattabbattā “tenāhā”tiādi vuttaṁ.",
  "tika-s0501t3:257_11": "“Kusalo sabbadhammāna”nti vuttattā saddahitabboti adhippāyo.",
  "tika-s0501t3:258_0": "“Kusalo sabbadhammāna”nti padassa attho ācariyena vibhatto,",
  "tika-s0501t3:258_1": "amhehi ca ñāto,",
  "tika-s0501t3:258_2": "“sato bhikkhu paribbaje”ti padassa attho kathaṁ amhehi vitthārato viññāto”ti vattabbattā “sato bhikkhu paribbaje”tiādi vuttaṁ.",
  "tika-s0501t3:258_3": "Atha vā “sato bhikkhu paribbaje”ti bhagavatā vuttaṁ,",
  "tika-s0501t3:258_4": "“kattha pavattena satisahitena ñāṇena sampanno sato kimatthaṁ paribbaje”ti pucchitabbattā “imesu pavattena",
  "tika-s0501t3:258_5": "satisahitañāṇena sampanno sato imamatthaṁ paribbaje”ti niyametvā dassento “sato bhikkhu paribbaje”tiādimāha.",
  "tika-s0501t3:258_6": "Tattha tenāti yo abhikkamādīsu pavattena satisahitañāṇena samannāgato sato asekkhabhikkhu,",
  "tika-s0501t3:258_7": "tena asekkhabhikkhunā pariniṭṭhitasikkhattā aññapayojanābhāvato diṭṭhadhammasukhavihāratthaṁ abhikkante…pe…",
  "tika-s0501t3:258_8": "tuṇhībhāvena satena satisahitena sampajānena ñāṇena vihātabbaṁ catuiriyāpathaparivattanasaṅkhātaṁ viharaṇaṁ pavattetabbaṁ.",
  "tika-s0501t3:259_0": "“Yā sekkhāsekkhapaṭipadā niddiṭṭhā,",
  "tika-s0501t3:259_1": "imā sekkhāsekkhapaṭipadā saṅkhepato katividhā”ti pucchitabbattā imā paṭipadāsaṅkhātā cariyā saṅkhepato",
  "tika-s0501t3:259_2": "puggalavasena dveti dassetuṁ “imā dve cariyā”tiādimāha.",
  "tika-s0501t3:259_3": "Tattha yā cariyā bhāvetabbakusalādibhedena vā atthakosallādibhedena vā abhikkamādīsu satisampajaññabhedena vā niddiṭṭhā,",
  "tika-s0501t3:259_4": "imā cariyā dveti bhagavatā anuññātā anujānanavasena desitā,",
  "tika-s0501t3:259_5": "visuddhānaṁ arahantānaṁ ekā cariyā,",
  "tika-s0501t3:259_6": "visujjhantānaṁ sekkhānaṁ ekā cariyāti puggalavasena dveti daṭṭhabbā.",
  "tika-s0501t3:260_0": "“Asekkhoyeva kasmā ‘sato abhikkamatī’tiādinā vuccati thomīyati,",
  "tika-s0501t3:260_1": "kalyāṇaputhujjanopi ‘sato abhikkamatī’tiādinā vuccati thomīyatī”ti vattabbattā “katakiccāni hī”tiādi vuttaṁ.",
  "tika-s0501t3:260_2": "Arahato indriyāni katakiccāni,",
  "tika-s0501t3:260_3": "indriyānaṁ katakiccattā yaṁ pucchaṁ pucchitabbaṁ,",
  "tika-s0501t3:260_4": "taṁ sabbaṁ catubbidhaṁ dukkhassa pariññābhisamayena bojjhitabbaṁ…pe…",
  "tika-s0501t3:260_5": "nirodhassa sacchikiriyābhisamayena bojjhitabbaṁ bhave.",
  "tika-s0501t3:260_6": "Catubbidhaṁ idaṁ bojjhaṁ bojjhitabbaṁ yo asekkho sativepullappattattā evaṁ pariññābhisamayādinā jānāti,ayaṁ asekkho nippariyāyena “rāgassa khayāya,",
  "tika-s0501t3:260_7": "dosassa khayāya,",
  "tika-s0501t3:260_8": "mohassa khayāya sato abhikkamati,",
  "tika-s0501t3:260_9": "sato paṭikkamatī”ti vuccati thomīyati.",
  "tika-s0501t3:260_10": "Sekkhopi yathāvuttaṁ bojjhaṁ bojjhitabbaṁ attano pariññābhisamayādinā jānāti,",
  "tika-s0501t3:260_11": "tasmā “sato…pe…",
  "tika-s0501t3:260_12": "mohassā”ti vuccati thomīyatīti veditabbo.",
  "tika-s0501t3:260_13": "Tena vuttaṁ “ke visujjhantā?",
  "tika-s0501t3:260_14": "Sekkhā”ti.",
  "tika-s0501t3:261_0": "“Kasmā sekkhāsekkhānaṁ satisampajaññena abhikkamanādibhāvo,",
  "tika-s0501t3:261_1": "rāgādīnañca khayabhāvo saddahitabbo”ti vattabbattā vuttaṁ “tenāha bhagavā sato bhikkhu paribbaje”ti.",
  "tika-s0501t3:261_2": "“Bhagavato sabbaṁ kāyakammaṁ ñāṇapubbaṅgama’ntiādinā manāpikesu kāmesu nābhigijjhanabhāvo,",
  "tika-s0501t3:261_3": "amanāpikesu kāmesu manasā anāvilabhāvo,",
  "tika-s0501t3:261_4": "sabbadhammesu kusalabhāvo,",
  "tika-s0501t3:261_5": "satisampajaññena samannāgatassa paribbajanabhāvo ācariyena niddiṭṭho,",
  "tika-s0501t3:261_6": "so nābhigijjhanabhāvādiko kasmā amhehi saddahitabbo”ti pucchitabbattā vuttaṁ “tenāha kāmesu…pe…",
  "tika-s0501t3:261_7": "paribbaje”ti.",
  "tika-s0501t3:261_8": "Imissā gāthāyapi pucchāvissajjanavicayo pubbe ekādhiṭṭhānādidhammādhiṭṭhānādivasena vuttanayānusārena veditabbo.",
  "tika-s0501t3:262_0": "Vicayahāravibhaṅge ajitasuttaṁ nīharitvā pucchāvissajjanavicayo ācariyena vibhatto,",
  "tika-s0501t3:262_1": "amhehi ca ñāto,",
  "tika-s0501t3:262_2": "“katamo suttantaresu pucchāvissajjanavicayo”ti pucchitabbattā ajitasutte pucchāvissajjanavicayanayānusārena",
  "tika-s0501t3:262_3": "suttantaresupi pucchāvissajjanāni nīharitvā pucchāvicayavissajjanavicayā yojetabbāti dassetuṁ “evaṁ pucchitabbaṁ,",
  "tika-s0501t3:262_4": "evaṁ vissajjitabba”nti vuttaṁ.",
  "tika-s0501t3:262_5": "Aṭṭhakathāyaṁ pana –",
  "tika-s0501t3:263_0": "Ettāvatā ca mahāthero vicayahāraṁ vibhajanto ajitasuttavasena pucchāvicayaṁ,",
  "tika-s0501t3:263_1": "vissajjanavicayañca dassetvā idāni suttantaresupi pucchāvissajjanavicayānaṁ nayaṁ dassento evaṁ pucchitabbaṁ,",
  "tika-s0501t3:263_2": "evaṁ vissajjitabba’nti āhā”ti –",
  "tika-s0501t3:264_0": "Vuttaṁ.",
  "tika-s0501t3:264_1": "Tattha evanti ajitasutte vuttapucchāvicayānusārena pucchāvasena pavattasuttaṁ nīharitvā pucchāvicayo vibhajetabbo,",
  "tika-s0501t3:264_2": "evaṁ ajitasutte vuttavissajjanavicayānusārena suttantaresupi vissajjanavasena pavattasuttaṁ nīharitvā vissajjanavicayo vibhajetabbo.",
  "tika-s0501t3:265_0": "Pucchāvissajjanavicayā ācariyena vibhattā,",
  "tika-s0501t3:265_1": "amhehi ca ñātā,",
  "tika-s0501t3:265_2": "“katamo suttaanugītivicayo”ti pucchitabbattā “suttassa ca anugītī”tiādi vuttaṁ.",
  "tika-s0501t3:265_3": "Tattha suttassāti nīharitasuttassa.",
  "tika-s0501t3:265_4": "Anugītīti suttantaradesanāsaṅkhātā anugīti.",
  "tika-s0501t3:265_5": "Atthato ca byañjanato ca samānetabbāti tassā anugītiyā atthato,",
  "tika-s0501t3:265_6": "byañjanato ca saṁvaṇṇetabbasuttena samānā sadisī kātabbā,",
  "tika-s0501t3:265_7": "tasmiṁ vā saṁvaṇṇiyamānasutte anugīti suttatthato,",
  "tika-s0501t3:265_8": "byañjanato ca samānetabbā.",
  "tika-s0501t3:265_9": "“Atthato asamāne ko nāma doso āpajjeyyā”ti pucchitabbattā atthāpagataṁ hi byañjanaṁ samphappalāpaṁ bhavatī”ti vuttaṁ.",
  "tika-s0501t3:265_10": "“Atthato asamāne doso vutto,",
  "tika-s0501t3:265_11": "amhehi ca ñāto,",
  "tika-s0501t3:265_12": "byañjanato asamāne pana ko nāma doso āpajjatī”ti pucchitabbattā “dunnikkhittassa padabyañjanassa atthopi dunnayo bhavatī”ti vuttaṁ.",
  "tika-s0501t3:265_13": "Tasmā sadosattā anugītiyā vā suttena atthabyañjanūpetaṁ saṅgāyitabbaṁ.",
  "tika-s0501t3:266_0": "Anugītivicayo ācariyena vibhatto,",
  "tika-s0501t3:266_1": "amhehi ca ñāto,",
  "tika-s0501t3:266_2": "“katamo suttassa vicayo”ti pucchitabbattā suttañcā”tiādi vuttaṁ.",
  "tika-s0501t3:266_3": "Tattha suttañcāti niddhāritasuttañca.",
  "tika-s0501t3:266_4": "“Idaṁ niddhāritasuttaṁ nāma bhagavatā vuttaṁ āhaccavacanaṁ kiṁ,",
  "tika-s0501t3:266_5": "udāhu saṅgāyantehi vuttaṁ anusandhivacanaṁ ki”nti pavicinitabbaṁ,",
  "tika-s0501t3:266_6": "“idaṁ niddhāritasuttaṁ nītatthaṁ kiṁ,",
  "tika-s0501t3:266_7": "udāhu neyyatthaṁ ki”nti pavicinitabbaṁ,",
  "tika-s0501t3:266_8": "“idaṁ niddhāritasuttaṁ saṁkilesabhāgiyaṁ kiṁ,",
  "tika-s0501t3:266_9": "udāhu vāsanābhāgiyaṁ ki”nti pavicinitabbaṁ,",
  "tika-s0501t3:266_10": "“idaṁ niddhāritasuttaṁ nibbedhabhāgiyaṁ kiṁ,",
  "tika-s0501t3:266_11": "udāhu asekkhabhāgiyaṁ ki”nti pavicinitabbaṁ.",
  "tika-s0501t3:266_12": "Evaṁ pavicinitvā yadi āhaccavacanaṁ bhave,",
  "tika-s0501t3:266_13": "evaṁ sati “āhaccavacana”nti niddhāretvā gahetabbaṁ.",
  "tika-s0501t3:266_14": "Yadi asekkhasuttaṁ bhave,",
  "tika-s0501t3:266_15": "evaṁ sati “asekkhasutta”nti niddhāretvā gahetabbaṁ,",
  "tika-s0501t3:266_16": "ñātanti attho.",
  "tika-s0501t3:267_0": "“Suttaṁ pavicinitvā suttassa atthabhūtāni sabbāni saccāni niddhāretvā kattha padese passitabbānī”ti pucchitabbattā",
  "tika-s0501t3:267_1": "pucchaṁ ṭhapetvā imasmiṁ padese passitabbānīti dassetuṁ “kuhiṁ imassa suttassa sabbāni…pe…",
  "tika-s0501t3:267_2": "pariyosāne”ti vuttaṁ.",
  "tika-s0501t3:267_3": "Tattha imassa suttassāti yaṁ suttaṁ vicinituṁ niddhāritaṁ,",
  "tika-s0501t3:267_4": "imassa suttassa catusaccavinimuttassa suttatthassa abhāvato sabbāni saccāni tasseva suttassa ādimajjhapariyosāne passitabbānīti attho.",
  "tika-s0501t3:268_0": "Yathāvuttaṁ suttavicayaṁ nigamento “evaṁ suttaṁ pavicetabba”nti āha.",
  "tika-s0501t3:268_1": "“Na yathāvuttapucchādīnaṁ pavicetabbabhāvo amhehi jānitabbo saddahitabbo”ti vattabbabhāvato “tenāha…pe…",
  "tika-s0501t3:268_2": "anugītī”ti vuttaṁ.",
  "tika-s0501t3:268_3": "Tattha tena yathāvuttapucchādīnaṁ vicetabbabhāvena āyasmā mahākaccāno “yaṁ pucchitañca…pe…",
  "tika-s0501t3:268_4": "anugītī”tiādikaṁ yaṁ vacanaṁ āha,",
  "tika-s0501t3:268_5": "tena vacanena vicetabbabhāvo tumhehi jānitabbo saddahitabbovāti vuttaṁ hoti.",
  "tika-s0501t3:269_0": "“Yathāvuttappakāro ca vicayo hāro paripuṇṇo kiṁ,",
  "tika-s0501t3:269_1": "udāhu aññopi niddhāretvā yojetabbo atthi ki”nti pucchitabbattā “niyutto vicayo hāro”ti vuttaṁ.",
  "tika-s0501t3:269_2": "Tattha pucchāvicayavissajjanavicayapubbāparavicayaanugītivicayasuttavicayā sarūpato vibhattā,",
  "tika-s0501t3:269_3": "tehi avaseso assādādivicayopi yathārahaṁ niddhāretvā yutto yuñjitabboti adhippāyo.",
  "tika-s0501t3:270_0": "Iti vicayahāravibhaṅge sattibalānurūpā racitā",
  "tika-s0501t3:271_0": "Vibhāvanā niṭṭhitā.",
  "tika-s0501t3:272_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:273_0": "3. Yuttihāravibhaṅgavibhāvanā",
  "tika-s0501t3:274_0": "18.",
  "tika-s0501t3:274_1": "Yena yena saṁvaṇṇanāvisesabhūtena vicayahāravibhaṅgena padapañhādayo vicitā,",
  "tika-s0501t3:274_2": "so saṁvaṇṇanāvisesabhūto vicayahāravibhaṅgo paripuṇṇo,",
  "tika-s0501t3:274_3": "“katamo yuttihāravibhaṅgo”ti pucchitabbattā “tattha katamo yuttihāro”tiādi vuttaṁ.",
  "tika-s0501t3:274_4": "Tattha tatthāti tesu niddiṭṭhesu soḷasasu hāresu katamo saṁvaṇṇanāviseso yuttihāro yuttihāravibhaṅgoti pucchi.",
  "tika-s0501t3:274_5": "“Sabbesaṁ hārāna”ntiādiniddesassa idāni vuccamāno “ayaṁ yuttihāro”tiādiko vitthārasaṁvaṇṇanāviseso yuttihāravibhaṅgo nāmāti viññeyyo.",
  "tika-s0501t3:274_6": "Tena vuttaṁ “tattha katamo yuttihārotiādi yuttihāravibhaṅgo”ti.",
  "tika-s0501t3:274_7": "Ayaṁ yuttihāro kiṁ nāma suttatthaṁ yuttāyuttivasena yojayatīti yuñjitabbaṁ suttatthaṁ pucchati.",
  "tika-s0501t3:274_8": "Suttattho pana duvidho atathākārena gayhamāno,",
  "tika-s0501t3:274_9": "tathākārena gayhamāno atthoti.",
  "tika-s0501t3:274_10": "Tattha atathākārena gayhamānova attho yāthāvato yuttiniddhāraṇena yojetabbo,",
  "tika-s0501t3:274_11": "itaro pana bhūtakathanamattena yojetabbo.",
  "tika-s0501t3:274_12": "Yasmā panāyaṁ yuttigavesanā nāma saṁvaṇṇanā mahāpadesehi vinā na sambhavati,",
  "tika-s0501t3:274_13": "tasmā yuttihāraṁ vibhajanto tassa yuttihārassa lakkhaṇaṁ paṭhamaṁ upadisituṁ “cattāro mahāpadesā”tiādimāha.",
  "tika-s0501t3:274_14": "Tattha mahāpadesāti mahante buddhādayo apadisitvā vuttāni kāraṇāni,",
  "tika-s0501t3:274_15": "mahantāni vā dhammassa apadesāni patiṭṭhānāni.",
  "tika-s0501t3:274_16": "Apadisīyateti apadeso,",
  "tika-s0501t3:274_17": "buddho apadeso etassa kāraṇassāti buddhāpadeso.",
  "tika-s0501t3:274_18": "Sesesupi eseva nayo netabbo.",
  "tika-s0501t3:274_19": "“Buddhassa sammukhā etaṁ suttaṁ mayā suta”nti vatvā ābhatassa ganthassa suttavinayehi saṁsandanaṁ dhammo,",
  "tika-s0501t3:274_20": "asaṁsandanaṁ adhammoti vinicchayakāraṇaṁ mahāpadesoti adhippāyo.",
  "tika-s0501t3:274_21": "“Buddhassa sammukhā mayā ābhataṁ,",
  "tika-s0501t3:274_22": "saṅghassa sammukhā mayā ābhataṁ,",
  "tika-s0501t3:274_23": "sambahulattherānaṁ sammukhā mayā ābhataṁ,",
  "tika-s0501t3:274_24": "ekattherassa sammukhā mayā ābhata”nti vatvā ābhatassa ganthassa yāni byañjanapadaatthapadāni santi,",
  "tika-s0501t3:274_25": "tāni padabyañjanāni bhagavatā desite sutte otarayitabbāni anuppavesitāni,",
  "tika-s0501t3:274_26": "vinaye rāgādivinaye sandassayitabbāni saṁsandetabbāni.",
  "tika-s0501t3:274_27": "Dhammatāyaṁ upanikkhipitabbāni pakkhipitabbāni.",
  "tika-s0501t3:274_28": "Yadi suttatthena,",
  "tika-s0501t3:274_29": "vinayatthena,",
  "tika-s0501t3:274_30": "dhammatāya ca aviruddhāni honti,",
  "tika-s0501t3:274_31": "evaṁ sati tava ābhatapadabyañjanāni yuttānīti vinicchayantehi vatvā gahetabbānīti adhippāyo.",
  "tika-s0501t3:275_0": "Suttavinayadhammatāsu otarayitabbāni sandassayitabbāni upanikkhipitabbānīti ācariyena vuttāni,",
  "tika-s0501t3:275_1": "“kattha sutte,",
  "tika-s0501t3:275_2": "kattha vinaye,",
  "tika-s0501t3:275_3": "kattha dhammatāya”nti vattabbattā “katamasmiṁ sutte”tiādi vuttaṁ.",
  "tika-s0501t3:275_4": "Tattha catūsu ariyasaccesūti catunnaṁ ariyasaccānaṁ dassanakesu suttesu.",
  "tika-s0501t3:275_5": "Rāgo vinassati vūpasamati etena asubhādināti rāgavinayaṁ, kiṁ taṁ?",
  "tika-s0501t3:275_6": "Asubhādinimittaṁ,",
  "tika-s0501t3:275_7": "taṁ assa atthīti rāgavinayo, ko so?",
  "tika-s0501t3:275_8": "Asubhādinimittadassanako suttantaviseso.",
  "tika-s0501t3:275_9": "Esa nayo dosavinayotiādīsupi.",
  "tika-s0501t3:275_10": "Paṭiccasamuppādo nāma sassatadiṭṭhiucchedadiṭṭhiṁ vivajjetvā ekattanayādīnaṁ dīpanena avijjādisaṅkhārādisabhāvadhammānaṁ",
  "tika-s0501t3:275_11": "paccayapaccayuppannabhāvadīpakoti vuttaṁ “katamissaṁ dhammatāyaṁ upanikkhipitabbāni?",
  "tika-s0501t3:275_12": "Paṭiccasamuppāde”ti.",
  "tika-s0501t3:276_0": "“Suttādīsu avatarante sandissante avilomente kiṁ na janetī”ti vattabbato “catūsū”tiādi vuttaṁ.",
  "tika-s0501t3:276_1": "Tattha “buddhādīnaṁ sammukhā mayā ābhata”nti vatvā ābhatagantho catūsu ariyasaccesu yadi avatarati,",
  "tika-s0501t3:276_2": "evaṁ sati ābhatagantho āsave na janeti.",
  "tika-s0501t3:276_3": "Rāgādikilesavinaye yadi sandissati,",
  "tika-s0501t3:276_4": "evaṁ sati ābhatagantho āsave na janeti.",
  "tika-s0501t3:276_5": "Dhammatañca yadi na vilometi,",
  "tika-s0501t3:276_6": "evaṁ sati ābhatagantho āsave na janetīti attho daṭṭhabbo.",
  "tika-s0501t3:277_0": "“Kimatthaṁ yuttihāravibhaṅge cattāro mahāpadesā ābhatā”ti vattabbattā “catūhi mahāpadesehī”tiādimāha.",
  "tika-s0501t3:277_1": "Tattha ābhataganthe yaṁ yaṁ atthajātaṁ,",
  "tika-s0501t3:277_2": "yaṁ yaṁ dhammajātaṁ vā catūhi mahāpadesehi yujjati,",
  "tika-s0501t3:277_3": "taṁ taṁ atthajātaṁ vā taṁ taṁ dhammajātaṁ vā saṁvaṇṇetabbasutte gahetabbaṁ.",
  "tika-s0501t3:277_4": "Yena yena kāraṇena ca catūhi mahāpadesehi yujjati,",
  "tika-s0501t3:277_5": "taṁ taṁ kāraṇaṁ saṁvaṇṇanāvasena saṁvaṇṇetabbasutte gahetabbaṁ.",
  "tika-s0501t3:277_6": "Yathā yathā pakārena catūhi mahāpadesehi yujjati,",
  "tika-s0501t3:277_7": "so so pakāro saṁvaṇṇanāvasena saṁvaṇṇetabbasutte gahetabbo.",
  "tika-s0501t3:277_8": "Evaṁ gāhaṇatthaṁ cattāro mahāpadesā ābhatāti attho.",
  "tika-s0501t3:278_0": "19.",
  "tika-s0501t3:278_1": "Catūhi mahāpadesehi yuttaṁ aviruddhaṁ taṁ taṁ atthajātaṁ gahetabbanti ācariyena vuttaṁ,",
  "tika-s0501t3:278_2": "“kattha kena yuttiniddhāraṇaṁ kātabba”nti vattabbattā “pañhaṁ pucchitenā”tiādi vuttaṁ.",
  "tika-s0501t3:278_3": "Pañhe pañhaṁ pucchitena puggalena yuttiniddhāraṇaṁ kātabbanti.",
  "tika-s0501t3:278_4": "Tattha pañhanti pañhitabbaṁ sabhāvadhammaṁ.",
  "tika-s0501t3:278_5": "Pucchitenāti vissajjetuṁ samatthena paṇḍitapuggalena.",
  "tika-s0501t3:278_6": "Pañheti pucchāvasena pavattapāṭhe.",
  "tika-s0501t3:278_7": "Padāni kati kittakāni hontīti padaso paṭhamaṁ pariyogāhitabbaṁ yuttihārena vicetabbaṁ vīmaṁsitabbaṁ.",
  "tika-s0501t3:278_8": "“Kathaṁ vicetabba”nti pucchitabbattā “yadi sabbānī”tiādi vuttaṁ.",
  "tika-s0501t3:278_9": "Tattha sabbāni padānīti pucchitapāṭhe niravasesāni padāni ekaṁ samānaṁ atthaṁ yadi abhivadanti,",
  "tika-s0501t3:278_10": "evaṁ sati atthavasena eko pañho.",
  "tika-s0501t3:278_11": "Esa nayo sesesupi.",
  "tika-s0501t3:278_12": "Tena vuttaṁ “tadatthassekassa ñātuṁ icchitattā”ti.",
  "tika-s0501t3:279_0": "Ekanti atthavasena ekavidhaṁ pañhaṁ.",
  "tika-s0501t3:279_1": "Upaparikkhamānena puggalena aññātabbaṁ daḷhaṁ jānitabbaṁ.",
  "tika-s0501t3:279_2": "“Ko ājānanākāro”ti pucchitabbattā ājānanākāraṁ dassento “kiṁ ime dhammā”tiādimāha.",
  "tika-s0501t3:279_3": "Tattha “ye hi pariyattidhammā saṁvaṇṇetabbā,",
  "tika-s0501t3:279_4": "ime pariyattidhammā nānatthā honti kiṁ,",
  "tika-s0501t3:279_5": "nānābyañjanā honti kiṁ,",
  "tika-s0501t3:279_6": "udāhu imesaṁ pariyattidhammānaṁ eko attho hoti,",
  "tika-s0501t3:279_7": "byañjanameva nānaṁ hoti ki”nti yuttito vicetvā aññātabbanti yojanā.",
  "tika-s0501t3:279_8": "“Yathāvutto pañho kiṁ bhave”ti pucchitabbattā yathāvuttaṁ pañhaṁ ekadesaṁ dassetuṁ “yathā kiṁ bhave”ti pucchitvā “yathā sā”tiādimāha.",
  "tika-s0501t3:280_0": "Tassaṁ pucchāgāthāyaṁ –",
  "tika-s0501t3:280_1": "coraghātakena manussena coro abbhāhato viya kena dhammena sattaloko sadā abbhāhato,",
  "tika-s0501t3:280_2": "māluvalatāya attano nissitarukkho parivārito ajjhotthaṭo viya kena dhammena sattaloko sadā parivārito ajjhotthaṭo,",
  "tika-s0501t3:280_3": "visappītakhurappena sallena otiṇṇo anupaviṭṭho viya kena sallena sattaloko sadā otiṇṇo anupaviṭṭho,",
  "tika-s0501t3:280_4": "kissa kena kāraṇena sattaloko sadā dhūpāyito santāpitoti yojanā.",
  "tika-s0501t3:281_0": "“Imāya pucchāgāthāya kittakāni padānī”ti pucchitabbattā “imānī”tiādi vuttaṁ.",
  "tika-s0501t3:281_1": "Tattha pucchitānīti pucchitatthāni padāni cattāri honti.",
  "tika-s0501t3:281_2": "“Kittakā pañhā”ti pucchitabbattā “te tayo pañhā”ti vuttaṁ.",
  "tika-s0501t3:282_0": "Bhagavā devatāya hi yasmā vissajjeti,",
  "tika-s0501t3:282_1": "iti tasmā vissajjanato “tayopañhā”ti viññāyati.",
  "tika-s0501t3:282_2": "“Katamā vissajjanagāthā”ti pucchitabbattā –",
  "tika-s0501t3:283_0": "“Maccunābbhāhato loko, jarāya parivārito;",
  "tika-s0501t3:284_0": "Taṇhāsallena otiṇṇo, icchādhūpāyito sadā”ti. –",
  "tika-s0501t3:285_0": "Vuttaṁ.",
  "tika-s0501t3:285_1": "Tassaṁ vissajjanagāthāyaṁ –",
  "tika-s0501t3:285_2": "coraghātakena manussena coro abbhāhato viya maccunā sattaloko sadā abbhāhato,",
  "tika-s0501t3:285_3": "māluvalatāya attano nissitarukkho parivārito ajjhotthaṭo viya jarāya sattaloko sadā parivārito ajjhotthaṭo,",
  "tika-s0501t3:285_4": "visappītakhurappena sallena otiṇṇo anupaviṭṭho viya taṇhāsallena sattaloko sadā otiṇṇo anupaviṭṭho,",
  "tika-s0501t3:285_5": "icchāya sattaloko sadā dhūpāyito santāpitoti yojanā.",
  "tika-s0501t3:286_0": "20.",
  "tika-s0501t3:286_1": "“Katamaṁ maccu,",
  "tika-s0501t3:286_2": "katamā jarā”ti pucchitabbattā “tattha jarā”tiādi vuttaṁ.",
  "tika-s0501t3:286_3": "Tattha tatthāti tissaṁ vissajjanagāthāyaṁ.",
  "tika-s0501t3:286_4": "Dutiyapade vuttā jarā ca paṭhamapade vuttaṁ maraṇañca imāni dve saṅkhatassa khandhapañcakassa saṅkhatalakkhaṇāni honti,",
  "tika-s0501t3:286_5": "saṅkhataṁ khandhapañcakaṁ muñcitvā visuṁ na upalabbhatīti attho.",
  "tika-s0501t3:286_6": "“Saṅkhatalakkhaṇānaṁ jarāmaraṇānaṁ kathaṁ bhedo jānitabbo”ti vattabbattā “jarāyaṁ ṭhitassā”tiādi vuttaṁ.",
  "tika-s0501t3:286_7": "Tattha jarāyaṁ ṭhitassa aññathattanti ṭhitassa khandhappabandhassa yaṁ aññathattaṁ,",
  "tika-s0501t3:286_8": "ayaṁ pākaṭajarā nāma,",
  "tika-s0501t3:286_9": "na khaṇaṭṭhitijarā.",
  "tika-s0501t3:286_10": "Maraṇaṁ vayoti sammutimaraṇaṁ cutiyeva hoti,",
  "tika-s0501t3:286_11": "na khaṇikamaraṇaṁ,",
  "tika-s0501t3:286_12": "na samucchedamaraṇaṁ.",
  "tika-s0501t3:286_13": "Tena vuttaṁ “uppādo paññāyati,",
  "tika-s0501t3:286_14": "vayo paññāyati,",
  "tika-s0501t3:286_15": "ṭhitassa aññathattaṁ paññāyatī”ti.",
  "tika-s0501t3:287_0": "Yadi ṭhitasseva maraṇaṁ siyā,",
  "tika-s0501t3:287_1": "evaṁ sati jarāmaraṇānaṁ nānattaṁ yuttaṁ na siyā,",
  "tika-s0501t3:287_2": "ayutte sati “te tayo pañhā”ti vacanampi ayuttamevāti vattabbato “tattha jarāya cā”tiādi vuttaṁ.",
  "tika-s0501t3:287_3": "Tattha tatthāti tissaṁ vissajjanagāthāyaṁ vuttāya jarāya ca vuttassa maraṇassa ca atthato nānattaṁ yuttaṁ.",
  "tika-s0501t3:288_0": "“Kena kāraṇena yuttaṁ,",
  "tika-s0501t3:288_1": "kathaṁ kāraṇena nānattaṁ sampaṭicchitabba”nti vattabbattā “gabbhagatāpi hi mīyantī”ti vuttaṁ.",
  "tika-s0501t3:288_2": "Jaraṁ appattā gabbhagatāpi sattā hi yasmā mīyanti,",
  "tika-s0501t3:288_3": "tasmā nānattaṁ sampaṭicchitabbaṁ.",
  "tika-s0501t3:288_4": "“Gabbhagatāpi jarappattā bhaveyyu”nti vattabbattā “na ca te jiṇṇā bhavantī”ti vuttaṁ.",
  "tika-s0501t3:288_5": "Jarappattāpi ajiṇṇattā jiṇṇajaraṁ appattāva mīyanti,",
  "tika-s0501t3:288_6": "evaṁ idhādhippetassa jiṇṇajarāvirahitassa maraṇassa sambhavato aññā jarā,",
  "tika-s0501t3:288_7": "aññaṁ maraṇanti ñātabbanti vuttaṁ hoti.",
  "tika-s0501t3:288_8": "“Na gabbhagatānaṁyeva jiṇṇajaraṁ appattaṁ maraṇaṁ atthi,",
  "tika-s0501t3:288_9": "aññesampi atthī”ti vattabbabhāvato “atthi ca devānaṁ maraṇa”nti vuttaṁ.",
  "tika-s0501t3:288_10": "“Devāpi cirakālasambhavato jaraṁ pattā bhaveyyu”nti vattabbattā “na ca tesaṁ sarīrāni jīrantī”ti vuttaṁ.",
  "tika-s0501t3:288_11": "“Jarāmaraṇānaṁ nānatte kāraṇaṁ ettakamevā”ti vattabbattā aññampi atthīti dassetuṁ “sakkate vā”tiādi vuttaṁ.",
  "tika-s0501t3:288_12": "Tattha jiṇṇajarāya paṭikammaṁ kātuṁ sakkateva,",
  "tika-s0501t3:288_13": "maraṇassa pana paṭikammassa kātuṁ na sakkateva,",
  "tika-s0501t3:288_14": "imināpi kāraṇena jarāmaraṇānaṁ nānattaṁ sampaṭicchitabbamevāti attho.",
  "tika-s0501t3:288_15": "“Na sakkate maraṇassa paṭikammaṁ kātu”nti kasmā vuttaṁ,",
  "tika-s0501t3:288_16": "nanu iddhipādabhāvanāya vasībhāve sati sakkā maraṇassāpi paṭikammaṁ kātunti codanaṁ manasi katvā “aññatreva iddhimantānaṁ iddhivisayā”ti vuttaṁ.",
  "tika-s0501t3:289_0": "Jarāmaraṇānaṁ aññamaññaṁ nānābhāvo ācariyena dassito,",
  "tika-s0501t3:289_1": "amhehi ca ñāto,",
  "tika-s0501t3:289_2": "“kathaṁ pana taṇhāya jarāmaraṇehi nānābhāvo”ti vattabbato tehi taṇhāya nānattaṁ dassetuṁ “yaṁ panāhā”tiādi vuttaṁ.",
  "tika-s0501t3:289_3": "Taṇhāya avijjamānāyapi jīrantāpi mīyantāpi vītarāgā yasmā dissanti,",
  "tika-s0501t3:289_4": "tasmā taṇhāya jarāmaraṇehi nānābhāvo sampaṭicchitabbo.",
  "tika-s0501t3:290_0": "“Taṇhāya jīraṇabhijjanalakkhaṇaṁ atthīti tehi taṇhāya anaññatte ko nāma doso siyā”ti vattabbato dosaṁ dassetuṁ “yadi cā”tiādi vuttaṁ.",
  "tika-s0501t3:290_1": "Jarāmaraṇaṁ yathā yena jīraṇabhijjanalakkhaṇena pākaṭaṁ,",
  "tika-s0501t3:290_2": "evaṁ jīraṇabhijjanalakkhaṇena taṇhāpi pākaṭā.",
  "tika-s0501t3:290_3": "Yadi ca siyā;",
  "tika-s0501t3:290_4": "evaṁ sante yobbanaṭṭhāpi sabbe māṇavā vigatataṇhā siyuṁ,",
  "tika-s0501t3:290_5": "na ca vigatataṇhā,",
  "tika-s0501t3:290_6": "tasmā nānābhāvo sampaṭicchitabbo.",
  "tika-s0501t3:290_7": "Tato aññopi doso āpajjeyyāti dassetuṁ “yathā ca taṇhā dukkhassā”tiādi vuttaṁ.",
  "tika-s0501t3:290_8": "Tattha jarāmaraṇānaṁ taṇhāya anaññatte sati taṇhāya bhavataṇhāya dukkhasamudayo hoti,",
  "tika-s0501t3:290_9": "evaṁ jarāmaraṇampi dukkhasamudayo siyā.",
  "tika-s0501t3:290_10": "Yasmā na jarāmaraṇaṁ dukkhasamudayo,",
  "tika-s0501t3:290_11": "tasmā jarāmaraṇehi taṇhāya nānattaṁ veditabbaṁ.",
  "tika-s0501t3:291_0": "Tehi tāya anaññatte sati evampi doso āpajjeyyāti dassetuṁ “yathā ca taṇhā maggavajjhā”tiādi vuttaṁ.",
  "tika-s0501t3:291_1": "Tattha tehi tāya anaññatte sati yathā taṇhā maggavajjhā hoti,",
  "tika-s0501t3:291_2": "evaṁ jarāmaraṇampi maggavajjhaṁ siyā.",
  "tika-s0501t3:291_3": "Yathā jarāmaraṇaṁ maggavajjhaṁ na hoti,",
  "tika-s0501t3:291_4": "evaṁ taṇhāpi maggavajjhā na siyā,",
  "tika-s0501t3:291_5": "tathā ca na hoti pahātabbāpahātabbabhāvato,",
  "tika-s0501t3:291_6": "tasmāpi jarāmaraṇehi taṇhāya nānattaṁ veditabbaṁ.",
  "tika-s0501t3:292_0": "“Yadi cātiādinā vuttāya yuttiyā upapattiyā eva jarāmaraṇehi taṇhāya aññattaṁ gavesitabba”nti vattabbattā",
  "tika-s0501t3:292_1": "aññehipi kāraṇehi gavesitabbanti dassetuṁ “imāya yuttiyā”tiādi vuttaṁ.",
  "tika-s0501t3:292_2": "Tattha imāya yuttiyāti yā yutti “yadi cā”tiādinā vuttāya imāya yuttiyā upapattiyā.",
  "tika-s0501t3:292_3": "Aññamaññehi kāraṇehi aññehi aññehi kāraṇabhūtehi upapattīhi jarāmaraṇehi taṇhāya aññattaṁ gavesitabbanti attho.",
  "tika-s0501t3:292_4": "“Aññamaññehi kāraṇehi gavesitabba”nti kasmā vuttaṁ,",
  "tika-s0501t3:292_5": "nanu yuttiyā,",
  "tika-s0501t3:292_6": "atthato ca aññattaṁ sandissatīti codanaṁ manasi katvā “yadi ca sandissatī”tiādimāha.",
  "tika-s0501t3:292_7": "Tattha yuttisamāruḷhaṁ atthato ca maraṇehi taṇhāya ca aññattaṁ yadi ca sandissati,",
  "tika-s0501t3:292_8": "byañjanatopi aññattaṁ gavesitabbamevāti attho.",
  "tika-s0501t3:293_0": "“Kathaṁ byañjanato aññattaṁ gavesitabba”nti vattabbattā “salloti vā”tiādi vuttaṁ.",
  "tika-s0501t3:293_1": "Tattha “sallo”ti vā “dhūpāyana”nti vā dvīhi byañjanehi vuccamānānaṁ imesaṁ icchātaṇhāsaṅkhātānaṁ dhammānaṁ atthato ekattaṁ samānattaṁ yujjati,",
  "tika-s0501t3:293_2": "na aññattaṁ.",
  "tika-s0501t3:293_3": "“Sallo”ti vā “dhūpāyana”nti vā dvīhi byañjanehi avuccamānānaṁ jarāmaraṇānaṁ taṇhāya ekattaṁ na yujjati.",
  "tika-s0501t3:293_4": "Tamevatthaṁ vivarituṁ “na hī”tiādi vuttaṁ.",
  "tika-s0501t3:293_5": "Tattha icchāya ca taṇhāya ca atthato aññattaṁ na yujjati,",
  "tika-s0501t3:293_6": "ekattameva yujjatīti yojanā.",
  "tika-s0501t3:293_7": "Icchāya ca taṇhāya ca jīraṇabhijjanasambhavato jarāmaraṇehi taṇhāya ekattaṁ siyā,",
  "tika-s0501t3:293_8": "“kasmā aññattaṁ yutta”nti vattabbato “taṇhāya adhippāye”tiādi vuttaṁ.",
  "tika-s0501t3:293_9": "Tattha taṇhāya adhippāye aparipūramāne navasu āghātavatthūsu kodho ca uppajjati,",
  "tika-s0501t3:293_10": "upanāho ca uppajjati.",
  "tika-s0501t3:293_11": "Jarāmaraṇesu aparipūramānesu navasu āghātavatthūsu kodho ca na uppajjati,",
  "tika-s0501t3:293_12": "upanāho ca na uppajjati.",
  "tika-s0501t3:293_13": "Iti imāya yuttiyā jarāya ca maraṇassa ca taṇhāya ca atthato aññattaṁ yujjatiyevāti daṭṭhabbaṁ.",
  "tika-s0501t3:294_0": "Yadi icchā taṇhāya atthato ekattaṁ yuttaṁ,",
  "tika-s0501t3:294_1": "evaṁ sati kasmā bhagavatā “maccunābbhāhato loko”tiādigāthāyaṁ “taṇhāsallena otiṇṇo,",
  "tika-s0501t3:294_2": "icchādhūpāyito sadā”ti dvidhā vuttāti codanaṁ pariharanto “yaṁ panidaṁ bhagavatā”tiādimāha.",
  "tika-s0501t3:294_3": "Tattha “icchā”tipi “taṇhā”tipi dvīhi nāmehi yaṁ panidaṁ abhilapitaṁ yaṁ panidaṁ abhilapanaṁ kataṁ,",
  "tika-s0501t3:294_4": "idaṁ abhilapanaṁ bhagavatā bāhirānaṁ icchitabbatasitabbānaṁ vatthūnaṁ rūpādiārammaṇānaṁ bhedānaṁ vasena",
  "tika-s0501t3:294_5": "“icchā”tipi “taṇhā”tipi dvīhi nāmehi abhilapitaṁ abhilapanavasena katanti ekattaṁ yuttameva,",
  "tika-s0501t3:294_6": "na nānattanti attho daṭṭhabbo.",
  "tika-s0501t3:295_0": "“Nāmavasena dvidhā vuttānaṁ icchātaṇhādīnaṁ kena ekattaṁ yuttanti saddahitabba”nti vattabbattā “sabbāhī”tiādi vuttaṁ.",
  "tika-s0501t3:295_1": "Tattha nānānāmavasena pabhedā sabbā icchādikā taṇhā ajjhosānalakkhaṇena ekalakkhaṇā hi yasmā yuttā,",
  "tika-s0501t3:295_2": "tasmā nāmavasena bhinnānampi ekalakkhaṇena ekattaṁ yuttanti saddahitabbanti daṭṭhabbaṁ.",
  "tika-s0501t3:295_3": "“Kimiva yutta”nti pucchitabbattā “yathā sabbo”tiādi vuttaṁ.",
  "tika-s0501t3:295_4": "Tattha kaṭṭhaggiādivasena aneko sabboaggi uṇhattalakkhaṇena ekalakkhaṇo yathā,",
  "tika-s0501t3:295_5": "evaṁ ajjhosānalakkhaṇena ekalakkhaṇāti yojanā.",
  "tika-s0501t3:295_6": "Sabbassa aggino upādānavasena anekāni nāmāni sarūpato dassetuṁ “apicā”tiādi vuttaṁ.",
  "tika-s0501t3:295_7": "Tassattho pākaṭo.",
  "tika-s0501t3:295_8": "Ārammaṇavasena taṇhā aññehi aññehi nāmehi bhagavatā abhilapitā,",
  "tika-s0501t3:295_9": "upādānavasena aggi aññehi aññehi nāmehi abhilapitoti yojanā kātabbā.",
  "tika-s0501t3:296_0": "“Vissajjanagāthāyaṁ āgatanāmehi eva taṇhā abhilapitā”ti pucchitabbattā anekehi nāmehi abhilapitāti dassetuṁ “icchāitipī”tiādi vuttaṁ.",
  "tika-s0501t3:296_1": "Tattha icchitabbāni atthāni rūpādīni ārammaṇāni sattā icchanti etāyāti icchā.",
  "tika-s0501t3:296_2": "Tasanti etāyāti taṇhā.",
  "tika-s0501t3:296_3": "Sallati pavisati visappītaṁ sallaṁ viyāti sallā,",
  "tika-s0501t3:296_4": "santāpaṁ lāti ādadātīti vā sallā,",
  "tika-s0501t3:296_5": "santāpaṁ lāti pavattetīti vā sallā.",
  "tika-s0501t3:296_6": "Dhūpāyati santāpeti paridahatīti dhūpāyanā.",
  "tika-s0501t3:296_7": "Sarati ākaḍḍhati avaharati sīghasotā saritā viyāti saritā,",
  "tika-s0501t3:296_8": "sarati sallatīti vā saritā.",
  "tika-s0501t3:296_9": "Visaratīti visattikā.",
  "tika-s0501t3:296_10": "Pītivasena sinehatīti sineho.",
  "tika-s0501t3:296_11": "Tāsu tāsu gatīsu kilamathaṁ uppādetīti kilamatho.",
  "tika-s0501t3:296_12": "Sattā rūpādiārammaṇāni maññanti etāyāti maññanā.",
  "tika-s0501t3:296_13": "Bhavaṁ bandhatīti bandho.",
  "tika-s0501t3:296_14": "Āsīyate patthīyateti āsā.",
  "tika-s0501t3:296_15": "Āsiyati patthetīti vā āsā.",
  "tika-s0501t3:296_16": "Pipāsīyateti pipāsā,",
  "tika-s0501t3:296_17": "ārammaṇarasaṁ pipāsatīti vā pipāsā.",
  "tika-s0501t3:296_18": "Abhinandīyateti abhinandanā,",
  "tika-s0501t3:296_19": "abhinandatīti vā abhinandanā.",
  "tika-s0501t3:296_20": "Vitthārato aṭṭhakathāvasena veditabbo.",
  "tika-s0501t3:297_0": "“Taṇhāya icchādippakāravasena ālapitabhāvo kena saddahitabbo”ti vattabbattā “yathā ca vevacane”tiādi vuttaṁ.",
  "tika-s0501t3:297_1": "Vevacanahāravibhaṅge “āsā ca pīhā…pe…",
  "tika-s0501t3:297_2": "vevacana”nti yā taṇhā yathā yena pakārena vuttā,",
  "tika-s0501t3:297_3": "tathā tena pakārena vuttāya taṇhāya icchādippakāravasena ālapitabhāvo saddahitabbo.",
  "tika-s0501t3:297_4": "“Vevacanavibhaṅge ācariyena vuttopi bhagavatā avutte kena saddahitabbo”ti vattabbattā “yathāha bhagavā”tiādi vuttaṁ.",
  "tika-s0501t3:297_5": "Yathā yena pakārena bhagavā “rūpe tissā”tiādikaṁ yaṁ vacanamāha,",
  "tika-s0501t3:297_6": "tathā tena pakārena vuttena tena vacanena saddahitabbo vāti.",
  "tika-s0501t3:297_7": "Evaṁ yujjatīti evaṁ vuttanayena icchātaṇhānaṁ atthato ekattā,",
  "tika-s0501t3:297_8": "jarāya ca maraṇassa ca taṇhāya ca atthato aññattā ca “tayo pañhā”ti yaṁ vacanaṁ vuttaṁ,",
  "tika-s0501t3:297_9": "taṁ vacanaṁ yujjatīti attho gahetabbo.",
  "tika-s0501t3:298_0": "21.",
  "tika-s0501t3:298_1": "“Kenassubbhāhato lokotiādigāthāya tayo pañhā vuttā”ti pañhattayabhāve yutti ācariyena vibhattā,",
  "tika-s0501t3:298_2": "amhehi ca ñātā.",
  "tika-s0501t3:298_3": "“Tato aññehi pakārehi yutti kathaṁ ñātabbā”ti vattabbabhāvato aññehi pakārehipi yuttigavesanaṁ dassento “sabbo dukkhūpacāro”tiādimāha.",
  "tika-s0501t3:298_4": "Tattha sabbo dukkhūpacāro kāmataṇhāsaṅkhāramūlakoti yujjati,",
  "tika-s0501t3:298_5": "sabbo nibbidūpacāro kāmataṇhāparikkhāramūlakoti na yujjati.",
  "tika-s0501t3:298_6": "Vacanatthato pana dukkhassa upacāro pavattīti dukkhūpacāro.",
  "tika-s0501t3:298_7": "Kāmataṇhāpaccayā pavatto saṅkhāro mūlaṁ etassāti kāmataṇhāsaṅkhāramūlako.",
  "tika-s0501t3:298_8": "Nibbidāya upacāro pavattīti nibbidūpacāro.",
  "tika-s0501t3:298_9": "Kāmataṇhāya parikkhārabhūto vatthukāmo mūlaṁ etassāti kāmataṇhāparikkhāramūlakoti.",
  "tika-s0501t3:298_10": "Tattha anabhiratisaṅkhātā ukkaṇṭhā nibbidā kāmataṇhāparikkhāramūlikā yujjati,",
  "tika-s0501t3:298_11": "ñāṇanibbidā kāmataṇhāparikkhāramūlikā na yujjati,",
  "tika-s0501t3:298_12": "tasmā sabbo nibbidūpacāro kāmataṇhāparikkhāramūlakoti na pana yujjatīti vuttaṁ.",
  "tika-s0501t3:299_0": "“Pañhattayabhāve ceva dukkhūpacāranibbidūpacāre ca yā yutti ācariyena vibhattā,",
  "tika-s0501t3:299_1": "sāva yutti sallakkhetabbā kiṁ,",
  "tika-s0501t3:299_2": "udāhu imāya yuttiyā aññāpi yutti gavesitabbā ki”nti vattabbato nayaṁ dassetuṁ “imāyā”tiādimāha.",
  "tika-s0501t3:299_3": "Idaṁ vuttaṁ hoti –",
  "tika-s0501t3:299_4": "pañhattayabhāve ceva dukkhūpacāranibbidūpacāre ca yā yutti mayā vibhattā,",
  "tika-s0501t3:299_5": "imāya yuttiyā anusārena aññamaññehi kāraṇehi tesu tesu pāḷippadesesu yuttipi gavesitabbāti.",
  "tika-s0501t3:300_0": "“Idaṁ nayadassanaṁ saṁkhittaṁ,",
  "tika-s0501t3:300_1": "na sakkā vitthārato gavesitu”nti vattabbato taṁ nayadassanaṁ vitthārato vibhajitvā dassetuṁ “yathā hi bhagavā”tiādi āraddhaṁ.",
  "tika-s0501t3:300_2": "Asubhassa jigucchanīyabhāvato rāguppādo na yutto,",
  "tika-s0501t3:300_3": "tasmā rāgacaritassa puggalassa asubhadesanā rāgavinayāya yuttā.",
  "tika-s0501t3:300_4": "Mettāya dosapaṭipakkhattā dosacaritassa puggalassa mettādesanā dosavinayāya yuttā.",
  "tika-s0501t3:300_5": "Paṭiccasamuppādassa paññāvisayattā mohacaritassa puggalassa paṭiccasamuppādadesanā mohavinayāya yuttā.",
  "tika-s0501t3:300_6": "“Rāgacaritassāpi mettādidesanā yujjeyya sabbasattasādhāraṇattā”ti vattabbattā “yadihi bhagavā”tiādi vuttaṁ.",
  "tika-s0501t3:300_7": "Tibbakilesassa rāgacaritassa adhippetattā tādisassa puggalassa mettaṁ cetovimuttiṁ yadi deseyya,",
  "tika-s0501t3:300_8": "evaṁ sati mettāvasenapi rāguppajjanato desanā na yujjati.",
  "tika-s0501t3:300_9": "Sukhaṁ paṭipadaṁ vā yadi deseyya,",
  "tika-s0501t3:300_10": "evaṁ sati rāgacaritassa dukkhāpaṭipadāyujjanato desanā na yujjati.",
  "tika-s0501t3:300_11": "Vipassanāpubbaṅgamaṁ pahānaṁ vā yadipi deseyya,",
  "tika-s0501t3:300_12": "evaṁ sati rāgacaritassa asubhānupassanaṁ vajjetvā vipassanāpubbaṅgamassa pahānassa dukkarato desanā na yujjatīti yojanā.",
  "tika-s0501t3:301_0": "“Bhagavā rāgacaritassā”tiādinā niravasesavasena yutti na vibhattā,",
  "tika-s0501t3:301_1": "nayadassanamevāti yo nayo dassito,",
  "tika-s0501t3:301_2": "tena nayena aññāpi gavesitabbāti dassetuṁ “evaṁ yaṁ kiñcī”tiādi vuttaṁ.",
  "tika-s0501t3:301_3": "Rāgassa yaṁ kiñci anulomappahānaṁ,",
  "tika-s0501t3:301_4": "dosassa yaṁ kiñci anulomappahānaṁ,",
  "tika-s0501t3:301_5": "mohassa yaṁ kiñci anulomappahānaṁ desitaṁ,",
  "tika-s0501t3:301_6": "taṁ sabbaṁ anulomappahānaṁ yattakā pāḷippadesā ñāṇassa bhūmi,",
  "tika-s0501t3:301_7": "tattakesu vicayena hārena vicinitvā yuttihārena yojetabbanti yojanā.",
  "tika-s0501t3:302_0": "“Rāgādippahānavasena yutti gavesitabbā”ti vattabbabhāvato aññehipi mettādibrahmavihāraphalasamāpattinavānupubbasamāpattivasībhāvehi",
  "tika-s0501t3:302_1": "vibhajitvā yuttigavesanaṁ dassetuṁ “mettāvihārissā”tiādi āraddhaṁ.",
  "tika-s0501t3:302_2": "Tattha mettāvihārissa mettāvihāralābhino sato saṁvijjamānassa puggalassa mettāya byāpādapaṭipakkhattā",
  "tika-s0501t3:302_3": "byāpādo cittaṁ pariyādāya ṭhassatīti desanā na yujjatīti ca,",
  "tika-s0501t3:302_4": "mettāvihārissa sato byāpādo pahānaṁ abbhatthaṁ gacchatīti desanā yujjati.",
  "tika-s0501t3:302_5": "Karuṇāvihārissa karuṇāvihāralābhino sato saṁvijjamānassa puggalassa karuṇāya vihesāya paṭipakkhattā vihesā",
  "tika-s0501t3:302_6": "cittaṁ pariyādāya ṭhassatīti desanā na yujjati,",
  "tika-s0501t3:302_7": "karuṇāvihārissa sato vihesā pahānaṁ abbhatthaṁ gacchatīti desanā yujjati.",
  "tika-s0501t3:302_8": "Muditāvihārissa muditāvihāralābhino sato saṁvijjamānassa puggalassa muditāya aratiyā paṭipakkhattā arati",
  "tika-s0501t3:302_9": "cittaṁ pariyādāya ṭhassatīti desanā na yujjati,",
  "tika-s0501t3:302_10": "muditāvihārissa sato arati pahānaṁ abbhatthaṁ gacchatīti desanā yujjati.",
  "tika-s0501t3:302_11": "Upekkhāvihārissa upekkhāvihāralābhino sato saṁvijjamānassa puggalassa upekkhāya rāgassa paṭipakkhattā",
  "tika-s0501t3:302_12": "rāgo cittaṁ pariyādāya ṭhassatīti desanā na yujjati,",
  "tika-s0501t3:302_13": "upekkhāvihārissa sato rāgo pahānaṁ abbhatthaṁ gacchatīti desanā yujjati.",
  "tika-s0501t3:303_0": "Animittavihārissa aniccānupassanāmukhena paṭiladdhaphalasamāpattivihāralābhino sato saṁvijjamānassa puggalassa",
  "tika-s0501t3:303_1": "nimittānusāri tena teneva saṅkhāranimittānusāreneva niccādīsu pahīnena nimittena viññāṇaṁ pavattatīti",
  "tika-s0501t3:303_2": "desanā na yujjati,",
  "tika-s0501t3:303_3": "animittānupassanāya niccādivipallāsapaṭipakkhattā animittavihārissa sato nimittaṁ pahānaṁ abbhatthaṁ gacchatīti desanā yujjati.",
  "tika-s0501t3:303_4": "“Asmī”ti maññitaṁ khandhapañcakaṁ attavigataṁ “ayaṁ khandhapañcako ahaṁ asmī”ti na samanupassāmi,",
  "tika-s0501t3:303_5": "atha ca pana asamanupassane satipi “me kiṁ asmī”ti “kathaṁ asmī”ti vicikicchā kathaṁkathāsallaṁ cittaṁ pariyādāya ṭhassatīti desanā na yujjati,",
  "tika-s0501t3:303_6": "vicikicchāya pahānekaṭṭhabhāvato “ayaṁ khandhapañcako ahaṁ asmī”ti asamanupassantassa vicikicchā kathaṁkathāsallaṁ",
  "tika-s0501t3:303_7": "pahānaṁ abbhatthaṁ gacchatīti desanā yujjati.",
  "tika-s0501t3:304_0": "“Phalasamāpattivaseneva yutti gavesitabbā ki”nti vattabbattā jhānasamāpattivasenapi yutti gavesitabbāti",
  "tika-s0501t3:304_1": "dassetuṁ “yathā vā pana paṭhamaṁ jhāna”ntiādi āraddhaṁ.",
  "tika-s0501t3:304_2": "Atha vā “phalasamāpattivihārisseva yutti gavesitabbā ki”nti vattabbattā jhānasamāpattivasenapi yutti",
  "tika-s0501t3:304_3": "gavesitabbāti dassetuṁ “yathā vā pana paṭhamaṁ jhāna”ntiādi āraddhaṁ.",
  "tika-s0501t3:304_4": "Tattha yathā paṭhamaṁ jhānaṁ samāpannassa phalasamāpattivihārissa yutti gavesitabbā,",
  "tika-s0501t3:304_5": "evaṁ jhānasamāpattivihārissapi yutti gavesitabbā. Kathaṁ?",
  "tika-s0501t3:304_6": "Paṭhamaṁ jhānaṁ samāpannassa paṭhamajjhānasamaṅgino sato saṁvijjamānassa puggalassa nīvaraṇavikkhambhanato",
  "tika-s0501t3:304_7": "kāmarāgabyāpādā visesāya dutiyajjhānāya saṁvattantīti desanā na yujjati,",
  "tika-s0501t3:304_8": "kāmarāgabyāpādā jhānassa hānāya saṁvattantīti desanā yujjati.",
  "tika-s0501t3:304_9": "Vitakkasahagatā saññāmanasikārā upacāradhammena saha dutiyajjhānadhammā jhānassa hānāya saṁvattantīti desanā na yujjati,",
  "tika-s0501t3:304_10": "vitakkasahagatā saññāmanasikārā visesāya uparijhānatthāya saṁvattantīti desanā yujjati.",
  "tika-s0501t3:305_0": "Dutiyaṁ jhānaṁ samāpannassa sato saṁvijjamānassa puggalassa vitakkavicārasahagatā vā saññāmanasikārā",
  "tika-s0501t3:305_1": "upacāradhammena saha paṭhamajjhānadhammā visesāya uparijhānatthāya saṁvattantīti desanā na yujjati,",
  "tika-s0501t3:305_2": "vitakkavicārasahagatā saññāmanasikārā avitakkajhānassa hānāya saṁvattantīti desanā yujjati.",
  "tika-s0501t3:305_3": "Upekkhāsahagatā vā saññāmanasikārā upacāradhammena saha catutthajjhānadhammā jhānassa hānāya saṁvattantīti desanā na yujjati,",
  "tika-s0501t3:305_4": "upekkhāsahagatā saññāmanasikārā visesāya uparijhānatthāya saṁvattantīti desanā yujjati.",
  "tika-s0501t3:305_5": "Sesesupi atthānurūpaṁ yojanā kātabbā.",
  "tika-s0501t3:305_6": "Yathāvuttasamāpattīsu vasībhāvena paricitaṁ kallatāparicitaṁ cittaṁ nāma.",
  "tika-s0501t3:306_0": "Ettakameva yuttigavesanaṁ na kātabbaṁ,",
  "tika-s0501t3:306_1": "navavidhasuttantesu yathāladdhayuttigavesanampi kātabbanti dassetuṁ “evaṁ sabbe”tiādi vuttaṁ.",
  "tika-s0501t3:306_2": "“Sabbesaṁ hārānaṁ yathāvuttabhūmigocarānaṁ vicayahārena vicinitvā yuttihārena yojetabbabhāvo kena saddahitabbo”ti vattabbattā “tenāhā”tiādi vuttaṁ.",
  "tika-s0501t3:306_3": "Tattha tena yojetabbabhāvena āyasmā mahākaccāno “sabbesa”ntiādikaṁ yaṁ vacanaṁ āha,",
  "tika-s0501t3:306_4": "tena vacanena saddahitabboti vuttaṁ hoti.",
  "tika-s0501t3:307_0": "Iti yuttihāravibhaṅge sattibalānurūpā racitā",
  "tika-s0501t3:308_0": "Vibhāvanā niṭṭhitā.",
  "tika-s0501t3:309_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:310_0": "4. Padaṭṭhānahāravibhaṅgavibhāvanā",
  "tika-s0501t3:311_0": "22.",
  "tika-s0501t3:311_1": "Yena yena saṁvaṇṇanāvisesabhūtena yuttihāravibhaṅgabhūtena pañhāvissajjanādīnaṁ yuttāyuttabhāvo vibhatto,",
  "tika-s0501t3:311_2": "so saṁvaṇṇanāvisesabhūto yuttihāravibhaṅgo paripuṇṇo,",
  "tika-s0501t3:311_3": "“katamo padaṭṭhānahāravibhaṅgo”ti pucchitabbattā “tattha katamo padaṭṭhāno hāro”tiādi āraddhaṁ.",
  "tika-s0501t3:311_4": "Tattha tatthāti tesu niddiṭṭhesu soḷasasu desanāhārādīsu hāresu katamo saṁvaṇṇanāviseso padaṭṭhāno hāro padaṭṭhānahāravibhaṅgoti pucchati.",
  "tika-s0501t3:311_5": "“Dhammaṁ desesi jino”tiādiniddesassa idāni mayā vuccamāno “ayaṁ padaṭṭhāno hāro”tiādiko vitthārasaṁvaṇṇanāviseso padaṭṭhānahāravibhaṅgoti viññeyyo.",
  "tika-s0501t3:311_6": "Tena vuttaṁ –",
  "tika-s0501t3:311_7": "“tattha katamo padaṭṭhāno hārotiādi padaṭṭhānahāravibhaṅgo”ti.",
  "tika-s0501t3:311_8": "“Ayaṁ idāni vuccamāno vitthārabhūto padaṭṭhāno hāro piṭakattaye desitesu dhammesu kiṁ nāma dhammaṁ desayati",
  "tika-s0501t3:311_9": "saṁvaṇṇetī”ti pucchaṁ ṭhapetvā “idaṁ āsannakāraṇaṁ imassa āsannaphalassa padaṭṭhāna”nti niyametvā vibhajituṁ",
  "tika-s0501t3:311_10": "“ayaṁ padaṭṭhāno”tiādi vuttaṁ.",
  "tika-s0501t3:311_11": "Tassattho –",
  "tika-s0501t3:311_12": "sabbesu viññeyyadhammesu yāthāvato asampaṭivedho lakkhaṇaṁ etissā avijjāyāti sabbadhammayāthāvaasampaṭivedhalakkhaṇā, avijjā,",
  "tika-s0501t3:311_13": "tassā avijjāya asubhe “subha”ntiādivipallāsā padaṭṭhānaṁ āsannakāraṇaṁ.",
  "tika-s0501t3:311_14": "Vipallāse sati avijjā vattati uparūpari jāyati na hāyati,",
  "tika-s0501t3:311_15": "tasmā vipallāsā avijjāya padaṭṭhānaṁ āsannakāraṇaṁ bhavanti.",
  "tika-s0501t3:311_16": "Avijjāya vaṭṭamūlakattā taṁ ādiṁ katvā padaṭṭhānaṁ vibhattanti daṭṭhabbaṁ.",
  "tika-s0501t3:312_0": "Taṇhāyapi vaṭṭamūlakattā tadanantaraṁ taṇhāya padaṭṭhānaṁ vibhajituṁ “ajjhosānalakkhaṇā”tiādi vuttaṁ.",
  "tika-s0501t3:312_1": "Tattha piyarūpaṁ sātarūpanti piyasabhāvaṁ sātasabhāvaṁ cakkhādidhammajātaṁ.",
  "tika-s0501t3:312_2": "Piyanīyasātanīye cakkhādike sati taṇhā vattati uparūpari jāyati,",
  "tika-s0501t3:312_3": "tasmā piyarūpaṁ sātarūpaṁ taṇhāya padaṭṭhānaṁ āsannakāraṇaṁ bhavati.",
  "tika-s0501t3:313_0": "Adinnādāne sati lobho vattati,",
  "tika-s0501t3:313_1": "tasmā adinnādānaṁ lobhassa padaṭṭhānaṁ bhavati.",
  "tika-s0501t3:313_2": "Adinnādānañhi ekavāraṁ uppannampi anādīnavadassanato lobhassa āsannakāraṇaṁ bhavatveva.",
  "tika-s0501t3:314_0": "Kesādīsu asubhesu pavattāyapi subhasaññāya nīlādivaṇṇadīghādisaṇṭhānahasanādibyañjanaggahaṇalakkhaṇattā",
  "tika-s0501t3:314_1": "cakkhundriyādīnaṁ asaṁvaro subhasaññāya padaṭṭhānaṁ bhavati.",
  "tika-s0501t3:315_0": "Dukkhadukkhādīsu pavattāyapi sukhasaññāya sāsavaphassūpagamanalakkhaṇattā rūpādīsu assādo sukhasaññāya padaṭṭhānaṁ.",
  "tika-s0501t3:316_0": "Rūpakkhandhādīsu aniccesu pavattāyapi niccasaññāya saṅkhatalakkhaṇānaṁ dhammānaṁ asamanupassanalakkhaṇattā",
  "tika-s0501t3:316_1": "rūpakkhandhādīsu niccaggahaṇaṁ viññāṇaṁ niccasaññāya padaṭṭhānaṁ.",
  "tika-s0501t3:317_0": "Aniccadukkhānattasaṅkhātesu khandhādīsu pavattāyapi attasaññāya aniccasaññādukkhasaññānaṁ asamanupassanalakkhaṇattā",
  "tika-s0501t3:317_1": "ahaṁmamādivasena pavatto nāmakāyo attasaññāya padaṭṭhānaṁ.",
  "tika-s0501t3:318_0": "Evaṁ avijjādīnaṁ akusalapakkhānaṁ dhammānaṁ padaṭṭhānaṁ dassetvā idāni tappaṭipakkhānaṁ vijjādīnaṁ dhammānaṁ",
  "tika-s0501t3:318_1": "padaṭṭhānaṁ dassetuṁ “sabbadhammasampaṭivedhalakkhaṇā”tiādi vuttaṁ.",
  "tika-s0501t3:318_2": "Sabbesu ñeyyadhammesu pavattāya vijjāya sabbadhammasampaṭivedhalakkhaṇattā sabbaṁ neyyaṁ vijjāya padaṭṭhānaṁ.",
  "tika-s0501t3:319_0": "Samathassa cittavikkhepasaṅkhātauddhaccapaṭisaṁharaṇasaṅkhātavikkhambhanalakkhaṇattā paṭibhāganimittabhūtā asubhā samathassa padaṭṭhānaṁ.",
  "tika-s0501t3:319_1": "Asubhāya hi taṇhāpaṭipakkhattā,",
  "tika-s0501t3:319_2": "taṇhāya ca abhāve samatho tiṭṭhatīti.",
  "tika-s0501t3:320_0": "Adinnādānā veramaṇivasena pavattassa alobhassa icchāvacarapaṭisaṁharaṇalakkhaṇattā adinnādānā veramaṇī alobhassa padaṭṭhānaṁ.",
  "tika-s0501t3:321_0": "Pāṇātipātā veramaṇivasena pavattassa adosassa abyāpajjalakkhaṇattā pāṇātipātā veramaṇī adosassa padaṭṭhānaṁ.",
  "tika-s0501t3:322_0": "Sammāpaṭipattivasena pavattassa amohassa vatthuavippaṭipattilakkhaṇattā sammāpaṭipatti amohassa padaṭṭhānaṁ.",
  "tika-s0501t3:323_0": "Nibbidāvasena pavattāya asubhasaññāya vinīlakavipubbakagahaṇalakkhaṇattā nibbidā asubhasaññāya padaṭṭhānaṁ.",
  "tika-s0501t3:323_1": "Nibbidāñāṇena hi anabhirati pavattati,",
  "tika-s0501t3:323_2": "anabhiratiyā ca asubhasaññā ṭhitāti.",
  "tika-s0501t3:324_0": "Dukkhavedanāvasena pavattāya dukkhasaññāya sāsavaphassaparijānanalakkhaṇattā vedanā dukkhasaññāya padaṭṭhānaṁ.",
  "tika-s0501t3:325_0": "Uppādavayavasena pavattāya aniccasaññāya saṅkhatalakkhaṇānaṁ dhammānaṁ samanupassanalakkhaṇattā uppādavayā aniccasaññāya padaṭṭhānaṁ.",
  "tika-s0501t3:325_1": "Uppādavayañhi samanupassitvā aniccasaññā pavattā.",
  "tika-s0501t3:326_0": "Dhammamattasaññāvasena pavattāya anattasaññāya sabbadhammaabhinivesalakkhaṇattā dhammasaññā anattasaññāya padaṭṭhānaṁ.",
  "tika-s0501t3:327_0": "Kāmarāgassa rūpādipañcakāmaguṇārammaṇattā pañca kāmaguṇā kāmarāgassa padaṭṭhānaṁ.",
  "tika-s0501t3:328_0": "Rūpasaṅkhāte kāye ārabbha pavattassa rūparāgassa cakkhādipañcindriyānaṁ anusārena pavattanato pañcindriyāni rūpāni rūparāgassa padaṭṭhānaṁ.",
  "tika-s0501t3:329_0": "Bhavanikantivasena pavattassa bhavarāgassa chaḷāyatanaṁ padaṭṭhānaṁ.",
  "tika-s0501t3:329_1": "Nibbattabhavānupassitāti “edisaṁ aniṭṭhaṁ rūpaṁ mā nibbattatu,",
  "tika-s0501t3:329_2": "edisaṁ iṭṭhaṁ rūpaṁ nibbattatu edisī dukkhā vedanā mā nibbattatu,",
  "tika-s0501t3:329_3": "edisī sukhā vedanā nibbattatū”ti evamādinā pakārena pavattā rūpābhinandanā,",
  "tika-s0501t3:329_4": "sā pañcannaṁ upādānakkhandhānaṁ padaṭṭhānaṁ.",
  "tika-s0501t3:330_0": "Kammassakataññāṇassa pubbenivāsānussatiñāṇānugatattā pubbenivāsānussatiñāṇadassanaṁ kammassakataññāṇassa padaṭṭhānaṁ.",
  "tika-s0501t3:331_0": "Okappanaṁ lakkhaṇaṁ yassā saddhāyāti okappanalakkhaṇā saddhā.",
  "tika-s0501t3:331_1": "Adhimutti paccupaṭṭhānaṁ yassā saddhāyāti adhimuttipaccupaṭṭhānā ca saddhā.",
  "tika-s0501t3:331_2": "Anāvilaṁ lakkhaṇaṁ yassa pasādassāti anāvilalakkhaṇoti pasādo.",
  "tika-s0501t3:331_3": "Sampasīdanaṁ paccupaṭṭhānaṁ yassa pasādassāti sampasīdanapaccupaṭṭhāno ca pasādo.",
  "tika-s0501t3:331_4": "So pana pasādo saddhāya eva avatthāvisesoti veditabbo.",
  "tika-s0501t3:331_5": "Aveccapasādo abhipatthiyanalakkhaṇāya saddhāya padaṭṭhānaṁ,",
  "tika-s0501t3:331_6": "okappanalakkhaṇā saddhā anāvilalakkhaṇassa pasādassa padaṭṭhānaṁ,",
  "tika-s0501t3:331_7": "catubbidhaṁ sammappadhānaṁ vīriyaṁ ārambhalakkhaṇassa vīriyassa padaṭṭhānaṁ,",
  "tika-s0501t3:331_8": "kāyādisatipaṭṭhānaṁ apilāpanalakkhaṇāya satiyā padaṭṭhānaṁ,",
  "tika-s0501t3:331_9": "jhānasahitassa samādhissa ekaggalakkhaṇattā vitakkādijhānāni samādhissa padaṭṭhānaṁ,",
  "tika-s0501t3:331_10": "paññāya kiccapajānanaārammaṇapajānanalakkhaṇattā saccāni paññāya padaṭṭhānaṁ.",
  "tika-s0501t3:332_0": "“Yesaṁ avijjādīnaṁ padaṭṭhānāni ācariyena vibhattāni,",
  "tika-s0501t3:332_1": "te avijjādayo katamesaṁ dhammānaṁ padaṭṭhānānī”ti pucchitabbattā te avijjādayopi imesaṁ dhammānaṁ padaṭṭhānāti dassetuṁ “aparo nayo”tiādi vuttaṁ.",
  "tika-s0501t3:332_2": "Avijjā assādamanasikāralakkhaṇassa ayonisomanasikārassa padaṭṭhānaṁ.",
  "tika-s0501t3:332_3": "Avijjāya hi ādīnavacchādanato ayonisomanasikāro jātoti.",
  "tika-s0501t3:332_4": "Saccasammohanalakkhaṇā avijjā puññāpuññāneñjābhisaṅkhārānaṁ padaṭṭhānaṁ,",
  "tika-s0501t3:332_5": "punabbhavavirohanalakkhaṇā tebhūmakacetanā saṅkhārā vipākaviññāṇassa padaṭṭhānaṁ,",
  "tika-s0501t3:332_6": "opapaccayikasaṅkhātena upapattibhavabhāvena nibbattilakkhaṇaṁ paṭisandhiviññāṇaṁ nāmarūpassa padaṭṭhānaṁ,",
  "tika-s0501t3:332_7": "nāmakāyarūpakāyasaṅghātalakkhaṇaṁ nāmarūpaṁ chaḷāyatanassa padaṭṭhānaṁ sahajātādipaccayabhāvato,",
  "tika-s0501t3:332_8": "cakkhādīnaṁ channaṁ indriyānaṁ pavattānaṁ lakkhaṇaṁ chaḷāyatanaṁ chabbidhassa phassassa yathākkamaṁ padaṭṭhānaṁ nissayādipaccayabhāvato,",
  "tika-s0501t3:332_9": "cakkhupasādarūpārammaṇaṁ cakkhuviññāṇādisannipātalakkhaṇo chabbidho phasso,",
  "tika-s0501t3:332_10": "taṁ vedanāya tena chabbidhena phassena sahajātāya chabbidhāya vedanāya yathākkamaṁ padaṭṭhānaṁ sahajātādipaccayabhāvato,",
  "tika-s0501t3:332_11": "iṭṭhānubhavanaaniṭṭhānubhavanaiṭṭhāniṭṭhānubhavanalakkhaṇā tividhā vedanā,",
  "tika-s0501t3:332_12": "taṁ taṇhāya tāya tividhāya vedanāya vasena pavattāya taṇhāya padaṭṭhānaṁ upanissayādipaccayabhāvato,",
  "tika-s0501t3:332_13": "saparasantānesu ajjhosānalakkhaṇā taṇhā,",
  "tika-s0501t3:332_14": "taṁ upādānassa tāya taṇhāya vasena pavattassa catubbidhassa upādānassa padaṭṭhānaṁ upanissayādipaccayabhāvato.",
  "tika-s0501t3:332_15": "“So vedanāyā”ti ca “sā taṇhāyā”ti ca “sā upādānassā”ti ca pāṭhena bhavitabbaṁ,",
  "tika-s0501t3:332_16": "liṅgavipallāsaniddeso vā siyā.",
  "tika-s0501t3:333_0": "Yaṁ upādānaṁ opapaccayikaṁ upapattikkhandhanibbattakaṁ,",
  "tika-s0501t3:333_1": "taṁ upādānaṁ duvidhassa bhavassa padaṭṭhānaṁ.",
  "tika-s0501t3:333_2": "Yo kammabhavo nāmakāyarūpakāyasambhavanalakkhaṇo,",
  "tika-s0501t3:333_3": "so kammabhavo jātiyā padaṭṭhānaṁ.",
  "tika-s0501t3:333_4": "Yā upapattibhūtā jāti khandhapātubhāvalakkhaṇā,",
  "tika-s0501t3:333_5": "taṁ sā jāti jarāya padaṭṭhānaṁ.",
  "tika-s0501t3:333_6": "Yā jiṇṇajarā upadhikkhandhaparipākalakkhaṇā,",
  "tika-s0501t3:333_7": "taṁ sā jiṇṇajarā maraṇassa padaṭṭhānaṁ.",
  "tika-s0501t3:333_8": "Yampi yassa sammutimaraṇaṁ jīvitindriyupacchedalakkhaṇaṁ,",
  "tika-s0501t3:333_9": "tampi tassa sammutimaraṇaṁ sokassa padaṭṭhānaṁ.",
  "tika-s0501t3:333_10": "Piyassa maraṇaṁ cintentassa yebhuyyena sokuppajjanato yo soko ñātiādipiyesu ussukkakārako,",
  "tika-s0501t3:333_11": "taṁ so soko paridevassa padaṭṭhānaṁ.",
  "tika-s0501t3:333_12": "Yo paridevo lālappakārako,",
  "tika-s0501t3:333_13": "taṁ so paridevo kāyikadukkhassa padaṭṭhānaṁ.",
  "tika-s0501t3:333_14": "Yaṁ kāyikaṁ dukkhaṁ kāyasampīḷanalakkhaṇaṁ,",
  "tika-s0501t3:333_15": "taṁ kāyikaṁ dukkhaṁ domanassassa padaṭṭhānaṁ.",
  "tika-s0501t3:333_16": "Yaṁ domanassaṁ cittasampīḷanalakkhaṇaṁ,",
  "tika-s0501t3:333_17": "taṁ domanassaṁ upāyāsassa padaṭṭhānaṁ.",
  "tika-s0501t3:333_18": "Yo upāyāso odahanakārako avadahanakārako,",
  "tika-s0501t3:333_19": "taṁ so upāyāso bhavassa upāyāsassa nissayasantānabhavassa padaṭṭhānaṁ.",
  "tika-s0501t3:334_0": "Bhavassāti vuttabhavaṁ dassetuṁ “imānī”tiādi vuttaṁ.",
  "tika-s0501t3:334_1": "Tattha bhavaṅgāni kileso bhavassa aṅgaṁ kāraṇaṁ kammavaṭṭavipākavaṭṭāni bhavasaṅkhātāni aṅgāni avayavāni.",
  "tika-s0501t3:334_2": "Yadā paccuppannādikāle samaggāni nibbattāni bhavanti,",
  "tika-s0501t3:334_3": "tadā so kilesavaṭṭakammavaṭṭavipākavaṭṭasaṅkhāto dhammasamūho “bhavassā”ti ettha bhavoti daṭṭhabbo.",
  "tika-s0501t3:334_4": "Taṁ bhavasaṅkhātaṁ kilesavaṭṭakammavaṭṭavipākavaṭṭattayaṁ saṁsārassa padaṭṭhānaṁ purimaṁ purimaṁ jātinipphannakilesādivaṭṭena",
  "tika-s0501t3:334_5": "saṁsārassa abbocchinnuppajjanato,",
  "tika-s0501t3:334_6": "yo ariyamaggo niyyānikalakkhaṇo,",
  "tika-s0501t3:334_7": "taṁ so ariyamaggo nirodhassa nibbānassa padaṭṭhānaṁ sampāpakahetubhāvato.",
  "tika-s0501t3:335_0": "Bahussuto sabbasissādīnaṁ patiṭṭhānattā titthaṁ viyāti titthaṁ,",
  "tika-s0501t3:335_1": "jānātīti ñū,",
  "tika-s0501t3:335_2": "titthaṁ ñūti titthaññū,",
  "tika-s0501t3:335_3": "titthaññuno bhāvo titthaññutā,",
  "tika-s0501t3:335_4": "sammāpayirupāsanā,",
  "tika-s0501t3:335_5": "sā pītaññutāya padaṭṭhānaṁ.",
  "tika-s0501t3:335_6": "Bahussutassa hi sammāpayirupāsanāya dhammūpasañhitaṁ pāmojjaṁ jāyati,",
  "tika-s0501t3:335_7": "pāmojjena ca kammaṭṭhānabrūhanā jāyatīti sappāyadhammassavanena pītiṁ jānātīti pītaññū,",
  "tika-s0501t3:335_8": "pītaññuno bhāvo pītaññutā,",
  "tika-s0501t3:335_9": "kammaṭṭhānassa brūhanā,",
  "tika-s0501t3:335_10": "sā pattaññutāya padaṭṭhānaṁ.",
  "tika-s0501t3:335_11": "Kammaṭṭhānabrūhanāya hi bhāvanāpattajānanatā jāyatīti pattaññutā.",
  "tika-s0501t3:335_12": "Bhāvanāpattajānanatā attaññutāya padaṭṭhānaṁ.",
  "tika-s0501t3:335_13": "Bhāvanāpattajānanatāya hi pañcahi padhāniyaṅgehi samannāgatassa attano jānanatā jāyatīti attaññutā pubbekatapuññatāya padaṭṭhānaṁ.",
  "tika-s0501t3:336_0": "Padhāniyaṅgesu samannāgatattajānanatāya hi pubbe puññakaraṇaṁ jātaṁ,",
  "tika-s0501t3:336_1": "pubbekatapuññatā patirūpadesavāsassa padaṭṭhānaṁ.",
  "tika-s0501t3:336_2": "Pubbe hi katena puññena patirūpadesavāso laddho,",
  "tika-s0501t3:336_3": "patirūpadesavāso sappurisūpanissayassapadaṭṭhānaṁ.",
  "tika-s0501t3:336_4": "Patirūpadesavāsena hi sappurisūpanissayo laddho,",
  "tika-s0501t3:336_5": "sappurisūpanissayo attasammāpaṇidhānassa padaṭṭhānaṁ.",
  "tika-s0501t3:336_6": "Sappurisūpanissayena hi attasammāpaṇidhānaṁ jātaṁ,",
  "tika-s0501t3:336_7": "attasammāpaṇidhānaṁ sīlānaṁ padaṭṭhānaṁ.",
  "tika-s0501t3:336_8": "Attasammāpaṇidhānena hi sīlāni sampatiṭṭhitāni,",
  "tika-s0501t3:336_9": "sīlāni avippaṭisārassa padaṭṭhānaṁ.",
  "tika-s0501t3:336_10": "Attani hi sampatiṭṭhitaṁ sīlaṁ paccavekkhantassa vippaṭisāro natthevāti,",
  "tika-s0501t3:336_11": "avippaṭisārena pāmojjaṁ jāyati,",
  "tika-s0501t3:336_12": "tasmā avippaṭisāro pāmojjassa padaṭṭhānaṁ.",
  "tika-s0501t3:336_13": "Pāmojjena pīti jāyati,",
  "tika-s0501t3:336_14": "tasmā pāmojjaṁ pītiyā padaṭṭhānaṁ.",
  "tika-s0501t3:336_15": "Pītiyā passaddhi jāyati,",
  "tika-s0501t3:336_16": "tasmā pīti passaddhiyā padaṭṭhānaṁ.",
  "tika-s0501t3:336_17": "Passaddhiyā sukhaṁ jāyati,",
  "tika-s0501t3:336_18": "tasmā passaddhi sukhassa padaṭṭhānaṁ.",
  "tika-s0501t3:336_19": "Sukhena samādhi jāyati,",
  "tika-s0501t3:336_20": "tasmā sukhaṁ samādhissa padaṭṭhānaṁ.",
  "tika-s0501t3:336_21": "Samādhinā yathābhūtañāṇadassanaṁ jāyati,",
  "tika-s0501t3:336_22": "tasmā samādhi yathābhūtañāṇassa padaṭṭhānaṁ.",
  "tika-s0501t3:336_23": "Yathābhūtañāṇadassanena nibbidāñāṇaṁ jāyati,",
  "tika-s0501t3:336_24": "tasmā yathābhūtañāṇadassanaṁ nibbidāya padaṭṭhānaṁ.",
  "tika-s0501t3:336_25": "Nibbidāya virāgo jāyati,",
  "tika-s0501t3:336_26": "tasmā nibbidā virāgassa padaṭṭhānaṁ.",
  "tika-s0501t3:336_27": "Virāgena vimutti jāyati,",
  "tika-s0501t3:336_28": "tasmā virāgo vimuttiyā padaṭṭhānaṁ.",
  "tika-s0501t3:336_29": "Vimuttiyā vimuttiñāṇadassanaṁ jāyati,",
  "tika-s0501t3:336_30": "tasmā vimutti vimuttiñāṇadassanassa padaṭṭhānaṁ.",
  "tika-s0501t3:336_31": "Evaṁ yathāvuttanayena yo koci dhammo upanissayo hoti,",
  "tika-s0501t3:336_32": "yo koci dhammo paccayo hoti,",
  "tika-s0501t3:336_33": "sabbo so dhammo attano paccayuppannassa dhammassa padaṭṭhānanti daṭṭhabbo.",
  "tika-s0501t3:337_0": "“Upanissayadhammassa,",
  "tika-s0501t3:337_1": "paccayadhammassa vā paccayuppannadhammassa padaṭṭhānabhāvo kena saddahitabbo”ti vattabbattā “tenāhā”tiādi vuttaṁ.",
  "tika-s0501t3:337_2": "Tattha tenāti yassa kassaci upanissayadhammassa,",
  "tika-s0501t3:337_3": "paccayadhammassa ca paccayuppannadhammassa padaṭṭhānabhāvena āyasmā mahākaccāno “dhammaṁ deseti jino”tiādikaṁ yaṁ vacanaṁ āha,",
  "tika-s0501t3:337_4": "tena vacanena tesaṁ upanissayadhammapaccayadhammānaṁ padaṭṭhānabhāvo saddahitabboti.",
  "tika-s0501t3:337_5": "“Yathāvutto padaṭṭhāno hāro paripuṇṇo kiṁ,",
  "tika-s0501t3:337_6": "udāhu añño niddhāretvā yojetabbo atthi ki”nti vattabbattā “niyutto padaṭṭhāno hāro”ti vuttaṁ.",
  "tika-s0501t3:337_7": "Idha pāḷiyaṁ avibhattampi yathālābhavasena padaṭṭhāno hāro nīharitvā yutto yujjitabbo,",
  "tika-s0501t3:337_8": "vibhajitabbanti vuttaṁ hoti.",
  "tika-s0501t3:338_0": "Iti padaṭṭhānahāravibhaṅge sattibalānurūpā racitā",
  "tika-s0501t3:339_0": "Vibhāvanā niṭṭhitā.",
  "tika-s0501t3:340_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:341_0": "5. Lakkhaṇahāravibhaṅgavibhāvanā",
  "tika-s0501t3:342_0": "23.",
  "tika-s0501t3:342_1": "Yena yena saṁvaṇṇanāvisesabhūtena padaṭṭhānavibhaṅgena avijjādīnaṁ padaṭṭhānāni vibhattāni,",
  "tika-s0501t3:342_2": "so saṁvaṇṇanāvisesabhūto padaṭṭhānahāravibhaṅgo paripuṇṇo,",
  "tika-s0501t3:342_3": "“katamo lakkhaṇahāravibhaṅgo”ti pucchitabbattā “tattha katamo lakkhaṇo hāro”tiādi vuttaṁ.",
  "tika-s0501t3:342_4": "Tattha tattha-saddassa attho vuttova.",
  "tika-s0501t3:342_5": "Katamo saṁvaṇṇanāviseso lakkhaṇo hāro lakkhaṇahāravibhaṅgoti pucchati.",
  "tika-s0501t3:342_6": "“Vuttamhi ekadhamme”tiādiniddesassa idāni mayā vuccamāno “ye dhammā”tiādiko vitthārasaṁvaṇṇanāviseso",
  "tika-s0501t3:342_7": "lakkhaṇo hāro lakkhaṇahāravibhaṅgo nāmāti viññeyyoti.",
  "tika-s0501t3:342_8": "Tena vuttaṁ –“tattha katamo lakkhaṇo hārotiādi lakkhaṇahāravibhaṅgo nāmā”ti.",
  "tika-s0501t3:342_9": "Ayaṁ idāni vuccamāno vitthārabhūto lakkhaṇo hāro piṭakattaye desitesu dhammesu kiṁ nāma lakkhitabbaṁ",
  "tika-s0501t3:342_10": "dhammaṁ lakkhīyatīti pucchitvā pucchite lakkhaṇahāravicaye dhamme saṅkhepena dassetuṁ “ye dhammā”tiādi vuttaṁ.",
  "tika-s0501t3:342_11": "Tattha ye dhammāti ye samūhā dhammā.",
  "tika-s0501t3:342_12": "Ekalakkhaṇāti samānalakkhaṇā.",
  "tika-s0501t3:342_13": "Tesaṁ dhammānanti samānalakkhaṇānaṁ tesaṁ samūhadhammānaṁ,",
  "tika-s0501t3:342_14": "niddhāraṇe cetaṁ.",
  "tika-s0501t3:342_15": "Ekasmiṁ dhammeti samānalakkhaṇe ekasmiṁ dhamme,",
  "tika-s0501t3:342_16": "pāḷiyaṁ bhagavatā vutte sati vuttadhammato avasiṭṭhasamānalakkhaṇā dhammā samānalakkhaṇena vuttā bhavantīti attho.",
  "tika-s0501t3:343_0": "Lakkhaṇahāravisaye dhamme vitthārato imasmiṁ dhamme vutte ime samānalakkhaṇā dhammāpi vuttā bhavantīti niyametvā dassetuṁ “yathā kiṁ bhave”tiādimāha.",
  "tika-s0501t3:343_1": "Tassattho –",
  "tika-s0501t3:343_2": "yathā yena pakārena vuttā bhavanti,",
  "tika-s0501t3:343_3": "so pakāro kiṁ bhaveti pucchati.",
  "tika-s0501t3:343_4": "Yathā yena pakārena vuttā bhavanti,",
  "tika-s0501t3:343_5": "so pakāro samānalakkhaṇāti bhāvo bhaveti attho.",
  "tika-s0501t3:343_6": "Kinti bhagavā āha?",
  "tika-s0501t3:343_7": "“Cakkhuṁ bhikkhave”tiādiṁ bhagavā āha. “Cakkhuṁ,",
  "tika-s0501t3:343_8": "bhikkhave,",
  "tika-s0501t3:343_9": "anavaṭṭhita”ntiādimhi vutte “sotaṁ,",
  "tika-s0501t3:343_10": "bhikkhave,",
  "tika-s0501t3:343_11": "anavaṭṭhita”ntiādivacanampi vuttameva bhavati.",
  "tika-s0501t3:344_0": "“Anavaṭṭhitādilakkhaṇena samānalakkhaṇattā vā ajjhattikāyatanabhāvena samānalakkhaṇattā vāti āyatanavaseneva",
  "tika-s0501t3:344_1": "ekalakkhaṇaṁ vattabba”nti vattabbattā khandhavasenapi ekalakkhaṇaṁ dassetuṁ “yathā cāhā”tiādi vuttaṁ.  “Atīte, rādha,",
  "tika-s0501t3:344_2": "rūpe anapekkho hoti,",
  "tika-s0501t3:344_3": "anāgataṁ rūpaṁ mā abhinandi,",
  "tika-s0501t3:344_4": "paccuppannassa rūpassa nibbidāya virāgāya nirodhāya cāgāya paṭinissaggāya paṭipajjā”ti vutte “atītāya, rādha,",
  "tika-s0501t3:344_5": "vedanāya anapekkho hoti,",
  "tika-s0501t3:344_6": "anāgataṁ vedanaṁ mā abhinandi,",
  "tika-s0501t3:344_7": "paccuppannāya vedanāya nibbidāya virāgāya nirodhāya cāgāya paṭinissaggāya paṭipajjā”tiādi vuttaṁ bhave.",
  "tika-s0501t3:345_0": "“Anapekkhanīyalakkhaṇena samānalakkhaṇattā vā khandhalakkhaṇena samānalakkhaṇattā vāti khandhāyatanavaseneva",
  "tika-s0501t3:345_1": "ekalakkhaṇadhammā vattabbā”ti vattabbattā satipaṭṭhānavasenāpi vattabbāti dassetuṁ “yathāhā”tiādi vuttaṁ.",
  "tika-s0501t3:345_2": "Tattha yathā yena ekalakkhaṇattena ca bhagavā āha,",
  "tika-s0501t3:345_3": "tathā ca tena ekalakkhaṇattena ca avuttāpi dhammā vuttā bhavantīti attho.",
  "tika-s0501t3:345_4": "Ye vipassakā puggalā pañcasu khandhesu niccaṁ susamāraddhā niccaṁ kāyagatāsatiṁ bhāventi,",
  "tika-s0501t3:345_5": "te vipassakā akiccaṁ subhasukhādikaṁ,",
  "tika-s0501t3:345_6": "kasivāṇijjādikammaṁ vā na sevanti,",
  "tika-s0501t3:345_7": "kicce asubhāsukhādike,",
  "tika-s0501t3:345_8": "kāyādike vā sātaccakārino hontīti bhagavā āhāti yojanā.",
  "tika-s0501t3:346_0": "Itisaddassa cettha ekassa lopo.",
  "tika-s0501t3:346_1": "Iti evaṁ “yesañcā”tiādigāthāya kesādike kāye gatāya pavattāya satiyā bhagavatā sarūpena vuttāya vijjamānāya",
  "tika-s0501t3:346_2": "tadavasesā vedanāgatā sati ca cittagatā sati ca dhammagatā sati ca satipaṭṭhānabhāvena ekalakkhaṇattena",
  "tika-s0501t3:346_3": "vuttā bhavantīti saṅkhepato niccaṁ susamāraddhā niccaṁ vedanāgatā sati ca…pe…",
  "tika-s0501t3:346_4": "niccaṁ cittagatā sati ca…pe…",
  "tika-s0501t3:346_5": "niccaṁ dhammagatā satīti vattabbāti.",
  "tika-s0501t3:347_0": "“Satipaṭṭhānavaseneva ekalakkhaṇā dhammā vattabbā”ti vattabbattā “tathā yaṁ kiñcī”tiādi vuttaṁ.",
  "tika-s0501t3:347_1": "Tattha yaṁ kiñci rūpāyatanaṁ cakkhuviññāṇena diṭṭhaṁ,",
  "tika-s0501t3:347_2": "yaṁ kiñci saddāyatanaṁ sotaviññāṇena sutaṁ,",
  "tika-s0501t3:347_3": "yaṁ kiñci gandharasaphoṭṭhabbāyatanaṁ ghānaviññāṇādittayena viññāṇena mutaṁ,",
  "tika-s0501t3:347_4": "iti evaṁ diṭṭhādittaye bhagavatā sarūpena vutte sati tadavasesaṁ yaṁ kiñci viññātaṁ dhammārammaṇapariyāpannaṁ",
  "tika-s0501t3:347_5": "rūpaṁ bhagavatā ālambitabbabhāvena ekalakkhaṇattā vuttaṁ bhavatīti attho.",
  "tika-s0501t3:347_6": "Atha vā yaṁ kiñci rūpāyatanaṁ diṭṭhaṁ bhagavatā vuttaṁ,",
  "tika-s0501t3:347_7": "tasmiṁ vutte sati tadavasesaṁ sutādikampi vuttaṁ hotīti ādiattho visuṁ visuṁ yojetabbo.",
  "tika-s0501t3:347_8": "Tena vuttaṁ –",
  "tika-s0501t3:347_9": "“diṭṭhaṁ vā sutaṁ vā mutaṁ vā”ti.",
  "tika-s0501t3:348_0": "“Kāyagatāya satiyā vuttāya tadavasesā vedanāgatāsatiādayoyeva vattabbā”ti pucchitabbattā sattatiṁsabodhipakkhiyadhammāpi",
  "tika-s0501t3:348_1": "vuttā bhavantīti dassetuṁ “yathā cāha bhagavā”tiādi vuttaṁ.",
  "tika-s0501t3:348_2": "Tattha yathā yena niyyānikalakkhaṇena ekalakkhaṇattena ca bhagavā āha,",
  "tika-s0501t3:348_3": "tathā tena ekalakkhaṇattena ca bhagavā āha,",
  "tika-s0501t3:348_4": "tathā tena ekalakkhaṇattena ca vuttā bhavantīti attho.",
  "tika-s0501t3:348_5": "“Tasmā abhijjhādomanassena abhibhūtattā iha mama sāsane, bhikkhu,",
  "tika-s0501t3:348_6": "tvaṁ ātāpī sampajāno satimā hutvā loke abhijjhādomanassaṁ tadaṅgappahānena vā vikkhambhanappahānena vā",
  "tika-s0501t3:348_7": "vineyya vinayitvā kāye kesādirūpakāye kāyānupassī kesādirūpakāyānupassī hutvā viharāhī”ti bhagavatā vutte",
  "tika-s0501t3:348_8": "sati “tasmātiha,",
  "tika-s0501t3:348_9": "tvaṁ bhikkhu,",
  "tika-s0501t3:348_10": "vedanāsu vedanānupassī viharāhi ātāpī sampajāno satimā vineyya loke abhijjhādomanassaṁ,",
  "tika-s0501t3:348_11": "tasmātiha,",
  "tika-s0501t3:348_12": "tvaṁ bhikkhu,",
  "tika-s0501t3:348_13": "citte cittānupassī viharāhi…pe…",
  "tika-s0501t3:348_14": "domanassaṁ,",
  "tika-s0501t3:348_15": "tasmātiha,",
  "tika-s0501t3:348_16": "tvaṁ bhikkhu,",
  "tika-s0501t3:348_17": "dhammesu dhammānupassī viharāhi…pe…",
  "tika-s0501t3:348_18": "domanassa”nti vuttaṁ bhavatīti saṅkhepattho veditabbo.",
  "tika-s0501t3:348_19": "Vitthārattho pana aṭṭhakathāyaṁ bahudhā vuttoti amhehi na vitthārito.",
  "tika-s0501t3:349_0": "“Ekasmiṁ satipaṭṭhāne vutte kasmā cattāro satipaṭṭhānā vuttā bhaveyyu”nti vattabbattā “ātāpīti vīriyindriya”ntiādi vuttaṁ.",
  "tika-s0501t3:349_1": "Tattha “ātāpī”ti iminā padena kāyavedanācittadhammesu pavattaṁ vīriyindriyaṁ vuttaṁ.",
  "tika-s0501t3:349_2": "“Sampajāno”ti padena kāyavedanācittadhammesu pavattaṁ paññindriyaṁ vuttaṁ.",
  "tika-s0501t3:349_3": "“Satimā”ti padena kāyavedanācittadhammesu pavattaṁ satindriyaṁ vuttaṁ.",
  "tika-s0501t3:349_4": "“Vineyya loke abhijjhādomanassa”nti padena kāyavedanācittadhammesu pavattaṁ samādhindriyaṁ vuttaṁ,",
  "tika-s0501t3:349_5": "na kāyeyeva pavattaṁ.",
  "tika-s0501t3:349_6": "Evaṁ pakārena kāye kāyānupassino yogāvacarassa cattāro satipaṭṭhānā bhāvanāpāripūriṁ gacchantīti ce vadeyya,",
  "tika-s0501t3:349_7": "evaṁ sati catunnaṁ vīriyapaññāsatisamādhīnaṁ indriyānaṁ catunnaṁ satipaṭṭhānānaṁ sādhakabhāvena ekalakkhaṇattā",
  "tika-s0501t3:349_8": "samānalakkhaṇattā pāripūriṁ gacchantīti yojanā.",
  "tika-s0501t3:349_9": "Tena vuttaṁ aṭṭhakathāyaṁ –",
  "tika-s0501t3:349_10": "“catusatipaṭṭhānasādhane imesaṁ indriyānaṁ sabhāvabhedābhāvato samānalakkhaṇattā”ti.",
  "tika-s0501t3:350_0": "24.",
  "tika-s0501t3:350_1": "“Evaṁ vuttepi cattāro satipaṭṭhānāyeva vattabbā bhaveyyuṁ,",
  "tika-s0501t3:350_2": "kathaṁ sattatiṁsabodhipakkhiyadhammā vattabbā”ti vattabbattā “catūsu satipaṭṭhānesū”tiādi vuttaṁ.",
  "tika-s0501t3:350_3": "Tattha catūsu satipaṭṭhānesu yena yogāvacarena bhāviyamānesu tassa yogāvacarassa cattāro sammappadhānā bhāvanāpāripūriṁ gacchanti.",
  "tika-s0501t3:350_4": "Evaṁ sesesupi yojanā kātabbā.",
  "tika-s0501t3:350_5": "Catunnaṁ saccānaṁ bujjhanaṁ bodhaṁ,",
  "tika-s0501t3:350_6": "ariyamaggañāṇaṁ,",
  "tika-s0501t3:350_7": "bodhaṁ gacchantīti bodhaṅgamā.",
  "tika-s0501t3:350_8": "Bodhassa ariyamaggañāṇassa pakkhe bhavāti bodhipakkhiyā.",
  "tika-s0501t3:351_0": "“Kusalāyeva dhammā ekalakkhaṇabhāvena nīharitā kiṁ,",
  "tika-s0501t3:351_1": "udāhu akusalāpi dhammā”ti pucchitabbattā “evaṁ akusalāpī”tiādi vuttaṁ.",
  "tika-s0501t3:351_2": "Tattha kusalā dhammā ekalakkhaṇattena niddhāritā yathā,",
  "tika-s0501t3:351_3": "evaṁ akusalāpi dhammā ekalakkhaṇattena niddhāritabbāyevāti attho.",
  "tika-s0501t3:351_4": "“Kathaṁ niddhāretabbā”ti pucchitabbattā pahānekaṭṭhabhāvena niddhāretabbāti dassento “ekalakkhaṇattā pahānaṁ abbhatthaṁ gacchantī”ti āha.",
  "tika-s0501t3:351_5": "Tattha ekalakkhaṇattāti pahānekaṭṭhabhāvena samānalakkhaṇattā.",
  "tika-s0501t3:351_6": "“Katamaṁ pahānaṁ abbhatthaṁ gacchantī”ti pucchitabbattā “catūsu satipaṭṭhānesū”tiādi vuttaṁ.",
  "tika-s0501t3:352_0": "Tattha catūsu…pe…",
  "tika-s0501t3:352_1": "pariññaṁ gacchantīti kāyāgatāsatipaṭṭhāne yogāvacarena bhāviyamāne sati tena yogāvacarena asubhe kesādike rūpakāye “subha”nti vipallāso pahīyati,",
  "tika-s0501t3:352_2": "assa yogāvacarassa kabaḷīkārāhāro pariññaṁ gacchati,",
  "tika-s0501t3:352_3": "“āhārasamudayā rūpasamudayo”ti vuttattā rūpakāye chandarāgaṁ pajahantassa tassa samudaye kabaḷīkārāhārepi chandarāgo pahīyatīti attho.",
  "tika-s0501t3:352_4": "Vedanāgatāsatipaṭṭhāne bhāviyamāne sati dukkhe “sukha”nti vipallāso pahīyati,",
  "tika-s0501t3:352_5": "assa yogāvacarassa phassāhāro pariññaṁ gacchati,",
  "tika-s0501t3:352_6": "“phassapaccayā vedanā”ti vuttattā vedanāya chandarāgaṁ pajahantassa tassa paccaye phassāhāre chandarāgo pahīyati.",
  "tika-s0501t3:352_7": "Cittagatāsatipaṭṭhāne bhāviyamāne anicce “nicca”nti vipallāso pahīyati,",
  "tika-s0501t3:352_8": "assa yogāvacarassa viññāṇāhāro pariññaṁ gacchati.",
  "tika-s0501t3:352_9": "Dhammagatāsatipaṭṭhāne bhāviyamāne anattani “attā”ti vipallāso pahīyati,",
  "tika-s0501t3:352_10": "assa yogāvacarassa manosañcetanāhāro pariññaṁ gacchatīti visuṁ visuṁ yojetvā ekekasmiṁ pahātabbe vutte",
  "tika-s0501t3:352_11": "tadavasesā pahātabbā vuttā bhavanti pahātabbabhāvena ekalakkhaṇattāti attho gahetabbo.",
  "tika-s0501t3:353_0": "“Āhārā cassa pariññaṁ gacchantī”ti vacane āhāresu pavattā kāmarāgadosamohā byantīkatā hontīti attho gahito.",
  "tika-s0501t3:353_1": "Kabaḷīkārāhārañhi ārabbha pavatte kāmarāge vijjamāne kabaḷīkārāhārassa vijānanā nattheva,",
  "tika-s0501t3:353_2": "tasmiṁ kāmarāge pana pahīne parijānanā bhavatīti.",
  "tika-s0501t3:353_3": "Sesāhārajānanampi eseva nayo.",
  "tika-s0501t3:353_4": "Yassa yogāvacarassa satipaṭṭhānā bhāvitā,",
  "tika-s0501t3:353_5": "vipallāsā pahīnā,",
  "tika-s0501t3:353_6": "āhāraparijānanā uppannā,",
  "tika-s0501t3:353_7": "so yogāvacaro upādānehi anupādāno bhavati.",
  "tika-s0501t3:353_8": "Subhasaññite hi kāye kāmupādānaṁ visesena bhavatīti subhasaññito kāyo kāmupādānassa vatthu,",
  "tika-s0501t3:353_9": "kāyagatāya satiyā anusaritabbo asubhasaññito kesādi kāmupādānassa vatthu na hotveva.",
  "tika-s0501t3:353_10": "Sukhavedanāya assādavasena diṭṭhupādānaṁ bhavatīti sukhasaññitā vedanā diṭṭhupādānassa vatthu,",
  "tika-s0501t3:353_11": "vedanāgatāya pana satiyā anupassitabbā vedanā diṭṭhupādānassa vatthu na hotveva.",
  "tika-s0501t3:353_12": "“Cittaṁ nicca”nti diṭṭhigahaṇavasena tassa tassa attano sīlavatavasena parisuddhīti parāmasanaṁ hotīti cittaṁ sīlabbatupādānassa vatthu,",
  "tika-s0501t3:353_13": "cittagatāya pana satiyā anupassitabbaṁ cittaṁ sīlabbatupādānassa vatthu na hotveva.",
  "tika-s0501t3:353_14": "Dhamme nāmarūpaparicchedena yathābhūtaṁ apassantassa dhammesu attābhiniveso hotīti dhammā attavādupādānassa vatthu,",
  "tika-s0501t3:353_15": "dhammagatāya pana satiyā anupassitabbā dhammā attavādupādānassa vatthu na honti eva.",
  "tika-s0501t3:353_16": "Tasmā catūsu satipaṭṭhānesu bhāviyamānesu upādānehi anupādāno bhavatīti vuttanti adhippāyo gahetabbo.",
  "tika-s0501t3:354_0": "“Yena yogāvacarena satipaṭṭhānā bhāvitā,",
  "tika-s0501t3:354_1": "so yogāvacaro upādānehiyeva anupādāno bhavatī”ti pucchitabbattā yogādīhipi visaṁyutto bhavatīti dassetuṁ “yogehi ca visaṁyutto”tiādi vuttaṁ.",
  "tika-s0501t3:354_2": "Tattha yogehi cāti kāmayogabhavayogadiṭṭhiyogaavijjāyogehi ca.",
  "tika-s0501t3:354_3": "Visaṁyuttoti tadaṅgappahānavikkhambhanappahānasamucchedappahānavasena vigato,",
  "tika-s0501t3:354_4": "vimutto ca bhavatīti attho.",
  "tika-s0501t3:354_5": "Subhasaññito hi rūpakāyo kāmarāgassa vatthu hoti,",
  "tika-s0501t3:354_6": "kāyagatāya pana satiyā anupassitabbo kāyo kāmarāgassa vatthu na hotveva.",
  "tika-s0501t3:354_7": "“Sukho”ti vā “sukhahetū”ti vā gahaṇīyo bhavo bhavarāgassa vatthu hoti,",
  "tika-s0501t3:354_8": "vedanāgatāya pana satiyā anupassitabbo bhavo bhavarāgassa vatthu na hoti.",
  "tika-s0501t3:354_9": "“Attā”ti abhinivisitabbaṁ cittaṁ diṭṭhiyogassa vatthu hoti,",
  "tika-s0501t3:354_10": "cittagatāya pana satiyā anupassitabbaṁ cittaṁ diṭṭhiyogassa vatthu na hoti.",
  "tika-s0501t3:354_11": "Vinibbhogassa dukkarattā,",
  "tika-s0501t3:354_12": "dhammānaṁ dhammamattatāya ca duppaṭivijjhattā avinibbhujitabbā,",
  "tika-s0501t3:354_13": "dhammamattatāya appaṭivijjhitabbā dhammā avijjāyogassa vatthu honti,",
  "tika-s0501t3:354_14": "dhammagatāya pana satiyā anupassitabbā dhammā avijjāyogassa vatthu na honti.",
  "tika-s0501t3:354_15": "Tasmā catusatipaṭṭhānānupassako “yogehi ca visaṁyutto”ti vutto.",
  "tika-s0501t3:354_16": "Ayaṁ nayo āsavehi ca anāsavo bhavati,",
  "tika-s0501t3:354_17": "oghehi ca nitthiṇṇo bhavatīti etthāpi yojetabbo.",
  "tika-s0501t3:355_0": "Ganthehi ca vippayutto bhavatīti ettha pana subhasaññito rūpakāyo abhijjhākāyaganthassa vatthu,",
  "tika-s0501t3:355_1": "kāyagatāya pana satiyā anupassitabbo rūpakāyo abhijjhākāyaganthassa vatthu na hoti.",
  "tika-s0501t3:355_2": "Dukkhadukkhavipariṇāmadukkhasaṅkhāradukkhabhūtā vedanā byāpādakāyaganthassa vatthu honti,",
  "tika-s0501t3:355_3": "tena vuttaṁ –",
  "tika-s0501t3:355_4": "“dukkhāya vedanāya paṭighānusayo anusetī”ti.",
  "tika-s0501t3:355_5": "Vedanāgatāya pana satiyā anupassitabbā vedanā byāpādakāyaganthassa vatthu na hoti.",
  "tika-s0501t3:355_6": "“Cittaṁ nicca”nti abhinivesavasena sassatassa “attano sīlena suddhi,",
  "tika-s0501t3:355_7": "vatena suddhī”ti parāmasanaṁ hoti,",
  "tika-s0501t3:355_8": "tasmā “nicca”nti gahitaṁ cittaṁ sīlabbataparāmāsakāyaganthassa vatthu,",
  "tika-s0501t3:355_9": "cittagatāya pana satiyā anupassitabbaṁ cittaṁ sīlabbataparāmāsassa vatthu na hoti.",
  "tika-s0501t3:355_10": "Dhammānaṁ sappaccayanāmarūpasabhāvassa adassanato bhavadiṭṭhivibhavadiṭṭhi hoti,",
  "tika-s0501t3:355_11": "tasmā “idaṁ sacca”nti abhinivisitabbā dhammā idaṁsaccābhinivesakāyaganthassa vatthu,",
  "tika-s0501t3:355_12": "dhammagatāya pana satiyā anupassitabbā dhammā idaṁsaccābhinivesakāyaganthassa vatthu na honti,",
  "tika-s0501t3:355_13": "tasmā catusatipaṭṭhānānupassako “ganthehi ca vippayutto”ti vutto.",
  "tika-s0501t3:356_0": "Subhasaññito ca kāyo rāgasallassa vatthu,",
  "tika-s0501t3:356_1": "kāyagatāya pana satiyā anupassitabbo kāyo rāgasallassa vatthu na hoti.",
  "tika-s0501t3:356_2": "Sukhasaññitāya vedanāya doso hoti,",
  "tika-s0501t3:356_3": "tasmā vedanā dosasallassa vatthu,",
  "tika-s0501t3:356_4": "vedanāgatāya pana satiyā anupassitabbā vedanā dosasallassa vatthu na hoti.",
  "tika-s0501t3:356_5": "“Cittaṁ attā”ti gahetvā “attā seyyo”tiādivasena pavattassa mānasallassa cittaṁ vatthu,",
  "tika-s0501t3:356_6": "cittagatāya pana satiyā anupassitabbaṁ cittaṁ mānasallassa vatthu na hoti.",
  "tika-s0501t3:356_7": "Dhammānaṁ sappaccayanāmarūpasabhāvassa ajānanato dhammā mohasallassa vatthu,",
  "tika-s0501t3:356_8": "dhammagatāya pana satiyā anupassitabbā dhammā mohasallassa vatthu na honti,",
  "tika-s0501t3:356_9": "tasmā catusatipaṭṭhānānupassako “sallehi ca visallo bhavatī”ti vutto.",
  "tika-s0501t3:357_0": "“Āhārā cassa pariññaṁ gacchantī”ti ācariyena vuttaṁ,",
  "tika-s0501t3:357_1": "“kiṁ pana āhārāva assa yogāvacarassa pariññaṁ gacchanti,",
  "tika-s0501t3:357_2": "udāhu aññepī”ti pucchitabbattā viññāṇaṭṭhitiyo ca assa yogāvacarassa pariññaṁ gacchantīti dassetuṁ “viññāṇaṭṭhitiyo",
  "tika-s0501t3:357_3": "cassa pariññaṁ gacchantī”ti vuttaṁ.",
  "tika-s0501t3:357_4": "Yena yogāvacarena cattāro satipaṭṭhānā bhāvitā,",
  "tika-s0501t3:357_5": "tassa yogāvacarassa kāyavedanācittadhammāva pariññaṁ gaccheyyuṁ,",
  "tika-s0501t3:357_6": "na viññāṇaṭṭhitiyoti ce vadeyya kāyānupassanādīhi ca kāyavedanācittadhammesu pariññātesu saññāyapi pariññātabbabhāvato.",
  "tika-s0501t3:357_7": "Sā hi vedanācittasaṅkhātena dhammesu pariññātesu avinābhāvato pariññātāvāti.",
  "tika-s0501t3:358_0": "Yena cattāro satipaṭṭhānā bhāvitā,",
  "tika-s0501t3:358_1": "so yogāvacaro upādānehi anupādāno ca,",
  "tika-s0501t3:358_2": "yogehi visaṁyutto ca,",
  "tika-s0501t3:358_3": "khandhehi vippayutto ca,",
  "tika-s0501t3:358_4": "āsavehi anāsavo ca,",
  "tika-s0501t3:358_5": "oghehi nitthiṇṇo ca,",
  "tika-s0501t3:358_6": "sallehi visallo ca bhavatīti vutto,",
  "tika-s0501t3:358_7": "“kiṁ pana tathāvidhova hoti,",
  "tika-s0501t3:358_8": "udāhu aññathāpī”ti pucchitabbattā agatimpi na gacchatīti dassento “agatigamanehi ca na agatiṁ gacchatī”ti āha.",
  "tika-s0501t3:358_9": "Subhādisaññite rūpakāye apekkhamāno puggalo chandāgatiṁ gacchatīti subhādisaññito rūpakāyo visesato chandāgatiyā vatthu hoti,",
  "tika-s0501t3:358_10": "kāyānupassanāsatipaṭṭhānena pana anupassitabbo assāsapassāsādiko kāyo chandāgatiyā vatthu na hoti,",
  "tika-s0501t3:358_11": "tasmā kāyānupassanāsatipaṭṭhānabhāvanaṁ bhāvento puggalo chandāgatiṁ na gacchati.",
  "tika-s0501t3:358_12": "Sukhavedanassādavasena vedayamāno tadabhāvena byāpādaṁ āgacchatīti sukhavedanā dosāgatiyā vatthu hoti,",
  "tika-s0501t3:358_13": "vedanānupassanāsatipaṭṭhānena pana anupassitabbā vedanā dosāgatiyā vatthu na hoti,",
  "tika-s0501t3:358_14": "tasmā vedanāsatipaṭṭhānabhāvanaṁ bhāvento puggalo dosāgatiṁ na gacchati.",
  "tika-s0501t3:358_15": "Santatighanavasena “niccaṁ,",
  "tika-s0501t3:358_16": "dhuva”nti gahitaṁ cittaṁ mohassa vatthu hoti,",
  "tika-s0501t3:358_17": "cittānupassanāsatipaṭṭhānena pana anupassitabbaṁ cittaṁ mohassa vatthu na hoti,",
  "tika-s0501t3:358_18": "tasmā cittānupassanāsatipaṭṭhānabhāvanaṁ bhāvento puggalo dosāgatiṁ na gacchati.",
  "tika-s0501t3:358_19": "Vibhajitvā dhammasabhāvaṁ ajānantassa bhayaṁ jāyatīti vibhajitvā ajāniyasabhāvā dhammā bhayassa vatthu honti,",
  "tika-s0501t3:358_20": "dhammānupassanāsatipaṭṭhānena pana anupassitabbā vibhajitvā jānitabbā dhammā rāgassa vatthu na honti,",
  "tika-s0501t3:358_21": "tasmā dhammānupassanāsatipaṭṭhānabhāvanaṁ bhāvento puggalo bhayāgatiṁ na gacchati.",
  "tika-s0501t3:358_22": "Evaṁ pahātabbabhāvena ekalakkhaṇe akusalepi dhamme nīharitvā idāni nigametuṁ “evaṁ akusalāpi dhammā ekalakkhaṇattā",
  "tika-s0501t3:358_23": "pahānaṁ abbhatthaṁ gacchantī”ti puna vuttaṁ.",
  "tika-s0501t3:359_0": "Bhāvetabbesu dhammesu ekadesesu vutte tadavasesāpi bhāvetabbā dhammā ekalakkhaṇattā nīharitvā vattabbā,",
  "tika-s0501t3:359_1": "pahātabbesupi dhammesu ekadese vutte tadavasesāpi dhammā pahātabbā ekalakkhaṇattā nīharitvā vattabbāti ācariyena vuttā,",
  "tika-s0501t3:359_2": "amhehi ca ñātā,",
  "tika-s0501t3:359_3": "“aññathāpi yadi vattabbā siyuṁ,",
  "tika-s0501t3:359_4": "tepi vadathā”ti vattabbabhāvato aññenapi pariyāyena lakkhaṇahārassa udāharaṇāni dassetuṁ “yattha vā panā”tiādi vuttaṁ.",
  "tika-s0501t3:359_5": "Tattha yattha yassaṁ rūpekadesadesanāyaṁ rūpindriyaṁ ruppanalakkhaṇaṁ cakkhundriyādijīvitindriyapariyosānaṁ",
  "tika-s0501t3:359_6": "aṭṭhavidhaṁ indriyaṁ rūpekadesaṁ bhagavatā desitaṁ.",
  "tika-s0501t3:359_7": "Tattheva tassaṁ rūpekadesadesanāyaṁ rūpadhātu ruppanalakkhaṇā cakkhudhātādiphoṭṭhabbadhātupariyosānā",
  "tika-s0501t3:359_8": "dasavidhā rūpadhātu ruppanalakkhaṇena ekalakkhaṇattā desitā.",
  "tika-s0501t3:359_9": "Sabbo rūpakkhandho ca desito.",
  "tika-s0501t3:359_10": "Rūpāyatanaṁ ruppanalakkhaṇaṁ cakkhāyatanādiphoṭṭhabbāyatanapariyosānaṁ dasavidhaṁ āyatanaṁ ruppanalakkhaṇena ekalakkhaṇattā bhagavatā desitaṁ.",
  "tika-s0501t3:360_0": "Yattha vā pana yassaṁ vedanekadesadesanāyaṁ sukhā vedanā bhagavatā desitā,",
  "tika-s0501t3:360_1": "tattha tassaṁ vedanekadesadesanāyaṁ sukhindriyañca desitaṁ,",
  "tika-s0501t3:360_2": "somanassindriyañca desitaṁ,",
  "tika-s0501t3:360_3": "dukkhasamudayo ariyasaccañca desitaṁ sukhavedanābhāvena ekalakkhaṇattā.",
  "tika-s0501t3:360_4": "Yattha vā pana yassaṁ vedanekadesadesanāyaṁ dukkhā vedanā bhagavatā desitā,",
  "tika-s0501t3:360_5": "tattha tassaṁ vedanekadesadesanāyaṁ dukkhindriyañca desitaṁ domanassindriyañca desitaṁ,",
  "tika-s0501t3:360_6": "dukkhaṁ ariyasaccañca desitaṁ dukkhavedanābhāvena ekalakkhaṇattā.",
  "tika-s0501t3:360_7": "Yattha vā pana yassaṁ vedanekadesadesanāyaṁ adukkhamasukhā vedanā bhagavatā desitā,",
  "tika-s0501t3:360_8": "tattha tassaṁ vedanekadesadesanāyaṁ upekkhindriyañca desitaṁ,",
  "tika-s0501t3:360_9": "sabbo paṭiccasamuppādo ca desitoti yojanā kātabbā.",
  "tika-s0501t3:361_0": "Yassaṁ desanāyaṁ adukkhamasukhā vedanā desitā,",
  "tika-s0501t3:361_1": "tassaṁ desanāyaṁ upekkhindriyaṁ desitaṁ hotu samānalakkhaṇattā,",
  "tika-s0501t3:361_2": "“kena paṭiccasamuppādo desito bhaveyyā”ti vattabbabhāvato “kena kāraṇenā”ti pucchitvā kāraṇaṁ dassetuṁ “adukkhamasukhāyā”tiādi vuttaṁ.",
  "tika-s0501t3:361_3": "Tattha adukkhamasukhāya vedanāya hi yasmā avijjā anuseti,",
  "tika-s0501t3:361_4": "tasmā avijjā desitā hoti.",
  "tika-s0501t3:361_5": "Avijjāya ca desitāya avijjāmūlako sabbopi paṭiccasamuppādo “avijjāpaccayā saṅkhārā…pe…",
  "tika-s0501t3:361_6": "dukkhakkhandhassa samudayo hotī”ti desitova hotīti adhippāyo daṭṭhabbo.",
  "tika-s0501t3:362_0": "“Avijjāpaccayā saṅkhārā…pe…",
  "tika-s0501t3:362_1": "samudayo hotī”ti anulomavasena pavatto yo paṭiccasamuppādo desitoti ācariyena vutto,",
  "tika-s0501t3:362_2": "“yadi tathā pavatto so ca paṭiccasamuppādo desito,",
  "tika-s0501t3:362_3": "evaṁ sati sabbo ca paṭiccasamuppādo desito”ti na vattabboti codanaṁ manasi katvā “so cā”tiādi vuttaṁ.",
  "tika-s0501t3:362_4": "Tattha yo ca anulomavasena pavatto,",
  "tika-s0501t3:362_5": "so ca sarāgasadosasamohasaṁkilesapakkhena hātabbo.",
  "tika-s0501t3:362_6": "Yo ca paṭilomavasena “avijjāya tveva asesavirāganirodhā saṅkhāranirodho”tiādiko pavatto,",
  "tika-s0501t3:362_7": "so ca vītarāgavītadosavītamohaariyadhammehi hātabbo.",
  "tika-s0501t3:362_8": "Yo ca anulomapaṭilomavasena pavatto,",
  "tika-s0501t3:362_9": "so ca tadubhayehi hātabbo.",
  "tika-s0501t3:362_10": "Tasmā “sabbo ca paṭiccasamuppādo desito”ti vattabbovāti adhippāyo gahetabbo.",
  "tika-s0501t3:363_0": "“Ye dhammā ekalakkhaṇā,",
  "tika-s0501t3:363_1": "tesaṁ dhammānaṁ ekasmiṁ dhamme vutte avasiṭṭhā dhammā vuttā bhavantītiādinā ācariyena yā lakkhaṇahārayojanā vuttā,",
  "tika-s0501t3:363_2": "sāva kātabbā,",
  "tika-s0501t3:363_3": "na aññathā kātabbā”ti pucchitabbabhāvato aññathāpi lakkhaṇahārayojanā kātabbāyevāti dassetuṁ “evaṁ ye dhammā”tiādi vuttaṁ.",
  "tika-s0501t3:363_4": "Tattha ye pathavīādayo rūpadhammā,",
  "tika-s0501t3:363_5": "ye phassādayo arūpadhammā sandhāraṇādikiccato saṅghaṭṭanādikiccato ekalakkhaṇā,",
  "tika-s0501t3:363_6": "tesaṁ rūpārūpadhammānaṁ ekasmiṁ dhamme vutte avasiṭṭhā rūpārūpadhammā vuttā bhavanti.",
  "tika-s0501t3:363_7": "Ye pathavīādayo rūpadhammā,",
  "tika-s0501t3:363_8": "ye phassādayo arūpadhammā kakkhaḷādilakkhaṇato phusanādilakkhaṇato ekalakkhaṇā,",
  "tika-s0501t3:363_9": "tesaṁ rūpārūpadhammānaṁ ekasmiṁ dhamme vutte avasiṭṭhā rūpārūpadhammā vuttā bhavanti.",
  "tika-s0501t3:363_10": "Ye dhammā ruppanasāmaññato namanasāmaññato aniccādisāmaññato vā khandhāyatanādisāmaññato vā ekalakkhaṇā,",
  "tika-s0501t3:363_11": "tesaṁ saṅkhatadhammānaṁ ekasmiṁ saṅkhatadhamme vutte avasiṭṭhā dhammā vuttā bhavanti.",
  "tika-s0501t3:363_12": "Ye saṅkhatadhammā bhaṅguppādato saṅkhato cutūpapātato samānanirodhuppādasaṅkhatato vā cutūpapātato ekalakkhaṇā,",
  "tika-s0501t3:363_13": "tesaṁ saṅkhatadhammānaṁ ekasmiṁ saṅkhatadhamme vutte avasiṭṭhā saṅkhatadhammā vuttā bhavantīti atthayojanā kātabbā.",
  "tika-s0501t3:364_0": "Kiccato ca lakkhaṇato cātiādīsu ca-saddena sahacaraṇasamānahetutādayo saṅgahitāti daṭṭhabbā.",
  "tika-s0501t3:364_1": "Sahacaraṇādīsu ca yaṁ vattabbaṁ,",
  "tika-s0501t3:364_2": "taṁ “nānattakāyanānattasaññino,",
  "tika-s0501t3:364_3": "nānattasaññānaṁ amanasikārā”tiādīsu sahacāritāya saññāsahagatā dhammā niddhāritātiādinā vuttameva.",
  "tika-s0501t3:365_0": "“Ekasmiṁ dhamme sarūpato vutte ekalakkhaṇādito avasiṭṭhadhammānampi vuttabhāvo kena amhehi jānitabbo",
  "tika-s0501t3:365_1": "saddahitabbo”ti vattabbabhāvato “tenā”tiādi vuttaṁ.",
  "tika-s0501t3:365_2": "Tattha tena avasiṭṭhadhammānampi vuttabhāvena “vuttamhi ekadhamme”tiādikaṁ yaṁ vacanaṁ āyasmā mahākaccāno āha,",
  "tika-s0501t3:365_3": "tena vacanena tumhehi avasiṭṭhānampi vuttabhāvo jānitabbo saddahitabboti vuttaṁ hoti.",
  "tika-s0501t3:366_0": "“Ettāvatā ca lakkhaṇahāro paripuṇṇo,",
  "tika-s0501t3:366_1": "añño niyutto natthī”ti vattabbattā “niyutto lakkhaṇo hāro”ti vuttaṁ.",
  "tika-s0501t3:366_2": "Tattha yassaṁ pāḷiyaṁ ekasmiṁ dhamme vutte avasiṭṭhadhammāpi yena lakkhaṇahārena niddhāritā,",
  "tika-s0501t3:366_3": "tassaṁ pāḷiyaṁ so lakkhaṇo hāro niyutto niddhāretvā yojitoti attho daṭṭhabboti.",
  "tika-s0501t3:367_0": "Iti lakkhaṇahāravibhaṅge sattibalānurūpā racitā",
  "tika-s0501t3:368_0": "Vibhāvanā niṭṭhitā.",
  "tika-s0501t3:369_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:370_0": "6. Catubyūhahāravibhaṅgavibhāvanā",
  "tika-s0501t3:371_0": "25.",
  "tika-s0501t3:371_1": "Yena yena saṁvaṇṇanāvisesabhūtena lakkhaṇahāravibhaṅgena suttatthehi samānatthā vibhattā,",
  "tika-s0501t3:371_2": "so saṁvaṇṇanāvisesabhūto lakkhaṇahāravibhaṅgo paripuṇṇo,",
  "tika-s0501t3:371_3": "“katamo catubyūhahāravibhaṅgo”ti pucchitabbattā “tattha katamo catubyūho hāro”tiādi vuttaṁ.",
  "tika-s0501t3:371_4": "Tattha tatthāti tesu niddiṭṭhesu soḷasasu desanāhārādīsu.",
  "tika-s0501t3:371_5": "Katamoti katamo saṁvaṇṇanāviseso catubyūho hāro catubyūhahāravibhaṅgo nāmāti viññeyyo.",
  "tika-s0501t3:371_6": "Tena vuttaṁ –",
  "tika-s0501t3:371_7": "“tattha katamo catubyūho hāroti catubyūhahāravibhaṅgo”ti.",
  "tika-s0501t3:371_8": "“Iminā catubyūhahārena katamassa neruttādayo gavesitabbā”ti pucchitabbattā “byañjanenā”tiādi vuttaṁ.",
  "tika-s0501t3:371_9": "Tattha byañjanenāti catubyūhahārassa suttassa visesato byañjanavicayabhāvato “byañjanā”ti vohāritena iminā catubyūhahārena suttassa neruttañca,",
  "tika-s0501t3:371_10": "suttassa adhippāyo ca,",
  "tika-s0501t3:371_11": "suttassa nidānañca,",
  "tika-s0501t3:371_12": "suttassa pubbāparasandhi ca saṁvaṇṇentehi gavesitabboti attho.",
  "tika-s0501t3:372_0": "“Catubyūhahārena gavesitabbesu neruttādīsu katamaṁ suttassa gavesitabbaṁ nerutta”nti pucchitabbattā “tattha katamaṁ nerutta”ntiādi vuttaṁ.",
  "tika-s0501t3:372_1": "Tassattho –",
  "tika-s0501t3:372_2": "tattha tesu iminā catubyūhahārena gavesitabbesu neruttādīsu katamaṁ suttassa neruttaṁ nibbacanaṁ nāmāti ce puccheyya?",
  "tika-s0501t3:372_3": "Suttassa yā nirutti niddhāretvā vuttā sabhāvapaññatti gavesitabbā,",
  "tika-s0501t3:372_4": "idaṁ sabhāvaniruttibhūtaṁ nibbacanaṁ neruttaṁ nāmāti.",
  "tika-s0501t3:372_5": "“Yā nirutti neruttaṁ nāmāti vuttā,",
  "tika-s0501t3:372_6": "kā pana sā niruttī”ti pucchitabbattā “padasaṁhitā”ti vuttaṁ.",
  "tika-s0501t3:372_7": "Padesu saṁhitā yuttā padasaṁhitā.",
  "tika-s0501t3:372_8": "Yathā yathā suttattho vattabbo,",
  "tika-s0501t3:372_9": "tathā tathā yā sabhāvanirutti pavattā,",
  "tika-s0501t3:372_10": "sā pavattā sabhāvaniruttiyeva nirutti nāmāti yojanā.",
  "tika-s0501t3:372_11": "“Kā pana sā sabhāvaniruttī”ti pucchitabbattā ca “yaṁ dhammānaṁ nāmaso ñāṇa”nti vuttaṁ.",
  "tika-s0501t3:372_12": "Yaṁ yāya kāraṇabhūtāya nāmapaññattiyā dhammānaṁ neyyānaṁ nāmaso pathavīnāmādinā vā phassanāmādinā vā",
  "tika-s0501t3:372_13": "khandhanāmādinā vā vividhena nāmena atthadhammādīsu kusalassa puggalassa ñāṇaṁ pavattati,",
  "tika-s0501t3:372_14": "sā kāraṇabhūtā nāmapaññatti sabhāvanirutti nāmāti attho.",
  "tika-s0501t3:372_15": "Yanti ca liṅgavipallāso,",
  "tika-s0501t3:372_16": "yāyāti attho.",
  "tika-s0501t3:372_17": "“Liṅgapakatidhammānaṁ nāmaso pavattamānaṁ ñāṇaṁ vivaritvā kathehī”ti vattabbattā “yadā hī”tiādi vuttaṁ.",
  "tika-s0501t3:372_18": "Aṭṭhakathāyaṁ pana “yadā hi bhikkhūtiādinā ‘dhammānaṁ nāmaso ñāṇa’nti padassa atthaṁ vivaratī”ti vuttaṁ.",
  "tika-s0501t3:372_19": "Tassattho aṭṭhakathāyaṁ vibhajitvā vuttovāti na vicārito.",
  "tika-s0501t3:373_0": "26.",
  "tika-s0501t3:373_1": "Neruttaṁ ācariyena vibhattaṁ,",
  "tika-s0501t3:373_2": "amhehi ca ñātaṁ “katamo sutte gavesitabbo bhagavato adhippāyo”ti pucchitabbattā “tattha katamo adhippāyo”tiādi vuttaṁ.",
  "tika-s0501t3:373_3": "Tassattho pākaṭo.",
  "tika-s0501t3:373_4": "Apica “dhammo have rakkhatī”tiādīsu yena puggalena attanā rakkhitena dhammena rakkhitabbabhāvo icchito,",
  "tika-s0501t3:373_5": "so dhammaṁ rakkhissatīti bhagavato adhippāyo.",
  "tika-s0501t3:373_6": "Yo puggalo duggatito muccitukāmo,",
  "tika-s0501t3:373_7": "so dhammaṁ rakkhissatīti bhagavato adhippāyo.",
  "tika-s0501t3:374_0": "Coro yathā sandhimukhe gahitotiādīsu yo coro ghātanato muccitukāmo,",
  "tika-s0501t3:374_1": "so corakammaṁ na karissatīti bhagavato adhippāyo.",
  "tika-s0501t3:374_2": "Yo puggalo apāyādidukkhato muccitukāmo,",
  "tika-s0501t3:374_3": "so pāpakammaṁ na karissatīti bhagavato adhippāyo.",
  "tika-s0501t3:375_0": "Sukhakāmānītiādīsu ye puggalā sukhaṁ icchanti, te parahiṁsanato vivajjissantīti bhagavato adhippāyo.",
  "tika-s0501t3:376_0": "Middhī yadā hoti mahagghaso cātiādīsu ye puggalā punappunaṁ pavattamānajātijarāmaraṇato muccitukāmā,",
  "tika-s0501t3:376_1": "te bhojane mattaññuno bhavissanti,",
  "tika-s0501t3:376_2": "santuṭṭhā bhavissanti,",
  "tika-s0501t3:376_3": "suddhājīvā bhavissanti,",
  "tika-s0501t3:376_4": "pātimokkhasaṁvarasīlasampannā bhavissanti,",
  "tika-s0501t3:376_5": "atandino bhavissanti,",
  "tika-s0501t3:376_6": "vipassakā bhavissanti,",
  "tika-s0501t3:376_7": "sagāravā sappatissā bhavissantīti bhagavato adhippāyo.",
  "tika-s0501t3:377_0": "Appamādo amatapadantiādīsu ye puggalā maccuno bhāyanti,",
  "tika-s0501t3:377_1": "nibbānamicchanti,",
  "tika-s0501t3:377_2": "te puggalā dānasīlabhāvanākammesu appamattā bhavissantīti bhagavato adhippāyo.",
  "tika-s0501t3:378_0": "27.",
  "tika-s0501t3:378_1": "Sutte gavesitabbo adhippāyo ācariyena vibhatto,",
  "tika-s0501t3:378_2": "amhehi ca viññāto,",
  "tika-s0501t3:378_3": "“katamaṁ suttassa gavesitabbaṁ nidāna”nti pucchitabbattā “tattha katamaṁ nidāna”ntiādi vuttaṁ.",
  "tika-s0501t3:378_4": "Tattha nidānanti phalaṁ nīharitvā detīti nidānaṁ. Kiṁ taṁ? Kāraṇaṁ.",
  "tika-s0501t3:378_5": "Dhaniyoti dhanavaḍḍhanakāraṇe niyuttoti dhaniyo.",
  "tika-s0501t3:378_6": "Gopālakoti gāvo issarabhāvena pāleti rakkhatīti gopālako.",
  "tika-s0501t3:378_7": "Upadhīhīti puttagoṇādīhi.",
  "tika-s0501t3:378_8": "Narassāti puttimantassa vā gopālakassa vā narassāti ca padaṭṭhānavasena vā yebhuyyavasena vā gāthāyaṁ āgatavasena vā vuttaṁ,",
  "tika-s0501t3:378_9": "nāriyāpi upadhīhi nandanā atthevāti daṭṭhabbā.",
  "tika-s0501t3:379_0": "Iminā vatthunāti upadhisaṅkhātena imināva puttagavādinā vatthunā.",
  "tika-s0501t3:379_1": "Vasati pavattati nandanā ettha puttagoṇādiketi vatthu.",
  "tika-s0501t3:379_2": "Nandanaṁ nīharitvā deti puttagoṇādikanti nidānanti atthaṁ gahetvā dhaniyo “upadhīhi narassa nandanā”ti āha.",
  "tika-s0501t3:379_3": "Bhagavā pana “vasati pavattati socanā ettha puttagoṇādikehi vatthu,",
  "tika-s0501t3:379_4": "socanaṁ nīharitvā deti puttagoṇādikanti nidāna”nti atthaṁ gahetvā “upadhīhi narassa socanā”ti āha.",
  "tika-s0501t3:379_5": "Pariggahīyateti pariggahaṁ. Kiṁ taṁ?",
  "tika-s0501t3:379_6": "Puttagoṇādikaṁ,",
  "tika-s0501t3:379_7": "taṁ pariggahaṁ “upadhī”ti āha,",
  "tika-s0501t3:379_8": "na kilesūpadhikāyakhandhūpadhinti.",
  "tika-s0501t3:380_0": "Upadhīsūti khandhasaṅkhātesu kāyesu. Kāyaṁ “upadhī”ti āha, na puttagavādikaṁ, na pariggahaṁ.",
  "tika-s0501t3:381_0": "Bāhiresuvatthūsūti maṇikuṇḍalaputtadārādīsu vatthūsu.",
  "tika-s0501t3:382_0": "Kāmasukhanti kāmanīyesu assādasukhavasena pavattā taṇhā.",
  "tika-s0501t3:382_1": "Bāhiravatthukāya taṇhāyāti kāmanīyesu bāhiravatthūsu assādasukhavasena pavattāya taṇhāya.",
  "tika-s0501t3:383_0": "Ajjhattikavatthukāyāti rūpakāyasaṅkhāte ajjhattikavatthumhi abhinandanavasena pavattāya.",
  "tika-s0501t3:384_0": "Puna ajjhattikavatthukāyāti pañcakkhandhasaṅkhāte ajjhattikavatthumhi sinehavasena pavattāya.",
  "tika-s0501t3:385_0": "Gavesitabbaṁ nidānaṁ vibhattaṁ,",
  "tika-s0501t3:385_1": "amhehi ca ñātaṁ,",
  "tika-s0501t3:385_2": "“katamo gavesitabbo pubbāparasandhī”ti pucchitabbattā tattha katamo pubbāparasandhī”tiādi vuttaṁ.",
  "tika-s0501t3:385_3": "Tattha tatthāti tesu neruttādhippāyanidānapubbāparasandhīsu.",
  "tika-s0501t3:385_4": "Yathāti yena andhakārādinā sabhāvena “kāmandhā…pe…",
  "tika-s0501t3:385_5": "mātara”nti yaṁ kāmataṇhaṁ bhagavā āha,",
  "tika-s0501t3:385_6": "ayaṁ kāmataṇhā tathā tena andhakārādinā sabhāvena “kāmandhā…pe…",
  "tika-s0501t3:385_7": "mātara”nti gāthā vuttāti yojanā.",
  "tika-s0501t3:386_0": "Gāthāttho pana –",
  "tika-s0501t3:386_1": "kāmetīti kāmo,",
  "tika-s0501t3:386_2": "kāmataṇhā,",
  "tika-s0501t3:386_3": "kāmena atthassa ajānanatāya dhammassa,",
  "tika-s0501t3:386_4": "apassanatāya ca andhāti kāmandhā.",
  "tika-s0501t3:386_5": "Kāmataṇhāsaṅkhātena jālena atthadhammānaṁ ajānanāpassanena sañchannā paliguṇṭhitāti jālasañchannā.",
  "tika-s0501t3:386_6": "Taṇhāsaṅkhātena chadanena tesaṁyeva atthadhammānaṁ ajānanāpassanena chāditā pihitāti taṇhāchadanachāditā.",
  "tika-s0501t3:386_7": "Atthadhammesu pamattasaṅkhātena pamādena bandhanena baddhā bandhitabbā puggalā jarāmaraṇaṁ anventi,",
  "tika-s0501t3:386_8": "kumināmukhe pavattā macchā maraṇaṁ anventi iva ca,",
  "tika-s0501t3:386_9": "khīrapako vaccho mātaraṁ anveti iva ca,",
  "tika-s0501t3:386_10": "tathā jarāmaraṇaṁ anventīti gahetabbo.",
  "tika-s0501t3:387_0": "“Kāmandhā…pe…",
  "tika-s0501t3:387_1": "mātara’nti yāya desanāya,",
  "tika-s0501t3:387_2": "gāthāya vā kāmataṇhā vuttā,",
  "tika-s0501t3:387_3": "sā desanā,",
  "tika-s0501t3:387_4": "gāthā vā katamena desanābhūtena aparena yujjatī”ti pucchitabbattā tathā pucchitvā imāya desanāya,",
  "tika-s0501t3:387_5": "gāthāya vā yujjatīti dassetuṁ “sā katamenā”tiādi vuttaṁ.",
  "tika-s0501t3:387_6": "Tattha sāti “kāmandhā…pe…",
  "tika-s0501t3:387_7": "anventī”ti desanā, gāthā vā.",
  "tika-s0501t3:387_8": "Pubbāparenāti tato desanāto pubbena desanāvacanena,",
  "tika-s0501t3:387_9": "gāthāvacanena vā aparena desanāvacanena,",
  "tika-s0501t3:387_10": "gāthāvacanena vā.",
  "tika-s0501t3:387_11": "Yujjati yujjanaṁ eti sametīti pucchati.",
  "tika-s0501t3:388_0": "Yathāti yena andhakaraṇādinā.",
  "tika-s0501t3:388_1": "“Ratto…pe…",
  "tika-s0501t3:388_2": "nara”nti yaṁ gāthāvacanaṁ bhagavā āha,",
  "tika-s0501t3:388_3": "tena gāthāvacanena tathā andhakaraṇādinā yujjatīti yojanā.",
  "tika-s0501t3:388_4": "Gāthāttho pana –",
  "tika-s0501t3:388_5": "ratto rañjanto puggalo atthaṁ attahitapayojanaṁ parahitapayojanaṁ na jānāti.",
  "tika-s0501t3:388_6": "Ratto rañjanto dhammaṁ yathāvuttassa atthassa hetuṁ paññācakkhunā na passati.",
  "tika-s0501t3:388_7": "Rāgo yaṁ naraṁ yadā sahate,",
  "tika-s0501t3:388_8": "tadā tassa narassa andhaṁ andhakāraṁ tamaṁ aññāṇaṁ hotīti gahetabbo.",
  "tika-s0501t3:389_0": "Itīti evaṁ.",
  "tika-s0501t3:389_1": "Andhatāya andhakaraṇatāya sañchannatāya sañchannakaraṇatāya.",
  "tika-s0501t3:389_2": "Sāyeva taṇhāti “kāmandhā…pe…",
  "tika-s0501t3:389_3": "mātara”nti gāthāvacanena yā kāmataṇhā vuttā,",
  "tika-s0501t3:389_4": "sāyeva kāmataṇhā.",
  "tika-s0501t3:389_5": "Abhilapitāti “ratto…pe…",
  "tika-s0501t3:389_6": "nara”nti aparena gāthāvacanena bhagavatā vohāritā voharaṇena ñāpitā,",
  "tika-s0501t3:389_7": "abhilapitassa atthassa samānatā pubbadesanā aparadesanāya yujjatīti vuttaṁ hoti.",
  "tika-s0501t3:390_0": "“Dvīsu gāthāsu katamehi padehi sāyeva taṇhā abhilapitā”ti pucchitabbattā imehi abhilapitāti niyametvā dassetuṁ “yañcāhā”tiādi vuttaṁ.",
  "tika-s0501t3:390_1": "Tattha paṭhamagāthāyaṁ “kāmandhā…pe…",
  "tika-s0501t3:390_2": "chāditā”ti yañca padaṁ āha,",
  "tika-s0501t3:390_3": "dutiyagāthāyañca “ratto…pe…",
  "tika-s0501t3:390_4": "na passatī”ti yañca padaṁ āha.",
  "tika-s0501t3:390_5": "Pariyuṭṭhānehi pariyuṭṭhānadīpakehi imehi “kāmandhā…pe…",
  "tika-s0501t3:390_6": "passatī”ti padehi sāyeva paṭhamagāthāya vuttā kāmataṇhā ca bhagavatā abhilapitā.",
  "tika-s0501t3:391_0": "“Yaṁ andhakāraṁ vuttaṁ,",
  "tika-s0501t3:391_1": "katamaṁ taṁ?",
  "tika-s0501t3:391_2": "Yā taṇhā ponobhavikā vuttā,",
  "tika-s0501t3:391_3": "katamā sā”ti pucchitabbattā “yaṁ andhakāra”ntiādi vuttaṁ.",
  "tika-s0501t3:391_4": "Tattha andhakāraṁ yaṁ aññāṇaṁ vuttaṁ,",
  "tika-s0501t3:391_5": "ayaṁ dukkhasamudayo bhave.",
  "tika-s0501t3:391_6": "Yā ca taṇhā ponobhavikā vuttā,",
  "tika-s0501t3:391_7": "ayañca dukkhasamudayo bhaveti yojanā.",
  "tika-s0501t3:392_0": "“Kāmā”ti yañca padaṁ bhagavā āha,",
  "tika-s0501t3:392_1": "tena padena ime kilesakāmā vuttā.",
  "tika-s0501t3:392_2": "“Jālasañchannā”ti yañca padaṁ bhagavā āha,",
  "tika-s0501t3:392_3": "tena padena tesaṁyeva kilesakāmānaṁ payogena samudācārena pariyuṭṭhānaṁ bhagavā dasseti.",
  "tika-s0501t3:392_4": "Tasmāti yasmā yasmiṁ santāne taṇhā uppannā,",
  "tika-s0501t3:392_5": "taṁ santānaṁ saṁsārato nissarituṁ adatvā rūpārammaṇādīhi palobhayamānā hutvā cittaṁ kilesehi pariyādāya tiṭṭhati,",
  "tika-s0501t3:392_6": "tasmā taṇhāya cittaṁ pariyādāya santāne tiṭṭhamānattā.",
  "tika-s0501t3:392_7": "Kilesavasenāti vītikkamakilesavasena.",
  "tika-s0501t3:392_8": "Pariyuṭṭhānavasenāti vītikkamanaṁ appatvā uppajjamānavasena.",
  "tika-s0501t3:392_9": "Yeti vuttappakārataṇhāsahitapuggalasadisā.",
  "tika-s0501t3:392_10": "Teti te taṇhābandhanabaddhā ca edisakā ca puggalā.",
  "tika-s0501t3:392_11": "Jarāmaraṇaṁ anventi jarāmaraṇaṁ atikkamituṁ na sakkuṇanti.",
  "tika-s0501t3:392_12": "Ayanti jarāmaraṇānuppavatti “jarāmaraṇamanventī”ti iminā vacanena bhagavatā dassitāti yojanā.",
  "tika-s0501t3:393_0": "“Kāmandhā”tiādigāthāya ceva “ratto”tiādigāthāya ca pubbāparasandhi ācariyena vibhatto,",
  "tika-s0501t3:393_1": "amhehi ca ñāto,",
  "tika-s0501t3:393_2": "“kathaṁ ‘yassa papañcā ṭhitī cā’tiādigāthāsu pubbāparasandhi amhehi viññātabbo”ti vattabbattā yassa papañcā”tiādi vuttaṁ.",
  "tika-s0501t3:393_3": "Tassā gāthāya –",
  "tika-s0501t3:393_4": "yassa munino papañcā taṇhāmānadiṭṭhī ca natthi,",
  "tika-s0501t3:393_5": "taṇhāmānadiṭṭhīhi abhisaṅkhatā saṅkhārā ca natthi,",
  "tika-s0501t3:393_6": "ṭhitī anusayā taṇhā ca natthi,",
  "tika-s0501t3:393_7": "sandānasadisaṁ taṇhāpariyuṭṭhānaṁ natthi,",
  "tika-s0501t3:393_8": "palighasadiso moho ca natthi,",
  "tika-s0501t3:393_9": "so muni papañcādikaṁ sabbaṁ vītivatto atikkantoti vuccati.",
  "tika-s0501t3:393_10": "Nittaṇhaṁ nimānaṁ nidiṭṭhiṁ nisandānaṁ nipalighaṁ loke carantaṁ taṁ muniṁ sadevako taṇhāsahito loko na vijānātīti attho.",
  "tika-s0501t3:394_0": "Gāthāyaṁ papañcādayo bhagavatā vuttā,",
  "tika-s0501t3:394_1": "“katame te”ti pucchitabbattā “papañcā nāmā”tiādi vuttaṁ.",
  "tika-s0501t3:394_2": "Attano ādhārapuggalaṁ saṁsāre ciraṁ papañcantāpentī taṇhāmānadiṭṭhiyo ca,",
  "tika-s0501t3:394_3": "tāhi taṇhāmānadiṭṭhīhi sahajātavasena vā upatthambhanavasena vā abhisaṅkhatā saṅkhārā ca papañcā nāma.",
  "tika-s0501t3:394_4": "Santāne appahīnaṭṭhena anusayā taṇhā sattānaṁ tiṭṭhanahetuttā ṭhitī nāma.",
  "tika-s0501t3:394_5": "Pavattamānāya taṇhāya yaṁ pariyuṭṭhānañca chattiṁsataṇhāya jāliniyā yāni vicaritāni ca vuttāni,",
  "tika-s0501t3:394_6": "idaṁ sabbaṁ attano ādhāraṁ puggalaṁ bandhanaṭṭhena sandānasadisattā sandānaṁ nāma.",
  "tika-s0501t3:394_7": "Moho attano ādhārassa puggalassa nibbānanagarappavesanassa paṭisedhakattā palighasadisattā paligho nāma.",
  "tika-s0501t3:394_8": "“Yassa papañcādayo natthi,",
  "tika-s0501t3:394_9": "so kiṁ vītivatto”ti pucchitabbattā “ye cā”tiādi vuttaṁ.",
  "tika-s0501t3:394_10": "Ye vuttappakārā papañcā saṅkhārā,",
  "tika-s0501t3:394_11": "yā ca vuttappakārā ṭhiti,",
  "tika-s0501t3:394_12": "yaṁ vuttappakāraṁ sandānañca,",
  "tika-s0501t3:394_13": "yaṁ vuttappakāraṁ palighañca natthīti vuttā,",
  "tika-s0501t3:394_14": "sabbaṁ etaṁ papañcādikaṁ yo muni samatikkanto,",
  "tika-s0501t3:394_15": "ayaṁ muni “nittaṇho”ti vuccatīti daṭṭhabbo.",
  "tika-s0501t3:395_0": "28.",
  "tika-s0501t3:395_1": "“Yassa papañcātiādigāthāyaṁ ye papañcādayo vuttā,",
  "tika-s0501t3:395_2": "tesu taṇhāmānadiṭṭhihetukā saṅkhārā kadā katividhaṁ phalaṁ denti,",
  "tika-s0501t3:395_3": "taṁsaṅkhārasampayuttā taṇhā kadā katividhaṁ phalaṁ detī”ti pucchitabbattā “tattha pariyuṭṭhānasaṅkhārā”tiādi vuttaṁ.",
  "tika-s0501t3:395_4": "Tattha tatthāti tesu papañcasaṅkhārādīsu.",
  "tika-s0501t3:395_5": "Pariyuṭṭhānasaṅkhārāti vītikkamavasena pavattā pariyuṭṭhānā akusalasaṅkhārā cetanā.",
  "tika-s0501t3:395_6": "Diṭṭhadhammavedanīyādīti diṭṭhe passitabbe dhamme attabhāve vedanīyaṁ phalaṁ detīti diṭṭhadhammavedanīyā,",
  "tika-s0501t3:395_7": "diṭṭhe dhamme phalaṁ vedetīti vā diṭṭhadhammavedanīyā. Kā sā?",
  "tika-s0501t3:395_8": "Apadussanīyādīsu atidussanādivasena pavattā paṭhamajavanacetanā.",
  "tika-s0501t3:395_9": "Upapajje phalaṁ vedetīti upapajjavedanīyā,",
  "tika-s0501t3:395_10": "sattamajavanacetanā.",
  "tika-s0501t3:395_11": "Aparāpariyāye attabhāve phalaṁ vedetīti aparāpariyāyavedanīyā,",
  "tika-s0501t3:395_12": "majjhe pavattā pañca javanacetanā.",
  "tika-s0501t3:395_13": "Tiphaladānavasena tividhā saṅkhārā.",
  "tika-s0501t3:395_14": "Evaṁ imāya tividhāya saṅkhāracetanāya sampayuttā tividhā taṇhā tividhaṁ phalaṁ diṭṭhe vā dhamme attabhāve,",
  "tika-s0501t3:395_15": "upapajje vā anantarabhave,",
  "tika-s0501t3:395_16": "apare vā pariyāye bhave deti nibbattetīti evaṁ phalanibbattakasaṅkhāraṁ vā taṁsampayuttaṁ taṇhaṁ vā bhagavā āha.",
  "tika-s0501t3:396_0": "“Yāya desanāya,",
  "tika-s0501t3:396_1": "gāthāya vā phalanibbattakaṁ saṅkhāraṁ āha,",
  "tika-s0501t3:396_2": "sā desanā,",
  "tika-s0501t3:396_3": "gāthā vā katamena desanābhūtena vā aparena yujjatī”ti pucchitabbattā “yaṁ lobhapakataṁ kammaṁ karotī”tiādi vuttaṁ.",
  "tika-s0501t3:396_4": "Yā “yassa…pe…",
  "tika-s0501t3:396_5": "loko”ti desanā ca yā “yaṁ lobhapakataṁ kammaṁ…pe…",
  "tika-s0501t3:396_6": "apare vā pariyāye”ti desanā ca vuttā,",
  "tika-s0501t3:396_7": "bhagavato idaṁ desanādvayaṁ aññamaññaṁ pubbāparena pubbaṁ aparena aparaṁ pubbena yujjati yujjanaṁ eti sameti,",
  "tika-s0501t3:396_8": "yathā gaṅgodakaṁ yamunodakena,",
  "tika-s0501t3:396_9": "yamunodakampi gaṅgodakena saṁsandati sameti.",
  "tika-s0501t3:396_10": "“Yassa…pe…",
  "tika-s0501t3:396_11": "loko”ti desanā “yaṁ lobhapakataṁ…pe…",
  "tika-s0501t3:396_12": "pariyāye”ti desanāya saṁsandati sameti,",
  "tika-s0501t3:396_13": "“yaṁ lobhapakataṁ…pe…",
  "tika-s0501t3:396_14": "pariyāye”ti desanāpi “yassa…pe…",
  "tika-s0501t3:396_15": "loko”ti desanāya saṁsandati sametīti attho gahetabbo.",
  "tika-s0501t3:396_16": "“Kathaṁ yujjatī”ti pucchitabbattā “tattha pariyuṭṭhāna”ntiādi vuttaṁ,",
  "tika-s0501t3:396_17": "diṭṭhadhammavedanīyādiphalattayanibbattakaṭṭhena yujjatīti vuttaṁ hoti.",
  "tika-s0501t3:397_0": "Yaṁ yaṁ suttaṁ bhagavatā desitaṁ pubbāparena yujjati,",
  "tika-s0501t3:397_1": "taṁ taṁ suttampi nīharitvā pubbāparasaṁsandanaṁ dassetuṁ “yathāhā”tiādi vuttaṁ.",
  "tika-s0501t3:397_2": "Saṁsandanākāro vuttanayānusārena gahetabbo.",
  "tika-s0501t3:397_3": "Tatthāti tesu pariyuṭṭhānasaṅkhārataṇhāvicaritesu.",
  "tika-s0501t3:397_4": "Pariyuṭṭhānanti rūpārammaṇādīni ayonisomanasikārena ārabbha sattasantāne pavattaṁ taṇhācaritaṁ.",
  "tika-s0501t3:397_5": "Paṭisaṅkhānabalenāti asubhāniccādidassanabalena tadaṅgappahānavasena pahātabbaṁ.",
  "tika-s0501t3:397_6": "Saṅkhārāti dassanapahātabbā saṅkhārā.",
  "tika-s0501t3:397_7": "Dassanabalenāti dassanasaṅkhātapaṭhamamaggañāṇabalena pahātabbā.",
  "tika-s0501t3:397_8": "Chattiṁsa taṇhāvicaritānīti dassanena pahātabbataṇhāvicaritehi avasesāni chattiṁsa taṇhāvicaritāni.",
  "tika-s0501t3:397_9": "Niggatā taṇhā yassa so nittaṇho,",
  "tika-s0501t3:397_10": "nittaṇhassa bhāvo nittaṇhatā, kā sā?",
  "tika-s0501t3:397_11": "Saupādisesā nibbānadhātu.",
  "tika-s0501t3:398_0": "Papañcasaṅkhārābhinandanattayaṁ yadipi atthato ekaṁ samānaṁ,",
  "tika-s0501t3:398_1": "desanāya pana padakkharādīhi viseso atthīti dassetuṁ “apicā”tiādi vuttaṁ.",
  "tika-s0501t3:399_0": "“Yoyaṁ pubbāparasandhi ācariyena vibhatto,",
  "tika-s0501t3:399_1": "soyaṁ katividho”ti pucchitabbattā “so cāyaṁ pubbāparo sandhī”tiādi vuttaṁ.",
  "tika-s0501t3:399_2": "Aṭṭhakathāyaṁ pana vuttaṁ –",
  "tika-s0501t3:399_3": "“na kevalaṁ suttantarasaṁsandanameva pubbāparasandhi,",
  "tika-s0501t3:399_4": "atha kho aññopi atthīti dassetuṁ ‘so cāya’ntiādi vutta”nti.",
  "tika-s0501t3:399_5": "Tattha atthasandhīti kiriyākārakādivasena atthassa atthena sandhi.",
  "tika-s0501t3:399_6": "Padasandhīti nāmapadādikassa nāmapadādikantarena sandhi.",
  "tika-s0501t3:399_7": "Desanāsandhīti vuttappakārassa desanantarassa vuttappakārena desanantarena sandhi.",
  "tika-s0501t3:399_8": "Niddesasandhīti niddesantarassa niddesantarena sandhi.",
  "tika-s0501t3:400_0": "Sandhi ca nāma atthādayo muñcitvā añño sabhāvadhammo nāma natthi,",
  "tika-s0501t3:400_1": "atthādīnañca chaatthapadādīsu avarodhanato “atthasandhi chappadānī”tiādi vuttaṁ.",
  "tika-s0501t3:401_0": "Atthasandhibyañjanasandhayo ācariyena vibhattā,",
  "tika-s0501t3:401_1": "amhehi ca ñātā,",
  "tika-s0501t3:401_2": "“katamā desanāsandhī”ti pucchitabbattā “desanāsandhi na ca pathavi”ntiādi vuttaṁ.",
  "tika-s0501t3:401_3": "Tattha na ca pathaviṁ nissāya jhāyati jhāyī jhāyati cāti ettha jhāyī jhānasamaṅgī puggalo pathaviṁ nissāya ālambitvā na ca jhāyati,",
  "tika-s0501t3:401_4": "sabbasaṅkhāranissaṭaṁ pana nibbānaṁ nissāya ālambitvā phalasamāpattiṁ jhāyati samāpajjati evāti attho daṭṭhabbo.",
  "tika-s0501t3:401_5": "Na ca āpantiādīsupi esa nayo yojetabbo.",
  "tika-s0501t3:401_6": "Phalasamāpattisamaṅgī puggalo hi pathavīādayo muñcitvā nibbānameva ārabbha phalasamāpattiṁ samāpajjatīti.",
  "tika-s0501t3:401_7": "Ettha ca pathavīādīhi mahābhūtehi kāmabhavarūpabhavā gahitā rūpapaṭibaddhavuttitāya.",
  "tika-s0501t3:401_8": "Ākāsānañcāyatanādīhipi arūpabhavo gahito,",
  "tika-s0501t3:401_9": "bhavattayaṁ vajjetvā ca jhāyatīti adhippāyo.",
  "tika-s0501t3:401_10": "Yadi pathavīādayo nissāya na jhāyī jhāyati ca,",
  "tika-s0501t3:401_11": "evaṁ sati idhalokasaṅkhātaṁ sattasantānaṁ vā paralokasaṅkhātaṁ sattasantānaṁ vā anindriyasantānaṁ vā",
  "tika-s0501t3:401_12": "nissāya jhāyī jhāyatīti āsaṅkanīyattā taṁ pariharanto “na ca imaṁ loka”ntiādimāha.",
  "tika-s0501t3:401_13": "Tattha imaṁ lokanti idhalokasaṅkhāto diṭṭho attabhāvo sattasantāno vutto,",
  "tika-s0501t3:401_14": "tasmiṁ nissāya na jhāyati jhāyī jhāyati ca.",
  "tika-s0501t3:401_15": "Paralokanti idhalokato añño bhavantarasaṅkhāto sattasantāno vutto,",
  "tika-s0501t3:401_16": "tasmiṁ nissāya na ca jhāyati jhāyī jhāyati ca.",
  "tika-s0501t3:402_0": "Yamidaṁ ubhayantiādīsu idaṁ ubhayaṁ idhalokaparalokadvayaṁ antarena vajjetvā yaṁ rūpāyatanaṁ diṭṭhaṁ,",
  "tika-s0501t3:402_1": "taṁ rūpāyatanampi.",
  "tika-s0501t3:402_2": "Yaṁ saddāyatanaṁ sutaṁ,",
  "tika-s0501t3:402_3": "taṁ saddāyatanampi.",
  "tika-s0501t3:402_4": "Yaṁ gandhāyatanarasāyatanaphoṭṭhabbāyatanaṁ mutaṁ,",
  "tika-s0501t3:402_5": "taṁ gandhāyatanarasāyatanaphoṭṭhabbāyatanampi.",
  "tika-s0501t3:402_6": "Yaṁ āpodhātu ākāsadhātu lakkhaṇarūpaṁ ojāsaṅkhātaṁ dhammāyatanekadesarūpaṁ viññātaṁ,",
  "tika-s0501t3:402_7": "taṁ āpodhātādikaṁ dhammāyatanekadesarūpampi.",
  "tika-s0501t3:402_8": "Yaṁ vatthu pariyesitaṁ vā apariyesitaṁ vā santike pattaṁ,",
  "tika-s0501t3:402_9": "taṁ vatthumpi.",
  "tika-s0501t3:402_10": "Yaṁ vatthu pattaṁ vā appattaṁ vā pariyesitaṁ pariyesanārahaṁ sundaraṁ,",
  "tika-s0501t3:402_11": "taṁ vatthumpi.",
  "tika-s0501t3:402_12": "Yaṁ vatthu vitakkitaṁ vitakkanavasena ālambitabbaṁ,",
  "tika-s0501t3:402_13": "taṁ vatthumpi.",
  "tika-s0501t3:402_14": "Yaṁ vatthu vicāritaṁ anumajjanavasena ālambitabbaṁ,",
  "tika-s0501t3:402_15": "taṁ vatthumpi.",
  "tika-s0501t3:402_16": "Yaṁ vatthu manasā citteneva anucintitaṁ anucintanavasena ālambitabbaṁ,",
  "tika-s0501t3:402_17": "taṁ vatthumpi nissāya na jhāyati jhāyī jhāyati cāti yojanā kātabbā.",
  "tika-s0501t3:403_0": "Ettha diṭṭhādikaṁ bahiddhārūpameva gahetabbaṁ anindriyabaddharūpassa adhippetattā.",
  "tika-s0501t3:403_1": "Tenāha aṭṭhakathācariyo –",
  "tika-s0501t3:403_2": "“tadubhayavinimutto anindriyabaddho rūpasantāno”ti.",
  "tika-s0501t3:403_3": "“Yadi jhāyī puggalo yathāvutte pathavīādayo nissāya na jhāyati jhāyī jhāyati ca,",
  "tika-s0501t3:403_4": "evaṁ sati ayaṁ jhāyī puggalo idaṁ nāma nissāya jhāyatīti loke kenaci ñāyati kiṁ,",
  "tika-s0501t3:403_5": "udāhu na ñāyatī”ti pucchitabbattā na ñāyatīti dassetuṁ “ayaṁ sadevake loke”tiādimāha.",
  "tika-s0501t3:403_6": "Tattha phalasamāpattijhānena jhāyanto ayaṁ khīṇāsavapuggalo sadevake loke…pe…",
  "tika-s0501t3:403_7": "sadevamanussāya pajāya yattha katthacipi anissitena cittena jhāyatīti sadevake loke…pe…",
  "tika-s0501t3:403_8": "sadevamanussāya pajāya kenaci na ñāyatīti attho gahetabbo.",
  "tika-s0501t3:403_9": "Tena vuttaṁ –",
  "tika-s0501t3:404_0": "“Namo te purisājañña, namo te purisuttama;",
  "tika-s0501t3:405_0": "Yassa te nābhijānāma, kiṁ tvaṁ nissāya jhāyasī”ti. ;",
  "tika-s0501t3:406_0": "“Kenaci aviññāyabhāvo kena suttena vibhāvetabbo”ti pucchitabbattā iminā godhikasuttena vibhāvetabboti dassetuṁ “yathā māro pāpimā”tiādi vuttaṁ.",
  "tika-s0501t3:406_1": "Aṭṭhakathāyaṁ pana “idāni khīṇāsavacittassa katthacipi anissitabhāvaṁ godhikasuttena vakkalisuttena ca vibhāvetuṁ ‘yathā māro’tiādi vutta”nti vuttaṁ.",
  "tika-s0501t3:406_2": "Tattha dānādipuññakārake,",
  "tika-s0501t3:406_3": "puññe vā māreti nivāretīti māro,",
  "tika-s0501t3:406_4": "attahitaparahite māretīti vā māro.",
  "tika-s0501t3:406_5": "Pāpacittuppādavantatāya pāpimā.",
  "tika-s0501t3:406_6": "Pubbattabhāve godhassa ghātakattā “godhiko”ti laddhanāmassa parinibbāyantassa kulaputtassa parinibbānato",
  "tika-s0501t3:406_7": "uddhaṁ paṭisandhādi viññāṇaṁ samanvesanto na jānāti na passati.",
  "tika-s0501t3:406_8": "“Paracittajānanako māro kasmā na jānātī”ti vattabbattā “so hī”tiādi vuttaṁ.",
  "tika-s0501t3:406_9": "So godhiko hi yasmā papañcātīto,",
  "tika-s0501t3:406_10": "tasmā taṇhāpahānena diṭṭhinissayopi assa godhikassa yasmā natthi,",
  "tika-s0501t3:406_11": "tasmā ca na jānātīti.",
  "tika-s0501t3:407_0": "“Godhikasutteneva vibhāvetabbo”ti pucchitabbattā “yathā cā”tiādi vuttaṁ.",
  "tika-s0501t3:407_1": "“Godhikasuttavakkalisuttehi anupādisesāya nibbānadhātuyā anissitabhāvo vibhāvito,",
  "tika-s0501t3:407_2": "evaṁ sati saupādisesanibbānadhātuyā anissitabhāvo kena viññāyatīti attho bhaveyyā”ti vattabbattā tadāpi",
  "tika-s0501t3:407_3": "na viññāyatiyevāti dassetuṁ “sadevakena lokenā”tiādi vuttaṁ.",
  "tika-s0501t3:407_4": "Tattha saupādisesāya nibbānadhātuyā phalasamāpattijhānena jhāyamānā ime khīṇāsavā katthaci anissitacittā",
  "tika-s0501t3:407_5": "jhāyantīti sadevakena lokena na ñāyanti samārakena…pe…",
  "tika-s0501t3:407_6": "sadevamanussāya na ñāyantīti yojanā kātabbā.",
  "tika-s0501t3:407_7": "Anissitacittā na ñāyantīti ettha hi na-kāro ca “jhāyamānā”ti pade na sambandhitabbo “na jhāyamānā”ti atthassa sambhavato.",
  "tika-s0501t3:407_8": "“Na ñāyantī”ti pana sambandhitabbo heṭṭhā aṭṭhakathāyaṁ eva “loke kenacipi na ñāyatī”ti vuttattā.",
  "tika-s0501t3:407_9": "Ayaṁ desanāsandhīti godhikasuttavakkalisuttānaṁ aññamaññaṁ atthavasena saṁsandanā niddhāritā viya “na",
  "tika-s0501t3:407_10": "ca pathaviṁ nissāyā”tiādidesanāya ca “na ca imaṁ loka”ntiādidesanāya ca yāya desanāya atthavasena saṁsandanā",
  "tika-s0501t3:407_11": "niddhāritā,",
  "tika-s0501t3:407_12": "tāya desanāya yattha katthaci yaṁ kiñci nissāya jhāyī na jhāyati,",
  "tika-s0501t3:407_13": "nibbānaṁ nissāya jhāyī jhāyatīti atthavasena niddhāritā,",
  "tika-s0501t3:407_14": "ayaṁ saṁsandanā desanāsandhi nāmāti attho gahetabbo.",
  "tika-s0501t3:408_0": "Desanāsandhi ācariyena vibhattā,",
  "tika-s0501t3:408_1": "amhehi ca ñātā,",
  "tika-s0501t3:408_2": "“katamā niddesasandhī”ti pucchitabbattā “tattha katamā niddesasandhīti nissitacittā”tiādi vuttaṁ.",
  "tika-s0501t3:408_3": "Tattha tatthāti tesu catūsu atthasandhibyañjanasandhidesanāsandhiniddesasandhīsu yā sandhi “niddesasandhī”ti uddiṭṭhā,",
  "tika-s0501t3:408_4": "sā niddesato katamāti pucchatīti attho.",
  "tika-s0501t3:408_5": "Nissitacittāti taṇhādiṭṭhisahajātavasena vā upanissayavasena vā nissitaṁ cittaṁ yesaṁ puthujjanānanti nissitacittā,",
  "tika-s0501t3:408_6": "puthujjanā puggalā niddisitabbā imāya desanāya puggalādhiṭṭhānattā.",
  "tika-s0501t3:408_7": "Yadi desanā dhammādhiṭṭhānā,",
  "tika-s0501t3:408_8": "evaṁ sati nissitaṁ cittaṁ ettha suttappadesesu desitanti nissitacittā nissitacittajānanatthāya desitā suttappadesā.",
  "tika-s0501t3:408_9": "Anissitaṁ cittaṁ yesaṁ ariyapuggalānanti anissitacittā,",
  "tika-s0501t3:408_10": "ariyapuggalā niddisitabbā imāya desanāya puggalādhiṭṭhānattā.",
  "tika-s0501t3:408_11": "Dhammādhiṭṭhānāya pana anissitaṁ cittaṁ yattha suttappadesesu desitanti anissitacittā,",
  "tika-s0501t3:408_12": "anissitacittajānanatthāya desitā suttappadesā.",
  "tika-s0501t3:409_0": "“Nissitacittā kena niddesena niddisitabbā,",
  "tika-s0501t3:409_1": "anissitacittā kena niddesena niddisitabbā”ti pucchitabbattā “nissitacittā akusalapakkhena niddisitabbā”tiādi vuttaṁ.",
  "tika-s0501t3:409_2": "Akusalapakkhena niddesena niddisitabbā.",
  "tika-s0501t3:409_3": "Kusalapakkhenātiādīsupi esa nayo yojetabbo.",
  "tika-s0501t3:409_4": "Akusalapakkhasāmaññakusalapakkhasāmaññehi dassetvā akusalavisesakusalavisesehi dassetuṁ “nissitacittā saṁkilesenā”tiādi vuttaṁ.",
  "tika-s0501t3:409_5": "Ayaṁ niddesasandhīti akusalapakkhādikassa purimaniddesassa saṁkilesādikena pacchimena niddesena nissitacittavasena",
  "tika-s0501t3:409_6": "ayaṁ saṁsandanā ca niddesasandhi nāma.",
  "tika-s0501t3:409_7": "Kusalapakkhādikassa purimassa niddesassa vodānādikena pacchimena niddesena anissitacittavasena ayaṁ saṁsandanā",
  "tika-s0501t3:409_8": "ca niddesasandhi nāmāti vibhajitvā veditabbā.",
  "tika-s0501t3:410_0": "“Catubyūhahārassa neruttamadhippāyanidānapubbāparasandhippabhedena ceva atthabyañjanasandhiniddesasandhidesanāsandhippabhedena",
  "tika-s0501t3:410_1": "ca vibhajitabbabhāvo kena amhehi jānitabbo saddahitabbo”ti vattabbabhāvato “tenāhā”tiādi vuttaṁ.",
  "tika-s0501t3:410_2": "Tattha tena tathā vibhajitabbabhāvena āyasmā mahākaccāno “neruttamadhippāyo”tiādikaṁ yaṁ vacanaṁ āha,",
  "tika-s0501t3:410_3": "tena vacanena tumhehi catubyūhahārassa tathā vibhajitabbabhāvo jānitabbo saddahitabboti vuttaṁ hoti.",
  "tika-s0501t3:411_0": "“Ettāvatā ca catubyūhahāro paripuṇṇo,",
  "tika-s0501t3:411_1": "añño niyutto natthī”ti vattabbattā “niyutto catubyūho hāro”ti vuttaṁ.",
  "tika-s0501t3:411_2": "Tattha yassaṁ yassaṁ pāḷiyaṁ yo yo catubbidho,",
  "tika-s0501t3:411_3": "so so catubyūhahāro ca yathālābhavasena yojito,",
  "tika-s0501t3:411_4": "tassaṁ tassaṁ pāḷiyaṁ so so catubbidho catubyūhahāro tathā niddhāretvā yutto yojitoti attho daṭṭhabbo.",
  "tika-s0501t3:412_0": "Iti catubyūhahāravibhaṅge sattibalānurūpā racitā",
  "tika-s0501t3:413_0": "Vibhāvanā niṭṭhitā.",
  "tika-s0501t3:414_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:415_0": "7. Āvaṭṭahāravibhaṅgavibhāvanā",
  "tika-s0501t3:416_0": "29.",
  "tika-s0501t3:416_1": "Yena yena saṁvaṇṇanāvisesabhūtena catubyūhahāravibhaṅgena neruttādayo vibhattā, so…pe…",
  "tika-s0501t3:416_2": "catubyūhahāravibhaṅgo paripuṇṇo,",
  "tika-s0501t3:416_3": "“katamo āvaṭṭo hāravibhaṅgo”ti pucchitabbattā tattha katamo āvaṭṭo hāro”tiādi vuttaṁ.",
  "tika-s0501t3:416_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso āvaṭṭo hāro āvaṭṭahāravibhaṅgo nāmāti pucchati.",
  "tika-s0501t3:416_5": "“Ekamhi padaṭṭhāne”ntiādiniddesassa idāni mayā vuccamāno “ārambhathā”tiādiko vitthārasaṁvaṇṇanāviseso āvaṭṭahāravibhaṅgo nāmāti gahito.",
  "tika-s0501t3:416_6": "“Tattha desanāyaṁ ekasmiṁ padaṭṭhāne desanāruḷhe sesakaṁ padaṭṭhānaṁ pariyesati,",
  "tika-s0501t3:416_7": "pariyesitvā kathaṁ paṭipakkhe āvaṭṭetī”ti vattabbattā –",
  "tika-s0501t3:417_0": "“Ārambhatha nikkamatha, yuñjatha buddhasāsane;",
  "tika-s0501t3:418_0": "Dhunātha maccuno senaṁ, naḷāgāraṁva kuñjaro”ti. –",
  "tika-s0501t3:419_0": "Gāthā vuttā.",
  "tika-s0501t3:419_1": "Idha gāthāyaṁ ekasmiṁ padaṭṭhāne desanāruḷhe sesakaṁ padaṭṭhānaṁ pariyesatīti vuttaṁ hoti.",
  "tika-s0501t3:419_2": "Gāthāttho pana aṭṭhakathāyaṁ vutto.",
  "tika-s0501t3:420_0": "“Ārambhathā’tiādigāthāyaṁ katarasmiṁ padaṭṭhāne desanāruḷhe katamaṁ sesakaṁ padaṭṭhānaṁ pariyesatī”ti",
  "tika-s0501t3:420_1": "vattabbattā “ārambhatha nikkamathāti vīriyassa padaṭṭhāna”ntiādi vuttaṁ.",
  "tika-s0501t3:420_2": "Tattha “vīriyassa padaṭṭhāna”nti sāmaññavasena vuttampi ārambhadhātusaṅkhātaṁ vīriyaṁ nikkamadhātusaṅkhātassa vīriyassa padaṭṭhānaṁ,",
  "tika-s0501t3:420_3": "nikkamadhātusaṅkhātaṁ vīriyaṁ parakkamadhātusaṅkhātassa vīriyassa padaṭṭhānaṁ,",
  "tika-s0501t3:420_4": "parakkamadhātusaṅkhātaṁ vīriyaṁ samathabhāvanāsahitassa vīriyassa padaṭṭhānantiādinā pariyesitabbanti gahetabbaṁ.",
  "tika-s0501t3:420_5": "“Yuñjathā”ti iminā vuttaṁ samathabhāvanāsahitaṁ vīriyaṁ “buddhasāsane”ti iminā vuttassa mahaggatasamādhissa padaṭṭhānaṁ,",
  "tika-s0501t3:420_6": "desanāruḷhaṁ sukhādikaṁ sesakampi padaṭṭhānaṁ pariyesitabbaṁ.",
  "tika-s0501t3:420_7": "“Dhunātha maccuno sena”nti padena gahitaṁ vipassanāsahitaṁ vīriyaṁ kilesadhunane samatthāya paññāya padaṭṭhānaṁ,",
  "tika-s0501t3:420_8": "desanāruḷhaṁ samādhiādikaṁ sesakampi padaṭṭhānaṁ pariyesitabbaṁ.",
  "tika-s0501t3:421_0": "“Yadi ‘ārambhathā’tiādikaṁ vuttaṁ vīriyaṁ sāmaññabhūtānaṁ vīriyasamādhipaññānaṁyeva padaṭṭhānaṁ siyā,",
  "tika-s0501t3:421_1": "evaṁ sati kathaṁ vaṭṭamūlaṁ chinditvā vivaṭṭaṁ pāpessantī”ti vattabbattā puna “ārambhatha nikkamathāti vīriyindriyassa padaṭṭhāna”ntiādi vuttaṁ.",
  "tika-s0501t3:421_2": "Ādhipaccakiccatāya yuttassāpi vīriyādhikassa padaṭṭhānattā ārabhantā yogāvacarapuggalā vaṭṭamūlaṁ chinditvā vivaṭṭaṁ pāpentīti vuttaṁ hoti.",
  "tika-s0501t3:421_3": "“Ārambhathā”tiādikā pana yasmā vīriyārambhavatthuādidesanā hoti,",
  "tika-s0501t3:421_4": "tasmā ārambhavatthuādīniyeva saṁvaṇṇitāni padaṭṭhānanti codanaṁ manasi katvā āha “imāni padaṭṭhānāni desanā”ti.",
  "tika-s0501t3:421_5": "“Ārambhathā”tiādikā yathāvuttapadaṭṭhānāni desanā hoti,",
  "tika-s0501t3:421_6": "na vīriyārambhavatthuādīni,",
  "tika-s0501t3:421_7": "tasmā padaṭṭhānaṁyeva saṁvaṇṇitanti daṭṭhabbaṁ.",
  "tika-s0501t3:422_0": "Evaṁ “ārambhathā”tiādidesanāya padaṭṭhānavasena attho vibhatto,",
  "tika-s0501t3:422_1": "amhehi ca ñāto,",
  "tika-s0501t3:422_2": "“kathaṁ tassāyeva desanāya paṭipakkhavasena attho vibhajitabbo”ti vattabbattā “ayuñjantānaṁ vā”tiādi vuttaṁ.",
  "tika-s0501t3:422_3": "Tattha yoge bhāvanāyaṁ ayuñjantānaṁ sattānaṁ aparipakkañāṇānaṁ yoge yogahetu vāsanābhāgiyavasena āyatiṁ jānanatthāya “ārambhathā”tiādidesanā āraddhā.",
  "tika-s0501t3:422_4": "Yuñjantānaṁ paripakkañāṇānaṁ sattānaṁ ārambhe ārambhahetu diṭṭheva dhamme parijānanatthāya “ārambhathā”tiādidesanā āraddhā.",
  "tika-s0501t3:423_0": "Tattha tesu yuñjantāyuñjantesu paripakkāparipakkañāṇesu ye aparipakkañāṇā sattā na yuñjanti,",
  "tika-s0501t3:423_1": "te aparipakkañāṇā sattā pamādamūlakā hutvā yoge bhāvanāyaṁ yena pamādena na yuñjanti,",
  "tika-s0501t3:423_2": "so pamādo taṇhāmūlako pamādo,",
  "tika-s0501t3:423_3": "avijjāmūlako pamādoti dubbidho hoti.",
  "tika-s0501t3:423_4": "Tattha tasmiṁ dubbidhe pamāde aññāṇena nivuto avijjāmūlako satto yena pamādena ñeyyaṭṭhānaṁ “ime uppādavayadhammā",
  "tika-s0501t3:423_5": "pañcakkhandhā ñeyyaṭṭhānaṁ nāmā”ti nappajānāti,",
  "tika-s0501t3:423_6": "ayaṁ aññāṇahetuko pamādo avijjāmūlako pamādā nāma.",
  "tika-s0501t3:423_7": "Yo pamādo taṇhāmūlako,",
  "tika-s0501t3:423_8": "so pamādo tividho anuppannānaṁ bhogānaṁ uppādāya pariyesanto taṇhiko satto yaṁ pamādaṁ āpajjati,",
  "tika-s0501t3:423_9": "ayaṁ pamādo ca,",
  "tika-s0501t3:423_10": "uppannānaṁ bhogānaṁ ṭhitatthāya rakkhanto taṇhiko satto ārakkhanimittaṁ yaṁ pamādaṁ āpajjati,",
  "tika-s0501t3:423_11": "ayaṁ pamādo ca,",
  "tika-s0501t3:423_12": "ṭhitaṁ bhogaṁ paribhuñjanto taṇhiko satto paribhoganimittaṁ yaṁ pamādaṁ āpajjati,",
  "tika-s0501t3:423_13": "ayaṁ pamādo cāti tividho hoti.",
  "tika-s0501t3:423_14": "Iti loke ayaṁ pamādo catubbidho avijjāpadaṭṭhāno ekavidho pamādo,",
  "tika-s0501t3:423_15": "taṇhāpadaṭṭhāno tividho pamādoti catubbidho hoti.",
  "tika-s0501t3:423_16": "Tattha tāsu avijjātaṇhāsu nāmakāyo phassādināmasamūho avijjāya padaṭṭhānaṁ,",
  "tika-s0501t3:423_17": "rūpakāyo pathavīādirūpasamūho taṇhāya padaṭṭhānaṁ hoti.",
  "tika-s0501t3:423_18": "Idaṁ vuttaṁ hoti –",
  "tika-s0501t3:423_19": "ārambhadhātunikkamadhātusaṅkhātassa vīriyassa paṭipakkho catubbidho pamādo niddhāretabbo,",
  "tika-s0501t3:423_20": "niddhāretvā ekavidhassa pamādassa avijjā padaṭṭhānaṁ,",
  "tika-s0501t3:423_21": "tividhassa pamādassa taṇhā padaṭṭhānaṁ.",
  "tika-s0501t3:423_22": "Avijjāya nāmakāyo padaṭṭhānaṁ,",
  "tika-s0501t3:423_23": "taṇhāya rūpakāyo padaṭṭhānanti paṭipakkhe āvaṭṭetvā padaṭṭhānaṁ pariyesitabbanti.",
  "tika-s0501t3:424_0": "“Kasmā nāmakāyo avijjāya padaṭṭhānaṁ bhavati,",
  "tika-s0501t3:424_1": "rūpakāyo taṇhāya padaṭṭhānaṁ bhavatī”ti pucchitabbattā “taṁ kissa hetū”ti pucchitvā “rūpīsu bhavesu ajjhosānaṁ,",
  "tika-s0501t3:424_2": "arūpīsu sammoho”ti vuttaṁ.",
  "tika-s0501t3:424_3": "Rūpīsu bhavesu rūpadhammesu ahaṁmamādivasena ajjhosānaṁ taṇhābhiniveso sattesu patiṭṭhito yasmā hoti,",
  "tika-s0501t3:424_4": "tasmā rūpakāyo taṇhāya padaṭṭhānaṁ bhavati.",
  "tika-s0501t3:424_5": "Anamatagge hi saṁsāre itthipurisā aññamaññarūpābhirāmā bhavanti.",
  "tika-s0501t3:424_6": "Arūpīsu phassādīsu sukhumabhāvato sammoho sattesu patiṭṭhito yasmā hoti,",
  "tika-s0501t3:424_7": "tasmā nāmakāyo avijjāya padaṭṭhānaṁ bhavatīti yojanā kātabbā.",
  "tika-s0501t3:424_8": "Idaṁ vuttaṁ hoti –",
  "tika-s0501t3:424_9": "rūpakāyanāmakāyesu ārammaṇakaraṇavasena taṇhāya ca avijjāya ca uppajjanato rūpakāyo taṇhāya padaṭṭhānaṁ,",
  "tika-s0501t3:424_10": "nāmakāyo avijjāya padaṭṭhānanti nīharitabbāvāti.",
  "tika-s0501t3:425_0": "“Katamo rūpakāyo,",
  "tika-s0501t3:425_1": "katamo nāmakāyo”ti pucchitabbattā “tattha rūpakāyo rūpakkhandho,",
  "tika-s0501t3:425_2": "nāmakāyo cattāro arūpino khandhā”ti vuttaṁ.",
  "tika-s0501t3:425_3": "Tattha tesu rūpakāyanāmakāyesu rūpakāyo rūpasamūho nāma rūpakkhandho hoti,",
  "tika-s0501t3:425_4": "nāmakāyo nāmasamūho nāma cattāro arūpino khandhāti.",
  "tika-s0501t3:425_5": "Ime pañcakkhandhā avijjātaṇhānaṁ ārammaṇattā saupādānā bhaveyyuṁ,",
  "tika-s0501t3:425_6": "“katamena upādānena saupādānā bhavantī”ti pucchitabbattā tatheva pucchitvā vissajjetuṁ “ime pañcakkhandhā katamena upādānena saupādānā?",
  "tika-s0501t3:425_7": "Taṇhāya ca avijjāya cā”ti vuttaṁ.",
  "tika-s0501t3:425_8": "Tattha upādānabhūtāya taṇhāya ca upādānabhūtāya avijjāya ca ime pañcakkhandhā saupādānā nāma bhavantīti yojanā kātabbā.",
  "tika-s0501t3:426_0": "“Kittakāni upādānāni taṇhā nāma bhavanti,",
  "tika-s0501t3:426_1": "kittakāni upādānāni avijjā nāma bhavantī”ti pucchitabbattā “tattha taṇhā dve”tiādi vuttaṁ.",
  "tika-s0501t3:426_2": "Tatthāti tāsu taṇhāavijjāsu.",
  "tika-s0501t3:426_3": "Kāmupādānañca sīlabbatupādānañca dve upādānāni taṇhā nāma bhavanti.",
  "tika-s0501t3:426_4": "Taṇhāvasena hi “mama sīlaṁ,",
  "tika-s0501t3:426_5": "mama vata”nti parāmasanaṁ bhavati.",
  "tika-s0501t3:426_6": "Diṭṭhupādānañca attavādupādānañca dve upādānāni avijjā nāma bhavanti.",
  "tika-s0501t3:426_7": "Avijjāvasena hi sassatadiṭṭhi ceva ahaṁmamādidiṭṭhi ca bhavanti.",
  "tika-s0501t3:426_8": "“Imehi catūhi upādānehi saupādānakkhandhā catūsu saccesu kittakaṁ saccaṁ nāmā”ti pucchitabbattā “imehī”tiādi vuttaṁ.",
  "tika-s0501t3:426_9": "Ye lokiyakkhandhā saupādānā khandhā bhavanti,",
  "tika-s0501t3:426_10": "upādānena hi upādānānipi bhavanti,",
  "tika-s0501t3:426_11": "idaṁ saupādānakkhandhapañcakaṁ dukkhaṁ dukkhasaccaṁ nāma.",
  "tika-s0501t3:426_12": "Yāni cattāri upādānāni dukkhakāraṇāni bhavanti,",
  "tika-s0501t3:426_13": "ayaṁ upādānacatukko samudayo samudayasaccaṁ nāma bhavati.",
  "tika-s0501t3:426_14": "Pañcakkhandhāti saupādānā pañcakkhandhā dukkhavatthubhāvato dukkhaṁ.",
  "tika-s0501t3:426_15": "Tesanti saupādānānaṁ pañcakkhandhānaṁ.",
  "tika-s0501t3:426_16": "Dhammaṁ desetīti “ārambhathā”tiādikaṁ dhammaṁ veneyyānurūpaṁ bhagavā deseti.",
  "tika-s0501t3:426_17": "Sāmaññena pubbe vuttampi atthavasena visesaṁ dassetuṁ puna “dukkhassa pariññāya,",
  "tika-s0501t3:426_18": "samudayassa pahānāyā”ti vuttaṁ.",
  "tika-s0501t3:427_0": "30.",
  "tika-s0501t3:427_1": "Ārambhapaṭipakkhabhūtapamādavasena purimasaccadvayaṁ ācariyena niddhāritaṁ,",
  "tika-s0501t3:427_2": "amhehi ca ñātaṁ,",
  "tika-s0501t3:427_3": "“itarasaccadvayaṁ kathaṁ niddhāritabba”nti vattabbattā taṁ dvayampi pamādamukheneva niddhāritabbanti dassetuṁ “tattha yo tividho”tiādi vuttaṁ.",
  "tika-s0501t3:427_4": "Tattha tatthāti tesu taṇhāmūlakaavijjāmūlakesu pamādesu.",
  "tika-s0501t3:427_5": "Tassāti tividhassa taṇhāmūlakassa pamādassa.",
  "tika-s0501t3:427_6": "Sampaṭivedhenāti assādādīnaṁ parijānanena.",
  "tika-s0501t3:427_7": "Rakkhaṇāti attacittassa rakkhaṇasaṅkhātā.",
  "tika-s0501t3:427_8": "Paṭisaṁharaṇāti “tassā”ti iminā vuttassa pamādassa paṭipakkhabhūtena appamādānanuyogena saṁharaṇā yā khepanā atthi,",
  "tika-s0501t3:427_9": "ayaṁ pamādassa paṭipakkhabhūtena appamādānuyogena pavattā khepanasaṅkhātā bhāvanā samatho nāmāti pamādassa",
  "tika-s0501t3:427_10": "paṭipakkhamukhena puna āvaṭṭetvā samatho niddhāritoti.",
  "tika-s0501t3:428_0": "“So samatho kathaṁ kena upāyena bhavatī”ti pucchitabbattā tathā pucchitvā upāyaṁ dassetuṁ “so katha”ntiādi vuttaṁ.",
  "tika-s0501t3:428_1": "Tattha kathanti kena upāyena.",
  "tika-s0501t3:428_2": "“Kāmentīti kāmā,",
  "tika-s0501t3:428_3": "kāmīyantīti vā kāmā”ti vuttānaṁ dvinnaṁ kāmānaṁ paṭicca uppajjamānaṁ assādañca,",
  "tika-s0501t3:428_4": "“appassādā kāmā bahudukkhā”tiādi vacanato appassādanīyānaṁ kāmānaṁ paṭicca uppajjamānaṁ ādīnavañca.",
  "tika-s0501t3:428_5": "Kāmānanti ca kammatthe sāmivacanaṁ.",
  "tika-s0501t3:428_6": "Tena vuttaṁ –“kāme paṭiccā”ti.",
  "tika-s0501t3:428_7": "“Kāmānametaṁ nissaraṇaṁ,",
  "tika-s0501t3:428_8": "yadidaṁ nekkhamma”nti vacanato nissaraṇanti idha paṭhamajjhānaṁ adhippetaṁ.",
  "tika-s0501t3:428_9": "Vokāranti ettha va-kāro āgamo,",
  "tika-s0501t3:428_10": "o-kāraṁ lāmakabhāvaṁ.",
  "tika-s0501t3:428_11": "Ānisaṁsanti catupārisuddhisīlādikaṁ.",
  "tika-s0501t3:428_12": "Yadā jānāti,",
  "tika-s0501t3:428_13": "tadā tena upāyena samatho bhavatīti attho.",
  "tika-s0501t3:429_0": "Samatho ācariyena vibhatto,",
  "tika-s0501t3:429_1": "amhehi ca ñāto,",
  "tika-s0501t3:429_2": "“katamā vipassanā”ti pucchitabbattā vipassanaṁ vibhajituṁ “tattha yā vīmaṁsā”tiādi vuttaṁ.",
  "tika-s0501t3:429_3": "Atha vā kāmānaṁ assādādayo yadā jānāti,",
  "tika-s0501t3:429_4": "tadā samatho bhavatīti vutto,",
  "tika-s0501t3:429_5": "“tasmiṁ samathe bhavamāne sati katamā bhavatī”ti pucchitabbattā “tattha yā vīmaṁsā”tiādi vuttaṁ.",
  "tika-s0501t3:429_6": "Tattha tatthāti tasmiṁ samathe bhavamāne sati assādādīnaṁ yā aniccādivīmaṁsā upaparikkhā paññā bhavati,",
  "tika-s0501t3:429_7": "ayaṁ vīmaṁsā upaparikkhā paññā visesena passanato vipassanā nāma.",
  "tika-s0501t3:429_8": "Atha vā tividhassa taṇhāmūlakassa pamādassa sampaṭivedhena rakkhaṇā paṭisaṁharaṇā,",
  "tika-s0501t3:429_9": "ayaṁ samathoti ācariyena vutto,",
  "tika-s0501t3:429_10": "“katamā vipassanā”ti pucchitabbattā “tattha yā vīmaṁsā”tiādi vuttaṁ.",
  "tika-s0501t3:429_11": "Tattha tatthāti tasmiṁ yathāvutte samathe sati yathāvuttassa pamādassa aniccādivasena yā vīmaṁsā upaparikkhā paññā uppannā,",
  "tika-s0501t3:429_12": "ayaṁ vīmaṁsā upaparikkhā paññā visesena passanato vipassanā nāma.",
  "tika-s0501t3:429_13": "Vīmaṁsāva dubbalā,",
  "tika-s0501t3:429_14": "upaparikkhā balavatīti viseso.",
  "tika-s0501t3:430_0": "Samatho ceva vipassanā ca dve dhammā ācariyena niddhāritā,",
  "tika-s0501t3:430_1": "“ime niddhāritā dve dhammā kiṁ gacchantī”ti vattabbattā “ime dve”tiādi vuttaṁ.",
  "tika-s0501t3:430_2": "Samatho samathabhāvanāpāripūriṁ gacchati,",
  "tika-s0501t3:430_3": "vipassanā vipassanābhāvanāpāripūriṁ gacchati.",
  "tika-s0501t3:430_4": "“Imesu dvīsu dhammesu bhāviyamānesu katame yogāvacarena pahīyantī”ti vattabbattā “imesū”tiādi vuttaṁ.",
  "tika-s0501t3:430_5": "Samathe dhamme bhāviyamāne taṇhā yogāvacarena pahīyati,",
  "tika-s0501t3:430_6": "vipassanāya bhāviyamānāya avijjā yogāvacarena pahīyatīti ime dve pahātabbā dhammā pahīyanti taṇhā ceva avijjā ca.",
  "tika-s0501t3:430_7": "“Imesu dvīsu dhammesu pahīyamānesu katame dhammā nirujjhantī”ti pucchitabbattā upādānādayopi nirujjhantīti",
  "tika-s0501t3:430_8": "sakalavaṭṭadukkhanirodhaṁ dassento “imesu dvīsu dhammesu pahīnesū”tiādimāha.",
  "tika-s0501t3:430_9": "Tattha taṇhāya samathabhāvanāya pahīyamānāya,",
  "tika-s0501t3:430_10": "avijjāya vipassanābhāvanāya pahīyamānāya imesu dvīsu dhammesu dvīhi bhāvanāhi pahīnesu kāmupādānādīni",
  "tika-s0501t3:430_11": "cattāri upādānāni vikkhambhanasamucchedavasena nirujjhanti,",
  "tika-s0501t3:430_12": "na bhaṅgakkhaṇavasena.",
  "tika-s0501t3:431_0": "Etthāha –",
  "tika-s0501t3:431_1": "“taṇhānirodhā upādānanirodho”ti vuttattā “taṇhāya pahīyamānāya upādānāni nirujjhantī”ti vacanaṁ yuttaṁ hotu,",
  "tika-s0501t3:431_2": "kathaṁ avijjāya pahīyamānāya upādānāni nirujjhantīti?",
  "tika-s0501t3:431_3": "“Taṇhānirodhā upādānanirodho”ti pāṭhe avijjāsahitataṇhānirodhā upādānanirodhoti atthasambhavato.",
  "tika-s0501t3:431_4": "Yathā hi taṇhāsahitāva avijjā saṅkhārānaṁ paccayo,",
  "tika-s0501t3:431_5": "evaṁ avijjāsahitāva taṇhā upādānānaṁ paccayo hotīti avijjāsahitataṇhānirodhā upādānanirodhoti attho sambhavatīti gahetabbo.",
  "tika-s0501t3:431_6": "Vikkhambhanasamucchedavasena upādānanirodhā tatheva bhavanirodhoti esa nayo sesesupi.",
  "tika-s0501t3:431_7": "Evametassa kevalassa dukkhakkhandhassa nirodhoti etthāpi taṇhāsahitaavijjānirodhā saṅkhāranirodhotiādiko gahitoti daṭṭhabbo.",
  "tika-s0501t3:431_8": "Itīti evaṁ visabhāgasabhāgadhammānaṁ āvaṭṭanavasena niddhāritāni ca purimakāni dve saccāni ca,",
  "tika-s0501t3:431_9": "samatho ca vipassanā ca ime dve dhammā maggo ca maggasaccañca,",
  "tika-s0501t3:431_10": "vaṭṭanirodho vaṭṭanirodhasaccañca nibbānanti cattāri saccāni niddhāritāni.",
  "tika-s0501t3:432_0": "“Vīriyapaṭipakkhabhūtassa pamādādidhammassa vasena vā sabhāgabhūtassa pamādādidhammassa vasena vā āvaṭṭetvā",
  "tika-s0501t3:432_1": "catunnaṁ saccānaṁ niddhāritabbabhāvo amhehi kena saddahitabbo”ti vattabbattā “tenāhā”tiādi vuttaṁ.",
  "tika-s0501t3:432_2": "Tena tathā niddhāritabbabhāvena bhagavā “ārambhatha nikkamathā”tiādigāthāvacanaṁ āha,",
  "tika-s0501t3:432_3": "tena “ārambhatha nikkamathā”tiādigāthāvacanena tathā catunnaṁ saccānaṁ niddhāritabbabhāvo tumhehi saddahitabboti vuttaṁ hoti.",
  "tika-s0501t3:433_0": "“Ārambhatha nikkamathā’tiādinā vodānapakkhaṁyeva nikkhipitvā tasseva vodānapakkhassa visabhāgadhammasabhāgadhammavaseneva",
  "tika-s0501t3:433_1": "āvaṭṭetvā catusaccaniddhāraṇaṁ kātabba”nti pucchitabbattā saṁkilesapakkhampi nikkhipitvā tasseva saṁkilesassa",
  "tika-s0501t3:433_2": "visabhāgadhammasabhāgadhammavasenapi āvaṭṭetvā catusaccaniddhāraṇaṁ dassento “yathāpi mūle”tiādigāthāvacanamāha.",
  "tika-s0501t3:433_3": "Aṭṭhakathāyaṁ pana –",
  "tika-s0501t3:434_0": "“Evaṁ vodānapakkhaṁ nikkhipitvā tassa visabhāgadhammavasena,",
  "tika-s0501t3:434_1": "sabhāgadhammavasena ca āvaṭṭanaṁ dassetvā idāni saṁkilesapakkhaṁ nikkhipitvā tassa visabhāgadhammavasena,",
  "tika-s0501t3:434_2": "sabhāgadhammavasena ca āvaṭṭanaṁ dassetuṁ ‘yathāpi mūle’ti gāthamāhā”ti –",
  "tika-s0501t3:435_0": "Vuttaṁ.",
  "tika-s0501t3:435_1": "Gāthātthopi aṭṭhakathāyaṁ vutto.",
  "tika-s0501t3:435_2": "Tathāpi yatipotānaṁ atthāya aṭṭhakathānusāreneva kathayissāma.",
  "tika-s0501t3:436_0": "Samūho rukkho mūlati patiṭṭhāti etena avayavena bhūmibhāge ṭhitenāti mūlaṁ, kiṁ taṁ?",
  "tika-s0501t3:436_1": "Bhūmibhāge ṭhito mūlasaṅkhāto rukkhāvayavo,",
  "tika-s0501t3:436_2": "tasmiṁ mūle.",
  "tika-s0501t3:436_3": "Natthi upaddavo pharasuchedādiantarāyo assa mūlassāti anupaddavo.",
  "tika-s0501t3:436_4": "Daḷheti upaddavābhāvena sabhāvato thire sati.",
  "tika-s0501t3:436_5": "Chindīyatīti chinno, ko so?",
  "tika-s0501t3:436_6": "Bhūmiyaṁ patiṭṭhitamūlasahito rukkhāvayavo,",
  "tika-s0501t3:436_7": "na chinditvā gahito rukkhāvayavo.",
  "tika-s0501t3:436_8": "Ruhati vaḍḍhatīti rukkho.",
  "tika-s0501t3:436_9": "So ca bhūmiyaṁ patiṭṭhitamūlasahito rukkhāvayavo rukkhoti vutto yathā “samuddo diṭṭho”ti.",
  "tika-s0501t3:436_10": "Punareva rūhatīti puna aṅkuruppādanaṁ sandhāya vuttaṁ.",
  "tika-s0501t3:436_11": "Taṇhānusayeti attabhāvasaṅkhātassa rukkhassa mūle.",
  "tika-s0501t3:436_12": "Anūhateti arahattamaggañāṇena anupacchinne sati idaṁ attabhāvasaṅkhātaṁ dukkhaṁ dukkhahetu punappunaṁ",
  "tika-s0501t3:436_13": "abbocchinnaṁ nibbattati na nirujjhatiyevāti gāthāttho.",
  "tika-s0501t3:437_0": "“Idha gāthāyaṁ yo taṇhānusayo anūhatabhāvena dukkhassa nibbattanassa mūlanti vutto,",
  "tika-s0501t3:437_1": "ayaṁ taṇhānusayo katamassā taṇhāya anusayo”ti pucchati,",
  "tika-s0501t3:437_2": "“taṇhāya kāmataṇhādivasena bahuvidhattā bhavataṇhāya anusayo”ti vissajjeti bhavassādataṇhābhāvato.",
  "tika-s0501t3:437_3": "Yo anusayo etassa bhavataṇhāsaṅkhātassa dhammassa paccayo hoti,",
  "tika-s0501t3:437_4": "ayaṁ anusayo avijjānusayo hoti.",
  "tika-s0501t3:437_5": "“Anusayo bahuvidho,",
  "tika-s0501t3:437_6": "kasmā avijjānusayoti saddahitabbo”ti vattabbattā “avijjāpaccayā hi bhavataṇhā”ti vuttaṁ.",
  "tika-s0501t3:437_7": "Avijjāya bhavataṇhāya paccayattā avijjānusayo saddahitabbo.",
  "tika-s0501t3:437_8": "Avijjāya hi bhavesu ādīnavassa adassanavasena bhavassādataṇhā bhavatīti.",
  "tika-s0501t3:437_9": "Ime dve kilesātiādimhi heṭṭhā vuttanayānusārena cattāri saccāni niddhāretvā visabhāgasabhāgadhammāvaṭṭanaṁ viññātabbaṁ,",
  "tika-s0501t3:437_10": "samathavipassanā pana maggasampayuttāva gahetabbā.",
  "tika-s0501t3:438_0": "“Sabbapāpassā”tiādikassa anusandhyattho aṭṭhakathāyaṁ vutto.",
  "tika-s0501t3:438_1": "Sabbapāpassāti kammapathabhāvappattāpattassa niravasesassa akusalassa.",
  "tika-s0501t3:438_2": "Akaraṇanti saparasantānesu anuppādanaṁ.",
  "tika-s0501t3:438_3": "Kusalassāti kammapathabhāvappattāpattassa tebhūmakakusalassa ceva lokuttarakusalassa ca.",
  "tika-s0501t3:438_4": "Upasampadāti santāne uppādanavasena sampadā.",
  "tika-s0501t3:438_5": "Sassa attano cittanti sacittaṁ,",
  "tika-s0501t3:438_6": "sacittassa pariyodāpanaṁ vodānaṁ arahattaphaluppattiyāti sacittapariyodāpanaṁ.",
  "tika-s0501t3:438_7": "Arahattamagguppādo pana “kusalassa upasampadā”ti padena gahito.",
  "tika-s0501t3:438_8": "Etaṁ akaraṇādittayadīpanaṁ buddhānaṁ sammāsambuddhānaṁ sāsanaṁ ovādoti gāthāttho.",
  "tika-s0501t3:439_0": "Gāthāyaṁ yassa pāpassa akaraṇaṁ vuttaṁ,",
  "tika-s0501t3:439_1": "taṁ pāpaṁ duccaritakammapathavasena vibhajituṁ “sabbapāpaṁ nāmā”tiādi vuttaṁ.",
  "tika-s0501t3:439_2": "Dosasamuṭṭhānanti yebhuyyavasena vuttaṁ,",
  "tika-s0501t3:439_3": "lobhasamuṭṭhānampi bhavati.",
  "tika-s0501t3:439_4": "Lobhasamuṭṭhānantipi yebhuyyavasena vuttaṁ,",
  "tika-s0501t3:439_5": "dosasamuṭṭhānampi bhavati.",
  "tika-s0501t3:439_6": "Mohasamuṭṭhānampi tatheva vuttaṁ.",
  "tika-s0501t3:439_7": "Lobhasamuṭṭhānadosasamuṭṭhānampi sambhavatīti daṭṭhabbaṁ.",
  "tika-s0501t3:439_8": "Sabbapāpo duccaritakammapathappabhedena vibhatto,",
  "tika-s0501t3:439_9": "“ettakeneva vibhajitabbo,",
  "tika-s0501t3:439_10": "udāhu aññena vibhajitabbo”ti pucchitabbattā aññena akusalamūlaagatigamanabhedenapi vibhajituṁ “yā abhijjhā”tiādi vuttaṁ.",
  "tika-s0501t3:439_11": "Aṭṭhakathāyaṁ pana “evaṁ duccaritaakusalakammapathakammavibhāgena ‘sabbapāpa’nti ettha vuttapāpaṁ vibhajitvā",
  "tika-s0501t3:439_12": "idānissa akusalamūlavasena agatigamanavibhāgampi dassetuṁ ‘akusalamūla’ntiādi vutta”nti anusandhyattho vutto.",
  "tika-s0501t3:439_13": "Mohavasena sabhāvaṁ ajānantassa bhayasambhavato yaṁ bhayā ca mohā ca agatiṁ gacchati,",
  "tika-s0501t3:439_14": "idaṁ mohasamuṭṭhānanti vuttaṁ.",
  "tika-s0501t3:440_0": "Sabbapāpo ācariyena vibhatto,",
  "tika-s0501t3:440_1": "amhehi ca ñāto,",
  "tika-s0501t3:440_2": "“katamaṁ sabbapāpassa akaraṇa”nti pucchitabbattā tattha lobho asubhāyā”tiādi vuttaṁ.",
  "tika-s0501t3:440_3": "Aṭṭhakathāyaṁ pana –",
  "tika-s0501t3:441_0": "“Ettāvatā ‘sabbapāpassa akaraṇa’nti ettha pāpaṁ dassetvā idāni tassa akaraṇaṁ dassento ‘lobho…pe…",
  "tika-s0501t3:441_1": "paññāyā’ti tīhi kusalamūlehi tiṇṇaṁ akusalamūlānaṁ pahānavasena sabbapāpassa akaraṇaṁ anuppādanamāhā”ti –",
  "tika-s0501t3:442_0": "Vuttaṁ.",
  "tika-s0501t3:442_1": "Subhādhimuttavasena pavatto lobho asubhāya asubhabhāvanāya tathāpavattena alobhena tadaṅgavikkhambhanappahānena pahīyati,",
  "tika-s0501t3:442_2": "sattesu kujjhanadussanavasena pavatto doso mettāya mettābhāvanāya tathāpavattena adosena ca tadaṅgavikkhambhanappahānena pahīyati,",
  "tika-s0501t3:442_3": "sattesu ceva saṅkhāresu ca muyhanavasena pavatto moho paññāya vicāraṇapaññāya ca bhāvanāmaggapaññāya",
  "tika-s0501t3:442_4": "ca tadaṅgavikkhambhanasamucchedappahānena pahīyati.",
  "tika-s0501t3:443_0": "“Yadi tīhi kusalamūleheva akusalamūlāni pahīyanti,",
  "tika-s0501t3:443_1": "evaṁ sati upekkhākaruṇāmuditā niratthakā bhaveyyu”nti vattabbattā “tathā lobho upekkhāyā”tiādi vuttaṁ.",
  "tika-s0501t3:443_2": "Upekkhāyāti “sabbe sattā kammassakā”tiādinā bhāvitāya upekkhāya.",
  "tika-s0501t3:443_3": "Muditā aratiṁ vūpasametvā aratiyā mūlabhūtaṁ mohampi pajahatīti manasi katvā “moho muditāya pahānaṁ abbhatthaṁ gacchatī”ti vuttaṁ.",
  "tika-s0501t3:443_4": "“Akusalamūlānaṁ kusalamūlādīhi pahātabbattaṁ kena amhehi saddahitabba”nti vattabbattā “tenāhā”tiādi vuttaṁ.",
  "tika-s0501t3:443_5": "Tena tathā pahātabbattena bhagavā “sabbapāpassa akaraṇa”nti vacanaṁ āha,",
  "tika-s0501t3:443_6": "tena “sabbapāpassa akaraṇa”nti vacanena tathā pahātabbattaṁ tumhehi saddahitabbanti vuttaṁ hoti.",
  "tika-s0501t3:444_0": "31.",
  "tika-s0501t3:444_1": "“Ettāvatā ca sabbapāpo vibhatto,",
  "tika-s0501t3:444_2": "tassa akaraṇañca vibhattaṁ siyā,",
  "tika-s0501t3:444_3": "evaṁ sati aṭṭhamicchattānaṁ akaraṇaṁ anivāritaṁ siyā”ti vattabbattā “sabbapāpaṁ nāma aṭṭha micchattānī”tiādi vuttaṁ.",
  "tika-s0501t3:444_4": "Micchāsatīti aniccādīsu “nicca”nti anussaraṇacintanādivasena pavattaakusalappavatti.",
  "tika-s0501t3:445_0": "Sabbapāpassa akaraṇaṁ bahudhā ācariyena vibhattaṁ,",
  "tika-s0501t3:445_1": "amhehi ca viññātaṁ,",
  "tika-s0501t3:445_2": "“kathaṁ kusalassa sampadā vibhajitabbā viññātabbā”ti vattabbattā kusalassa sampadaṁ vibhajitvā dassento “aṭṭhasu micchattesu pahīnesū”tiādimāha.",
  "tika-s0501t3:445_3": "Aṭṭha sammattānīti sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati",
  "tika-s0501t3:445_4": "sammāsamādhīti aṭṭhasammattāni visabhāgaparivattanadhammavasena sampajjanti.",
  "tika-s0501t3:445_5": "Atītassāti atītena sammāsambuddhena desitassa.",
  "tika-s0501t3:445_6": "Vipassino hi bhagavato ayaṁ pātimokkhuddesagāthā.",
  "tika-s0501t3:445_7": "Citte pariyodāpiteti cittapaṭibaddhā pañcakkhandhāpi pariyodāpitā bhavanti.",
  "tika-s0501t3:445_8": "“Cittapariyodāpitena pañcannaṁ khandhānaṁ pariyodāpitabhāvo kathaṁ amhehi saddahitabbo”ti vattabbattā “evañhī”tiādi vuttaṁ.",
  "tika-s0501t3:445_9": "Evaṁ vuttappakārena bhagavā yaṁ “cetovisuddhatthaṁ bhikkhave tathāgate brahmacariyaṁ vussatī”ti vacanaṁ āha,",
  "tika-s0501t3:445_10": "tena “ceto…pe…",
  "tika-s0501t3:445_11": "vussatī”ti vacanena tumhehi saddahitabboti vuttaṁ hoti.",
  "tika-s0501t3:445_12": "“Pariyodāpanā katividhā bhavantī”ti vattabbattā “duvidhā hī”tiādi vuttaṁ.",
  "tika-s0501t3:445_13": "Samathavipassanāya nīvaraṇappahānañca ariyamaggabhāvanāya anusayasamugghāto cāti pariyodāpanassa duvidhattā",
  "tika-s0501t3:445_14": "pañcakkhandhā pariyodāpitā bhavantīti attho.",
  "tika-s0501t3:445_15": "Pahīnanīvaraṇānusayā hi puggalā pasādanīyavaṇṇā honti.",
  "tika-s0501t3:446_0": "“Pariyodāpanassa kittikā bhūmiyo”ti pucchitabbattā “dve pariyodāpanabhūmiyo”tiādi vuttaṁ.",
  "tika-s0501t3:446_1": "“‘Sabbapāpassa akaraṇa’ntiādigāthāya desitesu dhammesu katamaṁ dukkhasaccaṁ,",
  "tika-s0501t3:446_2": "katamaṁ samudayasaccaṁ,",
  "tika-s0501t3:446_3": "katamaṁ maggasaccaṁ,",
  "tika-s0501t3:446_4": "katamaṁ nirodhasacca”nti pucchitabbattā “tattha yaṁ paṭivedhenā”tiādi vuttaṁ.",
  "tika-s0501t3:446_5": "Tatthāti gāthāya desitesu dhammesu yaṁ khandhapañcakaṁ paṭivedhena pariññābhisamayena pariyodāpeti,",
  "tika-s0501t3:446_6": "idaṁ khandhapañcakaṁ dukkhaṁ dukkhasaccaṁ bhave.",
  "tika-s0501t3:446_7": "Yato taṇhāsaṁkilesato khandhapañcakaṁ pariyodāpeti,",
  "tika-s0501t3:446_8": "ayaṁ taṇhāsaṁkileso samudayo samudayasaccaṁ.",
  "tika-s0501t3:446_9": "Yena ariyamaggaṅgena pariyodāpeti,",
  "tika-s0501t3:446_10": "ayaṁ ariyamaggo maggasaccaṁ.",
  "tika-s0501t3:446_11": "Yaṁ asaṅkhatadhātuṁ adhigatena puggalena pariyodāpitaṁ,",
  "tika-s0501t3:446_12": "ayaṁ asaṅkhatadhātudhammo nirodho nirodhasaccaṁ bhave.",
  "tika-s0501t3:446_13": "Imāni cattāri saccāni gāthāya desitadhammānaṁ sabhāgavisabhāgadhammāvaṭṭanavasena niddhāritāni.",
  "tika-s0501t3:446_14": "“Tenāhā”tiādikassa attho heṭṭhā vuttanayena veditabbo.",
  "tika-s0501t3:447_0": "“Sabbapāpassa akaraṇa”ntiādigāthāya desitānaṁ dhammānaṁ sabhāgavisabhāgadhammāvaṭṭanavasena cattāri saccāni ācariyena niddhāritāni,",
  "tika-s0501t3:447_1": "amhehi ca viññātāni.",
  "tika-s0501t3:448_0": "“‘Dhammo have rakkhati dhammacāriṁ, chattaṁ mahantaṁ yatha vassakāle;",
  "tika-s0501t3:449_0": "Esānisaṁso dhamme suciṇṇe, na duggatiṁ gacchati dhammacārī’ti –",
  "tika-s0501t3:450_0": "Gāthāya desitānaṁ dhammānaṁ visabhāgasabhāgadhammānaṁ āvaṭṭanavasena kathaṁ cattāri saccāni niddhāritānī”ti vattabbattā “dhammo have”tiādimāha.",
  "tika-s0501t3:450_1": "Tāya gāthāya desite dhamme vibhajitvā dassento “dhammo nāmā”tiādimāha.",
  "tika-s0501t3:450_2": "Tattha dhammo nāmāti puññadhammo nāma.",
  "tika-s0501t3:450_3": "Indriyasaṁvaroti manacchaṭṭhindriyasaṁvarasīlādiko sabbo saṁvaro.",
  "tika-s0501t3:450_4": "Tena vuttaṁ –“indriyasaṁvarasīsena cettha sabbampi sīlaṁ gahitanti daṭṭhabba”nti.",
  "tika-s0501t3:450_5": "Cattāro apāyā dukkaṭakammakārīnaṁ gatibhūtattā duggati.",
  "tika-s0501t3:450_6": "Sabbā upapattiyo pana dukkhadukkhasaṅkhāradukkhavipariṇāmadukkhasamaṅgīnaṁ gatibhūtattā duggati nāma.",
  "tika-s0501t3:451_0": "“Tasmiṁ duvidhe dhamme indriyasaṁvaradhammo kattha ṭhito,",
  "tika-s0501t3:451_1": "kathaṁ suciṇṇo,",
  "tika-s0501t3:451_2": "kuto rakkhatī”ti pucchitabbattā “tattha yā saṁvarasīle”tiādi vuttaṁ.",
  "tika-s0501t3:451_3": "Tatthāti tasmiṁ duvidhe dhamme.",
  "tika-s0501t3:451_4": "Saṁvarasīle ṭhitā yā akhaṇḍakāritā hoti,",
  "tika-s0501t3:451_5": "ayaṁ akhaṇḍavasena kātabbo saṁvarasīle ṭhito suṭṭhu āciṇṇapariciṇṇo puññadhammo catūhi apāyehi attano",
  "tika-s0501t3:451_6": "ādhāraṁ attānaṁ rakkhantaṁ puggalaṁ ekantikabhāvena rakkhati,",
  "tika-s0501t3:451_7": "anekantikabhāvena pana rakkhitamatto puññadhammopi rakkhatīti attho gahetabbo.",
  "tika-s0501t3:451_8": "Apāyehīti ca padhānavasena vuttaṁ,",
  "tika-s0501t3:451_9": "rogādiantarāyatopi rakkhati.",
  "tika-s0501t3:451_10": "Rogādiantarāyo vā ayato apagatattā apāyantogadhoti daṭṭhabbo.",
  "tika-s0501t3:452_0": "“Tathā rakkhatīti kena amhehi saddahitabbo”ti vattabbattā “evaṁ bhagavā”tiādi vuttaṁ.",
  "tika-s0501t3:452_1": "Evaṁ vuttappakārena lakkhaṇapakāradassanaṁ bhagavā “dvemā,",
  "tika-s0501t3:452_2": "bhikkhave,",
  "tika-s0501t3:452_3": "sīlavato gatiyo devā ca manussā cā”ti yaṁ vacanaṁ āha,",
  "tika-s0501t3:452_4": "tena “dvemā…pe…",
  "tika-s0501t3:452_5": "manussā cā”ti vacanena tumhehi saddahitabboti vuttaṁ hoti.",
  "tika-s0501t3:452_6": "“Saṁvarasīle ṭhitassa akhaṇḍakātabbassa suciṇṇassa puññadhammassa apāyehi rakkhaṇe ekantikabhāvo kena",
  "tika-s0501t3:452_7": "suttena dīpetabbo”ti vattabbattā “evañca nāḷandāya”ntiādi vuttaṁ.",
  "tika-s0501t3:452_8": "Tattha evañcāti iminā idāni vuccamānena pakārenapi vuttappakāro attho veditabbo.",
  "tika-s0501t3:452_9": "Nāḷandāyanti nāḷandanāmake nigame nisinno asibandhakanāmassa putto gāmaṇi gāmajeṭṭhako bhagavantaṁ etaṁ vuccamānaṁ “brāhmaṇā,",
  "tika-s0501t3:452_10": "bhante”tiādivacanaṁ avoca.",
  "tika-s0501t3:453_0": "Brāhmaṇāti bāhirakā brāhmaṇā.",
  "tika-s0501t3:453_1": "Bhanteti bhagavantaṁ gāmaṇi ālapati.",
  "tika-s0501t3:453_2": "Pacchābhūmakāti pacchimadisāya nisinnakā.",
  "tika-s0501t3:453_3": "Uyyāpentīti manussalokato uddhaṁ devalokaṁ yāpenti pāpenti.",
  "tika-s0501t3:454_0": "Idhassāti idhaloke assa bhaveyya.",
  "tika-s0501t3:454_1": "Puriso pāṇātipātī…pe…",
  "tika-s0501t3:454_2": "micchādiṭṭhiko assa bhaveyyāti yojanā.",
  "tika-s0501t3:454_3": "Sesaṁ pāḷito ceva vuttānusārena ca ñeyyaṁ.",
  "tika-s0501t3:455_0": "32.",
  "tika-s0501t3:455_1": "“Visabhāgadhammasabhāgadhammāvaṭṭanavasena catunnaṁ saccānaṁ niddhāritabhāvo kena amhehi saddahitabbo”ti",
  "tika-s0501t3:455_2": "vattabbattā “tenāha mahākaccāno ekamhi padaṭṭhāne”ti vuttaṁ.",
  "tika-s0501t3:456_0": "“Ettāvatā ca āvaṭṭo hāro paripuṇṇo,",
  "tika-s0501t3:456_1": "añño niyutto natthī”ti vattabbattā “niyutto āvaṭṭo hāro”ti vuttaṁ.",
  "tika-s0501t3:456_2": "Yassaṁ yassaṁ pāḷiyaṁ yo yo āvaṭṭo hāro yathālābhavasena yojito,",
  "tika-s0501t3:456_3": "tassaṁ tassaṁ pāḷiyaṁ so so āvaṭṭo hāro tathā niddhāretvā yutto yojitoti attho daṭṭhabbo.",
  "tika-s0501t3:457_0": "Iti āvaṭṭahāravibhaṅge sattibalānurūpā racitā",
  "tika-s0501t3:458_0": "Vibhāvanā niṭṭhitā.",
  "tika-s0501t3:459_0": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t3:460_0": "8. Vibhattihāravibhaṅgavibhāvanā",
  "tika-s0501t3:461_0": "33.",
  "tika-s0501t3:461_1": "Yena yena saṁvaṇṇanāvisesabhūtena āvaṭṭahāravibhaṅgena āvaṭṭetabbā padaṭṭhānādayo vibhattā,",
  "tika-s0501t3:461_2": "so saṁvaṇṇanāvisesabhūto āvaṭṭahāravibhaṅgo paripuṇṇo,",
  "tika-s0501t3:461_3": "“tattha katamo vibhattihāravibhaṅgo”ti pucchitabbattā “tattha katamo vibhattihāro”tiādi vuttaṁ.",
  "tika-s0501t3:461_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso vibhattihāro vibhattihāravibhaṅgo nāmāti pucchati.",
  "tika-s0501t3:461_5": "“Dhammañca padaṭṭhānaṁ bhūmiñcā”tiādiniddesassa idāni mayā vuccamāno “dve suttānī”tiādiko vitthārabhūto",
  "tika-s0501t3:461_6": "saṁvaṇṇanāviseso vibhattihāro vibhattihāravibhaṅgo nāmāti attho gahetabbo.",
  "tika-s0501t3:462_0": "“Yesu suttesu vuttā dhammapadaṭṭhānabhūmiyo iminā vibhattihārena vibhattā,",
  "tika-s0501t3:462_1": "tāni suttāni kittakānī”ti pucchitabbattā tāni suttāni paṭhamaṁ dassetuṁ “dve suttāni vāsanābhāgiyañca nibbedhabhāgiyañcā”ti vuttaṁ.",
  "tika-s0501t3:462_2": "Tattha vāsanābhāgiyanti puññabhāvanā vāsanā nāma,",
  "tika-s0501t3:462_3": "vāsanāya bhāgo koṭṭhāso vāsanābhāgo,",
  "tika-s0501t3:462_4": "vāsanābhāge vācakabhāvena niyuttaṁ suttanti vāsanābhāgiyaṁ,",
  "tika-s0501t3:462_5": "katamaṁ taṁ?",
  "tika-s0501t3:462_6": "Yasmiṁ sutte tīṇi puññakiriyavatthūni bhagavatā desitāni,",
  "tika-s0501t3:462_7": "taṁ suttaṁ vāsanābhāgiyaṁ.",
  "tika-s0501t3:462_8": "Nibbedhabhāgiyanti lobhakkhandhādīnaṁ nibbijjhanaṁ padālanaṁ nibbedho,",
  "tika-s0501t3:462_9": "nibbedhassa bhāgo koṭṭhāso nibbedhabhāgo,",
  "tika-s0501t3:462_10": "nibbedhabhāge vācakabhāvena niyuttaṁ suttanti nibbedhabhāgiyaṁ,",
  "tika-s0501t3:462_11": "katamaṁ taṁ?",
  "tika-s0501t3:462_12": "Yasmiṁ sutte sekkhāsekkhadhammā bhagavatā desitā,",
  "tika-s0501t3:462_13": "taṁ suttaṁ nibbedhabhāgiyaṁ.",
  "tika-s0501t3:463_0": "“Tesaṁ suttānaṁ paṭiggāhakā puggalā yāhi paṭipadāhi sampajjanti,",
  "tika-s0501t3:463_1": "tā paṭipadā kittikā”ti pucchitabbattā “dve paṭipadā”tiādi vuttaṁ.",
  "tika-s0501t3:463_2": "Dānasīlabhāvanāmayapuññabhāge bhavā paṭipadāti puññabhāgiyā.",
  "tika-s0501t3:463_3": "Phalabhāge bhavā paṭipadāti phalabhāgiyā.",
  "tika-s0501t3:463_4": "“Yesu sīlesu ṭhitā paṭiggāhakā paṭipajjanti,",
  "tika-s0501t3:463_5": "tāni sīlāni kittakānī”ti pucchitabbattā “dve sīlānī”tiādi vuttaṁ.",
  "tika-s0501t3:463_6": "Saṁvarati etena saṁvarenāti saṁvaro,",
  "tika-s0501t3:463_7": "so saṁvaro pātimokkhasaṁvaro,",
  "tika-s0501t3:463_8": "satisaṁvaro,",
  "tika-s0501t3:463_9": "ñāṇasaṁvaro,",
  "tika-s0501t3:463_10": "khantisaṁvaro,",
  "tika-s0501t3:463_11": "vīriyasaṁvaroti pañcavidho.",
  "tika-s0501t3:463_12": "Sabbopi pāpasaṁvaraṇato saṁvaro,",
  "tika-s0501t3:463_13": "lokiyalokuttarasampattiṭṭhānattā sīlaṁ nāma.",
  "tika-s0501t3:463_14": "Pajahati etena pahātabbeti pahānaṁ,",
  "tika-s0501t3:463_15": "pajahanaṁ vā pahānaṁ,",
  "tika-s0501t3:463_16": "tañca pahānaṁ tadaṅgappahānaṁ,",
  "tika-s0501t3:463_17": "vikkhambhanappahānaṁ,",
  "tika-s0501t3:463_18": "samucchedappahānaṁ,",
  "tika-s0501t3:463_19": "paṭipassaddhippahānaṁ,",
  "tika-s0501t3:463_20": "nissaraṇappahānanti pañcavidhaṁ.",
  "tika-s0501t3:463_21": "Tattha nissaraṇappahānaṁ vajjetvā catubbidhaṁ pahānaṁ vuttanayena sīlaṁ nāma.",
  "tika-s0501t3:464_0": "“Tesu suttādīsu bhagavā katamaṁ suttaṁ katamāya paṭipadāya desayati,",
  "tika-s0501t3:464_1": "katarasmiṁ sīle ṭhito puggalo katamena sīlena brahmacārī bhavatī”ti pucchitabbattā tathā vibhajitvā dassetuṁ “tattha bhagavā”tiādi vuttaṁ.",
  "tika-s0501t3:464_2": "Tattha tesu vāsanābhāgiyādīsu suttesu vāsanābhāgiyaṁ suttaṁ tattha tāsu puññabhāgiyādipaṭipadāsu puññabhāgiyāya",
  "tika-s0501t3:464_3": "paṭipadāya bhagavā yassa puggalassa desayati,",
  "tika-s0501t3:464_4": "so vāsanābhāgiyasuttapaṭiggāhako puggalo tattha saṁvarasīlādīsu saṁvarasīle ṭhito hutvā tena saṁvarasīlasaṅkhātena",
  "tika-s0501t3:464_5": "brahmacariyena seṭṭhacariyena brahmacārī seṭṭhācārapūrako bhavati.",
  "tika-s0501t3:464_6": "Tattha tesu vāsanābhāgiyādīsu suttesu nibbedhabhāgiyaṁ suttaṁ tattha tāsu puññabhāgiyādipaṭipadāsu phalabhāgiyāya",
  "tika-s0501t3:464_7": "paṭipadāya yassa puggalassa bhagavā desayati,",
  "tika-s0501t3:464_8": "so nibbedhabhāgiyasuttapaṭiggāhako puggalo tattha saṁvarasīlādīsu pahānasīle samucchedappassaddhippahānavasena",
  "tika-s0501t3:464_9": "ṭhito hutvā tena pahānasīlasaṅkhātena visesabhūtena maggasaṅkhātena brahmacariyena brahmacārī bhavatīti",
  "tika-s0501t3:464_10": "yojanā kātabbā.",
  "tika-s0501t3:465_0": "“Vāsanābhāgiyasuttādīsu katamaṁ vāsanābhāgiyaṁ sutta”nti pucchitabbattā “tattha katama”ntiādi vuttaṁ.",
  "tika-s0501t3:465_1": "Tattha tatthāti tesu vāsanābhāgiyasuttādīsu.",
  "tika-s0501t3:465_2": "Dānakathāti sappurisadānadānaphalaasappurisadānadānaphalakathā.",
  "tika-s0501t3:465_3": "Sīlakathāti pañcasīlādisīlaphalakathā.",
  "tika-s0501t3:465_4": "Saggakathāti saggasampattisukhakathā ceva sagge nibbattāpakapuññakathā ca.",
  "tika-s0501t3:465_5": "Ādīnavoti ādīnavadassako suttanto.",
  "tika-s0501t3:465_6": "Ānisaṁsoti ānisaṁsadassako suttanto.",
  "tika-s0501t3:465_7": "Vāsanābhāgiyaṁ suttaṁ nāmāti yojanā.",
  "tika-s0501t3:466_0": "“Tattha katama”ntiādīsu anusandhyattho vuttanayova.",
  "tika-s0501t3:466_1": "Yā desanā catusaccappakāsanā,",
  "tika-s0501t3:466_2": "sā desanā nibbedhabhāgiyaṁ suttaṁ nāmāti yojanā.",
  "tika-s0501t3:466_3": "Evañca sati vāsanābhāgiyasuttassapi nibbedhabhāgiyasuttabhāvo āpajjeyya catusaccappakāsanatoti codanaṁ manasi katvā “vāsanābhāgiye sutte”tiādi vuttaṁ.",
  "tika-s0501t3:466_4": "Vāsanābhāgiye sutte pajānanā vuṭṭhānagāminivipassanā ariyamaggapadaṭṭhānabhūtā paññā natthi,",
  "tika-s0501t3:466_5": "maggo ariyamaggo natthi,",
  "tika-s0501t3:466_6": "phalaṁ ariyaphalaṁ natthi.",
  "tika-s0501t3:466_7": "Nibbedhabhāgiye sutte pana pajānanādayo atthi,",
  "tika-s0501t3:466_8": "vāsanābhāgiye sutte natthi.",
  "tika-s0501t3:466_9": "“Pajānanā”tiādinā catusaccappakāsanā dānakathādikā nibbedhabhāgiye sutte antogadhā,",
  "tika-s0501t3:466_10": "itaraṁyeva vāsanābhāgiyasuttanti nāmāti dasseti.",
  "tika-s0501t3:466_11": "Yesu suttesu vuttā dhammapadaṭṭhānabhūmiyo vibhattā,",
  "tika-s0501t3:466_12": "tāni suttāni dveyeva na honti,",
  "tika-s0501t3:466_13": "kasmā “dveyeva suttāni niddhāritānī”ti ce vadeyyuṁ?",
  "tika-s0501t3:466_14": "Asaṅkarato sutte vuttānaṁ dhammapadaṭṭhānabhūmīnaṁ vibhajitabbānaṁ suviññeyyattā.",
  "tika-s0501t3:466_15": "“Yadi evaṁ saṁkilesabhāgiyaasekkhabhāgiyasuttānipi niddhāritāni asaṅkarattā”ti ce vadeyyuṁ?",
  "tika-s0501t3:466_16": "No niddhāritāni,",
  "tika-s0501t3:466_17": "vāsanābhāgiyasutte niddhārite saṁkilesabhāgiyasuttampi niddhāritaṁ,",
  "tika-s0501t3:466_18": "saṁkilesadhammato nissaṭṭhadhammānaṁyeva vāsanābhāgiyadhammattā nibbedhabhāgiyasutte ca niddhārite asekkhabhāgiyasuttampi niddhāritaṁ anaññattā.",
  "tika-s0501t3:467_0": "“Yesu suttesu vuttā dhammapadaṭṭhānabhūmiyo vibhattihārena vibhattā,",
  "tika-s0501t3:467_1": "tāni suttāni katamena phalena yojayitabbānī”ti pucchitabbattā “imāni cattāri suttānī”tiādi vuttaṁ.",
  "tika-s0501t3:467_2": "Tattha imāni cattāri suttānīti yathāniddhāritāni vāsanābhāgiyanibbedhabhāgiyasuttāni ceva taṁniddhāraṇena",
  "tika-s0501t3:467_3": "niddhāritāni saṁkilesabhāgiyaasekkhabhāgiyasuttāni cāti cattāri suttāni imesaṁyeva catunnaṁ suttānaṁ",
  "tika-s0501t3:467_4": "desanāya nayena nītena phalena sabbato sabbabhāgena saṁvarasīlappahānasīlena brahmacariyena yojayitabbāni.",
  "tika-s0501t3:467_5": "Yojentena ca sabbato sabbabhāgena ca padādivicayena hārena saṁvarasīlādikaṁ phalaṁ vicinitvā yuttihārena",
  "tika-s0501t3:467_6": "yuttaṁ phalaṁ gavesitvā “idaṁ phalaṁ imassa puggalassa phalaṁ,",
  "tika-s0501t3:467_7": "idaṁ phalaṁ imassa suttassa phala”nti suttāni visuṁ visuṁ phalena yojayitabbānīti attho gahetabbo.",
  "tika-s0501t3:468_0": "“Kittakena phalena brahmacariyena yojetabbānī”ti pucchitabbattā “yāvatikā ñāṇassa bhūmī”ti vuttaṁ.",
  "tika-s0501t3:468_1": "Bhagavatā desitena vāsanābhāgiyasuttena siddhā yāvatikā puññabhāgiyā paṭipadādayo vibhajanañāṇassa bhūmi ārammaṇā bhavitumarahanti,",
  "tika-s0501t3:468_2": "tāvatikāhi bhūmīhi vāsanābhāgiyasuttaṁ yojayitabbaṁ.",
  "tika-s0501t3:468_3": "Nibbedhabhāgiyasuttena siddhā yāvatikā phalabhāgiyā paṭipadādayo vibhajanañāṇassa bhūmi ārammaṇā bhavitumarahanti,",
  "tika-s0501t3:468_4": "tāvatikāhi bhūmīhi nibbedhabhāgiyasuttaṁ yojetabbaṁ.",
  "tika-s0501t3:468_5": "Itaradvayampi suttaṁ yathāsambhavaṁ yojetabbaṁ.",
  "tika-s0501t3:468_6": "Etena ñāṇassa bhūmīnaṁ suttatthānaṁ bahuvidhattaṁ dasseti.",
  "tika-s0501t3:469_0": "34.",
  "tika-s0501t3:469_1": "Vāsanābhāgiyasuttādīsu vuttā dhammā vāsanābhāgiyanibbedhabhāgiyabhāvehi ācariyena vibhattā,",
  "tika-s0501t3:469_2": "amhehi ca ñātā,",
  "tika-s0501t3:469_3": "“kathaṁ saṁkilesabhāgiyaasekkhābhāgiyabhāvehi asādhāraṇāsādhāraṇabhāvehi vibhajitabbā”ti pucchitabbattā",
  "tika-s0501t3:469_4": "“tattha katame dhammā sādhāraṇā”tiādi āraddhaṁ.",
  "tika-s0501t3:469_5": "Aṭṭhakathāya pana –",
  "tika-s0501t3:470_0": "“Evaṁ vāsanābhāgiyanibbedhabhāgiyabhāvehi dhamme ekadesena vibhajitvā idāni tesaṁ kilesabhāgiyaasekkhabhāgiyabhāvehi",
  "tika-s0501t3:470_1": "sādhāraṇāsādhāraṇabhāvehi vibhajituṁ ‘tattha katame dhammā sādhāraṇā’tiādi āraddha”nti –",
  "tika-s0501t3:471_0": "Vuttaṁ.",
  "tika-s0501t3:471_1": "Tattha tatthāti ye dhammā sutte vuttā vibhattihārena vibhajitabbā,",
  "tika-s0501t3:471_2": "tesu dhammesu katame dhammā sādhāraṇāti pucchati,",
  "tika-s0501t3:471_3": "dve dhammā sādhāraṇāti vissajjeti.",
  "tika-s0501t3:471_4": "Te dve dhamme sarūpato dassetuṁ “nāmasādhāraṇā,",
  "tika-s0501t3:471_5": "vatthusādhāraṇā cā”ti vuttaṁ.",
  "tika-s0501t3:471_6": "Tattha nāmasādhāraṇāti nāmena nāmapaññattiyā sādhāraṇā samānā,",
  "tika-s0501t3:471_7": "“kusalā”ti nāmena ekavīsati cittuppādā samānā,",
  "tika-s0501t3:471_8": "“akusalā”tyādināmena dvādasa cittuppādā samānā,",
  "tika-s0501t3:471_9": "kusalādināmapaññattivacanena vacanīyā atthā kusalādināmasādhāraṇāti vuttā.",
  "tika-s0501t3:471_10": "Tena ṭīkāyaṁ –",
  "tika-s0501t3:472_0": "“Nāmaṁ nāmapaññatti,",
  "tika-s0501t3:472_1": "taṁmukheneva saddato tadatthāvagamo.",
  "tika-s0501t3:472_2": "Saddena ca sāmaññarūpeneva tathārūpassa atthassa gahaṇaṁ,",
  "tika-s0501t3:472_3": "na visesarūpena.",
  "tika-s0501t3:472_4": "Tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā”ti –",
  "tika-s0501t3:473_0": "Vuttaṁ.",
  "tika-s0501t3:473_1": "Vatthusādhāraṇāti patiṭṭhānabhūtena vatthunā sādhāraṇā.",
  "tika-s0501t3:473_2": "Yasmiṁ patiṭṭhānabhūte santāne vā cittuppādādimhi vā ye dhammā pavattanti,",
  "tika-s0501t3:473_3": "te dhammā tena santānena vā vatthunā tena cittuppādādinā vā sādhāraṇā samānāti attho.",
  "tika-s0501t3:473_4": "Ekasantāne patitattā phusanādisabhāvato bhinnāpi vatthusādhāraṇā samānavatthukāyeva bhavantīti vibhattihārena vibhajitvāti vuttaṁ hoti.",
  "tika-s0501t3:474_0": "“Kiṁ nāmasādhāraṇavatthusādhāraṇāyeva vibhajitabbā,",
  "tika-s0501t3:474_1": "aññaṁ vibhajitabbaṁ natthī”ti pucchitabbattā “yaṁ vā panā”tiādi vuttaṁ.",
  "tika-s0501t3:474_2": "Nāmasādhāraṇavatthusādhāraṇehi aññaṁ yaṁ vā pana kiccasādhāraṇapaccayasādhāraṇapaṭipakkhādisādhāraṇampi dhammajātaṁ evaṁjātiyaṁ sādhāraṇajātiyaṁ,",
  "tika-s0501t3:474_3": "tampi sabbaṁ vicayahārena vicinitvā yuttihārena gavesitvā yuttaṁ sādhāraṇaṁ vibhattihārena vibhajitabbanti adhippāyo.",
  "tika-s0501t3:474_4": "“Tesu nāmasādhāraṇādīsu katame nāmasādhāraṇā,",
  "tika-s0501t3:474_5": "katame vatthusādhāraṇā”ti pucchitabbattā “micchattaniyatānaṁ sattāna”ntiādi vuttaṁ.",
  "tika-s0501t3:474_6": "Mātughātakādīnaṁ channaṁ micchattaniyatakammakarānaṁ sattānañca duggatiahetukasugatiahetukaduhetukatihetukānaṁ",
  "tika-s0501t3:474_7": "catunnaṁ puthujjanānaṁ aniyatakammakarānaṁ sattānañca santāne pavattā dassanapahātabbā kilesā dassanapahātabbanāmasādhāraṇā",
  "tika-s0501t3:474_8": "samānā bhavanti sakkāyadiṭṭhivicikicchāsīlabbataparāmasanavasena bhinnasabhāvānampi dassanapahātabbanāmanātivattanato.",
  "tika-s0501t3:474_9": "Vuttappakārānaṁ niyatāniyatasattānaṁ dassanapahātabbānaṁ kilesānaṁ patiṭṭhānavatthubhāvato vatthusādhāraṇā ca samānavatthukāti attho.",
  "tika-s0501t3:474_10": "Puthujjanassa duggatiahetukādicatubbidhasattassa,",
  "tika-s0501t3:474_11": "sotāpannassa ca santāne pavattā kāmarāgabyāpādā kilesā kāmarāgabyāpādanāmasādhāraṇā samānā bhavanti sakadāgāmimaggappahātabbaanāgāmimaggappahātabbavasena",
  "tika-s0501t3:474_12": "bhinnasabhāvānampi kāmarāgabyāpādanāmanātivattanato.",
  "tika-s0501t3:474_13": "Vuttappakārassa puthujjanassa,",
  "tika-s0501t3:474_14": "sotāpannassa ca kāmarāgabyāpādānaṁ patiṭṭhānavatthubhāvato vatthusādhāraṇā samānavatthukāti attho ca gahetabbo.",
  "tika-s0501t3:474_15": "Puthujjanassa,",
  "tika-s0501t3:474_16": "anāgāmissa ca santāne pavattā uddhaṁbhāgiyā saṁyojanā uddhambhāgiyanāmasādhāraṇā samānā bhavanti rūparāgādivasena",
  "tika-s0501t3:474_17": "bhinnasabhāvānampi uddhaṁbhāgiyanāmanātivattanato.",
  "tika-s0501t3:474_18": "Puthujjanassa,",
  "tika-s0501t3:474_19": "anāgāmissa ca uddhaṁbhāgiyānaṁ patiṭṭhānavatthubhāvato vatthusādhāraṇā samānavatthukāti attho ca gahetabbo.",
  "tika-s0501t3:474_20": "Tena vuttaṁ ṭīkāyaṁ –",
  "tika-s0501t3:474_21": "“dassanapahātabbānañhi yathā micchattaniyatasattā pavattiṭṭhānaṁ,",
  "tika-s0501t3:474_22": "evaṁ aniyatāpī”ti vuttaṁ.",
  "tika-s0501t3:474_23": "Saṅkhepato pana saṁkilesapakkhe pahānekaṭṭhā kilesā nāmasādhāraṇā honti,",
  "tika-s0501t3:474_24": "sahajekaṭṭhā kilesā vatthusādhāraṇāti daṭṭhabbā.",
  "tika-s0501t3:475_0": "Saṁkilesapakkhe sādhāraṇā ācariyena vibhattā,",
  "tika-s0501t3:475_1": "amhehi ca ñātā,",
  "tika-s0501t3:475_2": "“kathaṁ vodānapakkhe sādhāraṇā vibhattā”ti pucchitabbattā “yaṁ kiñci ariyasāvako”tiādi vuttaṁ.",
  "tika-s0501t3:475_3": "Tattha yaṁ kiñcīti sāmaññavasena vuttā paṭhamajjhānasamāpattiādikā lokiyā samāpattiyeva gahitā.",
  "tika-s0501t3:475_4": "Ariyasāvakoti ariyassa bhagavato sāvako ariyasāvakoti vattabbo,",
  "tika-s0501t3:475_5": "jhānalābhī ca phalaṭṭho ca puggalo,",
  "tika-s0501t3:475_6": "na maggaṭṭho.",
  "tika-s0501t3:475_7": "Maggaṭṭho hi lokiyaṁ yaṁ kiñci samāpattiṁ na samāpajjati.",
  "tika-s0501t3:475_8": "Sabbā sā lokiyasamāpatti rūpāvacarā arūpāvacarā dibbavihāro brahmavihāro paṭhamajjhānasamāpattīti evamādīhi",
  "tika-s0501t3:475_9": "pariyāyehi sādhāraṇā taṁsamaṅgīhi vītarāgāvītarāgehi sādhāraṇā lokiyasamāpattināmanātivattanato ca vītarāgāvītarāgehi",
  "tika-s0501t3:475_10": "samāpajjitabbato ca.",
  "tika-s0501t3:475_11": "“Ariyasāvako ca lokiyaṁ samāpattiṁ samāpajjanto odhiso odhiso samāpajjati,",
  "tika-s0501t3:475_12": "evaṁ sati kathaṁ vītarāgehi sādhāraṇāti saddahitabbā”ti vattabbattā “sādhāraṇā hi dhammā”tiādi vuttaṁ.",
  "tika-s0501t3:475_13": "Aṭṭhakathāyaṁ pana –",
  "tika-s0501t3:475_14": "“kathaṁ te odhiso gahitā,",
  "tika-s0501t3:475_15": "atha odhiso gahetabbā,",
  "tika-s0501t3:475_16": "kathaṁ sādhāraṇāti anuyogaṁ manasi katvā taṁ visodhento āha –",
  "tika-s0501t3:475_17": "‘sādhāraṇā hi dhammā evaṁ aññamañña’ntiādī”ti vuttaṁ.",
  "tika-s0501t3:476_0": "Tattha evaṁ vītarāgāvītarāgehi odhiso odhiso samāpajjitabbā dhammā paraṁ paraṁ pacchā pacchā pavattiyamānaṁ",
  "tika-s0501t3:476_1": "dhammajātaṁ sakaṁ sakaṁ pubbe pubbe jātaṁ “lokiyasamāpattī”ti nāmaṁ niyatavisayaṁ aññamaññaṁ hutvā hi",
  "tika-s0501t3:476_2": "yasmā nātivattanti,",
  "tika-s0501t3:476_3": "tasmā sādhāraṇāti saddahitabbā gahetabbāti attho.",
  "tika-s0501t3:476_4": "“Paraṁ paraṁ samāpajjanto kathaṁ nātivattatī”ti vattabbattā nātivattanaṁ pākaṭaṁ kātuṁ “yopī”tiādi vuttaṁ.",
  "tika-s0501t3:476_5": "Yo ariyasāvako vā avītarāgo vā.",
  "tika-s0501t3:476_6": "Imehi lokiyasamāpattidhammehi samannāgato,",
  "tika-s0501t3:476_7": "so ariyasāvako vā avītarāgo vā paraṁ paraṁ samāpajjantopi taṁ dhammaṁ lokiyaṁ samāpattidhammaṁ nātivattati,",
  "tika-s0501t3:476_8": "aññaṁ upagantvā nātikkamatīti attho.",
  "tika-s0501t3:476_9": "Yehi lokiyasamāpattidhammehi samannāgato,",
  "tika-s0501t3:476_10": "ime lokiyasamāpatti dhammā sādhāraṇāvāti daṭṭhabbā.",
  "tika-s0501t3:477_0": "“Vāsanābhāgiyādisuttesu vuttā ye dhammā iminā vibhattihārena vibhattā,",
  "tika-s0501t3:477_1": "yesu dhammesu katame dhammā asādhāraṇā”ti pucchitabbattā “tattha katame dhammā asādhāraṇā”tiādi vuttaṁ.",
  "tika-s0501t3:477_2": "Tattha tesu vibhajitabbesu dhammesu katame dhammā asādhāraṇāti pucchati,",
  "tika-s0501t3:477_3": "pucchitvā yāva desanaṁ upādāya asādhāraṇā dhammā gavesitabbā,",
  "tika-s0501t3:477_4": "“sekkhāsekkhā”ti vā gavesitabbā,",
  "tika-s0501t3:477_5": "“bhabbābhabbā”ti vā gavesitabbā.",
  "tika-s0501t3:477_6": "Atha vā yāva “sekkhāsekkhā bhabbābhabbā”ti desanā vuttā,",
  "tika-s0501t3:477_7": "tāva desanaṁ upādāya asādhāraṇā gavesitabbā.",
  "tika-s0501t3:477_8": "Kathaṁ gavesitabbā?",
  "tika-s0501t3:477_9": "Ariyesu sekkhāsekkhadhammavasena “sekkhā”ti nāmaṁ asekkhena asādhāraṇaṁ,",
  "tika-s0501t3:477_10": "“asekkhā”ti nāmaṁ sekkhena asādhāraṇanti vā,",
  "tika-s0501t3:477_11": "anariyesu “bhabbā”ti nāmaṁ abhabbena asādhāraṇaṁ,",
  "tika-s0501t3:477_12": "“abhabbā”ti nāmaṁ bhabbena asādhāraṇanti vā gavesitabbā.",
  "tika-s0501t3:477_13": "Kāmarāgabyāpādā saṁyojanā appahīnattā anusayabhāvena uppajjanārahattā aṭṭhamakassa sotāpattimaggaṭṭhassa",
  "tika-s0501t3:477_14": "ca sotāpannassa phalaṭṭhassa ca sādhāraṇā bhavanti,",
  "tika-s0501t3:477_15": "dhammatā dhammasabhāvo asādhāraṇo.",
  "tika-s0501t3:477_16": "Idaṁ vuttaṁ hoti –",
  "tika-s0501t3:477_17": "“aṭṭhamakassa sotāpattimaggaṭṭhatā sotāpannassa asādhāraṇā,",
  "tika-s0501t3:477_18": "sotāpannassa sotāpannaphalaṭṭhatā ca aṭṭhamakassa sotāpattimaggaṭṭhassa asādhāraṇā.",
  "tika-s0501t3:477_19": "Aṭṭhamakassa vā pahīyamānakilesatā sotāpannassa asādhāraṇā,",
  "tika-s0501t3:477_20": "sotāpannassa pahīnakilesatā ca aṭṭhamakassa asādhāraṇā”ti.",
  "tika-s0501t3:478_0": "Uddhambhāgiyā saṁyojanā appahīnattā anusayabhāvena uppajjanārahattā aṭṭhamakassa maggaṭṭhabhāvena aṭṭhamakasadisassa",
  "tika-s0501t3:478_1": "anāgāmimaggaṭṭhassa ca anāgāmissa phalaṭṭhassa ca sādhāraṇā,",
  "tika-s0501t3:478_2": "dhammatā dhammasabhāvo asādhāraṇā.",
  "tika-s0501t3:478_3": "Idaṁ vuttaṁ hoti –",
  "tika-s0501t3:478_4": "“aṭṭhamakassa anāgāmimaggaṭṭhatā anāgāmissa phalaṭṭhassa asādhāraṇā,",
  "tika-s0501t3:478_5": "anāgāmissa anāgāmiphalaṭṭhatā ca aṭṭhamakassa asādhāraṇā.",
  "tika-s0501t3:478_6": "Aṭṭhamakassa vā pahīyamānakilesatā anāgāmissa asādhāraṇā,",
  "tika-s0501t3:478_7": "anāgāmissa phalaṭṭhassa pahīnakilesatā ca aṭṭhamakassa asādhāraṇā”ti.",
  "tika-s0501t3:478_8": "“Maggaṭṭhatā phalaṭṭhatāya asādhāraṇā,",
  "tika-s0501t3:478_9": "phalaṭṭhatā ca maggaṭṭhatāya asādhāraṇā”tipi vattuṁ vaṭṭati.",
  "tika-s0501t3:478_10": "Sabbesaṁ sattannaṁ sekkhānaṁ puggalānaṁ nāmaṁ“sekkhā”ti nāmaṁ sādhāraṇaṁ.",
  "tika-s0501t3:478_11": "Dhammatā asādhāraṇāti catunnaṁ maggaṭṭhānaṁ taṁtaṁmaggaṭṭhatā aññamaññaṁ maggaṭṭhānaṁ asādhāraṇā.",
  "tika-s0501t3:478_12": "Heṭṭhimaphalattayaṭṭhānañca asādhāraṇā,",
  "tika-s0501t3:478_13": "heṭṭhimaphalattayaṭṭhānaṁ taṁtaṁphalaṭṭhatā ca aññamaññaṁ phalaṭṭhānaṁ asādhāraṇā,",
  "tika-s0501t3:478_14": "catunnaṁ maggaṭṭhānañca asādhāraṇāti attho.",
  "tika-s0501t3:478_15": "“Sekkhānaṁ taṁtaṁmaggaṭṭhatā taṁtaṁphalaṭṭhatāya asādhāraṇā,",
  "tika-s0501t3:478_16": "taṁtaṁphalaṭṭhatā ca taṁtaṁmaggaṭṭhatāya asādhāraṇā”ti vattumpi vaṭṭati.",
  "tika-s0501t3:478_17": "Sabbesaṁ paṭipannakānanti phalatthāya paṭipajjantīti paṭipannakā,",
  "tika-s0501t3:478_18": "tesaṁ maggasamaṅgīnaṁ catunnaṁ puggalānaṁ nāmaṁ “paṭipannakā”ti nāmaṁ sādhāraṇaṁ,",
  "tika-s0501t3:478_19": "dhammatā taṁtaṁmaggaṭṭhatā asādhāraṇā.",
  "tika-s0501t3:478_20": "Sabbesaṁ sekkhānaṁ sattannaṁ puggalānaṁ sekkhānaṁ sīlaṁ sādhāraṇaṁ,",
  "tika-s0501t3:478_21": "dhammatā taṁtaṁmaggaṭṭhaphalaṭṭhatā asādhāraṇāti.",
  "tika-s0501t3:478_22": "Vāsanābhāgiyasaṁkilesabhāgiyasuttesu vuttā dassanenapahātabbādayo ceva nibbedhabhāgiyaasekkhabhāgiyasuttesu",
  "tika-s0501t3:478_23": "vuttā sekkhādayo ca dhammā sādhāraṇāsādhāraṇabhedena vibhattihārena vibhajitabbāti adhippāyo veditabbo.",
  "tika-s0501t3:479_0": "“Aṭṭhamakassā”tiādinā ariyesu puggalesu asādhāraṇā ācariyena vibhattā,",
  "tika-s0501t3:479_1": "amhehi ca ñātā,",
  "tika-s0501t3:479_2": "“kathaṁ anariyesu asādhāraṇā vibhattā”ti pucchitabbattā ariyesu vuttanayānusārena anariyesupi vibhajitvā",
  "tika-s0501t3:479_3": "gavesitabbāti dassetuṁ “evaṁ visesānupassinā”tiādi vuttaṁ.",
  "tika-s0501t3:479_4": "Aṭṭhakathāyaṁ pana –",
  "tika-s0501t3:479_5": "“evaṁ ‘aṭṭhamakassā’tiādinā ariyapuggalesu asādhāraṇadhammaṁ dassetvā itaresu nayadassanatthaṁ ‘evaṁ visesānupassinā’tiādi vutta”nti vuttaṁ.",
  "tika-s0501t3:479_6": "Evaṁ ariyesu vuttanayānusārena bhabbābhabbesu anariyesu visesānupassinā asādhāraṇato visesaṁ asādhāraṇaṁ",
  "tika-s0501t3:479_7": "anupassinā gavesakena paṇḍitena bhabbābhabbesupi hīnukkaṭṭhamajjhimaṁ upādāya gavesitabbaṁ. Kathaṁ?",
  "tika-s0501t3:479_8": "Mātughātādivasena pavattānaṁ paṭighasampayuttadiṭṭhisampayuttasattamajavanacittuppādānaṁ micchattaniyatānaṁ",
  "tika-s0501t3:479_9": "taṁsamaṅgīnaṁ vā tathāpavattā paṭhamajavanacittupādādayo aniyatā dhammā paṭighasampayuttādibhāvena sādhāraṇā,",
  "tika-s0501t3:479_10": "micchattaniyatā dhammā ekacittuppādattā asādhāraṇā.",
  "tika-s0501t3:479_11": "Yathā hi cittaṁ “cittasaṁsaṭṭha”nti na vattabbaṁ,",
  "tika-s0501t3:479_12": "evaṁ micchattaniyatāpi “micchattaniyatasādhāraṇā”ti na vattabbā.",
  "tika-s0501t3:479_13": "Micchattaniyatesupi niyatamicchādiṭṭhikānaṁ diṭṭhisampayuttasattamajavanacittuppādasamaṅgīnaṁ aniyatā",
  "tika-s0501t3:479_14": "diṭṭhisampayuttapaṭhamajavanacittuppādādayo dhammā diṭṭhisampayuttādibhāvena sādhāraṇā,",
  "tika-s0501t3:479_15": "niyatamicchādiṭṭhi ekacittuppādasamaṅgībhāvato asādhāraṇā.",
  "tika-s0501t3:479_16": "Tenāha aṭṭhakathācariyo –",
  "tika-s0501t3:480_0": "“Micchattaniyatānaṁ aniyatā dhammā sādhāraṇa,",
  "tika-s0501t3:480_1": "micchattaniyatā dhammā asādhāraṇā.",
  "tika-s0501t3:480_2": "Micchattaniyatesupi niyatamicchādiṭṭhikānaṁ aniyatā dhammā sādhāraṇā,",
  "tika-s0501t3:480_3": "niyatamicchādiṭṭhi asādhāraṇāti iminā nayena visesānupassinā veditabbā”ti.",
  "tika-s0501t3:481_0": "Tattha “iminā nayenā”ti iminā micchattaniyatānaṁ uppajjituṁ bhabbā aniyatā dhammā sādhāraṇā,",
  "tika-s0501t3:481_1": "uppajjituṁ abhabbā aniyatā dhammā asādhāraṇāti gahitā.",
  "tika-s0501t3:481_2": "Tena vuttaṁ “bhabbābhabbā”ti.",
  "tika-s0501t3:481_3": "Tathā hīnassa hīno hīnabhāvena sādhāraṇo,",
  "tika-s0501t3:481_4": "majjhimukkaṭṭhā asādhāraṇā.",
  "tika-s0501t3:481_5": "Majjhimassa majjhimo sādhāraṇo,",
  "tika-s0501t3:481_6": "hīnukkaṭṭhā asādhāraṇā.",
  "tika-s0501t3:481_7": "Ukkaṭṭhassa ukkaṭṭho ukkaṭṭhabhāvena sādhāraṇo,",
  "tika-s0501t3:481_8": "hīnamajjhimā asādhāraṇātipi gavesitabbā. Tenāha –",
  "tika-s0501t3:481_9": "“hīnukkaṭṭhamajjhimaṁ upādāya gavesitabba”nti.",
  "tika-s0501t3:482_0": "“Tattha katame dhammā sādhāraṇā”tiādinā nānāvidhena vibhattihāranayena dhammā vibhajitvā dassitā,",
  "tika-s0501t3:482_1": "amhehi ca ñātā,",
  "tika-s0501t3:482_2": "“kathaṁ bhūmipadaṭṭhānāni vibhattihāranayena vibhajitvā dassitānī”ti pucchitabbabhāvato dhammavibhajanānantaraṁ",
  "tika-s0501t3:482_3": "bhūmipadaṭṭhānāni vibhajitvā dassento “dassanabhūmī”tiādimāha.",
  "tika-s0501t3:482_4": "Tattha dassanabhūmīti dassanaṁ bhavati ettha paṭhamamaggeti dassanabhūmi,",
  "tika-s0501t3:482_5": "sotāpattimaggo.",
  "tika-s0501t3:482_6": "Niyāmāvakkantiyāti niyamanaṁ niyāmo, ko so?",
  "tika-s0501t3:482_7": "Sampattaniyāmo,",
  "tika-s0501t3:482_8": "avakkanaṁ avakkanti,",
  "tika-s0501t3:482_9": "sotāpattiphalaṁ,",
  "tika-s0501t3:482_10": "niyāmassa avakkanti niyāmāvakkanti, tāya.",
  "tika-s0501t3:482_11": "Dassanabhūmināmako sotāpattimaggo niyāmāvakkantināmakassa sotāpattiphalassa pattiyā padaṭṭhānaṁ.",
  "tika-s0501t3:482_12": "Paṭhamamaggasamaṅgī puggalo hi niyāmaṁ okkamanto nāma,",
  "tika-s0501t3:482_13": "phalasamaṅgī pana niyāmaṁ okkanto nāma hoti,",
  "tika-s0501t3:482_14": "tasmā niyāmāvakkantisaddena paṭhamaphaluppatti gahitā.",
  "tika-s0501t3:482_15": "Bhāvanābhūmīti uparimaggattayaṁ.",
  "tika-s0501t3:482_16": "Uttarikānanti tassa tassa maggassa uparipavattānaṁ taṁtaṁphalānaṁ pattiyā padaṭṭhānanti paccekaṁ yojetabbaṁ.",
  "tika-s0501t3:483_0": "Dukkhā paṭipadā dandhābhiññā mandapaññassa uppajjanato samathaṁ āvahantī hutvā samathassa padaṭṭhānaṁ hoti,",
  "tika-s0501t3:483_1": "sukhāpaṭipadā khippābhiññā ñāṇādhikassa uppajjanato vipassanāvahantī hutvā vipassanāya padaṭṭhānaṁ,",
  "tika-s0501t3:483_2": "avasesā dve paṭipadāpi nātipaññassa uppajjanato samathassa padaṭṭhānanti gahetabbā.",
  "tika-s0501t3:483_3": "Tena aṭṭhakathāyaṁ vuttaṁ –",
  "tika-s0501t3:483_4": "“itarā pana tissopi paṭipadā samathaṁ āvahantī”tiādi.",
  "tika-s0501t3:483_5": "Dānamayaṁ puññakiriyavatthu sayameva ekantena dhammassavanassa padaṭṭhānaṁ na hoti,",
  "tika-s0501t3:483_6": "vandanayācanapañhāpucchanādayopi padaṭṭhānaṁ honti,",
  "tika-s0501t3:483_7": "tasmā tehi kāraṇehi sādhāraṇaṁ hutvā paratoghosassa padaṭṭhānaṁ hoti,",
  "tika-s0501t3:483_8": "paratoghoso ca dhammassavanapañhāvissajjanādivasena pavatto.",
  "tika-s0501t3:483_9": "Dātabbavatthupariccajanavandanayācanakālesu hi yebhuyyena dhammaṁ desenti,",
  "tika-s0501t3:483_10": "pañhāpucchanādikālesu ca vissajjenti,",
  "tika-s0501t3:483_11": "paṭipucchasākacchādīni vā karonti.",
  "tika-s0501t3:483_12": "Sīlamayaṁ puññakiriyavatthu pāmojjapītipassaddhisukhasamādhīhi padaṭṭhānabhāvena sādhāraṇaṁ hutvā cintāmayiyā paññāya padaṭṭhānaṁ hoti.",
  "tika-s0501t3:483_13": "Sīlavantassa hi sīlaṁ paccavekkhantassa pāmojjādayo honti,",
  "tika-s0501t3:483_14": "samāhito ca dhammacintane samattho hoti.",
  "tika-s0501t3:484_0": "Bhāvanāmayaṁ puññakiriyavatthūti purimā purimā samathabhāvanā ceva vipassanābhāvanā ca puññakiriyavatthudānasīlādīhi",
  "tika-s0501t3:484_1": "kāraṇehi sādhāraṇaṁ hutvā bhāvanāmayiyā paññāya pacchimāya pacchimāya samathabhāvanāya ceva vipassanābhāvanāya",
  "tika-s0501t3:484_2": "ca padaṭṭhānaṁ.",
  "tika-s0501t3:484_3": "Tena vuttaṁ aṭṭhakathāyaṁ –",
  "tika-s0501t3:484_4": "“sādhāraṇanti na bījaṁ viya aṅkurassa,",
  "tika-s0501t3:484_5": "dassanabhūmiādayo viya niyāmāvakkantiādīnaṁ āveṇikaṁ,",
  "tika-s0501t3:484_6": "atha kho sādhāraṇaṁ tadaññakāraṇehipī”ti.",
  "tika-s0501t3:484_7": "“Dānamayasīlamayabhāvanāmayapuññakiriyavatthūnaṁ paratoghosacintāmayibhāvanāmayipaññānaṁ padaṭṭhānabhāvo ācariyena vibhatto,",
  "tika-s0501t3:484_8": "evaṁ sati tesaṁ dānamayādīnaṁ yathākkamaṁ pariyattibāhusaccakammaṭṭhānānuyogamaggasammādiṭṭhīnaṁ padaṭṭhānabhāvo",
  "tika-s0501t3:484_9": "na bhaveyyā”ti vattabbattā tathāpavattaṁ padaṭṭhānabhāvampi dassetuṁ “dānamayaṁ puññakiriyavatthu parato",
  "tika-s0501t3:484_10": "ca ghosassa sutamayiyā ca paññāyā”tiādi vuttaṁ.",
  "tika-s0501t3:484_11": "Aṭṭhakathāyaṁ pana –",
  "tika-s0501t3:485_0": "“Idāni yasmā dānaṁ, sīlaṁ,",
  "tika-s0501t3:485_1": "lokiyabhāvanā ca na kevalaṁ yathāvuttaparatoghosādīnaṁyeva,",
  "tika-s0501t3:485_2": "atha kho yathākkamaṁ pariyattibāhusaccakammaṭṭhānānuyogamaggasammādiṭṭhīnampi paccayā honti,",
  "tika-s0501t3:485_3": "tasmā tampi nayaṁ dassetuṁ puna ‘dānamaya’ntiādinā desanaṁ vaḍḍhesī”ti –",
  "tika-s0501t3:486_0": "Vuttaṁ.",
  "tika-s0501t3:486_1": "Tattha dānamayapuññakiriyavatthuno paratoghosassa sādhāraṇapadaṭṭhānabhāvo heṭṭhā vuttanayena ñātabbo.",
  "tika-s0501t3:486_2": "Dānaṁ pana datvā desanaṁ sutvā sutānusārena vitthāretvā cintentassa pavattamānāya sutamayiyā paññāya",
  "tika-s0501t3:486_3": "vandanayācanādīhi sādhāraṇaṁ hutvā padaṭṭhānaṁ hoti.",
  "tika-s0501t3:486_4": "Sīlamayapuññakiriyavatthunopi cintāmayiyā paññāya sādhāraṇapadaṭṭhānabhāvo vuttoyeva.",
  "tika-s0501t3:486_5": "Parisuddhasīlaṁ pana nissāya “jhānaṁ nibbattessāmi,",
  "tika-s0501t3:486_6": "maggaphalaṁ nibbattessāmī”tiādinā paccavekkhantassa pavattamānassa yonisomanasikārassa pāmojjādīhi sādhāraṇaṁ hutvā padaṭṭhānaṁ hoti.",
  "tika-s0501t3:486_7": "Bhāvanāmayapuññakiriyavatthuno bhāvanāmayiyā paññāya sādhāraṇapadaṭṭhānabhāvopi vuttoyeva.",
  "tika-s0501t3:486_8": "Samathabhāvanāsaṅkhātaṁ pana jhānaṁ pādakaṁ katvā vā paripākaṁ vipassanābhāvaṁyeva vā nissāya pavattamānāya",
  "tika-s0501t3:486_9": "sammādiṭṭhiyā parisuddhasīlādīhi sādhāraṇaṁ hutvā padaṭṭhānaṁ hoti.",
  "tika-s0501t3:487_0": "Dānamayapuññakiriyavatthuādīnaṁ paratoghosādīnaṁ padaṭṭhānabhāvo punappunaṁ ācariyena vibhatto,",
  "tika-s0501t3:487_1": "amhehi ca ñāto,",
  "tika-s0501t3:487_2": "“patirūpadesavāsādayopi imesaṁ dhammānaṁ padaṭṭhānānīti yathā vibhajitabbā,",
  "tika-s0501t3:487_3": "amhehi ca viññātabbā,",
  "tika-s0501t3:487_4": "tathā vibhajitvā dassethā”ti vattabbattā tepi vibhajitvā dassetuṁ “patirūpadesavāso”tiādimāha.",
  "tika-s0501t3:487_5": "Aṭṭhakathāyaṁ pana “tathā patirūpadesavāsādayo kāyavivekacittavivekādīnaṁ kāraṇaṁ hontīti imaṁ nayaṁ dassetuṁ ‘patirūpadesavāso’tiādimāhā”ti vuttaṁ.",
  "tika-s0501t3:487_6": "Patirūpadesaṁ nissāya vasantassa kāyavivekacittavivekavaḍḍhanato,",
  "tika-s0501t3:487_7": "samādhivaḍḍhanato ca patirūpadesavāso kāyacittavivekassa ca upacārasamādhiappanāsamādhissa ca sīlādīhi sādhāraṇaṁ hutvā padaṭṭhānaṁ.",
  "tika-s0501t3:487_8": "Sappurisūpanissayoti sappurisasantāne pavatto payirupāsato ālambitabbo pasādo,",
  "tika-s0501t3:487_9": "tato vā upanissayaṁ labhitvā payirupāsantānaṁ santāne pavatto pubbapasādo yathāvidho sappurisūpanissayo",
  "tika-s0501t3:487_10": "payirupāsantassa saddhāsampannassa ratanattaye tiṇṇaṁ aveccappasādānaṁ ratanattayaguṇādīhi sādhāraṇaṁ",
  "tika-s0501t3:487_11": "hutvā padaṭṭhānaṁ,",
  "tika-s0501t3:487_12": "samathassa labhananimittadāyakaṁ sappurisaṁ payirupāsitvā tena dinnanaye ṭhatvā pavattetabbassa samathassa",
  "tika-s0501t3:487_13": "sappurisūpanissayo sīlapāmojjapītādīhi sādhāraṇaṁ hutvā padaṭṭhānaṁ.",
  "tika-s0501t3:487_14": "Attasammāpaṇihitassa pāpajigucchādīnaṁ sambhavato attasammāpaṇidhānaṁ jātivayādipaccavekkhaṇena sādhāraṇaṁ hutvā hiriyā ca padaṭṭhānaṁ,",
  "tika-s0501t3:487_15": "attasammāpaṇihitassa nibbidādīnaṁ sambhavato sīlādīhi sādhāraṇaṁ hutvā vipassanāya ca padaṭṭhānaṁ.",
  "tika-s0501t3:488_0": "Tadaṅgādivasena akusalapariccāgo nibbidāñāṇādīhi sādhāraṇaṁ hutvā kusalavīmaṁsāya paṭisaṅkhānupassanāya",
  "tika-s0501t3:488_1": "paññāya ca ariyamaggasamādhindriyassa ca padaṭṭhānaṁ.",
  "tika-s0501t3:488_2": "Dhammasvākkhātatā svākkhātadhammassavanānusārena pavattakusalamūlakā lokiyalokuttarasampatti kusalamūlaropanā nāma,",
  "tika-s0501t3:488_3": "tāya ca tathāvidhakusalamūlakāya phalasamāpattiyā ca padaṭṭhānaṁ.",
  "tika-s0501t3:488_4": "Saṅghasuppaṭipannatā saṅghasuṭṭhutāya saṅghassa upaṭṭhākānaṁ suṭṭhubhāvāya sappatissavāya vacanasampaṭicchanabhāvāya padaṭṭhānaṁ.",
  "tika-s0501t3:488_5": "Satthusampadā satthari ceva dhammādīsu ca guṇaajānanatāya appasannānañca pasādāya pasannānañca appamattakapasādānañca",
  "tika-s0501t3:488_6": "bhiyyobhāvāya vaḍḍhanāya padaṭṭhānaṁ.",
  "tika-s0501t3:488_7": "Appaṭihatapātimokkhatā saṅghamajjhe vā parisamajjhe vā dummaṅkūnaṁ dummukhānaṁ dussīlānaṁ puggalānaṁ niggahāya,",
  "tika-s0501t3:488_8": "pesalānaṁ pātimokkhasaṁvarādisīlasampannānaṁ puggalānaṁ phāsuvihārāya ca padaṭṭhānaṁ hoti.",
  "tika-s0501t3:488_9": "Honto pana yathānurūpehi aññehi kāraṇehi sādhāraṇaṁ hutvā hotīti veditabbo.",
  "tika-s0501t3:489_0": "“Vāsanābhāgiyasuttādīsu vuttadhammabhūmipadaṭṭhānānaṁ vibhattihārena vibhajitabbabhāvo amhehi kena jānitabbo",
  "tika-s0501t3:489_1": "saddahitabbo”ti pucchitabbattā “tenāhā”tiādi vuttaṁ.",
  "tika-s0501t3:489_2": "Tassattho vuttanayānusārena veditabbo.",
  "tika-s0501t3:490_0": "“Ettāvatā ca vibhattihāro paripuṇṇo,",
  "tika-s0501t3:490_1": "añño niyutto natthī”ti vattabbattā “niyutto vibhattihāro”ti vuttaṁ.",
  "tika-s0501t3:490_2": "Yattha yattha sutte ye ye dhammādayo vuttā,",
  "tika-s0501t3:490_3": "tattha tattha sutte vuttesu tesu tesu dhammādīsu yathālābhavasena yo yo vibhattihāro yojito,",
  "tika-s0501t3:490_4": "so so vibhattihāro niddhāretvā yutto yojitoti attho daṭṭhabbo.",
  "tika-s0501t3:491_0": "Iti vibhattihāravibhaṅge sattibalānurūpā racitā",
  "tika-s0501t3:492_0": "Vibhāvanā niṭṭhitā.",
  "tika-s0501t3:493_0": "Paṇḍitehi pana aṭṭhakathāṭīkānusāreneva gambhīrattho vitthārato vibhajitvā gahetabboti.",
  "tika-s0501t3:494_0": "9. Parivattanahāravibhaṅgavibhāvanā",
  "tika-s0501t3:495_0": "35.",
  "tika-s0501t3:495_1": "Yena yena saṁvaṇṇāvisesabhūtena vibhattihāravibhaṅgena sutte vuttā dhammādayo vibhattā,",
  "tika-s0501t3:495_2": "so saṁvaṇṇāvisesabhūto vibhaṅgo paripuṇṇo,",
  "tika-s0501t3:495_3": "“katamo parivattanahāravibhaṅgo”ti pucchitabbattā “tattha katamo parivattano hāro”tiādi vuttaṁ.",
  "tika-s0501t3:495_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso parivattano hāro parivattanahāravibhaṅgo nāmāti pucchati.",
  "tika-s0501t3:495_5": "“Kusalākusale dhamme”tiādiniddesassa idāni mayā vuccamāno “sammādiṭṭhissa purisapuggalassā”tiādiko vitthārasaṁvaṇṇanāviseso",
  "tika-s0501t3:495_6": "parivattano hāro parivattanahāravibhaṅgo nāmāti attho gahetabbo.",
  "tika-s0501t3:496_0": "“Saṁvaṇṇiyamāne sutte niddiṭṭhassa katamassa bhāvitabbassa kusalassa katamo paṭipakkho,",
  "tika-s0501t3:496_1": "kathaṁ parivattetabbo”ti pucchitabbattā imassa bhāvitabbassa kusalassa ayaṁ paṭipakkho,",
  "tika-s0501t3:496_2": "evaṁ pahātabbabhāvavasena parivattetabboti dassento “sammādiṭṭhissa purisapuggalassā”tiādimāha.",
  "tika-s0501t3:496_3": "Aṭṭhakathāyaṁ pana –",
  "tika-s0501t3:497_0": "“Tattha yasmā saṁvaṇṇiyamāne sutte yathāniddiṭṭhānaṁ kusalākusaladhammānaṁ paṭipakkhabhūte akusalakusaladhamme",
  "tika-s0501t3:497_1": "pahātabbabhāvādivasena niddhāraṇaṁ paṭipakkhato parivattanaṁ,",
  "tika-s0501t3:497_2": "tasmā ‘sammādiṭṭhissa purisapuggalassa micchādiṭṭhi nijjiṇṇā bhavatī’tiādi āraddha”nti –",
  "tika-s0501t3:498_0": "Vuttaṁ.",
  "tika-s0501t3:498_1": "Pahāyakassa hi dhammassa pahātabbabhāvavasena niddhāraṇaṁ,",
  "tika-s0501t3:498_2": "pahātabbassa ca dhammassa pahāyakabhāvavasena niddhāraṇaṁ paṭipakkhato parivattanaṁ nāma hoti.",
  "tika-s0501t3:498_3": "Tattha sammādiṭṭhissāti sammā sundarā pasatthā diṭṭhi yassa puggalassāti sammādiṭṭhi.",
  "tika-s0501t3:498_4": "Puggalapadaṭṭhānā hi ayaṁ desanā.",
  "tika-s0501t3:498_5": "Tena vuttaṁ “purisapuggalassā”ti.",
  "tika-s0501t3:498_6": "Sā pana sammādiṭṭhi kammakammaphalādisaddahanavasena vā aniccādivipassanāvasena vā maggasammādassanavasena vā pavattā niravasesāva gahitā.",
  "tika-s0501t3:498_7": "“Yāya bhāvitāya sammādiṭṭhiyā pahātabbā micchādiṭṭhi nijjiṇṇā bhavati,",
  "tika-s0501t3:498_8": "yadi kevalā micchādiṭṭhiyeva nijjiṇṇā bhavati,",
  "tika-s0501t3:498_9": "evaṁ sati tadavasesā akusalā dhammā ajiṇṇā",
  "tika-s0501t3:499_0": "Bhaveyyu”nti vattabbattā “ye cassa micchādiṭṭhipaccayā”tiādi vuttaṁ.",
  "tika-s0501t3:499_1": "Micchādiṭṭhipaccayā aneke pāpakā akusalāyeva dhammā ca uppajjeyyuṁ uppajjanārahā bhaveyyuṁ,",
  "tika-s0501t3:499_2": "te ca akusalā dhammā assa sammādiṭṭhisampannassa purisapuggalassa nijjiṇṇā pahātabbārahā anuppajjanasabhāvā honti.",
  "tika-s0501t3:499_3": "Tenāha bhagavā –",
  "tika-s0501t3:499_4": "“upādānanirodhā bhavanirodho”ti.",
  "tika-s0501t3:500_0": "“Yadi sammādiṭṭhissa purisapuggalassa micchādiṭṭhi,",
  "tika-s0501t3:500_1": "tappaccayā akusaladhammāyeva nijjiṇṇā bhavanti,",
  "tika-s0501t3:500_2": "evaṁ sati sammādiṭṭhipaccayā kusalā dhammā na sambhaveyyu”nti vattabbattā “sammādiṭṭhipaccayā cā”tiādi vuttaṁ.",
  "tika-s0501t3:500_3": "Assa sammādiṭṭhisampannassa purisapuggalassa uppajjanārahā sammādiṭṭhipaccayā aneke kusalā samathavipassanā vā bodhipakkhiyā vā dhammā sambhavanti,",
  "tika-s0501t3:500_4": "uppannā ca te dhammā assa sammādiṭṭhisampannassa purisapuggalassa santāne punappunaṁ pavattanavasena bhāvanāpāripūriṁ gacchanti.",
  "tika-s0501t3:501_0": "Sammādiṭṭhiyā paṭipakkhānaṁ micchādiṭṭhiyā,",
  "tika-s0501t3:501_1": "tappaccayānaṁ akusalānaṁ dhammānaṁ parivattanabhāvo ācariyena vibhatto,",
  "tika-s0501t3:501_2": "amhehi ca ñāto,",
  "tika-s0501t3:501_3": "“sammāsaṅkappassa dhammassa paṭipakkho dhammo kathaṁ parivattetabbo”ti vattabbattā “sammāsaṅkappassa purisapuggalassā”tiādi vuttaṁ.",
  "tika-s0501t3:501_4": "Yojanattha ādayo vuttanayānusārena veditabbā.",
  "tika-s0501t3:501_5": "Sammā sundarā pasatthā vācā yassa puggalassāti sammāvāco,",
  "tika-s0501t3:501_6": "tassa sammāvācassa.",
  "tika-s0501t3:501_7": "“Purisapuggalassā”tiādīnaṁ atthopi vuttanayena veditabbo.",
  "tika-s0501t3:501_8": "Ayaṁ pana visesatthosammā aviparītato vimuttiñāṇadassanaṁ yassa puggalassāti sammāvimuttiñāṇadassano,",
  "tika-s0501t3:501_9": "tassa sammāvimuttiñāṇadassanassa paccavekkhaṇañāṇadassanasampannassa purisapuggalassa “avimuttāva samānā",
  "tika-s0501t3:501_10": "vimuttā maya”nti micchābhinivesavasena pavattaṁ micchāvimuttiñāṇadassanaṁ nijjiṇṇaṁ vigataṁ bhavati.",
  "tika-s0501t3:501_11": "“Ye cassā”tiādīnaṁ anusandhyādiko vuttanayānusārena veditabbo.",
  "tika-s0501t3:502_0": "36.",
  "tika-s0501t3:502_1": "“Sammādiṭṭhissātiādinā sammādiṭṭhiādīnaṁ kusalānaṁ paṭipakkhā micchādiṭṭhādikāyeva akusalā pahātabbabhāvena",
  "tika-s0501t3:502_2": "parivattetabbā”ti pucchitabbattā pāṇātipātāveramaṇiādīnaṁ kusalānaṁ paṭipakkhā pāṇātipātādikāpi akusalā",
  "tika-s0501t3:502_3": "pahātabbabhāvena parivattetabbāti dassetuṁ “yassa vā pāṇātipātā paṭiviratassā”tiādi vuttaṁ.",
  "tika-s0501t3:502_4": "Aṭṭhakathāyaṁ pana “evaṁ sammādiṭṭhiādimukhena micchādiṭṭhiādiṁ dassetvā puna pāṇātipātaadinnādānakāmesumicchācārādito",
  "tika-s0501t3:502_5": "veramaṇiyādīhi pāṇātipātādīnaṁ parivattanaṁ dassetuṁ ‘yassā’tiādi āraddha”nti vuttaṁ.",
  "tika-s0501t3:502_6": "Tadaṅgādivasenapahīno hoti.",
  "tika-s0501t3:502_7": "Kālavādissāti vaditabbakāle vaditabbaṁ vadati sīlenāti kālavādī, tassa.",
  "tika-s0501t3:503_0": "“Yathāvuttappakāreneva parivattetabbā”ti pucchitabbattā aññena pakārenapi parivattetabbāti dassetuṁ “ye ca kho kecī”tiādi vuttaṁ.",
  "tika-s0501t3:503_1": "Aṭṭhakathāyaṁ pana “ye ca kho kecītiādinā sammādiṭṭhiādimukheneva micchādiṭṭhiādīhi eva parivattanaṁ pakārantarena dassetī”ti vuttaṁ.",
  "tika-s0501t3:503_2": "Tattha keci micchādiṭṭhikamicchāsaṅkappādikāyeva puggalā paresaṁ ariyānaṁ ariyaṁ aṭṭhaṅgikaṁ maggaṁ garahanti.",
  "tika-s0501t3:503_3": "Sandiṭṭhikā sandiṭṭhe niyuttā,",
  "tika-s0501t3:503_4": "sahadhammikā saha dhammena kāraṇena ye vattanti sahadhammikā.",
  "tika-s0501t3:503_5": "Gārayhā garahitabbākāre yuttā.",
  "tika-s0501t3:503_6": "Vādā ca anuvādā ca vādānuvādā,",
  "tika-s0501t3:503_7": "te bhavanto sammādiṭṭhiñca dhammaṁ garahanti.",
  "tika-s0501t3:503_8": "Tena garahaṇena.",
  "tika-s0501t3:503_9": "Pujjā pūjitabbā ca na bhavanti,",
  "tika-s0501t3:503_10": "pāsaṁsā pasaṁsitabbā ca na bhavanti.",
  "tika-s0501t3:503_11": "Evantiādīsu sammāsaṅkappaṁ vā sammāvācādikaṁ vā visuṁ visuṁ sammāsaṅkappañca te bhavanto dhammaṁ garahanti.",
  "tika-s0501t3:503_12": "Tena hi ye micchāsaṅkappikā,",
  "tika-s0501t3:503_13": "te bhavanto na pujjā ca pāsaṁsā ca…pe…",
  "tika-s0501t3:503_14": "sammāvimuttiñca te bhavanto dhammaṁ garahanti.",
  "tika-s0501t3:503_15": "Tena hi ye micchādiṭṭhivācikā,",
  "tika-s0501t3:503_16": "te bhavanto na pujjā ca pāsaṁsā ca.",
  "tika-s0501t3:503_17": "Sammāvimuttiñāṇadassanañca te bhavanto dhammaṁ garahanti.",
  "tika-s0501t3:503_18": "Tena hi ye micchāvimuttikā,",
  "tika-s0501t3:503_19": "te bhavanto na pujjā ca pāsaṁsā ca.",
  "tika-s0501t3:503_20": "Sammāvimuttiñāṇadassanañca te bhavanto dhammaṁ garahanti.",
  "tika-s0501t3:503_21": "Tena hi ye micchāvimuttiñāṇadassanikā,",
  "tika-s0501t3:503_22": "te bhavanto na pujjā ca pāsaṁsā cāti yojanā kātabbā.",
  "tika-s0501t3:503_23": "“Micchāvimuttiñāṇadassanā”tipi pāṭho atthi.",
  "tika-s0501t3:504_0": "“Ariyamaggasammādiṭṭhādīnaṁ garahavaseneva micchādiṭṭhādayo ca parivattetabbā,",
  "tika-s0501t3:504_1": "nāvasesānaṁ pasaṁsāvasenā”ti vattabbattā kāmādīnaṁ pasaṁsāvasenapi kāmānaṁ paṭipakkhā veramaṇiyādayopi",
  "tika-s0501t3:504_2": "parivattetabbāti dassetuṁ “ye ca kho keci evamāhaṁsū”tiādi vuttaṁ.",
  "tika-s0501t3:504_3": "Tattha bhuñjitabbā kāmā,",
  "tika-s0501t3:504_4": "paribhuñjitabbā kāmā,",
  "tika-s0501t3:504_5": "āsevitabbā kāmā,",
  "tika-s0501t3:504_6": "nisevitabbā kāmāti ettha kāmīyanteti kāmāti kammasādhanavasena vatthukāmā gahitā,",
  "tika-s0501t3:504_7": "nātipaṇītā kāmā bhuñjitabbā,",
  "tika-s0501t3:504_8": "atipaṇītā kāmā pari samantato bhuñjitabbā.",
  "tika-s0501t3:504_9": "Atipaṇītatarā kāmā ā bhuso sevitabbā,",
  "tika-s0501t3:504_10": "niyatā sevitabbā.",
  "tika-s0501t3:504_11": "Bhāvayitabbā kāmā,",
  "tika-s0501t3:504_12": "bahulīkātabbā kāmāti ettha pana kāmentīti kāmāti kattusādhanavasena kilesakāmā gahitā,",
  "tika-s0501t3:504_13": "punappunaṁ uppādanavasena bhāvayitabbā vaḍḍhāpetabbā pavattetabbā kilesakāmā,",
  "tika-s0501t3:504_14": "bahūnaṁ punappunaṁ uppādanavasena kātabbā vaḍḍhāpetabbā kilesakāmāti ye ca kāmavasikā puthujjanā keci",
  "tika-s0501t3:504_15": "evamāhaṁsu tesaṁ kāmavasikānaṁ puthujjanānaṁ kesañci tādisehi kāmehi veramaṇī kusalacetanā paṭipakkhavasena",
  "tika-s0501t3:504_16": "adhammo asevitabbo nāma āpajjeyyāti adhippāyo gahetabbo.",
  "tika-s0501t3:505_0": "Antadvayavasena parivattanaṁ dassetuṁ “ye vā pana kecī”tiādi vuttaṁ.",
  "tika-s0501t3:505_1": "Attakilamathānuyogo dhammoti niyyānikoti ye vā pana pañcātapādipaṭipannakā tatthiyā evamāhaṁsu,",
  "tika-s0501t3:505_2": "tesaṁ pañcātapādipaṭipannakānaṁ niyyāniko dhammo majjhimāpaṭipadāsaṅkhāto vipassanāsahito ariyamaggo adhammo aniyyāniko abhāvetabbo nāma āpajjeyyāti.",
  "tika-s0501t3:505_3": "Sukhadukkhavasenapi parivattanaṁ dassetuṁ “ye ca kho”tiādi vuttaṁ.",
  "tika-s0501t3:505_4": "“Pāpaṁ nijjarāpessāmā”ti attahiṁsanādivasena paṭipannakānaṁ pavatto sarīratāpano dukkho dhammo niyyānikoti.",
  "tika-s0501t3:506_0": "Ye ca tathāpaṭipannakā keci evamāhaṁsu,",
  "tika-s0501t3:506_1": "tesaṁ tathāpaṭipannakānaṁ anavajjapaccayaparibhogavasena pavatto sarīradukkhūpasamo sukho dhammo adhammo appavattetabbo āpajjeyyāti.",
  "tika-s0501t3:507_0": "Antadvayādivasena parivattanaṁ ācariyena vibhattaṁ,",
  "tika-s0501t3:507_1": "amhehi ca ñātaṁ,",
  "tika-s0501t3:507_2": "“kathaṁ asubhasaññādivasena parivattetabbo”ti pucchitabbattā evaṁ asubhasaññādivasena subhasaññādikā",
  "tika-s0501t3:507_3": "parivattetabbāti dassetuṁ “yathā vā panā”tiādi vuttaṁ.",
  "tika-s0501t3:507_4": "Aṭṭhakathāyaṁ pana “idāni asubhasaññādimukhena subhasaññādiparivattanaṁ dassetuṁ ‘yathā vā panā’tiādi vutta”nti vuttaṁ.",
  "tika-s0501t3:507_5": "Sabbasaṅkhāresūti tebhūmakasaṅkhāresu.",
  "tika-s0501t3:507_6": "Āraddhavipassakassa hi tebhūmakā dhammā kilesāsucipaggharaṇakattā asubhato upaṭṭhahanti.",
  "tika-s0501t3:508_0": "“Yadi sarūpatoyeva imesaṁ ime paṭipakkhāti aparivattetabbā siyuṁ,",
  "tika-s0501t3:508_1": "evaṁ sati niravasesā ca paṭipakkhā na sakkā parivattetuṁ,",
  "tika-s0501t3:508_2": "kathaṁ sakkā parivattetu”nti vattabbattā parivattanalakkhaṇaṁ dassento “yaṁ yaṁ vā panā”tiādimāha.",
  "tika-s0501t3:508_3": "Tattha kusalaṁ vā akusalaṁ vā yaṁ yaṁ dhammaṁ parivattetukāmo ācariyo cittena rocayati diṭṭhiyā upagacchati,",
  "tika-s0501t3:508_4": "kusalassa vā akusalassa vā tassa tassa rucikassa upagatassa dhammassa yo paṭipakkho,",
  "tika-s0501t3:508_5": "so paṭipakkhadhammo asaddhammo assa dhammassa aniṭṭhato paccanīkato ajjhāpanno pariññāto.",
  "tika-s0501t3:508_6": "Iṭṭhaṁ vā aniṭṭhaṁ vā yaṁ yaṁ dhammaṁ parivattetukāmo ācariyo cittena rocayati diṭṭhiyā upagacchati,",
  "tika-s0501t3:508_7": "iṭṭhassa vā aniṭṭhassa vā tassa tassa rucikassa dhammassa yo paṭipakkho,",
  "tika-s0501t3:508_8": "so paṭipakkhadhammo assa dhammassa aniṭṭhato paccanīkadhammato ajjhāpanno pariññāto bhavatīti parivattetukāmena",
  "tika-s0501t3:508_9": "icchitabbadhammānurūpapaṭipakkhavasena parivattanaṁ kātabbanti parivattane paṭipakkhalakkhaṇaṁ vuttaṁ.",
  "tika-s0501t3:508_10": "Tena aṭṭhakathāyaṁ vuttaṁ –",
  "tika-s0501t3:508_11": "“paṭipakkhassa lakkhaṇaṁ vibhāvetī”ti.",
  "tika-s0501t3:509_0": "“Evaṁ vuttappakāraṁ parivattanaṁ amhehi kathaṁ saddahitabba”nti vattabbatā “tenāhā”tiādi vuttaṁ.",
  "tika-s0501t3:510_0": "“Ettāvatā parivatto hāro paripuṇṇo,",
  "tika-s0501t3:510_1": "añño niyutto natthī”ti vattabbattā “niyutto parivattano hāro”ti vuttaṁ.",
  "tika-s0501t3:510_2": "Yasmiṁ sutte kusalākusale niddiṭṭhe paṭipakkhavasena nīharitvā yathāsambhavaṁ yo yo parivattano hāro niyutto,",
  "tika-s0501t3:510_3": "tasmiṁ sutte niddiṭṭhe paṭipakkhavasena nīharitvā so so parivattano hāro niyutto niddhāretvā yutto yojitoti attho gahetabboti.",
  "tika-s0501t3:511_0": "Iti parivattanahāravibhaṅge sattibalānurūpā racitā",
  "tika-s0501t3:512_0": "Vibhāvanā niṭṭhitā.",
  "tika-s0501t3:513_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:514_0": "10. Vevacanahāravibhaṅgavibhāvanā",
  "tika-s0501t3:515_0": "37.",
  "tika-s0501t3:515_1": "Yena yena saṁvaṇṇanāvisesabhūtena pavattanahāravibhaṅgena parivattetabbā suttatthā vibhattā,",
  "tika-s0501t3:515_2": "so saṁvaṇṇanāvisesabhūto parivattanahāravibhaṅgo paripuṇṇo,",
  "tika-s0501t3:515_3": "“katamo vevacanahāravibhaṅgo”ti pucchitabbattā “tattha katamo vevacano hāro”tiādi vuttaṁ.",
  "tika-s0501t3:515_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso vevacano hāro vevacanahāravibhaṅgo nāmāti pucchati.",
  "tika-s0501t3:515_5": "“Vevacanāni bahūnī”tiādiniddesassa idāni mayā vuccamāno “ekaṁ bhagavā dhamma”ntiādiko vitthārasaṁvaṇṇanāviseso",
  "tika-s0501t3:515_6": "vevacano hāro vevacanahāravibhaṅgo nāmāti attho gahetabbo.",
  "tika-s0501t3:515_7": "“Yāni vevacanāni niddhāritāni,",
  "tika-s0501t3:515_8": "katamāni tāni vevacanānī”ti pucchitabbattā “yathā eka”ntiādi vuttaṁ.",
  "tika-s0501t3:515_9": "Ekaṁ viññātabbaṁ dhammaṁ sabhāvadhammaṁ paññāpetabbaṁ vā dhammaṁ aññamaññehi yathā yehi pakārehi ceva vevacanehi ca bhagavā niddisati,",
  "tika-s0501t3:515_10": "tathāpakārāni vevacanāni viññātabbānīti attho.",
  "tika-s0501t3:515_11": "“Tāni vevacanāni kinti bhagavā āhā”ti vattabbattā “yathāha bhagavā”tiādi vuttaṁ.",
  "tika-s0501t3:515_12": "Yathā yaṁyaṁpakārāni vevacanāni –",
  "tika-s0501t3:516_0": "“Āsā ca pihā ca abhinandanā ca, anekadhātūsu sarā patiṭṭhitā;",
  "tika-s0501t3:517_0": "Aññāṇamūlappabhavā pajappitā, sabbā mayā byantikatā samūlikā”ti. –",
  "tika-s0501t3:518_0": "Bhagavā āha, taṁtaṁpakārāni vevacanāni viññātabbānīti attho.",
  "tika-s0501t3:519_0": "Ekasseva dhammassa anekehi pariyāyabhūtehi vevacanehi niddisane phalaṁ aṭṭhakathāyaṁ bahudhā vuttaṁ,",
  "tika-s0501t3:519_1": "tasmā amhehi na dassitaṁ.",
  "tika-s0501t3:519_2": "“Katamā āsā,",
  "tika-s0501t3:519_3": "katamā pihādī”ti pucchitabbattā “āsā nāma vuccatī”tiādi vuttaṁ.",
  "tika-s0501t3:519_4": "Yā bhavissassa atthassa āsīsanā avassaṁ āgamissatīti yā āsā assa āsīsantassa puggalassa uppajjati,",
  "tika-s0501t3:519_5": "tassa āsīsanā “āsā nāmā”ti vuccati.",
  "tika-s0501t3:519_6": "Vattamānassa yā patthanā assa patthayantassa uppajjati,",
  "tika-s0501t3:519_7": "seyyataraṁ vā aññaṁ disvā “ediso ahaṁ bhaveyya”nti yā pihā assa pihayantassa uppajjati,",
  "tika-s0501t3:519_8": "sā patthanā “pihā nāmā”ti vuccati.",
  "tika-s0501t3:519_9": "Anāgatatthaṁ ārabbha pavattā taṇhā “āsā”ti vuccati,",
  "tika-s0501t3:519_10": "anāgatapaccuppannatthaṁ ārabbha pavattā taṇhā “pihā”ti vuccati,",
  "tika-s0501t3:519_11": "tathāpi taṇhābhāvena ekattā eko dhammova atthassa icchitassa nipphatti atthanipphatti,",
  "tika-s0501t3:519_12": "paṭipāleti etāya taṇhāyāti paṭipālanā,",
  "tika-s0501t3:519_13": "atthanipphattiyā paṭipālanāti atthanipphattipaṭipālanā.",
  "tika-s0501t3:519_14": "Yā taṇhā assa pālayantassa puggalassa uppajjati,",
  "tika-s0501t3:519_15": "sā taṇhā “abhinandanā”ti vuccati.",
  "tika-s0501t3:520_0": "“Yā atthanipphatti taṇhāya paṭipāletabbā,",
  "tika-s0501t3:520_1": "katamā sā atthanipphattī”ti pucchitabbattā taṁ atthanipphattiṁ sattato vā saṅkhārato vā vibhajitvā dassento “piyaṁ vā ñātiṁ,",
  "tika-s0501t3:520_2": "piyaṁ vā dhamma”ntiādimāha.",
  "tika-s0501t3:520_3": "Tattha “ñāti”nti iminā mittabandhavādayopi gahitā.",
  "tika-s0501t3:520_4": "Dhammaṁ pana piyarūpārammaṇādikaṁ chabbidhampi yāya taṇhāya taṇhiko abhinandati,",
  "tika-s0501t3:520_5": "sā taṇhā “abhinandanā nāmā”ti vuccati.",
  "tika-s0501t3:520_6": "Paṭikkūlaṁ ñātiṁ vā dhammaṁ vā vipallāsavasena appaṭikkūlaṁ ñātiṁ vā dhammaṁ vā sabhāvavasena appaṭikkūlato yāya taṇhāya taṇhiko abhinandati,",
  "tika-s0501t3:520_7": "sā taṇhā vā “abhinandanā nāmā”ti vuccatīti yojetvā attho gahetabbo.",
  "tika-s0501t3:521_0": "“Yāsu anekāsu dhātūsu vuttappakārā taṇhā ‘sarā’ti bhagavatā vuttā,",
  "tika-s0501t3:521_1": "katamā tā dhātuyo”ti pucchitabbattā tā dhātuyo sarūpato dassetuṁ “cakkhudhātū”tiādi vuttaṁ.",
  "tika-s0501t3:522_0": "“Tāsu dhātūsu katamāya dhātuyā katamā sarā patiṭṭhitā pavattā”ti pucchitabbattā imāya dhātuyā ayaṁ sarā",
  "tika-s0501t3:522_1": "patiṭṭhitā pavattāti niyametvā dassetuṁ “sarāti keci rūpādhimuttā”tiādi vuttaṁ.",
  "tika-s0501t3:522_2": "Tattha kecīti sarāsaṅkhātāya rūpataṇhāya taṇhikā puggalā.",
  "tika-s0501t3:522_3": "Rūpādhimuttāti rūpadhātusaṅkhāte ārammaṇe adhimuttā ajjhositā.",
  "tika-s0501t3:522_4": "Iminā padena rūpataṇhāsaṅkhātā sarā rūpadhātuyā patiṭṭhitā pavattāti gahitā,",
  "tika-s0501t3:522_5": "“keci saddādhimuttā”tiādīhipi saddataṇhāsaṅkhātādayo sarā saddadhātuyādīsu patiṭṭhitā pavattā sarāva gahitā.",
  "tika-s0501t3:522_6": "Keci dhammādhimuttāti ettha dhammaggahaṇena cakkhudhātusotadhātughānadhātujivhādhātukāyadhātusattaviññāṇadhātudhammadhātuyo gahitā,",
  "tika-s0501t3:522_7": "tasmā aṭṭhārasa dhātuyo patiṭṭhānabhāvena gahitāpi chabbidhāva gahitāti daṭṭhabbā.",
  "tika-s0501t3:522_8": "“Rūpādhimuttādīsu kittakāni padāni taṇhāpakkhe taṇhāya vevacanā”ti pucchitabbattā etādisāni ettakāni",
  "tika-s0501t3:522_9": "padāni taṇhāpakkhe taṇhāvevacanānīti niyametvā dassetuṁ “tattha yāni cha gehasitānī”tiādi vuttaṁ.",
  "tika-s0501t3:522_10": "Tatthāti tesu chasu rūpādīsu.",
  "tika-s0501t3:522_11": "Cha gehasitāni domanassānīti chasu rūpādīsu pavattaṁ taṇhāpemaṁ nissāya pavattāni cha domanassāni.",
  "tika-s0501t3:522_12": "Esa nayo sesesupi.",
  "tika-s0501t3:522_13": "“Cha upekkhā gehasitāpi bhagavatā vuttā,",
  "tika-s0501t3:522_14": "kasmā na gahitā”ti vattabbattā “yā cha upekkhā gehasitā,",
  "tika-s0501t3:522_15": "ayaṁ diṭṭhipakkho”ti vuttaṁ,",
  "tika-s0501t3:522_16": "diṭṭhipakkhattā na gahitāti attho.",
  "tika-s0501t3:523_0": "38.",
  "tika-s0501t3:523_1": "“Kathaṁ vuttappakārā taṇhā eva gahitā”ti vattabbattā “sāyeva patthanākārenā”tiādi vuttaṁ.",
  "tika-s0501t3:523_2": "Sā vuttappakārā eva taṇhā patthanākārena pavattanato āsādipariyāyena vuttā,",
  "tika-s0501t3:523_3": "rūpādiārammaṇadhammesu nandanato “dhammanandī”ti pariyāyena vuttā,",
  "tika-s0501t3:523_4": "rūpādiārammaṇadhammesu gilitvā pariniṭṭhapeti viya ajjhosāya tiṭṭhanato “dhammajjhosāna”nti pariyāyena vuttā,",
  "tika-s0501t3:523_5": "tasmā taṇhāya vevacanāni honti.",
  "tika-s0501t3:524_0": "Taṇhāya vevacanāni ācariyena niddiṭṭhāni,",
  "tika-s0501t3:524_1": "amhehi ca ñātāni,",
  "tika-s0501t3:524_2": "“katamāni cittassa vevacanānī”ti pucchitabbattā “cittaṁ mano”tiādi vuttaṁ.",
  "tika-s0501t3:524_3": "“Ārammaṇaṁ cintetīti cittaṁ.",
  "tika-s0501t3:524_4": "Manati jānātīti mano.",
  "tika-s0501t3:524_5": "Vijānātīti viññāṇa”ntiādinā attho pakaraṇesu vuttova,",
  "tika-s0501t3:524_6": "tasmā amhehi na vitthārito.",
  "tika-s0501t3:524_7": "Vevacanāniyeva imāni imassa vevacanānīti ettakāniyeva kathayissāma.",
  "tika-s0501t3:524_8": "“Paññindriyaṁ paññābala”ntiādīni paññāvevacanāni.",
  "tika-s0501t3:525_0": "“Arahaṁ sammāsambuddho”tiādīni buddhassa vevacanāni.",
  "tika-s0501t3:525_1": "“Tāni kattha desitānī”ti pucchitabbattā “yathā ca buddhānussatiyaṁ vutta”ntiādi vuttaṁ.",
  "tika-s0501t3:525_2": "Buddhānussatidesanāyaṁ yathā ca yaṁyaṁpakāraṁ vevacanaṁ bhagavatā “itipi so bhagavā arahaṁ…pe…",
  "tika-s0501t3:525_3": "bhagavato”ti vuttaṁ,",
  "tika-s0501t3:525_4": "etaṁpakāraṁ vevacanaṁ buddhānussatiyā vevacanaṁ buddhassa vevacananti daṭṭhabbaṁ.",
  "tika-s0501t3:525_5": "“Yathā ca dhammānussatiyaṁ vutta”ntiādīsupi evameva yojanā kātabbā.",
  "tika-s0501t3:526_0": "“Tenāhā”tiādyānusandhyādiattho ceva “niyutto vevacano hāro”tiānusandhyādiattho ca vuttanayānusārena veditabbo.",
  "tika-s0501t3:527_0": "Iti vevacanahāravibhaṅge sattibalānurūpā racitā",
  "tika-s0501t3:528_0": "Vibhāvanā niṭṭhitā.",
  "tika-s0501t3:529_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:530_0": "11. Paññattihāravibhaṅgavibhāvanā",
  "tika-s0501t3:531_0": "39.",
  "tika-s0501t3:531_1": "Yena yena saṁvaṇṇanāvisesabhūtena vibhaṅgena vevacanāni vibhattāni,",
  "tika-s0501t3:531_2": "so saṁvaṇṇanāvisesabhūto vibhaṅgo paripuṇṇo,",
  "tika-s0501t3:531_3": "“katamo paññattihāravibhaṅgo”ti pucchitabbattā “tattha katamo paññattihāro”tiādi vuttaṁ.",
  "tika-s0501t3:531_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso paññattihāro paññattihāravibhaṅgo nāmāti pucchati.",
  "tika-s0501t3:531_5": "“Ekaṁ bhagavā dhammaṁ paññattīhi vividhāhi desetī”tiādiniddesassa idāni mayā vuccamāno “yā pakatikathāya",
  "tika-s0501t3:531_6": "desanā”tiādiko vitthārasaṁvaṇṇanāviseso paññattihāro paññattihāravibhaṅgo nāmāti gahetabbo.",
  "tika-s0501t3:532_0": "“Yāhi vividhāhi paññattīhi ekaṁ dhammaṁ bhagavā deseti,",
  "tika-s0501t3:532_1": "katamā tā vividhā paññattiyo”ti pucchitabbattā “yā pakatikathāyā”tiādi vuttaṁ.",
  "tika-s0501t3:532_2": "Tattha pakatikathāyāti assādādipadatthavisesaṁ aniddhāretvā atthasabhāvena pavattāya kathāya sādhukaṁ",
  "tika-s0501t3:532_3": "manasikāradhammakathāya yā desanā yathādhippetamatthaṁ veneyyasantāne nikkhipati patiṭṭhapeti pakārena ñāpeti,",
  "tika-s0501t3:532_4": "tasmā nikkhepapaññatti,",
  "tika-s0501t3:532_5": "tāya paññattiyā dhammaṁ desetīti attho.",
  "tika-s0501t3:532_6": "“Yā paññatti ‘pakatikathāya desanā’ti vuttā,",
  "tika-s0501t3:532_7": "katamā sā”ti pucchitabbattā tathā pucchitvā vitthārato dassetuṁ “kā ca pakatikathāya desanā”tiādi vuttaṁ.",
  "tika-s0501t3:532_8": "Aṭṭhakathāyaṁ pana –“iti ‘pakatikathāya desanā’ti saṅkhepena vuttamatthaṁ vitthārena vibhajituṁ ‘kā ca",
  "tika-s0501t3:532_9": "pakatikathāya desanā’ti pucchitvā ‘cattāri saccānī’tiādimāhā”ti vuttaṁ.",
  "tika-s0501t3:532_10": "Tattha desanādesetabbassa bhedabhāvepi abhedopacārena “desanā cattāri saccānī”ti vuttaṁ,",
  "tika-s0501t3:532_11": "catunnaṁ saccānaṁ paññatti desanā nāmāti attho.",
  "tika-s0501t3:533_0": "“Kathaṁ taṁ saccapaññattiṁ bhagavā āhā”ti pucchitabbattā “yathā bhagavā āhā”ti vuttaṁ.",
  "tika-s0501t3:533_1": "Yathā yena pakārena bhagavā yaṁ yaṁ paññattiṁ āha,",
  "tika-s0501t3:533_2": "tathā tena pakārena sā paññatti jānitabbā.",
  "tika-s0501t3:533_3": "“Idaṁ dukkha”nti yaṁ paññattiṁ bhagavā āha,",
  "tika-s0501t3:533_4": "ayaṁ “idaṁ dukkha”nti paññatti pañcannaṁ khandhānaṁ nikkhepapaññatti,",
  "tika-s0501t3:533_5": "channaṁ dhātūnaṁ nikkhepapaññatti,",
  "tika-s0501t3:533_6": "aṭṭhārasannaṁ dhātūnaṁ nikkhepapaññatti,",
  "tika-s0501t3:533_7": "dvādasannaṁ āyatanānaṁ nikkhepapaññatti,",
  "tika-s0501t3:533_8": "dasannaṁ indriyānaṁ nikkhepapaññattīti yojanā kātabbā.",
  "tika-s0501t3:533_9": "Khandhadhātuāyatanindriyāni ca lokiyāneva.",
  "tika-s0501t3:533_10": "Pīḷanasaṅkhatasantāpavipariṇāmatthatāsāmaññena ekattaṁ upanetvā “idaṁ dukkha”nti vuttā.",
  "tika-s0501t3:533_11": "Dasannaṁ indriyānanti cakkhusotaghānajivhākāyaitthipurisajīvitamanavedanindriyānaṁ dasannaṁ.",
  "tika-s0501t3:533_12": "Anubhavanalakkhaṇena ekalakkhaṇattā vedanindriyaṁ ekanti gahitaṁ,",
  "tika-s0501t3:533_13": "saddhindriyādīni pana maggapariyāpannattā na gahitāni.",
  "tika-s0501t3:534_0": "Kabaḷīkāreti ṭhānūpacārena voharite ojāsaṅkhāte āhāre,",
  "tika-s0501t3:534_1": "rāgo ariyamaggena appahātabbattā anusayavasena,",
  "tika-s0501t3:534_2": "āsāvasena vā patthanāvasena vā atthi nandī.",
  "tika-s0501t3:534_3": "Atthi taṇhāti etthāpi eseva nayo.",
  "tika-s0501t3:534_4": "Patiṭṭhitaṁ viruḷhanti paṭisandhiākaḍḍhanasamatthatāpattiyā patiṭṭhitattā patiṭṭhitañceva viruḷhañcāti gahetabbaṁ.",
  "tika-s0501t3:534_5": "Saṅkhārānanti punabbhavanibbattakassa bhavassa abhinibbattihetukānaṁ saṅkhārānaṁ.",
  "tika-s0501t3:534_6": "Jātijarāmaraṇanti abhinibbattanalakkhaṇā jāti,",
  "tika-s0501t3:534_7": "na uppādova,",
  "tika-s0501t3:534_8": "paripākalakkhaṇā jarā,",
  "tika-s0501t3:534_9": "na ṭhitiyeva,",
  "tika-s0501t3:534_10": "bhedanalakkhaṇaṁ maraṇaṁ,",
  "tika-s0501t3:534_11": "na bhaṅgameva.",
  "tika-s0501t3:534_12": "Tena vuttaṁ “sasokaṁ sadaraṁ saupāyāsa”nti.",
  "tika-s0501t3:535_0": "“Phasse ce,",
  "tika-s0501t3:535_1": "bhikkhave, āhāre…pe…",
  "tika-s0501t3:535_2": "manosañcetanāya ce,",
  "tika-s0501t3:535_3": "bhikkhave, āhāre…pe…",
  "tika-s0501t3:535_4": "viññāṇe ce,",
  "tika-s0501t3:535_5": "bhikkhave,",
  "tika-s0501t3:535_6": "āhāre atthi rāgo…pe…",
  "tika-s0501t3:535_7": "vadāmī”ti ayaṁ paññatti dukkhassa ca samudayassa ca pabhavassa paññāpanato pabhavapaññatti nāma.",
  "tika-s0501t3:536_0": "Vaṭṭavasena paññattibhedo ācariyena vibhatto,",
  "tika-s0501t3:536_1": "amhehi ca ñāto,",
  "tika-s0501t3:536_2": "“kathaṁ vivaṭṭavasena paññattibhedo vibhatto”ti vattabbattā “kabaḷīkāre ce,",
  "tika-s0501t3:536_3": "bhikkhave,",
  "tika-s0501t3:536_4": "āhāre natthi rāgo”tiādi vuttaṁ.",
  "tika-s0501t3:536_5": "“Kabaḷīkāre…pe…",
  "tika-s0501t3:536_6": "anupāyāsanti vadāmī”ti ayaṁ paññatti dukkhassa pariññāya ca paññāpanato pariññāpaññatti nāma,",
  "tika-s0501t3:536_7": "samudayassa pahānassa ca paññāpanato pahānapaññatti nāma,",
  "tika-s0501t3:536_8": "maggassa bhāvanāya ca paññāpanato bhāvanāpaññatti nāma,",
  "tika-s0501t3:536_9": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t3:537_0": "40.",
  "tika-s0501t3:537_1": "Vivaṭṭavasena paññattibhedo ācariyena vibhatto,",
  "tika-s0501t3:537_2": "amhehi ca ñāto,",
  "tika-s0501t3:537_3": "“kathaṁ sammasanavasena paññattibhedo vibhatto”ti vattabbattā “samādhiṁ,",
  "tika-s0501t3:537_4": "bhikkhave,",
  "tika-s0501t3:537_5": "bhāvethā”tiādi vuttaṁ.",
  "tika-s0501t3:537_6": "“Samādhiṁ,",
  "tika-s0501t3:537_7": "bhikkhave,",
  "tika-s0501t3:537_8": "bhāvetha…pe…",
  "tika-s0501t3:537_9": "yathābhūtaṁ pajānātī”ti ayaṁ paññatti maggassa bhāvanāya ca paññāpanato bhāvanāpaññatti nāma,",
  "tika-s0501t3:537_10": "dukkhassa pariññāya ca paññāpanato pariññāpaññatti nāma,",
  "tika-s0501t3:537_11": "samudayassa pahānassa ca paññāpanato pahānapaññatti nāma,",
  "tika-s0501t3:537_12": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t3:538_0": "Sammasanavasena paññattibhedo ācariyena vibhatto,",
  "tika-s0501t3:538_1": "amhehi ca ñāto,",
  "tika-s0501t3:538_2": "“kathaṁ upādānakkhandhavasena paññattibhedo vibhatto”ti vattabbattā “rūpaṁ, rādha,",
  "tika-s0501t3:538_3": "vikirathā”tiādi vuttaṁ. “Rūpaṁ, rādha,",
  "tika-s0501t3:538_4": "vikiratha…pe…",
  "tika-s0501t3:538_5": "nibbāna”nti ayaṁ paññatti taṇhāsaṅkhātassa rodhassa nirodhassa ca paññāpanato nirodhapaññatti nāma,",
  "tika-s0501t3:538_6": "assādassa nibbidāya ca paññāpanato nibbidāpaññatti nāma,",
  "tika-s0501t3:538_7": "dukkhassa pariññāya ca paññāpanato pariññāpaññatti nāma,",
  "tika-s0501t3:538_8": "samudayassa pahānassa ca paññāpanato pahānapaññatti nāma,",
  "tika-s0501t3:538_9": "maggassa bhāvanāya ca paññāpanato bhāvanāpaññatti nāma,",
  "tika-s0501t3:538_10": "nirodhassa sacchikiriyāya ca paññāpanato sacchikiriyāpaññatti nāma.",
  "tika-s0501t3:539_0": "“Rūpavedanāsaññāsaṅkhāraviññāṇāni vikiranto viddhaṁsento vikīḷaniyaṁ karonto paññāya taṇhākkhayāya paṭipajjanto",
  "tika-s0501t3:539_1": "kiṁ pajānātī”ti pucchitabbattā “so ‘idaṁ dukkha’nti yathābhūtaṁ pajānātī”tiādi vuttaṁ.",
  "tika-s0501t3:539_2": "“So ‘idaṁ dukkha’nti yathābhūtaṁ pajānātīti…pe…",
  "tika-s0501t3:539_3": "nirodhagāminipaṭipadāti yathābhūtaṁ pajānātī”ti ayaṁ paññatti saccānaṁ paṭivedhassa paññāpanato paṭivedhapaññatti nāma,",
  "tika-s0501t3:539_4": "dassanabhūmiyā nikkhepassa ca paññāpanato nikkhepapaññatti nāma,",
  "tika-s0501t3:539_5": "maggassa bhāvanāya ca paññāpanato bhāvanāpaññatti nāma,",
  "tika-s0501t3:539_6": "sotāpattiphalassa sacchikiriyāya ca paññāpanato sacchikiriyāpaññatti nāma.",
  "tika-s0501t3:539_7": "“So ‘ime āsavā’ti yathābhūtaṁ pajānāti…pe…",
  "tika-s0501t3:539_8": "‘āsavā asesaṁ nirujjhantī’ti yathābhūtaṁ pajānātī”ti ayaṁ paññatti khayeñāṇassa uppādassa ca paññāpanato uppādapaññatti nāma,",
  "tika-s0501t3:539_9": "anuppādeñāṇassa okāsassa ca paññāpanato okāsapaññatti nāma,",
  "tika-s0501t3:539_10": "maggassa bhāvanāya ca paññāpanato bhāvanāpaññatti nāma,",
  "tika-s0501t3:539_11": "dukkhassa pariññāya ca paññāpanato pariññāpaññatti nāma,",
  "tika-s0501t3:539_12": "samudayassa pahānassa ca paññāpanato pahānapaññatti nāma,",
  "tika-s0501t3:539_13": "vīriyindriyassa ārambhassa ca paññāpanato ārambhapaññatti nāma,",
  "tika-s0501t3:539_14": "āsāṭikānaṁ āhaṭanāya ca paññāpanato āhaṭanāpaññatti nāma,",
  "tika-s0501t3:539_15": "bhāvanābhūmiyā nikkhepassa ca paññāpanato nikkhepapaññatti nāma,",
  "tika-s0501t3:539_16": "pāpakānaṁ akusalānaṁ dhammānaṁ abhinighātassa ca paññāpanato abhinighātapaññatti nāma.",
  "tika-s0501t3:540_0": "41.",
  "tika-s0501t3:540_1": "Vaṭṭavasena vā vivaṭṭavasena vā dhammasammasanavasena vā upādānakkhandhavasena vā pajānanavasena vā saccesu",
  "tika-s0501t3:540_2": "nānāvidho paññattibhedo ācariyena vibhatto,",
  "tika-s0501t3:540_3": "amhehi ca ñāto,",
  "tika-s0501t3:540_4": "“kathaṁ teparivaṭṭavasena saccesu paññattibhedo vibhatto”ti vattabbattā teparivaṭṭavasena saccesu paññattibhedaṁ dassetuṁ “idaṁ dukkhanti me,",
  "tika-s0501t3:540_5": "bhikkhave”tiādi āraddhaṁ.",
  "tika-s0501t3:540_6": "Aṭṭhakathāyaṁ pana –",
  "tika-s0501t3:540_7": "“evaṁ vaṭṭavivaṭṭamukhena sammasanaupādānakkhandhamukheneva saccesu paññattivibhāgaṁ dassetvā idāni teparivaṭṭavasena",
  "tika-s0501t3:540_8": "dassetuṁ ‘idaṁ dukkhanti me bhikkhave’tiādi āraddha”nti vuttaṁ.",
  "tika-s0501t3:540_9": "Tattha pubbe parijānanato paṭṭhāya.",
  "tika-s0501t3:540_10": "Ananussutesūti parijānanavasena ananussutesu catūsu saccadhammesu.",
  "tika-s0501t3:540_11": "Cakkhunti paṭhamaṁ nibbānadassanaṭṭhena cakkhu nāma.",
  "tika-s0501t3:540_12": "Yathāsabhāvato kiccaparijānanaṭṭhena sacchikiriyaparijānanaṭṭhena ñāṇaṁ nāma.",
  "tika-s0501t3:540_13": "Yathāsabhāvato kiccaparijānanādīnaṁ paṭivijjhitvā pajānanaṭṭhena paññā nāma.",
  "tika-s0501t3:540_14": "Tathā viditakaraṇaṭṭhena vijjā nāma.",
  "tika-s0501t3:540_15": "Ālokobhāsakaraṇaṭṭhena āloko nāma.",
  "tika-s0501t3:540_16": "Idaṁ cakkhādikaṁ sabbaṁ paññāvevacanameva.",
  "tika-s0501t3:540_17": "“Idaṁ dukkhanti me bhikkhave…pe…",
  "tika-s0501t3:540_18": "udapādī”ti ayaṁ paññatti saccānaṁ desanāya paññāpanato desanāpaññatti nāma,",
  "tika-s0501t3:540_19": "sutamayiyā paññāya nikkhepassa ca paññāpanato nikkhepapaññatti nāma,",
  "tika-s0501t3:540_20": "anaññātaññassāmītindriyassa sacchikiriyāya ca paññāpanato sacchikiriyāpaññatti nāma,",
  "tika-s0501t3:540_21": "dhammacakkassa pavattanāya ca paññāpanato pavattanāpaññatti nāma.",
  "tika-s0501t3:541_0": "“Taṁ kho panidaṁ dukkhaṁ pariññeyyaṁ…pe…",
  "tika-s0501t3:541_1": "udapādī”ti ayaṁ paññatti maggassa bhāvanāya paññāpanato bhāvanāpaññatti nāma,",
  "tika-s0501t3:541_2": "cintāmayiyā paññāya nikkhepassa ca paññāpanato nikkhepapaññatti nāma,",
  "tika-s0501t3:541_3": "aññindriyassa sacchikiriyāya ca paññāpanato sacchikiriyāpaññatti nāma.",
  "tika-s0501t3:542_0": "“Taṁ kho panidaṁ dukkhaṁ pariññātaṁ…pe…",
  "tika-s0501t3:542_1": "udapādī”ti ayaṁ paññatti maggassa bhāvanāya paññāpanato bhāvanāpaññatti nāma,",
  "tika-s0501t3:542_2": "bhāvanāmayiyā paññāya nikkhepassa ca paññāpanato nikkhepapaññatti nāma,",
  "tika-s0501t3:542_3": "aññātāvino indriyassa sacchikiriyāya ca paññāpanato sacchikiriyāpaññatti nāma,",
  "tika-s0501t3:542_4": "dhammacakkassa pavattanāya ca paññāpanato pavattanāpaññatti nāma.",
  "tika-s0501t3:543_0": "Teparivaṭṭavasena saccesu nānāvidho paññattibhedo ācariyena vibhatto,",
  "tika-s0501t3:543_1": "amhehi ca ñāto,",
  "tika-s0501t3:543_2": "“kathaṁ kusalākusalādivasena desitadhammassa paññattibhedo vibhatto”ti vattabbattā “tulamatulañca sambhava”ntiādi vuttaṁ.",
  "tika-s0501t3:543_3": "Atha vā dhammacakkasutte paññattibhedo ācariyena vibhatto,",
  "tika-s0501t3:543_4": "amhehi ca ñāto,",
  "tika-s0501t3:543_5": "“tulamatulañcātiādigāthāya kathaṁ paññattibhedo vibhatto”ti vattabbattā “tulamatulañcā”tiādi vuttaṁ.",
  "tika-s0501t3:543_6": "Tulīyati paricchijjīyatīti tulaṁ,",
  "tika-s0501t3:543_7": "kāmāvacarakammaṁ,",
  "tika-s0501t3:543_8": "natthi tulaṁ sadisaṁ aññaṁ lokiyakammaṁ assa mahaggatakammassāti atulaṁ,",
  "tika-s0501t3:543_9": "rūpārūpāvacarakammaṁ.",
  "tika-s0501t3:543_10": "Punabbhavaṁ sambhavati etena saṅkhārenāti sambhavo,",
  "tika-s0501t3:543_11": "taṁ sambhavaṁ.",
  "tika-s0501t3:543_12": "Punabbhavaṁ saṅkharotīti bhavasaṅkhāro.",
  "tika-s0501t3:543_13": "Ajjhatte vipassanāvasena ramatīti ajjhattarato.",
  "tika-s0501t3:543_14": "Samathavasena samādhiyatīti samāhito.",
  "tika-s0501t3:543_15": "Attani sambhavatīti attasambhavo,",
  "tika-s0501t3:543_16": "taṁ attasambhavaṁ.",
  "tika-s0501t3:543_17": "Muni sambuddho sambhavaṁ bhavasaṅkhāraṁ tulañca atulañca avassaji,",
  "tika-s0501t3:543_18": "ajjhattarato samāhito kavacaṁ abhindi iva,",
  "tika-s0501t3:543_19": "evaṁ attasambhavaṁ abhindi padālayīti yojanā kātabbā.",
  "tika-s0501t3:543_20": "Atha vā muni sambuddho “pañcakkhandhā aniccā dukkhā anattā vipariṇāmadhammā,",
  "tika-s0501t3:543_21": "nibbānaṁ pana niccaṁ sukhaṁ asaṅkhataṁ avipariṇāmadhamma”nti tulaṁ tulayanto atulaṁ nibbānaṁ disvā sambhavaṁ bhavasaṅkhāraṁ ariyamaggena avassaji.",
  "tika-s0501t3:543_22": "Kathaṁ avassaji?",
  "tika-s0501t3:543_23": "So hi muni vipassanāvasena ajjhattarato ca hutvā,",
  "tika-s0501t3:543_24": "samathavasena upacārappanāsu samāhito ca hutvā kavacaṁ abhindi iva,",
  "tika-s0501t3:543_25": "evaṁ attasambhavaṁ attani sañjātaṁ kilesaṁ abhindi padālayi,",
  "tika-s0501t3:543_26": "kilesābhāvena kammañca jahīti gāthāttho gahetabbo.",
  "tika-s0501t3:544_0": "“Tulamatulañca sambhava”nti paññatti sabbadhammānaṁ abhiññāya paññāpanato abhiññāpaññatti nāma,",
  "tika-s0501t3:544_1": "dhammapaṭisambhidāya nikkhepassa ca paññāpanato nikkhepapaññatti nāma,",
  "tika-s0501t3:544_2": "“bhavasaṅkhāramavassaji munī”ti paññatti samudayassa pariccāgassa ca paññāpanato pariccāgapaññatti nāma,",
  "tika-s0501t3:544_3": "dukkhassa pariññāya ca paññāpanato pariññāpaññatti nāma,",
  "tika-s0501t3:544_4": "“ajjhattarato samāhito”ti paññatti kāyagatāya satiyā bhāvanāya ca paññāpanato bhāvanāpaññatti nāma,",
  "tika-s0501t3:544_5": "cittekaggatāya ṭhitiyā ca paññāpanato ṭhitipaññatti nāma,",
  "tika-s0501t3:544_6": "“abhindi kavacamivattasambhava”nti paññatti cittassa abhinibbidāya ca paññāpanato abhinibbidāpaññatti nāma,",
  "tika-s0501t3:544_7": "sabbaññutāya upādānassa ca paññāpanato upādānapaññatti nāma,",
  "tika-s0501t3:544_8": "avijjāṇḍakosānaṁ padālanāya ca paññāpanato padālapaññatti nāma,",
  "tika-s0501t3:544_9": "“yathāvutto paññattippabhedo kena saddahitabbo”ti vattabbattā “tenāhā”tiādi vuttaṁ.",
  "tika-s0501t3:544_10": "Tathāvuttassa paññattippabhedassa sambhavato bhagavā yaṁ “tulamatula”ntiādigāthamāha,",
  "tika-s0501t3:544_11": "tathāsambhavato yathāvuttāya gāthāya yathāvutto paññattippabhedo saddahitabboti.",
  "tika-s0501t3:545_0": "“Tulamatulañcā”tiādigāthāyaṁ paññattippabhedo ācariyena vibhatto, amhehi ca ñāto.",
  "tika-s0501t3:546_0": "‘Yo dukkhamaddakkhi yatonidānaṁ, kāmesu so jantu kathaṁ nameyya;",
  "tika-s0501t3:547_0": "Kāmā hi loke saṅgoti ñatvā, tesaṁ satīmā vinayāya sikkhe’ti. –",
  "tika-s0501t3:548_0": "Gāthāyaṁ pana kathaṁ paññattibhedo vibhatto”ti vattabbattā “yo dukkhamaddakkhī”tiādi vuttaṁ.",
  "tika-s0501t3:548_1": "Yo āraddhavipassako jantu yatonidānaṁ sabbaṁ tebhūmakaṁ hetuphalaṁ dukkhaṁ addakkhi,",
  "tika-s0501t3:548_2": "so āraddhavipassako jantu kāmesu kathaṁ nameyya nametuṁ nārahati.",
  "tika-s0501t3:548_3": "Kāmā loke “saṅgo”ti hi yasmā passitabbā,",
  "tika-s0501t3:548_4": "tasmā nametuṁ nārahati,",
  "tika-s0501t3:548_5": "iti etaṁ dukkhabhāvaṁ dukkhahetubhāvaṁ ñatvā tesaṁ kāmānaṁ vinayāya vūpasamāya satimā kāyagatāsatisampanno",
  "tika-s0501t3:548_6": "tīṇi sikkhāni sikkhe sikkheyyāti gāthāttho saṅkhepena viññātabbo.",
  "tika-s0501t3:548_7": "Aṭṭhakathāyaṁ pana vitthārena saṁvaṇṇito.",
  "tika-s0501t3:549_0": "“Yo dukkha”nti paññatti dukkhassa vevacanassa ca pariññāya ca paññāpanato vevacanapaññatti,",
  "tika-s0501t3:549_1": "pariññāpaññatti ca hoti.",
  "tika-s0501t3:549_2": "“Yatonidāna”nti paññatti samudayassa pabhavassa ca pahānassa ca paññāpanato pabhavapaññatti ceva pahānapaññatti ca hoti.",
  "tika-s0501t3:549_3": "“Addakkhī”ti paññatti ñāṇacakkhussa vevacanassa ca paṭivedhassa ca paññāpanato vevacanapaññatti ceva paṭivedhapaññatti ca hoti.",
  "tika-s0501t3:549_4": "“Kāmesu so jantu kathaṁ nameyyā”ti paññatti kāmataṇhāya vevacanassa ca anabhinivisassa ca paññāpanato",
  "tika-s0501t3:549_5": "vevacanapaññatti ceva anabhinivesapaññatti ca hoti.",
  "tika-s0501t3:549_6": "“Kāmā hi loke saṅgoti ñatvā”ti paññatti kāmānaṁ paccatthikato dassanassa ca paññāpanato dassanapaññatti nāma.",
  "tika-s0501t3:549_7": "Kāmā hi anatthajānanato paccatthikasadisā.",
  "tika-s0501t3:550_0": "“Kīdisā hutvā anatthajanakā”ti pucchitabbattā “kāmā hī”tiādi vuttaṁ.",
  "tika-s0501t3:550_1": "Kāmā rāgaggiādīhi antodayhanato aṅgārakāsūpamā ca,",
  "tika-s0501t3:550_2": "pūtibhāvāpajjanato maṁsapesūpamā ca,",
  "tika-s0501t3:550_3": "bahi aññena dayhanato pāvakakappā jalitaggikkhandhūpamā ca,",
  "tika-s0501t3:550_4": "patiṭṭhānābhāvato papātūpamā ca,",
  "tika-s0501t3:550_5": "visasadisehi dosādīhi parahiṁsanato uragopamā ca.",
  "tika-s0501t3:550_6": "“Tesaṁ satīmā”ti paññatti pahānāya apacayassa ca paññāpanato apacayapaññatti nāma,",
  "tika-s0501t3:550_7": "kāyagatāya satiyā nikkhepassa ca paññāpanato nikkhepapaññatti nāma,",
  "tika-s0501t3:550_8": "maggassa bhāvanāya ca paññāpanato bhāvanāpaññatti nāma.",
  "tika-s0501t3:550_9": "“Vinayāya sikkhe”ti paññattirāgavinayassa dosavinayassa mohavinayassa paṭivedhassa ca paññāpanato paṭivedhapaññatti nāma.",
  "tika-s0501t3:550_10": "“Jantū”ti paññatti yogissa vevacanassa ca paññāpanato vevacanapaññatti nāma.",
  "tika-s0501t3:551_0": "“Jantūti sāmaññasattavācako saddo kasmā yogivācakoti viññātabbo”ti vattabbattā “yadā hī”tiādi vuttaṁ.",
  "tika-s0501t3:551_1": "Yogī yadā yasmiṁ kāle kāmā saṅgoti pajānāti,",
  "tika-s0501t3:551_2": "tadā tasmiṁ kāle so yogī kāmānaṁ anuppādāya kusale dhamme kāyagatāsatiādīhi uppādayati,",
  "tika-s0501t3:551_3": "so kusale dhamme uppādento yogī anuppannānaṁ kusalānaṁ dhammānaṁ uppādāya vāyamati kusalavīriyaṁ karoti,",
  "tika-s0501t3:551_4": "tasmā yogīvācako jantusaddoti viññātabbo.",
  "tika-s0501t3:551_5": "“Jantū”ti ayaṁ paññatti appattassa kusalassa jhānadhammādikassa pattiyā vāyāmassa ca paññāpanato vāyāmapaññatti nāma,",
  "tika-s0501t3:551_6": "oramattikāya asantuṭṭhiyā nikkhepassa ca paññāpanato nikkhepapaññatti nāma.",
  "tika-s0501t3:551_7": "“So anuppannānaṁ kusalānaṁ dhammānaṁ uppādāya vāyamatī”ti ayaṁ paññatti vāyāmapaññatti,",
  "tika-s0501t3:551_8": "“hetuso uppannānaṁ kusalānaṁ dhammānaṁ ṭhitiyā vāyamatīti paññatti katamā paññattī”ti pucchitabbattā “tattha so uppannāna”ntiādi vuttaṁ.",
  "tika-s0501t3:551_9": "Tattha tasmiṁ “anuppannāna”ntiādimhi.",
  "tika-s0501t3:551_10": "“So uppannānaṁ kusalānaṁ dhammānaṁ ṭhitiyā vāyamatī”ti ayaṁ paññatti bhāvanāya appamādassa ca paññāpanato appamādapaññatti nāma,",
  "tika-s0501t3:551_11": "vīriyindriyassa nikkhepassa ca paññāpanato nikkhepapaññatti nāma,",
  "tika-s0501t3:551_12": "kusalānaṁ dhammānaṁ ārakkhassa ca paññāpanato ārakkhapaññatti nāma,",
  "tika-s0501t3:551_13": "adhicittasikkhāya ṭhitiyā ca paññāpanato ṭhitipaññatti nāma.",
  "tika-s0501t3:551_14": "“Kena yathāvuttappakāro paññattippabhedo saddahitabbo”ti vattabbattā “tenāhā”tiādi vuttaṁ.",
  "tika-s0501t3:552_0": "“Yo dukkhamaddakkhi yatonidāna”ntiādigāthāya paññattippabhedo ācariyena vibhatto, amhehi ca ñāto.",
  "tika-s0501t3:553_0": "“Mohasambandhano loko, bhabbarūpova dissati;",
  "tika-s0501t3:554_0": "Upadhibandhano bālo, tamasā parivārito;",
  "tika-s0501t3:555_0": "Assirī viya khāyati, passato natthi kiñcananti. –",
  "tika-s0501t3:556_0": "Gāthāyaṁ pana kathaṁ paññattippabhedo vibhatto”ti vattabbattā “mohasambandhano”tiādi vuttaṁ.",
  "tika-s0501t3:556_1": "Tattha mohasambandhanoti mohahetukehi saṁyojanehi sambandho.",
  "tika-s0501t3:556_2": "Lokoti appahīnasaṁyojano sattaloko.",
  "tika-s0501t3:556_3": "Bhabbarūpovadissatīti abhabbopi attā bhabbarūpova bhabbajātiko viya bālānaṁ avipassakānaṁ dissati.",
  "tika-s0501t3:556_4": "Upadhibandhanoti kilesūpadhīhi bandhitabbo.",
  "tika-s0501t3:556_5": "Yu-paccayo hi kammatthe vihito.",
  "tika-s0501t3:556_6": "Upadhīsu vā kilesānaṁ bandhanaṁ yassa bālassāti upadhibandhano.",
  "tika-s0501t3:556_7": "Dve avaḍḍhiyo lāti gaṇhātīti bālo.",
  "tika-s0501t3:556_8": "Tamasā sammohena parivārito paṭicchādito paṇḍitānaṁ vipassakānaṁ assirī viya sirīvirahito viya khāyati upaṭṭhāti.",
  "tika-s0501t3:556_9": "Passato paññācakkhunā passantassa paṇḍitassa kiñcanaṁ natthīti saṅkhepattho daṭṭhabbo.",
  "tika-s0501t3:557_0": "“Mohasambandhano loko”ti paññatti mohasīsena gahitānaṁ vipallāsānaṁ desanāya paññāpanato desanāpaññatti nāma.",
  "tika-s0501t3:557_1": "“Bhabbarūpova dissatī”ti paññatti lokassa viparītassa viparītākārena upaṭṭhahantassa paññāpanato viparītapaññatti nāma.",
  "tika-s0501t3:557_2": "“Upadhibandhano bālo”ti paññatti pāpakānaṁ icchāvacarānaṁ pabhavassa paññāpanato pabhavapaññatti nāma.",
  "tika-s0501t3:557_3": "“Upadhibandhano bālo”ti paññatti pariyuṭṭhānānaṁ akusalānaṁ dhammānaṁ bandhanakiccassa paññāpanato kiccapaññatti nāma.",
  "tika-s0501t3:557_4": "“Upadhibandhano bālo”ti paññatti kilesānaṁ bandhanabalamūhanabalānaṁ paññāpanato balapaññatti nāma.",
  "tika-s0501t3:557_5": "“Upadhibandhano bālo”ti paññatti saṅkhārānaṁ viruhanāya paññāpanato viruhanāpaññatti nāma.",
  "tika-s0501t3:557_6": "“Tamasā parivārito”ti paññatti avijjandhakārassa desanāya paññāpanato desanāpaññatti nāma,",
  "tika-s0501t3:557_7": "avijjandhakārassa vevacanassa ca paññāpanato vevacanapaññatti nāma.",
  "tika-s0501t3:557_8": "“Assirī viya khāyatī”ti paññatti dibbacakkhussa dassanakiriyāya paññāpanato dassanapaññatti nāma.",
  "tika-s0501t3:557_9": "“Assirī viya khāyatī”ti paññatti paññācakkhussa nikkhepassa paññāpanato nikkhepapaññatti nāma.",
  "tika-s0501t3:557_10": "“Passato natthi kiñcana”nti paññatti sattānaṁ ariyānaṁ paṭivedhassa paññāpanato paṭivedhapaññatti nāma.",
  "tika-s0501t3:558_0": "“Katamaṁ kiñcana”nti pucchitabbattā “rāgo kiñcana”ntiādi vuttaṁ.",
  "tika-s0501t3:558_1": "“Yathāvutto paññattippabhedo kathaṁ amhehi saddahitabbo”ti vattabbattā “tenāhā”tiādi vuttaṁ.",
  "tika-s0501t3:558_2": "Yathāvuttassa paññattippabhedassa sambhavato bhagavā yaṁ “mohasambandhano”tiādimāha,",
  "tika-s0501t3:558_3": "tathāsambhavato tāya gāthāya yathāvutto paññattippabhedo gāthānusārena saddahitabbo.",
  "tika-s0501t3:559_0": "“Mohasambandhano loko”tiādigāthāya paññattippabhedo ācariyena vibhatto,",
  "tika-s0501t3:559_1": "amhehi ca ñāto, “atthi,",
  "tika-s0501t3:559_2": "bhikkhave,",
  "tika-s0501t3:559_3": "ajāta’ntiādipāṭhassa paññattippabhedo kathaṁ vibhatto”ti pucchitabbattā “atthi bhikkhave”tiādipāḷimāha.",
  "tika-s0501t3:559_4": "“Sā pana pāḷi kimatthaṁ bhagavatā vuttā”ti ce puccheyya?",
  "tika-s0501t3:559_5": "Paramatthato avijjamānattā nibbānaṁ natthi,",
  "tika-s0501t3:559_6": "tasmā “atthi nibbāna”nti vacanaṁ sasavisāṇavacanaṁ viya anatthaṁ,",
  "tika-s0501t3:559_7": "vohāramattametanti vadantānaṁ micchāvādaṁ bhañjituṁ bhagavatā vuttāti daṭṭhabbā.",
  "tika-s0501t3:560_0": "Kutocipi ajātattā abhūtattā ajātaṁ abhūtaṁ.",
  "tika-s0501t3:560_1": "Paccayehi akatattā akataṁ.",
  "tika-s0501t3:560_2": "Saṅkhatābhāvato asaṅkhataṁ nibbānaṁ atthi.",
  "tika-s0501t3:560_3": "Etaṁ ajātādikaṁ nibbānaṁ no ce abhavissa,",
  "tika-s0501t3:560_4": "evaṁ sati nissaraṇaṁ na paññāyetha,",
  "tika-s0501t3:560_5": "nibbānassa ca ariyamaggaphalānaṁ ārammaṇattā,",
  "tika-s0501t3:560_6": "maggaphalānañca kilesānaṁ samucchindanato paṭippassambhanato,",
  "tika-s0501t3:560_7": "samucchindanena ca tividhassa vaṭṭassa apavaṭṭanato ajātādikaṁ nibbānaṁ atthiyevāti daṭṭhabbaṁ.",
  "tika-s0501t3:561_0": "“Atthi,",
  "tika-s0501t3:561_1": "bhikkhave,",
  "tika-s0501t3:561_2": "ajātaṁ…pe…",
  "tika-s0501t3:561_3": "asaṅkhata”nti ayaṁ paññatti nibbānassa desanāpaññatti ca nibbānassa vevacanapaññatti ca hoti.",
  "tika-s0501t3:561_4": "“Nayidha jātassa…pe…",
  "tika-s0501t3:561_5": "paññāyethā”ti ayaṁ paññatti saṅkhatassa vevacanapaññatti ca saṅkhatassa upanayanapaññatti ca hoti.",
  "tika-s0501t3:561_6": "“Yasmā ca…pe…",
  "tika-s0501t3:561_7": "asaṅkhata”nti ayaṁ paññatti nibbānassa vevacanapaññatti ca nibbānassa jotanāpaññatti ca hoti.",
  "tika-s0501t3:561_8": "“Yasmā jātassa…pe…",
  "tika-s0501t3:561_9": "paññāyatī”ti ayaṁ paññatti nibbānassa vevacanapaññatti ca maggassa saṁsārato niyyānikapaññatti ca nissaraṇapaññatti",
  "tika-s0501t3:561_10": "ca hotīti paññattiviseso paṇḍitehi niddhāretvā gahetabbo.",
  "tika-s0501t3:562_0": "“Yathāvutto nibbānassa paññattippabhedo kena saddahitabbo”ti vattabbattā “tenāha bhagavā”tiādi vuttaṁ.",
  "tika-s0501t3:562_1": "“Tenāha āyasmā”tiādyānusandhyādiattho ceva “niyutto paññattihāro”ti anusandhyādiattho ca vuttanayānusārena veditabbo.",
  "tika-s0501t3:563_0": "Iti paññattihāravibhaṅge sattibalānurūpā racitā",
  "tika-s0501t3:564_0": "Vibhāvanā niṭṭhitā.",
  "tika-s0501t3:565_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:566_0": "12. Otaraṇahāravibhaṅgavibhāvanā",
  "tika-s0501t3:567_0": "42.",
  "tika-s0501t3:567_1": "Yena yena saṁvaṇṇanāvisesabhūtena paññattihāravibhaṅgena paññattiyo vibhattā,",
  "tika-s0501t3:567_2": "so saṁvaṇṇanāvisesabhūto vibhaṅgo paripuṇṇo,",
  "tika-s0501t3:567_3": "“katamo otaraṇo hāravibhaṅgo”ti pucchitabbattā “tattha katamo otaraṇo hāro”tiādi vuttaṁ.",
  "tika-s0501t3:567_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso otaraṇo hāro otaraṇahāravibhaṅgo nāmāti pucchati.",
  "tika-s0501t3:567_5": "“Yo ca paṭiccuppādo”tiādiniddesassa idāni mayā vuccamāno “uddhaṁ adho sabbadhi vippamutto”tiādiko vitthārasaṁvaṇṇanāviseso",
  "tika-s0501t3:567_6": "otaraṇo hāro otaraṇahāravibhaṅgo nāmāti gahetabbo.",
  "tika-s0501t3:568_0": "Tattha pāṭhe “katame paṭiccasamuppādādayo niddhāretvā katamehi niddhāritehi dhammehi otaratī”ti pucchitabbattā",
  "tika-s0501t3:568_1": "imasmiṁ pāṭhe ime paṭiccasamuppādādayo niddhāretvā imehi niddhāritehi dhammehi otaratīti dassetuṁ “uddhaṁ",
  "tika-s0501t3:568_2": "adho sabbadhi vippamutto”tiādi vuttaṁ.",
  "tika-s0501t3:568_3": "Tattha uddhanti kāmadhātuto uddhaṁ uparibhāge pavattāya rūpadhātuarūpadhātuyā.",
  "tika-s0501t3:568_4": "Adhoti rūpadhātuto heṭṭhābhāge pavattāya kāmadhātuyā.",
  "tika-s0501t3:568_5": "Sabbadhīti sabbasmiṁ kāmarūpaarūpadhātumhi.",
  "tika-s0501t3:568_6": "Vippamuttoti paṭisandhivasena appavattanato vippamutto asekkho.",
  "tika-s0501t3:568_7": "Ayaṁ sekkho dassanamaggena sakkāyadiṭṭhiyā samugghātattā “ahaṁ asmī”ti anānupassī viharati.",
  "tika-s0501t3:568_8": "Evaṁ sekkhāya vimuttiyā ceva asekkhāya vimuttiyā ca sekkho ceva asekkho ca atiṇṇapubbaṁ oghaṁ apunabbhavāya vimutto udatārīti gāthāttho gahetabbo.",
  "tika-s0501t3:569_0": "Tasmiṁ gāthāpāṭhe “katame niddhāretvā katamehi otaratī”ti pucchitabbattā “uddhanti rūpadhātū”tiādi vuttaṁ.",
  "tika-s0501t3:569_1": "Uddhanti manussalokato uddhaṁ cātumahārājikādayopi gahitāti atthasambhavato taṁ nivattetuṁ “rūpadhātu arūpadhātū”ti vuttaṁ.",
  "tika-s0501t3:569_2": "Adhoti manussabhavato adho cattāro apāyabhūmiyo ca gahitāti atthasambhavato taṁ nivattetuṁ “kāmadhātū”ti vuttaṁ.",
  "tika-s0501t3:569_3": "Sabbadhīti catubhūmiketi atthasambhavato “tedhātuke”ti vuttaṁ.",
  "tika-s0501t3:569_4": "Ayaṁ asekkhā vimuttīti vimuttassa asekkhassa yā virāgatā atthi,",
  "tika-s0501t3:569_5": "ayampi virāgatā asekkhaphalavimutti.",
  "tika-s0501t3:569_6": "“Uddhaṁ adho sabbadhi vippamutto”ti pāṭhe vuttappakārā ayaṁ asekkhā vimutti niddhāritāti attho.",
  "tika-s0501t3:569_7": "Niddhāritāya asekkhāya vimuttiyā yāni saddhādipañcindriyāni niddhāritāni,",
  "tika-s0501t3:569_8": "tāniyeva asekkhāni pañcindriyāni bhavanti.",
  "tika-s0501t3:569_9": "Ayaṁ vuttappakārā otaraṇā indriyehi vimuttiyā otaraṇā nāma pavesanā nāma.",
  "tika-s0501t3:570_0": "Tāniyeva asekkhāni pañcindriyāni vijjāya upakārakattā,",
  "tika-s0501t3:570_1": "paññāpadaṭṭhānattā vā vijjā bhavanti.",
  "tika-s0501t3:570_2": "Vijjuppādā tādisāya vijjāya uppādā uppādahetuto avijjānirodho avijjāya nirodho hoti…pe…",
  "tika-s0501t3:570_3": "dukkhakkhandhassa nirodho hoti,",
  "tika-s0501t3:570_4": "ayaṁ vuttappakārā otaraṇā paṭiccasamuppādehi otaraṇā nāma.",
  "tika-s0501t3:571_0": "Tāniyeva asekkhāni pañcindriyāni tīhi khandhehi saṅgahitāni saddhāvīriyehi sīlasambhavato,",
  "tika-s0501t3:571_1": "satiyā ca paññānuvattakattā.",
  "tika-s0501t3:571_2": "Sesā vuttanayānusārena veditabbā.",
  "tika-s0501t3:572_0": "“Uddhaṁ adho sabbadhi vippamutto”ti pāṭhe niddhāretvā otaraṇā ācariyena vibhattā,",
  "tika-s0501t3:572_1": "amhehi ca ñātā,",
  "tika-s0501t3:572_2": "“ayaṁ ahasmīti anānupassī”ti pāṭhe “katame niddhāretvā katamehi otaraṇehi otaratī”ti vattabbattā “ayaṁ",
  "tika-s0501t3:572_3": "ahasmīti anānupassīti ayaṁ sakkāyadiṭṭhiyā”tiādi vuttaṁ.",
  "tika-s0501t3:572_4": "Yo ayaṁ sekkho “ahamasmī”ti nānupassī,",
  "tika-s0501t3:572_5": "tassa sekkhassa sakkāyadiṭṭhiyā yo samugghāto atthi,",
  "tika-s0501t3:572_6": "yā samugghātasaṅkhātā samugghātavimutti sekkhā vimutti hoti,",
  "tika-s0501t3:572_7": "tassā sekkhāya vimuttiyā yāni saddhādipañcindriyāni niddhāritāni,",
  "tika-s0501t3:572_8": "tāniyeva sekkhāni pañcindriyāni bhavanti.",
  "tika-s0501t3:572_9": "Ayaṁ vuttappakārā otaraṇā indriyehi otaraṇā nāma.",
  "tika-s0501t3:572_10": "Sesā vuttanayānusārena veditabbā.",
  "tika-s0501t3:573_0": "43.",
  "tika-s0501t3:573_1": "“Uddhaṁ adho”tiādigāthāyaṁ otaraṇā ācariyena vibhattā,",
  "tika-s0501t3:573_2": "amhehi ca ñātā,",
  "tika-s0501t3:573_3": "“nissitassa calita”ntiādipāṭhe “katame niddhāretvā katamehi otaratī”ti pucchitabbattā “nissitassa calitaṁ,",
  "tika-s0501t3:573_4": "anissitassa calitaṁ natthī”tiādi vuttaṁ.",
  "tika-s0501t3:573_5": "Nissitassa puggalassa calitaṁ calanaṁ atthi,",
  "tika-s0501t3:573_6": "anissitassa puggalassa calitaṁ calanaṁ natthi.",
  "tika-s0501t3:573_7": "Calite calane asati passaddhi bhavati,",
  "tika-s0501t3:573_8": "passaddhiyā sati vijjamānāya nati na hoti,",
  "tika-s0501t3:573_9": "natiyā asati avijjamānāya āgatigati na hoti,",
  "tika-s0501t3:573_10": "āgatigatiyā asati avijjamānāya cutūpapāto na hoti,",
  "tika-s0501t3:573_11": "cutūpapāte asati avijjamāne idha chasu ajjhattikāyatanesu attānaṁ neva passati,",
  "tika-s0501t3:573_12": "huraṁ vā chasu bāhirāyatanesu attānaṁ na passati,",
  "tika-s0501t3:573_13": "ubhayaṁ antarena vajjetvā phassādisamudāyesu dhammesu attānaṁ na passati,",
  "tika-s0501t3:573_14": "esova paṭiccasamuppādo “avijjānirodhā”tiādiko dukkhassa anto avasānaṁ karotīti attho.",
  "tika-s0501t3:574_0": "Nissitassacalitanti ettha “nissayo katividho”ti pucchitabbattā “nissitassa calitanti nissayo nāmā”tiādi vuttaṁ.",
  "tika-s0501t3:574_1": "Tatthāti tesu duvidhesu taṇhānissayadiṭṭhinissayesu yā cetanā rattassa puggalassa niddhāritā,",
  "tika-s0501t3:574_2": "ayaṁ cetanādhammo taṇhānissayo nāma.",
  "tika-s0501t3:574_3": "Yā cetanā mūḷhassa puggalassa niddhāritā.",
  "tika-s0501t3:574_4": "Ayaṁ cetanādhammo diṭṭhinissayo nāma.",
  "tika-s0501t3:574_5": "Sā duvidhā cetanā pana saṅkhārā nāma.",
  "tika-s0501t3:574_6": "Saṅkhārapaccayā viññāṇaṁ…pe…",
  "tika-s0501t3:574_7": "sabbo paṭiccasamuppādo niddhārito.",
  "tika-s0501t3:574_8": "Ayaṁ vuttappakārā otaraṇā paṭiccasamuppādehi otaraṇā nāma.",
  "tika-s0501t3:575_0": "Tatthāti tasmiṁ taṇhānissayadiṭṭhinissaye yā vedanā rattassa puggalassa niddhāritā,",
  "tika-s0501t3:575_1": "ayaṁ sukhā vedanā.",
  "tika-s0501t3:575_2": "Yā cetanā sammūḷhassa puggalassa niddhāritā,",
  "tika-s0501t3:575_3": "ayaṁ adukkhamasukhā vedanā.",
  "tika-s0501t3:575_4": "Yebhuyyena sesā vuttanayānusārena veditabbā.",
  "tika-s0501t3:576_0": "44. “Nissitassa calita”ntiādipāṭhe otaraṇā ācariyena vibhattā, amhehi ca ñātā.",
  "tika-s0501t3:577_0": "“Ye keci sokā paridevitā vā…pe…",
  "tika-s0501t3:578_0": "Piyaṁ na kayirātha kuhiñci loke”ti. –",
  "tika-s0501t3:579_0": "Gāthāpāṭhe “katame niddhāretvā katamehi otaratī”ti pucchitabbattā “ye keci sokā”tiādi vuttaṁ.",
  "tika-s0501t3:579_1": "Ye keci sokā vā yā kāci paridevitā vā anekarūpā yā kāci dukkhā vā lokasmiṁ sambhavanti.",
  "tika-s0501t3:579_2": "Ete sokādayo piyaṁ paṭicca pabhavanti,",
  "tika-s0501t3:579_3": "piye asante ete sokādayo na bhavanti.",
  "tika-s0501t3:579_4": "Tasmā piye asante sokādīnaṁ abhāvato yesaṁ vītasokānaṁ kuhiñci lokepi natthi,",
  "tika-s0501t3:579_5": "te vītasokā sukhino bhavanti.",
  "tika-s0501t3:579_6": "Tasmā vītasokānaṁ sukhasampannattā asokaṁ virajaṁ patthayāno sappuriso kuhiñci loke piyaṁ na kayirāthāti gāthāttho.",
  "tika-s0501t3:580_0": "“Ye keci sokā paridevitā vā,",
  "tika-s0501t3:580_1": "dukkhā ca lokasmimanekarūpā piyaṁ paṭicca pabhavanti ete”ti ettha pāṭhe yā vedanā niddhāritā,",
  "tika-s0501t3:580_2": "ayaṁ dukkhā vedanā.",
  "tika-s0501t3:580_3": "Sesā vuttanayānusārena veditabbā.",
  "tika-s0501t3:581_0": "“Ye keci sokā”tiādigāthāpāṭhe otaraṇā ācariyena vibhattā,",
  "tika-s0501t3:581_1": "amhehi ca ñātā,",
  "tika-s0501t3:581_2": "“kāmaṁ kāmayamānassā”tiādigāthāpāṭhe “katame niddhāretvā katamehi otaratī”ti vattabbattā “kāmaṁ kāmayamānassā”tiādi vuttaṁ.",
  "tika-s0501t3:581_3": "Tassaṁ gāthāyaṁ attho heṭṭhā vuttova.",
  "tika-s0501t3:582_0": "Tatthāti tasmiṁ “pītimano hotī”ti pāṭhe yā pītimanatā vuttā niddhāritā,",
  "tika-s0501t3:582_1": "ayaṁ pītimanatā anunayo hoti.",
  "tika-s0501t3:582_2": "“Sallaviddhova ruppatī”ti pāṭhe yaṁ ruppanaṁ āha,",
  "tika-s0501t3:582_3": "idaṁ ruppanaṁ paṭighaṁ hoti,",
  "tika-s0501t3:582_4": "anunayo ca paṭighañca niddhāritāti attho.",
  "tika-s0501t3:583_0": "“Anunaye ca paṭighe ca niddhārite katamo dhammo niddhārito”ti vattabbattā “anunayo paṭighañca pana taṇhāpakkho”ti vuttaṁ.",
  "tika-s0501t3:583_1": "Taṇhāpakkhoti taṇhāpakkhattā taṇhā niddhāritā.",
  "tika-s0501t3:583_2": "“Anunayo taṇhāpakkho hotu,",
  "tika-s0501t3:583_3": "paṭighaṁ pana taṇhāpakkhaṁ na siyā”ti ce vadeyya?",
  "tika-s0501t3:583_4": "Paṭighassa attasinehavasena pavattanato paṭighampi taṇhāpakkhaṁ hoti.",
  "tika-s0501t3:583_5": "“Taṇhāya niddhāritāya katamo niddhārito”ti vattabbattā “taṇhāya ca panā”tiādi vuttaṁ.",
  "tika-s0501t3:583_6": "Dasannaṁ rūpāyatanānaṁ taṇhāya padaṭṭhānattā dasa rūpāni āyatanāni niddhāritāni.",
  "tika-s0501t3:583_7": "Ayaṁ vuttappakārā otaraṇā āyatanehi otaraṇā nāma.",
  "tika-s0501t3:583_8": "Sutte āgatā paṭiccasamuppādādayo tena saṁvaṇṇanāvisesena nayena niddhāritā,",
  "tika-s0501t3:583_9": "suttatthamukhena vā niddhāritā, tena…pe…",
  "tika-s0501t3:583_10": "nayena niddhāritesu paṭiccasamuppādādīsu yo saṁvaṇṇanānayaviseso tadatthavācakavasena vā tadatthañāpakavasena vā otarati pavisati samosarati,",
  "tika-s0501t3:583_11": "so saṁvaṇṇanānayaviseso otaraṇo hāro nāmāti adhippāyo daṭṭhabbo.",
  "tika-s0501t3:583_12": "Sesesupi vuttanayānusārena otaraṇā gahetabbā.",
  "tika-s0501t3:583_13": "“Tenāha āyasmā”tiādyānusandhyādiattho ceva “niyutto otaraṇo hāro”ti anusandhyādiattho ca vuttanayānusārena veditabbo.",
  "tika-s0501t3:584_0": "Iti otaraṇahāravibhaṅge sattibalānurūpā racitā",
  "tika-s0501t3:585_0": "Vibhāvanā niṭṭhitā.",
  "tika-s0501t3:586_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:587_0": "13. Sodhanahāravibhaṅgavibhāvanā",
  "tika-s0501t3:588_0": "45.",
  "tika-s0501t3:588_1": "Yena yena saṁvaṇṇanāvisesabhūtena otaraṇahāravibhaṅgena otaretabbā suttatthā vibhattā,",
  "tika-s0501t3:588_2": "so saṁvaṇṇanāvisesabhūto vibhaṅgo paripuṇṇo,",
  "tika-s0501t3:588_3": "“katamo sodhanahāravibhaṅgo”ti pucchitabbattā “tattha katamo sodhano hāro”tiādi vuttaṁ.",
  "tika-s0501t3:588_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso sodhano hāro sodhanahāravibhaṅgo nāmāti pucchati.",
  "tika-s0501t3:588_5": "“Vissajjitamhi pañhe”tiādiniddesassa idāni mayā vuccamāno “yathā āyasmā ajito”tiādiko vitthārasaṁvaṇṇanāviseso sodhanahāravibhaṅgo nāmāti gahetabbo.",
  "tika-s0501t3:588_6": "“Kathaṁ tattha pañhe sodhano hāro viññātabbo”ti vattabbattā “yathā āyasmā”tiādi vuttaṁ.",
  "tika-s0501t3:588_7": "Yathā yena pakārena āyasmā ajito pārāyane bhagavantaṁ pañhaṁ pucchati,",
  "tika-s0501t3:588_8": "tathā tena pakārena vissajjitamhi pañhe ayaṁ sodhano hāro viññātabboti.",
  "tika-s0501t3:588_9": "“Niyametvā vibhajehī”ti vattabbattā niyametvā vibhajituṁ “kenassū”tiādi vuttaṁ.",
  "tika-s0501t3:588_10": "Gāthāttho vuttova.",
  "tika-s0501t3:589_0": "“Kenassu nivuto loko, kenassu nappakāsati;",
  "tika-s0501t3:590_0": "Kissābhilepanaṁ brūsi, kiṁsu tassa mahabbhaya”nti. –",
  "tika-s0501t3:591_0": "Pucchāvasena pavattagāthāyañca –",
  "tika-s0501t3:592_0": "“Avijjāya nivuto loko, (ajitāti bhagavā,)",
  "tika-s0501t3:593_0": "Vivicchā pamādā nappakāsati;",
  "tika-s0501t3:594_0": "Jappābhilepanaṁ brūmi, dukkhamassa mahabbhaya”nti. –",
  "tika-s0501t3:595_0": "Vissajjanavasena pavattagāthāyañcāti imāsu dvīsu gāthāsu “kenassu nivuto loko”ti iminā padena pañhe pucchite",
  "tika-s0501t3:595_1": "“avijjāya nivuto loko”ti iminā padena bhagavā “kenassu nivuto loko”ti padaṁ tadatthe aññāṇasaṁsayādimalānaṁ",
  "tika-s0501t3:595_2": "apanayanena sodheti.",
  "tika-s0501t3:595_3": "Tadatthe hi vissajjite aññāṇasaṁsayādīnaṁ abhāvato attho sodhito nāma,",
  "tika-s0501t3:595_4": "atthe ca sodhite padampi sodhitaṁyeva.",
  "tika-s0501t3:595_5": "Tenāha aṭṭhakathāyaṁ –",
  "tika-s0501t3:595_6": "“tadatthassa vissajjanato”ti,",
  "tika-s0501t3:595_7": "ṭīkāyañca “tabbisayaaññāṇasaṁsayādimalāpanayanena sodhetī”ti vuttaṁ.",
  "tika-s0501t3:595_8": "No ca ārambhanti pucchituṁ ārabhitabbaṁ sabbagāthāpadaṁ,",
  "tika-s0501t3:595_9": "gāthātthaṁ vā,",
  "tika-s0501t3:595_10": "ñātuṁ icchitassa sabbassa atthassa vissajjanavasena apariyositattā bhagavā “avijjāya nivuto loko”ti ettakeneva padena sodheti.",
  "tika-s0501t3:595_11": "Sesesupi esa nayo.",
  "tika-s0501t3:596_0": "“Kiṁsu tassa mahabbhaya”nti iminā padena pañhe pucchite “dukkhamassa mahabbhaya”nti padena bhagavatā ārambho ñātuṁ icchito attho suddho sodhito hoti.",
  "tika-s0501t3:596_1": "Sesagāthāsupi eseva nayo.",
  "tika-s0501t3:597_0": "Yattha pañhe evaṁ niravasesavissajjanavasena ārambho suddho sodhito bhavati,",
  "tika-s0501t3:597_1": "so pañho vissajjito sodhito bhavati.",
  "tika-s0501t3:597_2": "Yattha pañhe evaṁ niravasesavissajjanavasena ārambho yāva asuddho asodhito bhavati,",
  "tika-s0501t3:597_3": "tāva so pañho vissajjito sodhito na bhavatīti yojanā.",
  "tika-s0501t3:597_4": "“Tenāhā”tiādyānusandhyādyattho ceva “niyutto sodhano hāro”ti anusandhyādyattho ca vuttanayānusārena veditabbo.",
  "tika-s0501t3:598_0": "Iti sodhanahāravibhaṅge sattibalānurūpā racitā",
  "tika-s0501t3:599_0": "Vibhāvanā niṭṭhitā.",
  "tika-s0501t3:600_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:601_0": "14. Adhiṭṭhānahāravibhaṅgavibhāvanā",
  "tika-s0501t3:602_0": "46.",
  "tika-s0501t3:602_1": "Yena yena saṁvaṇṇanāvisesabhūtena vibhaṅgena pañhādayo sodhitā,",
  "tika-s0501t3:602_2": "so saṁvaṇṇanāvisesabhūto paripuṇṇo,",
  "tika-s0501t3:602_3": "“katamo adhiṭṭhānahāravibhaṅgo”ti pucchitabbattā “tattha katamo adhiṭṭhāno hāro”tiādi vuttaṁ.",
  "tika-s0501t3:602_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso paṭiniddesato adhiṭṭhāno hāro adhiṭṭhānahāravibhaṅgo nāmāti pucchati.",
  "tika-s0501t3:602_5": "“Ekattatāya dhammā,",
  "tika-s0501t3:602_6": "yepi ca vemattatāya niddiṭṭhā”tiādiniddesassa idāni mayā vuccamāno “ye tattha niddiṭṭhā,",
  "tika-s0501t3:602_7": "tathā te dhārayitabbā”tiādiko vitthārasaṁvaṇṇanāviseso adhiṭṭhānahāravibhaṅgo nāmāti gahetabbo.",
  "tika-s0501t3:603_0": "“Ye dhammā suttesu ekattatāya ca vemattatāya ca niddiṭṭhā,",
  "tika-s0501t3:603_1": "te dhammā kiṁ pana tatheva dhārayitabbā,",
  "tika-s0501t3:603_2": "udāhu aññathāpi vikappayitabbā”ti pucchitabbattā “ye tatthā”tiādi vuttaṁ.",
  "tika-s0501t3:603_3": "Tattha tesu suttantesu ye dukkhasaccādayo dhammā ekattatāya ca vemattatāya ca niddiṭṭhā,",
  "tika-s0501t3:603_4": "te dukkhasaccādayo dhammā tathā ekattatāya ca vemattatāya ca dhārayitabbā upalakkhitabbā,",
  "tika-s0501t3:603_5": "na aññathā vikappayitabbā.",
  "tika-s0501t3:604_0": "“Sāmaññakappanāya vohārabhāvena anavaṭṭhānato katamā ekattatā,",
  "tika-s0501t3:604_1": "katamā vemattatā”ti pucchitabbattā “dukkhanti ekattatā”tiādi vuttaṁ.",
  "tika-s0501t3:604_2": "Dukkhanti jātiādivisesamanapekkhitvā yā dukkhasāmaññatā vuttā,",
  "tika-s0501t3:604_3": "sā ayaṁ dukkhasāmaññatā dukkhassa ekattatā nāma.",
  "tika-s0501t3:604_4": "“Tattha katamaṁ dukkha”nti pucchitā “jāti dukkhā,",
  "tika-s0501t3:604_5": "jarā dukkhā…pe...",
  "tika-s0501t3:604_6": "viññāṇaṁ dukkha”nti jātiādivisesamapekkhitvā yā dukkhavisesatā vuttā,",
  "tika-s0501t3:604_7": "sā ayaṁ dukkhavisesatā dukkhassa vemattatā nāma.",
  "tika-s0501t3:604_8": "Tatthāti ye dukkhādayo dhammā sutte vuttā,",
  "tika-s0501t3:604_9": "tattha tesu dukkhādīsu atthesu.",
  "tika-s0501t3:605_0": "Dukkhasamudayoti “taṇhā ponobhavikā”ti visesamanapekkhitvā yā samudayasāmaññatā vuttā,",
  "tika-s0501t3:605_1": "sā ayaṁ samudayasāmaññatā samudayassa ekattatā nāma.",
  "tika-s0501t3:605_2": "“Tattha katamo samudayo”ti pucchitvā “yāyaṁ taṇhā…pe…",
  "tika-s0501t3:605_3": "vibhavataṇhā”ti visesaṁ apekkhitvā yā samudayavisesatā vuttā,",
  "tika-s0501t3:605_4": "sā ayaṁ samudayavisesatā samudayassa vemattatā nāma.",
  "tika-s0501t3:606_0": "Dukkhanirodhoti “tassāyeva taṇhāya asesavirāganirodho”ti visesamanapekkhitvā yā nirodhasāmaññatā vuttā,",
  "tika-s0501t3:606_1": "sā ayaṁ nirodhasāmaññatā nirodhassa ekattatā nāma.",
  "tika-s0501t3:606_2": "“Tattha katamo dukkhanirodho”ti pucchitvā “yo tassāyeva taṇhāya asesavirāganirodho cāgo paṭinissaggo",
  "tika-s0501t3:606_3": "mutti anālayo”ti visesamapekkhitvā yā nirodhavisesatā vuttā,",
  "tika-s0501t3:606_4": "sā ayaṁ nirodhavisesatā nirodhassa vemattatā nāma.",
  "tika-s0501t3:607_0": "Dukkhanirodhagāminī paṭipadāti?",
  "tika-s0501t3:607_1": "Paṭipadāti sammādiṭṭhiādivisesamanapekkhitvā yā nirodhagāminipaṭipadāsāmaññatā vuttā,",
  "tika-s0501t3:607_2": "sā ayaṁ nirodhagāminipaṭipadāsāmaññatā maggassa ekattatā nāma.",
  "tika-s0501t3:607_3": "“Tattha katamā dukkhanirodhagāminī paṭipadā”ti pucchitvā “ayameva ariyo…pe…",
  "tika-s0501t3:607_4": "sammāsamādhī”ti sammādiṭṭhiādivisesamapekkhitvā yā visesadukkhanirodhagāminipaṭipadatā vuttā,",
  "tika-s0501t3:607_5": "sā ayaṁ visesadukkhanirodhagāminipaṭipadatā maggassa vemattatā nāma.",
  "tika-s0501t3:608_0": "Maggoti nirayagāmimaggādivisesamanapekkhitvā yā sāmaññamaggatā vuttā,",
  "tika-s0501t3:608_1": "sā ayaṁ sāmaññamaggatā maggassa ekattatā nāma.",
  "tika-s0501t3:608_2": "“Tattha katamo maggo”ti pucchitvā “nirayagāmī maggo…pe…",
  "tika-s0501t3:608_3": "nibbānagāmī maggo”ti nirayagāmimaggādivisesaṁ apekkhitvā yā visesamaggatā vuttā,",
  "tika-s0501t3:608_4": "sā ayaṁ visesamaggatā maggassa vemattatā nāma.",
  "tika-s0501t3:609_0": "Nirodhoti paṭisaṅkhānirodhādivisesaṁ anapekkhitvā yā sāmaññanirodhatā vuttā,",
  "tika-s0501t3:609_1": "sā ayaṁ sāmaññanirodhatā nirodhassa ekattatā nāma.",
  "tika-s0501t3:609_2": "“Tattha katamo nirodho”ti pucchitvā “paṭisaṅkhānirodho…pe…",
  "tika-s0501t3:609_3": "sabbakilesanirodho”ti paṭisaṅkhānirodhādivisesaṁ apekkhitvā yā visesanirodhatā vuttā,",
  "tika-s0501t3:609_4": "sā ayaṁ visesanirodhatā nirodhassa vemattatā nāma.",
  "tika-s0501t3:610_0": "Rūpanti cātumahābhūtikādivisesamanapekkhitvā yā sāmaññarūpatā vuttā,",
  "tika-s0501t3:610_1": "sā ayaṁ sāmaññarūpatā rūpassa ekattatā nāma.",
  "tika-s0501t3:610_2": "“Tattha katamaṁ rūpa”nti pucchitvā “cātumahābhūtikaṁ…pe…",
  "tika-s0501t3:610_3": "vāyodhātuyā cittaṁ virājetī”ti cātumahābhūtikādivisesamapekkhitvā yā visesarūpatā vuttā,",
  "tika-s0501t3:610_4": "sā ayaṁ visesarūpatā rūpassa vemattatā nāma.",
  "tika-s0501t3:611_0": "48.Avijjāti dukkheaññāṇādivisesamanapekkhitvā yā avijjāsāmaññatā vuttā,",
  "tika-s0501t3:611_1": "sā ayaṁ avijjāsāmaññatā avijjāya ekattatā nāma.",
  "tika-s0501t3:611_2": "“Tattha katamā avijjā”ti pucchitvā “dukkhe aññāṇaṁ,",
  "tika-s0501t3:611_3": "dukkhasamudaye aññāṇaṁ…pe…",
  "tika-s0501t3:611_4": "avijjālaṅghī moho akusalamūla”nti dukkheaññāṇādivisesamapekkhitvā yā avijjāvisesatā vuttā,",
  "tika-s0501t3:611_5": "sā ayaṁ avijjāvisesatā avijjāya vemattatā nāma.",
  "tika-s0501t3:612_0": "Vijjāti dukkheñāṇādivisesamanapekkhitvā yā vijjāsāmaññatā vuttā,",
  "tika-s0501t3:612_1": "sā ayaṁ vijjāsāmaññatā vijjāya ekattatā nāma.",
  "tika-s0501t3:612_2": "“Tattha katamā vijjā”ti pucchitvā “dukkhe ñāṇaṁ,",
  "tika-s0501t3:612_3": "dukkhasamudaye ñāṇaṁ…pe…",
  "tika-s0501t3:612_4": "dhammavicayasambojjhaṅgo maggaṅgaṁ maggapariyāpanna”nti dukkheñāṇādivisesamapekkhitvā yā vijjāvisesatā vuttā,",
  "tika-s0501t3:612_5": "sā ayaṁ vijjāvisesatā vijjāya vemattatā nāma.",
  "tika-s0501t3:613_0": "Samāpattīti saññāsamāpatyādivisesaṁ anapekkhitvā yā sāmaññasamāpattitā vuttā,",
  "tika-s0501t3:613_1": "sā sāmaññasamāpattitā samāpattiyā ekattatā nāma.",
  "tika-s0501t3:613_2": "“Tattha katamā samāpattī”ti pucchitvā “saññāsamāpatti asaññāsamāpatti…pe…",
  "tika-s0501t3:613_3": "nirodhasamāpattī”ti saññāsamāpatyādivisesaṁ apekkhitvā yā visesasamāpattitā vuttā,",
  "tika-s0501t3:613_4": "sā ayaṁ visesasamāpattitā samāpattiyā vemattatā nāma.",
  "tika-s0501t3:614_0": "Jhāyīti sekkhajhāyīādivisesaṁ anapekkhitvā yā jhāyīsāmaññatā vuttā,",
  "tika-s0501t3:614_1": "sā jhāyīsāmaññatā jhāyino ekattatā nāma.",
  "tika-s0501t3:614_2": "“Tattha katamo jhāyī”ti pucchitvā “atthi sekkho jhāyī,",
  "tika-s0501t3:614_3": "atthi asekkho jhāyī…pe…",
  "tika-s0501t3:614_4": "paññuttaro jhāyī”ti sekkhajhāyīasekkhajhāyīādivisesamapekkhitvā yā jhāyīvisesatā vuttā,",
  "tika-s0501t3:614_5": "sā ayaṁ jhāyīvisesatā jhāyino vemattatā nāma.",
  "tika-s0501t3:615_0": "Samādhīti saraṇasamādhyādivisesamanapekkhitvā yā samādhisāmaññatā vuttā,",
  "tika-s0501t3:615_1": "sā ayaṁ samādhisāmaññatā samādhino ekattatā nāma.",
  "tika-s0501t3:615_2": "“Tattha katamo samādhī”ti pucchitvā “saraṇo samādhi,",
  "tika-s0501t3:615_3": "araṇo samādhi…pe…",
  "tika-s0501t3:615_4": "micchāsamādhi,",
  "tika-s0501t3:615_5": "sammāsamādhī”ti saraṇasamādhyādivisesamapekkhitvā yā samādhivisesatā vuttā,",
  "tika-s0501t3:615_6": "sā ayaṁ samādhivisesatā samādhino vemattatā nāma.",
  "tika-s0501t3:616_0": "Paṭipadāti āgāḷhapaṭipadādivisesamanapekkhitvā yā paṭipadāsāmaññatā vuttā,",
  "tika-s0501t3:616_1": "ayaṁ paṭipadāsāmaññatā paṭipadāya ekattatā nāma.",
  "tika-s0501t3:616_2": "“Tattha katamā paṭipadā”ti pucchitvā “āgāḷhapaṭipadā,",
  "tika-s0501t3:616_3": "nijjhāmapaṭipadā…pe…",
  "tika-s0501t3:616_4": "sukhā paṭipadā khippābhiññā”ti āgāḷhapaṭipadādivisesamapekkhitvā yā paṭipadāvisesatā vuttā,",
  "tika-s0501t3:616_5": "sā ayaṁ paṭipadāvisesatā paṭipadāya vemattatā nāma.",
  "tika-s0501t3:617_0": "Kāyoti nāmakāyādivisesamanapekkhitvā yā kāyasāmaññatā vuttā,",
  "tika-s0501t3:617_1": "sā ayaṁ kāyasāmaññatā kāyassa ekattatā nāma.",
  "tika-s0501t3:617_2": "“Tattha katamo kāyo”ti pucchitvā “nāmakāyo rūpakāyo…pe…",
  "tika-s0501t3:617_3": "ayaṁ nāmakāyo”ti nāmakāyādivisesamapekkhitvā yā kāyavisesatā vuttā,",
  "tika-s0501t3:617_4": "sā ayaṁ kāyavisesatā kāyassa vemattatā nāmāti yojanā kātabbā.",
  "tika-s0501t3:617_5": "Padatthādiko viseso aṭṭhakathāyaṁ vitthārato vutto.",
  "tika-s0501t3:618_0": "Vuttappakārassa dukkhasamudayādikassa dhammassa ekattatādilakkhaṇaṁ nigamanavasena dassetuṁ “evaṁ yo dhammo”tiādi vuttaṁ.",
  "tika-s0501t3:618_1": "Tattha evanti iminā mayā vuttena “dukkhanti ekattatā.",
  "tika-s0501t3:618_2": "Tattha katamaṁ dukkhaṁ?",
  "tika-s0501t3:618_3": "Jāti dukkhā,",
  "tika-s0501t3:618_4": "jarā dukkhā”tiādivacanena.",
  "tika-s0501t3:618_5": "Yo dhammoti yo koci jātijarābyādhyādivisesadhammo.",
  "tika-s0501t3:618_6": "Yassa dhammassāti tato jātiādivisesadhammato aññassa jarādivisesadhammassa.",
  "tika-s0501t3:618_7": "Samānabhāvoti jātiādivisesadhammena jarādivisesadhammassa dukkhabhāvena samānabhāvo.",
  "tika-s0501t3:618_8": "Tassa dhammassāti jarādivisesadhammassa.",
  "tika-s0501t3:618_9": "Ekattatāyāti dukkhasamudayatādisamānatāya dukkhasamudayādibhāvānaṁ ekībhāvena.",
  "tika-s0501t3:618_10": "Ekībhavatīti jātiādivisesabhedena anekopi “dukkhasamudayo”tiādinā ekasaddābhidheyyatāya ekībhavati.",
  "tika-s0501t3:618_11": "Yena yena vā pana vilakkhaṇo,",
  "tika-s0501t3:618_12": "tena tena vemattaṁ gacchati.",
  "tika-s0501t3:618_13": "Yassa jātiādidhammassa yena yena abhinibbattanaparipācanādisabhāvena yo jātiādidhammo jarādidhammena vilakkhaṇo visadiso hoti,",
  "tika-s0501t3:618_14": "tassa jātiādidhammassa tena tena abhinibbattanaparipācanādisabhāvena so jātiādidhammo jarādidhammena vemattataṁ visadisattaṁ gacchati,",
  "tika-s0501t3:618_15": "dukkhasamudayādibhāvena samānopi jātiādidhammo jarādidhammassa visiṭṭhataṁ gacchatīti attho daṭṭhabbo.",
  "tika-s0501t3:619_0": "Dukkhasamudayādidhammassa ekattavemattatā ācariyena vibhattā,",
  "tika-s0501t3:619_1": "amhehi ca ñātā,",
  "tika-s0501t3:619_2": "“tāya ekattavemattatāya kattha pucchite sati adhiṭṭhānaṁ vīmaṁsitabba”nti pucchitabbattā suttādike pucchite",
  "tika-s0501t3:619_3": "sati vīmaṁsitabbanti dassetuṁ “evaṁ sutte vā”tiādi vuttaṁ.",
  "tika-s0501t3:619_4": "Tattha evaṁ iminā vuttappakārena sutte vā pucchite,",
  "tika-s0501t3:619_5": "veyyākaraṇe vā pucchite,",
  "tika-s0501t3:619_6": "gāthāyaṁ vā pucchitāyaṁ sati adhiṭṭhānaṁ vīmaṁsitabbaṁ.",
  "tika-s0501t3:619_7": "“Kiṁ vīmaṁsitabba”nti puccheyya “ekattatāya pucchati kiṁ,",
  "tika-s0501t3:619_8": "udāhu vemattatāya pucchati ki”nti vīmaṁsitabbanti yojanā.",
  "tika-s0501t3:619_9": "Aṭṭhakathāyaṁ pana –",
  "tika-s0501t3:619_10": "“idāni tāva ekattavemattatāvisaye niyojetvā dassetuṁ ‘sutte vā veyyākaraṇe vā’tiādi vutta”nti vuttaṁ.",
  "tika-s0501t3:619_11": "“Kathaṁ pucchitaṁ,",
  "tika-s0501t3:619_12": "kathaṁ vissajjitabba”nti vattabbattā “yadi ekattatāyā”tiādi vuttaṁ.",
  "tika-s0501t3:619_13": "“Tenāhā”tiādyānusandhyādiko ca “niyutto adhiṭṭhāno hāro”ti imassa anusandhyādiko ca vuttanayānusārena veditabbo.",
  "tika-s0501t3:620_0": "Iti adhiṭṭhānahāravibhaṅge sattibalānurūpā racitā",
  "tika-s0501t3:621_0": "Vibhāvanā niṭṭhitā.",
  "tika-s0501t3:622_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:623_0": "15. Parikkhārahāravibhaṅgavibhāvanā",
  "tika-s0501t3:624_0": "49.",
  "tika-s0501t3:624_1": "Yena yena saṁvaṇṇanāvisesabhūtena vibhaṅgena dukkhasaccādīnaṁ ekattatādayo vibhattā,",
  "tika-s0501t3:624_2": "so saṁvaṇṇanāvisesabhūto paripuṇṇo,",
  "tika-s0501t3:624_3": "“katamo parikkhārahāravibhaṅgo nāmā”ti pucchitabbattā “tattha katamo parikkhāro hāro”tiādi vuttaṁ.",
  "tika-s0501t3:624_4": "Tattha tatthāti tesu niddiṭṭhesu soḷasasu desanāhārādīsu katamo saṁvaṇṇanāviseso parikkhāro hāro parikkhārahāravibhaṅgo nāmāti pucchati.",
  "tika-s0501t3:624_5": "“Ye dhammā yaṁ dhammaṁ janayantī”tiādiniddesassa idāni mayā vuccamāno “yo dhammo yaṁ dhammaṁ janayati,",
  "tika-s0501t3:624_6": "tassa so parikkhāro”tiādiko parikkhārabhūtassa hetuno ceva paccayassa ca vitthārasaṁvaṇṇanāviseso parikkhāravibhaṅgo nāma.",
  "tika-s0501t3:625_0": "“Katamo saṁvaṇṇetabbo parikkhāro”ti pucchitabbattā “yo dhammo”tiādi vuttaṁ.",
  "tika-s0501t3:625_1": "Tattha yo hetupaccayappakāro dhammo yaṁ phalabhūtaṁ dhammaṁ janayati janeti,",
  "tika-s0501t3:625_2": "tassa phaladhammassa so hetupaccayappakāro dhammo parikkhāro nāma.",
  "tika-s0501t3:625_3": "“Kiṁlakkhaṇo parikkhāro”ti pucchitabbattā tathā pucchitvā lakkhaṇavisesaṁ dassetuṁ “kiṁlakkhaṇo”tiādi vuttaṁ.",
  "tika-s0501t3:625_4": "Aṭṭhakathāyaṁ pana –",
  "tika-s0501t3:625_5": "“tattha ‘yo dhammo yaṁ dhammaṁ janayati,",
  "tika-s0501t3:625_6": "tassa so parikkhāro’ti saṅkhepato parikkhāralakkhaṇaṁ vatvā taṁ vibhāgena dassetuṁ ‘kiṁlakkhaṇo’tiādi vutta”nti vuttaṁ.",
  "tika-s0501t3:625_7": "“Kittakā dhammā janayantī”ti pucchitabbattā “dve dhammā janayanti hetu ca paccayo cā”ti vuttaṁ.",
  "tika-s0501t3:625_8": "“Hetupi kāraṇaṁ,",
  "tika-s0501t3:625_9": "paccayopi kāraṇaṁ,",
  "tika-s0501t3:625_10": "tasmā kāraṇāyeva kena lakkhaṇena dvidhā vuttā”ti vattabbattā “tattha kiṁlakkhaṇo”tiādi vuttaṁ.",
  "tika-s0501t3:625_11": "Janitabbaphalato aññehi phalehi asādhāraṇalakkhaṇo hetu,",
  "tika-s0501t3:625_12": "sabbaphalehi sādhāraṇalakkhaṇo paccayo,",
  "tika-s0501t3:625_13": "iminā visesalakkhaṇena dvidhā vattabbāti attho.",
  "tika-s0501t3:625_14": "“Sādhāraṇāsādhāraṇaviseso kīdiso bhave”ti pucchitabbattā “yathā kiṁ bhave”ti pucchitvā “yathā aṅkurassā”tiādi vuttaṁ.",
  "tika-s0501t3:625_15": "Yathā yo sādhāraṇāsādhāraṇaviseso atthi,",
  "tika-s0501t3:625_16": "tathā so sādhāraṇāsādhāraṇaviseso kiṁ viya bhaveti attho.",
  "tika-s0501t3:625_17": "Aṅkurassa nibbattiyā bījaṁ asādhāraṇaṁ yathā,",
  "tika-s0501t3:625_18": "tathā hetu phalassa nibbattiyā asādhāraṇo bhave.",
  "tika-s0501t3:625_19": "Pathavī ca āpo ca aṅkurassa nibbattiyā sādhāraṇā bhavanti yathā,",
  "tika-s0501t3:625_20": "tathā paccayo phalassa nibbattiyā sādhāraṇo bhave.",
  "tika-s0501t3:625_21": "Sabbaphalassa paccayattā aṅkurassa bījaṁ asādhāraṇaṁ janakaṁ hetu.",
  "tika-s0501t3:625_22": "“Kathaṁ pathavī,",
  "tika-s0501t3:625_23": "āpo ca sādhāraṇā janakāti saddahitabbā”ti pucchitabbattā “aṅkurassa hī”tiādi vuttaṁ.",
  "tika-s0501t3:625_24": "Samaṁ samānaṁ phalaṁ bhavāpetīti sabhāvo, ko so?",
  "tika-s0501t3:625_25": "Bījaṁ hetuyeva.",
  "tika-s0501t3:625_26": "“Kiṁ hetupaccayānaṁ viseso bījaṅkuropamāyeva dassetabbo,",
  "tika-s0501t3:625_27": "udāhu aññūpamāyapi dassetabbo”ti vattabbattā aññāya upamāyapi visesaṁ dassetuṁ “yathā vā panā”tiādi vuttaṁ.",
  "tika-s0501t3:625_28": "Imāya upamāyapi hetupaccayānaṁ viseso vijānitabboti adhippāyo.",
  "tika-s0501t3:626_0": "Bījaṅkurādīsu bāhiresu parikkhārabhūtānaṁ hetupaccayānaṁ viseso ācariyena vibhatto,",
  "tika-s0501t3:626_1": "amhehi ca ñāto,",
  "tika-s0501t3:626_2": "“kathaṁ ajjhattikesu vibhatto”ti pucchitabbattā “ayañhi saṁsāro”tiādi vuttaṁ.",
  "tika-s0501t3:626_3": "Atha vā “bāhiresu parikkhārabhūto hetupaccayo yutto hotu,",
  "tika-s0501t3:626_4": "kathaṁ ajjhattikesu yutto”ti vattabbattā “ayañhi saṁsāro”tiādi vuttaṁ.",
  "tika-s0501t3:626_5": "Aṭṭhakathāyaṁ pana –",
  "tika-s0501t3:626_6": "“evaṁ bāhiraṁ hetupaccayavibhāgaṁ dassetvā idāni ajjhattikaṁ dassetuṁ ‘ayañhi saṁsāro’tiādi vutta”nti vuttaṁ.",
  "tika-s0501t3:626_7": "Hetupaccayehi saha saṁsāro bhavatīti sahetupaccayo.",
  "tika-s0501t3:626_8": "Ayaṁ saṁsāro hi yasmā sahetupaccayo hutvā nibbatto,",
  "tika-s0501t3:626_9": "tasmā ajjhattikepi parikkhārabhūto hetupaccayo yuttoyevāti daṭṭhabboti adhippāyo.",
  "tika-s0501t3:627_0": "So imassa saṁsārassa sahetupaccayattaṁ yadi bhagavatā vuttaṁ,",
  "tika-s0501t3:627_1": "evaṁ sati amhehi saddahitabbaṁ,",
  "tika-s0501t3:627_2": "“kathaṁ saddahitabba”nti vattabbattā “evañhī”tiādi vuttaṁ.",
  "tika-s0501t3:627_3": "Evanti iminā avijjādinā hetupaccayena sabbo paṭiccasamuppādo saṁsāroti nibbattoti bhagavatā saṁsārassa sahetupaccayattaṁ vuttaṁ,",
  "tika-s0501t3:627_4": "tasmā saddahitabbaṁ.",
  "tika-s0501t3:627_5": "Avijjādayo saṅkhārādīnaṁ paccayo hotu,",
  "tika-s0501t3:627_6": "“katamo avijjāya hetū”ti pucchitabbattā “iti avijjā avijjāya hetū”ti vuttaṁ.",
  "tika-s0501t3:627_7": "“Katamo avijjāya paccayo”ti pucchitabbattā “ayoniso manasikāro paccayo”ti vuttaṁ.",
  "tika-s0501t3:627_8": "“Katamā avijjā katamāya avijjāya hetū”ti pucchitabbattā “purimikā avijjā pacchimikāya avijjāya hetū”ti vuttaṁ.",
  "tika-s0501t3:627_9": "“Katamā purimikā avijjā katamā pacchimikā avijjā”ti pucchitabbattā “tatthā”tiādi vuttaṁ.",
  "tika-s0501t3:627_10": "“Avijjāpariyuṭṭhānassa hetubhūto purimo avijjānusayo samanantarova kiṁ,",
  "tika-s0501t3:627_11": "udāhu paramparahetupi hotī”ti pucchitabbattā “bījaṅkuro viyā”tiādi vuttaṁ.",
  "tika-s0501t3:627_12": "Bījaṅkuroti bījānaṁ aṅkuroti bījaṅkuro,",
  "tika-s0501t3:627_13": "bījānaṁ samanantarahetutāya aṅkuro nibbattati viya.",
  "tika-s0501t3:627_14": "Yattha rukkhādike yaṁ phalaṁ nibbattati,",
  "tika-s0501t3:627_15": "tasmiṁ rukkhādike nibbattassa assa phalassa idaṁ bījaṁ pana paramparahetutāya hetubhūtaṁ bhavati.",
  "tika-s0501t3:628_0": "“Bījaṁ pana ekaṁyeva hoti,",
  "tika-s0501t3:628_1": "kathaṁ dvidhā vattabba”nti vattabbattā “duvidho hī”tiādi vuttaṁ,",
  "tika-s0501t3:628_2": "samanantarakālaparamparakālabhedena hetupi duvidho hotiyevāti attho.",
  "tika-s0501t3:628_3": "Bījabhūto hetu duvidho yathā,",
  "tika-s0501t3:628_4": "evaṁ avijjāya hetubhūto avijjānusayopi samanantarahetu ca paramparahetu cāti kālabhedena duvidho bhavati,",
  "tika-s0501t3:628_5": "samanantaro avijjānusayo samanantarassa avijjāpariyuṭṭhānassa samanantarahetu hoti.",
  "tika-s0501t3:628_6": "Purimataro avijjānusayo pacchimatarassa avijjāpariyuṭṭhānassa paramparahetu hoti.",
  "tika-s0501t3:628_7": "Iti bījabhūto asādhāraṇo hetu,",
  "tika-s0501t3:628_8": "pathavīāpādiko sādhāraṇo paccayoti viseso pākaṭo yathā,",
  "tika-s0501t3:628_9": "evaṁ avijjānusayo asādhāraṇo hetu,",
  "tika-s0501t3:628_10": "ayonisomanasikāro sādhāraṇo paccayoti viseso daṭṭhabbo.",
  "tika-s0501t3:629_0": "“Ettakeneva hetupaccayānaṁ viseso vattabbo”ti vattabbattā “yathā vā pana thālakañcā”tiādi vuttaṁ.",
  "tika-s0501t3:629_1": "Aṭṭhakathāyaṁ pana –",
  "tika-s0501t3:629_2": "“yathā vā panātiādināpi hetupaccayavibhāgameva dassetī”ti vuttaṁ.",
  "tika-s0501t3:629_3": "Tattha padīpassa paccayabhūtaṁ thālakañca vaṭṭi ca telañca padīpassa sabhāvahetu samānahetu na hotīti yojanā.",
  "tika-s0501t3:629_4": "“Padīpassa paccayabhūtampi thālakādikaṁ sabhāvahetu na hotīti kasmā saddahitabba”nti vattabbattā “na hi sakkā”tiādi vuttaṁ.",
  "tika-s0501t3:629_5": "Padīpassa paccayabhūtaṁ anaggikaṁ aggirahitaṁ thālakañca vaṭṭiñca telañca dīpetuṁ jāletuṁ hi yasmā na sakkā,",
  "tika-s0501t3:629_6": "tasmā purimo padīpo pacchimassa padīpassa sabhāvahetu hoti viya,",
  "tika-s0501t3:629_7": "evaṁ thālakādikaṁ sabhāvahetu na hoti.",
  "tika-s0501t3:629_8": "Iti evaṁpakāro sabhāvo samāno padīpo hetu hoti yathā,",
  "tika-s0501t3:629_9": "parabhāvo asamāno thālakādiko paccayo hoti yathā ca,",
  "tika-s0501t3:629_10": "tathā ajjhattiko sabhāvo hetu hoti,",
  "tika-s0501t3:629_11": "bāhiro asamāno paccayo hoti.",
  "tika-s0501t3:629_12": "Janako avijjānusayo avijjāpariyuṭṭhānassa hetu hoti,",
  "tika-s0501t3:629_13": "pariggāhako upatthambhako paccayo hoti.",
  "tika-s0501t3:629_14": "Aññehi phalehi asādhāraṇo hetu hoti,",
  "tika-s0501t3:629_15": "sabbehi phalehi sādhāraṇo paccayo hotīti yojetvā padīpopamāyapi hetupaccayānaṁ pākaṭo viseso daṭṭhabboti adhippāyo.",
  "tika-s0501t3:630_0": "Hetupaccayappabhedaṁ kāraṇaṁ parikkhāroti ācariyena vuttaṁ,",
  "tika-s0501t3:630_1": "tassa kāraṇassa kāraṇabhāvo ca phalāpekkho hoti,",
  "tika-s0501t3:630_2": "tasmā “yo kāraṇabhāvo yenākārena hoti,",
  "tika-s0501t3:630_3": "katamo so kāraṇabhāvo,",
  "tika-s0501t3:630_4": "katamo so ākāro”ti pucchitabbattā ca “yaṁ phalaṁ yena visesena hoti,",
  "tika-s0501t3:630_5": "katamaṁ taṁ phalaṁ,",
  "tika-s0501t3:630_6": "katamo so viseso”ti pucchitabbattā ca “kāraṇaphalānaṁ yo sambandho hoti,",
  "tika-s0501t3:630_7": "katamo so sambandho”ti pucchitabbattā ca taṁ sabbaṁ vibhāvetuṁ “avupacchedattho”tiādi vuttaṁ.",
  "tika-s0501t3:630_8": "Ayamanusandhyattho ca aṭṭhakathāyaṁ “idāni yasmā kāraṇaṁ ‘parikkhāro’ti vuttaṁ,",
  "tika-s0501t3:630_9": "kāraṇabhāvo ca phalāpekkhāya,",
  "tika-s0501t3:630_10": "tasmā kāraṇassa yo kāraṇabhāvo yathā ca so hoti,",
  "tika-s0501t3:630_11": "yañca phalaṁ,",
  "tika-s0501t3:630_12": "yo ca tassa viseso,",
  "tika-s0501t3:630_13": "yo ca kāraṇaphalānaṁ sambandho,",
  "tika-s0501t3:630_14": "taṁ sabbaṁ vibhāvetuṁ ‘avupacchedattho’tiādi vutta”nti iminā vuttoti daṭṭhabbo.",
  "tika-s0501t3:631_0": "Tattha avupacchinnassa hetupaccayasaṅkhātassa kāraṇassa yo anupacchedattho atthi,",
  "tika-s0501t3:631_1": "so anupacchedattho santatiattho hoti phalena sambandhattā,",
  "tika-s0501t3:631_2": "yañca kāraṇaṁ attano phalassa janakaṁ upatthambhakaṁ hutvā nirujjhati,",
  "tika-s0501t3:631_3": "so anupacchinno eva nāma hotīti.",
  "tika-s0501t3:631_4": "Yañca phalaṁ aññassa kāraṇaṁ hutvā nirujjhati,",
  "tika-s0501t3:631_5": "tasmiṁ anupacchinne tassa ca santatiattho hoti.",
  "tika-s0501t3:631_6": "Yaṁ pana phalaṁ aññassa phalassa kāraṇaṁ ahutvā nirujjhati,",
  "tika-s0501t3:631_7": "taṁ upacchinnaṁ hoti,",
  "tika-s0501t3:631_8": "yathā taṁ arahato cuticittanti.",
  "tika-s0501t3:631_9": "Kāraṇato nibbattassa phalassa yo nibbattiattho atthi,",
  "tika-s0501t3:631_10": "so nibbattiattho phalattho hoti.",
  "tika-s0501t3:631_11": "Paṭisandhikkhandhānaṁ yo paṭisandhiattho paṭisandahanattho atthi,",
  "tika-s0501t3:631_12": "so paṭisandhiattho punabbhavattho punabbhavanattho hoti.",
  "tika-s0501t3:631_13": "Kilesānaṁ yo palibodhattho santāne uppajjanattho atthi,",
  "tika-s0501t3:631_14": "so palibodhattho pariyuṭṭhānattho hoti.",
  "tika-s0501t3:631_15": "Kilesānaṁ maggena yo asamugghātattho atthi,",
  "tika-s0501t3:631_16": "so asamugghātattho anusayattho hoti.",
  "tika-s0501t3:631_17": "Avijjāya catunnaṁ saccānaṁ yo asampaṭivedhattho atthi,",
  "tika-s0501t3:631_18": "so asampaṭivedhattho avijjattho hoti.",
  "tika-s0501t3:631_19": "Arahattamaggena yo apariññātattho atthi,",
  "tika-s0501t3:631_20": "so apariññātattho viññāṇassa paṭisandhiviññāṇassa bījattho hoti.",
  "tika-s0501t3:632_0": "Ettāvatā kāraṇabhāvo ca kāraṇākāro ca phalañca phalaviseso ca ācariyena vibhatto,",
  "tika-s0501t3:632_1": "amhehi ca ñāto,",
  "tika-s0501t3:632_2": "“katamo paramparahetupaccayattho,",
  "tika-s0501t3:632_3": "katamo ca sambandhattho”ti pucchitabbattā “yattha avupacchedo”tiādi vuttaṁ.",
  "tika-s0501t3:632_4": "Yattha yassaṁ rūpārūpapavattiyaṁ avupacchinnassa hetupaccayappabhedassa kāraṇassa yo avupacchedo atthi,",
  "tika-s0501t3:632_5": "so avupacchedo tattha tissaṁ rūpārūpapavattiyaṁ santati hoti.",
  "tika-s0501t3:632_6": "Yattha yassaṁ rūpārūpapavattiyaṁ yā santati atthi,",
  "tika-s0501t3:632_7": "sā santatitattha rūpārūpapavattiyaṁ nibbatti hotītiādinā yojetvā paramparahetuādiko viññātabbo.",
  "tika-s0501t3:633_0": "Sīlakkhandhoti parisuddhasīlakkhandho.",
  "tika-s0501t3:633_1": "Samādhikkhandhassāti mahaggatakkhandhassa,",
  "tika-s0501t3:633_2": "samādhipaṭṭhāno hi mahaggatadhammo.",
  "tika-s0501t3:633_3": "Paññākkhandhoti maggaphalapaññāpadhānakkhandho.",
  "tika-s0501t3:633_4": "So hi vimuttiñāṇadassanasaṅkhātassa paccavekkhaṇañāṇakkhandhassa paccayo hoti.",
  "tika-s0501t3:633_5": "Titthaññutādīnaṁ attho padaṭṭhānahāravibhaṅgavaṇṇanāyaṁ vuttova.",
  "tika-s0501t3:634_0": "Sabhāvo hetūti ācariyena vutto,",
  "tika-s0501t3:634_1": "“kīdiso so sabhāvo hetū”ti pucchitabbattā “yathā vā pana cakkhuñca paṭiccā”tiādi vuttaṁ.",
  "tika-s0501t3:634_2": "Cakkhuviññāṇaṁ cakkhuñca cakkhundriyañca paṭicca nissayaṁ katvā rūpe paṭicca ārammaṇaṁ katvā uppajjati.",
  "tika-s0501t3:634_3": "Tattha cakkhādīsu cakkhundriyaṁ ādhipateyyapaccayatāya indriyapaccayatāya cakkhuviññāṇassa paccayo,",
  "tika-s0501t3:634_4": "rūpārammaṇaṁ purejātārammaṇapaccayatāya paccayo,",
  "tika-s0501t3:634_5": "āloko sannissayatāya upanissayatāya paccayo hoti.",
  "tika-s0501t3:634_6": "So paccayo honto phalena cakkhuviññāṇena asamānattā sabhāvo hetu na hoti,",
  "tika-s0501t3:634_7": "paccayo ca hoti manasikāro.",
  "tika-s0501t3:634_8": "Kiriyamanodhātu pana phalena cakkhuviññāṇena viññāṇabhāvena samānattā sabhāvo hetu hoti yathā,",
  "tika-s0501t3:634_9": "evaṁ saṅkhārā nāmakkhandhabhāvena samānattā viññāṇassa paccayā hontā sabhāvo hetu honti.",
  "tika-s0501t3:634_10": "Viññāṇaṁ nāmarūpena ekasantativasena samānattā nāmarūpassa paccayo hontaṁ sabhāvo hetu hoti.",
  "tika-s0501t3:634_11": "Iminā nayena “nāmarūpaṁ saḷāyatanassā”tiādīsupi attho veditabbo.",
  "tika-s0501t3:634_12": "Evaṁ vuttappakāro hetu,",
  "tika-s0501t3:634_13": "paccayo janako,",
  "tika-s0501t3:634_14": "upatthambhako ca yo koci upanissayo balavapaccayo hoti,",
  "tika-s0501t3:634_15": "sabbo so hetupaccayo janakaupatthambhako janitabbupatthambhiyassa phalassa parikkharaṇato abhisaṅkharaṇato nippariyāyato parikkhāro nāma.",
  "tika-s0501t3:635_0": "“Vuttappakāro hetupaccayo parikkhāro nāmāti kena amhehi saddahitabbo”ti vattabbattā “tenāhā”tiādi vuttaṁ.",
  "tika-s0501t3:635_1": "Tena kāraṇabhūtena sabbassa hetupaccayassa parikkhārabhāvena āyasmā mahākaccāno “ye dhammā yaṁ dhammaṁ janayantī”ti yaṁ vacanaṁ āha,",
  "tika-s0501t3:635_2": "tena vacanena saddahitabbo,",
  "tika-s0501t3:635_3": "“ye dhammā yaṁ dhammaṁ janayantī”ti vacanaṁ nissāya tumhehi sallakkhetabboti adhippāyo.",
  "tika-s0501t3:636_0": "“Ettakova parikkhāro hāro yuñjitabbo”ti vattabbattā “niyutto parikkhāro hāro”ti vuttaṁ,",
  "tika-s0501t3:636_1": "yo yo parikkhāro hāro yuñjitabbo,",
  "tika-s0501t3:636_2": "so so parikkhāro hāro nīharitvā yutto yuñjitabboti.",
  "tika-s0501t3:637_0": "Iti parikkhārahāravibhaṅge sattibalānurūpā racitā",
  "tika-s0501t3:638_0": "Vibhāvanā niṭṭhitā.",
  "tika-s0501t3:639_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti.",
  "tika-s0501t3:640_0": "16. Samāropanahāravibhaṅgavibhāvanā",
  "tika-s0501t3:641_0": "50.",
  "tika-s0501t3:641_1": "Yena yena saṁvaṇṇanāvisesabhūtena parikkhārahāravibhaṅgena suttatthānaṁ hetupaccayo vibhatto, so…pe…",
  "tika-s0501t3:641_2": "vibhaṅgo paripuṇṇo,",
  "tika-s0501t3:641_3": "“katamo samāropanahāravibhaṅgo”ti pucchitabbattā “tattha katamo samāropano hāro”tiādi vuttaṁ.",
  "tika-s0501t3:641_4": "Tattha tesu niddiṭṭhesu soḷasasu desanāhārādīsu katamo saṁvaṇṇanāviseso samāropano hāro samāropanahāravibhaṅgo nāmāti pucchati.",
  "tika-s0501t3:641_5": "“Ye dhammā yaṁmūlā”tiādiniddesassa idāni mayā vuccamāno “ekasmiṁ padaṭṭhāne yattakāni padaṭṭhānāni otarantī”tiādiko",
  "tika-s0501t3:641_6": "vitthārasaṁvaṇṇanāviseso samāropanahāravibhaṅgo nāma.",
  "tika-s0501t3:642_0": "“Kittake padaṭṭhāne sutte vutte kittakāni padaṭṭhānāni samāropayitabbānī”ti pucchitabbattā “ekasmiṁ padaṭṭhāne”tiādi vuttaṁ.",
  "tika-s0501t3:642_1": "Ekasmiṁ padaṭṭhāne sutte vutte sati avuttāni yattakāni padaṭṭhānāni otaranti samosaranti,",
  "tika-s0501t3:642_2": "sabbāni tāni avuttāni padaṭṭhānāni sutte vuttāni viya niddhāraṇavasena ānetvā desanāya āropayitabbāni.",
  "tika-s0501t3:642_3": "“Kāni viya samāropayitabbānī”ti vattabbattā “yathā āvaṭṭe”tiādi vuttaṁ.",
  "tika-s0501t3:642_4": "Āvaṭṭe hāre ekasmiṁ padaṭṭhāne sutte vutte sati sutte avuttāni bahukāni padaṭṭhānāni otaranti,",
  "tika-s0501t3:642_5": "tāni bahukāni padaṭṭhānāni pariyesitabbāni yathā,",
  "tika-s0501t3:642_6": "evaṁ samāropane hārepi bahukāni padaṭṭhānāni desanāya samāropayitabbānīti attho.",
  "tika-s0501t3:643_0": "“Kevalaṁ pana padaṭṭhānavaseneva samāropanā kātabbā kiṁ,",
  "tika-s0501t3:643_1": "udāhu aññavasenāpi samāropanā kātabbā ki”nti vattabbattā aññavasenāpi samāropanā kātabbā;",
  "tika-s0501t3:643_2": "tasmā samāropanā catubbidhā kātabbāti dassento “tattha samāropanā catubbidhā”tiādimāha.",
  "tika-s0501t3:643_3": "Tattha tatthāti tāsu samāropayitabbasamāropanāsu padaṭṭhānaṁ padaṭṭhānasamāropanā,",
  "tika-s0501t3:643_4": "vevacanaṁ vevacanasamāropanā,",
  "tika-s0501t3:643_5": "bhāvanā bhāvanāsamāropanā,",
  "tika-s0501t3:643_6": "pahānaṁ pahānasamāropanā,",
  "tika-s0501t3:643_7": "iti iminā pabhedena samāropanā catubbidhā kātabbā.",
  "tika-s0501t3:644_0": "“Tāsu catubbidhāsu samāropanāsu katamā padaṭṭhānasamāropanā”ti pucchitabbattā tathā pucchitvā padaṭṭhānasamāropanaṁ",
  "tika-s0501t3:644_1": "dassetuṁ “tatthakatamā”tiādi vuttaṁ.",
  "tika-s0501t3:644_2": "Sutte vuttena padaṭṭhānena sutte avuttānaṁ padaṭṭhānānaṁ samāropanā katamāti pucchati.",
  "tika-s0501t3:645_0": "Sabbapāpassa akusalassa yaṁ akaraṇaṁ akaraṇahetu sāsanaṁ atthi,",
  "tika-s0501t3:645_1": "etaṁ sāsanaṁ buddhānaṁ sāsanaṁ ovādo hoti,",
  "tika-s0501t3:645_2": "atha vā akaraṇaṁ akaraṇatthāya yaṁ sāsanaṁ atthi,",
  "tika-s0501t3:645_3": "etaṁ buddhānaṁ sāsanaṁ ovādo hoti,",
  "tika-s0501t3:645_4": "na yassa kassaci sāsananti attho.",
  "tika-s0501t3:645_5": "Akaraṇanti hi sampadānatthe pavattaṁ paccattavacanaṁ yathā “kissa atthāya kimattha”nti.",
  "tika-s0501t3:645_6": "Kusalassa sampadā sampadāya yaṁ sāsanaṁ atthi,",
  "tika-s0501t3:645_7": "etaṁ buddhānaṁ sāsanaṁ.",
  "tika-s0501t3:645_8": "Sacittapariyodāpanaṁ sacittapariyodāpanatthaṁ yaṁ sāsanaṁ atthi,",
  "tika-s0501t3:645_9": "etaṁ buddhānaṁ sāsanaṁ hoti.",
  "tika-s0501t3:646_0": "Iti evaṁpakārena vuttassa tassa sāsanassa kiṁ padaṭṭhānanti visesassa visesapadaṭṭhānaṁ puna pucchati.",
  "tika-s0501t3:646_1": "Idaṁ sucaritattayaṁ sāsanassa ovādassa padaṭṭhānaṁ sucaritattayena hetunā sāsanattāti daṭṭhabbaṁ yathā “annena vasatī”tiādi.",
  "tika-s0501t3:646_2": "“Sucaritattaye padaṭṭhāne vutte katamaṁ padaṭṭhānaṁ samāropayitabba”nti pucchitabbattā “tattha yaṁ kāyikañcā”tiādi vuttaṁ.",
  "tika-s0501t3:646_3": "Idaṁ khandhattayaṁ sāsanassa padaṭṭhānaṁ samāropayitabbaṁ,",
  "tika-s0501t3:646_4": "“khandhattaye padaṭṭhāne samāropayite katamaṁ samāropayitabba”nti pucchitabbattā “tattha sīlakkhandho cā”tiādi vuttaṁ.",
  "tika-s0501t3:646_5": "Idaṁ samathavipassanādvayaṁ sāsanassa padaṭṭhānaṁ samāropayitabbaṁ.",
  "tika-s0501t3:646_6": "“Samathavipassanādvaye padaṭṭhāne samāropayite katamaṁ padaṭṭhānaṁ samāropayitabba”nti pucchitabbattā “tattha samathassa phala”ntiādi vuttaṁ.",
  "tika-s0501t3:646_7": "Idaṁ phaladvayaṁ sāsanassa padaṭṭhānaṁ samāropayitabbaṁ.",
  "tika-s0501t3:647_0": "Sāsanassa padaṭṭhānāni samāropayitabbānīti ācariyena niddhāretvā vibhattāni,",
  "tika-s0501t3:647_1": "amhehi ca ñātāni,",
  "tika-s0501t3:647_2": "“idāni katamassa katamaṁ padaṭṭhānaṁ samāropayitabba”nti pucchitabbattā “vanaṁ vanathassā”tiādi vuttaṁ.",
  "tika-s0501t3:647_3": "Idaṁ kāmaguṇapañcakaṁ vanaṁ taṇhābhūtassa vanathassa padaṭṭhānaṁ taṇhāvatthubhāvato,",
  "tika-s0501t3:647_4": "“itthī”ti vā “puriso”ti vā nimittaggāhasaṅkhātaṁ idaṁ vanaṁ “aho cakkhu,",
  "tika-s0501t3:647_5": "aho sotaṁ,",
  "tika-s0501t3:647_6": "aho ghānaṁ,",
  "tika-s0501t3:647_7": "aho jivhā,",
  "tika-s0501t3:647_8": "aho kāyo”ti tesaṁ tesaṁ aṅgapaccaṅgānaṁ anubyañjanaggāhasaṅkhātassa vanathassa padaṭṭhānaṁ samāropayitabbaṁ.",
  "tika-s0501t3:647_9": "Apariññātaṁ dvādasāyatanasaṅkhātaṁ idaṁ vanaṁ saṁyojanasaṅkhātassa vanathassa padaṭṭhānaṁ samāropayitabbaṁ,",
  "tika-s0501t3:647_10": "āyatanaṁ paṭicca saṁyojanuppajjanato anusayasaṅkhātaṁ idaṁ vanaṁ pariyuṭṭhānasaṅkhātassa vanathassa padaṭṭhānaṁ samāropayitabbaṁ.",
  "tika-s0501t3:647_11": "“Pañcakāmaguṇādīnaṁ vanabhāvo ca taṇhādīnaṁ vanathabhāvo ca kena amhehi saddahitabbo”ti vattabbattā “tenāha bhagavā”tiādi vuttaṁ.",
  "tika-s0501t3:647_12": "Tena pañcakāmaguṇādīnaṁ vanabhāvena ca taṇhādīnaṁ vanathabhāvena ca bhagavā “chetvā vanañca vanathañcā”ti yaṁ vacanaṁ āha,",
  "tika-s0501t3:647_13": "tena bhagavato vacanena vacanānusārena saddahitabboti.",
  "tika-s0501t3:647_14": "Ayanti ayaṁ “ekasmiṁ padaṭṭhāne”tiādisaṁvaṇṇanā.",
  "tika-s0501t3:647_15": "Padaṭṭhānenāti ekekena padaṭṭhānena.",
  "tika-s0501t3:647_16": "Samāropanāti tadaññapadaṭṭhānānaṁ samāropanā.",
  "tika-s0501t3:647_17": "Samāropenti samāropayitabbāni etāya saṁvaṇṇanāyāti samāropanāti viggahoti. (1)",
  "tika-s0501t3:648_0": "51.",
  "tika-s0501t3:648_1": "Padaṭṭhānena samāropanā ācariyena niddiṭṭhā,",
  "tika-s0501t3:648_2": "amhehi ca ñātā,",
  "tika-s0501t3:648_3": "“katamā vevacanena samāropanā”ti pucchitabbattā “tattha katamā vevacanenā”tiādi vuttaṁ.",
  "tika-s0501t3:648_4": "Tatthāti tāsu catūsu padaṭṭhānasamāropanādīsu samāropanāsu vevacanena ekekena rotadaññavevacanānaṁ samāropanā katamāti pucchati.",
  "tika-s0501t3:648_5": "“Rāgavirāgā”ti ca “cetovimuttī”ti ca “sekkhaphala”nti ca idaṁ vacanattayaṁ anāgāmiphalatthattā anāgāmiphalassa vevacanaṁ.",
  "tika-s0501t3:648_6": "“Avijjāvirāgā”ti ca “paññāvimuttī”ti ca “asekkhaphala”nti ca idaṁ vacanattayaṁ arahattaphalatthattā arahattaphalassa vevacanaṁ.",
  "tika-s0501t3:648_7": "Iminā nayena sesesu yojanā kātabbā. (2)",
  "tika-s0501t3:649_0": "Vevacanena samāropanā ācariyena niddiṭṭhā,",
  "tika-s0501t3:649_1": "amhehi ca ñātā,",
  "tika-s0501t3:649_2": "“katamā bhāvanāya samāropanā”ti pucchitabbattā “tattha katamā bhāvanāyā”tiādi vuttaṁ.",
  "tika-s0501t3:649_3": "Tatthāti tāsu catūsu padaṭṭhānasamāropanādīsu katamāya desitāya bhāvanāya katamesānaṁ adesitānaṁ bhāvanāropanā katamāti pucchati.",
  "tika-s0501t3:649_4": "Yathā yena pakārena yaṁ bhāvanaṁ bhagavā “tasmātiha,",
  "tika-s0501t3:649_5": "tvaṁ bhikkhu,",
  "tika-s0501t3:649_6": "kāye kāyānupassī viharati,",
  "tika-s0501t3:649_7": "ātāpī sampajāno satimā vineyya loke abhijjhādomanassa”nti āha,",
  "tika-s0501t3:649_8": "tathā tena pakārena tāya bhāvanāya tadaññabhāvanāpi samāropayitabbāti attho.",
  "tika-s0501t3:650_0": "“Tasmātihā”tiādipāṭhe “kiṁ bhāvanaṁ bhagavā āhā”ti pucchitabbattā “ātāpī”tiādi vuttaṁ.",
  "tika-s0501t3:650_1": "“Ātāpī”ti vacanena vīriyindriyaṁ bhagavā āha.",
  "tika-s0501t3:650_2": "“Sampajāno”ti vacanena paññindriyaṁ bhagavā āha.",
  "tika-s0501t3:650_3": "“Satimā”ti vacanena satindriyaṁ āha.",
  "tika-s0501t3:650_4": "“Vineyya loke abhijjhādomanassa”nti vacanena samādhindriyaṁ āha.",
  "tika-s0501t3:650_5": "“Evaṁ vutte katamā bhāvanā samāropayitabbā”ti pucchitabbattā “evaṁ kāye kāyānupassino viharato cattāro",
  "tika-s0501t3:650_6": "satipaṭṭhānā bhāvanāpāripūriṁ gacchantī”ti vuttaṁ.",
  "tika-s0501t3:650_7": "Evaṁ vuttāya vīriyindriyādibhāvanāya cattāro satipaṭṭhānā samāropayitabbāti attho.",
  "tika-s0501t3:650_8": "Kena kāraṇena bhāvanāpāripūriṁ gacchantīti pucchati.",
  "tika-s0501t3:650_9": "Catunnaṁ indriyānaṁ indriyabhāvena,",
  "tika-s0501t3:650_10": "bhāvetabbabhāvena vā ekalakkhaṇattā bhāvanāpāripūriṁ gacchantīti vissajjeti.",
  "tika-s0501t3:650_11": "“Tesu samāropitesu katame samāropayitabbā”ti pucchitabbattā “catūsū”tiādi vuttaṁ.",
  "tika-s0501t3:650_12": "Catūsu satipaṭṭhānesu bhāviyamānesu samāropayitabbesu cattāro sammappadhānā bhāvanāpāripūriṁ gacchantīti samāropayitabbāti attho.",
  "tika-s0501t3:650_13": "Sesesupi evameva samāropayitabbā.",
  "tika-s0501t3:651_0": "Bhāvanāya samāropanā ācariyena vibhattā,",
  "tika-s0501t3:651_1": "amhehi ca ñātā,",
  "tika-s0501t3:651_2": "“katamā pahānena samāropanā”ti pucchitabbattā “tattha katamā”tiādi vuttaṁ.",
  "tika-s0501t3:651_3": "Tatthāti tāsu catūsu padaṭṭhānasamāropanādīsu katamena desitena pahānena katamesaṁ adesitānaṁ pahānānaṁ katamā samāropanāti pucchati.",
  "tika-s0501t3:651_4": "“Kāye kāyānupassī viharanto asubhe ‘subha’nti vipallāsaṁ pajahatī”ti desitena “subha”nti vipallāsappahānena",
  "tika-s0501t3:651_5": "kabaḷīkārāhārapariññāya paribandhakilesakāmupādānappahānādayopi samāropayitabbā.",
  "tika-s0501t3:652_0": "“Vedanāsu vedanānupassī viharanto dukkhe ‘sukha’nti vipallāsaṁ pajahatī”ti desitena “sukha”nti vipallāsappahānena",
  "tika-s0501t3:652_1": "phassāhārapariññāya paribandhakilesabhavupādānappahānādayopi samāropayitabbā.",
  "tika-s0501t3:653_0": "“Citte cittānupassī viharanto anicce ‘nicca’nti vipallāsaṁ pajahatī”ti desitena “nicca”nti vipallāsappahānena",
  "tika-s0501t3:653_1": "viññāṇāhārapariññāya paribandhakilesadiṭṭhupādānappahānādayopi samāropayitabbā.",
  "tika-s0501t3:654_0": "“Dhammesudhammānupassī viharanto anattani ‘attā’ti vipallāsaṁ pajahatī”ti desitena “attā”ti vipallāsappahānena manosañcetanāhārapariññāya?",
  "tika-s0501t3:654_1": "Manosañcetanāhārapariññāya paribandhakilesaattavādupādānappahānādayopi samāropayitabbāti adhippāyo. (4)",
  "tika-s0501t3:655_0": "Pahānahāro pana lakkhaṇahāravibhaṅgavaṇṇanāyaṁ vuttoyevāti idha na vadāma.",
  "tika-s0501t3:656_0": "“Sutte desitena ekekena padaṭṭhānādikena adesitānaṁ padaṭṭhānādīnaṁ samāropanabhāvo kena amhehi vijānitabbo",
  "tika-s0501t3:656_1": "saddahitabbo”ti vattabbattā “tenāha āyasmā”tiādimāha.",
  "tika-s0501t3:656_2": "Tena tathā samāropanabhāvena āyasmā mahākaccāno –",
  "tika-s0501t3:657_0": "“Ye dhammā yaṁmūlā, ye cekatthā pakāsitā muninā;",
  "tika-s0501t3:658_0": "Te samāropayitabbā, esa samāropano hāro”ti –",
  "tika-s0501t3:659_0": "Yaṁ vacanaṁ āha,",
  "tika-s0501t3:659_1": "tena vacanena vacanānusārena tathā samāropanabhāvo tumhehi vijānitabbo saddahitabboti vuttaṁ hoti.",
  "tika-s0501t3:660_0": "“Kiṁ pana ettāvatā samāropano hāro paripuṇṇo,",
  "tika-s0501t3:660_1": "añño niyutto natthī”ti vattabbattā “niyutto samāropano hāro”ti vuttaṁ.",
  "tika-s0501t3:660_2": "Sutte desitena nayena padaṭṭhānādikena adesitāni padaṭṭhānāni samāropayitabbāni bhavanti,",
  "tika-s0501t3:660_3": "tena tena padaṭṭhānādikena adesitānaṁ padaṭṭhānādīnaṁ samāropano hāro niyutto niddhāretvā yuñjitabboti attho daṭṭhabbo.",
  "tika-s0501t3:661_0": "Iti samāropanahāravibhaṅge sattibalānurūpā racitā",
  "tika-s0501t3:662_0": "Vibhāvanā niṭṭhitā.",
  "tika-s0501t3:663_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabbo.",
  "tika-s0501t3:664_0": "Ime yathāvuttā soḷasa saṁvaṇṇanāvisesā saṁvaṇṇetabbatthesu aññāṇasaṁsayānaṁ haraṇato apanayanato hārā nāmāti.",
  "tika-s0501t3:665_0": "Niṭṭhitā hāravibhaṅgavāravibhāvanā.",
  "tika-s0501t3:666_0": "1. Desanāhārasampātavibhāvanā",
  "tika-s0501t3:667_0": "52.",
  "tika-s0501t3:667_1": "Yena yena saṁvaṇṇanāvisesabhūtena desanāhāravibhaṅgādihāravibhaṅgena assādādayo nānāsuttatthā vibhattā,",
  "tika-s0501t3:667_2": "so saṁvaṇṇanāvisesabhūto desanāhāravibhaṅgādihāravibhaṅgo paripuṇṇo.",
  "tika-s0501t3:668_0": "“Soḷasa hārā paṭhamaṁ, disālocanato disā viloketvā;",
  "tika-s0501t3:669_0": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t3:670_0": "Gāthā niddesavāre ācariyena vuttā,",
  "tika-s0501t3:670_1": "tassā gāthāya niddeso hāravibhaṅgavārassa ādimhi na vibhatto,",
  "tika-s0501t3:670_2": "“kuhiñci vibhatto,",
  "tika-s0501t3:670_3": "hārasampāte vā vibhatto kiṁ,",
  "tika-s0501t3:670_4": "udāhu nayasamuṭṭhānahāre vā vibhatto ki”nti pucchitabbattā “hārasampāte vibhatto”ti tumhehi daṭṭhabboti",
  "tika-s0501t3:670_5": "viññāpanatthaṁ “soḷasa hārā paṭhama”ntiādi vuttaṁ.",
  "tika-s0501t3:671_0": "Atha vā suparikammakatabhūmisadisesu saṁvaṇṇetabbesu nānāsuttappadesesu nānāvaṇṇasugandhapupphasadise",
  "tika-s0501t3:671_1": "soḷasa hāre saṁvaṇṇanābhāvena yojetvā soḷasa hārā ācariyena vibhattā,",
  "tika-s0501t3:671_2": "tathā susikkhitasippācariyasuvicāritajambunadābharaṇasadisesu saṁvaṇṇetabbesu nānāsuttappadesesu nānāvidharaṁsijālavividhamaṇiratanasadise",
  "tika-s0501t3:671_3": "soḷasa hāre saṁvaṇṇanābhāvena yojetvāva soḷasa hārā vibhattā,",
  "tika-s0501t3:671_4": "mahāpathaviṁ parivattetvā pappaṭakojassa khādāpanaṁ atidukkaraṁ viya,",
  "tika-s0501t3:671_5": "nānāvidhesu saṁvaṇṇetabbesu suttappadesesu paramatthojāya soḷasahi hārehi atidukkarakhādāpanasadisaṁ",
  "tika-s0501t3:671_6": "viññāpanaṁ karontena ca yojanikamadhugaṇḍaṁ pīḷetvā sumadhurasassa pāyāpanaṁ atidukkaraṁ viya nānāvidhesu",
  "tika-s0501t3:671_7": "saṁvaṇṇetabbesu suttappadesesu paramatthamadhurasassa soḷasahi hārehi atidukkaraṁ pāyāpanasadisaṁ viññāpanaṁ",
  "tika-s0501t3:671_8": "karontena ca ācariyena anekesu saṁvaṇṇetabbasuttappadesesu soḷasa hāre saṁvaṇṇanābhāvena yojetvā soḷasa",
  "tika-s0501t3:671_9": "hārā vibhattā,",
  "tika-s0501t3:671_10": "amhehi ca ñātā,",
  "tika-s0501t3:671_11": "“nānāvidhasuttappadesesu te saṁvaṇṇanābhāvena yojetvā soḷasa hārā vibhattā kiṁ,",
  "tika-s0501t3:671_12": "udāhu ekasmimpi saṁvaṇṇetabbasuttappadese saṁvaṇṇanābhāvena yojetvā soḷasa hārā vibhattā ki”nti vattabbattā",
  "tika-s0501t3:671_13": "ekasmimpi saṁvaṇṇetabbasuttappadese saṁvaṇṇanābhāvena yojetvā soḷasa hārā vibhattāyevāti tathā vibhajanto",
  "tika-s0501t3:671_14": "“soḷasa hārā paṭhama”ntiādikaṁ hārasampātavāraṁ āha.",
  "tika-s0501t3:672_0": "Nanu hārasampātavāraṁ kathetukāmena ācariyena “tattha katamo desanāhārasampāto”tiādivacanaṁ vattabbaṁ,",
  "tika-s0501t3:672_1": "atha kasmā “soḷasa hārā paṭhama”ntiādi vattabbanti ce?",
  "tika-s0501t3:672_2": "Niddese vuttaṁ “soḷasa hārā paṭhama”ntiādikaṁ gāthaṁ hāravibhaṅgavāro nappayojeti vippakiṇṇavisayattā ca nayavicārassa ca antaritattā.",
  "tika-s0501t3:672_3": "Hārasampātavāro pana taṁ gāthaṁ payojeti avikiṇṇavisayattā.",
  "tika-s0501t3:672_4": "Tasmā taṁ gāthaṁ paccāmasitvā hārasampātavāre tassā gāthāya niddeso daṭṭhabboti viññāpanatthaṁ “soḷasa hārā paṭhama”ntiādi vattabbaṁyevāti.",
  "tika-s0501t3:672_5": "Aṭṭhakathāyaṁ pana –",
  "tika-s0501t3:673_0": "Evaṁ suparikammakatāya bhūmiyā nānāvaṇṇāni muttapupphāni pakiranto viya,",
  "tika-s0501t3:673_1": "susikkhitasippācariyavicāritesu surattasuvaṇṇālaṅkāresu nānāvidharaṁsijālasamujjalāni vividhāni maṇiratanāni bandhanto viya,",
  "tika-s0501t3:673_2": "mahāpathaviṁ parivattetvā pappaṭakojaṁ khādāpento viya,",
  "tika-s0501t3:673_3": "yojanikamadhugaṇḍaṁ pīḷetvā sumadhurasaṁ pāyento viya ca āyasmā mahākaccāno nānāsuttappadese udāharanto",
  "tika-s0501t3:673_4": "soḷasa hāre vibhajitvā idāni te ekasmiṁyeva sutte yojetvā dassento hārasampātavāraṁ ārabhi.",
  "tika-s0501t3:673_5": "Ārabhanto ca yāyaṁ niddesavāre –",
  "tika-s0501t3:674_0": "“Soḷasa hārā paṭhamaṁ, disālocanato disā viloketvā;",
  "tika-s0501t3:675_0": "Saṅkhipiya aṅkusena hi, nayehi tīhi niddise sutta”nti. –",
  "tika-s0501t3:676_0": "Gāthā vuttā.",
  "tika-s0501t3:676_1": "Yasmā taṁ hāravibhaṅgavāro nappayojeti vippakiṇṇavisayattā,",
  "tika-s0501t3:676_2": "nayavicārassa ca antaritattā.",
  "tika-s0501t3:676_3": "Anekehi suttappadesehi hārānaṁ vibhāgadassanameva hi hāravibhaṅgavāro.",
  "tika-s0501t3:676_4": "Hārasampātavāro pana taṁ payojeti ekasmiṁyeva suttappadese soḷasa hāre yojetvāva tadanantaraṁ nayasamuṭṭhānassa kathitattā.",
  "tika-s0501t3:676_5": "Tasmā “soḷasa hārā paṭhama”nti gāthaṁ paccāmasitvā “tassā niddeso kuhiṁ daṭṭhabbo?",
  "tika-s0501t3:676_6": "Hārasampāteti āhā”ti –",
  "tika-s0501t3:677_0": "Vuttaṁ.",
  "tika-s0501t3:677_1": "Gāthāttho niddesavibhāvanāyaṁ vuttova.",
  "tika-s0501t3:677_2": "“Soḷasa…pe…",
  "tika-s0501t3:677_3": "sutta”nti yā gāthā niddese ācariyena vuttā,",
  "tika-s0501t3:677_4": "tassā gāthāya niddeso kuhiṁ daṭṭhabbo,",
  "tika-s0501t3:677_5": "hāravibhaṅgassa ādimhi ācariyena na vibhatto,",
  "tika-s0501t3:677_6": "hārasampāte vā paccāmasitvā vibhattoti daṭṭhabbo kiṁ,",
  "tika-s0501t3:677_7": "udāhu nayasamuṭṭhāne vā paccāmasitvā vibhattoti daṭṭhabbo kinti pucchati.",
  "tika-s0501t3:677_8": "Hārasampāte paccāmasitvā vibhattoti daṭṭhabboti vissajjanā.",
  "tika-s0501t3:678_0": "Hārasampāte tassā gāthāya niddeso daṭṭhabboti ācariyena vutto,",
  "tika-s0501t3:678_1": "so hārasampāto desanāhārasampātabhedena soḷasavidho,",
  "tika-s0501t3:678_2": "“tattha katamo hārasampāto desanāhārasampāto”ti pucchitabbattā imasmiṁ sutte saṁvaṇṇetabbe saṁvaṇṇanābhāvena",
  "tika-s0501t3:678_3": "mayā vibhajiyamāno hārasampātabhūto saṁvaṇṇanāviseso desanāhārasampāto nāmāti tathā vibhajituṁ “tattha",
  "tika-s0501t3:678_4": "katamo desanāhārasampāto”tiādi vuttaṁ.",
  "tika-s0501t3:678_5": "Tatthāti tasmiṁ soḷasavidhe desanāhārasampātādike hārasampāte.",
  "tika-s0501t3:678_6": "Katamo hārasampātabhūto saṁvaṇṇanāviseso desanāhārasampāto nāmāti pucchati.",
  "tika-s0501t3:679_0": "“Arakkhitena cittena, micchādiṭṭhihatena ca;",
  "tika-s0501t3:680_0": "Thinamiddhābhibhūtena, vasaṁ mārassa gacchatī”ti. –",
  "tika-s0501t3:681_0": "Sutte “arakkhitena cittenāti kiṁdesayatī”ti pucchitvā “pamādaṁ desayatī”tiādisaṁvaṇṇanāviseso desanāhārasampāto nāmāti vuttaṁ hoti.",
  "tika-s0501t3:681_1": "Gāthāttho aṭṭhakathāyaṁ vibhatto.",
  "tika-s0501t3:681_2": "Yojanattho pana arakkhitena cittena arakkhitacittasamaṅgī puggalo mārassa maccuno vasaṁ gacchati.",
  "tika-s0501t3:681_3": "Micchādiṭṭhihatena vipallāsena vipallāsasamaṅgī puggalo mārassa vasaṁ gacchati.",
  "tika-s0501t3:681_4": "Thinamiddhābhibhūtena sasaṅkhārikacittena kusītacittena taṁcittasamaṅgī puggalo mārassa kilesādimārassa vasaṁ gacchatīti.",
  "tika-s0501t3:682_0": "“Arakkhitena cittenā’ti padena desitaṁ taṁ pamādadhammajātaṁ kassa pada”nti vattabbattā “taṁ maccuno pada”nti vuttaṁ.",
  "tika-s0501t3:682_1": "“Arakkhitena cittenā”ti iminā suttappadesena desito attho ācariyena vibhatto,",
  "tika-s0501t3:682_2": "amhehi ca ñāto,",
  "tika-s0501t3:682_3": "“micchādiṭṭhihatena cāti suttappadesena desito attho kathaṁ vibhatto”ti vattabbattā “micchādiṭṭhihatena cā”tiādi vuttaṁ.",
  "tika-s0501t3:682_4": "Yena vipallāsena yadā anicce “nicca”nti passati,",
  "tika-s0501t3:682_5": "tadā pavatto so vipallāso “micchādiṭṭhihataṁ nāmā”ti vuccati.",
  "tika-s0501t3:682_6": "“So pana vipallāso kiṁlakkhaṇo”ti pucchitabbattā tathā pucchitvā “viparītaggāhalakkhaṇo vipallāso”ti vuttaṁ.",
  "tika-s0501t3:683_0": "Viparītaggāhalakkhaṇoti asubhādīnaṁyeva subhādiviparītaggāhalakkhaṇo vipallāso “vipallāsayatī”ti kāritatthasambhavato.",
  "tika-s0501t3:683_1": "Kiṁ vipallāso viparītaggāhalakkhaṇo?",
  "tika-s0501t3:683_2": "So vipallāso saññaṁ vipallāsayati,",
  "tika-s0501t3:683_3": "cittampi vipallāsayati,",
  "tika-s0501t3:683_4": "diṭṭhimpi vipallāsayati.",
  "tika-s0501t3:683_5": "Iti tayo dhamme vipallāsayatīti vipallāsetabbānaṁ tividhattā vipallāsāpi tividhā honti.",
  "tika-s0501t3:683_6": "Tesu saññāvipallāso muduko dubbalo subhādivasena upaṭṭhitākāraggahaṇamattattā,",
  "tika-s0501t3:683_7": "cittavipallāso saññāvipallāsato balavā subhādivasena upaṭṭhahantānaṁ rūpakkhandhādīnaṁ subhādivasena sanniṭṭhānaṁ katvā gahaṇato.",
  "tika-s0501t3:683_8": "Diṭṭhivipallāso saññāvipallāsacittavipallāsehi balavataro,",
  "tika-s0501t3:683_9": "yaṁ yaṁ ārammaṇaṁ subhādiākārena upaṭṭhāti.",
  "tika-s0501t3:683_10": "Taṁ taṁ ārammaṇaṁ sassatādivasena abhinivisitvā gahaṇato.",
  "tika-s0501t3:683_11": "Tasmā saññāvipallāso paṭhamaṁ vutto,",
  "tika-s0501t3:683_12": "tadanantaraṁ cittavipallāso,",
  "tika-s0501t3:683_13": "tadanantaraṁ diṭṭhivipallāso vutto.",
  "tika-s0501t3:683_14": "Vitthārato pana ekekassa subhasukhaattaniccaggahaṇavasena catubbidhattā dvādasavidhā honti.",
  "tika-s0501t3:684_0": "Vipallāsā ācariyena vibhattā,",
  "tika-s0501t3:684_1": "amhehi ca ñātā,",
  "tika-s0501t3:684_2": "“katame vipallāsapavattiṭṭhānavisayā”ti pucchitabbattā imāni attabhāvavatthūni vipallāsapavattiṭṭhānavisayānīti",
  "tika-s0501t3:684_3": "dassetuṁ “so kuhiṁ vipallāsayati catūsu attabhāvavatthūsū”ti vuttaṁ.",
  "tika-s0501t3:684_4": "Catūsu rūpakāyavedanācittadhammasaṅkhātesu attabhāvavatthūsu so sabbo vipallāso saññācittadiṭṭhiyo vipallāsayati.",
  "tika-s0501t3:684_5": "“Kathaṁ samanupassantassa vipallāsayatī”ti pucchitabbattā “rūpaṁ attato samanupassatī”tiādi vuttaṁ.",
  "tika-s0501t3:684_6": "Yo puggalo rūpaṁ vā attato samanupassati,",
  "tika-s0501t3:684_7": "rūpavantaṁ attānaṁ vā attato samanupassati,",
  "tika-s0501t3:684_8": "attani rūpaṁ vā attato samanupassati.",
  "tika-s0501t3:684_9": "Rūpasmiṁ attānaṁ vā attato samanupassati,",
  "tika-s0501t3:684_10": "evaṁ tassa samanupassantassa puggalassa vipallāso rūpakāye saññācittadiṭṭhiyo vipallāsayati.",
  "tika-s0501t3:684_11": "Eseva nayo vedanādīsupi.",
  "tika-s0501t3:685_0": "“Tesu rūpakāyādīsu katamaṁ katamassa vipallāsassa vatthū”ti pucchitabbattā evaṁ pavattamānassa vipallāsassa",
  "tika-s0501t3:685_1": "idaṁ imassa vatthūti vibhajituṁ “tattha rūpa”ntiādi vuttaṁ.",
  "tika-s0501t3:685_2": "Tatthāti tesu rūpādīsu catūsu paṭhamaṁ vipallāsavatthu rūpaṁ “asubhe subha”nti evaṁ pavattamānassa vipallāsassa vatthu hotīti vibhajitvā gahetabbaṁ.",
  "tika-s0501t3:685_3": "Esa nayo sesesupi.",
  "tika-s0501t3:685_4": "Evaṁ “asubhe subha”ntiādippakārena vipallāsā catubbidhā bhavanti.",
  "tika-s0501t3:686_0": "Idaṁ imassa vatthūti ācariyena vibhajitvā dassitā,",
  "tika-s0501t3:686_1": "amhehi ca ñātā,",
  "tika-s0501t3:686_2": "“tesaṁ vipallāsānaṁ katame mūlakāraṇadhammā”ti pucchitabbattā “dve dhammā”tiādi vuttaṁ.",
  "tika-s0501t3:686_3": "Cittassa saṁkilesā,",
  "tika-s0501t3:686_4": "taṇhā ca avijjā ca –",
  "tika-s0501t3:686_5": "ime dve dhammā vipallāsānaṁ mūlakāraṇabhūtā bhavanti.",
  "tika-s0501t3:687_0": "“Ime dve dhammā ekato vipallāsānaṁ mūlakāraṇaṁ kiṁ honti,",
  "tika-s0501t3:687_1": "udāhu visuṁ visu”nti vattabbattā visuṁ visuṁ vibhajituṁ “taṇhānivuta”ntiādi vuttaṁ.",
  "tika-s0501t3:687_2": "Avijjārahitā taṇhā nāma natthi,",
  "tika-s0501t3:687_3": "tasmā “taṇhāavijjānivuta”nti vattabbanti? Na,",
  "tika-s0501t3:687_4": "taṇhāya sātisayapaccayattā.",
  "tika-s0501t3:687_5": "Sātisayāya hi taṇhāya asubhepi “subha”nti,",
  "tika-s0501t3:687_6": "dukkhepi “sukha”nti samanupassanti.",
  "tika-s0501t3:687_7": "“Taṇhā ca avijjā cā”ti vuttattā “avijjānivuta”nti vattabbaṁ,",
  "tika-s0501t3:687_8": "kasmā “diṭṭhinivuta”nti vuttanti?",
  "tika-s0501t3:687_9": "Avijjāya diṭṭhi bhavatīti diṭṭhisīsena avijjaṁ gahetvā “diṭṭhinivuta”nti vuttaṁ,",
  "tika-s0501t3:687_10": "avijjānivutanti attho gahetabbo.",
  "tika-s0501t3:687_11": "“Avijjānivuta”nti vutte pana diṭṭhirahitā avijjāpi gahitā siyā,",
  "tika-s0501t3:687_12": "diṭṭhisahitāya hi avijjāya aniccepi “nicca”nti,",
  "tika-s0501t3:687_13": "anattaniyepi “attā”ti samanupassanti.",
  "tika-s0501t3:688_0": "“Kathaṁ taṇhāmūlako vipallāso pavatto,",
  "tika-s0501t3:688_1": "kathaṁ diṭṭhisahitāvijjāmūlako vipallāso pavatto”ti vattabbattā “tattha yo diṭṭhivipallāso”tiādi vuttaṁ.",
  "tika-s0501t3:688_2": "Tatthāti tesu taṇhāmūlakadiṭṭhisahitāvijjāmūlakesu.",
  "tika-s0501t3:688_3": "Diṭṭhivipallāsoti diṭṭhisahitāvijjāmūlakavipallāso.",
  "tika-s0501t3:688_4": "Atītaṁ rūpaṁ attato samanupassatīti adabbabhūtopi dabbabhūto viya vutto.",
  "tika-s0501t3:688_5": "Taṇhāvipallāsoti diṭṭhisahitataṇhāmūlako vipallāso anāgataṁrūpaṁ diṭṭhibhinandanavasena abhinandatīti.",
  "tika-s0501t3:688_6": "Evaṁ atītasamanupassanaanāgatābhinandanabhedena pavattiviseso daṭṭhabbo.",
  "tika-s0501t3:688_7": "“Cittassa saṁkileso taṇhāavijjāyeva dve dhammā na honti,",
  "tika-s0501t3:688_8": "atha kho dasa kilesāpi,",
  "tika-s0501t3:688_9": "kasmā dveyeva vuttā”ti vattabbattā “dve dhammā cittassa upakkilesā”tiādi vuttaṁ.",
  "tika-s0501t3:688_10": "Taṇhā ca avijjā ca –",
  "tika-s0501t3:688_11": "ime dveyeva dhammā paramasāvajjassa vipallāsassa mūlakāraṇattā.",
  "tika-s0501t3:688_12": "Tāhi taṇhāavijjāhi visujjhantaṁ cittaṁ sabbehi kilesehi visujjhati,",
  "tika-s0501t3:688_13": "tasmā ca visesato cittassa upakkilesā hontīti dve dhammā vuttā.",
  "tika-s0501t3:688_14": "Na hi tāsu taṇhāavijjāsu arahattamaggena pahīnāsu koci saṁkileso appahīno nāma natthīti.",
  "tika-s0501t3:689_0": "“Vuttappakārā taṇhāavijjā vuttappakārānaṁ vipallāsānaṁyeva mūlakāraṇaṁ honti kiṁ,",
  "tika-s0501t3:689_1": "udāhu sakalassa vaṭṭassāpi mūlakāraṇaṁ honti ki”nti vattabbattā vuttappakārā taṇhāavijjā vuttappakārānaṁ mūlakāraṇaṁ honti yathā,",
  "tika-s0501t3:689_2": "evaṁ sakalassa vaṭṭassāpi mūlakāraṇaṁ hontīti dassetuṁ “tesa”ntiādi vuttaṁ.",
  "tika-s0501t3:689_3": "Tattha yesaṁ puggalānaṁ cittaṁ arakkhitaṁ,",
  "tika-s0501t3:689_4": "micchādiṭṭhihatañca hoti,",
  "tika-s0501t3:689_5": "tesaṁ puggalānaṁ.",
  "tika-s0501t3:689_6": "Yesaṁ avijjānīvaraṇānaṁ taṇhāsaṁyojanānaṁ pubbakoṭi na paññāyati,",
  "tika-s0501t3:689_7": "tehi avijjānīvaraṇehi taṇhāsaṁyojanehi saṁsāre sandhāvantānaṁ saṁsarantānaṁ puggalānaṁ sakiṁ nirayaṁ māravasagamanena sandhāvanaṁ saṁsaraṇaṁ hoti,",
  "tika-s0501t3:689_8": "sakiṁ tiracchānayoniṁ sandhāvanaṁ saṁsaraṇaṁ hoti,",
  "tika-s0501t3:689_9": "sakiṁ pettivisayaṁ sandhāvanaṁ saṁsaraṇaṁ hoti,",
  "tika-s0501t3:689_10": "sakiṁ asurakāyaṁ sandhāvanaṁ saṁsaraṇaṁ hoti,",
  "tika-s0501t3:689_11": "sakiṁ deve sandhāvanaṁ saṁsaraṇaṁ hoti,",
  "tika-s0501t3:689_12": "sakiṁ manusse sandhāvanaṁ saṁsaraṇaṁ hotīti attho.",
  "tika-s0501t3:690_0": "“Micchādiṭṭhihatena cā”ti suttappadesena desito attho ācariyena vibhatto,",
  "tika-s0501t3:690_1": "amhehi ca ñāto,",
  "tika-s0501t3:690_2": "“thinamiddhābhibhūtenāti suttappadesena desito attho kathaṁ vibhatto”ti vattabbattā “thinamiddhābhibhūtenā”tiādi vuttaṁ.",
  "tika-s0501t3:690_3": "Cittassa viññāṇakkhandhassa yā akallatā akammaniyatā atthi,",
  "tika-s0501t3:690_4": "idaṁ akallattaṁ akammaniyattaṁ thinaṁ nāma.",
  "tika-s0501t3:690_5": "Yaṁ kāyassa līnattaṁ vedanādikkhandhattayalīnattaṁ atthi,",
  "tika-s0501t3:690_6": "idaṁ kāyassa līnattaṁ middhaṁ nāmāti thinamiddhasarūpameva vuttaṁ.",
  "tika-s0501t3:690_7": "Tehi thinamiddhehi cittassa abhibhūtabhāvādiko pana suviññeyyattā na vutto,",
  "tika-s0501t3:690_8": "avuttepi yesaṁ puggalānaṁ cittaṁ thinamiddhehi abhibhūtaṁ,",
  "tika-s0501t3:690_9": "tesaṁ puggalānaṁ tena cittena cittasīsena saṁyojanena saṁsāre māravasagamanena sandhāvanaṁ saṁsaraṇaṁ pariyosānasabhāvo vitthāretvā gahetabbo.",
  "tika-s0501t3:691_0": "“Vasaṁ mārassa gacchatīti suttappadesena desito attho kathaṁ vibhatto”ti vattabbattā “vasaṁ mārassa gacchatī”ti vuttaṁ.",
  "tika-s0501t3:691_1": "Tattha kilesamārassāti kileso dānādipuññe māreti nivāretīti atthena māroti kilesamāro.",
  "tika-s0501t3:691_2": "Iminā kilesamāraṁ nissāya pavattattā abhisaṅkhāramārakhandhamāramaccumārā ca gahitā,",
  "tika-s0501t3:691_3": "ca-saddena vā gahitāti veditabbā.",
  "tika-s0501t3:691_4": "Sattamārassāti devaputtamārassa.",
  "tika-s0501t3:691_5": "Atha vā “devaputtamārassā”ti avatvā “sattamārassā”ti vuttattā yo yo rājacorādiko dānādīni vā issariyabhogādīni vā māreti,",
  "tika-s0501t3:691_6": "so so rājacorādikopi gahito,",
  "tika-s0501t3:691_7": "tasmā yassa kassaci sattamārassāti attho.",
  "tika-s0501t3:691_8": "Vasanti icchaṁ lobhaṁ adhippāyaṁ ruciṁ ākaṅkhaṁ āṇaṁ āṇattiṁ.",
  "tika-s0501t3:691_9": "Gacchatīti upagacchati upeti anuvattati anugacchati nātikkamatīti attho.",
  "tika-s0501t3:691_10": "“Kasmā vasaṁ gacchatī”ti vattabbattā “so hī”tiādi vuttaṁ.",
  "tika-s0501t3:691_11": "Yo satto arakkhitacittena ca micchādiṭṭhihatacittena ca thinamiddhābhibhūtacittena ca samannāgato hoti,",
  "tika-s0501t3:691_12": "so satto avijjānīvaraṇādīhi nivuto hutvā saṁsārābhimukho hi yasmā hoti,",
  "tika-s0501t3:691_13": "na visaṅkhārābhimukho,",
  "tika-s0501t3:691_14": "tasmā mārassa vasaṁ gacchatīti attho.",
  "tika-s0501t3:692_0": "“Arakkhitenātiādikassa yassa suttassa attho vibhatto,",
  "tika-s0501t3:692_1": "tena ‘arakkhitenā’tiādikena suttena kittakāni saccāni desitānī”tivattabbattā “imāni bhagavatā”tiādi vuttaṁ.",
  "tika-s0501t3:692_2": "“Arakkhitenā”tiādisuttena bhagavatā imāni dve saccāni desitāni dukkhaṁ,",
  "tika-s0501t3:692_3": "samudayo cāti.",
  "tika-s0501t3:692_4": "Kathaṁ desitāni?",
  "tika-s0501t3:692_5": "Abhidhammanissitāya kathāya ceva suttantanissitāya kathāya ca desitāni.",
  "tika-s0501t3:692_6": "Tāsu kathāsu abhidhammanissitāya kathāya desite sati “arakkhitena cittenā”ti iminā padena arakkhitaṁ rattampi cittaṁ,",
  "tika-s0501t3:692_7": "arakkhitaṁ duṭṭhampi cittaṁ,",
  "tika-s0501t3:692_8": "arakkhitaṁ mūḷhampi cittaṁ bhagavatā desitaṁ ñāpitaṁ.",
  "tika-s0501t3:692_9": "Tattha rattacittaṁ lobhasahagatacittuppādavasena aṭṭhavidhaṁ,",
  "tika-s0501t3:692_10": "duṭṭhacittaṁ paṭighasampayuttacittuppādavasena dubbidhaṁ,",
  "tika-s0501t3:692_11": "mūḷhacittaṁ momūhacittuppādavasena dubbidhanti veditabbaṁ.",
  "tika-s0501t3:692_12": "Imesañhi cittuppādānaṁ vasena yā cakkhundriyādīnaṁ agutti anārakkhā uppannā,",
  "tika-s0501t3:692_13": "tāya aguttiyā anārakkhāya cittaṁ arakkhitaṁ hoti phalūpacārenāti.",
  "tika-s0501t3:693_0": "“Micchādiṭṭhihatenā”ti iminā padena micchādiṭṭhisaṁsaṭṭhaṁ cittaṁ desitaṁ,",
  "tika-s0501t3:693_1": "taṁ diṭṭhisampayuttacittuppādavasena catubbidhanti veditabbaṁ.",
  "tika-s0501t3:693_2": "Tañhi micchādiṭṭhiyā saṁsaṭṭhabhāvena micchādiṭṭhivasānugatattā micchādiṭṭhihataṁ nāmāti.",
  "tika-s0501t3:693_3": "“Thinamiddhābhibhūtenā”ti iminā padena thinamiddhena saṁsaṭṭhaṁ cittaṁ desitaṁ,",
  "tika-s0501t3:693_4": "taṁ sasaṅkhārikacittuppādavasena pañcavidhanti veditabbaṁ.",
  "tika-s0501t3:693_5": "Tañhi thinamiddhena saṁsaṭṭhabhāvena thinamiddhavasānugatattā thinamiddhābhibhūtaṁ nāmāti evaṁ ye dvādasākusalā",
  "tika-s0501t3:693_6": "cittuppādakaṇḍe “katame dhammā akusalā?",
  "tika-s0501t3:693_7": "Yasmiṁ samaye akusalaṁ cittaṁ uppannaṁ hotī”tiādinā vitthārato vattabbā,",
  "tika-s0501t3:693_8": "te dvādasākusalacittuppādā tīhi padehi bhagavatā desitāti veditabbā.",
  "tika-s0501t3:693_9": "“Mārassā”ti padena pañca mārā gahitā.",
  "tika-s0501t3:693_10": "Tesu kilesamāro “cattāro āsavā,",
  "tika-s0501t3:693_11": "cattāro oghā,",
  "tika-s0501t3:693_12": "cattāro yogā,",
  "tika-s0501t3:693_13": "cattāro ganthā,",
  "tika-s0501t3:693_14": "cattāri upādānāni,",
  "tika-s0501t3:693_15": "aṭṭha nīvaraṇā,",
  "tika-s0501t3:693_16": "dasa kilesā”ti desito.",
  "tika-s0501t3:693_17": "Abhisaṅkhāramāro pana “kusalā cetanā akusalā cetanā kusalaṁ kammaṁ akusalaṁ kamma”ntiādinā desito.",
  "tika-s0501t3:693_18": "Khandhamāro pana “attabhāvo pañcakkhandhā”tiādinā desito.",
  "tika-s0501t3:693_19": "Maccumāro pana “cuti cavanatā”tiādinā desito.",
  "tika-s0501t3:693_20": "Evaṁ tāvettha abhidhammanissitāya kathāya desito attho daṭṭhabbo.",
  "tika-s0501t3:694_0": "Suttantanissitāya pana kathāya desite sati “cakkhunā rūpaṁ disvā nimittaggāhī hoti anubyañjanaggāhī,",
  "tika-s0501t3:694_1": "yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ,",
  "tika-s0501t3:694_2": "tassa saṁvarāya na paṭipajjati,",
  "tika-s0501t3:694_3": "na rakkhati cakkhundriyaṁ,",
  "tika-s0501t3:694_4": "cakkhundriye na saṁvaraṁ āpajjati…pe…",
  "tika-s0501t3:694_5": "sotindriye na saṁvaraṁ āpajjati…",
  "tika-s0501t3:694_6": "ghānindriye na saṁvaraṁ āpajjati…",
  "tika-s0501t3:694_7": "jivhindriye na saṁvaraṁ āpajjati…",
  "tika-s0501t3:694_8": "kāyindriye na saṁvaraṁ āpajjati…",
  "tika-s0501t3:694_9": "manindriye na saṁvaraṁ āpajjatī”ti evaṁ puggalādhiṭṭhānena yaṁ chadvārikacittaṁ vuttaṁ,",
  "tika-s0501t3:694_10": "taṁ chadvārikacittaṁ “arakkhitena cittenā”ti iminā padena desitaṁ.",
  "tika-s0501t3:694_11": "Yā micchādiṭṭhiyo pubbantakappanavasena vā aparantakappanavasena vā pubbantāparantakappanavasena vā micchā",
  "tika-s0501t3:694_12": "abhinivisantassa ayoniso ummujjantassa “sassato loko”ti vā “asassato loko”ti vā “na hoti tathāgato paraṁ",
  "tika-s0501t3:694_13": "maraṇā”ti vā uppannā,",
  "tika-s0501t3:694_14": "tāhi diṭṭhīhi vā,",
  "tika-s0501t3:694_15": "yā ca diṭṭhiyo “imā cattāro sassatavādā…pe…",
  "tika-s0501t3:694_16": "paramadiṭṭhadhammanibbānavādā”ti brahmajālasuttādīsu vuttā,",
  "tika-s0501t3:694_17": "tāhi diṭṭhīhi vā sampayuttaṁ yaṁ cittaṁ “micchādiṭṭhihatena cā”ti iminā padena desitaṁ.",
  "tika-s0501t3:695_0": "“Thinaṁ nāma cittassa akammaññatā,",
  "tika-s0501t3:695_1": "middhaṁ nāma vedanādikkhandhattayassa akammaññatā”ti vā “thinaṁ anussāhasaṁsīdanaṁ,",
  "tika-s0501t3:695_2": "middhaṁ ussāhasattivighāto”ti vā yāni thinamiddhāni vuttāni,",
  "tika-s0501t3:695_3": "tehi thinamiddhehi yaṁ cittaṁ abhibhūtaṁ ajjhotthaṭaṁ,",
  "tika-s0501t3:695_4": "taṁ cittaṁ “thinamiddhābhibhūtenā”ti iminā padena desitaṁ.",
  "tika-s0501t3:696_0": "“Vaso nāma icchā lobho adhippāyo ruci ākaṅkhā āṇā āṇattī”ti yo vaso vutto,",
  "tika-s0501t3:696_1": "so vaso “vasa”nti iminā padena desito.",
  "tika-s0501t3:696_2": "“Pañca mārā –",
  "tika-s0501t3:696_3": "khandhamāro abhisaṅkhāramāro maccumāro devaputtamāro kilesamāro”ti yo māro vutto,",
  "tika-s0501t3:696_4": "so māro “mārassā”ti iminā desito.",
  "tika-s0501t3:696_5": "“Gacchati,",
  "tika-s0501t3:696_6": "upagacchati, upeti,",
  "tika-s0501t3:696_7": "anuvattati,",
  "tika-s0501t3:696_8": "anugacchati,",
  "tika-s0501t3:696_9": "nātikkamatī”ti yo puggalo vutto,",
  "tika-s0501t3:696_10": "so puggalo “gacchatī”ti iminā desitoti.",
  "tika-s0501t3:696_11": "Evaṁ desitesu dhammesu akusalā samudayasaccaṁ,",
  "tika-s0501t3:696_12": "“vasaṁ mārassa gacchatī”ti iminā padena ye pañcupādānakkhandhe upādāya paññatto puggalo vutto,",
  "tika-s0501t3:696_13": "te pañcupādānakkhandhā dukkhasaccanti dve saccāni desitāni.",
  "tika-s0501t3:696_14": "“Kimatthāya dve saccāni desitānī”ti pucchitabbattā “tesaṁ bhagavā”tiādi vuttaṁ.",
  "tika-s0501t3:696_15": "Tesaṁ dvinnaṁ saccānaṁ pariññāya ca pahānāya ca “arakkhitenā”tiādi dhammaṁ bhagavā deseti,",
  "tika-s0501t3:696_16": "tāni dve saccāni “arakkhitenā”tiādikena ñāpetīti attho.",
  "tika-s0501t3:697_0": "“Tesu dvīsu saccesu kassa saccassa pariññāya,",
  "tika-s0501t3:697_1": "kassa saccassa pahānāya desetī”ti pucchitabbattā “dukkhassa pariññāya,",
  "tika-s0501t3:697_2": "samudayassa pahānāyā”ti vuttaṁ.",
  "tika-s0501t3:697_3": "“Pariññāpahānehi katamāni saccāni desitānī”ti vattabbattā “yena cā”tiādi vuttaṁ.",
  "tika-s0501t3:697_4": "Yena arahattamaggena parijānāti,",
  "tika-s0501t3:697_5": "yena arahattamaggena pajahati ca,",
  "tika-s0501t3:697_6": "ayaṁ arahattamaggo maggasaccaṁ nāma.",
  "tika-s0501t3:697_7": "Yaṁ nibbānadhammaṁ ārabbha taṇhāya,",
  "tika-s0501t3:697_8": "avijjāya ca pahānaṁ jātaṁ,",
  "tika-s0501t3:697_9": "ayaṁ nibbānadhammo nirodho nirodhasaccaṁ nāmāti.",
  "tika-s0501t3:697_10": "Evaṁ cattāri saccāni bhagavatā desitāni.",
  "tika-s0501t3:698_0": "“Catunnaṁ saccānaṁ desitabhāvo kena viññātabbo”ti vattabbattā “tenāhā”tiādi vuttaṁ.",
  "tika-s0501t3:698_1": "Tesu catūsu saccesu samudayasaccena assādo gahito,",
  "tika-s0501t3:698_2": "dukkhasaccena ādīnavo gahito,",
  "tika-s0501t3:698_3": "maggasaccanirodhasaccehi nissaraṇaṁ gahitaṁ,",
  "tika-s0501t3:698_4": "samudayappahānavasena sabbagatipajahanaṁ jātaṁ,",
  "tika-s0501t3:698_5": "sabbagatipajahanaṁ phalanti gahitaṁ.",
  "tika-s0501t3:698_6": "Yena rakkhitacittatādikena sabbagatipajahanaṁ jātaṁ,",
  "tika-s0501t3:698_7": "so rakkhitacittatādiko upāyoti gahito,",
  "tika-s0501t3:698_8": "arakkhitacittatādikassa paṭisedhanamukhena rakkhitacittatādikassa niyojanaṁ bhagavato āṇattīti gahitanti",
  "tika-s0501t3:698_9": "desanāhārena nānāsuttesu dassitā assādādayo “arakkhitenā”tiādike ekasmiṁyeva sutte nīharitvā dassitā.",
  "tika-s0501t3:699_0": "“Assādādīnaṁ nīharitvā dassitabhāvo kena viññātabbo saddahitabbo”ti vattabbattā “tenāhā”tiādi vuttaṁ.",
  "tika-s0501t3:699_1": "Ettha ca yena saṁvaṇṇanāvisesena nānāsuttesu assādādayo nīharitvā dassitā,",
  "tika-s0501t3:699_2": "so saṁvaṇṇanāviseso desanāhāravibhaṅgo nāma.",
  "tika-s0501t3:699_3": "Yena saṁvaṇṇanāvisesena ekasmiṁyeva sutte assādādayo nīharitvā dassitā,",
  "tika-s0501t3:699_4": "so saṁvaṇṇanāviseso desanāhārasampāto nāmāti viseso daṭṭhabbo.",
  "tika-s0501t3:700_0": "“Ettakova desanāhārasampāto paripuṇṇo”ti vattabbattā “niyutto desanāhārasampāto”ti vuttaṁ.",
  "tika-s0501t3:700_1": "Ekekasmiṁyeva sutte assādādayo yena yena saṁvaṇṇanāvisesabhūtena desanāhārasampātena nīharitvā yathārahaṁ dassitā,",
  "tika-s0501t3:700_2": "so so saṁvaṇṇanāvisesabhūto desanāhārasampāto niyutto yathārahaṁ niddhāretvā yujjitabboti attho gahito.",
  "tika-s0501t3:701_0": "Iti desanāhārasampāte sattibalānurūpā racitā",
  "tika-s0501t3:702_0": "Vibhāvanā niṭṭhitā.",
  "tika-s0501t3:703_0": "Paṇḍitehi pana…pe… gahetabboti.",
  "tika-s0501t3:704_0": "2. Vicayahārasampātavibhāvanā",
  "tika-s0501t3:705_0": "53.",
  "tika-s0501t3:705_1": "Yena desanāhārasampātena assādādayo ācariyena vibhattā,",
  "tika-s0501t3:705_2": "amhehi ca ñātā,",
  "tika-s0501t3:705_3": "so desanāhārasampāto paripuṇṇo,",
  "tika-s0501t3:705_4": "“katamo vicayahārasampāto”ti pucchitabbattā “tattha katamo vicayo hārasampāto”tiādi vuttaṁ.",
  "tika-s0501t3:705_5": "Tatthāti tesu desanāhārasampātādīsu soḷasasu hārasampātesu katamo saṁvaṇṇanāviseso vicayahārasampāto nāmāti pucchati.",
  "tika-s0501t3:705_6": "Imesu dhammesu ayaṁ dhammo yena saṁvaṇṇanāvisesena vicayitabbo,",
  "tika-s0501t3:705_7": "so saṁvaṇṇanāviseso vicayahārasampāto nāmāti niyametvā vibhajituṁ “tattha taṇhā”tiādi vuttaṁ.",
  "tika-s0501t3:705_8": "Aṭṭhakathāyaṁ pana –",
  "tika-s0501t3:706_0": "“Evaṁ desanāhārasampātaṁ dassetvā idāni vicayahārasampātaṁ dassento yasmā desanāhārapadatthavicayo vicayahāro,",
  "tika-s0501t3:706_1": "tasmā desanāhāre vipallāsahetubhāvena niddhāritāya taṇhāya kusalādivibhāgapavicayamukhena vicayahārasampātaṁ",
  "tika-s0501t3:706_2": "dassetuṁ ‘tattha taṇhā duvidhā’tiādi āraddha”nti –",
  "tika-s0501t3:707_0": "Vuttaṁ.",
  "tika-s0501t3:707_1": "Tattha tatthāti tasmiṁ “arakkhitena cittenā”tiādisuttatthe desanāhārasampātena saṁvaṇṇite akusaladhamme “taṇhā”ti niddhāritā sabbataṇhā.",
  "tika-s0501t3:707_2": "Kusalāpīti catubhūmake kusale uddissa pavattā taṇhāpi.",
  "tika-s0501t3:707_3": "Akusalāpīti akusaladhamme uddissa pavattā taṇhāpīti duvidhā hotīti vicayitabbā.",
  "tika-s0501t3:707_4": "Tena vuttaṁ ṭīkāyaṁ –",
  "tika-s0501t3:707_5": "“kusaladhammārammaṇāti kusaladhamme uddissa pavattamattaṁ sandhāya vuttaṁ,",
  "tika-s0501t3:707_6": "na tesaṁ ārammaṇapaccayataṁ,",
  "tika-s0501t3:707_7": "idha ‘kusalā dhammā’ti lokuttaradhammānampi adhippetattā”ti.",
  "tika-s0501t3:708_0": "“Kusalā taṇhā kiṁgāminī,",
  "tika-s0501t3:708_1": "akusalā taṇhā kiṁ gāminī”ti pucchitabbattā “akusalā saṁsāragāminī”tiādi vuttaṁ.",
  "tika-s0501t3:708_2": "Atha vā “katamo kusalākusalataṇhānaṁ viseso”ti pucchitabbattā “akusalā saṁsāragāminī”tiādi vuttaṁ.",
  "tika-s0501t3:708_3": "“Taṇhā nāma saṁsāragāminī hotu,",
  "tika-s0501t3:708_4": "kathaṁ apacayagāminī”ti vattabbattā “pahānataṇhā”ti vuttaṁ,",
  "tika-s0501t3:708_5": "pahānassa hetubhūtā taṇhā pahānataṇhāti attho,",
  "tika-s0501t3:708_6": "pahātabbataṇhaṁ āgamma yaṁ pahānaṁ pavattetabbaṁ,",
  "tika-s0501t3:708_7": "tena pavattetabbena pahānena apacayaṁ gacchatīti vuttaṁ hoti.",
  "tika-s0501t3:709_0": "“Kiṁ pana taṇhāyeva kusalākusalāti dubbidhā,",
  "tika-s0501t3:709_1": "udāhu aññopi kusalākusalāti dubbidho”ti vattabbattā “mānopī”tiādi vuttaṁ.",
  "tika-s0501t3:709_2": "“Katamo māno kusalo,",
  "tika-s0501t3:709_3": "katamo māno akusalo”ti pucchitabbattā “yaṁ mānaṁ nissāya mānaṁ pajahati,",
  "tika-s0501t3:709_4": "ayaṁ māno kusalo.",
  "tika-s0501t3:709_5": "Yo pana māno dukkhaṁ nibbattayati,",
  "tika-s0501t3:709_6": "ayaṁ māno akusalo”ti vuttaṁ.",
  "tika-s0501t3:709_7": "Tattha yaṁ mānaṁ…pe…",
  "tika-s0501t3:709_8": "kusaloti yaṁ mānaṁ nissāya upanissāya pahānaṁ pavattitaṁ,",
  "tika-s0501t3:709_9": "tena pahānena santāne uppajjanārahaṁ mānaṁ pajahati,",
  "tika-s0501t3:709_10": "ayaṁ upanissayapaccayabhūto māno phalūpacārena kusalo.",
  "tika-s0501t3:709_11": "Yo pana…pe…",
  "tika-s0501t3:709_12": "akusaloti yo pana māno parahiṁsanādivasena pavattamāno hutvā attano ca parassa ca dukkhaṁ nibbattayati,",
  "tika-s0501t3:709_13": "ayaṁ māno akusaloti vicayitvā veditabbo.",
  "tika-s0501t3:710_0": "“Saṁsārāpacayagāminīsu tāsu taṇhāsu katamā apacayagāminī taṇhā kusalā”ti pucchitabbattā “kusalā”ti vuttāya",
  "tika-s0501t3:710_1": "taṇhāya sarūpaṁ dassetuṁ “tattha yaṁ nekkhammasita”ntiādi vuttaṁ.",
  "tika-s0501t3:710_2": "Tatthāti tāsu saṁsārāpacayagāminīsu taṇhābhūtāsu kusalākusalāsu.",
  "tika-s0501t3:710_3": "Ayaṁ taṇhā kusalāti sambandho.",
  "tika-s0501t3:710_4": "“Ariyā puggalā santaṁ āyatanaṁ yaṁ ariyaphaladhammaṁ sacchikatvā upasampajja viharanti,",
  "tika-s0501t3:710_5": "taṁ āyatanaṁ ariyaphaladhammaṁ ahaṁ kudāssu sacchikatvā viharissa”nti patthayantassa tassa kulaputtassa tasmiṁ ariyaphale pihā uppajjati,",
  "tika-s0501t3:710_6": "pihāpaccayā yaṁ domanassaṁ uppajjati,",
  "tika-s0501t3:710_7": "idaṁ domanassaṁ “nekkhammasita”nti vuccati.",
  "tika-s0501t3:710_8": "Ayaṁ ariyaphale pihāsaṅkhātā taṇhā kusalā anavajjā anavajjaariyaphaladhammaṁ uddissa pavattattāti vicayitabbaṁ.",
  "tika-s0501t3:711_0": "“Kathaṁ pavattā”ti vattabbattā “rāgavirāgā”tiādi vuttaṁ.",
  "tika-s0501t3:711_1": "Yā rāgavirāgā cetovimutti pattabbā.",
  "tika-s0501t3:711_2": "Tadārammaṇā taṁ cetovimuttiṁ āgamma pavattā taṇhā kusalā anavajjā,",
  "tika-s0501t3:711_3": "yā avijjāvirāgā paññāvimutti pattabbā,",
  "tika-s0501t3:711_4": "tadārammaṇā taṁ paññāvimuttiṁ āgamma pavattā taṇhā kusalā anavajjāti vicayitabbā.",
  "tika-s0501t3:711_5": "Tāya paññāvimuttiyā vasena bhagavatā –",
  "tika-s0501t3:712_0": "“Tasmā rakkhitacittassa, sammāsaṅkappagocaro;",
  "tika-s0501t3:713_0": "Sammādiṭṭhipurekkhāro, ñatvāna udayabbayaṁ;",
  "tika-s0501t3:714_0": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t3:715_0": "Gāthāyaṁ “sabbā duggatiyo jahe”ti padaṁ vuttaṁ,",
  "tika-s0501t3:715_1": "“tassā paññāvimuttiyā yo pavicayo kātabbo,",
  "tika-s0501t3:715_2": "katamo so pavicayo”ti pucchitabbattā “tassā ko pavicayo”tiādi vuttaṁ.",
  "tika-s0501t3:715_3": "Tassā paññāvimuttiyā ko pavicayoti ce puccheyya “aṭṭha maggaṅgāni –",
  "tika-s0501t3:715_4": "sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhī”ti pavicayo veditabbo.",
  "tika-s0501t3:715_5": "“So pavicayo kattha daṭṭhabbo”ti pucchitabbattā “so katthā”tiādi vuttaṁ.",
  "tika-s0501t3:715_6": "So paññāvimuttiyā pavicayo kattha kasmiṁ dhamme daṭṭhabboti pucchati.",
  "tika-s0501t3:715_7": "Catutthe jhāne pāramitāya ukkaṁsagatāya catutthajjhānabhāvanāya so pavicayo daṭṭhabbo.",
  "tika-s0501t3:716_0": "“Catutthe jhāne pāramitāyā”ti vuttamatthaṁ vivarituṁ “catutthe hi jhāne”tiādi vuttaṁ.",
  "tika-s0501t3:716_1": "Yo so catutthajjhānalābhī puggalo catutthe jhāne parisuddhaṁ pariyodātaṁ anaṅgaṇaṁ vigatūpakkilesaṁ mudu kammaniyaṁ ṭhitaṁ āneñjappattaṁ,",
  "tika-s0501t3:716_2": "iti aṭṭhaṅgasamannāgataṁ cittaṁ bhāvayati,",
  "tika-s0501t3:716_3": "so catutthajjhānalābhī puggalo tattha catutthe jhāne aṭṭhavidhaṁ vijjācaraṇaṁ adhigacchati.",
  "tika-s0501t3:716_4": "Katamaṁ aṭṭhavidhaṁ?",
  "tika-s0501t3:716_5": "Cha abhiññā,",
  "tika-s0501t3:716_6": "dve ca visese vā adhigacchatīti yojanā.",
  "tika-s0501t3:716_7": "Iddhividhādayo pañca,",
  "tika-s0501t3:716_8": "lokiyābhiññā ceva arahattamaggapaññā cāti cha abhiññā.",
  "tika-s0501t3:716_9": "Manomayiddhi ceva vipassanāñāṇañcāti dve ca visesā honti.",
  "tika-s0501t3:717_0": "“Taṁ catutthajjhānacittaṁ kuto parisuddhaṁ…pe…",
  "tika-s0501t3:717_1": "kuto āneñjappatta”nti pucchitabbattā “taṁ cittaṁ yato parisuddha”ntiādi vuttaṁ.",
  "tika-s0501t3:717_2": "Taṁ cittaṁ yato upekkhāsatipārisuddhibhāvato parisuddhaṁ,",
  "tika-s0501t3:717_3": "tato upekkhāsatipārisuddhibhāvato pariyodātaṁ hoti.",
  "tika-s0501t3:717_4": "Sukhādīnaṁ paccayaghātena yato vītarāgādianaṅgaṇabhāvato anaṅgaṇaṁ,",
  "tika-s0501t3:717_5": "tato vītarāgādianaṅgaṇabhāvato vigatūpakkilesaṁ.",
  "tika-s0501t3:717_6": "Yato subhāvitabhāvato mudu,",
  "tika-s0501t3:717_7": "tato subhāvitabhāvato kammaniyaṁ.",
  "tika-s0501t3:717_8": "Yato parisuddhādīsu ṭhitabhāvato ṭhitaṁ,",
  "tika-s0501t3:717_9": "tato parisuddhādīsu ṭhitabhāvato āneñjappattaṁ hotītipi yojanā yuttā aṭṭhakathāyaṁ yugaḷato āgatattā.",
  "tika-s0501t3:717_10": "Saddhāvīriyasatisamādhipaññāobhāsehi pariggahitabhāvato āneñjappattaṁ.",
  "tika-s0501t3:717_11": "Saddhāya hi pariggahitaṁ cittaṁ paṭipakkhe assaddhiye na iñjati na calati,",
  "tika-s0501t3:717_12": "vīriyena pariggahitaṁ cittaṁ paṭipakkhe kosajje na iñjati,",
  "tika-s0501t3:717_13": "satiyā pariggahitaṁ cittaṁ paṭipakkhe pamāde na iñjati,",
  "tika-s0501t3:717_14": "samādhinā pariggahitaṁ cittaṁ paṭipakkhe uddhacce na iñjati,",
  "tika-s0501t3:717_15": "paññāya pariggahitaṁ cittaṁ paṭipakkhāya avijjāya na iñjati,",
  "tika-s0501t3:717_16": "obhāsagataṁ cittaṁ kilesandhakāre na iñjati.",
  "tika-s0501t3:717_17": "Iti imehi chahi dhammehi pariggahitaṁ catutthajjhānacittaṁ āneñjappattaṁ hoti.",
  "tika-s0501t3:717_18": "Evaṁ aṭṭhaṅgasamannāgatattā catutthajjhānacittaṁ channaṁ abhiññāñāṇānañca manomayiddhivipassanāñāṇānañca adhigamūpāyo hoti,",
  "tika-s0501t3:717_19": "tasmā so paññāvimuttiparicayo catutthajjhāne daṭṭhabboyevāti saṅkhepattho.",
  "tika-s0501t3:717_20": "Vitthārato pana aṭṭhakathāyaṁ “tattha upekkhāsatipārisuddhibhāvenā”tiādinā vā “aparo nayo”tiādinā vā vuttoyevāti amhehi na vutto.",
  "tika-s0501t3:718_0": "“Yesaṁ rāgādiaṅgaṇānaṁ abhāvena anaṅgaṇaṁ,",
  "tika-s0501t3:718_1": "yesaṁ abhijjhādiupakkilesānaṁ abhāvena vigatūpakkilesaṁ,",
  "tika-s0501t3:718_2": "yāya cittassa ṭhitiyā abhāvena ṭhitaṁ,",
  "tika-s0501t3:718_3": "iñjanāya abhāvena āneñjappattaṁ,",
  "tika-s0501t3:718_4": "te rāgādiaṅgaṇādayo katamāya pakkhā”ti pucchitabbattā “tattha aṅgaṇā”tiādi vuttaṁ.",
  "tika-s0501t3:718_5": "Tatthāti tesu rāgādiaṅgaṇādīsu aṅgaṇā ca rāgādiaṅgaṇā ca upakkilesā abhijjhādiupakkilesā ca santi,",
  "tika-s0501t3:718_6": "tadubhayaṁ rāgādiaṅgaṇaabhijjhādiupakkilesadvayaṁ taṇhāpakkho rāgādiaṅgaṇānaṁ taṇhāsabhāvattā,",
  "tika-s0501t3:718_7": "abhijjhādiupakkilesānañca taṇhāya anulomattā.",
  "tika-s0501t3:718_8": "Yā iñjanā phandanā yā ca cittassa aṭṭhiti anavaṭṭhānaṁ atthi,",
  "tika-s0501t3:718_9": "ayaṁ iñjanā aṭṭhiti diṭṭhipakkho iñjanāya ca aṭṭhitiyā ca micchābhinivesahetubhāvatoti pavicayo kātabbo.",
  "tika-s0501t3:719_0": "“Kiṁ pana catutthajjhānacittaṁ aṭṭhaṅgasamannāgatattāyeva channaṁ abhiññāñāṇānañca manomayiddhivipassanāñāṇānañca",
  "tika-s0501t3:719_1": "adhigamūpāyo hotī”ti pucchitabbattā “cattāri indriyānī”ti vuttaṁ.",
  "tika-s0501t3:719_2": "“Tassa catutthajjhānalābhino,",
  "tika-s0501t3:719_3": "dukkhindriyaṁ domanassindriyaṁ sukhindriyaṁ somanassindriyaṁ iti cattārindriyāni catutthajjhāne nirujjhanti,",
  "tika-s0501t3:719_4": "tassa catutthajjhānalābhino upekkhindriyaṁ avasiṭṭhaṁ bhavati,",
  "tika-s0501t3:719_5": "tasmāpi catutthajjhānacittaṁ vuttappakārānaṁ aṭṭhannaṁ ñāṇānaṁ adhigamūpāyo hoti,",
  "tika-s0501t3:719_6": "so ca adhigamūpāyabhāvo ciṇṇavasībhāvasseva bhaveyya,",
  "tika-s0501t3:719_7": "kathaṁ catutthajjhānamattalābhino ciṇṇavasībhāvo siyā”ti vattabbattā so catutthajjhānalābhī catutthajjhāneyeva",
  "tika-s0501t3:719_8": "aṭṭhatvā arūpasamāpattiyopi evaṁ katvā nibbatteti bhāveti,",
  "tika-s0501t3:719_9": "tasmā ciṇṇavasībhāvo hotīti dassetuṁ “so uparimaṁ samāpatti”ntiādi vuttaṁ.",
  "tika-s0501t3:719_10": "Tassattho aṭṭhakathāyaṁ vitthārato vutto,",
  "tika-s0501t3:719_11": "tasmā yojanamattaṁ karissāma.",
  "tika-s0501t3:720_0": "So rūpāvacaracatutthajjhānalābhī yogāvacaro rūpāvacaracatutthajjhānasamāpattito uparimaṁ ākāsānañcāyatanasamāpattiṁsantato santatarato manasi karoti.",
  "tika-s0501t3:720_1": "Yathāvuttaṁ uparimaṁ samāpattiṁ santato manasi karoto tassa catutthajjhānalābhino yogāvacarassa catutthajjhāne",
  "tika-s0501t3:720_2": "saññā saññāpadhānā samāpatti oḷārikā viya hutvā saṇṭhahati,",
  "tika-s0501t3:720_3": "paṭighasaññā ca ukkaṇṭhā anabhirati hutvā saṇṭhahati,",
  "tika-s0501t3:720_4": "so yathāvuttena vidhinā manasi karonto yogāvacaro sabbaso niravasesato rūpasaññānaṁ samatikkamā paṭighasaññānaṁ",
  "tika-s0501t3:720_5": "atthaṅgamā nānattasaññānaṁ amanasikārā “ākāsaṁ ananta”nti manasi katvā pavattamānaṁ ākāsānañcāyatanasamāpattiṁ",
  "tika-s0501t3:720_6": "sacchikatvā upasampajja viharati.",
  "tika-s0501t3:720_7": "Rūpasaññā rūpāvacarasaññā pañcavidhaabhiññābhinīhāro hoti.",
  "tika-s0501t3:720_8": "Nānattasaññā nānārammaṇesu vokāro akusalo pavattati.",
  "tika-s0501t3:720_9": "Evaṁ rūpāvacarajjhāne ādīnavadassī hutvā tā rūpasaññānānattasaññāyo ārammaṇe samatikkamati,",
  "tika-s0501t3:720_10": "assa yogāvacarassa paṭighasaññā ca abbhatthaṁ gacchati.",
  "tika-s0501t3:720_11": "Evaṁ iminā vuttanayena samatikkamena samāhitassa,",
  "tika-s0501t3:720_12": "santavuttinā arūpāvacarasamādhinā samāhitassa yogāvacarassa obhāso rūpāvacarajjhānobhāso antaradhāyati.",
  "tika-s0501t3:720_13": "Rūpānaṁ kasiṇarūpānaṁ jhānacakkhunā dassanañca antaradhāyatīti yojanā.",
  "tika-s0501t3:721_0": "“Yena samādhinā samāhitassa,",
  "tika-s0501t3:721_1": "samāhitassa obhāso ca rūpānaṁ dassanañca antaradhāyati,",
  "tika-s0501t3:721_2": "so samādhi kittakehi aṅgehi samannāgato,",
  "tika-s0501t3:721_3": "kathaṁ paccavekkhitabbo”ti pucchitabbattā “so samādhī”tiādi vuttaṁ.",
  "tika-s0501t3:721_4": "So samādhīti yena rūpārūpāvacarasamādhinā samāhito,",
  "tika-s0501t3:721_5": "so duvidhopi samādhi anabhijjhābyāpādavīriyārambhehi tīhi upakārakaṅgehi ca passaddhisatīhi dvīhi parikkhāraṅgehi",
  "tika-s0501t3:721_6": "ca avikkhittena ekena sabhāvaṅgena ca chahi aṅgehi samannāgatoti paccavekkhitabbo punappunaṁ cintetabbo",
  "tika-s0501t3:721_7": "sallakkhetabbo.",
  "tika-s0501t3:721_8": "“Kathaṁ kattha paccavekkhitabbo”ti pucchitabbattā “anabhijjhāsahagataṁ me mānasaṁ sabbaloke”tiādi vuttaṁ.",
  "tika-s0501t3:721_9": "“Tesu chasu aṅgesu kittako samatho,",
  "tika-s0501t3:721_10": "kittakā vipassanā”ti pucchitabbattā ettako samatho,",
  "tika-s0501t3:721_11": "ettakā vipassanāti vibhajituṁ “tattha yañcā”tiādi vuttaṁ.",
  "tika-s0501t3:722_0": "54.",
  "tika-s0501t3:722_1": "“Paññāvimuttī”ti vuttassa arahattaphalassa samādhissa samathavipassanāsaṅkhātā pubbabhāgapaṭipadā samādhimukhena ācariyena vibhattā,",
  "tika-s0501t3:722_2": "“tāya paṭipadāya labhitabbo arahattaphalasamādhi kittakena veditabbo”ti pucchitabbattā “so samādhi pañcavidhena veditabbo”ti vuttaṁ.",
  "tika-s0501t3:722_3": "Yo arahattaphalasamādhi samathavipassanāpaṭipadāya labhitabbo,",
  "tika-s0501t3:722_4": "so arahattaphalasamādhi pañcavidhena ñāṇadassanena veditabbo.",
  "tika-s0501t3:723_0": "“Kathaṁ pañcavidhañāṇadassanaṁ paccupaṭṭhitaṁ bhavatī”ti vattabbattā “ayaṁ samādhī”tiādi vuttaṁ.",
  "tika-s0501t3:723_1": "Ayaṁ arahattaphalasamādhi appitappitakkhaṇe phalasamāpattisukhattā paccuppannasukho hoti,",
  "tika-s0501t3:723_2": "iti paccavekkhantassa assa arahato paccattameva ñāṇadassanaṁ paccupaṭṭhitaṁ bhavati.",
  "tika-s0501t3:723_3": "Ayaṁ arahattaphalasamādhi āyatiṁ samāpajjitabbassa arahattaphalasamādhissa upanissayapaccayattā āyatiṁ sukhavipāko hoti,",
  "tika-s0501t3:723_4": "iti paccavekkhantassa…pe… bhavati.",
  "tika-s0501t3:723_5": "Ayaṁ arahattaphalasamādhi kilesaarīhi ārakattā ariyo,",
  "tika-s0501t3:723_6": "kāmāmisavaṭṭāmisalokāmisānaṁ abhāvato nirāmiso ca hoti,",
  "tika-s0501t3:723_7": "iti paccavekkhantassa…pe… bhavati.",
  "tika-s0501t3:723_8": "Ayaṁ arahattaphalasamādhi akāpurisehi sammāsambuddhapaccekabuddhasāvakabuddhehi sevitabbattā akāpurisasevito hoti,",
  "tika-s0501t3:723_9": "iti paccavekkhantassa…pe… bhavati.",
  "tika-s0501t3:723_10": "Ayaṁ arahattaphalasamādhi aṅgasantakilesadarathasantattā santo ceva divasampi samāpajjantassa atittikaraṇato",
  "tika-s0501t3:723_11": "paṇīto ca paṭippassaddhakilesena arahatā puggalena laddhattā paṭippassaddhiladdho ca arahattamaggasamādhisaṅkhātena",
  "tika-s0501t3:723_12": "ekodibhāvena adhigatattā ekodibhāvādhigato ca sasaṅkhārena sapayogena adhigatattā,",
  "tika-s0501t3:723_13": "nīvaraṇādipaccanīkadhamme niggayha anadhigatattā,",
  "tika-s0501t3:723_14": "aññe kilese vāretvā anadhigatattā,",
  "tika-s0501t3:723_15": "arahattamaggaphalabhāveneva pavattattā nasasaṅkhāraniggayhavāritagato hoti,",
  "tika-s0501t3:723_16": "iti paccavekkhantassa assa arahato paccattameva ñāṇadassanaṁ paccupaṭṭhitaṁ bhavatīti pañcavidhena ñāṇadassanena",
  "tika-s0501t3:723_17": "so arahattaphalasamādhi vicayitvā veditabboti.",
  "tika-s0501t3:724_0": "“Paccuppannasukhādīsu samādhīsu kittako samatho,",
  "tika-s0501t3:724_1": "kittakā vipassanā”ti pucchitabbattā “tattha yo ca samādhi paccuppannasukho”tiādi vuttaṁ. Samatho,",
  "tika-s0501t3:724_2": "vipassanāti ca arahattaphalasamathavipassanāva adhippetā,",
  "tika-s0501t3:724_3": "na pubbabhāgasamathavipassanāti.",
  "tika-s0501t3:724_4": "Arahattaphalasamādhi pañcavidhena veditabboti ācariyena vutto,",
  "tika-s0501t3:724_5": "“tassa arahattaphalasamādhissa pubbabhāgapaṭipadāyaṁ vutto samādhi kittakena veditabbo”ti pucchitabbattā “so samādhi pañcavidhena veditabbo”ti vuttaṁ.",
  "tika-s0501t3:724_6": "Yo rūpāvacaracatutthajjhānasamādhi pubbabhāgapaṭipadāyaṁ vutto,",
  "tika-s0501t3:724_7": "so rūpāvacaracatutthajjhānasamādhi pañcavidhena pakārena veditabbo.",
  "tika-s0501t3:724_8": "“Katamenā”ti pucchitabbattā “pītipharaṇatā”tiādi vuttaṁ.",
  "tika-s0501t3:724_9": "Paṭhamadutiyajjhānesu paññā pītipharaṇatā hoti.",
  "tika-s0501t3:724_10": "Paṭhamadutiyatatiyajjhānesu paññā sukhapharaṇatā hoti.",
  "tika-s0501t3:724_11": "Catutthajjhāne cetopariyapaññā cetopharaṇatā hoti.",
  "tika-s0501t3:724_12": "Dibbacakkhupaññā ālokapharaṇatā hoti.",
  "tika-s0501t3:724_13": "Jhānaṁ paccavekkhitvā pavattamānapaññā paccavekkhaṇānimittaṁ hoti.",
  "tika-s0501t3:724_14": "Iti pañcavidhena paññāpakārena vicayitvā veditabboti.",
  "tika-s0501t3:724_15": "“Tesu pañcavidhesu pakāresu kittako samatho,",
  "tika-s0501t3:724_16": "kittakā vipassanā”ti pucchitabbattā “tattha yo ca pītipharaṇo”tiādi vuttaṁ.",
  "tika-s0501t3:725_0": "55.",
  "tika-s0501t3:725_1": "Sampayogavasena samādhi ācariyena vibhatto,",
  "tika-s0501t3:725_2": "amhehi ca ñāto,",
  "tika-s0501t3:725_3": "“kathaṁ ārammaṇavasena vibhatto”ti pucchitabbattā “dasa kasiṇāyatanānī”tiādi vuttaṁ.",
  "tika-s0501t3:725_4": "Imehi dasahi ārammaṇehi kasiṇehipi samādhi vicinitvā veditabboti.",
  "tika-s0501t3:725_5": "“Tesu dasasu kittako samatho,",
  "tika-s0501t3:725_6": "kittakā vipassanā”ti pucchitabbattā “tattha yañcā”tiādi vuttaṁ.",
  "tika-s0501t3:725_7": "Kasiṇanti ca kasiṇamaṇḍalampi parikammampi paṭibhāganimittampi tasmiṁ paṭibhāganimitte uppannajjhānampi vuccati,",
  "tika-s0501t3:725_8": "idha pana sasampayuttajjhānameva adhippetaṁ.",
  "tika-s0501t3:726_0": "“Kiṁ pana vuttappakāro samādhiyeva samathavipassanāya yojetabbo,",
  "tika-s0501t3:726_1": "udāhu aññopi yojetabbo”ti vattabbattā satipaṭṭhānādipubbabhāgapaṭipadābhedena anekabhedabhinno niravaseso",
  "tika-s0501t3:726_2": "ariyamaggopi vicayitvā yojetabboti dassetuṁ “evaṁ sabbo”tiādi vuttaṁ.",
  "tika-s0501t3:726_3": "Tattha evanti mayā vuttanayena vuttanayānusārena sabbo niravaseso satipaṭṭhānādipubbabhāgapaṭipadābhedena anekabhedabhinno ariyo maggo yojetabbo. Kathaṁ?",
  "tika-s0501t3:726_4": "Yena yena anabhijjhādiākārena paccuppannasukhatādiākārena samādhi mayā vutto,",
  "tika-s0501t3:726_5": "tena tena anabhijjhādiākārena paccuppannasukhatādiākārena yo yo ariyamaggo samathena yojetuṁ sambhavati,",
  "tika-s0501t3:726_6": "so so ariyamaggo samathena vicayitvā yojayitabbo.",
  "tika-s0501t3:726_7": "Yo yo ariyamaggo vipassanāya yojetuṁ sambhavati,",
  "tika-s0501t3:726_8": "so so ariyamaggo vipassanāya yojayitvā yojayitabboti attho gahetabbo.",
  "tika-s0501t3:727_0": "“Yehi samathādhiṭṭhānehi vipassanādhammehi yojayitabbo,",
  "tika-s0501t3:727_1": "te samathādhiṭṭhānā vipassanādhammā katamehi dhammehi saṅgahitā”ti pucchitabbattā “te tīhi dhammehi saṅgahitā",
  "tika-s0501t3:727_2": "aniccatāya dukkhatāya anattatāyā”ti vuttaṁ,",
  "tika-s0501t3:727_3": "te samathādhiṭṭhānā vipassanādhammā “aniccatāya paññāya dukkhatāya paññāya anattatāya paññāyā”ti tīhi anupassanādhammehi saṅgahitā gaṇhitāti attho.",
  "tika-s0501t3:727_4": "Aniccatādinā sahacaraṇato anupassanāpaññāpi “aniccatā dukkhatā anattatā”ti vuccati.",
  "tika-s0501t3:728_0": "“Yo yogī puggalo samathādhiṭṭhānaṁ vipassanaṁ bhāvayamāno hoti,",
  "tika-s0501t3:728_1": "so yogī puggalo kiṁ bhāvayatī”ti pucchitabbattā “so samathavipassanaṁ bhāvayamāno”tiādi vuttaṁ.",
  "tika-s0501t3:729_0": "Samathavipassanādīni bhāvayamāno puggalo rāgacarito dosacarito mohacaritoti tividho,",
  "tika-s0501t3:729_1": "“tattha katamo puggalo katamena katamena vimokkhamukhena niyyāti,",
  "tika-s0501t3:729_2": "katamāyaṁ katamāyaṁ sikkhanto,",
  "tika-s0501t3:729_3": "katamaṁ katamaṁ pajahanto,",
  "tika-s0501t3:729_4": "katamaṁ katamaṁ anupagacchanto,",
  "tika-s0501t3:729_5": "katamaṁ katamaṁ parijānanto,",
  "tika-s0501t3:729_6": "katamaṁ katamaṁ pavāhento,",
  "tika-s0501t3:729_7": "katamaṁ katamaṁ niddhunanto,",
  "tika-s0501t3:729_8": "katamaṁ katamaṁ vamento,",
  "tika-s0501t3:729_9": "katamaṁ katamaṁ nibbāpento,",
  "tika-s0501t3:729_10": "katamaṁ katamaṁ uppāṭento,",
  "tika-s0501t3:729_11": "katamaṁ katamaṁ vijaṭento niyyātī”ti pucchitabbattā “rāgacarito puggalo”tiādi vuttaṁ.",
  "tika-s0501t3:729_12": "Aṭṭhakathāyaṁ pana “idāni yesaṁ puggalānaṁ yattha sikkhantānaṁ visesato niyyānamukhāni,",
  "tika-s0501t3:729_13": "yesañca kilesānaṁ paṭipakkhabhūtāni tīṇi vimokkhamukhāni,",
  "tika-s0501t3:729_14": "tehi saddhiṁ tāni dassetuṁ ‘rāgacarito’tiādi vutta”nti vuttaṁ.",
  "tika-s0501t3:729_15": "Tassatthopi aṭṭhakathāyaṁ vuttoyeva.",
  "tika-s0501t3:730_0": "“Kasmā tīṇi vimokkhamukhāni bhāvayanto tayo khandhe bhāvayatī”ti vattabbattā “tattha suññatavimokkhamukha”ntiādi vuttaṁ.",
  "tika-s0501t3:730_1": "Tatthāti tesu tīsu vimokkhamukhesu.",
  "tika-s0501t3:730_2": "Suññatavimokkhamukhaṁ paññākkhandho anattānupassanāya paññāpadhānattā.",
  "tika-s0501t3:730_3": "Animittavimokkhamukhaṁ samādhikkhandho aniccānupassanāya samādhipadhānattā.",
  "tika-s0501t3:730_4": "Appaṇihitavimokkhamukhaṁ sīlakkhandho dukkhānupassanāya sīlapadhānattā.",
  "tika-s0501t3:730_5": "Iti tīhi vimokkhamukhehi tiṇṇaṁ khandhānaṁ saṅgahitattā tīṇi vimokkhamukhāni bhāvayanto so yogī puggalo",
  "tika-s0501t3:730_6": "tayo khandhe bhāvayatiyevāti paññāpadhānādibhāvo aṭṭhakathāyaṁ vutto.",
  "tika-s0501t3:730_7": "Tayo khandhe bhāvayanto ariyaṁ aṭṭhaṅgikaṁ maggaṁ bhāvayati.",
  "tika-s0501t3:730_8": "“Kasmā bhāvayatī”ti vattabbattā kāraṇaṁ dassetuṁ “tattha yā”tiādi vuttaṁ.",
  "tika-s0501t3:731_0": "Tiṇṇaṁ khandhānaṁ ariyaaṭṭhaṅgikamaggabhāvo vibhatto,",
  "tika-s0501t3:731_1": "amhehi ca jānito,",
  "tika-s0501t3:731_2": "“kathaṁ samathavipassanābhāvo jānitabbo”ti vattabbattā tiṇṇaṁ khandhānaṁ samathavipassanābhāvaṁ dassetuṁ “tattha sīlakkhandho cā”tiādi vuttaṁ.",
  "tika-s0501t3:731_3": "“Yo yogī puggalo samathavipassanaṁ bhāveti,",
  "tika-s0501t3:731_4": "tassa yogino puggalassa bhavaṅgāni katamaṁ bhāvanaṁ gacchantī”ti pucchitabbattā “yo samathavipassanaṁ bhāveti,",
  "tika-s0501t3:731_5": "tassā”tiādi vuttaṁ.",
  "tika-s0501t3:731_6": "Kāyo ca cittañca dve bhavaṅgāni upapattibhavassa aṅgāni bhāvanaṁ vaḍḍhanaṁ gacchanti.",
  "tika-s0501t3:731_7": "Sīlañca samādhi ca dve padāni dve pādā bhavanirodhagāminī paṭipadā bhāvanaṁ vaḍḍhanaṁ gacchanti.",
  "tika-s0501t3:732_0": "“Kathaṁ gacchantī”ti vattabbattā “so hoti bhikkhū”tiādi vuttaṁ.",
  "tika-s0501t3:732_1": "Bhāvitakāyoti bhāvito kāyo kāyaābhisamācāriko,",
  "tika-s0501t3:732_2": "kāyasaṁvaro vā yena bhikkhunāti bhāvitakāyo.",
  "tika-s0501t3:732_3": "Sesesupi esa nayo.",
  "tika-s0501t3:732_4": "Kāye kāyaābhisamācārike,",
  "tika-s0501t3:732_5": "kāyasaṁvare vā bhāviyamāne sati sammākammanto,",
  "tika-s0501t3:732_6": "sammāvāyāmo ca dve dhammā bhāvanaṁ gacchanti kāyasamācārasīlattā.",
  "tika-s0501t3:732_7": "Sīle vācāsaṁvaraājīvasaṁvaravasena pavatte sīle bhāviyamāne sati sammāvācā ca sammāājīvo ca dve dhammā bhāvanaṁ gacchanti vācādisaṁvarasīlattā.",
  "tika-s0501t3:732_8": "Citte cittasaṁvaravasena pavatte citte bhāviyamāne sati sammāsati ca sammāsamādhi ca dve dhammā bhāvanaṁ gacchanti cittasaṁvarasīlattā.",
  "tika-s0501t3:732_9": "Paññāya bhāviyamānāya sati sammādiṭṭhi ca sammāsaṅkappo ca dve dhammā bhāvanaṁ gacchanti samānattā,",
  "tika-s0501t3:732_10": "upakārakattā ca.",
  "tika-s0501t3:732_11": "Sammāsaṅkappena hi punappunaṁ saṅkappantassa paññā vaḍḍhatīti.",
  "tika-s0501t3:733_0": "“Sammākammanto ca sammāvāyāmo ca dve dhammā kāyavaseneva vibhattā vicetabbā kiṁ,",
  "tika-s0501t3:733_1": "udāhu cittavasena vibhattā vicetabbā ki”nti pucchitabbattā “tattha yo ca sammākammanto”tiādi vuttaṁ.",
  "tika-s0501t3:733_2": "Kāyasucaritacetanābhūto yo ca sammākammanto,",
  "tika-s0501t3:733_3": "taṁsahito yo ca sammāvāyāmo siyā kāyiko,",
  "tika-s0501t3:733_4": "viratibhūto yo ca sammākammanto,",
  "tika-s0501t3:733_5": "taṁsahito yo ca sammāvāyāmo siyā cetasiko,",
  "tika-s0501t3:733_6": "tattha tesu kāyikacetasikabhūtesu sammākammantasammāvāyāmesu yo sammākammantasammāvāyāmo kāyasaṅgaho,",
  "tika-s0501t3:733_7": "so sammākammantasammāvāyāmo kāye kāyaābhisamācārike,",
  "tika-s0501t3:733_8": "kāyasaṁvare vā bhāvite sati bhāvanaṁ gacchati.",
  "tika-s0501t3:733_9": "Yo sammākammantasammāvāyāmo cittasaṅgaho,",
  "tika-s0501t3:733_10": "so sammākammantasammāvāyāmo citte cittasaṁvare bhāvite sati bhāvanaṁ gacchatīti yojanā.",
  "tika-s0501t3:734_0": "“Samathavipassanaṁ bhāvayanto so yogī puggalo kittakaṁ adhigamaṁ gacchatī”ti vicayitabbattā “so samathavipassanaṁ bhāvayanto”tiādi vuttaṁ.",
  "tika-s0501t3:734_1": "Pañcavidhaṁ ariyamaggādhigamaṁ dassetuṁ “khippādhigamo cā”tiādi vuttaṁ.",
  "tika-s0501t3:734_2": "Tassattho aṭṭhakathāyaṁ vibhatto.",
  "tika-s0501t3:734_3": "“Kena katamo adhigamo hotī”ti pucchitabbattā “tattha samathenā”tiādi vuttaṁ.",
  "tika-s0501t3:735_0": "56.",
  "tika-s0501t3:735_1": "“Arakkhitena cittenā”tiādisuttattho veneyyānaṁ arahattaphalavimuttimukhena ācariyena vicayito vibhatto,",
  "tika-s0501t3:735_2": "amhehi ca ñāto,",
  "tika-s0501t3:735_3": "“desakassa dasabalasamannāgatassa dasa balāni kathaṁ vicayitabbānī”ti pucchitabbattā “tattha yo desayati,",
  "tika-s0501t3:735_4": "so dasabalasamannāgato”tiādi vuttaṁ.",
  "tika-s0501t3:735_5": "Aṭṭhakathāyaṁ pana –",
  "tika-s0501t3:736_0": "“Iti mahāthero ‘tasmā rakkhitacittassā’ti gāthāya vasena arahattaphalavimuttimukhena vicayahārasampātaṁ niddisanto,",
  "tika-s0501t3:736_1": "desanākusalatāya anekehi suttappadesehi tassā pubbabhāgapaṭipadāya bhāvanāvisesānaṁ bhāvanānisaṁsānañca",
  "tika-s0501t3:736_2": "vibhajanavasena nānappakārato vicayahāraṁ dassetvā,",
  "tika-s0501t3:736_3": "idāni dasannaṁ tathāgatabalānampi vasena taṁ dassetuṁ ‘tattha yo desayatī’tiādimāhā”ti –",
  "tika-s0501t3:737_0": "Vuttaṁ.",
  "tika-s0501t3:737_1": "Tattha tatthāti tesu samathavipassanaṁ bhāvayantesu sāsitabbasāsakesu.",
  "tika-s0501t3:737_2": "Dasabalasamannāgato yo desako satthā “arakkhitena cittenā”tiādidhammaṁ deseti,",
  "tika-s0501t3:737_3": "ovādena sāvake na visaṁvādayati,",
  "tika-s0501t3:737_4": "tassa desakassa satthuno dasa balāni vicayitabbānīti yojanā.",
  "tika-s0501t3:738_0": "“Kinti desetī”ti pucchitabbattā “so tividha”ntiādi vuttaṁ.",
  "tika-s0501t3:738_1": "Tesu dasasu tathāgatabalesu ṭhānāṭṭhānañāṇaṁ paṭhamaṁ tathāgatabalaṁ nāma,",
  "tika-s0501t3:738_2": "“taṁ balaṁ kathaṁ vicayitabba”nti pucchitabbattā “so tathā ovadito”tiādi vuttaṁ.",
  "tika-s0501t3:738_3": "Attho aṭṭhakathāyaṁ vutto,",
  "tika-s0501t3:738_4": "pāḷivasenapi pākaṭo.",
  "tika-s0501t3:738_5": "“Etaṁ ṭhānaṁ na vijjatī”ti jānanaṁ aṭṭhānañāṇaṁ nāma,",
  "tika-s0501t3:738_6": "“etaṁ ṭhānaṁ vijjatī”ti jānanaṁ ṭhānañāṇaṁ nāmāti ṭhānāṭṭhānānaṁ jānanañāṇaṁ paṭhamaṁ tathāgatabalaṁ vicayitabbanti adhippāyo veditabbo. (1)",
  "tika-s0501t3:739_0": "57.",
  "tika-s0501t3:739_1": "Ṭhānāṭṭhānañāṇaṁ paṭhamaṁ tathāgatabalaṁ ācariyena vicayitaṁ vibhattaṁ amhehi ca ñātaṁ,",
  "tika-s0501t3:739_2": "“kathaṁ sabbatthagāminipaṭipadāñāṇaṁ dutiyatathāgatabalaṁ vicayitabba”nti pucchitabbattā “iti ṭhānāṭṭhānatā”ti vuttaṁ.",
  "tika-s0501t3:739_3": "“Ayaṁ paṭipadā imasmiṁ bhave gāminī,",
  "tika-s0501t3:739_4": "ayaṁ paṭipadā imasmiṁ bhave gāminī”ti sabbattha gāminiyā paṭipadāya jānanañāṇaṁ sabbatthagāminipaṭipadāñāṇaṁ",
  "tika-s0501t3:739_5": "nāmāti sabbatthagāminipaṭipadāñāṇaṁ dutiyaṁ tathāgatabalaṁ vicayitabbanti adhippāyo. (2)",
  "tika-s0501t3:740_0": "59.",
  "tika-s0501t3:740_1": "Sabbatthagāminipaṭipadāñāṇaṁ dutiyaṁ tathāgatabalaṁ ācariyena vicayitaṁ,",
  "tika-s0501t3:740_2": "amhehi ca ñātaṁ,",
  "tika-s0501t3:740_3": "“kathaṁ anekadhātunānādhātuñāṇaṁ tatiyaṁ tathāgatabalaṁ vicayitabba”nti pucchitabbattā “iti sabbatthagāminī paṭipadā”tiādi vuttaṁ.",
  "tika-s0501t3:740_4": "“Ayaṁ dhātu ca ayaṁ dhātu ca anekadhātu nāma,",
  "tika-s0501t3:740_5": "ayaṁ dhātu ca ayaṁ dhātu ca nānādhātu nāmā”ti anekadhātunānādhātūnaṁ jānanañāṇaṁ anekadhātunānādhātuñāṇaṁ",
  "tika-s0501t3:740_6": "nāmāti anekadhātunānādhātuñāṇaṁ tatiyaṁ tathāgatabalaṁ vicayitabbanti. (3)",
  "tika-s0501t3:741_0": "60.",
  "tika-s0501t3:741_1": "Anekadhātunānādhātuñāṇaṁ tatiyaṁ tathāgatabalaṁ ācariyena vicayitaṁ vibhattaṁ,",
  "tika-s0501t3:741_2": "amhehi ca ñātaṁ,",
  "tika-s0501t3:741_3": "“kathaṁ sattānaṁ nānādhimuttikatāñāṇaṁ catutthaṁ tathāgatabalaṁ vicayitabba”nti pucchitabbattā “iti anekadhātunānādhātukassa lokassā”tiādi vuttaṁ.",
  "tika-s0501t3:741_4": "“Ime sattā evaṁ adhimuttā,",
  "tika-s0501t3:741_5": "ime sattā evaṁ adhimuttā”ti sattānaṁ adhimuccanānaṁ jānanañāṇaṁ sattānaṁ nānādhimuttikatāñāṇaṁ nāmāti",
  "tika-s0501t3:741_6": "sattānaṁ nānādhimuttikatāñāṇaṁ catutthaṁ tathāgatabalaṁ vicayitabbanti. (4)",
  "tika-s0501t3:742_0": "Sattānaṁ nānādhimuttikatāñāṇaṁ catutthaṁ tathāgatabalaṁ ācariyena vibhattaṁ,",
  "tika-s0501t3:742_1": "amhehi ca ñātaṁ,",
  "tika-s0501t3:742_2": "“kathaṁ vipākavemattatāñāṇaṁ pañcamaṁ tathāgatabalaṁ vicayitabba”nti pucchitabbattā “iti te yathādhimuttā cā”tiādi vuttaṁ.",
  "tika-s0501t3:742_3": "“Evaṁ adhimuttānaṁ sattānaṁ idaṁ kammaṁ kaṇhaṁ,",
  "tika-s0501t3:742_4": "imassa kaṇhakammassa ayaṁ vipāko.",
  "tika-s0501t3:742_5": "Idaṁ kammaṁ sukkaṁ,",
  "tika-s0501t3:742_6": "imassa sukkakammassa ayaṁ vipāko”ti evamādīhi vipākānaṁ nānattajānanañāṇaṁ vipākavemattatāñāṇaṁ nāmāti",
  "tika-s0501t3:742_7": "vipākavemattatāñāṇaṁ pañcamaṁ tathāgatabalaṁ vicayitabbanti.",
  "tika-s0501t3:743_0": "62.",
  "tika-s0501t3:743_1": "Vipākavemattatāñāṇaṁ pañcamaṁ tathāgatabalaṁ ācariyena vicayitaṁ,",
  "tika-s0501t3:743_2": "amhehi ca ñātaṁ,",
  "tika-s0501t3:743_3": "“kathaṁ jhānānaṁ saṁkilesavodānavuṭṭhānañāṇaṁ chaṭṭhaṁ tathāgatabalaṁ vicayitabba”nti pucchitabbattā “iti tathā samādinnāna”ntiādi vuttaṁ.",
  "tika-s0501t3:743_4": "“Evaṁ samādinnānaṁ kammānaṁ jhānānaṁ vimokkhānaṁ samādhīnaṁ samāpattīnaṁ ayaṁ saṁkileso,",
  "tika-s0501t3:743_5": "idaṁ vodānaṁ,",
  "tika-s0501t3:743_6": "idaṁ vuṭṭhānaṁ,",
  "tika-s0501t3:743_7": "evaṁ saṁkilissati,",
  "tika-s0501t3:743_8": "evaṁ vodāyati,",
  "tika-s0501t3:743_9": "evaṁ vuṭṭhahatī”ti jhānānaṁ saṁkilesavodānavuṭṭhānānaṁ anāvaraṇañāṇaṁ jhānānaṁ saṁkilesavodānavuṭṭhānañāṇaṁ",
  "tika-s0501t3:743_10": "nāmāti jhānānaṁ saṁkilesavodānavuṭṭhānañāṇaṁ chaṭṭhaṁ tathāgatabalaṁ vicayitabbanti. (5)",
  "tika-s0501t3:744_0": "63.",
  "tika-s0501t3:744_1": "Jhānānaṁ saṁkilesañāṇaṁ chaṭṭhaṁ tathāgatabalaṁ ācariyena vicayitaṁ,",
  "tika-s0501t3:744_2": "“kathaṁ indriyaparopariyattavemattatāñāṇaṁ sattamaṁ tathāgatabalaṁ vicayitabba”nti pucchitabbattā “iti tasseva samādhissā”tiādi vuttaṁ.",
  "tika-s0501t3:744_3": "“Evaṁ ādhipateyyaṭṭhena indriyāni,",
  "tika-s0501t3:744_4": "evaṁ akampiyaṭṭhena balānī”ti jānanena saha “ayaṁ mudindriyo,",
  "tika-s0501t3:744_5": "ayaṁ majjhindriyo,",
  "tika-s0501t3:744_6": "ayaṁ tikkhindriyo”ti parasattānaṁ parapuggalānaṁ indriyabalānaṁ amudumajjhādhimattatājānanañāṇaṁamudumajjhādhimattatājānanañāṇaṁ",
  "tika-s0501t3:744_7": "indriyaparopariyattavemattatāñāṇaṁ nāmāti indriyaparopariyattavemattatāñāṇaṁ sattamaṁ tathāgatabalaṁ",
  "tika-s0501t3:744_8": "vicayitabbanti. (6)",
  "tika-s0501t3:745_0": "64.",
  "tika-s0501t3:745_1": "Indriyaparopariyattañāṇaṁ sattamaṁ tathāgatabalaṁ ācariyena vicayitaṁ,",
  "tika-s0501t3:745_2": "“kathaṁ pubbenivāsānussatiñāṇaṁ aṭṭhamaṁ tathāgatabalaṁ vicayitabbaṁ,",
  "tika-s0501t3:745_3": "kathaṁ dibbacakkhuñāṇaṁ navamaṁ tathāgatabalaṁ vicayitabba”nti pucchitabbattā “iti tattha yaṁ anekavihita”ntiādi vuttaṁ.",
  "tika-s0501t3:745_4": "“Ekaṁ jāti”ntiādinā jātivasena vā “evaṁnāmo”tiādinā nāmagottavaṇṇāhārasukhadukkhapaṭisaṁvedanāya pariyantavasena",
  "tika-s0501t3:745_5": "vā sākārassa sauddesassa anekavihitapubbenivāsassa taṁtaṁbhavassa asesato jānanañāṇaṁ pubbenivāsānussatiñāṇaṁ",
  "tika-s0501t3:745_6": "nāmāti pubbenivāsānussatiñāṇaṁ aṭṭhamaṁ tathāgatabalaṁ vicayitabbanti. (7)",
  "tika-s0501t3:746_0": "Cavamānaupapajjamānahīnapaṇītasuvaṇṇadubbaṇṇasugataduggatayathākammūpagānaṁ sattānaṁ asesato cutūpapātānaṁ",
  "tika-s0501t3:746_1": "jānanañāṇaṁ dibbacakkhuñāṇaṁ nāmāti dibbacakkhuñāṇaṁ navamaṁ tathāgatabalaṁ vicayitabbanti. (8-9)",
  "tika-s0501t3:747_0": "Pubbenivāsādiaṭṭhamanavamaṁ tathāgatabalaṁ ācariyena vicayitaṁ vibhattaṁ,",
  "tika-s0501t3:747_1": "“kathaṁ sabbāsavakkhayañāṇaṁ dasamaṁ tathāgatabalaṁ vicayitabba”nti pucchitabbattā “iti tattha ya”ntiādi vuttaṁ.",
  "tika-s0501t3:747_2": "Bodhimūle saṁkilesamāranihanaṁ ñāṇaṁ uppannaṁ,",
  "tika-s0501t3:747_3": "idaṁ kilesamāranihanaṁ ñāṇaṁ sabbāsavakkhayañāṇaṁ nāmāti sabbāsavakkhayañāṇaṁ dasamaṁ tathāgatabalaṁ vicayitabbanti ayaṁ saṅkhepattho.",
  "tika-s0501t3:747_4": "Vitthārato pana pāḷito ca aṭṭhakathāto ca yatipotānampi pākaṭo bhaveyyāti maññitvā na dassito.(10)",
  "tika-s0501t3:748_0": "“Ettakova vicayahārasampāto paripuṇṇo”ti vattabbattā “niyutto vicayo hārasampāto”ti vuttaṁ.",
  "tika-s0501t3:748_1": "Ye ye suttappadesatthā vuttā,",
  "tika-s0501t3:748_2": "te te suttappadesatthā yena yena saṁvaṇṇanāvisesabhūtena vicayahārasampātena vicayitabbā,",
  "tika-s0501t3:748_3": "so so saṁvaṇṇanāvisesabhūto vicayahārasampāto niyutto yathārahaṁ nīharitvā yujjitabboti attho gahetabboti.",
  "tika-s0501t3:749_0": "Iti vicayahārasampāte sattibalānurūpā racitā",
  "tika-s0501t3:750_0": "Vibhāvanā niṭṭhitā.",
  "tika-s0501t3:751_0": "Paṇḍitehi pana…pe… gahetabboti.",
  "tika-s0501t3:752_0": "3. Yuttihārasampātavibhāvanā",
  "tika-s0501t3:753_0": "65.",
  "tika-s0501t3:753_1": "Yena yena vicayahārasampātena suttappadesatthā ācariyena vicayitabbā,",
  "tika-s0501t3:753_2": "amhehi ca ñātā,",
  "tika-s0501t3:753_3": "so vicayahārasampāto paripuṇṇo,",
  "tika-s0501t3:753_4": "“katamo yuttihārasampāto”ti pucchitabbattā “tattha katamo yuttihārasampāto”tiādi vuttaṁ.",
  "tika-s0501t3:753_5": "Aṭṭhakathāyaṁ pana –",
  "tika-s0501t3:753_6": "“evaṁ nānānayehi vicayahārasampātaṁ vitthāretvā idāni yuttihārasampātādīni dassetuṁ ‘tattha katamo yuttihārasampāto’tiādi āraddha”nti vuttaṁ.",
  "tika-s0501t3:753_7": "Tatthāti tesu desanāhārasampātādīsu soḷasasu hārasampātesu katamo saṁvaṇṇanāviseso yuttihārasampāto nāmāti pucchati,",
  "tika-s0501t3:753_8": "pucchitvā yasmiṁ suttappadese vuttānaṁ atthānaṁ yuttibhāvo vicāretabbo,",
  "tika-s0501t3:753_9": "taṁ suttappadesaṁ nīharituṁ –",
  "tika-s0501t3:754_0": "“Tasmā rakkhitacittassa, sammāsaṅkappagocaro;",
  "tika-s0501t3:755_0": "Sammādiṭṭhipurekkhāro, ñatvāna udayabbayaṁ;",
  "tika-s0501t3:756_0": "Thinamiddhābhibhū bhikkhu, sabbā duggatiyo jahe”ti. –",
  "tika-s0501t3:757_0": "Vuttaṁ.",
  "tika-s0501t3:757_1": "Tassaṁ gāthāyaṁ tasmā arakkhitacittassa māravasānugatattā satisaṁvaraindriyasaṁvarādivasena bhikkhu rakkhitacitto assa bhaveyya,",
  "tika-s0501t3:757_2": "tasmā kāmavitakkādimicchāsaṅkappagocarassa māravasānugatattā nekkhammasaṅkappādivasena bhikkhu sammāsaṅkappagocaro assa bhaveyya,",
  "tika-s0501t3:757_3": "tasmā micchādiṭṭhihatacittassa māravasānugatattā yonisomanasikārena bhikkhu udayabbayaṁ ñatvāna sammādiṭṭhipurekkhāro assa bhaveyya,",
  "tika-s0501t3:757_4": "tasmā thinamiddhena hatacittassa māravasānugatattā vīriyavasena bhikkhu thinamiddhābhibhū assa bhaveyya,",
  "tika-s0501t3:757_5": "tādiso bhikkhu sabbā duggatiyo jahe jahissatīti attho veditabbo.",
  "tika-s0501t3:758_0": "“Tassaṁ gāthāyaṁ kathaṁ yuttibhāvo vicāretabbo”ti vattabbattā “tasmā rakkhitacittassā”tiādi vuttaṁ.",
  "tika-s0501t3:758_1": "Rakkhitacittassa sammāsaṅkappagocaro bhavissatīti attho yujjati eva,",
  "tika-s0501t3:758_2": "no na yujjati.",
  "tika-s0501t3:758_3": "Micchāsaṅkappānampi jahitattā sammādiṭṭhipurekkhāro hutvā viharanto udayabbayaṁ paṭivijjhissatīti attho",
  "tika-s0501t3:758_4": "yujjati sammādiṭṭhipurekkhārassa udayabbayānupassanāsambhavato.",
  "tika-s0501t3:758_5": "Udayabbayaṁ paṭivijjhanto sabbā duggatiyo jahissatīti attho yujjati udayabbayānupassanānukkamena ariyamaggasambhavato.",
  "tika-s0501t3:758_6": "Sabbā duggatiyo jahanto sabbāni duggativinipātabhayāni samatikkamissatīti attho yujjati sabbesaṁ duggativinipātabhayānaṁ anuppajjanato.",
  "tika-s0501t3:759_0": "“Ettakova yuttihārasampāto paripuṇṇo”ti vattabbattā “niyutto yuttihārasampāto”ti vuttaṁ.",
  "tika-s0501t3:759_1": "Yena yena saṁvaṇṇanāvisesabhūtena yuttihārasampātena suttappadesatthānaṁ yuttibhāvo vicāretabbo,",
  "tika-s0501t3:759_2": "so so saṁvaṇṇanāvisesabhūto yuttihārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:760_0": "Iti yuttihārasampāte sattibalānurūpā racitā",
  "tika-s0501t3:761_0": "Vibhāvanā niṭṭhitā.",
  "tika-s0501t3:762_0": "Paṇḍitehi pana…pe… gahetabboti.",
  "tika-s0501t3:763_0": "4. Padaṭṭhānahārasampātavibhāvanā",
  "tika-s0501t3:764_0": "66.",
  "tika-s0501t3:764_1": "Yena yena yuttihārasampātena suttappadesatthānaṁ yuttibhāvo ācariyena vibhāvito,",
  "tika-s0501t3:764_2": "amhehi ca ñāto,",
  "tika-s0501t3:764_3": "so yuttihārasampāto paripuṇṇo,",
  "tika-s0501t3:764_4": "“katamo padaṭṭhānahārasampāto”ti pucchitabbattā “tattha katamo padaṭṭhāno hārasampāto”ti pucchati.",
  "tika-s0501t3:765_0": "Pucchitvā yasmiṁ suttappadese vuttāni padaṭṭhānāni nīharitāni,",
  "tika-s0501t3:765_1": "taṁ suttappadesaṁ nīharituṁ “tasmā rakkhitacittassa,",
  "tika-s0501t3:765_2": "sammāsaṅkappagocaroti gāthā”ti vuttā.",
  "tika-s0501t3:765_3": "Gāthāttho vuttova.",
  "tika-s0501t3:765_4": "“Katame gāthātthā katamesaṁ dhammānaṁ padaṭṭhānānī”ti pucchitabbattā “tasmā rakkhitacittassā”tiādi vuttaṁ.",
  "tika-s0501t3:765_5": "“Tasmā rakkhitacittassā”ti suttappadesassa atthabhūtā indriyesu guttadvāratā tiṇṇaṁ sucaritānaṁ padaṭṭhānaṁ nāma sucaritapāripūriyā āsannakāraṇattā.",
  "tika-s0501t3:765_6": "“Sammāsaṅkappagocaro”ti suttappadesassa atthabhūtā nekkhammasaṅkappādayo sammāsaṅkappā samathassa padaṭṭhānaṁ",
  "tika-s0501t3:765_7": "nāma kāmacchandaādinīvaraṇavikkhambhanassa āsannakāraṇattā.",
  "tika-s0501t3:765_8": "“Sammādiṭṭhipurekkhāro”ti suttappadesassa atthabhūtā kammassakatāsammādiṭṭhi ca sappaccayanāmarūpadassanasammādiṭṭhi",
  "tika-s0501t3:765_9": "ca vipassanāya padaṭṭhānaṁ nāma aniccānupassanādīnaṁ visesakāraṇattā.",
  "tika-s0501t3:765_10": "“Ñatvāna udayabbaya”nti suttappadesassa atthabhūtā udayabbayānupassanāpaññā dassanabhūmiyā padaṭṭhānaṁ nāma paṭhamamaggādhigamassa āsannakāraṇattā.",
  "tika-s0501t3:765_11": "“Thinamiddhābhibhū bhikkhū”ti suttappadesassa atthabhūtaṁ thinamiddhābhibhavanaṁ vīriyassa padaṭṭhānaṁ nāma āsannakāraṇattā.",
  "tika-s0501t3:765_12": "“Sabbā duggatiyo jahe”ti suttappadesassa atthabhūtā pahātabbajahanabhāvanāya ariyamaggabhāvanāya padaṭṭhānaṁ",
  "tika-s0501t3:765_13": "nāma pahātabbappahānena ariyamaggabhāvanāpāripūrisambhavato.",
  "tika-s0501t3:766_0": "“Ettakova padaṭṭhānahārasampāto paripuṇṇo”ti vattabbattā “niyutto padaṭṭhāno hārasampāto”ti vuttaṁ.",
  "tika-s0501t3:766_1": "Yena yena saṁvaṇṇanāvisesabhūtena padaṭṭhānahārasampātabhūtena suttappadesatthāni padaṭṭhānāni nīharitāni,",
  "tika-s0501t3:766_2": "so so saṁvaṇṇanāvisesabhūto padaṭṭhānahārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:767_0": "Iti padaṭṭhānahārasampāte sattibalānurūpā racitā",
  "tika-s0501t3:768_0": "Vibhāvanā niṭṭhitā.",
  "tika-s0501t3:769_0": "Paṇḍitehi pana…pe… gahetabboti.",
  "tika-s0501t3:770_0": "5. Lakkhaṇahārasampātavibhāvanā",
  "tika-s0501t3:771_0": "67.",
  "tika-s0501t3:771_1": "Yena yena padaṭṭhānahārasampātena suttappadesatthāni padaṭṭhānāni ācariyena niddhāritāni,",
  "tika-s0501t3:771_2": "amhehi ca ñātāni,",
  "tika-s0501t3:771_3": "so padaṭṭhānahārasampāto paripuṇṇo,",
  "tika-s0501t3:771_4": "“katamo lakkhaṇahārasampāto”ti pucchitabbattā “tattha katamo lakkhaṇo hārasampāto”tiādi vuttaṁ.",
  "tika-s0501t3:771_5": "Tattha tesu desanāhārasampātādīsu soḷasasu hārasampātesu katamo saṁvaṇṇanāviseso lakkhaṇahārasampāto nāmāti pucchati.",
  "tika-s0501t3:772_0": "“Katamehi suttatthehi samānalakkhaṇā katame dhammā gahitā”ti pucchitabbattā “tasmā”tiādi vuttaṁ.",
  "tika-s0501t3:772_1": "“Tasmā rakkhitacittassa,",
  "tika-s0501t3:772_2": "sammāsaṅkappagocaro”ti suttappadesena vuttaṁ idaṁ rakkhaṇaṁ satindriyaṁ gahitaṁ,",
  "tika-s0501t3:772_3": "satindriye gahite saddhādipañcindriyāni gahitāni bhavanti indriyaṭṭhena samānalakkhaṇattā.",
  "tika-s0501t3:772_4": "“Sammādiṭṭhipurekkhāro”ti suttappadesena vuttā sammādiṭṭhi gahitā,",
  "tika-s0501t3:772_5": "sammādiṭṭhiyā gahitāya ariyo aṭṭhaṅgiko maggo gahito bhavati.",
  "tika-s0501t3:772_6": "Taṁ kissa hetūti kāraṇaṁ pucchati.",
  "tika-s0501t3:772_7": "Pucchitvā kāraṇamāha “sammādiṭṭhito hī”tiādinā.",
  "tika-s0501t3:772_8": "Sammādiṭṭhihetuto sammāsaṅkappo hi yasmā pabhavati, tasmā,",
  "tika-s0501t3:772_9": "sammāsaṅkappato sammāvācā hi yasmā pabhavati, tasmā,",
  "tika-s0501t3:772_10": "sammāvācāto sammākammanto hi yasmā pabhavati, tasmā,",
  "tika-s0501t3:772_11": "sammākammantato sammāājīvo hi yasmā pabhavati, tasmā,",
  "tika-s0501t3:772_12": "sammāājīvato sammāvāyāmo hi yasmā pabhavati, tasmā,",
  "tika-s0501t3:772_13": "sammāvāyāmato sammāsatihi yasmā pabhavati, tasmā,",
  "tika-s0501t3:772_14": "sammāsatito sammāsamādhi hi yasmā pabhavati, tasmā,",
  "tika-s0501t3:772_15": "sammāsamādhito sammāvimutti hi yasmā pabhavati, tasmā,",
  "tika-s0501t3:772_16": "sammāvimuttito sammāvimuttiñāṇadassanaṁ hi yasmā pabhavati, tasmā,",
  "tika-s0501t3:772_17": "ariyo aṭṭhaṅgiko maggo gahito bhavatīti.",
  "tika-s0501t3:773_0": "“Ettakova lakkhaṇahārasampāto paripuṇṇo”ti vattabbattā “niyutto lakkhaṇo hārasampāto”ti vuttaṁ.",
  "tika-s0501t3:773_1": "Yena yena saṁvaṇṇanāvisesabhūtena lakkhaṇahārasampātena suttappadesatthā samānalakkhaṇena gahitā bhavanti,",
  "tika-s0501t3:773_2": "so so saṁvaṇṇanāvisesabhūto lakkhaṇahārasampāto niyutto yathārahaṁ niddhāretvā yujjitabboti attho gahitoti.",
  "tika-s0501t3:774_0": "Iti lakkhaṇahārasampāte sattibalānurūpā racitā",
  "tika-s0501t3:775_0": "Vibhāvanā niṭṭhitā.",
  "tika-s0501t3:776_0": "Paṇḍitehi pana…pe… gahetabboti.",
  "tika-s0501t3:777_0": "6. Catubyūhahārasampātavibhāvanā",
  "tika-s0501t3:778_0": "68.",
  "tika-s0501t3:778_1": "Yena yena lakkhaṇahārasampātena suttappadesatthā samānalakkhaṇena gahitā,",
  "tika-s0501t3:778_2": "so lakkhaṇahārasampāto paripuṇṇo,",
  "tika-s0501t3:778_3": "“katamo catubyūhahārasampāto”ti pucchitabbattā “tattha katamo catubyūho hārasampāto”tiādi vuttaṁ.",
  "tika-s0501t3:778_4": "Tattha tesu desanāhārasampātādīsu soḷasasu hārasampātesu katamo saṁvaṇṇanāviseso catubyūhahārasampāto nāmāti pucchati.",
  "tika-s0501t3:779_0": "“Katamasmiṁ sutte katame nirutyādhippāyanidānapubbāparānusandhayo niddhāritā”ti pucchitabbattā “tasmā”tiādi vuttaṁ.",
  "tika-s0501t3:779_1": "“Tasmā rakkhitacittassā”ti suttappadese “rakkhīyate rakkhita”nti niruttiṁ “paripālīyatī”ti iminā pariyāyena dasseti,",
  "tika-s0501t3:779_2": "itisaddassa ādyatthattā “cintetīti cittaṁ,",
  "tika-s0501t3:779_3": "attano santānaṁ cinotīti cittaṁ,",
  "tika-s0501t3:779_4": "paccayehi citanti cittaṁ,",
  "tika-s0501t3:779_5": "cittavicittaṭṭhena cittaṁ,",
  "tika-s0501t3:779_6": "cittakaraṇaṭṭhena cittaṁ,",
  "tika-s0501t3:779_7": "rakkhitaṁ cittaṁ yassāti rakkhitacitto.",
  "tika-s0501t3:779_8": "Sammā saṅkappetīti sammāsaṅkappo,",
  "tika-s0501t3:779_9": "gāvo caranti etthāti gocaro,",
  "tika-s0501t3:779_10": "gocaro viyāti gocaro,",
  "tika-s0501t3:779_11": "sammāsaṅkappo gocaro assāti sammāsaṅkappagocaro.",
  "tika-s0501t3:779_12": "Sammā passatīti sammādiṭṭhi,",
  "tika-s0501t3:779_13": "sammādiṭṭhi purekkhāro assāti sammādiṭṭhipurekkhāro.",
  "tika-s0501t3:779_14": "Jānātīti ñatvāna.",
  "tika-s0501t3:779_15": "Udayo ca vayo ca udayabbayaṁ.",
  "tika-s0501t3:779_16": "Thinañca middhañca thinamiddhaṁ,",
  "tika-s0501t3:779_17": "abhibhavatīti abhibhū,",
  "tika-s0501t3:779_18": "thinamiddhaṁ abhibhūti thinamiddhābhibhū.",
  "tika-s0501t3:779_19": "Bhikkhatīti bhikkhū”ti niruttipi nīharitā. Tenāha –",
  "tika-s0501t3:779_20": "“iti-saddo ādyattho”ti.",
  "tika-s0501t3:779_21": "Esā vuttappakārā paññatti nirutti nāmāti nīharitā.",
  "tika-s0501t3:780_0": "Idha suttappadese bhagavato ko adhippāyoti ce puccheyya,",
  "tika-s0501t3:780_1": "ye sappurisā sabbāhi duggatīhi parimuccitukāmā bhavissanti,",
  "tika-s0501t3:780_2": "te sappurisā dhammacārino rakkhitacittā bhavissantīti ayaṁ adhippāyo.",
  "tika-s0501t3:780_3": "Ettha “tasmā rakkhitacittassā”tiādisuttappadese bhagavato adhippāyoti nīharitabbo.",
  "tika-s0501t3:781_0": "“Katamaṁ nidāna”nti ce puccheyya,",
  "tika-s0501t3:781_1": "kokāliko sāriputtamoggallānesu theresu cittaṁ arakkhitvā padosayitvā mahāpadumaniraye yasmā upapanno,",
  "tika-s0501t3:781_2": "yasmā bhagavā ca satiārakkhena samannāgato sabbā duggatiyo jahati,",
  "tika-s0501t3:781_3": "tasmā ca sabbā duggatiyo jahitukāmo bhikkhu sappuriso rakkhitacitto assa bhaveyyāti nidānaṁ nīharitabbaṁ.",
  "tika-s0501t3:782_0": "“Katamo pubbāparasandhī”ti ce puccheyya,",
  "tika-s0501t3:782_1": "suttamhi “satiyā cittaṁ rakkhitabba”nti yaṁ vacanaṁ vuttaṁ,",
  "tika-s0501t3:782_2": "tena pubbavacanena ayaṁ “tasmā rakkhitacittassa…pe…",
  "tika-s0501t3:782_3": "sabbā duggatiyo jahe”ti suttappadeso anusandhi saṁsandati sametīti pubbaparānusandhi niddhāritabboti.",
  "tika-s0501t3:783_0": "“Ettakova catubyūhahārasampāto paripuṇṇo”ti vattabbattā “niyutto catubyūho hārasampāto”ti vuttaṁ.",
  "tika-s0501t3:783_1": "Yena yena saṁvaṇṇanāvisesabhūtena catubyūhahārasampātena nirutyādhippāyanidānapubbāparānusandhi niddhāritabbo,",
  "tika-s0501t3:783_2": "so so saṁvaṇṇanāvisesabhūto catubyūhahārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:784_0": "Iti catubyūhahārasampāte sattibalānurūpā racitā",
  "tika-s0501t3:785_0": "Vibhāvanā niṭṭhitā.",
  "tika-s0501t3:786_0": "Paṇḍitehi pana…pe… gahetabboti.",
  "tika-s0501t3:787_0": "7. Āvaṭṭahārasampātavibhāvanā",
  "tika-s0501t3:788_0": "69.",
  "tika-s0501t3:788_1": "Yena yena catubyūhahārasampātena nirutyādhippāyanidānapubbāparānusandhayo vibhattā,",
  "tika-s0501t3:788_2": "so catubyūhahārasampāto paripuṇṇo,",
  "tika-s0501t3:788_3": "“katamo āvaṭṭahārasampāto”ti pucchitabbattā “tattha katamo āvaṭṭo hārasampāto”tiādi vuttaṁ.",
  "tika-s0501t3:788_4": "Tattha katamo saṁvaṇṇanāviseso āvaṭṭahārasampāto nāmāti pucchati.",
  "tika-s0501t3:789_0": "“Katame suttatthā kathaṁ āvaṭṭetabbā”ti pucchitabbattā “tasmā”tiādi vuttaṁ.",
  "tika-s0501t3:789_1": "Nekkhammasaṅkappasaṅkhātasammāsaṅkappabahulo kasiṇādivasena,",
  "tika-s0501t3:789_2": "avihiṁsāsaṅkappasaṅkhātasammāsaṅkappabahulo mettādivasena adhigatāya cittekaggatāya cittaṁ ṭhapento saṁkilesato rakkhitacitto nāma hoti,",
  "tika-s0501t3:789_3": "“tasmā rakkhitacittassa,",
  "tika-s0501t3:789_4": "sammāsaṅkappagocaro”ti iminā rakkhitacitte vutte sati yā ekaggatā āvaṭṭetabbā,",
  "tika-s0501t3:789_5": "sā ayaṁ ekaggatā samatho.",
  "tika-s0501t3:789_6": "“Sammādiṭṭhipurekkhāro”ti iminā sammādiṭṭhipurekkhāre vutte sati yā paññā āvaṭṭetabbā,",
  "tika-s0501t3:789_7": "sā ayaṁ paññā vipassanā.",
  "tika-s0501t3:789_8": "“Ñatvāna udayabbaya”nti iminā udayabbayañāṇasamannāgate vutte sati yā dukkhaparijānanā āvaṭṭetabbā,",
  "tika-s0501t3:789_9": "sā ayaṁ dukkhaparijānanā dukkhapariññā.",
  "tika-s0501t3:789_10": "“Thinamiddhābhibhū bhikkhū”ti iminā puggalādhiṭṭhānena yaṁ thinamiddhābhibhavanaṁ vuttaṁ,",
  "tika-s0501t3:789_11": "idaṁ thinamiddhābhibhavanaṁ samudayappahānaṁ.",
  "tika-s0501t3:789_12": "“Sammā duggatiyo jahe”ti iminā yo sabbaduggatijahanasaṅkhāto anuppādo vutto,",
  "tika-s0501t3:789_13": "so ayaṁ anuppādo nirodho.",
  "tika-s0501t3:789_14": "Iti dukkhapariññāya pariññetabbaṁ dukkhasaccaṁ āvaṭṭetabbaṁ,",
  "tika-s0501t3:789_15": "samudayappahānena pahātabbaṁ samudayasaccaṁ āvaṭṭetabbaṁ,",
  "tika-s0501t3:789_16": "nirodhena nirodhasaccaṁ āvaṭṭetabbaṁ,",
  "tika-s0501t3:789_17": "samathavipassanāhi maggasaccaṁ āvaṭṭetabbanti imāni cattāri saccāni āvaṭṭetabbānīti.",
  "tika-s0501t3:790_0": "“Ettakova āvaṭṭo hārasampāto paripuṇṇo”ti vattabbattā “niyutto āvaṭṭo hārasampāto”ti vuttaṁ.",
  "tika-s0501t3:790_1": "Yena yena saṁvaṇṇanāvisesabhūtena āvaṭṭahārasampātena samathādayo āvaṭṭetabbā,",
  "tika-s0501t3:790_2": "so so saṁvaṇṇanāvisesabhūto āvaṭṭahārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:791_0": "Iti āvaṭṭahārasampāte sattibalānurūpā racitā",
  "tika-s0501t3:792_0": "Vibhāvanā niṭṭhitā.",
  "tika-s0501t3:793_0": "Paṇḍitehi pana…pe… gahetabboti.",
  "tika-s0501t3:794_0": "8. Vibhattihārasampātavibhāvanā",
  "tika-s0501t3:795_0": "70.",
  "tika-s0501t3:795_1": "Yena yena āvaṭṭahārasampātena suttatthā āvaṭṭetabbā,",
  "tika-s0501t3:795_2": "so āvaṭṭahārasampāto paripuṇṇo,",
  "tika-s0501t3:795_3": "“katamo vibhattihārasampāto”ti pucchitabbattā “tattha katamo vibhattihārasampāto”tiādi vuttaṁ.",
  "tika-s0501t3:795_4": "Tattha katamo saṁvaṇṇanāviseso vibhattihārasampāto nāmāti pucchati.",
  "tika-s0501t3:796_0": "“Katame suttatthā kattha vibhattā”ti pucchitabbattā “tasmā rakkhitacittassā”tiādi vuttaṁ.",
  "tika-s0501t3:796_1": "Yā “tasmā…pe…",
  "tika-s0501t3:796_2": "gocaro”ti gāthā vuttā,",
  "tika-s0501t3:796_3": "tissaṁ gāthāyaṁ vutto kusalapakkho dhammo kusalapakkhena dhammena satisaṁvaro dhammo niddisitabbo vibhajitabbo,",
  "tika-s0501t3:796_4": "akusalapakkhena dhammena niddisitabbo vibhajitabbo.",
  "tika-s0501t3:797_0": "Kathaṁ?",
  "tika-s0501t3:797_1": "“Rakkhitacittassā”ti padena vutto kusalapakkho satisaṁvaro dhammo “cakkhudvārasaṁvaro…pe…",
  "tika-s0501t3:797_2": "manodvārasaṁvaro”ti chabbidhena kusalapakkhena dhammena niddisitabbo vibhajitabbo.",
  "tika-s0501t3:797_3": "“Sammāsaṅkappo”ti padena vutto kusalapakkho sammāsaṅkappo dhammo “nekkhammasaṅkappo abyāpāda-saṅkappo",
  "tika-s0501t3:797_4": "avihiṁsāsaṅkappo”ti tividhena kusalapakkhena dhammena vibhajitabbo.",
  "tika-s0501t3:797_5": "“Sammādiṭṭhipurekkhāro”ti padena vuttā kusalapakkhā dhammajāti “dukkhe ñāṇaṁ,",
  "tika-s0501t3:797_6": "dukkhasamudaye ñāṇaṁ,",
  "tika-s0501t3:797_7": "dukkhanirodhe ñāṇaṁ,",
  "tika-s0501t3:797_8": "dukkhanirodhagāminipaṭipadāya ñāṇaṁ,",
  "tika-s0501t3:797_9": "pubbante ñāṇaṁ,",
  "tika-s0501t3:797_10": "aparante ñāṇaṁ,",
  "tika-s0501t3:797_11": "pubbantāparante ñāṇaṁ,",
  "tika-s0501t3:797_12": "idappaccayatāpaṭiccasamuppannesu dhammesu ñāṇa”nti aṭṭhavidhena kusalapakkhena dhammena vibhajitabbā.",
  "tika-s0501t3:797_13": "“Ñatvāna udayabbaya”nti padena vuttaṁ kusalapakkhaudayabbayañāṇaṁ dhammajātaṁ paññāsavidhena udayabbayañāṇena kusalapakkhena vibhajitabbaṁ.",
  "tika-s0501t3:797_14": "“Thinamiddhābhibhū”ti padena vuttaṁ thinamiddhābhibhavanaṁ kusalapakkhaṁ dhammajātaṁ “sotāpattimaggābhibhavanaṁ",
  "tika-s0501t3:797_15": "sakadāgāmimaggābhibhavanaṁ anāgāmimaggābhibhavanaṁ arahattamaggābhibhavana”nti catubbidhena kusalapakkhena",
  "tika-s0501t3:797_16": "vibhajitabbaṁ.",
  "tika-s0501t3:798_0": "Satisaṁvaro kusalapakkho “lokiyo satisaṁvaro,",
  "tika-s0501t3:798_1": "lokuttaro satisaṁvaro”ti dubbidhena vibhajitabboti.",
  "tika-s0501t3:798_2": "Lokiyo satisaṁvaro kāmāvacarovāti ekavidhena vibhajitabbo.",
  "tika-s0501t3:798_3": "Lokuttarā satisaṁvaro “dassanabhūmi,",
  "tika-s0501t3:798_4": "bhāvanābhūmī”ti dubbidhena vibhajitabbo.",
  "tika-s0501t3:798_5": "Kāmāvacaro satisaṁvaro “kāyānupassanāsatisaṁvaro vedanānupassanāsatisaṁvaro cittānupassanāsatisaṁvaro",
  "tika-s0501t3:798_6": "dhammānupassanāsatisaṁvaro”ti catubbidhena vibhajitabbo.",
  "tika-s0501t3:798_7": "Lokuttaro satisaṁvaropi tathā catubbidhena vibhajitabbo.",
  "tika-s0501t3:798_8": "Sammāsaṅkappasammādiṭṭhiyopi lokiyalokuttaravasena dubbidhādibhedena vibhajitabbā.",
  "tika-s0501t3:798_9": "Padaṭṭhānenapi padaṭṭhānahārasampāte vuttanayena vibhajitabbā.",
  "tika-s0501t3:799_0": "Akusalapakkhena “arakkhitena cittenā”ti padena vutto asaṁvaro “cakkhuasaṁvaro …pe…",
  "tika-s0501t3:799_1": "kāyaasaṁvaro,",
  "tika-s0501t3:799_2": "copanakāyaasaṁvaro,",
  "tika-s0501t3:799_3": "vācāasaṁvaro,",
  "tika-s0501t3:799_4": "manoasaṁvaro”ti aṭṭhavidhena vibhajitabbo.",
  "tika-s0501t3:799_5": "“Micchādiṭṭhihatenā”ti padena gahito micchāsaṅkappo “kāmavitakko byāpādavitakko vihiṁsāvitakko”ti tividhena vibhajitabbo.",
  "tika-s0501t3:799_6": "“Micchādiṭṭhī”ti padena vuttā micchādiṭṭhi “dukkhe aññāṇaṁ…pe…idappaccayatāpaṭiccasamuppannesu dhammesu aññāṇa”nti aṭṭhavidhena vibhajitabbā,",
  "tika-s0501t3:799_7": "dvāsaṭṭhidiṭṭhividhenapi vibhajitabbā.",
  "tika-s0501t3:799_8": "Thinamiddhaṁ pañcavidhena sasaṅkhārikavidhena vibhajitabbaṁ.",
  "tika-s0501t3:800_0": "“Ettakova vibhattihārasampāto paripuṇṇo”ti vattabbattā “niyutto vibhattihārasampāto”ti vuttaṁ.",
  "tika-s0501t3:800_1": "Yena yena saṁvaṇṇanāvisesabhūtena vibhattihārasampātena suttappadesatthā vibhattā,",
  "tika-s0501t3:800_2": "so so saṁvaṇṇanāvisesabhūto vibhattihārasampāto niyuttoti yathāraha niddhāretvā yujjitabboti attho gahetabboti.",
  "tika-s0501t3:801_0": "Iti vibhattihārasampāte sattibalānurūpā racitā",
  "tika-s0501t3:802_0": "Vibhāvanā niṭṭhitā.",
  "tika-s0501t3:803_0": "Paṇḍitehi pana…pe… gahetabboti.",
  "tika-s0501t3:804_0": "9. Parivattanahārasampātavibhāvanā",
  "tika-s0501t3:805_0": "71.",
  "tika-s0501t3:805_1": "Yena yena vibhattihārasampātena suttappadesatthā vibhattā,",
  "tika-s0501t3:805_2": "so vibhattihārasampāto paripuṇṇo,",
  "tika-s0501t3:805_3": "“katamo parivattanahārasampāto”ti pucchitabbattā “tattha katamo parivattano hārasampāto”tiādi vuttaṁ.",
  "tika-s0501t3:806_0": "“Katame suttappadesatthā kathaṁ parivattetabbā”ti pucchitabbattā “tasmā”tiādi vuttaṁ.",
  "tika-s0501t3:806_1": "Yā “tasmā…pe…",
  "tika-s0501t3:806_2": "gocaro”ti gāthā vuttā,",
  "tika-s0501t3:806_3": "tāya gāthāya yā samathavipassanā niddhāritā,",
  "tika-s0501t3:806_4": "tāya samathavipassanāya bhāvitāya akusalānaṁ nirodho phalaṁ payojanaṁ hoti,",
  "tika-s0501t3:806_5": "pariññātaṁ dukkhaṁ hoti,",
  "tika-s0501t3:806_6": "samudayo pahīno hoti,",
  "tika-s0501t3:806_7": "maggo bhāvito hotīti parivattetabbo.",
  "tika-s0501t3:806_8": "Paṭipakkhena pana samathavipassanāya abhāvitāya akusalānaṁ anirodho,",
  "tika-s0501t3:806_9": "apariññātaṁ dukkhaṁ,",
  "tika-s0501t3:806_10": "samudayo appahīno,",
  "tika-s0501t3:806_11": "maggo abhāvito hotīti parivattetabbo.",
  "tika-s0501t3:807_0": "“Ettakova parivattanahārasampāto paripuṇṇo”ti vattabbattā “niyutto parivattano hārasampāto”ti vuttaṁ.",
  "tika-s0501t3:807_1": "Yena yena saṁvaṇṇanāvisesabhūtena parivattanahārasampātena suttappadesatthā parivattetabbā,",
  "tika-s0501t3:807_2": "so so saṁvaṇṇanāvisesabhūto parivattanahārasampāto niyutto yathārahaṁ nīharitvā yujjitabboti attho gahetabboti.",
  "tika-s0501t3:808_0": "Iti parivattanahārasampāte sattibalānurūpā racitā",
  "tika-s0501t3:809_0": "Vibhāvanā niṭṭhitā.",
  "tika-s0501t3:810_0": "Paṇḍitehi pana…pe… gahetabboti.",
  "tika-s0501t3:811_0": "10. Vevacanahārasampātavibhāvanā",
  "tika-s0501t3:812_0": "72.",
  "tika-s0501t3:812_1": "Yena yena parivattanahārasampātena suttappadesatthā parivattetabbā,",
  "tika-s0501t3:812_2": "so parivattano hārasampātoti paripuṇṇo,",
  "tika-s0501t3:812_3": "“katamo vevacano hārasampāto”ti pucchitabbattā “tattha katamo vevacano hārasampāto”tiādi vuttaṁ.",
  "tika-s0501t3:813_0": "“Katamesaṁ suttappadesatthānaṁ,",
  "tika-s0501t3:813_1": "suttapadānaṁ vā katamāni vevacanānī”ti pucchitabbattā “tasmā”tiādi vuttaṁ.",
  "tika-s0501t3:813_2": "Yā “tasmā…pe…",
  "tika-s0501t3:813_3": "gocaro”ti gāthā vuttā,",
  "tika-s0501t3:813_4": "tāya gāthāya “rakkhitacittassā”ti padena vuttassa cittassa,",
  "tika-s0501t3:813_5": "“rakkhitacittassā”ti ettha cittassa padassa vā “cittaṁ…pe…",
  "tika-s0501t3:813_6": "vijānitatta”nti yaṁ vacanaṁ vuttaṁ,",
  "tika-s0501t3:813_7": "idaṁ vacanaṁ vevacanaṁ,",
  "tika-s0501t3:813_8": "“mānasaṁ hadaya”ntiādivacanampi cittassa vevacanaṁ.",
  "tika-s0501t3:813_9": "“Sammāsaṅkappagocaro”ti ettha sammāsaṅkappassa “nekkhammasaṅkappo abyāpādasaṅkappo avihiṁsāsaṅkappo”ti yaṁ vacanaṁ vuttaṁ,",
  "tika-s0501t3:813_10": "idaṁ vacanaṁ vevacanaṁ,",
  "tika-s0501t3:813_11": "“takko vitakko”tiādi vacanampi sammāsaṅkappassa vevacanaṁ.",
  "tika-s0501t3:813_12": "“Sammādiṭṭhipurekkhāro”ti ettha sammādiṭṭhipadassa “sammādiṭṭhi nāma paññāsatthaṁ paññākhaggo paññāratanaṁ",
  "tika-s0501t3:813_13": "paññāpatodo paññāpāsādo”ti yaṁ vacanaṁ vuttaṁ,",
  "tika-s0501t3:813_14": "idaṁ vacanaṁ vevacanaṁ,",
  "tika-s0501t3:813_15": "“paññā pajānanā vicayo”tiādi vacanampi sammādiṭṭhipadassa vevacanaṁ.",
  "tika-s0501t3:813_16": "“Thinaṁ thiyanā thiyitattaṁ cittassa,",
  "tika-s0501t3:813_17": "cittassa akallatā akammaññatā onāho pariyonāho antosaṅkoco”ti yaṁ vacanaṁ vuttaṁ,",
  "tika-s0501t3:813_18": "idaṁ vacanaṁ thinassa vevacanaṁ.",
  "tika-s0501t3:813_19": "“Kāyassa akallatā akammaññatā kāyālasiyaṁ soppaṁ supanā suppitatta”nti yaṁ vacanaṁ vuttaṁ,",
  "tika-s0501t3:813_20": "idaṁ vacanaṁ middhassa vevacanaṁ.",
  "tika-s0501t3:813_21": "“Bhikkhako bhikkhū”tiādikaṁ yaṁ vacanaṁ vuttaṁ,",
  "tika-s0501t3:813_22": "idaṁ vacanaṁ bhikkhupadassa vevacanaṁ.",
  "tika-s0501t3:813_23": "“Duggati apāyo vinipāto vaṭṭadukkhaṁ saṁsāro”tiādikaṁ yaṁ vacanaṁ vuttaṁ,",
  "tika-s0501t3:813_24": "idaṁ vacanaṁ duggatipadassa vevacanaṁ.",
  "tika-s0501t3:813_25": "Iti vevacanāni nīharitāni.",
  "tika-s0501t3:814_0": "“Ettakova vevacanahārasampāto paripuṇṇo”ti vattabbattā “niyutto vevacano hārasampāto”ti vuttaṁ.",
  "tika-s0501t3:814_1": "Yena yena saṁvaṇṇanāvisesabhūtena vevacanahārasampātena vevacanāni nīharitāni,",
  "tika-s0501t3:814_2": "so so saṁvaṇṇanāvisesabhūto vevacanahārasampāto niyutto yathāsambhavaṁ nīharitvā yujjitabboti attho gahitoti.",
  "tika-s0501t3:815_0": "Iti vevacanahārasampāte sattibalānurūpā racitā",
  "tika-s0501t3:816_0": "Vibhāvanā niṭṭhitā.",
  "tika-s0501t3:817_0": "Paṇḍitehi pana…pe… gahetabboti.",
  "tika-s0501t3:818_0": "11. Paññattihārasampātavibhāvanā",
  "tika-s0501t3:819_0": "73.",
  "tika-s0501t3:819_1": "Yena yena vevacanahārasampātena vevacanāni niddhāritāni,",
  "tika-s0501t3:819_2": "so vevacanahārasampāto paripuṇṇo,",
  "tika-s0501t3:819_3": "“katamo paññattihārasampāto”ti pucchitabbattā “tattha katamo paññattihārasampāto”tiādi vuttaṁ.",
  "tika-s0501t3:820_0": "“Katamā suttappadesabhūtā paññatti katamesaṁ dhammānaṁ paññattī”ti pucchitabbattā “tasmā”tiādi vuttaṁ.",
  "tika-s0501t3:820_1": "“Tasmā rakkhitacittassā”ti paññatti satiyā padaṭṭhānassa rakkhitabbassa cittassa paññāpanato satiyā padaṭṭhānapaññatti nāma.",
  "tika-s0501t3:820_2": "Satiyā hi rakkhitabbaṁ cittaṁ satiyā padaṭṭhānaṁ adhiṭṭhānaṁ nāma.",
  "tika-s0501t3:820_3": "Tenāha aṭṭhakathāyaṁ –",
  "tika-s0501t3:820_4": "“adhiṭṭhahitvā rakkhantiyā satiyā rakkhiyamānaṁ cittaṁ tassā adhiṭṭhānaṁ viya hotī”ti.",
  "tika-s0501t3:820_5": "“Sammāsaṅkappagocaro”ti paññatti samathassa bhāvanāya paññāpanato samathassa bhāvanāpaññatti nāma.",
  "tika-s0501t3:820_6": "“Sammādiṭṭhipurekkhāro,",
  "tika-s0501t3:820_7": "ñatvāna udayabbaya”nti paññatti dassanabhūmiyā nikkhepassa paññāpanato nikkhepapaññatti nāma.",
  "tika-s0501t3:820_8": "“Thinamiddhābhibhū bhikkhū”ti samudayassa anavasesappahānassa paññāpanato anavasesappahānapaññatti nāma.",
  "tika-s0501t3:820_9": "“Sabbā duggatiyo jahe”ti paññatti maggassa ariyamaggassa bhāvanāya paññāpanato bhāvanāpaññatti nāma.",
  "tika-s0501t3:821_0": "“Ettakova paññattihārasampāto paripuṇṇo”ti vattabbattā “niyutto paññattihārasampāto”ti vuttaṁ.",
  "tika-s0501t3:821_1": "Yena yena saṁvaṇṇanāvisesabhūtena paññattihārasampātena paññattippabhedā niddhāritā,",
  "tika-s0501t3:821_2": "so so saṁvaṇṇanāvisesabhūto paññattihārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:822_0": "Iti paññattihārasampāte sattibalānurūpā racitā",
  "tika-s0501t3:823_0": "Vibhāvanā niṭṭhitā.",
  "tika-s0501t3:824_0": "Paṇḍitehi pana…pe… gahetabboti.",
  "tika-s0501t3:825_0": "12. Otaraṇahārasampātavibhāvanā",
  "tika-s0501t3:826_0": "74.",
  "tika-s0501t3:826_1": "Yena yena paññattihārasampātena paññattippabhedā niddhāritā,",
  "tika-s0501t3:826_2": "so paññattihārasampāto paripuṇṇo,",
  "tika-s0501t3:826_3": "“katamo otaraṇo hārasampāto”ti pucchitabbattā “tattha katamo otaraṇo hārasampāto”tiādimāha.",
  "tika-s0501t3:827_0": "“Tattha tissaṁ gāthāyaṁ katamāni indriyāni niddhāretvā katamehi niddhāritehi dhammehi otaratī”ti pucchitabbattā “tasmā”tiādi vuttaṁ.",
  "tika-s0501t3:827_1": "Yā “tasmā rakkhitacittassā”tiādigāthā vuttā,",
  "tika-s0501t3:827_2": "tissaṁ gāthāyaṁ “tasmā…pe…",
  "tika-s0501t3:827_3": "purekkhāro”ti suttappadesena sammādiṭṭhi gahitā,",
  "tika-s0501t3:827_4": "sammādiṭṭhiyā gahitāya pañcindriyāni saddhādipañcindriyāni gahitāni bhavanti.",
  "tika-s0501t3:828_0": "Tāniyeva saddhādipañcindriyāni vijjāya upakārattā vā padaṭṭhānattā vā vijjā bhavanti,",
  "tika-s0501t3:828_1": "vijjuppādā tādisāya vijjāya uppādā uppādahetuto avijjānirodho sambhavati,",
  "tika-s0501t3:828_2": "avijjānirodhā saṅkhāranirodho sambhavati…pe…",
  "tika-s0501t3:828_3": "jātinirodhā jarāmaraṇanirodho sambhavatīti.",
  "tika-s0501t3:828_4": "Ayaṁ otaraṇā paṭiccasamuppādena pañcindriyānaṁ otaraṇā nāma.",
  "tika-s0501t3:829_0": "Tāniyeva pañcindriyāni sīlakkhandhena samādhikkhandhena paññākkhandhena tīhi khandhehi saṅgahitāni bhavanti saddhāvīriyehi sīlasambhavato,",
  "tika-s0501t3:829_1": "satiyā ca paññānuvattakattā.",
  "tika-s0501t3:829_2": "Ayaṁ otaraṇā khandhehi pañcindriyānaṁ otaraṇā nāma.",
  "tika-s0501t3:830_0": "Tāniyeva pañcindriyāni saṅkhārapariyāpannāni bhavanti.",
  "tika-s0501t3:830_1": "Ye saṅkhārā anāsavā bhavanti,",
  "tika-s0501t3:830_2": "bhavaṅgā bhavahetū no bhavanti,",
  "tika-s0501t3:830_3": "te anāsavā saṅkhārā dhammadhātusaṅgahitā bhavanti dhammadhātuyā antogadhattā.",
  "tika-s0501t3:830_4": "Ayaṁ otaraṇā dhātūhi pañcindriyānaṁ otaraṇā nāma.",
  "tika-s0501t3:831_0": "Sā anāsavā dhammadhātu dhammāyatanapariyāpannā bhavati,",
  "tika-s0501t3:831_1": "yaṁ āyatanaṁ anāsavaṁ bhavati,",
  "tika-s0501t3:831_2": "bhavaṅgaṁ bhavahetu no bhavati.",
  "tika-s0501t3:831_3": "Ayaṁ otaraṇā āyatanehi dhammadhātuyā otaraṇā nāma.",
  "tika-s0501t3:832_0": "“Ettakova otaraṇo hārasampāto paripuṇṇo”ti vattabbattā “niyutto otaraṇo hārasampāto”ti vuttaṁ.",
  "tika-s0501t3:832_1": "Yena yena saṁvaṇṇanāvisesabhūtena otaraṇahārasampātena suttappadesatthā otaritabbā,",
  "tika-s0501t3:832_2": "so so saṁvaṇṇanāvisesabhūto otaraṇo hārasampāto niyutto yathārahaṁ niddhāretvā yujjitabboti attho gahetabboti.",
  "tika-s0501t3:833_0": "Iti otaraṇahārasampāte sattibalānurūpā racitā",
  "tika-s0501t3:834_0": "Vibhāvanā niṭṭhitā.",
  "tika-s0501t3:835_0": "Paṇḍitehi pana…pe… gahetabboti.",
  "tika-s0501t3:836_0": "Ito paṭṭhāya “tattha katamo”tiādianusandhyattho ca pariyosāne “niyutto”tiādianusandhyattho ca vuttanayānusāreneva viññātabbo.",
  "tika-s0501t3:836_1": "Katthaci katthaci pāṭhe apākaṭaṁyeva yathābalaṁ kathayissāma.",
  "tika-s0501t3:837_0": "13. Sodhanahārasampātavibhāvanā",
  "tika-s0501t3:838_0": "75.Yatthāti yasmiṁ pañhe.",
  "tika-s0501t3:838_1": "Ārambho attho suddho paripuṇṇo,",
  "tika-s0501t3:838_2": "so pañho niravasesato vissajjito bhavati.",
  "tika-s0501t3:838_3": "Yattha pañhe pana ārambho attho na suddho aparipuṇṇo koci vissajjetabbo avasiṭṭho,",
  "tika-s0501t3:838_4": "so pañho tāva vissajjito na bhavati.",
  "tika-s0501t3:839_0": "15. Parikkhārahārasampātavibhāvanā",
  "tika-s0501t3:840_0": "77.“Tasmā rakkhitacittassā”ti padena yo satisaṁvaro vutto,",
  "tika-s0501t3:840_1": "ayaṁ satisaṁvaro samathassa parikkhāro.",
  "tika-s0501t3:840_2": "“Sammāsaṅkappagocaro”ti padena yo sammāsaṅkappo vutto,",
  "tika-s0501t3:840_3": "so sammāsaṅkappo vipassanāya parikkhāroti vibhajitvā yojetabbo.",
  "tika-s0501t3:841_0": "16. Samāropanahārasampātavibhāvanā",
  "tika-s0501t3:842_0": "78.“Tasmārakkhitacittassā”ti padena yaṁ rakkhitacittaṁ vuttaṁ,",
  "tika-s0501t3:842_1": "taṁ rakkhitacittaṁ tiṇṇaṁ sucaritānaṁ kammānaṁ padaṭṭhānaṁ.",
  "tika-s0501t3:842_2": "Sammādiṭṭhiyā bhāvitāya ariyo aṭṭhaṅgiko maggo bhāvito bhavati ekato bhāvitabbattā,",
  "tika-s0501t3:842_3": "padaṭṭhānakāraṇattā ca.",
  "tika-s0501t3:842_4": "Tena vuttaṁ –",
  "tika-s0501t3:842_5": "“sammādiṭṭhito hī”tiādi.",
  "tika-s0501t3:842_6": "Yassa arahato samādhivimutti bhavati,",
  "tika-s0501t3:842_7": "ayaṁ arahā anupādiseso puggalo,",
  "tika-s0501t3:842_8": "ayaṁ samādhivimutti anupādisesā nibbānadhātu.",
  "tika-s0501t3:843_0": "“Desanāhārasampātādiko hārasampāto yena soḷasappabhedabhāvena suttappadesatthe niddhāretvā yujjito,",
  "tika-s0501t3:843_1": "soḷasappabhedabhāvo kena amhehi saddahitabbo”ti vattabbattā “tenāhā”tiādi vuttaṁ.",
  "tika-s0501t3:843_2": "Tena soḷasappabhedabhāvena āyasmā mahākaccāno “soḷasa…pe…",
  "tika-s0501t3:843_3": "sutta”nti yaṁ vacanaṁ āha,",
  "tika-s0501t3:843_4": "tena vacanena soḷasappabhedabhāvo tumhehi saddahitabbo.",
  "tika-s0501t3:844_0": "“Ettakova hārasampāto paripuṇṇo”ti vattabbattā “niyutto hārasampāto”ti vuttaṁ.",
  "tika-s0501t3:844_1": "Yena yena saṁvaṇṇanāvisesabhūtena desanāhārasampātena suttappadesatthā niddhāritā,",
  "tika-s0501t3:844_2": "so so saṁvaṇṇanāvisesabhūto desanāhārasampātādihārasampāto niyutto yathārahaṁ niddhāretvā yujjitabboti attho gahetabbo,",
  "tika-s0501t3:844_3": "aṭṭhakathāyañca tathā niddhāretvā yujjitoti.",
  "tika-s0501t3:845_0": "Iti desanāhārasampātādihārasampāte sattibalānurūpā",
  "tika-s0501t3:846_0": "Racitā vibhāvanā niṭṭhitā.",
  "tika-s0501t3:847_0": "Paṇḍitehi pana aṭṭhakathāṭīkānusārena gambhīrattho vitthārato vibhajitvā gahetabboti."
}