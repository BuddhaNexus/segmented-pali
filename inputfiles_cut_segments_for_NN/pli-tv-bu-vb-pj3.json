{
  "pli-tv-bu-vb-pj3:0.1_0": "Theravāda Vinaya",
  "pli-tv-bu-vb-pj3:0.2_0": "Mahāvibhaṅga",
  "pli-tv-bu-vb-pj3:0.3_0": "Pārājikakaṇḍa",
  "pli-tv-bu-vb-pj3:0.4_0": "Tatiyapārājikasikkhāpada",
  "pli-tv-bu-vb-pj3:1.1.1_0": "Tena samayena buddho bhagavā vesāliyaṁ viharati mahāvane kūṭāgārasālāyaṁ.",
  "pli-tv-bu-vb-pj3:1.1.2_0": "Tena kho pana samayena bhagavā bhikkhūnaṁ anekapariyāyena asubhakathaṁ katheti,",
  "pli-tv-bu-vb-pj3:1.1.2_1": "asubhāya vaṇṇaṁ bhāsati,",
  "pli-tv-bu-vb-pj3:1.1.2_2": "asubhabhāvanāya vaṇṇaṁ bhāsati,",
  "pli-tv-bu-vb-pj3:1.1.2_3": "ādissa ādissa asubhasamāpattiyā vaṇṇaṁ bhāsati.",
  "pli-tv-bu-vb-pj3:1.1.3_0": "Atha kho bhagavā bhikkhū āmantesi—",
  "pli-tv-bu-vb-pj3:1.1.4_0": "“icchāmahaṁ, bhikkhave, addhamāsaṁ paṭisallīyituṁ.",
  "pli-tv-bu-vb-pj3:1.1.5_0": "Namhi kenaci upasaṅkamitabbo, aññatra ekena piṇḍapātanīhārakenā”ti.",
  "pli-tv-bu-vb-pj3:1.1.6_0": "“Evaṁ,",
  "pli-tv-bu-vb-pj3:1.1.6_1": "bhante”ti,",
  "pli-tv-bu-vb-pj3:1.1.6_2": "kho te bhikkhū bhagavato paṭissuṇitvā nāssudha koci bhagavantaṁ upasaṅkamati,",
  "pli-tv-bu-vb-pj3:1.1.6_3": "aññatra ekena piṇḍapātanīhārakena.",
  "pli-tv-bu-vb-pj3:1.1.7_0": "Bhikkhū—“bhagavā kho anekapariyāyena asubhakathaṁ katheti,",
  "pli-tv-bu-vb-pj3:1.1.7_1": "asubhāya vaṇṇaṁ bhāsati,",
  "pli-tv-bu-vb-pj3:1.1.7_2": "asubhabhāvanāya vaṇṇaṁ bhāsati,",
  "pli-tv-bu-vb-pj3:1.1.7_3": "ādissa ādissa asubhasamāpattiyā vaṇṇaṁ bhāsatī”ti,",
  "pli-tv-bu-vb-pj3:1.1.8_0": "te anekākāravokāraṁ asubhabhāvanānuyogamanuyuttā viharanti.",
  "pli-tv-bu-vb-pj3:1.1.9_0": "Te sakena kāyena aṭṭīyanti harāyanti jigucchanti.",
  "pli-tv-bu-vb-pj3:1.1.10_0": "Seyyathāpi nāma itthī vā puriso vā daharo yuvā maṇḍanakajātiko sīsaṁnhāto ahikuṇapena vā kukkurakuṇapena",
  "pli-tv-bu-vb-pj3:1.1.10_1": "vā manussakuṇapena vā kaṇṭhe āsattena aṭṭīyeyya harāyeyya jiguccheyya;",
  "pli-tv-bu-vb-pj3:1.1.11_0": "evameva te bhikkhū sakena kāyena aṭṭīyantā harāyantā jigucchantā",
  "pli-tv-bu-vb-pj3:1.1.12_0": "attanāpi attānaṁ jīvitā voropenti, aññamaññampi jīvitā voropenti,",
  "pli-tv-bu-vb-pj3:1.1.13_0": "migalaṇḍikampi samaṇakuttakaṁ upasaṅkamitvā evaṁ vadanti—",
  "pli-tv-bu-vb-pj3:1.1.14_0": "“sādhu no, āvuso, jīvitā voropehi.",
  "pli-tv-bu-vb-pj3:1.1.15_0": "Idaṁ te pattacīvaraṁ bhavissatī”ti.",
  "pli-tv-bu-vb-pj3:1.1.16_0": "Atha kho migalaṇḍiko samaṇakuttako pattacīvarehi bhaṭo sambahule bhikkhū jīvitā voropetvā lohitakaṁ asiṁ ādāya yena vaggumudā nadī tenupasaṅkami.",
  "pli-tv-bu-vb-pj3:1.1.17_0": "Atha kho migalaṇḍikassa samaṇakuttakassa lohitakaṁ taṁ asiṁ dhovantassa ahudeva kukkuccaṁ ahu vippaṭisāro—",
  "pli-tv-bu-vb-pj3:1.1.18_0": "“alābhā vata me, na vata me lābhā; dulladdhaṁ vata me, na vata me suladdhaṁ.",
  "pli-tv-bu-vb-pj3:1.1.19_0": "Bahuṁ vata mayā apuññaṁ pasutaṁ, yohaṁ bhikkhū sīlavante kalyāṇadhamme jīvitā voropesin”ti.",
  "pli-tv-bu-vb-pj3:1.1.20_0": "Atha kho aññatarā mārakāyikā devatā abhijjamāne udake āgantvā migalaṇḍikaṁ samaṇakuttakaṁ etadavoca—",
  "pli-tv-bu-vb-pj3:1.1.21_0": "“sādhu sādhu, sappurisa, lābhā te, sappurisa, suladdhaṁ te, sappurisa.",
  "pli-tv-bu-vb-pj3:1.1.22_0": "Bahuṁ tayā, sappurisa, puññaṁ pasutaṁ, yaṁ tvaṁ atiṇṇe tāresī”ti.",
  "pli-tv-bu-vb-pj3:1.1.23_0": "Atha kho migalaṇḍiko samaṇakuttako—",
  "pli-tv-bu-vb-pj3:1.1.24_0": "“lābhā kira me, suladdhaṁ kira me, bahuṁ kira mayā puññaṁ pasutaṁ, atiṇṇe kirāhaṁ tāremī”ti,",
  "pli-tv-bu-vb-pj3:1.1.25_0": "tiṇhaṁ asiṁ ādāya vihārena vihāraṁ pariveṇena pariveṇaṁ upasaṅkamitvā evaṁ vadeti—",
  "pli-tv-bu-vb-pj3:1.1.26_0": "“ko atiṇṇo, kaṁ tāremī”ti?",
  "pli-tv-bu-vb-pj3:1.1.27_0": "Tattha ye te bhikkhū avītarāgā tesaṁ tasmiṁ samaye hotiyeva bhayaṁ hoti chambhitattaṁ hoti lomahaṁso.",
  "pli-tv-bu-vb-pj3:1.1.28_0": "Ye pana te bhikkhū vītarāgā tesaṁ tasmiṁ samaye na hoti bhayaṁ na hoti chambhitattaṁ na hoti lomahaṁso.",
  "pli-tv-bu-vb-pj3:1.1.29_0": "Atha kho migalaṇḍiko samaṇakuttako ekampi bhikkhuṁ ekāhena jīvitā voropesi,",
  "pli-tv-bu-vb-pj3:1.1.29_1": "dvepi bhikkhū ekāhena jīvitā voropesi,",
  "pli-tv-bu-vb-pj3:1.1.29_2": "tayopi bhikkhū ekāhena jīvitā voropesi,",
  "pli-tv-bu-vb-pj3:1.1.29_3": "cattāropi bhikkhū ekāhena jīvitā voropesi,",
  "pli-tv-bu-vb-pj3:1.1.29_4": "pañcapi bhikkhū ekāhena jīvitā voropesi,",
  "pli-tv-bu-vb-pj3:1.1.29_5": "dasapi bhikkhū ekāhena jīvitā voropesi,",
  "pli-tv-bu-vb-pj3:1.1.29_6": "vīsampi bhikkhū ekāhena jīvitā voropesi,",
  "pli-tv-bu-vb-pj3:1.1.29_7": "tiṁsampi bhikkhū ekāhena jīvitā voropesi,",
  "pli-tv-bu-vb-pj3:1.1.29_8": "cattālīsampi bhikkhū ekāhena jīvitā voropesi,",
  "pli-tv-bu-vb-pj3:1.1.29_9": "paññāsampi bhikkhū ekāhena jīvitā voropesi,",
  "pli-tv-bu-vb-pj3:1.1.29_10": "saṭṭhimpi bhikkhū ekāhena jīvitā voropesi.",
  "pli-tv-bu-vb-pj3:1.2.1_0": "Atha kho bhagavā tassa addhamāsassa accayena paṭisallānā vuṭṭhito āyasmantaṁ ānandaṁ āmantesi—",
  "pli-tv-bu-vb-pj3:1.2.2_0": "“kiṁ nu kho, ānanda, tanubhūto viya bhikkhusaṅgho”ti?",
  "pli-tv-bu-vb-pj3:1.2.3_0": "“Tathā hi pana, bhante,",
  "pli-tv-bu-vb-pj3:1.2.3_1": "bhagavā bhikkhūnaṁ anekapariyāyena asubhakathaṁ katheti,",
  "pli-tv-bu-vb-pj3:1.2.3_2": "asubhāya vaṇṇaṁ bhāsati,",
  "pli-tv-bu-vb-pj3:1.2.3_3": "asubhabhāvanāya vaṇṇaṁ bhāsati,",
  "pli-tv-bu-vb-pj3:1.2.3_4": "ādissa ādissa asubhasamāpattiyā vaṇṇaṁ bhāsati.",
  "pli-tv-bu-vb-pj3:1.2.4_0": "Te ca, bhante,",
  "pli-tv-bu-vb-pj3:1.2.4_1": "bhikkhū— ‘bhagavā kho anekapariyāyena asubhakathaṁ katheti,",
  "pli-tv-bu-vb-pj3:1.2.4_2": "asubhāya vaṇṇaṁ bhāsati,",
  "pli-tv-bu-vb-pj3:1.2.4_3": "asubhabhāvanāya vaṇṇaṁ bhāsati,",
  "pli-tv-bu-vb-pj3:1.2.4_4": "ādissa ādissa asubhasamāpattiyā vaṇṇaṁ bhāsatī’ti,",
  "pli-tv-bu-vb-pj3:1.2.4_5": "te anekākāravokāraṁ asubhabhāvanānuyogamanuyuttā viharanti.",
  "pli-tv-bu-vb-pj3:1.2.5_0": "Te sakena kāyena aṭṭīyanti harāyanti jigucchanti.",
  "pli-tv-bu-vb-pj3:1.2.6_0": "Seyyathāpi nāma itthī vā puriso vā daharo yuvā maṇḍanakajātiko sīsaṁnhāto ahikuṇapena vā kukkurakuṇapena",
  "pli-tv-bu-vb-pj3:1.2.6_1": "vā manussakuṇapena vā kaṇṭhe āsattena aṭṭīyeyya harāyeyya jiguccheyya;",
  "pli-tv-bu-vb-pj3:1.2.7_0": "evameva te bhikkhū sakena kāyena aṭṭīyantā harāyantā jigucchantā",
  "pli-tv-bu-vb-pj3:1.2.8_0": "attanāpi attānaṁ jīvitā voropenti, aññamaññampi jīvitā voropenti,",
  "pli-tv-bu-vb-pj3:1.2.9_0": "migalaṇḍikampi samaṇakuttakaṁ upasaṅkamitvā evaṁ vadanti—",
  "pli-tv-bu-vb-pj3:1.2.10_0": "‘sādhu no, āvuso, jīvitā voropehi.",
  "pli-tv-bu-vb-pj3:1.2.11_0": "Idaṁ te pattacīvaraṁ bhavissatī’ti.",
  "pli-tv-bu-vb-pj3:1.2.12_0": "Atha kho, bhante,",
  "pli-tv-bu-vb-pj3:1.2.12_1": "migalaṇḍiko samaṇakuttako pattacīvarehi bhaṭo ekampi bhikkhuṁ ekāhena jīvitā voropesi …pe…",
  "pli-tv-bu-vb-pj3:1.2.12_2": "saṭṭhimpi bhikkhū ekāhena jīvitā voropesi.",
  "pli-tv-bu-vb-pj3:1.2.13_0": "Sādhu, bhante, bhagavā aññaṁ pariyāyaṁ ācikkhatu yathāyaṁ bhikkhusaṅgho aññāya saṇṭhaheyyā”ti.",
  "pli-tv-bu-vb-pj3:1.2.14_0": "“Tenahānanda,",
  "pli-tv-bu-vb-pj3:1.2.14_1": "yāvatikā bhikkhū vesāliṁ upanissāya viharanti te sabbe upaṭṭhānasālāyaṁ sannipātehī”ti.",
  "pli-tv-bu-vb-pj3:1.2.15_0": "“Evaṁ, bhante”ti,",
  "pli-tv-bu-vb-pj3:1.2.16_0": "kho āyasmā ānando bhagavato paṭissuṇitvā yāvatikā bhikkhū vesāliṁ upanissāya viharanti te sabbe upaṭṭhānasālāyaṁ",
  "pli-tv-bu-vb-pj3:1.2.16_1": "sannipātetvā yena bhagavā tenupasaṅkami;",
  "pli-tv-bu-vb-pj3:1.2.16_2": "upasaṅkamitvā bhagavantaṁ etadavoca—",
  "pli-tv-bu-vb-pj3:1.2.17_0": "“sannipatito, bhante, bhikkhusaṅgho;",
  "pli-tv-bu-vb-pj3:1.2.18_0": "yassadāni, bhante, bhagavā kālaṁ maññatī”ti.",
  "pli-tv-bu-vb-pj3:1.2.19_0": "Atha kho bhagavā yena upaṭṭhānasālā tenupasaṅkami;",
  "pli-tv-bu-vb-pj3:1.2.19_1": "upasaṅkamitvā paññatte āsane nisīdi.",
  "pli-tv-bu-vb-pj3:1.2.19_2": "Nisajja kho bhagavā bhikkhū āmantesi—",
  "pli-tv-bu-vb-pj3:1.3.1_0": "“Ayampi kho,",
  "pli-tv-bu-vb-pj3:1.3.1_1": "bhikkhave,",
  "pli-tv-bu-vb-pj3:1.3.1_2": "ānāpānassatisamādhi bhāvito bahulīkato santo ceva paṇīto ca asecanako ca sukho ca vihāro uppannuppanne",
  "pli-tv-bu-vb-pj3:1.3.1_3": "ca pāpake akusale dhamme ṭhānaso antaradhāpeti vūpasameti.",
  "pli-tv-bu-vb-pj3:1.3.2_0": "Seyyathāpi,",
  "pli-tv-bu-vb-pj3:1.3.2_1": "bhikkhave,",
  "pli-tv-bu-vb-pj3:1.3.2_2": "gimhānaṁ pacchime māse uhataṁ rajojallaṁ tamenaṁ mahāakālamegho ṭhānaso antaradhāpeti vūpasameti;",
  "pli-tv-bu-vb-pj3:1.3.3_0": "evameva kho,",
  "pli-tv-bu-vb-pj3:1.3.3_1": "bhikkhave,",
  "pli-tv-bu-vb-pj3:1.3.3_2": "ānāpānassatisamādhi bhāvito bahulīkato santo ceva paṇīto ca asecanako ca sukho ca vihāro uppannuppanne",
  "pli-tv-bu-vb-pj3:1.3.3_3": "ca pāpake akusale dhamme ṭhānaso antaradhāpeti vūpasameti.",
  "pli-tv-bu-vb-pj3:1.3.4_0": "Kathaṁ bhāvito ca,",
  "pli-tv-bu-vb-pj3:1.3.4_1": "bhikkhave,",
  "pli-tv-bu-vb-pj3:1.3.4_2": "ānāpānassatisamādhi kathaṁ bahulīkato santo ceva paṇīto ca asecanako ca sukho ca vihāro uppannuppanne",
  "pli-tv-bu-vb-pj3:1.3.4_3": "ca pāpake akusale dhamme ṭhānaso antaradhāpeti vūpasameti?",
  "pli-tv-bu-vb-pj3:1.3.5_0": "Idha,",
  "pli-tv-bu-vb-pj3:1.3.5_1": "bhikkhave,",
  "pli-tv-bu-vb-pj3:1.3.5_2": "bhikkhu araññagato vā rukkhamūlagato vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.",
  "pli-tv-bu-vb-pj3:1.3.6_0": "So satova assasati, sato passasati.",
  "pli-tv-bu-vb-pj3:1.3.7_0": "Dīghaṁ vā assasanto dīghaṁ assasāmīti pajānāti, dīghaṁ vā passasanto dīghaṁ passasāmīti pajānāti.",
  "pli-tv-bu-vb-pj3:1.3.8_0": "Rassaṁ vā assasanto rassaṁ assasāmīti pajānāti, rassaṁ vā passasanto rassaṁ passasāmīti pajānāti.",
  "pli-tv-bu-vb-pj3:1.3.9_0": "Sabbakāyappaṭisaṁvedī assasissāmīti sikkhati. Sabbakāyappaṭisaṁvedī passasissāmīti sikkhati.",
  "pli-tv-bu-vb-pj3:1.3.10_0": "Passambhayaṁ kāyasaṅkhāraṁ assasissāmīti sikkhati.",
  "pli-tv-bu-vb-pj3:1.3.10_1": "Passambhayaṁ kāyasaṅkhāraṁ passasissāmīti sikkhati.",
  "pli-tv-bu-vb-pj3:1.3.11_0": "Pītippaṭisaṁvedī assasissāmīti sikkhati. Pītippaṭisaṁvedī passasissāmīti sikkhati.",
  "pli-tv-bu-vb-pj3:1.3.12_0": "Sukhappaṭisaṁvedī assasissāmīti sikkhati. Sukhappaṭisaṁvedī passasissāmīti sikkhati.",
  "pli-tv-bu-vb-pj3:1.3.13_0": "Cittasaṅkhārappaṭisaṁvedī assasissāmīti sikkhati. Cittasaṅkhārappaṭisaṁvedī passasissāmīti sikkhati.",
  "pli-tv-bu-vb-pj3:1.3.14_0": "Passambhayaṁ cittasaṅkhāraṁ assasissāmīti sikkhati.",
  "pli-tv-bu-vb-pj3:1.3.14_1": "Passambhayaṁ cittasaṅkhāraṁ passasissāmīti sikkhati.",
  "pli-tv-bu-vb-pj3:1.3.15_0": "Cittappaṭisaṁvedī assasissāmīti sikkhati. Cittappaṭisaṁvedī passasissāmīti sikkhati.",
  "pli-tv-bu-vb-pj3:1.3.16_0": "Abhippamodayaṁ cittaṁ …pe…",
  "pli-tv-bu-vb-pj3:1.3.17_0": "samādahaṁ cittaṁ …pe…",
  "pli-tv-bu-vb-pj3:1.3.18_0": "vimocayaṁ cittaṁ …pe…",
  "pli-tv-bu-vb-pj3:1.3.19_0": "Aniccānupassī …pe…",
  "pli-tv-bu-vb-pj3:1.3.20_0": "virāgānupassī …pe…",
  "pli-tv-bu-vb-pj3:1.3.21_0": "nirodhānupassī …pe…",
  "pli-tv-bu-vb-pj3:1.3.22_0": "paṭinissaggānupassī assasissāmīti sikkhati. Paṭinissaggānupassī passasissāmīti sikkhati.",
  "pli-tv-bu-vb-pj3:1.3.23_0": "Evaṁ bhāvito kho,",
  "pli-tv-bu-vb-pj3:1.3.23_1": "bhikkhave,",
  "pli-tv-bu-vb-pj3:1.3.23_2": "ānāpānassatisamādhi evaṁ bahulīkato santo ceva paṇīto ca asecanako ca sukho ca vihāro uppannuppanne ca",
  "pli-tv-bu-vb-pj3:1.3.23_3": "pāpake akusale dhamme ṭhānaso antaradhāpeti vūpasametī”ti.",
  "pli-tv-bu-vb-pj3:1.4.1_0": "Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—",
  "pli-tv-bu-vb-pj3:1.4.2_0": "“saccaṁ kira,",
  "pli-tv-bu-vb-pj3:1.4.2_1": "bhikkhave,",
  "pli-tv-bu-vb-pj3:1.4.2_2": "bhikkhū attanāpi attānaṁ jīvitā voropenti,",
  "pli-tv-bu-vb-pj3:1.4.2_3": "aññamaññampi jīvitā voropenti migalaṇḍikampi samaṇakuttakaṁ upasaṅkamitvā evaṁ vadanti—",
  "pli-tv-bu-vb-pj3:1.4.3_0": "‘sādhu no, āvuso, jīvitā voropehi, idaṁ te pattacīvaraṁ bhavissatī’”ti?",
  "pli-tv-bu-vb-pj3:1.4.4_0": "“Saccaṁ, bhagavā”ti.",
  "pli-tv-bu-vb-pj3:1.4.5_0": "Vigarahi buddho bhagavā—",
  "pli-tv-bu-vb-pj3:1.4.6_0": "“ananucchavikaṁ,",
  "pli-tv-bu-vb-pj3:1.4.6_1": "bhikkhave,",
  "pli-tv-bu-vb-pj3:1.4.6_2": "tesaṁ bhikkhūnaṁ ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ.",
  "pli-tv-bu-vb-pj3:1.4.7_0": "Kathañhi nāma te,",
  "pli-tv-bu-vb-pj3:1.4.7_1": "bhikkhave,",
  "pli-tv-bu-vb-pj3:1.4.7_2": "bhikkhū attanāpi attānaṁ jīvitā voropessanti,",
  "pli-tv-bu-vb-pj3:1.4.7_3": "aññamaññampi jīvitā voropessanti,",
  "pli-tv-bu-vb-pj3:1.4.7_4": "migalaṇḍikampi samaṇakuttakaṁ upasaṅkamitvā evaṁ vakkhanti—",
  "pli-tv-bu-vb-pj3:1.4.8_0": "‘sādhu no, āvuso, jīvitā voropehi, idaṁ te pattacīvaraṁ bhavissatī’ti.",
  "pli-tv-bu-vb-pj3:1.4.9_0": "Netaṁ, bhikkhave, appasannānaṁ vā pasādāya …pe…",
  "pli-tv-bu-vb-pj3:1.4.10_0": "evañca pana, bhikkhave, imaṁ sikkhāpadaṁ uddiseyyātha—",
  "pli-tv-bu-vb-pj3:1.4.11.1_0": "“Yo pana bhikkhu sañcicca manussaviggahaṁ jīvitā voropeyya satthahārakaṁ vāssa pariyeseyya,",
  "pli-tv-bu-vb-pj3:1.4.12_0": "ayampi pārājiko hoti asaṁvāso”ti.",
  "pli-tv-bu-vb-pj3:1.4.13_0": "Evañcidaṁ bhagavatā bhikkhūnaṁ sikkhāpadaṁ paññattaṁ hoti.",
  "pli-tv-bu-vb-pj3:2.1_0": "Tena kho pana samayena aññataro upāsako gilāno hoti.",
  "pli-tv-bu-vb-pj3:2.2_0": "Tassa pajāpati abhirūpā hoti dassanīyā pāsādikā.",
  "pli-tv-bu-vb-pj3:2.3_0": "Chabbaggiyā bhikkhū tassā itthiyā paṭibaddhacittā honti.",
  "pli-tv-bu-vb-pj3:2.4_0": "Atha kho chabbaggiyānaṁ bhikkhūnaṁ etadahosi—",
  "pli-tv-bu-vb-pj3:2.5_0": "“sace kho so, āvuso, upāsako jīvissati na mayaṁ taṁ itthiṁ labhissāma.",
  "pli-tv-bu-vb-pj3:2.6_0": "Handa mayaṁ, āvuso, tassa upāsakassa maraṇavaṇṇaṁ saṁvaṇṇemā”ti.",
  "pli-tv-bu-vb-pj3:2.7_0": "Atha kho chabbaggiyā bhikkhū yena so upāsako tenupasaṅkamiṁsu;",
  "pli-tv-bu-vb-pj3:2.7_1": "upasaṅkamitvā taṁ upāsakaṁ etadavocuṁ—",
  "pli-tv-bu-vb-pj3:2.8_0": "“tvaṁ khosi, upāsaka, katakalyāṇo katakusalo katabhīruttāṇo akatapāpo akataluddo akatakibbiso.",
  "pli-tv-bu-vb-pj3:2.9_0": "Kataṁ tayā kalyāṇaṁ, akataṁ tayā pāpaṁ.",
  "pli-tv-bu-vb-pj3:2.10_0": "Kiṁ tuyhiminā pāpakena dujjīvitena.",
  "pli-tv-bu-vb-pj3:2.11_0": "Mataṁ te jīvitā seyyo.",
  "pli-tv-bu-vb-pj3:2.12_0": "Ito tvaṁ kālaṅkato kāyassa bhedā paraṁ maraṇā sugatiṁ saggaṁ lokaṁ upapajjissasi.",
  "pli-tv-bu-vb-pj3:2.13_0": "Tattha dibbehi pañcahi kāmaguṇehi samappito samaṅgībhūto paricāressasī”ti.",
  "pli-tv-bu-vb-pj3:2.14_0": "Atha kho so upāsako—",
  "pli-tv-bu-vb-pj3:2.15_0": "“saccaṁ kho ayyā āhaṁsu.",
  "pli-tv-bu-vb-pj3:2.16_0": "Ahañhi katakalyāṇo katakusalo katabhīruttāṇo akatapāpo akataluddo akatakibbiso.",
  "pli-tv-bu-vb-pj3:2.17_0": "Kataṁ mayā kalyāṇaṁ, akataṁ mayā pāpaṁ.",
  "pli-tv-bu-vb-pj3:2.18_0": "Kiṁ mayhiminā pāpakena dujjīvitena.",
  "pli-tv-bu-vb-pj3:2.19_0": "Mataṁ me jīvitā seyyo.",
  "pli-tv-bu-vb-pj3:2.20_0": "Ito ahaṁ kālaṅkato kāyassa bhedā paraṁ maraṇā sugatiṁ saggaṁ lokaṁ upapajjissāmi.",
  "pli-tv-bu-vb-pj3:2.21_0": "Tattha dibbehi pañcahi kāmaguṇehi samappito samaṅgībhūto paricāressāmī”ti,",
  "pli-tv-bu-vb-pj3:2.22_0": "so asappāyāni ceva bhojanāni bhuñji asappāyāni ca khādanīyāni khādi asappāyāni ca sāyanīyāni sāyi asappāyāni ca pānāni pivi.",
  "pli-tv-bu-vb-pj3:2.23_0": "Tassa asappāyāni ceva bhojanāni bhuñjato asappāyāni ca khādanīyāni khādato asappāyāni ca sāyanīyāni sāyato",
  "pli-tv-bu-vb-pj3:2.23_1": "asappāyāni ca pānāni pivato kharo ābādho uppajji.",
  "pli-tv-bu-vb-pj3:2.24_0": "So teneva ābādhena kālamakāsi.",
  "pli-tv-bu-vb-pj3:2.25_0": "Tassa pajāpati ujjhāyati khiyyati vipāceti—",
  "pli-tv-bu-vb-pj3:2.26_0": "“alajjino ime samaṇā sakyaputtiyā dussīlā musāvādino.",
  "pli-tv-bu-vb-pj3:2.27_0": "Ime hi nāma dhammacārino samacārino brahmacārino saccavādino sīlavanto kalyāṇadhammā paṭijānissanti.",
  "pli-tv-bu-vb-pj3:2.28_0": "Natthi imesaṁ sāmaññaṁ natthi imesaṁ brahmaññaṁ,",
  "pli-tv-bu-vb-pj3:2.29_0": "naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ,",
  "pli-tv-bu-vb-pj3:2.29_1": "kuto imesaṁ sāmaññaṁ kuto imesaṁ brahmaññaṁ,",
  "pli-tv-bu-vb-pj3:2.29_2": "apagatā ime sāmaññā apagatā ime brahmaññā.",
  "pli-tv-bu-vb-pj3:2.30_0": "Ime me sāmikassa maraṇavaṇṇaṁ saṁvaṇṇesuṁ.",
  "pli-tv-bu-vb-pj3:2.31_0": "Imehi me sāmiko mārito”ti.",
  "pli-tv-bu-vb-pj3:2.32_0": "Aññepi manussā ujjhāyanti khiyyanti vipācenti—",
  "pli-tv-bu-vb-pj3:2.33_0": "“alajjino ime samaṇā sakyaputtiyā dussīlā musāvādino.",
  "pli-tv-bu-vb-pj3:2.34_0": "Ime hi nāma dhammacārino samacārino brahmacārino saccavādino sīlavanto kalyāṇadhammā paṭijānissanti.",
  "pli-tv-bu-vb-pj3:2.35_0": "Natthi imesaṁ sāmaññaṁ natthi imesaṁ brahmaññaṁ,",
  "pli-tv-bu-vb-pj3:2.35_1": "naṭṭhaṁ imesaṁ sāmaññaṁ naṭṭhaṁ imesaṁ brahmaññaṁ,",
  "pli-tv-bu-vb-pj3:2.35_2": "kuto imesaṁ sāmaññaṁ kuto imesaṁ brahmaññaṁ,",
  "pli-tv-bu-vb-pj3:2.35_3": "apagatā ime sāmaññā apagatā ime brahmaññā.",
  "pli-tv-bu-vb-pj3:2.36_0": "Ime upāsakassa maraṇavaṇṇaṁ saṁvaṇṇesuṁ.",
  "pli-tv-bu-vb-pj3:2.37_0": "Imehi upāsako mārito”ti.",
  "pli-tv-bu-vb-pj3:2.38_0": "Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.",
  "pli-tv-bu-vb-pj3:2.39_0": "Ye te bhikkhū appicchā …pe… te ujjhāyanti khiyyanti vipācenti—",
  "pli-tv-bu-vb-pj3:2.40_0": "“kathañhi nāma chabbaggiyā bhikkhū upāsakassa maraṇavaṇṇaṁ saṁvaṇṇissantī”ti.",
  "pli-tv-bu-vb-pj3:2.41_0": "Atha kho te bhikkhū chabbaggiye bhikkhū anekapariyāyena vigarahitvā bhagavato etamatthaṁ ārocesuṁ …pe…",
  "pli-tv-bu-vb-pj3:2.42_0": "“saccaṁ kira tumhe, bhikkhave, upāsakassa maraṇavaṇṇaṁ saṁvaṇṇethā”ti?",
  "pli-tv-bu-vb-pj3:2.43_0": "“Saccaṁ, bhagavā”ti.",
  "pli-tv-bu-vb-pj3:2.44_0": "Vigarahi buddho bhagavā—",
  "pli-tv-bu-vb-pj3:2.45_0": "“ananucchavikaṁ, moghapurisā, ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ.",
  "pli-tv-bu-vb-pj3:2.46_0": "Kathañhi nāma tumhe, moghapurisā, upāsakassa maraṇavaṇṇaṁ saṁvaṇṇissatha.",
  "pli-tv-bu-vb-pj3:2.47_0": "Netaṁ, moghapurisā, appasannānaṁ vā pasādāya …pe…",
  "pli-tv-bu-vb-pj3:2.48_0": "evañca pana, bhikkhave, imaṁ sikkhāpadaṁ uddiseyyātha—",
  "pli-tv-bu-vb-pj3:2.49.1_0": "“Yo pana bhikkhu sañcicca manussaviggahaṁ jīvitā voropeyya satthahārakaṁ vāssa pariyeseyya maraṇavaṇṇaṁ vā saṁvaṇṇeyya maraṇāya vā samādapeyya—",
  "pli-tv-bu-vb-pj3:2.50_0": "‘ambho purisa, kiṁ tuyhiminā pāpakena dujjīvitena, mataṁ te jīvitā seyyo’ti,",
  "pli-tv-bu-vb-pj3:2.51_0": "iti cittamano cittasaṅkappo anekapariyāyena maraṇavaṇṇaṁ vā saṁvaṇṇeyya, maraṇāya vā samādapeyya,",
  "pli-tv-bu-vb-pj3:2.52_0": "ayampi pārājiko hoti asaṁvāso”ti.",
  "pli-tv-bu-vb-pj3:3.1_0": "Yo panāti",
  "pli-tv-bu-vb-pj3:3.2_0": "yo yādiso …pe…",
  "pli-tv-bu-vb-pj3:3.3_0": "bhikkhūti",
  "pli-tv-bu-vb-pj3:3.4_0": "…pe… ayaṁ imasmiṁ atthe adhippeto bhikkhūti.",
  "pli-tv-bu-vb-pj3:3.5_0": "Sañciccāti",
  "pli-tv-bu-vb-pj3:3.6_0": "jānanto sañjānanto cecca abhivitaritvā vītikkamo.",
  "pli-tv-bu-vb-pj3:3.7_0": "Manussaviggaho nāma",
  "pli-tv-bu-vb-pj3:3.8_0": "yaṁ mātukucchismiṁ paṭhamaṁ cittaṁ uppannaṁ paṭhamaṁ viññāṇaṁ pātubhūtaṁ,",
  "pli-tv-bu-vb-pj3:3.8_1": "yāva maraṇakālā etthantare eso manussaviggaho nāma.",
  "pli-tv-bu-vb-pj3:3.9_0": "Jīvitā voropeyyāti",
  "pli-tv-bu-vb-pj3:3.10_0": "jīvitindriyaṁ upacchindati uparodheti santatiṁ vikopeti.",
  "pli-tv-bu-vb-pj3:3.11_0": "Satthahārakaṁ vāssa pariyeseyyāti",
  "pli-tv-bu-vb-pj3:3.12_0": "asiṁ vā sattiṁ vā bheṇḍiṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā.",
  "pli-tv-bu-vb-pj3:3.13_0": "Maraṇavaṇṇaṁ vā saṁvaṇṇeyyāti",
  "pli-tv-bu-vb-pj3:3.14_0": "jīvite ādīnavaṁ dasseti, maraṇe vaṇṇaṁ bhaṇati.",
  "pli-tv-bu-vb-pj3:3.15_0": "Maraṇāya vā samādapeyyāti",
  "pli-tv-bu-vb-pj3:3.16_0": "satthaṁ vā āhara, visaṁ vā khāda, rajjuyā vā ubbandhitvā kālaṁ karohīti.",
  "pli-tv-bu-vb-pj3:3.17_0": "Ambho purisāti",
  "pli-tv-bu-vb-pj3:3.18_0": "ālapanādhivacanametaṁ.",
  "pli-tv-bu-vb-pj3:3.19_0": "Kiṁ tuyhiminā pāpakena dujjīvitenāti",
  "pli-tv-bu-vb-pj3:3.20_0": "pāpakaṁ nāma jīvitaṁ",
  "pli-tv-bu-vb-pj3:3.21_0": "aḍḍhānaṁ jīvitaṁ upādāya daliddānaṁ jīvitaṁ pāpakaṁ lāmakaṁ,",
  "pli-tv-bu-vb-pj3:3.22_0": "sadhanānaṁ jīvitaṁ upādāya adhanānaṁ jīvitaṁ pāpakaṁ,",
  "pli-tv-bu-vb-pj3:3.23_0": "devānaṁ jīvitaṁ upādāya manussānaṁ jīvitaṁ pāpakaṁ.",
  "pli-tv-bu-vb-pj3:3.24_0": "Dujjīvitaṁ nāma",
  "pli-tv-bu-vb-pj3:3.25_0": "hatthacchinnassa pādacchinnassa hatthapādacchinnassa kaṇṇacchinnassa nāsacchinnassa kaṇṇanāsacchinnassa,",
  "pli-tv-bu-vb-pj3:3.26_0": "iminā ca pāpakena iminā ca dujjīvitena mataṁ te jīvitā seyyoti.",
  "pli-tv-bu-vb-pj3:3.27_0": "Iti cittamanoti",
  "pli-tv-bu-vb-pj3:3.28_0": "yaṁ cittaṁ taṁ mano, yaṁ mano taṁ cittaṁ.",
  "pli-tv-bu-vb-pj3:3.29_0": "Cittasaṅkappoti",
  "pli-tv-bu-vb-pj3:3.30_0": "maraṇasaññī maraṇacetano maraṇādhippāyo.",
  "pli-tv-bu-vb-pj3:3.31_0": "Anekapariyāyenāti",
  "pli-tv-bu-vb-pj3:3.32_0": "uccāvacehi ākārehi.",
  "pli-tv-bu-vb-pj3:3.33_0": "Maraṇavaṇṇaṁ vā saṁvaṇṇeyyāti",
  "pli-tv-bu-vb-pj3:3.34_0": "jīvite ādīnavaṁ dasseti, maraṇe vaṇṇaṁ bhaṇati—",
  "pli-tv-bu-vb-pj3:3.35_0": "“ito tvaṁ kālaṅkato kāyassa bhedā paraṁ maraṇā sugatiṁ saggaṁ lokaṁ upapajjissasi,",
  "pli-tv-bu-vb-pj3:3.36_0": "tattha dibbehi pañcahi kāmaguṇehi samappito samaṅgībhūto paricāressasī”ti.",
  "pli-tv-bu-vb-pj3:3.37_0": "Maraṇāya vā samādapeyyāti",
  "pli-tv-bu-vb-pj3:3.38_0": "satthaṁ vā āhara,",
  "pli-tv-bu-vb-pj3:3.38_1": "visaṁ vā khāda,",
  "pli-tv-bu-vb-pj3:3.38_2": "rajjuyā vā ubbandhitvā kālaṁ karohi,",
  "pli-tv-bu-vb-pj3:3.38_3": "sobbhe vā narake vā papāte vā papatāti.",
  "pli-tv-bu-vb-pj3:3.39_0": "Ayampīti",
  "pli-tv-bu-vb-pj3:3.40_0": "purime upādāya vuccati.",
  "pli-tv-bu-vb-pj3:3.41_0": "Pārājiko hotīti",
  "pli-tv-bu-vb-pj3:3.42_0": "seyyathāpi nāma puthusilā dvidhā bhinnā appaṭisandhikā hoti,",
  "pli-tv-bu-vb-pj3:3.43_0": "evameva bhikkhu sañcicca manussaviggahaṁ jīvitā voropetvā assamaṇo hoti asakyaputtiyo.",
  "pli-tv-bu-vb-pj3:3.44_0": "Tena vuccati— “pārājiko hotī”ti.",
  "pli-tv-bu-vb-pj3:3.45_0": "Asaṁvāsoti",
  "pli-tv-bu-vb-pj3:3.46_0": "saṁvāso nāma ekakammaṁ ekuddeso samasikkhatā— eso saṁvāso nāma.",
  "pli-tv-bu-vb-pj3:3.47_0": "So tena saddhiṁ natthi, tena vuccati asaṁvāsoti.",
  "pli-tv-bu-vb-pj3:4.1.1_0": "Sāmaṁ, adhiṭṭhāya, dūtena, dūtaparamparāya, visakkiyena dūtena, gatapaccāgatena dūtena,",
  "pli-tv-bu-vb-pj3:4.1.2_0": "araho rahosaññī,",
  "pli-tv-bu-vb-pj3:4.1.3_0": "raho arahosaññī,",
  "pli-tv-bu-vb-pj3:4.1.4_0": "araho arahosaññī,",
  "pli-tv-bu-vb-pj3:4.1.5_0": "raho rahosaññī",
  "pli-tv-bu-vb-pj3:4.1.6_0": "kāyena saṁvaṇṇeti,",
  "pli-tv-bu-vb-pj3:4.1.7_0": "vācāya saṁvaṇṇeti,",
  "pli-tv-bu-vb-pj3:4.1.8_0": "kāyena vācāya saṁvaṇṇeti,",
  "pli-tv-bu-vb-pj3:4.1.9_0": "dūtena saṁvaṇṇeti,",
  "pli-tv-bu-vb-pj3:4.1.10_0": "lekhāya saṁvaṇṇeti,",
  "pli-tv-bu-vb-pj3:4.1.11_0": "opātaṁ apassenaṁ,",
  "pli-tv-bu-vb-pj3:4.1.11_1": "upanikkhipanaṁ,",
  "pli-tv-bu-vb-pj3:4.1.11_2": "bhesajjaṁ,",
  "pli-tv-bu-vb-pj3:4.1.11_3": "rūpūpahāro,",
  "pli-tv-bu-vb-pj3:4.1.11_4": "saddūpahāro,",
  "pli-tv-bu-vb-pj3:4.1.11_5": "gandhūpahāro,",
  "pli-tv-bu-vb-pj3:4.1.11_6": "rasūpahāro,",
  "pli-tv-bu-vb-pj3:4.1.11_7": "phoṭṭhabbūpahāro,",
  "pli-tv-bu-vb-pj3:4.1.11_8": "dhammūpahāro,",
  "pli-tv-bu-vb-pj3:4.1.11_9": "ācikkhanā,",
  "pli-tv-bu-vb-pj3:4.1.11_10": "anusāsanī,",
  "pli-tv-bu-vb-pj3:4.1.11_11": "saṅketakammaṁ,",
  "pli-tv-bu-vb-pj3:4.1.11_12": "nimittakammanti.",
  "pli-tv-bu-vb-pj3:4.2.1_0": "Sāmanti",
  "pli-tv-bu-vb-pj3:4.2.2_0": "sayaṁ hanati kāyena vā kāyapaṭibaddhena vā nissaggiyena vā.",
  "pli-tv-bu-vb-pj3:4.2.3_0": "Adhiṭṭhāyāti",
  "pli-tv-bu-vb-pj3:4.2.4.1_0": "adhiṭṭhahitvā āṇāpeti— “evaṁ vijjha, evaṁ pahara, evaṁ ghātehī”ti.",
  "pli-tv-bu-vb-pj3:4.2.5_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.6_0": "So taṁ maññamāno taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.2.7_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.8_0": "So taṁ maññamāno aññaṁ jīvitā voropeti, mūlaṭṭhassa anāpatti. Vadhakassa āpatti pārājikassa.",
  "pli-tv-bu-vb-pj3:4.2.9_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.10_0": "So aññaṁ maññamāno taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.2.11_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.12.1_0": "So aññaṁ maññamāno aññaṁ jīvitā voropeti; mūlaṭṭhassa anāpatti, vadhakassa āpatti pārājikassa.",
  "pli-tv-bu-vb-pj3:4.2.13_0": "Bhikkhu bhikkhuṁ āṇāpeti— “itthannāmassa pāvada—‘itthannāmo itthannāmassa pāvadatu—itthannāmo itthannāmaṁ jīvitā voropetū’”ti,",
  "pli-tv-bu-vb-pj3:4.2.13_1": "āpatti dukkaṭassa.",
  "pli-tv-bu-vb-pj3:4.2.14_0": "So itarassa āroceti, āpatti dukkaṭassa.",
  "pli-tv-bu-vb-pj3:4.2.15_0": "Vadhako paṭiggaṇhāti, mūlaṭṭhassa āpatti thullaccayassa.",
  "pli-tv-bu-vb-pj3:4.2.16.1_0": "So taṁ jīvitā voropeti, āpatti sabbesaṁ pārājikassa.",
  "pli-tv-bu-vb-pj3:4.2.17_0": "Bhikkhu bhikkhuṁ āṇāpeti— “itthannāmassa pāvada—‘itthannāmo itthannāmassa pāvadatu—itthannāmo itthannāmaṁ jīvitā voropetū’”ti,",
  "pli-tv-bu-vb-pj3:4.2.17_1": "āpatti dukkaṭassa.",
  "pli-tv-bu-vb-pj3:4.2.18_0": "So aññaṁ āṇāpeti, āpatti dukkaṭassa.",
  "pli-tv-bu-vb-pj3:4.2.19_0": "Vadhako paṭiggaṇhāti, āpatti dukkaṭassa.",
  "pli-tv-bu-vb-pj3:4.2.20_0": "So taṁ jīvitā voropeti, mūlaṭṭhassa anāpatti;",
  "pli-tv-bu-vb-pj3:4.2.21.1_0": "āṇāpakassa ca vadhakassa ca āpatti pārājikassa.",
  "pli-tv-bu-vb-pj3:4.2.22_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.23_0": "So gantvā puna paccāgacchati— “nāhaṁ sakkomi taṁ jīvitā voropetun”ti.",
  "pli-tv-bu-vb-pj3:4.2.24_0": "So puna āṇāpeti— “yadā sakkosi tadā taṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.25_0": "So taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.2.26_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.27_0": "So āṇāpetvā vippaṭisārī na sāveti— “mā ghātehī”ti.",
  "pli-tv-bu-vb-pj3:4.2.28_0": "So taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.2.29_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.30_0": "So āṇāpetvā vippaṭisārī sāveti— “mā ghātehī”ti.",
  "pli-tv-bu-vb-pj3:4.2.31_0": "So—“āṇatto ahaṁ tayā”ti taṁ jīvitā voropeti, mūlaṭṭhassa anāpatti. Vadhakassa āpatti pārājikassa.",
  "pli-tv-bu-vb-pj3:4.2.32_0": "Bhikkhu bhikkhuṁ āṇāpeti— “itthannāmaṁ jīvitā voropehī”ti, āpatti dukkaṭassa.",
  "pli-tv-bu-vb-pj3:4.2.33_0": "So āṇāpetvā vippaṭisārī sāveti— “mā ghātehī”ti.",
  "pli-tv-bu-vb-pj3:4.2.34_0": "So sādhūti oramati, ubhinnaṁ anāpatti.",
  "pli-tv-bu-vb-pj3:4.3.1_0": "Araho rahosaññī",
  "pli-tv-bu-vb-pj3:4.3.2_0": "ullapati— “aho itthannāmo hato assā”ti, āpatti dukkaṭassa.",
  "pli-tv-bu-vb-pj3:4.3.3_0": "Raho arahosaññī",
  "pli-tv-bu-vb-pj3:4.3.4_0": "ullapati— “aho itthannāmo hato assā”ti, āpatti dukkaṭassa.",
  "pli-tv-bu-vb-pj3:4.3.5_0": "Araho arahosaññī",
  "pli-tv-bu-vb-pj3:4.3.6_0": "ullapati— “aho itthannāmo hato assā”ti, āpatti dukkaṭassa.",
  "pli-tv-bu-vb-pj3:4.3.7_0": "Raho rahosaññī",
  "pli-tv-bu-vb-pj3:4.3.8_0": "ullapati— “aho itthannāmo hato assā”ti, āpatti dukkaṭassa.",
  "pli-tv-bu-vb-pj3:4.4.1_0": "Kāyena saṁvaṇṇeti nāma",
  "pli-tv-bu-vb-pj3:4.4.2_0": "kāyena vikāraṁ karoti— “yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.4.2_1": "āpatti dukkaṭassa.",
  "pli-tv-bu-vb-pj3:4.4.3_0": "Tāya saṁvaṇṇanāya marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.4.4_0": "Marati, āpatti pārājikassa.",
  "pli-tv-bu-vb-pj3:4.4.5_0": "Vācāya saṁvaṇṇeti nāma",
  "pli-tv-bu-vb-pj3:4.4.6_0": "vācāya bhaṇati— “yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.4.6_1": "āpatti dukkaṭassa.",
  "pli-tv-bu-vb-pj3:4.4.7_0": "Tāya saṁvaṇṇanāya marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.4.8_0": "Marati, āpatti pārājikassa.",
  "pli-tv-bu-vb-pj3:4.4.9_0": "Kāyena vācāya saṁvaṇṇeti nāma",
  "pli-tv-bu-vb-pj3:4.4.10_0": "kāyena ca vikāraṁ karoti,",
  "pli-tv-bu-vb-pj3:4.4.10_1": "vācāya ca bhaṇati— “yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.4.10_2": "āpatti dukkaṭassa.",
  "pli-tv-bu-vb-pj3:4.4.11_0": "Tāya saṁvaṇṇanāya marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.4.12_0": "Marati, āpatti pārājikassa.",
  "pli-tv-bu-vb-pj3:4.4.13_0": "Dūtena saṁvaṇṇeti nāma",
  "pli-tv-bu-vb-pj3:4.4.14_0": "dūtassa sāsanaṁ āroceti— “yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.4.14_1": "āpatti dukkaṭassa.",
  "pli-tv-bu-vb-pj3:4.4.15_0": "Dūtassa sāsanaṁ sutvā marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.4.16_0": "Marati, āpatti pārājikassa.",
  "pli-tv-bu-vb-pj3:4.4.17_0": "Lekhāya saṁvaṇṇeti nāma",
  "pli-tv-bu-vb-pj3:4.4.18_0": "lekhaṁ chindati— “yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.4.18_1": "akkharakkharāya āpatti dukkaṭassa.",
  "pli-tv-bu-vb-pj3:4.4.19_0": "Lekhaṁ passitvā marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.4.20_0": "Marati, āpatti pārājikassa.",
  "pli-tv-bu-vb-pj3:4.5.1_0": "Opātaṁ nāma",
  "pli-tv-bu-vb-pj3:4.5.2_0": "manussaṁ uddissa opātaṁ khanati— “papatitvā marissatī”ti, āpatti dukkaṭassa.",
  "pli-tv-bu-vb-pj3:4.5.3_0": "Papatite dukkhā vedanā uppajjati, āpatti thullaccayassa.",
  "pli-tv-bu-vb-pj3:4.5.4_0": "Marati, āpatti pārājikassa.",
  "pli-tv-bu-vb-pj3:4.5.5_0": "Anodissa opātaṁ khanati— “yo koci papatitvā marissatī”ti, āpatti dukkaṭassa.",
  "pli-tv-bu-vb-pj3:4.5.6_0": "Manusso tasmiṁ papatati, āpatti dukkaṭassa.",
  "pli-tv-bu-vb-pj3:4.5.7_0": "Papatite dukkhā vedanā uppajjati, āpatti thullaccayassa.",
  "pli-tv-bu-vb-pj3:4.5.8_0": "Marati, āpatti pārājikassa.",
  "pli-tv-bu-vb-pj3:4.5.9_0": "Yakkho vā peto vā tiracchānagatamanussaviggaho vā tasmiṁ papatati, āpatti dukkaṭassa.",
  "pli-tv-bu-vb-pj3:4.5.10_0": "Papatite dukkhā vedanā uppajjati, āpatti dukkaṭassa.",
  "pli-tv-bu-vb-pj3:4.5.11_0": "Marati, āpatti thullaccayassa.",
  "pli-tv-bu-vb-pj3:4.5.12_0": "Tiracchānagato tasmiṁ papatati, āpatti dukkaṭassa.",
  "pli-tv-bu-vb-pj3:4.5.13_0": "Papatite dukkhā vedanā uppajjati, āpatti dukkaṭassa.",
  "pli-tv-bu-vb-pj3:4.5.14_0": "Marati, āpatti pācittiyassa.",
  "pli-tv-bu-vb-pj3:4.6.1_0": "Apassenaṁ nāma",
  "pli-tv-bu-vb-pj3:4.6.2_0": "apassene satthaṁ vā ṭhapeti visena vā makkheti dubbalaṁ vā karoti sobbhe vā narake vā papāte vā ṭhapeti— “papatitvā marissatī”ti,",
  "pli-tv-bu-vb-pj3:4.6.2_1": "āpatti dukkaṭassa.",
  "pli-tv-bu-vb-pj3:4.6.3_0": "Satthena vā visena vā papatitena vā dukkhā vedanā uppajjati, āpatti thullaccayassa.",
  "pli-tv-bu-vb-pj3:4.6.4_0": "Marati, āpatti pārājikassa.",
  "pli-tv-bu-vb-pj3:4.7.1_0": "Upanikkhipanaṁ nāma",
  "pli-tv-bu-vb-pj3:4.7.2_0": "asiṁ vā sattiṁ vā bheṇḍiṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā upanikkhipati— “iminā marissatī”ti,",
  "pli-tv-bu-vb-pj3:4.7.2_1": "āpatti dukkaṭassa.",
  "pli-tv-bu-vb-pj3:4.7.3_0": "“Tena marissāmī”ti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.7.4_0": "Marati, āpatti pārājikassa.",
  "pli-tv-bu-vb-pj3:4.8.1_0": "Bhesajjaṁ nāma",
  "pli-tv-bu-vb-pj3:4.8.2_0": "sappiṁ vā navanītaṁ vā telaṁ vā madhuṁ vā phāṇitaṁ vā deti— “imaṁ sāyitvā marissatī”ti,",
  "pli-tv-bu-vb-pj3:4.8.2_1": "āpatti dukkaṭassa.",
  "pli-tv-bu-vb-pj3:4.8.3_0": "Taṁ sāyite dukkhā vedanā uppajjati, āpatti thullaccayassa.",
  "pli-tv-bu-vb-pj3:4.8.4_0": "Marati, āpatti pārājikassa.",
  "pli-tv-bu-vb-pj3:4.9.1_0": "Rūpūpahāro nāma",
  "pli-tv-bu-vb-pj3:4.9.2_0": "amanāpikaṁ rūpaṁ upasaṁharati bhayānakaṁ bheravaṁ— “imaṁ passitvā uttasitvā marissatī”ti,",
  "pli-tv-bu-vb-pj3:4.9.2_1": "āpatti dukkaṭassa.",
  "pli-tv-bu-vb-pj3:4.9.3_0": "Taṁ passitvā uttasati, āpatti thullaccayassa.",
  "pli-tv-bu-vb-pj3:4.9.4_0": "Marati, āpatti pārājikassa.",
  "pli-tv-bu-vb-pj3:4.9.5_0": "Manāpikaṁ rūpaṁ upasaṁharati— “imaṁ passitvā alābhakena sussitvā marissatī”ti, āpatti dukkaṭassa.",
  "pli-tv-bu-vb-pj3:4.9.6_0": "Taṁ passitvā alābhakena sussati, āpatti thullaccayassa.",
  "pli-tv-bu-vb-pj3:4.9.7_0": "Marati, āpatti pārājikassa.",
  "pli-tv-bu-vb-pj3:4.9.8_0": "Saddūpahāro nāma",
  "pli-tv-bu-vb-pj3:4.9.9_0": "amanāpikaṁ saddaṁ upasaṁharati bhayānakaṁ bheravaṁ— “imaṁ sutvā uttasitvā marissatī”ti,",
  "pli-tv-bu-vb-pj3:4.9.9_1": "āpatti dukkaṭassa.",
  "pli-tv-bu-vb-pj3:4.9.10_0": "Taṁ sutvā uttasati, āpatti thullaccayassa.",
  "pli-tv-bu-vb-pj3:4.9.11_0": "Marati, āpatti pārājikassa.",
  "pli-tv-bu-vb-pj3:4.9.12_0": "Manāpikaṁ saddaṁ upasaṁharati pemanīyaṁ hadayaṅgamaṁ— “imaṁ sutvā alābhakena sussitvā marissatī”ti,",
  "pli-tv-bu-vb-pj3:4.9.12_1": "āpatti dukkaṭassa.",
  "pli-tv-bu-vb-pj3:4.9.13_0": "Taṁ sutvā alābhakena sussati, āpatti thullaccayassa.",
  "pli-tv-bu-vb-pj3:4.9.14_0": "Marati, āpatti pārājikassa.",
  "pli-tv-bu-vb-pj3:4.9.15_0": "Gandhūpahāro nāma",
  "pli-tv-bu-vb-pj3:4.9.16_0": "amanāpikaṁ gandhaṁ upasaṁharati jegucchaṁ pāṭikulyaṁ— “imaṁ ghāyitvā jegucchatā pāṭikulyatā marissatī”ti,",
  "pli-tv-bu-vb-pj3:4.9.16_1": "āpatti dukkaṭassa.",
  "pli-tv-bu-vb-pj3:4.9.17_0": "Taṁ ghāyite jegucchatā pāṭikulyatā dukkhā vedanā uppajjati, āpatti thullaccayassa.",
  "pli-tv-bu-vb-pj3:4.9.18_0": "Marati, āpatti pārājikassa.",
  "pli-tv-bu-vb-pj3:4.9.19_0": "Manāpikaṁ gandhaṁ upasaṁharati— “imaṁ ghāyitvā alābhakena sussitvā marissatī”ti, āpatti dukkaṭassa.",
  "pli-tv-bu-vb-pj3:4.9.20_0": "Taṁ ghāyitvā alābhakena sussati, āpatti thullaccayassa.",
  "pli-tv-bu-vb-pj3:4.9.21_0": "Marati, āpatti pārājikassa.",
  "pli-tv-bu-vb-pj3:4.9.22_0": "Rasūpahāro nāma",
  "pli-tv-bu-vb-pj3:4.9.23_0": "amanāpikaṁ rasaṁ upasaṁharati jegucchaṁ pāṭikulyaṁ— “imaṁ sāyitvā jegucchatā pāṭikulyatā marissatī”ti,",
  "pli-tv-bu-vb-pj3:4.9.23_1": "āpatti dukkaṭassa.",
  "pli-tv-bu-vb-pj3:4.9.24_0": "Taṁ sāyite jegucchatā pāṭikulyatā dukkhā vedanā uppajjati, āpatti thullaccayassa.",
  "pli-tv-bu-vb-pj3:4.9.25_0": "Marati, āpatti pārājikassa.",
  "pli-tv-bu-vb-pj3:4.9.26_0": "Manāpikaṁ rasaṁ upasaṁharati— “imaṁ sāyitvā alābhakena sussitvā marissatī”ti, āpatti dukkaṭassa.",
  "pli-tv-bu-vb-pj3:4.9.27_0": "Taṁ sāyitvā alābhakena sussati, āpatti thullaccayassa.",
  "pli-tv-bu-vb-pj3:4.9.28_0": "Marati, āpatti pārājikassa.",
  "pli-tv-bu-vb-pj3:4.9.29_0": "Phoṭṭhabbūpahāro nāma",
  "pli-tv-bu-vb-pj3:4.9.30_0": "amanāpikaṁ phoṭṭhabbaṁ upasaṁharati dukkhasamphassaṁ kharasamphassaṁ— “iminā phuṭṭho marissatī”ti,",
  "pli-tv-bu-vb-pj3:4.9.30_1": "āpatti dukkaṭassa.",
  "pli-tv-bu-vb-pj3:4.9.31_0": "Tena phuṭṭhassa dukkhā vedanā uppajjati, āpatti thullaccayassa.",
  "pli-tv-bu-vb-pj3:4.9.32_0": "Marati, āpatti pārājikassa.",
  "pli-tv-bu-vb-pj3:4.9.33_0": "Manāpikaṁ phoṭṭhabbaṁ upasaṁharati sukhasamphassaṁ mudusamphassaṁ— “iminā phuṭṭho alābhakena sussitvā marissatī”ti,",
  "pli-tv-bu-vb-pj3:4.9.33_1": "āpatti dukkaṭassa.",
  "pli-tv-bu-vb-pj3:4.9.34_0": "Tena phuṭṭho alābhakena sussati, āpatti thullaccayassa.",
  "pli-tv-bu-vb-pj3:4.9.35_0": "Marati, āpatti pārājikassa.",
  "pli-tv-bu-vb-pj3:4.9.36_0": "Dhammūpahāro nāma",
  "pli-tv-bu-vb-pj3:4.9.37_0": "nerayikassa nirayakathaṁ katheti— “imaṁ sutvā uttasitvā marissatī”ti, āpatti dukkaṭassa.",
  "pli-tv-bu-vb-pj3:4.9.38_0": "Taṁ sutvā uttasati, āpatti thullaccayassa.",
  "pli-tv-bu-vb-pj3:4.9.39_0": "Marati, āpatti pārājikassa.",
  "pli-tv-bu-vb-pj3:4.9.40_0": "Kalyāṇakammassa saggakathaṁ katheti— “imaṁ sutvā adhimutto marissatī”ti, āpatti dukkaṭassa.",
  "pli-tv-bu-vb-pj3:4.9.41_0": "Taṁ sutvā adhimutto marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.9.42_0": "Marati, āpatti pārājikassa.",
  "pli-tv-bu-vb-pj3:4.10.1_0": "Ācikkhanā nāma",
  "pli-tv-bu-vb-pj3:4.10.2_0": "puṭṭho bhaṇati— “evaṁ marassu.",
  "pli-tv-bu-vb-pj3:4.10.2_1": "Yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.10.2_2": "āpatti dukkaṭassa.",
  "pli-tv-bu-vb-pj3:4.10.3_0": "Tāya ācikkhanāya marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.10.4_0": "Marati, āpatti pārājikassa.",
  "pli-tv-bu-vb-pj3:4.10.5_0": "Anusāsanī nāma",
  "pli-tv-bu-vb-pj3:4.10.6_0": "apuṭṭho bhaṇati— “evaṁ marassu.",
  "pli-tv-bu-vb-pj3:4.10.6_1": "Yo evaṁ marati so dhanaṁ vā labhati yasaṁ vā labhati saggaṁ vā gacchatī”ti,",
  "pli-tv-bu-vb-pj3:4.10.6_2": "āpatti dukkaṭassa.",
  "pli-tv-bu-vb-pj3:4.10.7_0": "Tāya anusāsaniyā marissāmīti dukkhaṁ vedanaṁ uppādeti, āpatti thullaccayassa.",
  "pli-tv-bu-vb-pj3:4.10.8_0": "Marati, āpatti pārājikassa.",
  "pli-tv-bu-vb-pj3:4.10.9_0": "Saṅketakammaṁ nāma",
  "pli-tv-bu-vb-pj3:4.10.10_0": "saṅketaṁ karoti purebhattaṁ vā pacchābhattaṁ vā rattiṁ vā divā vā— “tena saṅketena taṁ jīvitā voropehī”ti,",
  "pli-tv-bu-vb-pj3:4.10.10_1": "āpatti dukkaṭassa.",
  "pli-tv-bu-vb-pj3:4.10.11_0": "Tena saṅketena taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.10.12_0": "Taṁ saṅketaṁ pure vā pacchā vā taṁ jīvitā voropeti,",
  "pli-tv-bu-vb-pj3:4.10.12_1": "mūlaṭṭhassa anāpatti,",
  "pli-tv-bu-vb-pj3:4.10.12_2": "vadhakassa āpatti pārājikassa.",
  "pli-tv-bu-vb-pj3:4.10.13_0": "Nimittakammaṁ nāma",
  "pli-tv-bu-vb-pj3:4.10.14_0": "nimittaṁ karoti— “akkhiṁ vā nikhaṇissāmi bhamukaṁ vā ukkhipissāmi sīsaṁ vā ukkhipissāmi,",
  "pli-tv-bu-vb-pj3:4.10.14_1": "tena nimittena taṁ jīvitā voropehī”ti,",
  "pli-tv-bu-vb-pj3:4.10.14_2": "āpatti dukkaṭassa.",
  "pli-tv-bu-vb-pj3:4.10.15_0": "Tena nimittena taṁ jīvitā voropeti, āpatti ubhinnaṁ pārājikassa.",
  "pli-tv-bu-vb-pj3:4.10.16_0": "Taṁ nimittaṁ pure vā pacchā vā taṁ jīvitā voropeti,",
  "pli-tv-bu-vb-pj3:4.10.16_1": "mūlaṭṭhassa anāpatti,",
  "pli-tv-bu-vb-pj3:4.10.16_2": "vadhakassa āpatti pārājikassa.",
  "pli-tv-bu-vb-pj3:4.11.1_0": "Anāpatti—",
  "pli-tv-bu-vb-pj3:4.11.2_0": "asañcicca",
  "pli-tv-bu-vb-pj3:4.11.3_0": "ajānantassa",
  "pli-tv-bu-vb-pj3:4.11.4_0": "namaraṇādhippāyassa",
  "pli-tv-bu-vb-pj3:4.11.5_0": "ummattakassa",
  "pli-tv-bu-vb-pj3:4.11.6_0": "ādikammikassāti.",
  "pli-tv-bu-vb-pj3:4.11.7_0": "Manussaviggahapārājikamhi paṭhamabhāṇavāro niṭṭhito.",
  "pli-tv-bu-vb-pj3:4.11.8_0": "3.1. Vinītavatthuuddānagāthā",
  "pli-tv-bu-vb-pj3:4.11.9_0": "Saṁvaṇṇanā nisīdanto,",
  "pli-tv-bu-vb-pj3:4.11.10_0": "musalodukkhalena ca;",
  "pli-tv-bu-vb-pj3:4.11.11_0": "Vuḍḍhapabbajitābhisanno,",
  "pli-tv-bu-vb-pj3:4.11.12_0": "aggavīmaṁsanāvisaṁ.",
  "pli-tv-bu-vb-pj3:4.11.13_0": "Tayo ca vatthukammehi,",
  "pli-tv-bu-vb-pj3:4.11.14_0": "iṭṭhakāhipare tayo;",
  "pli-tv-bu-vb-pj3:4.11.15_0": "Vāsī gopānasī ceva,",
  "pli-tv-bu-vb-pj3:4.11.16_0": "aṭṭakotaraṇaṁ pati.",
  "pli-tv-bu-vb-pj3:4.11.17_0": "Sedaṁ natthuñca sambāho,",
  "pli-tv-bu-vb-pj3:4.11.18_0": "nhāpanabbhañjanena ca;",
  "pli-tv-bu-vb-pj3:4.11.19_0": "Uṭṭhāpento nipātento,",
  "pli-tv-bu-vb-pj3:4.11.20_0": "annapānena māraṇaṁ.",
  "pli-tv-bu-vb-pj3:4.11.21_0": "Jāragabbho sapattī ca,",
  "pli-tv-bu-vb-pj3:4.11.22_0": "mātā puttaṁ ubho vadhi;",
  "pli-tv-bu-vb-pj3:4.11.23_0": "Ubho na miyyare maddā,",
  "pli-tv-bu-vb-pj3:4.11.24_0": "tāpaṁ vañjhā vijāyinī.",
  "pli-tv-bu-vb-pj3:4.11.25_0": "Patodaṁ niggahe yakkho,",
  "pli-tv-bu-vb-pj3:4.11.26_0": "vāḷayakkhañca pāhiṇi;",
  "pli-tv-bu-vb-pj3:4.11.27_0": "Taṁ maññamāno pahari,",
  "pli-tv-bu-vb-pj3:4.11.28_0": "saggañca nirayaṁ bhaṇe.",
  "pli-tv-bu-vb-pj3:4.11.29_0": "Āḷaviyā tayo rukkhā,",
  "pli-tv-bu-vb-pj3:4.11.30_0": "dāyehi apare tayo;",
  "pli-tv-bu-vb-pj3:4.11.31_0": "Mā kilamesi na tuyhaṁ,",
  "pli-tv-bu-vb-pj3:4.11.32_0": "takkaṁ sovīrakena cāti.",
  "pli-tv-bu-vb-pj3:5.1.0_0": "3.2. Vinītavatthu",
  "pli-tv-bu-vb-pj3:5.1.1_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.1.2_0": "Tassa bhikkhū kāruññena maraṇavaṇṇaṁ saṁvaṇṇesuṁ.",
  "pli-tv-bu-vb-pj3:5.1.3_0": "So bhikkhu kālamakāsi.",
  "pli-tv-bu-vb-pj3:5.1.4_0": "Tesaṁ kukkuccaṁ ahosi “bhagavatā sikkhāpadaṁ paññattaṁ,",
  "pli-tv-bu-vb-pj3:5.1.4_1": "kacci nu kho mayaṁ pārājikaṁ āpattiṁ āpannā”ti?",
  "pli-tv-bu-vb-pj3:5.1.5_0": "Bhagavato etamatthaṁ ārocesuṁ.",
  "pli-tv-bu-vb-pj3:5.1.6_0": "“Āpattiṁ tumhe, bhikkhave, āpannā pārājikan”ti.",
  "pli-tv-bu-vb-pj3:5.2.1_0": "Tena kho pana samayena aññataro piṇḍacāriko bhikkhu pīṭhake pilotikāya paṭicchannaṁ dārakaṁ nisīdanto ottharitvā māresi.",
  "pli-tv-bu-vb-pj3:5.2.2_0": "Tassa kukkuccaṁ ahosi “bhagavatā sikkhāpadaṁ paññattaṁ,",
  "pli-tv-bu-vb-pj3:5.2.2_1": "kacci nu kho ahaṁ pārājikaṁ āpattiṁ āpanno”ti?",
  "pli-tv-bu-vb-pj3:5.2.3_0": "Bhagavato etamatthaṁ ārocesi.",
  "pli-tv-bu-vb-pj3:5.2.4_0": "“Anāpatti, bhikkhu, pārājikassa.",
  "pli-tv-bu-vb-pj3:5.2.5_0": "Na ca, bhikkhave, appaṭivekkhitvā āsane nisīditabbaṁ; yo nisīdeyya, āpatti dukkaṭassā”ti.",
  "pli-tv-bu-vb-pj3:5.3.1_0": "Tena kho pana samayena aññataro bhikkhu bhattagge antaraghare āsanaṁ paññapento musale ussite ekaṁ musalaṁ aggahesi.",
  "pli-tv-bu-vb-pj3:5.3.2_0": "Dutiyo musalo paripatitvā aññatarassa dārakassa matthake avatthāsi.",
  "pli-tv-bu-vb-pj3:5.3.3_0": "So kālamakāsi.",
  "pli-tv-bu-vb-pj3:5.3.4_0": "Tassa kukkuccaṁ ahosi …pe…",
  "pli-tv-bu-vb-pj3:5.3.5_0": "“kiṁcitto tvaṁ, bhikkhū”ti?",
  "pli-tv-bu-vb-pj3:5.3.6_0": "“Asañcicca ahaṁ, bhagavā”ti.",
  "pli-tv-bu-vb-pj3:5.3.7_0": "“Anāpatti, bhikkhu, asañciccā”ti.",
  "pli-tv-bu-vb-pj3:5.3.8_0": "Tena kho pana samayena aññataro bhikkhu bhattagge antaraghare āsanaṁ paññapento udukkhalabhaṇḍikaṁ akkamitvā pavaṭṭesi.",
  "pli-tv-bu-vb-pj3:5.3.9_0": "Aññataraṁ dārakaṁ ottharitvā māresi.",
  "pli-tv-bu-vb-pj3:5.3.10_0": "Tassa kukkuccaṁ ahosi …pe…",
  "pli-tv-bu-vb-pj3:5.3.11_0": "“anāpatti, bhikkhu, asañciccā”ti.",
  "pli-tv-bu-vb-pj3:5.4.1_0": "Tena kho pana samayena pitāputtā bhikkhūsu pabbajitā honti.",
  "pli-tv-bu-vb-pj3:5.4.2_0": "Kāle ārocite putto pitaraṁ etadavoca—",
  "pli-tv-bu-vb-pj3:5.4.3_0": "“gaccha, bhante, saṅgho taṁ patimānetī”ti",
  "pli-tv-bu-vb-pj3:5.4.4_0": "piṭṭhiyaṁ gahetvā paṇāmesi.",
  "pli-tv-bu-vb-pj3:5.4.5_0": "So papatitvā kālamakāsi.",
  "pli-tv-bu-vb-pj3:5.4.6_0": "Tassa kukkuccaṁ ahosi …pe…",
  "pli-tv-bu-vb-pj3:5.4.7_0": "“kiṁcitto tvaṁ, bhikkhū”ti?",
  "pli-tv-bu-vb-pj3:5.4.8_0": "“Nāhaṁ, bhagavā, maraṇādhippāyo”ti.",
  "pli-tv-bu-vb-pj3:5.4.9_0": "“Anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.4.10_0": "Tena kho pana samayena pitāputtā bhikkhūsu pabbajitā honti.",
  "pli-tv-bu-vb-pj3:5.4.11_0": "Kāle ārocite putto pitaraṁ etadavoca—",
  "pli-tv-bu-vb-pj3:5.4.12_0": "“gaccha, bhante, saṅgho taṁ patimānetī”ti",
  "pli-tv-bu-vb-pj3:5.4.13_0": "maraṇādhippāyo piṭṭhiyaṁ gahetvā paṇāmesi.",
  "pli-tv-bu-vb-pj3:5.4.14_0": "So papatitvā kālamakāsi.",
  "pli-tv-bu-vb-pj3:5.4.15_0": "Tassa kukkuccaṁ ahosi …pe…",
  "pli-tv-bu-vb-pj3:5.4.16_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.4.17_0": "Tena kho pana samayena pitāputtā bhikkhūsu pabbajitā honti.",
  "pli-tv-bu-vb-pj3:5.4.18_0": "Kāle ārocite putto pitaraṁ etadavoca—",
  "pli-tv-bu-vb-pj3:5.4.19_0": "“gaccha, bhante, saṅgho taṁ patimānetī”ti",
  "pli-tv-bu-vb-pj3:5.4.20_0": "maraṇādhippāyo piṭṭhiyaṁ gahetvā paṇāmesi.",
  "pli-tv-bu-vb-pj3:5.4.21_0": "So papatitvā na kālamakāsi.",
  "pli-tv-bu-vb-pj3:5.4.22_0": "Tassa kukkuccaṁ ahosi …pe…",
  "pli-tv-bu-vb-pj3:5.4.23_0": "“anāpatti, bhikkhu, pārājikassa;",
  "pli-tv-bu-vb-pj3:5.4.24_0": "āpatti thullaccayassā”ti.",
  "pli-tv-bu-vb-pj3:5.5.1_0": "Tena kho pana samayena aññatarassa bhikkhuno bhuñjantassa maṁsaṁ kaṇṭhe vilaggaṁ hoti.",
  "pli-tv-bu-vb-pj3:5.5.2_0": "Aññataro bhikkhu tassa bhikkhuno gīvāyaṁ pahāraṁ adāsi.",
  "pli-tv-bu-vb-pj3:5.5.3_0": "Salohitaṁ maṁsaṁ pati.",
  "pli-tv-bu-vb-pj3:5.5.4_0": "So bhikkhu kālamakāsi.",
  "pli-tv-bu-vb-pj3:5.5.5_0": "Tassa kukkuccaṁ ahosi …pe…",
  "pli-tv-bu-vb-pj3:5.5.6_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.5.7_0": "Tena kho pana samayena aññatarassa bhikkhuno bhuñjantassa maṁsaṁ kaṇṭhe vilaggaṁ hoti.",
  "pli-tv-bu-vb-pj3:5.5.8_0": "Aññataro bhikkhu maraṇādhippāyo tassa bhikkhuno gīvāyaṁ pahāraṁ adāsi.",
  "pli-tv-bu-vb-pj3:5.5.9_0": "Salohitaṁ maṁsaṁ pati.",
  "pli-tv-bu-vb-pj3:5.5.10_0": "So bhikkhu kālamakāsi.",
  "pli-tv-bu-vb-pj3:5.5.11_0": "Tassa kukkuccaṁ ahosi …pe…",
  "pli-tv-bu-vb-pj3:5.5.12_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.5.13_0": "Tena kho pana samayena aññatarassa bhikkhuno bhuñjantassa maṁsaṁ kaṇṭhe vilaggaṁ hoti.",
  "pli-tv-bu-vb-pj3:5.5.14_0": "Aññataro bhikkhu maraṇādhippāyo tassa bhikkhuno gīvāyaṁ pahāraṁ adāsi.",
  "pli-tv-bu-vb-pj3:5.5.15_0": "Salohitaṁ maṁsaṁ pati.",
  "pli-tv-bu-vb-pj3:5.5.16_0": "So bhikkhu na kālamakāsi.",
  "pli-tv-bu-vb-pj3:5.5.17_0": "Tassa kukkuccaṁ ahosi …pe…",
  "pli-tv-bu-vb-pj3:5.5.18_0": "“anāpatti, bhikkhu, pārājikassa;",
  "pli-tv-bu-vb-pj3:5.5.19_0": "āpatti thullaccayassā”ti.",
  "pli-tv-bu-vb-pj3:5.6.1_0": "Tena kho pana samayena aññataro piṇḍacāriko bhikkhu visagataṁ piṇḍapātaṁ labhitvā paṭikkamanaṁ haritvā bhikkhūnaṁ aggakārikaṁ adāsi.",
  "pli-tv-bu-vb-pj3:5.6.2_0": "Te bhikkhū kālamakaṁsu.",
  "pli-tv-bu-vb-pj3:5.6.3_0": "Tassa kukkuccaṁ ahosi …pe…",
  "pli-tv-bu-vb-pj3:5.6.4_0": "“kiṁcitto tvaṁ, bhikkhū”ti?",
  "pli-tv-bu-vb-pj3:5.6.5_0": "“Nāhaṁ, bhagavā, jānāmī”ti.",
  "pli-tv-bu-vb-pj3:5.6.6_0": "“Anāpatti, bhikkhu, ajānantassā”ti.",
  "pli-tv-bu-vb-pj3:5.6.7_0": "Tena kho pana samayena aññataro bhikkhu vīmaṁsādhippāyo aññatarassa bhikkhuno visaṁ adāsi.",
  "pli-tv-bu-vb-pj3:5.6.8_0": "So bhikkhu kālamakāsi.",
  "pli-tv-bu-vb-pj3:5.6.9_0": "Tassa kukkuccaṁ ahosi …pe…",
  "pli-tv-bu-vb-pj3:5.6.10_0": "“kiṁcitto tvaṁ, bhikkhū”ti?",
  "pli-tv-bu-vb-pj3:5.6.11_0": "“Vīmaṁsādhippāyo ahaṁ, bhagavā”ti.",
  "pli-tv-bu-vb-pj3:5.6.12_0": "“Anāpatti, bhikkhu, pārājikassa;",
  "pli-tv-bu-vb-pj3:5.6.13_0": "āpatti thullaccayassā”ti.",
  "pli-tv-bu-vb-pj3:5.7.1_0": "Tena kho pana samayena āḷavakā bhikkhū vihāravatthuṁ karonti.",
  "pli-tv-bu-vb-pj3:5.7.2_0": "Aññataro bhikkhu heṭṭhā hutvā silaṁ uccāresi.",
  "pli-tv-bu-vb-pj3:5.7.3_0": "Uparimena bhikkhunā duggahitā silā heṭṭhimassa bhikkhuno matthake avatthāsi.",
  "pli-tv-bu-vb-pj3:5.7.4_0": "So bhikkhu kālamakāsi.",
  "pli-tv-bu-vb-pj3:5.7.5_0": "Tassa kukkuccaṁ ahosi …pe…",
  "pli-tv-bu-vb-pj3:5.7.6_0": "“anāpatti, bhikkhu, asañciccā”ti.",
  "pli-tv-bu-vb-pj3:5.7.7_0": "Tena kho pana samayena āḷavakā bhikkhū vihāravatthuṁ karonti.",
  "pli-tv-bu-vb-pj3:5.7.8_0": "Aññataro bhikkhu heṭṭhā hutvā silaṁ uccāresi.",
  "pli-tv-bu-vb-pj3:5.7.9_0": "Uparimo bhikkhu maraṇādhippāyo heṭṭhimassa bhikkhuno matthake silaṁ muñci.",
  "pli-tv-bu-vb-pj3:5.7.10_0": "So bhikkhu kālamakāsi …pe…",
  "pli-tv-bu-vb-pj3:5.7.11_0": "so bhikkhu na kālamakāsi.",
  "pli-tv-bu-vb-pj3:5.7.12_0": "Tassa kukkuccaṁ ahosi …pe…",
  "pli-tv-bu-vb-pj3:5.7.13_0": "“anāpatti, bhikkhu, pārājikassa;",
  "pli-tv-bu-vb-pj3:5.7.14_0": "āpatti thullaccayassā”ti.",
  "pli-tv-bu-vb-pj3:5.8.1_0": "Tena kho pana samayena āḷavakā bhikkhū vihārassa kuṭṭaṁ uṭṭhāpenti.",
  "pli-tv-bu-vb-pj3:5.8.2_0": "Aññataro bhikkhu heṭṭhā hutvā iṭṭhakaṁ uccāresi.",
  "pli-tv-bu-vb-pj3:5.8.3_0": "Uparimena bhikkhunā duggahitā iṭṭhakā heṭṭhimassa bhikkhuno matthake avatthāsi.",
  "pli-tv-bu-vb-pj3:5.8.4_0": "So bhikkhu kālamakāsi.",
  "pli-tv-bu-vb-pj3:5.8.5_0": "Tassa kukkuccaṁ ahosi …pe…",
  "pli-tv-bu-vb-pj3:5.8.6_0": "“anāpatti, bhikkhu, asañciccā”ti.",
  "pli-tv-bu-vb-pj3:5.8.7_0": "Tena kho pana samayena āḷavakā bhikkhū vihārassa kuṭṭaṁ uṭṭhāpenti.",
  "pli-tv-bu-vb-pj3:5.8.8_0": "Aññataro bhikkhu heṭṭhā hutvā iṭṭhakaṁ uccāresi.",
  "pli-tv-bu-vb-pj3:5.8.9_0": "Uparimo bhikkhu maraṇādhippāyo heṭṭhimassa bhikkhuno matthake iṭṭhakaṁ muñci.",
  "pli-tv-bu-vb-pj3:5.8.10_0": "So bhikkhu kālamakāsi …pe…",
  "pli-tv-bu-vb-pj3:5.8.11_0": "so bhikkhu na kālamakāsi.",
  "pli-tv-bu-vb-pj3:5.8.12_0": "Tassa kukkuccaṁ ahosi …pe…",
  "pli-tv-bu-vb-pj3:5.8.13_0": "“anāpatti, bhikkhu, pārājikassa;",
  "pli-tv-bu-vb-pj3:5.8.14_0": "āpatti thullaccayassā”ti.",
  "pli-tv-bu-vb-pj3:5.9.1_0": "Tena kho pana samayena āḷavakā bhikkhū navakammaṁ karonti.",
  "pli-tv-bu-vb-pj3:5.9.2_0": "Aññataro bhikkhu heṭṭhā hutvā vāsiṁ uccāresi.",
  "pli-tv-bu-vb-pj3:5.9.3_0": "Uparimena bhikkhunā duggahitā vāsī heṭṭhimassa bhikkhuno matthake avatthāsi.",
  "pli-tv-bu-vb-pj3:5.9.4_0": "So bhikkhu kālamakāsi.",
  "pli-tv-bu-vb-pj3:5.9.5_0": "Tassa kukkuccaṁ ahosi …pe…",
  "pli-tv-bu-vb-pj3:5.9.6_0": "“anāpatti, bhikkhu, asañciccā”ti.",
  "pli-tv-bu-vb-pj3:5.9.7_0": "Tena kho pana samayena āḷavakā bhikkhū navakammaṁ karonti.",
  "pli-tv-bu-vb-pj3:5.9.8_0": "Aññataro bhikkhu heṭṭhā hutvā vāsiṁ uccāresi.",
  "pli-tv-bu-vb-pj3:5.9.9_0": "Uparimo bhikkhu maraṇādhippāyo heṭṭhimassa bhikkhuno matthake vāsiṁ muñci.",
  "pli-tv-bu-vb-pj3:5.9.10_0": "So bhikkhu kālamakāsi …pe…",
  "pli-tv-bu-vb-pj3:5.9.11_0": "so bhikkhu na kālamakāsi.",
  "pli-tv-bu-vb-pj3:5.9.12_0": "Tassa kukkuccaṁ ahosi …pe…",
  "pli-tv-bu-vb-pj3:5.9.13_0": "“anāpatti, bhikkhu, pārājikassa;",
  "pli-tv-bu-vb-pj3:5.9.14_0": "āpatti thullaccayassā”ti.",
  "pli-tv-bu-vb-pj3:5.10.1_0": "Tena kho pana samayena āḷavakā bhikkhū navakammaṁ karonti.",
  "pli-tv-bu-vb-pj3:5.10.2_0": "Aññataro bhikkhu heṭṭhā hutvā gopānasiṁ uccāresi.",
  "pli-tv-bu-vb-pj3:5.10.3_0": "Uparimena bhikkhunā duggahitā gopānasī heṭṭhimassa bhikkhuno matthake avatthāsi.",
  "pli-tv-bu-vb-pj3:5.10.4_0": "So bhikkhu kālamakāsi.",
  "pli-tv-bu-vb-pj3:5.10.5_0": "Tassa kukkuccaṁ ahosi …pe…",
  "pli-tv-bu-vb-pj3:5.10.6_0": "“anāpatti, bhikkhu, asañciccā”ti.",
  "pli-tv-bu-vb-pj3:5.10.7_0": "Tena kho pana samayena āḷavakā bhikkhū navakammaṁ karonti.",
  "pli-tv-bu-vb-pj3:5.10.8_0": "Aññataro bhikkhu heṭṭhā hutvā gopānasiṁ uccāresi.",
  "pli-tv-bu-vb-pj3:5.10.9_0": "Uparimo bhikkhu maraṇādhippāyo heṭṭhimassa bhikkhuno matthake gopānasiṁ muñci.",
  "pli-tv-bu-vb-pj3:5.10.10_0": "So bhikkhu kālamakāsi …pe…",
  "pli-tv-bu-vb-pj3:5.10.11_0": "so bhikkhu na kālamakāsi.",
  "pli-tv-bu-vb-pj3:5.10.12_0": "Tassa kukkuccaṁ ahosi …pe…",
  "pli-tv-bu-vb-pj3:5.10.13_0": "“anāpatti, bhikkhu, pārājikassa;",
  "pli-tv-bu-vb-pj3:5.10.14_0": "āpatti thullaccayassā”ti.",
  "pli-tv-bu-vb-pj3:5.11.1_0": "Tena kho pana samayena āḷavakā bhikkhū navakammaṁ karontā aṭṭakaṁ bandhanti.",
  "pli-tv-bu-vb-pj3:5.11.2_0": "Aññataro bhikkhu aññataraṁ bhikkhuṁ etadavoca—",
  "pli-tv-bu-vb-pj3:5.11.3_0": "“āvuso, atraṭṭhito bandhāhī”ti.",
  "pli-tv-bu-vb-pj3:5.11.4_0": "So tatraṭṭhito bandhanto paripatitvā kālamakāsi.",
  "pli-tv-bu-vb-pj3:5.11.5_0": "Tassa kukkuccaṁ ahosi …pe…",
  "pli-tv-bu-vb-pj3:5.11.6_0": "“kiṁcitto tvaṁ, bhikkhū”ti?",
  "pli-tv-bu-vb-pj3:5.11.7_0": "“Nāhaṁ, bhagavā, maraṇādhippāyo”ti.",
  "pli-tv-bu-vb-pj3:5.11.8_0": "“Anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.11.9_0": "Tena kho pana samayena āḷavakā bhikkhū navakammaṁ karontā aṭṭakaṁ bandhanti.",
  "pli-tv-bu-vb-pj3:5.11.10_0": "Aññataro bhikkhu maraṇādhippāyo aññataraṁ bhikkhuṁ etadavoca—",
  "pli-tv-bu-vb-pj3:5.11.11_0": "“āvuso, atraṭṭhito bandhāhī”ti.",
  "pli-tv-bu-vb-pj3:5.11.12_0": "So tatraṭṭhito bandhanto paripatitvā kālamakāsi …pe…",
  "pli-tv-bu-vb-pj3:5.11.13_0": "paripatitvā na kālamakāsi.",
  "pli-tv-bu-vb-pj3:5.11.14_0": "Tassa kukkuccaṁ ahosi …pe…",
  "pli-tv-bu-vb-pj3:5.11.15_0": "“anāpatti, bhikkhu, pārājikassa;",
  "pli-tv-bu-vb-pj3:5.11.16_0": "āpatti thullaccayassā”ti.",
  "pli-tv-bu-vb-pj3:5.12.1_0": "Tena kho pana samayena aññataro bhikkhu vihāraṁ chādetvā otarati.",
  "pli-tv-bu-vb-pj3:5.12.2_0": "Aññataro bhikkhu taṁ bhikkhuṁ etadavoca—",
  "pli-tv-bu-vb-pj3:5.12.3_0": "“āvuso, ito otarāhī”ti.",
  "pli-tv-bu-vb-pj3:5.12.4_0": "So tena otaranto paripatitvā kālamakāsi.",
  "pli-tv-bu-vb-pj3:5.12.5_0": "Tassa kukkuccaṁ ahosi …pe…",
  "pli-tv-bu-vb-pj3:5.12.6_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.12.7_0": "Tena kho pana samayena aññataro bhikkhu vihāraṁ chādetvā otarati.",
  "pli-tv-bu-vb-pj3:5.12.8_0": "Aññataro bhikkhu maraṇādhippāyo taṁ bhikkhuṁ etadavoca—",
  "pli-tv-bu-vb-pj3:5.12.9_0": "“āvuso, ito otarāhī”ti.",
  "pli-tv-bu-vb-pj3:5.12.10_0": "So tena otaranto paripatitvā kālamakāsi …pe…",
  "pli-tv-bu-vb-pj3:5.12.11_0": "paripatitvā na kālamakāsi.",
  "pli-tv-bu-vb-pj3:5.12.12_0": "Tassa kukkuccaṁ ahosi …pe…",
  "pli-tv-bu-vb-pj3:5.12.13_0": "“anāpatti, bhikkhu, pārājikassa;",
  "pli-tv-bu-vb-pj3:5.12.14_0": "āpatti thullaccayassā”ti.",
  "pli-tv-bu-vb-pj3:5.13.1_0": "Tena kho pana samayena aññataro bhikkhu anabhiratiyā pīḷito gijjhakūṭaṁ pabbataṁ abhiruhitvā papāte papatanto aññataraṁ vilīvakāraṁ ottharitvā māresi.",
  "pli-tv-bu-vb-pj3:5.13.2_0": "Tassa kukkuccaṁ ahosi …pe…",
  "pli-tv-bu-vb-pj3:5.13.3_0": "“anāpatti, bhikkhu, pārājikassa.",
  "pli-tv-bu-vb-pj3:5.13.4_0": "Na ca, bhikkhave, attānaṁ pātetabbaṁ. Yo pāteyya, āpatti dukkaṭassā”ti.",
  "pli-tv-bu-vb-pj3:5.13.5_0": "Tena kho pana samayena chabbaggiyā bhikkhū gijjhakūṭaṁ pabbataṁ abhiruhitvā davāya silaṁ pavijjhiṁsu.",
  "pli-tv-bu-vb-pj3:5.13.6_0": "Sā aññataraṁ gopālakaṁ ottharitvā māresi.",
  "pli-tv-bu-vb-pj3:5.13.7_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.13.8_0": "“anāpatti, bhikkhave, pārājikassa.",
  "pli-tv-bu-vb-pj3:5.13.9_0": "Na ca, bhikkhave, davāya silā pavijjhitabbā. Yo pavijjheyya, āpatti dukkaṭassā”ti.",
  "pli-tv-bu-vb-pj3:5.14.1_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.14.2_0": "Taṁ bhikkhū sedesuṁ.",
  "pli-tv-bu-vb-pj3:5.14.3_0": "So bhikkhu kālamakāsi.",
  "pli-tv-bu-vb-pj3:5.14.4_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.14.5_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.14.6_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.14.7_0": "Taṁ bhikkhū maraṇādhippāyā sedesuṁ.",
  "pli-tv-bu-vb-pj3:5.14.8_0": "So bhikkhu kālamakāsi. …pe…",
  "pli-tv-bu-vb-pj3:5.14.9_0": "So bhikkhu na kālamakāsi.",
  "pli-tv-bu-vb-pj3:5.14.10_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.14.11_0": "“anāpatti, bhikkhave, pārājikassa;",
  "pli-tv-bu-vb-pj3:5.14.12_0": "āpatti thullaccayassā”ti.",
  "pli-tv-bu-vb-pj3:5.15.1_0": "Tena kho pana samayena aññatarassa bhikkhuno sīsābhitāpo hoti.",
  "pli-tv-bu-vb-pj3:5.15.2_0": "Tassa bhikkhū natthuṁ adaṁsu.",
  "pli-tv-bu-vb-pj3:5.15.3_0": "So bhikkhu kālamakāsi.",
  "pli-tv-bu-vb-pj3:5.15.4_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.15.5_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.15.6_0": "Tena kho pana samayena aññatarassa bhikkhuno sīsābhitāpo hoti.",
  "pli-tv-bu-vb-pj3:5.15.7_0": "Tassa bhikkhū maraṇādhippāyā natthuṁ adaṁsu.",
  "pli-tv-bu-vb-pj3:5.15.8_0": "So bhikkhu kālamakāsi …pe…",
  "pli-tv-bu-vb-pj3:5.15.9_0": "so bhikkhu na kālamakāsi.",
  "pli-tv-bu-vb-pj3:5.15.10_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.15.11_0": "“anāpatti, bhikkhave, pārājikassa;",
  "pli-tv-bu-vb-pj3:5.15.12_0": "āpatti thullaccayassā”ti.",
  "pli-tv-bu-vb-pj3:5.16.1_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.2_0": "Taṁ bhikkhū sambāhesuṁ.",
  "pli-tv-bu-vb-pj3:5.16.3_0": "So bhikkhu kālamakāsi.",
  "pli-tv-bu-vb-pj3:5.16.4_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.5_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.6_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.7_0": "Taṁ bhikkhū maraṇādhippāyā sambāhesuṁ.",
  "pli-tv-bu-vb-pj3:5.16.8_0": "So bhikkhu kālamakāsi …pe…",
  "pli-tv-bu-vb-pj3:5.16.9_0": "so bhikkhu na kālamakāsi.",
  "pli-tv-bu-vb-pj3:5.16.10_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.11_0": "“anāpatti, bhikkhave, pārājikassa;",
  "pli-tv-bu-vb-pj3:5.16.12_0": "āpatti thullaccayassā”ti.",
  "pli-tv-bu-vb-pj3:5.16.13_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.14_0": "Taṁ bhikkhū nhāpesuṁ.",
  "pli-tv-bu-vb-pj3:5.16.15_0": "So bhikkhu kālamakāsi.",
  "pli-tv-bu-vb-pj3:5.16.16_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.17_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.18_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.19_0": "Taṁ bhikkhū maraṇādhippāyā nhāpesuṁ.",
  "pli-tv-bu-vb-pj3:5.16.20_0": "So bhikkhu kālamakāsi …pe…",
  "pli-tv-bu-vb-pj3:5.16.21_0": "so bhikkhu na kālamakāsi.",
  "pli-tv-bu-vb-pj3:5.16.22_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.23_0": "“anāpatti, bhikkhave, pārājikassa;",
  "pli-tv-bu-vb-pj3:5.16.24_0": "āpatti thullaccayassā”ti.",
  "pli-tv-bu-vb-pj3:5.16.25_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.26_0": "Taṁ bhikkhū telena abbhañjiṁsu.",
  "pli-tv-bu-vb-pj3:5.16.27_0": "So bhikkhu kālamakāsi.",
  "pli-tv-bu-vb-pj3:5.16.28_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.29_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.30_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.31_0": "Taṁ bhikkhū maraṇādhippāyā telena abbhañjiṁsu.",
  "pli-tv-bu-vb-pj3:5.16.32_0": "So bhikkhu kālamakāsi …pe…",
  "pli-tv-bu-vb-pj3:5.16.33_0": "so bhikkhu na kālamakāsi.",
  "pli-tv-bu-vb-pj3:5.16.34_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.35_0": "“anāpatti, bhikkhave, pārājikassa;",
  "pli-tv-bu-vb-pj3:5.16.36_0": "āpatti thullaccayassā”ti.",
  "pli-tv-bu-vb-pj3:5.16.37_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.38_0": "Taṁ bhikkhū uṭṭhāpesuṁ.",
  "pli-tv-bu-vb-pj3:5.16.39_0": "So bhikkhu kālamakāsi.",
  "pli-tv-bu-vb-pj3:5.16.40_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.41_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.42_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.43_0": "Taṁ bhikkhū maraṇādhippāyā uṭṭhāpesuṁ.",
  "pli-tv-bu-vb-pj3:5.16.44_0": "So bhikkhu kālamakāsi …pe…",
  "pli-tv-bu-vb-pj3:5.16.45_0": "so bhikkhu na kālamakāsi.",
  "pli-tv-bu-vb-pj3:5.16.46_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.47_0": "“anāpatti, bhikkhave, pārājikassa;",
  "pli-tv-bu-vb-pj3:5.16.48_0": "āpatti thullaccayassā”ti.",
  "pli-tv-bu-vb-pj3:5.16.49_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.50_0": "Taṁ bhikkhū nipātesuṁ.",
  "pli-tv-bu-vb-pj3:5.16.51_0": "So bhikkhu kālamakāsi.",
  "pli-tv-bu-vb-pj3:5.16.52_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.53_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.54_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.55_0": "Taṁ bhikkhū maraṇādhippāyā nipātesuṁ.",
  "pli-tv-bu-vb-pj3:5.16.56_0": "So bhikkhu kālamakāsi …pe…",
  "pli-tv-bu-vb-pj3:5.16.57_0": "so bhikkhu na kālamakāsi.",
  "pli-tv-bu-vb-pj3:5.16.58_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.59_0": "“anāpatti, bhikkhave, pārājikassa;",
  "pli-tv-bu-vb-pj3:5.16.60_0": "āpatti thullaccayassā”ti.",
  "pli-tv-bu-vb-pj3:5.16.61_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.62_0": "Tassa bhikkhū annaṁ adaṁsu.",
  "pli-tv-bu-vb-pj3:5.16.63_0": "So bhikkhu kālamakāsi.",
  "pli-tv-bu-vb-pj3:5.16.64_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.65_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.66_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.67_0": "Tassa bhikkhū maraṇādhippāyā annaṁ adaṁsu.",
  "pli-tv-bu-vb-pj3:5.16.68_0": "So bhikkhu kālamakāsi …pe…",
  "pli-tv-bu-vb-pj3:5.16.69_0": "so bhikkhu na kālamakāsi.",
  "pli-tv-bu-vb-pj3:5.16.70_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.71_0": "“anāpatti, bhikkhave, pārājikassa;",
  "pli-tv-bu-vb-pj3:5.16.72_0": "āpatti thullaccayassā”ti.",
  "pli-tv-bu-vb-pj3:5.16.73_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.74_0": "Tassa bhikkhu pānaṁ adaṁsu.",
  "pli-tv-bu-vb-pj3:5.16.75_0": "So bhikkhu kālamakāsi.",
  "pli-tv-bu-vb-pj3:5.16.76_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.77_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.16.78_0": "Tena kho pana samayena aññataro bhikkhu gilāno hoti.",
  "pli-tv-bu-vb-pj3:5.16.79_0": "Tassa bhikkhū maraṇādhippāyā pānaṁ adaṁsu.",
  "pli-tv-bu-vb-pj3:5.16.80_0": "So bhikkhu kālamakāsi …pe…",
  "pli-tv-bu-vb-pj3:5.16.81_0": "so bhikkhu na kālamakāsi.",
  "pli-tv-bu-vb-pj3:5.16.82_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.16.83_0": "“anāpatti, bhikkhave, pārājikassa;",
  "pli-tv-bu-vb-pj3:5.16.84_0": "āpatti thullaccayassā”ti.",
  "pli-tv-bu-vb-pj3:5.17.1_0": "Tena kho pana samayena aññatarā itthī pavutthapatikā jārena gabbhinī hoti.",
  "pli-tv-bu-vb-pj3:5.17.2_0": "Sā kulūpakaṁ bhikkhuṁ etadavoca—",
  "pli-tv-bu-vb-pj3:5.17.3_0": "“iṅghāyya, gabbhapātanaṁ jānāhī”ti.",
  "pli-tv-bu-vb-pj3:5.17.4_0": "“Suṭṭhu, bhaginī”ti",
  "pli-tv-bu-vb-pj3:5.17.5_0": "tassā gabbhapātanaṁ adāsi.",
  "pli-tv-bu-vb-pj3:5.17.6_0": "Dārako kālamakāsi.",
  "pli-tv-bu-vb-pj3:5.17.7_0": "Tassa kukkuccaṁ ahosi …pe…",
  "pli-tv-bu-vb-pj3:5.17.8_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.18.1_0": "Tena kho pana samayena aññatarassa purisassa dve pajāpatiyo honti—",
  "pli-tv-bu-vb-pj3:5.18.2_0": "ekā vañjhā, ekā vijāyinī.",
  "pli-tv-bu-vb-pj3:5.18.3_0": "Vañjhā itthī kulūpakaṁ bhikkhuṁ etadavoca—",
  "pli-tv-bu-vb-pj3:5.18.4_0": "“sace sā, bhante, vijāyissati sabbassa kuṭumbassa issarā bhavissati.",
  "pli-tv-bu-vb-pj3:5.18.5_0": "Iṅghāyya, tassā gabbhapātanaṁ jānāhī”ti.",
  "pli-tv-bu-vb-pj3:5.18.6_0": "“Suṭṭhu, bhaginī”ti",
  "pli-tv-bu-vb-pj3:5.18.7_0": "tassā gabbhapātanaṁ adāsi.",
  "pli-tv-bu-vb-pj3:5.18.8_0": "Dārako kālamakāsi,",
  "pli-tv-bu-vb-pj3:5.18.9_0": "mātā na kālamakāsi.",
  "pli-tv-bu-vb-pj3:5.18.10_0": "Tassa kukkuccaṁ ahosi …pe…",
  "pli-tv-bu-vb-pj3:5.18.11_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.18.12_0": "Tena kho pana samayena aññatarassa purisassa dve pajāpatiyo honti—",
  "pli-tv-bu-vb-pj3:5.18.13_0": "ekā vañjhā, ekā vijāyinī.",
  "pli-tv-bu-vb-pj3:5.18.14_0": "Vañjhā itthī kulūpakaṁ bhikkhuṁ etadavoca—",
  "pli-tv-bu-vb-pj3:5.18.15_0": "“sace sā, bhante, vijāyissati sabbassa kuṭumbassa issarā bhavissati.",
  "pli-tv-bu-vb-pj3:5.18.16_0": "Iṅghāyya, tassā gabbhapātanaṁ jānāhī”ti.",
  "pli-tv-bu-vb-pj3:5.18.17_0": "“Suṭṭhu, bhaginī”ti",
  "pli-tv-bu-vb-pj3:5.18.18_0": "tassā gabbhapātanaṁ adāsi.",
  "pli-tv-bu-vb-pj3:5.18.19_0": "Mātā kālamakāsi,",
  "pli-tv-bu-vb-pj3:5.18.20_0": "dārako na kālamakāsi.",
  "pli-tv-bu-vb-pj3:5.18.21_0": "Tassa kukkuccaṁ ahosi …pe…",
  "pli-tv-bu-vb-pj3:5.18.22_0": "“anāpatti, bhikkhu, pārājikassa;",
  "pli-tv-bu-vb-pj3:5.18.23_0": "āpatti thullaccayassā”ti.",
  "pli-tv-bu-vb-pj3:5.18.24_0": "Tena kho pana samayena aññatarassa purisassa dve pajāpatiyo honti—",
  "pli-tv-bu-vb-pj3:5.18.25_0": "ekā vañjhā, ekā vijāyinī.",
  "pli-tv-bu-vb-pj3:5.18.26_0": "Vañjhā itthī kulūpakaṁ bhikkhuṁ etadavoca—",
  "pli-tv-bu-vb-pj3:5.18.27_0": "“sace sā, bhante, vijāyissati sabbassa kuṭumbassa issarā bhavissati.",
  "pli-tv-bu-vb-pj3:5.18.28_0": "Iṅghāyya, tassā gabbhapātanaṁ jānāhī”ti.",
  "pli-tv-bu-vb-pj3:5.18.29_0": "“Suṭṭhu, bhaginī”ti",
  "pli-tv-bu-vb-pj3:5.18.30_0": "tassā gabbhapātanaṁ adāsi.",
  "pli-tv-bu-vb-pj3:5.18.31_0": "Ubho kālamakaṁsu …pe…",
  "pli-tv-bu-vb-pj3:5.18.32_0": "ubho na kālamakaṁsu.",
  "pli-tv-bu-vb-pj3:5.18.33_0": "Tassa kukkuccaṁ ahosi …pe…",
  "pli-tv-bu-vb-pj3:5.18.34_0": "“anāpatti, bhikkhu, pārājikassa;",
  "pli-tv-bu-vb-pj3:5.18.35_0": "āpatti thullaccayassā”ti.",
  "pli-tv-bu-vb-pj3:5.19.1_0": "Tena kho pana samayena aññatarā gabbhinī itthī kulūpakaṁ bhikkhuṁ etadavoca—",
  "pli-tv-bu-vb-pj3:5.19.2_0": "“iṅghāyya, gabbhapātanaṁ jānāhī”ti.",
  "pli-tv-bu-vb-pj3:5.19.3_0": "“Tena hi, bhagini, maddassū”ti.",
  "pli-tv-bu-vb-pj3:5.19.4_0": "Sā maddāpetvā gabbhaṁ pātesi.",
  "pli-tv-bu-vb-pj3:5.19.5_0": "Tassa kukkuccaṁ ahosi …pe…",
  "pli-tv-bu-vb-pj3:5.19.6_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.19.7_0": "Tena kho pana samayena aññatarā gabbhinī itthī kulūpakaṁ bhikkhuṁ etadavoca—",
  "pli-tv-bu-vb-pj3:5.19.8_0": "“iṅghāyya, gabbhapātanaṁ jānāhī”ti.",
  "pli-tv-bu-vb-pj3:5.19.9_0": "“Tena hi, bhagini, tāpehī”ti.",
  "pli-tv-bu-vb-pj3:5.19.10_0": "Sā tāpetvā gabbhaṁ pātesi.",
  "pli-tv-bu-vb-pj3:5.19.11_0": "Tassa kukkuccaṁ ahosi …pe…",
  "pli-tv-bu-vb-pj3:5.19.12_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.20.1_0": "Tena kho pana samayena aññatarā vañjhā itthī kulūpakaṁ bhikkhuṁ etadavoca—",
  "pli-tv-bu-vb-pj3:5.20.2_0": "“iṅghāyya, bhesajjaṁ jānāhi yenāhaṁ vijāyeyyan”ti.",
  "pli-tv-bu-vb-pj3:5.20.3_0": "“Suṭṭhu, bhaginī”ti",
  "pli-tv-bu-vb-pj3:5.20.4_0": "tassā bhesajjaṁ adāsi.",
  "pli-tv-bu-vb-pj3:5.20.5_0": "Sā kālamakāsi.",
  "pli-tv-bu-vb-pj3:5.20.6_0": "Tassa kukkuccaṁ ahosi …pe…",
  "pli-tv-bu-vb-pj3:5.20.7_0": "“anāpatti, bhikkhu, pārājikassa;",
  "pli-tv-bu-vb-pj3:5.20.8_0": "āpatti dukkaṭassā”ti.",
  "pli-tv-bu-vb-pj3:5.21.1_0": "Tena kho pana samayena aññatarā vijāyinī itthī kulūpakaṁ bhikkhuṁ etadavoca—",
  "pli-tv-bu-vb-pj3:5.21.2_0": "“iṅghāyya, bhesajjaṁ jānāhi yenāhaṁ na vijāyeyyan”ti.",
  "pli-tv-bu-vb-pj3:5.21.3_0": "“Suṭṭhu, bhaginī”ti tassā bhesajjaṁ adāsi.",
  "pli-tv-bu-vb-pj3:5.21.4_0": "Sā kālamakāsi.",
  "pli-tv-bu-vb-pj3:5.21.5_0": "Tassa kukkuccaṁ ahosi …pe…",
  "pli-tv-bu-vb-pj3:5.21.6_0": "“anāpatti, bhikkhu, pārājikassa;",
  "pli-tv-bu-vb-pj3:5.21.7_0": "āpatti dukkaṭassā”ti.",
  "pli-tv-bu-vb-pj3:5.22.1_0": "Tena kho pana samayena chabbaggiyā bhikkhū sattarasavaggiyaṁ bhikkhuṁ aṅgulipatodakena hāsesuṁ.",
  "pli-tv-bu-vb-pj3:5.22.2_0": "So bhikkhu uttanto anassāsako kālamakāsi.",
  "pli-tv-bu-vb-pj3:5.22.3_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.22.4_0": "“anāpatti, bhikkhave, pārājikassā”ti.",
  "pli-tv-bu-vb-pj3:5.23.1_0": "Tena kho pana samayena sattarasavaggiyā bhikkhū chabbaggiyaṁ bhikkhuṁ kammaṁ karissāmāti ottharitvā māresuṁ.",
  "pli-tv-bu-vb-pj3:5.23.2_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.23.3_0": "“anāpatti, bhikkhave, pārājikassā”ti.",
  "pli-tv-bu-vb-pj3:5.24.1_0": "Tena kho pana samayena aññataro bhūtavejjako bhikkhu yakkhaṁ jīvitā voropesi.",
  "pli-tv-bu-vb-pj3:5.24.2_0": "Tassa kukkuccaṁ ahosi …pe…",
  "pli-tv-bu-vb-pj3:5.24.3_0": "“anāpatti, bhikkhu, pārājikassa;",
  "pli-tv-bu-vb-pj3:5.24.4_0": "āpatti thullaccayassā”ti.",
  "pli-tv-bu-vb-pj3:5.25.1_0": "Tena kho pana samayena aññataro bhikkhu aññataraṁ bhikkhuṁ vāḷayakkhavihāraṁ pāhesi.",
  "pli-tv-bu-vb-pj3:5.25.2_0": "Taṁ yakkhā jīvitā voropesuṁ.",
  "pli-tv-bu-vb-pj3:5.25.3_0": "Tassa kukkuccaṁ ahosi …pe…",
  "pli-tv-bu-vb-pj3:5.25.4_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.25.5_0": "Tena kho pana samayena aññataro bhikkhu maraṇādhippāyo aññataraṁ bhikkhuṁ vāḷayakkhavihāraṁ pāhesi.",
  "pli-tv-bu-vb-pj3:5.25.6_0": "Taṁ yakkhā jīvitā voropesuṁ …pe…",
  "pli-tv-bu-vb-pj3:5.25.7_0": "taṁ yakkhā jīvitā na voropesuṁ.",
  "pli-tv-bu-vb-pj3:5.25.8_0": "Tassa kukkuccaṁ ahosi …pe…",
  "pli-tv-bu-vb-pj3:5.25.9_0": "“anāpatti, bhikkhu, pārājikassa;",
  "pli-tv-bu-vb-pj3:5.25.10_0": "āpatti thullaccayassā”ti.",
  "pli-tv-bu-vb-pj3:5.26.1_0": "Tena kho pana samayena aññataro bhikkhu aññataraṁ bhikkhuṁ vāḷakantāraṁ pāhesi.",
  "pli-tv-bu-vb-pj3:5.26.2_0": "Taṁ vāḷā jīvitā voropesuṁ.",
  "pli-tv-bu-vb-pj3:5.26.3_0": "Tassa kukkuccaṁ ahosi …pe…",
  "pli-tv-bu-vb-pj3:5.26.4_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.26.5_0": "Tena kho pana samayena aññataro bhikkhu maraṇādhippāyo aññataraṁ bhikkhuṁ vāḷakantāraṁ pāhesi.",
  "pli-tv-bu-vb-pj3:5.26.6_0": "Taṁ vāḷā jīvitā voropesuṁ …pe…",
  "pli-tv-bu-vb-pj3:5.26.7_0": "taṁ vāḷā jīvitā na voropesuṁ.",
  "pli-tv-bu-vb-pj3:5.26.8_0": "Tassa kukkuccaṁ ahosi …pe…",
  "pli-tv-bu-vb-pj3:5.26.9_0": "“anāpatti, bhikkhu, pārājikassa;",
  "pli-tv-bu-vb-pj3:5.26.10_0": "āpatti thullaccayassā”ti.",
  "pli-tv-bu-vb-pj3:5.26.11_0": "Tena kho pana samayena aññataro bhikkhu aññataraṁ bhikkhuṁ corakantāraṁ pāhesi.",
  "pli-tv-bu-vb-pj3:5.26.12_0": "Taṁ corā jīvitā voropesuṁ.",
  "pli-tv-bu-vb-pj3:5.26.13_0": "Tassa kukkuccaṁ ahosi …pe…",
  "pli-tv-bu-vb-pj3:5.26.14_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.26.15_0": "Tena kho pana samayena aññataro bhikkhu maraṇādhippāyo aññataraṁ bhikkhuṁ corakantāraṁ pāhesi.",
  "pli-tv-bu-vb-pj3:5.26.16_0": "Taṁ corā jīvitā voropesuṁ …pe…",
  "pli-tv-bu-vb-pj3:5.26.17_0": "taṁ corā jīvitā na voropesuṁ.",
  "pli-tv-bu-vb-pj3:5.26.18_0": "Tassa kukkuccaṁ ahosi …pe…",
  "pli-tv-bu-vb-pj3:5.26.19_0": "“anāpatti, bhikkhu, pārājikassa;",
  "pli-tv-bu-vb-pj3:5.26.20_0": "āpatti thullaccayassā”ti.",
  "pli-tv-bu-vb-pj3:5.27.1_0": "Tena kho pana samayena aññataro bhikkhu taṁ maññamāno taṁ jīvitā voropesi …pe…",
  "pli-tv-bu-vb-pj3:5.27.2_0": "taṁ maññamāno aññaṁ jīvitā voropesi …pe…",
  "pli-tv-bu-vb-pj3:5.27.3_0": "aññaṁ maññamāno taṁ jīvitā voropesi …pe…",
  "pli-tv-bu-vb-pj3:5.27.4_0": "aññaṁ maññamāno aññaṁ jīvitā voropesi.",
  "pli-tv-bu-vb-pj3:5.27.5_0": "Tassa kukkuccaṁ ahosi …pe…",
  "pli-tv-bu-vb-pj3:5.27.6_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.28.1_0": "Tena kho pana samayena aññataro bhikkhu amanussena gahito hoti.",
  "pli-tv-bu-vb-pj3:5.28.2_0": "Aññataro bhikkhu tassa bhikkhuno pahāraṁ adāsi.",
  "pli-tv-bu-vb-pj3:5.28.3_0": "So bhikkhu kālamakāsi.",
  "pli-tv-bu-vb-pj3:5.28.4_0": "Tassa kukkuccaṁ ahosi …pe…",
  "pli-tv-bu-vb-pj3:5.28.5_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.28.6_0": "Tena kho pana samayena aññataro bhikkhu amanussena gahito hoti.",
  "pli-tv-bu-vb-pj3:5.28.7_0": "Aññataro bhikkhu maraṇādhippāyo tassa bhikkhuno pahāraṁ adāsi.",
  "pli-tv-bu-vb-pj3:5.28.8_0": "So bhikkhu kālamakāsi …pe…",
  "pli-tv-bu-vb-pj3:5.28.9_0": "so bhikkhu na kālamakāsi.",
  "pli-tv-bu-vb-pj3:5.28.10_0": "Tassa kukkuccaṁ ahosi …pe…",
  "pli-tv-bu-vb-pj3:5.28.11_0": "“anāpatti, bhikkhu, pārājikassa;",
  "pli-tv-bu-vb-pj3:5.28.12_0": "āpatti thullaccayassā”ti.",
  "pli-tv-bu-vb-pj3:5.29.1_0": "Tena kho pana samayena aññataro bhikkhu kalyāṇakammassa saggakathaṁ kathesi.",
  "pli-tv-bu-vb-pj3:5.29.2_0": "So adhimutto kālamakāsi.",
  "pli-tv-bu-vb-pj3:5.29.3_0": "Tassa kukkuccaṁ ahosi …pe…",
  "pli-tv-bu-vb-pj3:5.29.4_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.29.5_0": "Tena kho pana samayena aññataro bhikkhu maraṇādhippāyo kalyāṇakammassa saggakathaṁ kathesi.",
  "pli-tv-bu-vb-pj3:5.29.6_0": "So adhimutto kālamakāsi …pe…",
  "pli-tv-bu-vb-pj3:5.29.7_0": "so adhimutto na kālamakāsi.",
  "pli-tv-bu-vb-pj3:5.29.8_0": "Tassa kukkuccaṁ ahosi …pe…",
  "pli-tv-bu-vb-pj3:5.29.9_0": "“anāpatti, bhikkhu, pārājikassa;",
  "pli-tv-bu-vb-pj3:5.29.10_0": "āpatti thullaccayassā”ti.",
  "pli-tv-bu-vb-pj3:5.29.11_0": "Tena kho pana samayena aññataro bhikkhu nerayikassa nirayakathaṁ kathesi.",
  "pli-tv-bu-vb-pj3:5.29.12_0": "So uttasitvā kālamakāsi.",
  "pli-tv-bu-vb-pj3:5.29.13_0": "Tassa kukkuccaṁ ahosi …pe…",
  "pli-tv-bu-vb-pj3:5.29.14_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.29.15_0": "Tena kho pana samayena aññataro bhikkhu maraṇādhippāyo nerayikassa nirayakathaṁ kathesi.",
  "pli-tv-bu-vb-pj3:5.29.16_0": "So uttasitvā kālamakāsi …pe…",
  "pli-tv-bu-vb-pj3:5.29.17_0": "so uttasitvā na kālamakāsi.",
  "pli-tv-bu-vb-pj3:5.29.18_0": "Tassa kukkuccaṁ ahosi …pe…",
  "pli-tv-bu-vb-pj3:5.29.19_0": "“anāpatti, bhikkhu, pārājikassa;",
  "pli-tv-bu-vb-pj3:5.29.20_0": "āpatti thullaccayassā”ti.",
  "pli-tv-bu-vb-pj3:5.30.1_0": "Tena kho pana samayena āḷavakā bhikkhū navakammaṁ karontā rukkhaṁ chindanti.",
  "pli-tv-bu-vb-pj3:5.30.2_0": "Aññataro bhikkhu aññataraṁ bhikkhuṁ etadavoca—",
  "pli-tv-bu-vb-pj3:5.30.3_0": "“āvuso, atraṭṭhito chindāhī”ti.",
  "pli-tv-bu-vb-pj3:5.30.4_0": "Taṁ tatraṭṭhitaṁ chindantaṁ rukkho ottharitvā māresi.",
  "pli-tv-bu-vb-pj3:5.30.5_0": "Tassa kukkuccaṁ ahosi …pe…",
  "pli-tv-bu-vb-pj3:5.30.6_0": "“anāpatti, bhikkhu, namaraṇādhippāyassā”ti.",
  "pli-tv-bu-vb-pj3:5.30.7_0": "Tena kho pana samayena āḷavakā bhikkhū navakammaṁ karontā rukkhaṁ chindanti.",
  "pli-tv-bu-vb-pj3:5.30.8_0": "Aññataro bhikkhu maraṇādhippāyo aññataraṁ bhikkhuṁ etadavoca—",
  "pli-tv-bu-vb-pj3:5.30.9_0": "“āvuso, atraṭṭhito chindāhī”ti.",
  "pli-tv-bu-vb-pj3:5.30.10_0": "Taṁ tatraṭṭhitaṁ chindantaṁ rukkho ottharitvā māresi …pe…",
  "pli-tv-bu-vb-pj3:5.30.11_0": "rukkho ottharitvā na māresi.",
  "pli-tv-bu-vb-pj3:5.30.12_0": "Tassa kukkuccaṁ ahosi …pe…",
  "pli-tv-bu-vb-pj3:5.30.13_0": "“anāpatti, bhikkhu, pārājikassa;",
  "pli-tv-bu-vb-pj3:5.30.14_0": "āpatti thullaccayassā”ti.",
  "pli-tv-bu-vb-pj3:5.31.1_0": "Tena kho pana samayena chabbaggiyā bhikkhū dāyaṁ ālimpesuṁ;",
  "pli-tv-bu-vb-pj3:5.31.2_0": "manussā daḍḍhā kālamakaṁsu.",
  "pli-tv-bu-vb-pj3:5.31.3_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.31.4_0": "“anāpatti, bhikkhave, namaraṇādhippāyassā”ti.",
  "pli-tv-bu-vb-pj3:5.31.5_0": "Tena kho pana samayena chabbaggiyā bhikkhū maraṇādhippāyā dāyaṁ ālimpesuṁ.",
  "pli-tv-bu-vb-pj3:5.31.6_0": "Manussā daḍḍhā kālamakaṁsu …pe…",
  "pli-tv-bu-vb-pj3:5.31.7_0": "manussā daḍḍhā na kālamakaṁsu.",
  "pli-tv-bu-vb-pj3:5.31.8_0": "Tesaṁ kukkuccaṁ ahosi …pe…",
  "pli-tv-bu-vb-pj3:5.31.9_0": "“anāpatti, bhikkhave, pārājikassa;",
  "pli-tv-bu-vb-pj3:5.31.10_0": "āpatti thullaccayassā”ti.",
  "pli-tv-bu-vb-pj3:5.32.1_0": "Tena kho pana samayena aññataro bhikkhu āghātanaṁ gantvā coraghātaṁ etadavoca—",
  "pli-tv-bu-vb-pj3:5.32.2_0": "“āvuso, māyimaṁ kilamesi.",
  "pli-tv-bu-vb-pj3:5.32.3_0": "Ekena pahārena jīvitā voropehī”ti.",
  "pli-tv-bu-vb-pj3:5.32.4_0": "“Suṭṭhu, bhante”ti",
  "pli-tv-bu-vb-pj3:5.32.5_0": "ekena pahārena jīvitā voropesi.",
  "pli-tv-bu-vb-pj3:5.32.6_0": "Tassa kukkuccaṁ ahosi …pe…",
  "pli-tv-bu-vb-pj3:5.32.7_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.32.8_0": "Tena kho pana samayena aññataro bhikkhu āghātanaṁ gantvā coraghātaṁ etadavoca—",
  "pli-tv-bu-vb-pj3:5.32.9_0": "“āvuso, māyimaṁ kilamesi.",
  "pli-tv-bu-vb-pj3:5.32.10_0": "Ekena pahārena jīvitā voropehī”ti.",
  "pli-tv-bu-vb-pj3:5.32.11_0": "So—“nāhaṁ tuyhaṁ vacanaṁ karissāmī”ti",
  "pli-tv-bu-vb-pj3:5.32.12_0": "taṁ jīvitā voropesi.",
  "pli-tv-bu-vb-pj3:5.32.13_0": "Tassa kukkuccaṁ ahosi …pe…",
  "pli-tv-bu-vb-pj3:5.32.14_0": "“anāpatti, bhikkhu, pārājikassa;",
  "pli-tv-bu-vb-pj3:5.32.15_0": "āpatti dukkaṭassā”ti.",
  "pli-tv-bu-vb-pj3:5.33.1_0": "Tena kho pana samayena aññataro puriso ñātighare hatthapādacchinno ñātakehi samparikiṇṇo hoti.",
  "pli-tv-bu-vb-pj3:5.33.2_0": "Aññataro bhikkhu te manusse etadavoca—",
  "pli-tv-bu-vb-pj3:5.33.3_0": "“āvuso, icchatha imassa maraṇan”ti?",
  "pli-tv-bu-vb-pj3:5.33.4_0": "“Āma, bhante, icchāmā”ti.",
  "pli-tv-bu-vb-pj3:5.33.5_0": "“Tena hi takkaṁ pāyethā”ti.",
  "pli-tv-bu-vb-pj3:5.33.6_0": "Te taṁ takkaṁ pāyesuṁ.",
  "pli-tv-bu-vb-pj3:5.33.7_0": "So kālamakāsi.",
  "pli-tv-bu-vb-pj3:5.33.8_0": "Tassa kukkuccaṁ ahosi …pe…",
  "pli-tv-bu-vb-pj3:5.33.9_0": "“āpattiṁ tvaṁ, bhikkhu, āpanno pārājikan”ti.",
  "pli-tv-bu-vb-pj3:5.33.10_0": "Tena kho pana samayena aññataro puriso kulaghare hatthapādacchinno ñātakehi samparikiṇṇo hoti.",
  "pli-tv-bu-vb-pj3:5.33.11_0": "Aññatarā bhikkhunī te manusse etadavoca—",
  "pli-tv-bu-vb-pj3:5.33.12_0": "“āvuso, icchatha imassa maraṇan”ti?",
  "pli-tv-bu-vb-pj3:5.33.13_0": "“Āmāyye, icchāmā”ti.",
  "pli-tv-bu-vb-pj3:5.33.14_0": "“Tena hi loṇasovīrakaṁ pāyethā”ti.",
  "pli-tv-bu-vb-pj3:5.33.15_0": "Te taṁ loṇasovīrakaṁ pāyesuṁ.",
  "pli-tv-bu-vb-pj3:5.33.16_0": "So kālamakāsi.",
  "pli-tv-bu-vb-pj3:5.33.17_0": "Tassā kukkuccaṁ ahosi …pe….",
  "pli-tv-bu-vb-pj3:5.33.18_0": "Atha kho sā bhikkhunī bhikkhunīnaṁ etamatthaṁ ārocesi.",
  "pli-tv-bu-vb-pj3:5.33.19_0": "Bhikkhuniyo bhikkhūnaṁ etamatthaṁ ārocesuṁ.",
  "pli-tv-bu-vb-pj3:5.33.20_0": "Bhikkhū bhagavato etamatthaṁ ārocesuṁ.",
  "pli-tv-bu-vb-pj3:5.33.21_0": "“Āpattiṁ sā, bhikkhave, bhikkhunī āpannā pārājikan”ti.",
  "pli-tv-bu-vb-pj3:5.33.22_0": "Tatiyapārājikaṁ samattaṁ."
}