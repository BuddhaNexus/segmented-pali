{
  "tika-vin11t17:0.1_0": "Mahāvaggo",
  "tika-vin11t17:0.2_0": "Mahākhandhakakathā",
  "tika-vin11t17:0.3_0": "Pabbajjākathāvaṇṇanā",
  "tika-vin11t17:1_0": "2444.",
  "tika-vin11t17:1_1": "Iccevaṁ nātisaṅkhepavitthāravasena vibhaṅgadvaye,",
  "tika-vin11t17:1_2": "tadaṭṭhakathāya ca āgataṁ vinicchayaṁ dassetvā idāni khandhakāgataṁ vinicchayaṁ dassetumārabhanto āha ‘‘sīlakkhandhādī’’tiādi.",
  "tika-vin11t17:1_3": "Tattha sīlakkhandhādiyuttenāti sīlasamādhipaññāvimuttivimuttiñāṇadassanasaṅkhātehi pañcahi khandhehi guṇarāsīhi yuttena samannāgatena.",
  "tika-vin11t17:1_4": "Subhakkhandhenāti suvaṇṇāliṅgasadisavaṭṭakkhandhatāya subho sundaro khandho etassāti subhakkhandho, bhagavā, tena.",
  "tika-vin11t17:1_5": "Iminā bāttiṁsalakkhaṇānamekadesabhūtassa samavaṭṭakkhandhatālakkhaṇassa paridīpakena vacanena lakkhaṇāhāranayena bāttiṁsalakkhaṇādikā sabbāpi rūpakāyasirī sandassitāti veditabbā.",
  "tika-vin11t17:2_0": "Khandhaketi khandhānaṁ samūho khandhako,",
  "tika-vin11t17:2_1": "khandhānaṁ vā kāyanato dīpanato khandhako.",
  "tika-vin11t17:2_2": "‘‘Khandhā’’ti cettha pabbajjūpasampadādivinayakammasaṅkhātā,",
  "tika-vin11t17:2_3": "cārittavārittasikkhāpadasaṅkhātā ca paññattiyo adhippetā.",
  "tika-vin11t17:2_4": "Pabbajjādīni hi bhagavatā paññattattā ‘‘paññattiyo’’ti vuccanti.",
  "tika-vin11t17:2_5": "Paññattiyañca khandha-saddo dissati ‘‘dārukkhandho (saṁ. ni. 4.241) aggikkhandho (paṭi. ma.",
  "tika-vin11t17:2_6": "1.116) udakakkhandho’’tiādīsu (a. ni. 6.37) viya.",
  "tika-vin11t17:2_7": "Apica bhāgarāsatthatā cettha yujjatiyeva tāsaṁ paññattīnaṁ bhāgaso, rāsito ca vibhattattā. Tasmiṁ khandhake.",
  "tika-vin11t17:2_8": "Pi-saddo vuttāpekkhāya pañcasatikasattasatikakkhandhake dve vajjetvā pabbajjakkhandhakādike bhikkhunikhandhakapariyosāne vīsatividhe khandhake vuttavinicchayassa idha vakkhamānattā.",
  "tika-vin11t17:2_9": "Tadeva sandhāyāha ‘‘khandhakepi pavakkhāmi, samāsena vinicchaya’’nti.",
  "tika-vin11t17:3_0": "2445.‘‘Mātarā pitarā’’ti iminā janakāyeva adhippetā. ‘‘Bhaṇḍukammaṁ, samaṇakaraṇaṁ,",
  "tika-vin11t17:3_1": "pabbājananti ca pariyāya-saddā’’ti ‘‘anujānāmi, bhikkhave,",
  "tika-vin11t17:3_2": "saṅghaṁ apaloketuṁ bhaṇḍukammāyā’’ti (mahāva.",
  "tika-vin11t17:3_3": "98) imissā pāḷiyā aṭṭhakathāya (mahāva. aṭṭha. 98) vuttaṁ.",
  "tika-vin11t17:3_4": "Āpucchitvāti ettha ‘‘saṅgha’’nti seso.",
  "tika-vin11t17:4_0": "2446.Vāvaṭoti pasuto, yuttapayuttoti attho.",
  "tika-vin11t17:4_1": "‘‘Pabbājetvā ānaya iti cā’’ti padacchedo.",
  "tika-vin11t17:4_2": "Ettha ca tidhā pabbājanaṁ veditabbaṁ kesacchedanaṁ, kāsāyaacchādanaṁ, saraṇadānanti,",
  "tika-vin11t17:4_3": "imāni tīṇi karonto ‘‘pabbājetī’’ti vuccati. Tesu ekaṁ,",
  "tika-vin11t17:4_4": "dve vāpi karonto tathā voharīyatiyeva.",
  "tika-vin11t17:4_5": "Tasmā ‘‘pabbājetvānayā’’ti iminā kese chinditvā kāsāyāni acchādetvā ānehīti ayamattho dīpitoti daṭṭhabbo.",
  "tika-vin11t17:5_0": "2447.Avuttoti upajjhāyena anuyyojito.",
  "tika-vin11t17:5_1": "So daharo sace taṁ sayameva kesacchedanakāsāyacchādanehi pabbājeti, vaṭṭatīti yojanā.",
  "tika-vin11t17:6_0": "2448.Tatthāti attano samīpe.",
  "tika-vin11t17:6_1": "Khaṇḍasīmaṁ netvāti bhaṇḍukammārocanaparihāratthaṁ vuttaṁ.",
  "tika-vin11t17:6_2": "Tena sabhikkhuke vihāre aññampi bhikkhuṁ ‘‘etassa kese chindā’’ti vattuṁ na vaṭṭati.",
  "tika-vin11t17:6_3": "Pabbājetvāti kesacchedanaṁ sandhāya vadati.",
  "tika-vin11t17:7_0": "2450.‘‘Purisaṁbhikkhuto añño,",
  "tika-vin11t17:7_1": "pabbājeti na vaṭṭatī’’ti idaṁ saraṇadānaṁ sandhāya vuttaṁ. Tenevāha ‘‘sāmaṇero’’tiādi.",
  "tika-vin11t17:8_0": "2451.Ubhinnampi theratherīnaṁ ‘‘imehi cīvarehi imaṁ acchādehī’’ti āṇattiyā sāmaṇeropi vā hotu, tathā sāmaṇerī vā hotu,",
  "tika-vin11t17:8_1": "te ubho sāmaṇerasāmaṇerī kāsāyāni dātuṁ labhantīti yojanā.",
  "tika-vin11t17:9_0": "2452-4.Pabbājentena bhikkhunāti ettha ‘‘tacapañcakakammaṭṭhānaṁ datvā’’ti vattabbaṁ evañhi katvā kesāpanayanassa aṭṭhakathāyaṁ vuttattā. Vuttañhi tattha ‘‘āvuso, suṭṭhu upadhārehi,",
  "tika-vin11t17:9_1": "satiṁ upaṭṭhāpehīti vatvā tacapañcakakammaṭṭhānaṁ ācikkhitabbaṁ.",
  "tika-vin11t17:9_2": "Ācikkhantena ca vaṇṇasaṇṭhānagandhāsayokāsavasena asucijegucchapaṭikkūlabhāvaṁ,",
  "tika-vin11t17:9_3": "nijjīvanissattabhāvaṁ vā pākaṭaṁ karontena ācikkhitabba’’ntiādi. Kimatthamevaṁ karīyatīti ce?",
  "tika-vin11t17:9_4": "Sace upanissayasampanno hoti,",
  "tika-vin11t17:9_5": "tassa khuraggeyeva arahattapāpuṇanatthaṁ. Vuttañcetaṁ aṭṭhakathāyaṁ –",
  "tika-vin11t17:10_0": "‘‘Ye hi keci khuragge arahattaṁ pattā,",
  "tika-vin11t17:10_1": "sabbe te evarūpaṁ savanaṁ labhitvā kalyāṇamittena ācariyena dinnanayaṁ nissāya, no anissāya,",
  "tika-vin11t17:10_2": "tasmāssa āditova evarūpī kathā kathetabbā’’ti (mahāva. aṭṭha. 34).",
  "tika-vin11t17:11_0": "Eteneva byatirekato ito aññā aniyyānikakathā na kathetabbāti dīpitaṁ hoti. Gomayādināti gomayacuṇṇādinā.",
  "tika-vin11t17:11_1": "Ādi-saddena mattikādīnaṁ gahaṇaṁ. Pīḷakā vāti thullapīḷakā vā. Kacchu vāti sukhumakacchu vā. Niyaṁputtanti attano puttaṁ.",
  "tika-vin11t17:11_2": "‘‘Bhikkhunā’’ti imassa padassa dūrattā ‘‘yatinā’’ti āha.",
  "tika-vin11t17:12_0": "2455-6.",
  "tika-vin11t17:12_1": "Kasmā pana evaṁ nahāpetabboti āha ‘‘ettakenāpī’’tiādi. Soti pabbajjāpekkho.",
  "tika-vin11t17:12_2": "Upajjhāyakādisūti ettha ādi-saddena ācariyasamānupajjhāyakādīnaṁ gahaṇaṁ.",
  "tika-vin11t17:12_3": "Pāpuṇanti hīti ettha hi-saddo yasmā-padatthe vattati.",
  "tika-vin11t17:12_4": "Yasmā ettakenāpi upajjhāyādīsu sagāravo hoti,",
  "tika-vin11t17:12_5": "yasmā ca evarūpaṁ upakāraṁ labhitvā kulaputtā uppannaṁ anabhiratiṁ paṭivinodetvā sikkhāyo paripūretvā nibbānaṁ pāpuṇissanti,",
  "tika-vin11t17:12_6": "tasmā evarūpo upakāro kātabboti attho.",
  "tika-vin11t17:13_0": "2458.Ekatoti sabbāni cīvarāni ekato katvā.",
  "tika-vin11t17:14_0": "2459.Athāti adhikārantarārambhe nipāto.",
  "tika-vin11t17:14_1": "Tassa hatthe adatvāpi upajjhāyo vā ācariyo vāpi sayameva taṁ pabbajjāpekkhaṁ acchādeti, vaṭṭatīti yojanā.",
  "tika-vin11t17:15_0": "2460.",
  "tika-vin11t17:15_1": "Adinnacīvarassa aggahetabbattā āha ‘‘apanetvā tato sabbaṁ, puna dātabbameva ta’’nti. Tatoti tassa sarīrato. Tanti cīvaraṁ.",
  "tika-vin11t17:16_0": "2461-2.",
  "tika-vin11t17:16_1": "Etadeva āha ‘‘bhikkhunā’’tiādinā.",
  "tika-vin11t17:16_2": "Adinnaṁ na vaṭṭatīti ettha pabbajjā na ruhatīti vadanti.",
  "tika-vin11t17:16_3": "Tasseva santakaṁ vāpi cīvaraṁ adinnaṁ na vaṭṭati attasantake ācariyupajjhāyānaṁ attano santake cīvare kā kathā vattabbameva natthīti attho.",
  "tika-vin11t17:16_4": "Bhikkhūti ye tattha sannipatitā.",
  "tika-vin11t17:16_5": "Kārāpetvāna ukkuṭinti ettha sabbadhātvatthānugato karoti-saddo gahitoti ukkuṭikaṁ nisīdāpetvāti attho gahetabbo, ‘‘ukkuṭika’’nti (mahāva. aṭṭha.",
  "tika-vin11t17:16_6": "34) aṭṭhakathāpāṭho gāthābandhasukhatthaṁ idha ka-kāralopena niddiṭṭho.",
  "tika-vin11t17:17_0": "2464.Ekapadaṁvāpīti buddhamiccādikaṁ ekampi vā padaṁ.",
  "tika-vin11t17:17_1": "Ekakkharampi vāti bukārādiakkharesu ekampi vā akkharaṁ.",
  "tika-vin11t17:17_2": "Paṭipāṭinti ‘‘buddha’’miccādikaṁ padapantiṁ.",
  "tika-vin11t17:18_0": "2465.",
  "tika-vin11t17:18_1": "Akattabbappakārantaraṁ dassetumāha ‘‘tikkhattuṁ yadi vā’’tiādi.",
  "tika-vin11t17:18_2": "Tathā sesesūti yadi vā ‘‘dhammaṁ saraṇa’’nti tikkhattuṁ deti,",
  "tika-vin11t17:18_3": "‘‘saṅghaṁ saraṇa’’nti yadi vā tikkhattuṁ deti,",
  "tika-vin11t17:18_4": "evampi tīṇi saraṇāni adinnāneva honti.",
  "tika-vin11t17:19_0": "2466.",
  "tika-vin11t17:19_1": "Anunāsikantāni katvā dātabbānīti sambandho.",
  "tika-vin11t17:19_2": "Anunāsikantaṁ katvā dānakāle antarāvicchedaṁ akatvā dātabbānīti dassetuṁ ‘‘ekābaddhāni vā panā’’ti vuttaṁ.",
  "tika-vin11t17:19_3": "Vicchinditvā padapaṭipāṭito ma-kārantaṁ katvā dānasamaye vicchedaṁ katvā.",
  "tika-vin11t17:19_4": "Mantānīti ‘‘buddhaṁ saraṇaṁ iccādinā ma-kārantāni.",
  "tika-vin11t17:19_5": "‘‘Buddhaṁ saraṇaṁ gacchāmī’’tiādinā nayena niggahitantameva katvā na dātabbanti ‘‘athā’’ti āha.",
  "tika-vin11t17:20_0": "2467.Suddhi nāma ācariyassa ñattiyā,",
  "tika-vin11t17:20_1": "kammavācāya ca uccāraṇavisuddhi.",
  "tika-vin11t17:20_2": "Pabbajjāti sāmaṇerasāmaṇeripabbajjā.",
  "tika-vin11t17:20_3": "Ubhatosuddhiyā vināti ubhatosuddhiṁ vinā ācariyantevāsīnaṁ ubhinnaṁ tīsu saraṇattayadānaggahaṇesu uccāraṇasuddhiṁ vinā,",
  "tika-vin11t17:20_4": "ekassāpi akkharassa vipattisabbhāve na hotīti attho.",
  "tika-vin11t17:21_0": "2468-9.‘‘Pabbajjāguṇamicchatā’’ti idaṁ ‘‘ācariyena,",
  "tika-vin11t17:21_1": "antevāsikenā’’ti padadvayassa visesanaṁ daṭṭhabbaṁ,",
  "tika-vin11t17:21_2": "antevāsikassa pabbajjāguṇaṁ icchantena ācariyena,",
  "tika-vin11t17:21_3": "attano pabbajjāguṇaṁ icchantena antevāsikena ca bu-ddha-kārādayo vaṇṇā bu-kāra dha-kārādayo vaṇṇā akkharā ṭhānakaraṇasampadaṁ kaṇṭhatālumuddhadantaoṭṭhanāsikābhedaṁ ṭhānasampadañca akkharuppattisādhakatamajivhāmajjhādikaraṇasampadañca ahāpentena aparihāpentena vattabbāti yojanā.",
  "tika-vin11t17:21_4": "Kasmā idameva daḷhaṁ katvā vuttanti āha ‘‘ekavaṇṇavināsenā’’tiādi. Hi-saddo yasmā-padatthe,",
  "tika-vin11t17:21_5": "yasmā ekassāpi vaṇṇassa vināsena anuccāraṇena vā duruccāraṇena vā pabbajjā na ruhati,",
  "tika-vin11t17:21_6": "tasmā evaṁ vuttanti adhippāyo.",
  "tika-vin11t17:22_0": "2470.Yadi siddhāti sāsaṅkavacanena ubhatouccāraṇasuddhiyā dukkarattaṁ dīpetvā ‘‘appamattehi bhavitabba’’nti ubhinnaṁ ācariyantevāsikānaṁ anusiṭṭhi dinnā hoti.",
  "tika-vin11t17:22_1": "Saraṇagamanatovāti avadhāraṇena sāmaṇerapabbajjā upasampadā viya ñatticatutthena kammena na hoti,",
  "tika-vin11t17:22_2": "idānipi saraṇagamaneneva sijjhatīti dīpeti. Hi-saddo pasiddhiyaṁ. Yathāha –",
  "tika-vin11t17:23_0": "‘‘Yasmā saraṇagamanena upasampadā parato paṭikkhittā,",
  "tika-vin11t17:23_1": "tasmā sā etarahi saraṇagamanamatteneva na ruhati.",
  "tika-vin11t17:23_2": "Sāmaṇerassa pabbajjā pana yasmā paratopi ‘anujānāmi, bhikkhave,",
  "tika-vin11t17:23_3": "imehi tīhi saraṇagamanehi sāmaṇerapabbajja’nti (mahāva. 105) anuññātā eva,",
  "tika-vin11t17:23_4": "tasmā sā etarahipi saraṇagamanamatteneva ruhatī’’ti (mahāva. aṭṭha. 34).",
  "tika-vin11t17:24_0": "Saraṇagamanato eva pabbajjā yadipi kiñcāpi siddhā nipphannā,",
  "tika-vin11t17:24_1": "tathāpi assa sāmaṇerassa ‘‘idañcidañca mayā pūretabbaṁ sīla’’nti ñatvā paripūraṇatthāya bhikkhunā dasa sīlāni dātabbānīti yojanā. Yathāha ‘‘anujānāmi, bhikkhave,",
  "tika-vin11t17:24_2": "sāmaṇerānaṁ dasa sikkhāpadāni, tesu ca sāmaṇerehi sikkhituṁ.",
  "tika-vin11t17:24_3": "Pāṇātipātā veramaṇī’’tiādi (mahāva. 106).",
  "tika-vin11t17:25_0": "Pabbajjākathāvaṇṇanā.",
  "tika-vin11t17:26_0": "2471.Upajjhāyanti vajjāvajje upanijjhāyatīti upajjhāyo, taṁ,",
  "tika-vin11t17:26_1": "bhagavatā vuttehi aṅgehi samannāgato paripuṇṇadasavasso puggalo.",
  "tika-vin11t17:26_2": "Nivāsetvā ca pārupitvā ca sirasi añjaliṁ paggahetvā attano abhimukhe ukkuṭikaṁ nisīditvā ‘‘upajjhāyo me, bhante,",
  "tika-vin11t17:26_3": "hohī’’ti tikkhattuṁ vatvā āyācanāya katāya ‘‘sāhu, lahu, opāyikaṁ, paṭirūpaṁ,",
  "tika-vin11t17:26_4": "pāsādikena sampādehī’’ti imesu pañcasu padesu aññataraṁ kāyena vā vācāya vā ubhayena vā viññāpetvā tasmiṁ sampaṭicchite pituṭṭhāne ṭhatvā atrajamiva taṁ gahetvā vajjāvajjaṁ upaparikkhitvā dosena niggaṇhitvā saddhivihārike sikkhāpento upajjhāyo nāma.",
  "tika-vin11t17:27_0": "Vijjāsippaṁ,",
  "tika-vin11t17:27_1": "ācārasamācāraṁ vā sikkhitukāmehi ādarena caritabbo upaṭṭhātabboti ācariyo, taṁ,",
  "tika-vin11t17:27_2": "upajjhāye vuttalakkhaṇasamannāgatoyeva puggalo.",
  "tika-vin11t17:27_3": "Vuttanayeneva nisīditvā ‘‘ācariyo me, bhante, hohi,",
  "tika-vin11t17:27_4": "āyasmato nissāya vacchāmī’’ti tikkhattuṁ vatvā āyācanāya katāya ‘‘sāhū’’tiādīsu pañcasu aññataraṁ vatvā tasmiṁ sampaṭicchite pituṭṭhāne ṭhatvā puttaṭṭhāniyaṁ antevāsiṁ sikkhāpento ācariyo nāma.",
  "tika-vin11t17:28_0": "Ettha ca sāhūti sādhu. Lahūti agaru,",
  "tika-vin11t17:28_1": "mama tuyhaṁ upajjhāyabhāve bhāriyaṁ natthīti attho.",
  "tika-vin11t17:28_2": "Opāyikanti upāyapaṭisaṁyuttaṁ,",
  "tika-vin11t17:28_3": "taṁ upajjhāyaggahaṇaṁ iminā upāyena tvaṁ me ito paṭṭhāya bhāro jātosīti vuttaṁ hoti.",
  "tika-vin11t17:28_4": "Paṭirūpanti anurūpaṁ te upajjhāyaggahaṇanti attho.",
  "tika-vin11t17:28_5": "Pāsādikenāti pasādāvahena kāyavacīpayogena.",
  "tika-vin11t17:28_6": "Sampādehīti tividhaṁ sikkhaṁ nipphādehīti attho.",
  "tika-vin11t17:28_7": "Kāyena vāti hatthamuddādiṁ dassento kāyena vā.",
  "tika-vin11t17:28_8": "Nāmavisesaṁ vinā pūretabbavattānaṁ samatāya ubhopi ekato vuttā.",
  "tika-vin11t17:29_0": "Etāni vattāni upajjhāyassa saddhivihārikena,",
  "tika-vin11t17:29_1": "ācariyassa antevāsikenāpi evameva kātabbānevāti. Vasatāti vasantena.",
  "tika-vin11t17:29_2": "Piyasīlenāti piyaṁ sīlametassāti piyasīlo, tena,",
  "tika-vin11t17:29_3": "sīlaṁ paripūritukāmenāti vuttaṁ hoti.",
  "tika-vin11t17:30_0": "2472-3.Āsanaṁ paññapetabbanti ettha ‘‘kālasseva vuṭṭhāya upāhanā omuñcitvā ekaṁsaṁ uttarāsaṅgaṁ karitvā’’ti (mahāva.",
  "tika-vin11t17:30_1": "66) vuttā pubbakiriyā vattabbā.",
  "tika-vin11t17:30_2": "Āsanaṁ paññapetabbanti dantakaṭṭhakhādanaṭṭhānaṁ sammajjitvā nisīdanatthāya āsanaṁ paññapetabbaṁ.",
  "tika-vin11t17:30_3": "Iminā ca yāgupānaṭṭhānādīsupi āsanāni paññapetabbānevāti dassitaṁ hoti.",
  "tika-vin11t17:31_0": "Dantakaṭṭhaṁ dātabbanti mahantaṁ, majjhimaṁ,",
  "tika-vin11t17:31_1": "khuddakanti tīṇi dantakaṭṭhāni upanetvā tato yaṁ tīṇi divasāni gaṇhāti,",
  "tika-vin11t17:31_2": "catutthadivasato paṭṭhāya tādisameva dātabbaṁ.",
  "tika-vin11t17:31_3": "Sace aniyamaṁ katvā yaṁ vā taṁ vā gaṇhāti, atha yādisaṁ labhati, tādisaṁ dātabbaṁ.",
  "tika-vin11t17:32_0": "Mukhodakaṁ dātabbanti mukhadhovanodakaṁ mukhodakanti majjhepadalopīsamāso,",
  "tika-vin11t17:32_1": "taṁ dentena sītañca uṇhañca udakaṁ upanetvā tato yaṁ tīṇi divasāni vaḷañjeti,",
  "tika-vin11t17:32_2": "catutthadivasato paṭṭhāya tādisameva mukhadhovanodakaṁ dātabbaṁ.",
  "tika-vin11t17:32_3": "Sace aniyamaṁ katvā yaṁ vā taṁ vā gaṇhāti, atha yādisaṁ labhati, tādisaṁ dātabbaṁ. Sace duvidhampi vaḷañjeti, duvidhampi upanetabbaṁ.",
  "tika-vin11t17:32_4": "‘‘Mukhodakaṁ mukhadhovanaṭṭhāne ṭhapetvā avasesaṭṭhānāni sammajjitabbāni.",
  "tika-vin11t17:32_5": "Sammajjantena ca vaccakuṭito paṭṭhāya sammajjitabbaṁ.",
  "tika-vin11t17:32_6": "There vaccakuṭiṁ gate pariveṇaṁ sammajjitabbaṁ,",
  "tika-vin11t17:32_7": "evaṁ pariveṇaṁ asuññaṁ hotī’’ti aṭṭhakathāyaṁ (mahāva. aṭṭha.",
  "tika-vin11t17:32_8": "64 atthato samānaṁ) vuttanayeneva sammajjitabbaṁ.",
  "tika-vin11t17:33_0": "Tato uttariṁ kattabbaṁ dassetumāha ‘‘tassa kālenā’’tiādi.",
  "tika-vin11t17:33_1": "Tassāti upajjhāyassa vā ācariyassa vā. Kālenāti yāgupānakāle.",
  "tika-vin11t17:33_2": "Idhāpi ‘‘āsanaṁ paññapetabba’’nti seso.",
  "tika-vin11t17:33_3": "Yathāha ‘‘there vaccakuṭito anikkhanteyeva āsanaṁ paññapetabbaṁ.",
  "tika-vin11t17:33_4": "Sarīrakiccaṁ katvā āgantvā tasmiṁ nisinnassa ‘sace yāgu hotī’tiādinā nayena vuttaṁ vattaṁ kātabba’’nti (mahāva. aṭṭha. 64).",
  "tika-vin11t17:34_0": "Yāgu tassupanetabbāti ettha ‘‘bhājanaṁ dhovitvā’’ti seso.",
  "tika-vin11t17:34_1": "Yathāha – ‘‘bhājanaṁ dhovitvā yāgu upanāmetabbā’’ti (mahāva. 66).",
  "tika-vin11t17:34_2": "Saṅghato vāti salākādivasena saṅghato labbhamānā vā.",
  "tika-vin11t17:34_3": "Kulatopi vāti upāsakādikulato vā.",
  "tika-vin11t17:35_0": "‘‘Patte vattañca kātabba’’nti idaṁ ‘‘yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmetabbaṁ,",
  "tika-vin11t17:35_1": "upajjhāyamhi vuṭṭhite āsanaṁ uddharitabbaṁ . Sace so deso uklāpo hoti,",
  "tika-vin11t17:35_2": "so deso sammajjitabbo’’ti (mahāva. 66) āgatavattaṁ sandhāyāha.",
  "tika-vin11t17:35_3": "Divā bhuttapattepi kātabbaṁ eteneva dassitaṁ hoti.",
  "tika-vin11t17:36_0": "Vattaṁ ‘‘gāmappavesane’’ti idaṁ ‘‘sace upajjhāyo gāmaṁ pavisitukāmo hoti, nivāsanaṁ dātabbaṁ,",
  "tika-vin11t17:36_1": "paṭinivāsanaṁ paṭiggahetabba’’ntiādinayappavattaṁ (mahāva. 66) vattaṁ sandhāyāha.",
  "tika-vin11t17:36_2": "‘‘Kātabba’’nti idaṁ sabbapadehi yojetabbaṁ.",
  "tika-vin11t17:37_0": "2474.Cīvare yāni vattānīti gāmaṁ pavisitukāmassa cīvaradāne,",
  "tika-vin11t17:37_1": "paṭinivattassa cīvaraggahaṇasaṅgharaṇapaṭisāmanesu mahesinā yāni vattāni vuttāni, tāni ca kātabbāni.",
  "tika-vin11t17:37_2": "Senāsane tathāti ‘‘yasmiṁ vihāre upajjhāyo viharatī’’tiādinā (mahāva.",
  "tika-vin11t17:37_3": "66) vuttanayena ‘‘senāsane kattabba’’nti dassitaṁ senāsanavattañca.",
  "tika-vin11t17:38_0": "Pādapīṭhakathalikādīsu tathāti yojanā.",
  "tika-vin11t17:38_1": "Upajjhāye gāmato paṭinivatte ca jantāghare ca ‘‘pādodakaṁ pādapīṭhaṁ pādakathalikaṁ upanikkhipitabba’’nti (mahāva.",
  "tika-vin11t17:38_2": "66) evamāgataṁ vattañca kātabbaṁ.",
  "tika-vin11t17:38_3": "Ādi-saddena ‘‘upajjhāyo pānīyena pucchitabbo’’tiādivattaṁ (mahāva. 66) saṅgaṇhāti.",
  "tika-vin11t17:39_0": "2475.",
  "tika-vin11t17:39_1": "Evaṁ sabbattha vattesu pāṭiyekkaṁ dassiyamānesu papañcoti khandhakaṁ oloketvā sukhaggahaṇatthāya gaṇanaṁ dassetukāmo āha ‘‘evamādīnī’’tiādi.",
  "tika-vin11t17:39_2": "Rogato vuṭṭhānāgamanantānīti ācariyupajjhāyānaṁ rogato vuṭṭhānāgamanapariyosānāni.",
  "tika-vin11t17:39_3": "Sattatiṁsasataṁ siyunti sattatiṁsādhikasatavattānīti attho.",
  "tika-vin11t17:40_0": "Tāni pana vattāni khandhakapāḷiyā (mahāva.",
  "tika-vin11t17:40_1": "66) āgatakkamena evaṁ yathāvuttagaṇanāya samānetabbāni – dantakaṭṭhadānaṁ, mukhodakadānaṁ, āsanapaññāpanaṁ, sace yāgu hoti,",
  "tika-vin11t17:40_2": "bhājanaṁ dhovitvā yāguyā upanāmanaṁ,",
  "tika-vin11t17:40_3": "yāguṁ pītassa udakaṁ datvā bhājanaṁ paṭiggahetvā nīcaṁ katvā sādhukaṁ appaṭighaṁsantena dhovitvā paṭisāmanaṁ,",
  "tika-vin11t17:40_4": "upajjhāyamhi vuṭṭhite āsanassa uddharaṇaṁ, sace so deso uklāpo hoti, tassa sammajjanaṁ,",
  "tika-vin11t17:40_5": "sace upajjhāyo gāmaṁ pavisitukāmo hoti, tassa nivāsanadānaṁ, paṭinivāsanapaṭiggahaṇaṁ, kāyabandhanadānaṁ, saguṇaṁ katvā saṅghāṭidānaṁ,",
  "tika-vin11t17:40_6": "dhovitvā sodakapattassa dānaṁ,",
  "tika-vin11t17:40_7": "sace upajjhāyo pacchāsamaṇaṁ ākaṅkhati,",
  "tika-vin11t17:40_8": "timaṇḍalaṁ paṭicchādentena parimaṇḍalaṁ nivāsetvā kāyabandhanaṁ bandhitvā saguṇaṁ katvā saṅghāṭiyo pārupitvā gaṇṭhikaṁ parimuñcitvā dhovitvā pattaṁ gahetvā upajjhāyassa pacchāsamaṇena gamanaṁ, nātidūranaccāsanne gamanaṁ,",
  "tika-vin11t17:40_9": "pattapariyāpannassa paṭiggahaṇaṁ,",
  "tika-vin11t17:40_10": "na upajjhāyassa bhaṇamānassa antarantarā kathāopātanaṁ,",
  "tika-vin11t17:40_11": "upajjhāyassa āpattisāmantā bhaṇamānassa ca nivāraṇaṁ,",
  "tika-vin11t17:40_12": "nivattantena paṭhamataraṁ āgantvā āsanapaññāpanaṁ,",
  "tika-vin11t17:40_13": "pādodakapādapīṭhapādakathalikānaṁ upanikkhipanaṁ,",
  "tika-vin11t17:40_14": "paccuggantvā pattacīvarapaṭiggahaṇaṁ, paṭinivāsanadānaṁ, nivāsanapaṭiggahaṇaṁ, sace cīvaraṁ sinnaṁ hoti, muhuttaṁ uṇhe otāpanaṁ,",
  "tika-vin11t17:40_15": "neva uṇhe cīvarassa nidahanaṁ, majjhe yathā bhaṅgo na hoti,",
  "tika-vin11t17:40_16": "evaṁ caturaṅgulaṁ kaṇṇaṁ ussāretvā cīvarassa saṅgharaṇaṁ,",
  "tika-vin11t17:40_17": "obhoge kāyabandhanassa karaṇaṁ, sace piṇḍapāto hoti,",
  "tika-vin11t17:40_18": "upajjhāyo ca bhuñjitukāmo hoti,",
  "tika-vin11t17:40_19": "udakaṁ datvā piṇḍapātassa upanāmanaṁ,",
  "tika-vin11t17:40_20": "upajjhāyassa pānīyena pucchanaṁ,",
  "tika-vin11t17:40_21": "bhuttāvissa udakaṁ datvā pattaṁ paṭiggahetvā nīcaṁ katvā sādhukaṁ appaṭighaṁsantena dhovitvā vodakaṁ katvā muhuttaṁ uṇhe otāpanaṁ,",
  "tika-vin11t17:40_22": "na ca uṇhe pattassa nidahanaṁ, pattacīvaraṁ nikkhipitabbaṁ –",
  "tika-vin11t17:41_0": "Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā pattassa nikkhipanaṁ,",
  "tika-vin11t17:41_1": "na ca anantarahitāya bhūmiyā pattassa nikkhipanaṁ,",
  "tika-vin11t17:41_2": "cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvarassa nikkhipanaṁ,",
  "tika-vin11t17:41_3": "upajjhāyamhi vuṭṭhite āsanassa uddharaṇaṁ,",
  "tika-vin11t17:41_4": "pādodakapādapīṭhapādakathalikānaṁ paṭisāmanaṁ, sace so deso uklāpo hoti, tassa sammajjanaṁ,",
  "tika-vin11t17:41_5": "sace upajjhāyo nhāyitukāmo hoti, nhānassa paṭiyādanaṁ, sace sītena attho hoti,",
  "tika-vin11t17:41_6": "sītassa sace uṇhena attho hoti, uṇhassa paṭiyādanaṁ,",
  "tika-vin11t17:41_7": "sace upajjhāyo jantāgharaṁ pavisitukāmo hoti, cuṇṇassa sannayanaṁ, mattikātemanaṁ,",
  "tika-vin11t17:41_8": "jantāgharapīṭhaṁ ādāya upajjhāyassa piṭṭhito piṭṭhito gantvā jantāgharapīṭhaṁ datvā cīvaraṁ paṭiggahetvā ekamantaṁ nikkhipanaṁ, cuṇṇadānaṁ, mattikādānaṁ, sace ussahati, jantāgharaṁ pavisitabbaṁ –",
  "tika-vin11t17:42_0": "Jantāgharaṁ pavisantena mattikāya mukhaṁ makkhetvā purato ca pacchato ca paṭicchādetvā jantāgharappaveso,",
  "tika-vin11t17:42_1": "na therānaṁ bhikkhūnaṁ anupakhajja nisīdanaṁ,",
  "tika-vin11t17:42_2": "na navānaṁ bhikkhūnaṁ āsanena paṭibāhanaṁ,",
  "tika-vin11t17:42_3": "jantāghare upajjhāyassa parikammassa karaṇaṁ,",
  "tika-vin11t17:42_4": "jantāgharā nikkhamantena jantāgharapīṭhaṁ ādāya purato ca pacchato ca paṭicchādetvā jantāgharā nikkhamanaṁ,",
  "tika-vin11t17:42_5": "udakepi upajjhāyassa parikammakaraṇaṁ,",
  "tika-vin11t17:42_6": "nhātena paṭhamataraṁ uttaritvā attano gattaṁ vodakaṁ katvā nivāsetvā upajjhāyassa gattato udakassa pamajjanaṁ, nivāsanadānaṁ, saṅghāṭidānaṁ,",
  "tika-vin11t17:42_7": "jantāgharapīṭhaṁ ādāya paṭhamataraṁ āgantvā āsanassa paññāpanaṁ,",
  "tika-vin11t17:42_8": "pādodakapādapīṭhapādakathalikānaṁ upanikkhipanaṁ,",
  "tika-vin11t17:42_9": "upajjhāyassa pānīyena pucchanaṁ, sace uddisāpetukāmo hoti, uddisāpanaṁ, sace paripucchitukāmo hoti, paripucchanaṁ,",
  "tika-vin11t17:42_10": "yasmiṁ vihāre upajjhāyo viharati, sace so vihāro uklāpo hoti, sace ussahati, tassa sodhanaṁ,",
  "tika-vin11t17:42_11": "vihāraṁ sodhentena paṭhamaṁ pattacīvarassa nīharitvā ekamantaṁ nikkhipanaṁ,",
  "tika-vin11t17:42_12": "nisīdanapaccattharaṇassa nīharitvā ekamantaṁ nikkhipanaṁ,",
  "tika-vin11t17:42_13": "bhisibibbohanassa nīharitvā ekamantaṁ nikkhipanaṁ,",
  "tika-vin11t17:42_14": "mañcassa nīcaṁ katvā sādhukaṁ appaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipanaṁ,",
  "tika-vin11t17:42_15": "pīṭhassa nīcaṁ katvā sādhukaṁ appaṭighaṁsantena asaṅghaṭṭentena kavāṭapīṭhaṁ nīharitvā ekamantaṁ nikkhipanaṁ,",
  "tika-vin11t17:42_16": "mañcapaṭipādakānaṁ nīharitvā ekamantaṁ nikkhipanaṁ,",
  "tika-vin11t17:42_17": "kheḷamallakassa nīharitvā ekamantaṁ nikkhipanaṁ,",
  "tika-vin11t17:42_18": "apassenaphalakassa nīharitvā ekamantaṁ nikkhipanaṁ,",
  "tika-vin11t17:42_19": "bhūmattharaṇassa yathāpaññattassa sallakkhetvā nīharitvā ekamantaṁ nikkhipanaṁ , sace vihāre santānakaṁ hoti, ullokā paṭhamaṁ ohāraṇaṁ,",
  "tika-vin11t17:42_20": "ālokasandhikaṇṇabhāgānaṁ pamajjanaṁ,",
  "tika-vin11t17:42_21": "sace gerukaparikammakatā bhitti kaṇṇakitā hoti,",
  "tika-vin11t17:42_22": "coḷakaṁ temetvā pīḷetvā pamajjanaṁ,",
  "tika-vin11t17:42_23": "sace kāḷavaṇṇakatā bhūmi kaṇṇakitā hoti,",
  "tika-vin11t17:42_24": "coḷakaṁ temetvā pīḷetvā pamajjanaṁ, sace akatā hoti bhūmi,",
  "tika-vin11t17:42_25": "udakena paripphositvā pamajjanaṁ ‘‘mā vihāro rajena uhaññī’’ti,",
  "tika-vin11t17:42_26": "saṅkāraṁ vicinitvā ekamantaṁ chaḍḍanaṁ,",
  "tika-vin11t17:42_27": "bhūmattharaṇassa otāpetvā sodhetvā papphoṭetvā atiharitvā yathāpaññattaṁ paññāpanaṁ,",
  "tika-vin11t17:42_28": "mañcapaṭipādakānaṁ otāpetvā pamajjitvā atiharitvā yathāṭṭhāne ṭhapanaṁ,",
  "tika-vin11t17:42_29": "mañcassa otāpetvā sodhetvā papphoṭetvā nīcaṁ katvā sādhukaṁ appaṭighaṁsantena asaṅghaṭṭentena kavāṭapīṭhaṁ atiharitvā yathāpaññattaṁ paññāpanaṁ,",
  "tika-vin11t17:42_30": "pīṭhassa otāpetvā sodhetvā papphoṭetvā nīcaṁ katvā sādhukaṁ appaṭighaṁsantena asaṅghaṭṭentena kavāṭapīṭhaṁ atiharitvā yathāpaññattaṁ paññāpanaṁ,",
  "tika-vin11t17:42_31": "bhisibibbohanassa otāpetvā sodhetvā papphoṭetvā atiharitvā yathāpaññattaṁ paññāpanaṁ,",
  "tika-vin11t17:42_32": "nisīdanapaccattharaṇassa otāpetvā sodhetvā papphoṭetvā atiharitvā yathāpaññattaṁ paññāpanaṁ,",
  "tika-vin11t17:42_33": "kheḷamallakassa otāpetvā pamajjitvā atiharitvā yathāṭṭhāne ṭhapanaṁ,",
  "tika-vin11t17:42_34": "apassenaphalakassa otāpetvā pamajjitvā atiharitvā yathāṭṭhāne ṭhapanaṁ, pattacīvaraṁ nikkhipitabbaṁ –",
  "tika-vin11t17:43_0": "Pattaṁ nikkhipantena ekena hatthena pattaṁ gahetvā ekena hatthena heṭṭhāmañcaṁ vā heṭṭhāpīṭhaṁ vā parāmasitvā pattassa nikkhipanaṁ,",
  "tika-vin11t17:43_1": "na ca anantarahitāya bhūmiyā pattassa nikkhipanaṁ,",
  "tika-vin11t17:43_2": "cīvaraṁ nikkhipantena ekena hatthena cīvaraṁ gahetvā ekena hatthena cīvaravaṁsaṁ vā cīvararajjuṁ vā pamajjitvā pārato antaṁ orato bhogaṁ katvā cīvarassa nikkhipanaṁ,",
  "tika-vin11t17:43_3": "sace puratthimāya sarajā vātā vāyanti,",
  "tika-vin11t17:43_4": "puratthimānaṁ vātapānānaṁ thakanaṁ, tathā pacchimānaṁ, tathā uttarānaṁ,",
  "tika-vin11t17:43_5": "tathā dakkhiṇānaṁ vātapānānaṁ thakanaṁ, sace sītakālo hoti, divā vātapānānaṁ vivaraṇaṁ, rattiṁ thakanaṁ, sace uṇhakālo hoti, divā vātapānānaṁ thakanaṁ, rattiṁ vivaraṇaṁ, sace pariveṇaṁ uklāpaṁ hoti, pariveṇassa sammajjanaṁ, sace koṭṭhako uklāpo hoti, koṭṭhakassa sammajjanaṁ,",
  "tika-vin11t17:43_6": "sace upaṭṭhānasālā uklāpā hoti, tassā sammajjanaṁ, sace aggisālā uklāpā hoti, tassā sammajjanaṁ, sace vaccakuṭi uklāpā hoti, tassā sammajjanaṁ, sace pānīyaṁ na hoti, pānīyassa upaṭṭhāpanaṁ, sace paribhojanīyaṁ na hoti,",
  "tika-vin11t17:43_7": "paribhojanīyassa upaṭṭhāpanaṁ,",
  "tika-vin11t17:43_8": "sace ācamanakumbhiyā udakaṁ na hoti,",
  "tika-vin11t17:43_9": "ācamanakumbhiyā udakassa āsiñcanaṁ,",
  "tika-vin11t17:43_10": "sace upajjhāyassa anabhirati uppannā hoti,",
  "tika-vin11t17:43_11": "saddhivihārikena vūpakāsanaṁ vūpakāsāpanaṁ vā,",
  "tika-vin11t17:43_12": "dhammakathāya vā tassa karaṇaṁ,",
  "tika-vin11t17:43_13": "sace upajjhāyassa kukkuccaṁ uppannaṁ hoti,",
  "tika-vin11t17:43_14": "saddhivihārikena vinodanaṁ vinodāpanaṁ vā,",
  "tika-vin11t17:43_15": "dhammakathāya vā tassa karaṇaṁ,",
  "tika-vin11t17:43_16": "sace upajjhāyassa diṭṭhigataṁ uppannaṁ hoti,",
  "tika-vin11t17:43_17": "saddhivihārikena vivecanaṁ vivecāpanaṁ vā,",
  "tika-vin11t17:43_18": "dhammakathāya vā tassa karaṇaṁ,",
  "tika-vin11t17:43_19": "sace upajjhāyo garudhammaṁ ajjhāpanno hoti parivāsāraho,",
  "tika-vin11t17:43_20": "saddhivihārikena ussukkakaraṇaṁ ‘‘kinti nu kho saṅgho upajjhāyassa parivāsaṁ dadeyyā’’ti,",
  "tika-vin11t17:43_21": "sace upajjhāyo mūlāyapaṭikassanāraho hoti,",
  "tika-vin11t17:43_22": "saddhivihārikena ussukkakaraṇaṁ ‘‘kinti nu kho saṅgho upajjhāyaṁ mūlāya paṭikasseyyā’’ti,",
  "tika-vin11t17:43_23": "sace upajjhāyo mānattāraho hoti,",
  "tika-vin11t17:43_24": "saddhivihārikena ussukkakaraṇaṁ ‘‘kinti nu kho saṅgho upajjhāyassa mānattaṁ dadeyyā’’ti,",
  "tika-vin11t17:43_25": "sace upajjhāyo abbhānāraho hoti,",
  "tika-vin11t17:43_26": "saddhivihārikena ussukkakaraṇaṁ ‘‘kinti nu kho saṅgho upajjhāyaṁ abbheyyā’’ti,",
  "tika-vin11t17:43_27": "sace saṅgho upajjhāyassa kammaṁ kattukāmo hoti tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā,",
  "tika-vin11t17:43_28": "saddhivihārikena ussukkakaraṇaṁ ‘‘kinti nu kho saṅgho upajjhāyassa kammaṁ na kareyya, lahukāya vā pariṇāmeyyā’’ti,",
  "tika-vin11t17:43_29": "kataṁ vā panassa hoti saṅghena kammaṁ tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā,",
  "tika-vin11t17:43_30": "saddhivihārikena ussukkakaraṇaṁ ‘‘kinti nu kho upajjhāyo sammā vatteyya, lomaṁ pāteyya, netthāraṁ vatteyya,",
  "tika-vin11t17:43_31": "saṅgho taṁ kammaṁ paṭippassambheyyā’’ti,",
  "tika-vin11t17:43_32": "sace upajjhāyassa cīvaraṁ dhovitabbaṁ hoti ,",
  "tika-vin11t17:43_33": "saddhivihārikena dhovanaṁ ussukkakaraṇaṁ vā ‘‘kinti nu kho upajjhāyassa cīvaraṁ dhoviyethā’’ti,",
  "tika-vin11t17:43_34": "sace upajjhāyassa cīvaraṁ kātabbaṁ hoti,",
  "tika-vin11t17:43_35": "saddhivihārikena karaṇaṁ ussukkakaraṇaṁ vā ‘‘kinti nu kho upajjhāyassa cīvaraṁ kariyethā’’ti,",
  "tika-vin11t17:43_36": "sace upajjhāyassa rajanaṁ pacitabbaṁ hoti,",
  "tika-vin11t17:43_37": "saddhivihārikena pacanaṁ ussukkakaraṇaṁ vā ‘‘kinti nu kho upajjhāyassa rajanaṁ paciyethā’’ti,",
  "tika-vin11t17:43_38": "sace upajjhāyassa cīvaraṁ rajetabbaṁ hoti,",
  "tika-vin11t17:43_39": "saddhivihārikena rajanaṁ ussukkakaraṇaṁ vā ‘‘kinti nu kho upajjhāyassa cīvaraṁ rajiyethā’’ti,",
  "tika-vin11t17:43_40": "cīvaraṁ rajantena sādhukaṁ samparivattakaṁ samparivattakaṁ rajanaṁ,",
  "tika-vin11t17:43_41": "na ca acchinne theve pakkamanaṁ,",
  "tika-vin11t17:43_42": "upajjhāyaṁ anāpucchā na ekaccassa pattadānaṁ,",
  "tika-vin11t17:43_43": "na ekaccassa pattapaṭiggahaṇaṁ, na ekaccassa cīvaradānaṁ,",
  "tika-vin11t17:43_44": "na ekaccassa cīvarapaṭiggahaṇaṁ,",
  "tika-vin11t17:43_45": "na ekaccassa parikkhāradānaṁ,",
  "tika-vin11t17:43_46": "na ekaccassa parikkhārapaṭiggahaṇaṁ, na ekaccassa kesacchedanaṁ,",
  "tika-vin11t17:43_47": "na ekaccena kesānaṁ chedāpanaṁ,",
  "tika-vin11t17:43_48": "na ekaccassa parikammakaraṇaṁ,",
  "tika-vin11t17:43_49": "na ekaccena parikammassa kārāpanaṁ,",
  "tika-vin11t17:43_50": "na ekaccassa veyyāvaccakaraṇaṁ,",
  "tika-vin11t17:43_51": "na ekaccena veyyāvaccassa kārāpanaṁ,",
  "tika-vin11t17:43_52": "na ekaccassa pacchāsamaṇena gamanaṁ,",
  "tika-vin11t17:43_53": "na ekaccassa pacchāsamaṇassa ādānaṁ,",
  "tika-vin11t17:43_54": "na ekaccassa piṇḍapātassa nīharaṇaṁ,",
  "tika-vin11t17:43_55": "na ekaccena piṇḍapātanīharāpanaṁ,",
  "tika-vin11t17:43_56": "na upajjhāyaṁ anāpucchā gāmappavesanaṁ, na susānagamanaṁ, na disāpakkamanaṁ, sace upajjhāyo gilāno hoti, yāvajīvaṁ upaṭṭhānaṁ,",
  "tika-vin11t17:43_57": "vuṭṭhānamassa āgamananti tesu kānici vattāni savibhattikāni, kānici avibhattikāni,",
  "tika-vin11t17:43_58": "tesu avibhattikānaṁ vibhāge vuccamāne yathāvuttagaṇanāya atirekatarāni honti,",
  "tika-vin11t17:43_59": "taṁ pana vibhāgaṁ anāmasitvā piṇḍavasena gahetvā yathā ayaṁ gaṇanā dassitāti veditabbā.",
  "tika-vin11t17:44_0": "2476.Akarontassāti ettha ‘‘vatta’’nti seso.",
  "tika-vin11t17:44_1": "Anādaravaseneva vattaṁ akarontassa bhikkhuno tena vattabhedena vattākaraṇena sabbattha sattatiṁsādhikasatappabhedaṭṭhāne tattakaṁyeva dukkaṭaṁ pakāsitanti yojanā.",
  "tika-vin11t17:45_0": "Upajjhāyācariyavattakathāvaṇṇanā.",
  "tika-vin11t17:46_0": "2477.",
  "tika-vin11t17:46_1": "Evaṁ upajjhāyācariyavattāni saṅkhepena dassetvā upajjhāyācariyehi saddhivihārikantevāsīnaṁ kātabbavattāni dassetumāha ‘‘upajjhāyassa vattānī’’tiādi.",
  "tika-vin11t17:46_2": "Upajjhāyassa vattānīti upajjhāyena saddhivihārikassa yuttapattakāle kattabbattā upajjhāyāyattavattānīti attho.",
  "tika-vin11t17:46_3": "Tathā saddhivihāriketi yathā saddhivihārikena upajjhāyassa kātabbāni,",
  "tika-vin11t17:46_4": "tathā upajjhāyena saddhivihārike kātabbāni.",
  "tika-vin11t17:47_0": "Upajjhāyācariyavattesu gāmappavese pacchāsamaṇena hutvā nātidūranaccāsannagamanaṁ,",
  "tika-vin11t17:47_1": "na antarantarā kathāopātanaṁ,",
  "tika-vin11t17:47_2": "āpattisāmantā bhaṇamānassa nivāraṇaṁ,",
  "tika-vin11t17:47_3": "pattapariyāpannapaṭiggahaṇanti cattāri vattāni,",
  "tika-vin11t17:47_4": "na ekaccassa pattadānādianāpucchādisāpakkamanāvasānāni vīsati paṭikkhepā ceti etāni catuvīsati vattāni ṭhapetvā avasesāni terasādhikasatavattāni sandhāyāha ‘‘sataṁ terasa hontevā’’ti,",
  "tika-vin11t17:47_5": "terasādhikasatavattāni hontīti attho.",
  "tika-vin11t17:47_6": "Ācariyena antevāsikepi ca kātabbavattāni tathā tattakānevāti attho.",
  "tika-vin11t17:48_0": "Saddhivihārikantevāsikavattakathāvaṇṇanā.",
  "tika-vin11t17:49_0": "2478.",
  "tika-vin11t17:49_1": "Upajjhāyācariyehi saddhivihārikantevāsikānaṁ nissayapaṭippassaddhippakāraṁ dassetumāha ‘‘pakkante vāpī’’tiādi.",
  "tika-vin11t17:49_2": "Pakkante vāpi vibbhante vāpi pakkhasaṅkante vāpi mate vāpi āṇattiyā vāpi evaṁ pañcadhā upajjhāyā saddhivihārikena gahito nissayo paṭippassambhatīti yojanā.",
  "tika-vin11t17:49_3": "Pakkanteti tadahu apaccāgantukāmatāya disaṁ gate. Vibbhanteti gihibhāvaṁ patte.",
  "tika-vin11t17:49_4": "Pakkhasaṅkantaketi titthiyāyatanaṁ gate. Mateti kālakate. Āṇattiyāti nissayapaṇāmanena.",
  "tika-vin11t17:50_0": "2479-80.",
  "tika-vin11t17:50_1": "Ācariyamhāpi antevāsikena gahitanissayassa bhedanaṁ chadhā chappakārena hotīti yojanā.",
  "tika-vin11t17:50_2": "Kathanti āha ‘‘pakkante cā’’tiādi.",
  "tika-vin11t17:50_3": "Taṁ upajjhāyato nissayabhede vuttanayameva.",
  "tika-vin11t17:50_4": "Visesaṁ pana sayameva vakkhati ‘‘āṇattiya’’ntiādinā.",
  "tika-vin11t17:50_5": "Āṇattiyanti ettha visesatthajotako pana-saddo luttaniddiṭṭho.",
  "tika-vin11t17:50_6": "Ubhinnampi dhuranikkhepanepi cāti ācariyassa nissayapaṇāmane pana ubhinnaṁ ācariyantevāsikānaṁyeva aññamaññanirālayabhāve sati nissayabhedo hoti, na ekassāti attho.",
  "tika-vin11t17:50_7": "Tamevatthaṁ byatirekato daḷhīkaroti ‘‘ekekassā’’tiādinā.",
  "tika-vin11t17:50_8": "Ekekassa vā ubhinnaṁ vā ālaye sati na bhijjatīti yojanā. Yathāha –",
  "tika-vin11t17:51_0": "‘‘Āṇattiyaṁ pana sacepi ācariyo muñcitukāmova hutvā nissayapaṇāmanāya paṇāmeti,",
  "tika-vin11t17:51_1": "antevāsiko ca ‘kiñcāpi maṁ ācariyo paṇāmeti,",
  "tika-vin11t17:51_2": "atha kho hadayena muduko’ti sālayova hoti,",
  "tika-vin11t17:51_3": "nissayo na paṭippassambhatiyeva. Sacepi ācariyo sālayo,",
  "tika-vin11t17:51_4": "antevāsiko nirālayo ‘na dāni imaṁ nissāya vasissāmī’ti dhuraṁ nikkhipati, evampi na paṭippassambhati.",
  "tika-vin11t17:51_5": "Ubhinnaṁ sālayabhāve pana na paṭippassambhatiyeva.",
  "tika-vin11t17:51_6": "Ubhinnaṁ dhuranikkhepena paṭippassambhatī’’ti (mahāva. aṭṭha. 83).",
  "tika-vin11t17:52_0": "Ayaṁ pana viseso ācariyāṇattiyā nissayabhedeyeva dassito, na upajjhāyāṇattiyā.",
  "tika-vin11t17:52_1": "Sāratthadīpaniyaṁ pana ‘‘sacepi ācariyo muñcitukāmova hutvā nissayapaṇāmanāya paṇāmetītiādi sabbaṁ upajjhāyassa āṇattiyampi veditabba’’nti vuttaṁ.",
  "tika-vin11t17:53_0": "2481.",
  "tika-vin11t17:53_1": "Evaṁ pañca sādhāraṇaṅgāni dassetvā asādhāraṇaṅgaṁ dassetumāha ‘‘upajjhāyasamodhāna-gatassāpi ca bhijjatī’’ti.",
  "tika-vin11t17:53_2": "Tattha samodhānagamanaṁ sarūpato,",
  "tika-vin11t17:53_3": "pabhedato ca dassetumāha ‘‘dassanaṁ savanañcāti, samodhānaṁ dvidhā mata’’nti. Ayamettha saṅkhepo,",
  "tika-vin11t17:53_4": "vitthāro pana samantapāsādikāyaṁ (mahāva. aṭṭha. 83) gahetabbo.",
  "tika-vin11t17:53_5": "Ganthavitthārabhīrūnaṁ anuggahāya pana idha na vitthārito.",
  "tika-vin11t17:54_0": "2482-3.",
  "tika-vin11t17:54_1": "Sabhāge dāyake asante addhikassa ca gilānassa ca ‘‘gilānena maṁ upaṭṭhahā’’ti yācitassa gilānupaṭṭhākassa ca nissayaṁ vinā vasituṁ doso natthīti yojanā .",
  "tika-vin11t17:54_2": "‘‘Gilānupaṭṭhākassā’’ti vattabbe gāthābandhavasena rassattaṁ.",
  "tika-vin11t17:54_3": "Iminā sabhāge nissayadāyake sante ekadivasampi parihāro na labbhatīti dīpeti.",
  "tika-vin11t17:54_4": "Attano vane phāsuvihārataṁ jānatāti attano samathavipassanāpaṭilābhassa vane phāsuvihāraṁ jānantenapi.",
  "tika-vin11t17:54_5": "‘‘Sabhāge dāyake asante’’ti padacchedo.",
  "tika-vin11t17:54_6": "Sabbametaṁ vidhānaṁ antovassato aññasmiṁ kāle veditabbaṁ. Ayamettha saṅkhepo,",
  "tika-vin11t17:54_7": "vitthāro pana samantapāsādikāya gahetabbo.",
  "tika-vin11t17:55_0": "Nissayapaṭippassambhanakathāvaṇṇanā.",
  "tika-vin11t17:56_0": "2484. Kuṭṭhamassa atthīti kuṭṭhī, taṁ.",
  "tika-vin11t17:56_1": "‘‘Gaṇḍi’’ntiādīsupi eseva nayo.",
  "tika-vin11t17:56_2": "Rattasetādibhedena yena kenaci kuṭṭhena vevaṇṇiyaṁ pattasarīranti attho. Yathāha –",
  "tika-vin11t17:57_0": "‘‘Rattakuṭṭhaṁ vā hotu kāḷakuṭṭhaṁ vā,",
  "tika-vin11t17:57_1": "yaṁ kiñci kiṭibhadaddukacchuādippabhedampi sabbaṁ kuṭṭhamevāti vuttaṁ.",
  "tika-vin11t17:57_2": "Tañce nakhapiṭṭhippamāṇampi vaḍḍhanakapakkhe ṭhitaṁ hoti, na pabbājetabbo.",
  "tika-vin11t17:57_3": "Sace pana nivāsanapārupanehi pakatipaṭicchannaṭṭhāne nakhapiṭṭhippamāṇaṁ avaḍḍhanakapakkhe ṭhitaṁ hoti, vaṭṭati. Mukhe,",
  "tika-vin11t17:57_4": "pana hatthapādapiṭṭhesu vā sacepi avaḍḍhanakapakkhe ṭhitaṁ nakhapiṭṭhito khuddakapamāṇampi na vaṭṭatiyevāti kurundiyaṁ vuttaṁ.",
  "tika-vin11t17:57_5": "Taṁ tikicchāpetvā pabbājentenāpi pakativaṇṇe jāteyeva pabbājetabbo’’ti (mahāva. aṭṭha. 88).",
  "tika-vin11t17:58_0": "Nakhapiṭṭhippamāṇanti ettha ‘‘kaniṭṭhaṅgulinakhapiṭṭhi adhippetā’’ti tīsupi gaṇṭhipadesu vuttaṁ.",
  "tika-vin11t17:59_0": "Gaṇḍinti medagaṇḍādigaṇḍabhedavantaṁ.",
  "tika-vin11t17:59_1": "Yathāha ‘‘medagaṇḍo vā hotu añño vā,",
  "tika-vin11t17:59_2": "yo koci kolaṭṭhimattakopi ce vaḍḍhanakapakkhe ṭhito gaṇḍo hoti,",
  "tika-vin11t17:59_3": "na pabbājetabbo’’tiādi (mahāva. aṭṭha. 88). Kolaṭṭhīti badaraṭṭhi. Kilāsinti kilāsavantaṁ.",
  "tika-vin11t17:59_4": "Yathāha – ‘‘kilāsoti nabhijjanakaṁ napaggharaṇakaṁ padumapuṇḍarīkapattavaṇṇaṁ kuṭṭhaṁ,",
  "tika-vin11t17:59_5": "yena gunnaṁ viya sabalaṁ sarīraṁ hotī’’ti (mahāva. aṭṭha. 88).",
  "tika-vin11t17:59_6": "Ca-saddo sabbehi upayogavantehi paccekaṁ yojetabbo. Sosinti khayarogavantaṁ.",
  "tika-vin11t17:59_7": "Yathāha – ‘‘sosoti sosabyādhi.",
  "tika-vin11t17:59_8": "Tasmiṁ sati na pabbājetabbo’’ti (mahāva. aṭṭha. 88). Apamārikanti apamāravantaṁ.",
  "tika-vin11t17:59_9": "Yathāha – ‘‘apamāroti pittummāro vā yakkhummāro vā.",
  "tika-vin11t17:59_10": "Tattha pubbaverikena amanussena gahito duttikiccho hoti,",
  "tika-vin11t17:59_11": "appamattakepi pana apamāre sati na pabbājetabbo’’ti.",
  "tika-vin11t17:60_0": "Rājabhaṭanti rañño bhattavetanabhaṭaṁ vā ṭhānantaraṁ pattaṁ vā appattaṁ vā rājapurisaṁ.",
  "tika-vin11t17:60_1": "Yathāha – ‘‘amacco vā hotu mahāmatto vā sevako vā kiñci ṭhānantaraṁ patto vā appatto vā,",
  "tika-vin11t17:60_2": "yo koci rañño bhattavetanabhaṭo.",
  "tika-vin11t17:60_3": "Sabbo ‘rājabhaṭo’ti saṅkhyaṁ gacchatī’’ti.",
  "tika-vin11t17:60_4": "Coranti manussehi appamādanaṁ gāmaghātapanthaghātādikammena pākaṭaṁ corañca.",
  "tika-vin11t17:60_5": "Likhitakanti yaṁ kañci corikaṁ vā aññaṁ vā garuṁ rājāparādhaṁ katvā palātaṁ,",
  "tika-vin11t17:60_6": "rājā ca naṁ paṇṇe vā potthake vā ‘‘itthannāmo yattha dissati,",
  "tika-vin11t17:60_7": "tattha gahetvā māretabbo’’ti vā ‘‘hatthapādādīnissa chinditabbānī’’ti vā ‘‘ettakaṁ nāma daṇḍaṁ harāpetabbo’’ti vā likhāpeti, evarūpaṁ likhitakaṁ.",
  "tika-vin11t17:61_0": "‘‘Kārabhedaka’’nti gāthābandhavasena rasso kato.",
  "tika-vin11t17:61_1": "Kārabhedakanti dātabbakarassa vā katacorakammassa vā kāraṇā kārāghare pakkhitto vā nigaḷabandhanādīhi baddho vā, tato so muccitvā palāyati, evarūpaṁ kārābhedakañca.",
  "tika-vin11t17:61_2": "Yathāha – ‘‘kārā vuccati bandhanāgāraṁ,",
  "tika-vin11t17:61_3": "idha pana andubandhanaṁ vā hotu saṅkhalikabandhanaṁ vā rajjubandhanaṁ vā gāmabandhanaṁ vā nigamabandhanaṁ vā nagarabandhanaṁ vā purisagutti vā janapadabandhanaṁ vā dīpabandhanaṁ vā,",
  "tika-vin11t17:61_4": "yo etesu yaṁ kiñci bandhanaṁ chinditvā bhinditvā muñcitvā vivaritvā vā passamānānaṁ vā apassamānānaṁ vā palāyati,",
  "tika-vin11t17:61_5": "so ‘kārābhedako’ti saṅkhyaṁ gacchatī’’ti (mahāva. aṭṭha. 92).",
  "tika-vin11t17:62_0": "2485.Kasāhatanti iṇaṁ gahetvā dātuṁ asamatthattā ‘‘ayameva te daṇḍo hotū’’ti kasādinā dinnappahāraṁ avūpasantavaṇaṁ. Yathāha –",
  "tika-vin11t17:63_0": "‘‘Yo vacanapesanādīni akaronto haññati, na so katadaṇḍakammo.",
  "tika-vin11t17:63_1": "Yo pana keṇiyā vā aññathā vā kiñci gahetvā khāditvā puna dātuṁ asakkonto ‘ayameva te daṇḍo hotū’ti kasāhi haññati, ayaṁ kasāhato katadaṇḍakammo.",
  "tika-vin11t17:63_2": "Yo ca kasāhi vā hato hotu addhadaṇḍakādīnaṁ vā aññatarena, yāva allavaṇo hoti,",
  "tika-vin11t17:63_3": "tāva na pabbājetabbo’’ti (mahāva. aṭṭha. 94).",
  "tika-vin11t17:64_0": "Lakkhaṇāhatanti ekaṁsaṁ katvā pārutena uttarāsaṅgena appaṭicchādanīyaṭṭhāne tattena lohena āhataṁ asacchavibhūtalakkhaṇena samannāgataṁ. Yathāha –",
  "tika-vin11t17:65_0": "‘‘Yassa pana nalāṭe vā urādīsu vā tattena lohena lakkhaṇaṁ āhataṁ hoti, so sace bhujisso, yāva allavaṇo hoti, tāva na pabbājetabbo.",
  "tika-vin11t17:65_1": "Sacepissa vaṇā ruḷhā honti chaviyā samaparicchedā, lakkhaṇaṁ pana paññāyati,",
  "tika-vin11t17:65_2": "timaṇḍalaṁ nivatthassa uttarāsaṅge kate paṭicchannokāse ce hoti, pabbājetuṁ vaṭṭati. Appaṭicchannokāse ce, na vaṭṭatī’’ti (mahāva. aṭṭha. 95).",
  "tika-vin11t17:66_0": "Iṇāyikañcāti mātāpitupitāmahādīhi vā attanā vā gahitaiṇaṁ. Yathāha –",
  "tika-vin11t17:67_0": "‘‘Iṇāyiko nāma yassa pitipitāmahehi vā iṇaṁ gahitaṁ hoti, sayaṁ vā iṇaṁ gahitaṁ hoti,",
  "tika-vin11t17:67_1": "yaṁ vā āṭhapetvā mātāpitūhi kiñci gahitaṁ hoti,",
  "tika-vin11t17:67_2": "so taṁ iṇaṁ paresaṁ dhāretīti iṇāyiko.",
  "tika-vin11t17:67_3": "Yaṁ pana aññe ñātakā āṭhapetvā kiñci gaṇhanti, so na iṇāyiko.",
  "tika-vin11t17:67_4": "Na hi te taṁ āṭhapetuṁ issarā.",
  "tika-vin11t17:67_5": "Tasmā taṁ pabbājetuṁ vaṭṭatī’’ti (mahāva. aṭṭha. 96).",
  "tika-vin11t17:68_0": "Dāsanti antojāto, dhanakkīto, karamarānīto,",
  "tika-vin11t17:68_1": "sayaṁ vā dāsabyaṁ upagatoti catunnaṁ dāsānaṁ aññataraṁ.",
  "tika-vin11t17:68_2": "Dāsavinicchayo panettha samantapāsādikāya (mahāva. aṭṭha. 97) vitthārato gahetabbo.",
  "tika-vin11t17:68_3": "Pabbājentassa dukkaṭanti ‘‘kuṭṭhi’’ntiādīhi upayogavantapadehi paccekaṁ yojetabbaṁ.",
  "tika-vin11t17:69_0": "2486.Hatthacchinnanti hatthatale vā maṇibandhe vā kappare vā yattha katthaci chinnahatthaṁ.",
  "tika-vin11t17:69_1": "Aṭṭhacchinnanti yathā nakhaṁ na paññāyati,",
  "tika-vin11t17:69_2": "evaṁ catūsu aṅguṭṭhakesu aññataraṁ vā sabbe vā yassa chinnā honti, evarūpaṁ.",
  "tika-vin11t17:69_3": "Pādacchinnanti yassa aggapādesu vā gopphakesu vā jaṅghāya vā yattha katthaci eko vā dve vā pādā chinnā honti.",
  "tika-vin11t17:69_4": "Hatthapādachinnassāpi pāḷiyaṁ (mahāva.",
  "tika-vin11t17:69_5": "119) āgatattā sopi idha vattabbo,",
  "tika-vin11t17:69_6": "yathāvuttanayeneva tassa dukkaṭavatthutā paññāyatīti na vuttoti daṭṭhabbaṁ.",
  "tika-vin11t17:70_0": "Kaṇṇanāsaṅgulicchinnanti ettha ‘‘kaṇṇacchinnaṁ nāsacchinnaṁ kaṇṇanāsacchinnaṁ aṅgulicchinna’’nti yojanā.",
  "tika-vin11t17:70_1": "Kaṇṇacchinnanti yassa kaṇṇamūle vā kaṇṇasakkhalikāya vā eko vā dve vā kaṇṇā chinnā honti.",
  "tika-vin11t17:70_2": "Yassa pana kaṇṇāvaṭṭe chinnā honti, sakkā ca honti saṅghāṭetuṁ,",
  "tika-vin11t17:70_3": "so kaṇṇaṁ saṅghāṭetvā pabbājetabbo.",
  "tika-vin11t17:70_4": "Nāsacchinnanti yassa ajapadake vā agge vā ekapuṭe vā yattha katthaci nāsā chinnā hoti.",
  "tika-vin11t17:70_5": "Yassa pana nāsikā sakkā hoti sandhetuṁ,",
  "tika-vin11t17:70_6": "so taṁ phāsukaṁ katvā pabbājetabbo.",
  "tika-vin11t17:70_7": "Kaṇṇanāsacchinnanti tadubhayacchinnaṁ.",
  "tika-vin11t17:70_8": "Aṅgulicchinnanti yassa nakhasesaṁ adassetvā ekā vā bahū vā aṅguliyo chinnā honti.",
  "tika-vin11t17:70_9": "Yassa pana suttatantumattampi nakhasesaṁ paññāyati, taṁ pabbājetuṁ vaṭṭati.",
  "tika-vin11t17:70_10": "Kaṇḍaracchinnameva cāti yassa kaṇḍaranāmakā mahānhārū purato vā pacchato vā chinnā honti,",
  "tika-vin11t17:70_11": "yesu ekassāpi chinnattā aggapādena vā caṅkamati, mūlena vā caṅkamati,",
  "tika-vin11t17:70_12": "na vā pādaṁ patiṭṭhāpetuṁ sakkoti.",
  "tika-vin11t17:71_0": "2487.Kāṇanti pasannandho vā hotu pupphādīhi vā upahatapasādo,",
  "tika-vin11t17:71_1": "yo dvīhi vā ekena vā akkhinā na passati, taṁ kāṇaṁ.",
  "tika-vin11t17:71_2": "Kuṇinti hatthakuṇī vā pādakuṇī vā aṅgulikuṇī vā,",
  "tika-vin11t17:71_3": "yassa etesu hatthādīsu yaṁ kiñci vaṅkaṁ paññāyati, so kuṇī.",
  "tika-vin11t17:71_4": "Khujjañcāti yo urassa vā piṭṭhiyā vā passassa vā nikkhantattā khujjasarīro, taṁ khujjaṁ.",
  "tika-vin11t17:71_5": "Yassa pana kiñci kiñci aṅgapaccaṅgaṁ īsakaṁ vaṅkaṁ, taṁ pabbājetuṁ vaṭṭati.",
  "tika-vin11t17:71_6": "Mahāpuriso eva hi brahmujugatto,",
  "tika-vin11t17:71_7": "avaseso satto akhujjo nāma natthi.",
  "tika-vin11t17:72_0": "Vāmananti yo jaṅghavāmano vā kaṭivāmano vā ubhayavāmano vā, taṁ.",
  "tika-vin11t17:72_1": "Tattha jaṅghavāmanassa kaṭito paṭṭhāya heṭṭhimakāyo rasso hoti, uparimakāyo paripuṇṇo.",
  "tika-vin11t17:72_2": "Kaṭivāmanassa kaṭito paṭṭhāya uparimakāyo rasso hoti, heṭṭhimakāyo paripuṇṇo hoti.",
  "tika-vin11t17:72_3": "Ubhayavāmanassa ubhopi kāyā rassā honti.",
  "tika-vin11t17:72_4": "Yesaṁ kāyarassattā bhūtānaṁ viya parivaṭumo mahākucchighaṭasadiso attabhāvo hoti.",
  "tika-vin11t17:72_5": "Taṁ tividhampi pabbājetuṁ na vaṭṭati.",
  "tika-vin11t17:73_0": "Phaṇahatthakanti yassa vaggulipakkhakā viya aṅguliyo sambaddhā honti, taṁ.",
  "tika-vin11t17:73_1": "Etaṁ pabbājetukāmena aṅgulantarikāyo phāletvā sabbaṁ antaracammaṁ apanetvā phāsukaṁ katvā pabbājetabbo. Yassāpi cha aṅguliyo honti,",
  "tika-vin11t17:73_2": "taṁ pabbājetukāmena adhikaṁ aṅguliṁ chinditvā phāsukaṁ katvā pabbājetabbo.",
  "tika-vin11t17:74_0": "Khañjanti yo natajāṇuko vā bhinnajaṅgho vā majjhe saṁkuṭitapādattā kuṇḍapādako vā piṭṭhipādamajjhena caṅkamanto agge saṁkuṭitapādattā kuṇḍapādako vā piṭṭhipādaggena caṅkamanto aggapādeneva caṅkamanakhañjo vā paṇhikāya caṅkamanakhañjo vā pādassa bāhirantena caṅkamanakhañjo vā pādassa abbhantarantena caṅkamanakhañjo vā gopphakānaṁ upari bhaggattā sakalena piṭṭhipādena caṅkamanakhañjo vā, taṁ pabbājetuṁ na vaṭṭati.",
  "tika-vin11t17:74_1": "Ettha natajāṇukoti antopaviṭṭhaānatapādo.",
  "tika-vin11t17:74_2": "Pakkhahatanti yassa eko hattho vā pādo vā aḍḍhasarīraṁ vā sukhaṁ na vahati.",
  "tika-vin11t17:75_0": "Sīpadinti bhārapādaṁ.",
  "tika-vin11t17:75_1": "Yassa pādo thūlo hoti sañjātapīḷako kharo, so na pabbājetabbo.",
  "tika-vin11t17:75_2": "Yassa pana na tāva kharabhāvaṁ gaṇhāti,",
  "tika-vin11t17:75_3": "sakkā hoti upanāhaṁ bandhitvā udakaāvāṭe pavesetvā udakavālikāya pūretvā yathā sirā paññāyanti,",
  "tika-vin11t17:75_4": "jaṅghā ca telanāḷikā viya honti, evaṁ milāpetuṁ sakkā,",
  "tika-vin11t17:75_5": "tassa pādaṁ īdisaṁ katvā taṁ pabbājetuṁ vaṭṭati. Sace puna vaḍḍhati,",
  "tika-vin11t17:75_6": "upasampādentenāpi tathā katvāva upasampādetabbo.",
  "tika-vin11t17:75_7": "Pāparoginanti yo arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo, taṁ.",
  "tika-vin11t17:76_0": "2488.Jarāya dubbalanti yo jiṇṇabhāvena dubbalo attano cīvararajanādikammampi kātuṁ asamattho, taṁ.",
  "tika-vin11t17:76_1": "Yo pana mahallakopi balavā hoti attānaṁ paṭijaggituṁ sakkoti, so pabbājetabbo. Andhanti jaccandhaṁ.",
  "tika-vin11t17:76_2": "Padhirañcevāti yo sabbena sabbaṁ na suṇāti, taṁ. Yo pana mahāsaddaṁ suṇāti, taṁ pabbājetuṁ vaṭṭati.",
  "tika-vin11t17:76_3": "Mammananti yassa vacībhedo vattati,",
  "tika-vin11t17:76_4": "saraṇagamanaṁ paripuṇṇaṁ bhāsituṁ na sakkoti,",
  "tika-vin11t17:76_5": "tādisaṁ mammanampi pabbājetuṁ na vaṭṭati.",
  "tika-vin11t17:76_6": "Yo pana saraṇagamanamattaṁ paripuṇṇaṁ bhāsituṁ sakkoti, taṁ pabbājetuṁ vaṭṭati.",
  "tika-vin11t17:76_7": "Atha vā mammananti khalitavacanaṁ,",
  "tika-vin11t17:76_8": "yo ekameva akkharaṁ catupañcakkhattuṁ vadati, tassetamadhivacanaṁ.",
  "tika-vin11t17:76_9": "Pīṭhasappinti chinniriyāpathaṁ.",
  "tika-vin11t17:76_10": "Mūganti yassa vacībhedo nappavattati.",
  "tika-vin11t17:77_0": "2489.",
  "tika-vin11t17:77_1": "Attano virūpabhāvena parisaṁ dūsentena parisadūsake (mahāva. aṭṭha.",
  "tika-vin11t17:77_2": "119) dassetumāha ‘‘atidīgho’’tiādi.",
  "tika-vin11t17:77_3": "Atidīghoti aññesaṁ sīsappamāṇanābhippadeso.",
  "tika-vin11t17:77_4": "Atirassoti vuttappakāro ubhayavāmano viya atirasso.",
  "tika-vin11t17:77_5": "Atikāḷo vāti jhāpitakhette khāṇuko viya atikāḷavaṇṇo.",
  "tika-vin11t17:77_6": "Maṭṭhatambalohanidassano accodātopi vāti sambandho,",
  "tika-vin11t17:77_7": "dadhitakkādīhi majjitamaṭṭhatambalohavaṇṇo atīva odātasarīroti attho.",
  "tika-vin11t17:78_0": "2490.Atithūlovāti bhāriyamaṁso mahodaro mahābhūtasadiso.",
  "tika-vin11t17:78_1": "Atikisoti mandamaṁsalohito aṭṭhisirācammasarīro viya. Atimahāsīso vāti yojanā.",
  "tika-vin11t17:78_2": "Atimahāsīso vāti pacchiṁ sīse katvā ṭhito viya.",
  "tika-vin11t17:78_3": "‘‘Atikhuddakasīsena asahitenā’’ti padacchedo.",
  "tika-vin11t17:78_4": "Asahitenāti sarīrassa ananurūpena.",
  "tika-vin11t17:78_5": "‘‘Atikhuddakasīsenā’’ti etassa visesanaṁ.",
  "tika-vin11t17:78_6": "Asahitena atikhuddakasīsena samannāgatoti yojanā.",
  "tika-vin11t17:78_7": "Yathāha – ‘‘atikhuddakasīso vā sarīrassa ananurūpena atikhuddakena sīsena samannāgato’’ti.",
  "tika-vin11t17:79_0": "2491.Kuṭakuṭakasīsoti tālaphalapiṇḍisadisena sīsena samannāgato.",
  "tika-vin11t17:79_1": "Sikharasīsakoti uddhaṁ anupubbatanukena sīsena samannāgato,",
  "tika-vin11t17:79_2": "matthakato saṁkuṭiko mūlato vitthato hutvā ṭhitapabbatasikharasadisasīsoti attho.",
  "tika-vin11t17:79_3": "Veḷunāḷisamānenāti mahāveḷupabbasadisena. Sīsenāti dīghasīsena.",
  "tika-vin11t17:79_4": "Yathāha – ‘‘nāḷisīso vā mahāveḷupabbasadisena sīsena samannāgato’’ti (mahāva. aṭṭha. 119).",
  "tika-vin11t17:80_0": "2492.Kappasīsopīti majjhe dissamānaāvāṭena hatthikumbhasadisena dvidhābhūtasīsena samannāgato.",
  "tika-vin11t17:80_1": "Pabbhārasīso vāti catūsu passesu yena kenaci passena oṇatena sīsena samannāgato.",
  "tika-vin11t17:80_2": "Vaṇasīsakoti vaṇehi samannāgatasīso.",
  "tika-vin11t17:80_3": "Kaṇṇikakeso vāti pāṇakehi khāyitakedāre sassasadisehi tahiṁ tahiṁ uṭṭhitehi kesehi samannāgato.",
  "tika-vin11t17:80_4": "Thūlakesopi vāti tālahīrasadisehi kesehi samannāgato.",
  "tika-vin11t17:81_0": "2493.Pūtisīsoti duggandhasīso.",
  "tika-vin11t17:81_1": "Nillomasīso vāti lomarahitasīso.",
  "tika-vin11t17:81_2": "Jātipaṇḍarakesakoti jātiphalitehi paṇḍarakeso vā.",
  "tika-vin11t17:81_3": "Jātiyā tambakeso vāti ādittehi viya tambavaṇṇehi kesehi samannāgato.",
  "tika-vin11t17:81_4": "Āvaṭṭasīsakoti gunnaṁ sarīre āvaṭṭasadisehi uddhaggehi kesāvaṭṭehi samannāgato.",
  "tika-vin11t17:82_0": "2494.Sīsalomekabaddhehi bhamukehi yutopīti sīsalomehi saddhiṁ ekābaddhalomehi bhamukehi samannāgato.",
  "tika-vin11t17:82_1": "Sambaddhabhamuko vāti ekābaddhaubhayabhamuko,",
  "tika-vin11t17:82_2": "majjhe sañjātalomehi bhamukehi samannāgatoti attho.",
  "tika-vin11t17:82_3": "Nillomabhamukopi vāti bhamulomarahito.",
  "tika-vin11t17:82_4": "Nillomabhamukopi vāti pi-saddena avuttasamuccayatthena makkaṭabhamuko saṅgahito.",
  "tika-vin11t17:83_0": "2495.Mahantakhuddanettovāti ettha netta-saddo mahantakhudda-saddehi paccekaṁ yojetabbo,",
  "tika-vin11t17:83_1": "mahantanetto vā khuddakanetto vāti attho.",
  "tika-vin11t17:83_2": "Mahantanetto vāti atimahantehi nettehi samannāgato.",
  "tika-vin11t17:83_3": "Khuddakanetto vāti mahiṁsacamme vāsikoṇena paharitvā katachiddasadisehi atikhuddakakkhīhi samannāgato.",
  "tika-vin11t17:83_4": "Visamalocanoti ekena mahantena,",
  "tika-vin11t17:83_5": "ekena khuddakena akkhinā samannāgato.",
  "tika-vin11t17:83_6": "Kekaro vāpīti tiriyaṁ passanto.",
  "tika-vin11t17:83_7": "Ettha api-saddena nikkhantakkhiṁ sampiṇḍeti,",
  "tika-vin11t17:83_8": "yassa kakkaṭakasseva akkhitārakā nikkhantā honti.",
  "tika-vin11t17:83_9": "Gambhīranettoti yassa gambhīre udapāne udakatārakā viya akkhitārakā paññāyanti.",
  "tika-vin11t17:83_10": "Ettha ca udakatārakā nāma udakapubbuḷaṁ. Akkhitārakāti akkhigeṇḍakā.",
  "tika-vin11t17:83_11": "Visamacakkaloti ekena uddhaṁ,",
  "tika-vin11t17:83_12": "ekena adhoti evaṁ visamajātehi akkhicakkehi samannāgato.",
  "tika-vin11t17:84_0": "2496.Jatukaṇṇovāti atikhuddikāhi kaṇṇasakkhalīhi samannāgato.",
  "tika-vin11t17:84_1": "Mūsikakaṇṇo vāti mūsikānaṁ kaṇṇasadisehi kaṇṇehi samannāgato.",
  "tika-vin11t17:84_2": "Hatthikaṇṇopi vāti ananurūpāhi mahantāhi hatthikaṇṇasadisāhi kaṇṇasakkhalīhi samannāgato.",
  "tika-vin11t17:84_3": "Chiddamattakakaṇṇo vāti yassa vinā kaṇṇasakkhalīhi kaṇṇacchiddameva hoti.",
  "tika-vin11t17:84_4": "Aviddhakaṇṇakoti kaṇṇabandhatthāya aviddhena kaṇṇena samannāgato.",
  "tika-vin11t17:85_0": "2497.Ṭaṅkitakaṇṇo vāti gobhattanāḷikāya aggasadisehi kaṇṇehi samannāgato,",
  "tika-vin11t17:85_1": "gohanukoṭisaṇṭhānehi kaṇṇehi samannāgatoti attho.",
  "tika-vin11t17:85_2": "Pūtikaṇṇopi vāti sadā paggharitapubbena kaṇṇena samannāgato.",
  "tika-vin11t17:85_3": "Pūtikaṇṇopīti api-saddena kaṇṇabhagandariko gahito.",
  "tika-vin11t17:85_4": "Kaṇṇabhagandarikoti niccapūtinā kaṇṇena samannāgato.",
  "tika-vin11t17:85_5": "Aviddhakaṇṇo parisadūsako vutto,",
  "tika-vin11t17:85_6": "kathaṁ yonakajātīnaṁ pabbajjāti āha ‘‘yonakādippabhedopi, nāyaṁ parisadūsako’’ti,",
  "tika-vin11t17:85_7": "kaṇṇāvedhanaṁ yonakānaṁ sabhāvo,",
  "tika-vin11t17:85_8": "ayaṁ yonakādippabhedo parisadūsako na hotīti vuttaṁ hoti.",
  "tika-vin11t17:86_0": "2498.Atipiṅgalanettoti atisayena piṅgalehi nettehi samannāgato.",
  "tika-vin11t17:86_1": "Madhupiṅgalaṁ pana pabbājetuṁ vaṭṭati.",
  "tika-vin11t17:86_2": "Nippakhumakkhi vāti akkhidalaromehi virahitaakkhiko.",
  "tika-vin11t17:86_3": "Pakhuma-saddo hi loke akkhidalaromesu niruḷho.",
  "tika-vin11t17:86_4": "Assupaggharanetto vāti paggharaṇassūhi nettehi samannāgato.",
  "tika-vin11t17:86_5": "Pakkapupphitalocanoti pakkalocano pupphitalocanoti yojanā.",
  "tika-vin11t17:86_6": "Paripakkanetto sañjātapupphanettoti attho.",
  "tika-vin11t17:87_0": "2499.Mahānāsoti sarīrassa ananurūpāya mahatiyā nāsāya samannāgato.",
  "tika-vin11t17:87_1": "Atikhuddakanāsikoti tathā atikhuddikāya nāsāya samannāgato.",
  "tika-vin11t17:87_2": "Cipiṭanāso vāti cipiṭāya anto paviṭṭhāya viya allināsāya samannāgato.",
  "tika-vin11t17:87_3": "Cipiṭanāso vāti avuttavikappatthena vā-saddena dīghanāsiko saṅgayhati.",
  "tika-vin11t17:87_4": "So ca sukatuṇḍasadisāya jivhāya lehituṁ sakkuṇeyyāya nāsikāya samannāgato.",
  "tika-vin11t17:87_5": "Kuṭilanāsikoti mukhamajjhe appatiṭṭhahitvā ekapasse ṭhitanāsiko.",
  "tika-vin11t17:88_0": "2500.Niccavissavanāso vāti niccapaggharitasiṅghāṇikanāso vā.",
  "tika-vin11t17:88_1": "Mahāmukhoti yassa paṭaṅgamaṇḍukasseva mukhanimittaṁyeva mahantaṁ hoti,",
  "tika-vin11t17:88_2": "mukhaṁ pana lābusadisaṁ atikhuddakaṁ.",
  "tika-vin11t17:88_3": "Paṭaṅgamaṇḍuko nāma mahāmukhamaṇḍuko.",
  "tika-vin11t17:88_4": "Vaṅkabhinnamukho vāpīti ettha ‘‘vaṅkamukho vā bhinnamukho vāpī’’ti yojanā. Vaṅkamukhoti bhamukassa,",
  "tika-vin11t17:88_5": "nalātassa vā ekapasse ninnatāya vaṅkamukho.",
  "tika-vin11t17:88_6": "Bhinnamukho vāti makkaṭasseva bhinnamukho.",
  "tika-vin11t17:88_7": "Mahāoṭṭhopi vāti ukkhalimukhavaṭṭisadisehi oṭṭhehi samannāgato.",
  "tika-vin11t17:89_0": "2501.Tanukaoṭṭho vāti bhericammasadisehi dante pidahituṁ asamatthehi oṭṭhehi samannāgato.",
  "tika-vin11t17:89_1": "Bhericammasadisehīti bherimukhacammasadisehi.",
  "tika-vin11t17:89_2": "Tanukaoṭṭho vāti ettha vā-saddena mahādharoṭṭho vā tanukauttaroṭṭho vā tanukaadharoṭṭho vāti tayo vikappā saṅgahitā.",
  "tika-vin11t17:89_3": "Vipuluttaraoṭṭhakoti mahāuttaroṭṭho.",
  "tika-vin11t17:89_4": "Oṭṭhachinnoti yassa eko vā dve vā oṭṭhā chinnā honti. Uppakkamukhoti pakkamukho.",
  "tika-vin11t17:89_5": "Eḷamukhopi vāti niccapaggharaṇamukho.",
  "tika-vin11t17:90_0": "2502-3.Saṅkhatuṇḍopīti bahi setehi anto atirattehi oṭṭhehi samannāgato.",
  "tika-vin11t17:90_1": "Duggandhamukhoti duggandhakuṇapamukho.",
  "tika-vin11t17:90_2": "Mahādantopīti aṭṭhakadantasadisehi samannāgato . Accantanti atisayena. ‘‘Heṭṭhā uparito vāpi,",
  "tika-vin11t17:90_3": "bahi nikkhantadantako’’ti idaṁ ‘‘asuradantako’’ti etassa atthapadaṁ. Asuroti dānavo.",
  "tika-vin11t17:90_4": "‘‘Sippidanto vā oṭṭhadanto vā’’ti gaṇṭhipade likhito.",
  "tika-vin11t17:90_5": "Yassa pana sakkā honti oṭṭhehi pidahituṁ, kathentasseva paññāyati, no akathentassa, taṁ pabbājetuṁ vaṭṭati. Adantoti dantarahito.",
  "tika-vin11t17:90_6": "Pūtidantoti pūtibhūtehi dantehi samannāgato.",
  "tika-vin11t17:91_0": "2504.",
  "tika-vin11t17:91_1": "‘‘Atikhuddakadantako’’ti imassa ‘‘yassā’’tiādi apavādo.",
  "tika-vin11t17:91_2": "Yassa dantantare kāḷakadantasannibho kalandakadantasadiso danto sukhumova ṭhito ce,",
  "tika-vin11t17:91_3": "taṁ tu pabbājetuṁ vaṭṭatīti yojanā.",
  "tika-vin11t17:91_4": "Pabbājetumpīti ettha pi-saddo tu-saddattho.",
  "tika-vin11t17:92_0": "2505. Yo posoti sambandho.",
  "tika-vin11t17:92_1": "Mahāhanukoti gohanusadisena hanunā samannāgato.",
  "tika-vin11t17:92_2": "‘‘Rassena hanunā yuto’’ti idaṁ ‘‘cipiṭahanuko vā’’ti imassa atthapadaṁ.",
  "tika-vin11t17:92_3": "Yathāha – ‘‘cipiṭahanuko vā antopaviṭṭhena viya atirassena hanukena samannāgato’’ti (mahāva. aṭṭha. 119).",
  "tika-vin11t17:92_4": "Cipiṭahanuko vāpīti ettha pi-saddena ‘‘bhinnahanuko vā vaṅkahanuko vā’’ti vikappadvayaṁ saṅgaṇhāti.",
  "tika-vin11t17:93_0": "2506.Nimmassudāṭhiko vāpīti bhikkhunisadisamukho.",
  "tika-vin11t17:93_1": "Atidīghagalopi vāti bakagalasadisena galena samannāgato.",
  "tika-vin11t17:93_2": "Atirassagalopi vāti antopaviṭṭhena viya galena samannāgato.",
  "tika-vin11t17:93_3": "Bhinnagalo vā gaṇḍagalopi vāti yojanā,",
  "tika-vin11t17:93_4": "bhinnagalaṭṭhiko vā gaṇḍena samannāgatagalopi vāti attho.",
  "tika-vin11t17:94_0": "2507.Bhaṭṭhaṁsakūṭovāti mātugāmassa viya bhaṭṭhena aṁsakūṭena samannāgato.",
  "tika-vin11t17:94_1": "Bhinnapiṭṭhi vā bhinnauropi vāti yojanā,",
  "tika-vin11t17:94_2": "sudīghahattho vā surassahattho vāti yojanā,",
  "tika-vin11t17:94_3": "atidīghahattho vā atirassahattho vāti attho.",
  "tika-vin11t17:94_4": "Vā-saddena ahatthaekahatthānaṁ gahaṇaṁ.",
  "tika-vin11t17:94_5": "Kacchusamāyuto vā kaṇḍusamāyuto vāti yojanā.",
  "tika-vin11t17:94_6": "Vā-saddena ‘‘daddugatto vā godhāgatto vā’’ti ime dve saṅgaṇhāti.",
  "tika-vin11t17:94_7": "Tattha godhāgatto vāti yassa godhāya viya gattato cuṇṇāni patanti.",
  "tika-vin11t17:95_0": "2508.Mahānisadamaṁsoti imassa atthapadaṁ ‘‘uddhanaggupamāyuto’’ti.",
  "tika-vin11t17:95_1": "Yathāha – ‘‘mahāānisado vā uddhanakūṭasadisehi ānisadamaṁsehi accuggatehi samannāgato’’ti (mahāva. aṭṭha. 119).",
  "tika-vin11t17:95_2": "Mahānisadamaṁso vāti ettha vā-saddena bhaṭṭhakaṭiko saṅgahito.",
  "tika-vin11t17:95_3": "Vātaṇḍikoti aṇḍakosesu vuddhirogena samannāgato.",
  "tika-vin11t17:95_4": "Mahāūrūti sarīrassa ananurūpehi mahantehi sattīhi samannāgato.",
  "tika-vin11t17:95_5": "Saṅghaṭṭanakajāṇukoti aññamaññaṁ saṅghaṭṭehi jāṇūhi samannāgato.",
  "tika-vin11t17:96_0": "2509.Bhinnajāṇūti yassa eko vā dve vā jāṇū bhinnā honti.",
  "tika-vin11t17:96_1": "Mahājāṇūti mahantena jāṇunā samannāgato.",
  "tika-vin11t17:96_2": "Dīghajaṅghoti yaṭṭhisadisajaṅgho.",
  "tika-vin11t17:96_3": "Vikaṭo vāti tiriyaṁ gamanapādehi samannāgato,",
  "tika-vin11t17:96_4": "yassa caṅkamato jāṇukā bahi niggacchanti.",
  "tika-vin11t17:96_5": "Paṇho vāti pacchato parivattapādehi samannāgato,",
  "tika-vin11t17:96_6": "yassa caṅkamato jāṇukā anto pavisanti.",
  "tika-vin11t17:96_7": "‘‘Panto’’ti ca ‘‘saṇho’’ti ca etasseva vevacanāni.",
  "tika-vin11t17:96_8": "Ubbaddhapiṇḍikoti heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato.",
  "tika-vin11t17:97_0": "2510.Yaṭṭhijaṅghoti yaṭṭhisadisāya jaṅghāya samannāgato.",
  "tika-vin11t17:97_1": "Mahājaṅghoti sarīrassa ananurūpāya mahatiyā jaṅghāya samannāgato.",
  "tika-vin11t17:97_2": "Mahāpādopi vāti sarīrassa ananurūpehi mahantehi pādehi samannāgato.",
  "tika-vin11t17:97_3": "Api-saddena thūlajaṅghapiṇḍiko saṅgahito,",
  "tika-vin11t17:97_4": "bhattapuṭasadisāya thūlāya jaṅghapiṇḍiyā samannāgatoti attho.",
  "tika-vin11t17:97_5": "Piṭṭhikapādo vāti pādavemajjhato uṭṭhitajaṅgho.",
  "tika-vin11t17:97_6": "Mahāpaṇhipi vāti ananurūpehi atimahantehi paṇhīhi samannāgato.",
  "tika-vin11t17:98_0": "2511.Vaṅkapādoti anto vā bahi vā parivattapādavasena duvidho vaṅkapādo.",
  "tika-vin11t17:98_1": "Gaṇṭhikaṅgulikoti siṅgiveraphaṇasadisāhi aṅgulīhi samannāgato.",
  "tika-vin11t17:98_2": "‘‘Andhanakho vāpī’’ti etassa atthapadaṁ ‘‘kāḷapūtinakhopi cā’’ti.",
  "tika-vin11t17:98_3": "Yathāha – ‘‘andhanakho vā kāḷavaṇṇehi pūtinakhehi samannāgato’’ti (mahāva. aṭṭha. 119).",
  "tika-vin11t17:99_0": "2512.Iccevanti yathāvuttavacanīyanidassanatthoyaṁ nipātasamudāyo.",
  "tika-vin11t17:99_1": "Aṅgavekallatāya bahuvidhattā anavasesaṁ vekallappakāraṁ saṅgaṇhitumāha ‘‘iccevamādika’’nti.",
  "tika-vin11t17:100_0": "Parisadūsakakathāvaṇṇanā.",
  "tika-vin11t17:101_0": "2514.Pattacīvaranti ettha ‘‘sāmaṇerassā’’ti adhikārato labbhati.",
  "tika-vin11t17:101_1": "Anto nikkhipatoti ovarakādīnaṁ anto nikkhipantassa.",
  "tika-vin11t17:101_2": "Sabbapayogesūti pattacīvarassa āmasanādisabbapayogesu.",
  "tika-vin11t17:102_0": "2515-6.Daṇḍakammaṁ katvāti daṇḍakammaṁ yojetvā.",
  "tika-vin11t17:102_1": "Daṇḍenti vinenti etenāti daṇḍo,",
  "tika-vin11t17:102_2": "soyeva kattabbattā kammanti daṇḍakammaṁ, āvaraṇādi.",
  "tika-vin11t17:102_3": "Anācārassa dubbacasāmaṇerassa kevalaṁ hitakāmena bhikkhunā daṇḍakammaṁ katvā daṇḍakammaṁ yojetvā yāguṁ vā bhattaṁ vā vā-saddena pattaṁ vā cīvaraṁ vā dassetvā ‘‘daṇḍakamme āhaṭe tvaṁ idaṁ lacchasi’’ iti bhāsituṁ vaṭṭatīti yojanā. Kirāti padapūraṇatthe nipāto.",
  "tika-vin11t17:103_0": "2517.",
  "tika-vin11t17:103_1": "Dhammasaṅgāhakattherehi ṭhapitadaṇḍakammaṁ dassetumāha ‘‘aparādhānurūpenā’’tiādi.",
  "tika-vin11t17:103_2": "Taṁ aparādhānurūpadaṇḍakammaṁ nāma vālikāsalilādīnaṁ āharāpanamevāti yojetabbaṁ.",
  "tika-vin11t17:103_3": "Ādi-saddena dāruādīnaṁ āharāpanaṁ gaṇhāti.",
  "tika-vin11t17:103_4": "Tañca kho ‘‘oramissatī’’ti anukampāya,",
  "tika-vin11t17:103_5": "na ‘‘nassissati vibbhamissatī’’tiādinayappavattena pāpajjhāsayena.",
  "tika-vin11t17:104_0": "2518-9.",
  "tika-vin11t17:104_1": "Akattabbaṁ daṇḍakammaṁ dassetumāha ‘‘sīse vā’’tiādi.",
  "tika-vin11t17:104_2": "Sīse vāti ettha ‘‘sāmaṇerassā’’ti adhikārato labbhati.",
  "tika-vin11t17:104_3": "Pāsāṇādīnīti ettha ādi-saddena iṭṭhakādīnaṁ gahaṇaṁ.",
  "tika-vin11t17:104_4": "Sāmaṇeraṁ uṇhe pāsāṇe nipajjāpetuṁ vā uṇhāya bhūmiyā nipajjāpetuṁ vā udakaṁ pavesetuṁ vā bhikkhuno na vaṭṭatīti yojanā.",
  "tika-vin11t17:105_0": "Bhagavatā anuññātadaṇḍakammaṁ dassetumāha ‘‘idhā’’tiādi.",
  "tika-vin11t17:105_1": "Idhāti imasmiṁ daṇḍakammādhikāre.",
  "tika-vin11t17:105_2": "Āvaraṇamattanti ‘‘mā idha pāvisī’’ti nivāraṇamattaṁ. Pakāsitanti ‘‘anujānāmi, bhikkhave, yattha vā vasati, yattha vā paṭikkamati,",
  "tika-vin11t17:105_3": "tattha āvaraṇaṁ kātu’’nti (mahāva. 107) bhāsitaṁ.",
  "tika-vin11t17:106_0": "‘‘Yattha vā vasati,",
  "tika-vin11t17:106_1": "yattha vā paṭikkamatīti yattha vasati vā pavisati vā,",
  "tika-vin11t17:106_2": "ubhayenāpi attano pariveṇañca vassaggena pattasenāsanañca vutta’’nti (mahāva. aṭṭha.",
  "tika-vin11t17:106_3": "107) aṭṭhakathāya vuttattā yāva yojitaṁ daṇḍakammaṁ karonti,",
  "tika-vin11t17:106_4": "tāva attano puggalikapariveṇaṁ vā vassaggena pattasenāsanaṁ vā pavisituṁ adatvā nivāraṇaṁ āvaraṇaṁ nāma.",
  "tika-vin11t17:106_5": "Aṭṭhakathāyaṁ ‘‘attano’’ti vacanaṁ ye āvaraṇaṁ karonti,",
  "tika-vin11t17:106_6": "te ācariyupajjhāye sandhāya vuttanti viññāyati.",
  "tika-vin11t17:106_7": "Keci panettha ‘‘attano’’ti idaṁ yassa āvaraṇaṁ karonti,",
  "tika-vin11t17:106_8": "taṁ sandhāya vuttanti gahetvā tattha vinicchayaṁ vadanti.",
  "tika-vin11t17:106_9": "Keci ubhayathāpi atthaṁ gahetvā ubhayatthāpi āvaraṇaṁ kātabbanti vadanti.",
  "tika-vin11t17:106_10": "Vīmaṁsitvā yamettha yuttataraṁ, taṁ gahetabbaṁ.",
  "tika-vin11t17:107_0": "Nivāraṇakathāvaṇṇanā.",
  "tika-vin11t17:108_0": "2520.",
  "tika-vin11t17:108_1": "Pakkho ca opakkamiko ca āsitto cāti viggaho.",
  "tika-vin11t17:108_2": "Ettha ca ‘‘anuposathe uposathaṁ karotī’’tiādīsu yathā uposathadine kattabbakammaṁ ‘‘uposatho’’ti vuccati,",
  "tika-vin11t17:108_3": "tathā māsassa pakkhe paṇḍakabhāvamāpajjanto ‘‘pakkho’’ti vutto.",
  "tika-vin11t17:108_4": "Atha vā pakkhapaṇḍako pakkho uttarapadalopena yathā ‘‘bhīmaseno bhīmo’’ti.",
  "tika-vin11t17:108_5": "Idañca pāpānubhāvena kaṇhapakkheyeva paṇḍakabhāvamāpajjantassa adhivacanaṁ.",
  "tika-vin11t17:108_6": "Yathāha ‘‘akusalavipākānubhāvena kāḷapakkhe kāḷapakkhe paṇḍako hoti,",
  "tika-vin11t17:108_7": "juṇhapakkhe panassa pariḷāho vūpasammati,",
  "tika-vin11t17:108_8": "ayaṁ pakkhapaṇḍako’’ti (mahāva. aṭṭha. 109).",
  "tika-vin11t17:109_0": "Yassa upakkamena bījāni apanītāni, ayaṁ opakkamikapaṇḍako.",
  "tika-vin11t17:109_1": "Yassa paresaṁ aṅgajātaṁ mukhena gahetvā asucinā āsittassa pariḷāho vūpasammati, ayaṁ āsittapaṇḍako.",
  "tika-vin11t17:109_2": "Usūyakoti yassa paresaṁ ajjhācāraṁ passato usūyāya uppannāya pariḷāho vūpasammati, ayaṁ usūyapaṇḍako.",
  "tika-vin11t17:109_3": "Yo paṭisandhiyaṁyeva abhāvako uppanno, ayaṁ napuṁsakapaṇḍako.",
  "tika-vin11t17:110_0": "2521.Tesūti tesu pañcasu paṇḍakesu.",
  "tika-vin11t17:110_1": "‘‘Pakkhapaṇḍakassa yasmiṁpakkhe paṇḍako hoti,",
  "tika-vin11t17:110_2": "tasmiṁyevassa pakkhe pabbajjā vāritā’’ti (mahāva. aṭṭha.",
  "tika-vin11t17:110_3": "109) kurundiyaṁ vuttattā ‘‘tiṇṇaṁ nivāritā’’ti idaṁ tassa paṇḍakassa paṇḍakapakkhaṁ sandhāya vuttanti gahetabbaṁ.",
  "tika-vin11t17:111_0": "2522.‘‘Nāsetabbo’’ti idaṁ liṅganāsanaṁ sandhāya vuttaṁ.",
  "tika-vin11t17:111_1": "Yathāha ‘‘sopi liṅganāsaneneva nāsetabbo’’ti (mahāva. aṭṭha. 109).",
  "tika-vin11t17:111_2": "Esa nayo uparipi īdisesu ṭhānesu.",
  "tika-vin11t17:112_0": "Paṇḍakakathāvaṇṇanā.",
  "tika-vin11t17:113_0": "2523. Thenetīti theno,",
  "tika-vin11t17:113_1": "liṅgassa pabbajitavesassa theno liṅgatheno.",
  "tika-vin11t17:113_2": "Saṁvāsassa bhikkhuvassagaṇanādikassa theno saṁvāsatheno.",
  "tika-vin11t17:113_3": "Tadubhayassa cāti tassa liṅgassa,",
  "tika-vin11t17:113_4": "saṁvāsassa ca ubhayassa thenoti sambandho.",
  "tika-vin11t17:113_5": "Esa tividhopi theyyasaṁvāsako nāma pavuccatīti yojanā.",
  "tika-vin11t17:114_0": "2524-6.Tattha tesu tīsu theyyasaṁvāsakesu yo sayameva pabbajitvā bhikkhuvassāni na gaṇhati,",
  "tika-vin11t17:114_1": "yathāvuḍḍhaṁ vandanampi neva gaṇhati,",
  "tika-vin11t17:114_2": "api-saddena āsanena neva paṭibāhati uposathapavāraṇādīsu neva sandissatīti saṅgaṇhanato tadubhayampi na karoti,",
  "tika-vin11t17:114_3": "ayaṁ liṅgamattassa pabbajitavesamattassa thenato corikāya gahaṇato liṅgattheno siyāti yojanā.",
  "tika-vin11t17:115_0": "Yo ca pabbajito hutvā bhikkhuvassāni gaṇhati,",
  "tika-vin11t17:115_1": "so yathāvuḍḍhavandanādikaṁ saṁvāsaṁ sādiyantova saṁvāsatthenako matoti yojanā.",
  "tika-vin11t17:115_2": "Yathāha – ‘‘bhikkhuvassagaṇanādiko hi sabbopi kiriyabhedo imasmiṁ atthe ‘saṁvāso’ti veditabbo’’ti (mahāva. aṭṭha. 110).",
  "tika-vin11t17:116_0": "Vuttanayoyevāti ubhinnaṁ paccekaṁ vuttalakkhaṇameva etassa lakkhaṇanti katvā vuttaṁ.",
  "tika-vin11t17:116_1": "Ayaṁ tividhopi theyyasaṁvāsako anupasampanno na upasampādetabbo, upasampanno nāsetabbo,",
  "tika-vin11t17:116_2": "puna pabbajjaṁ yācantopi na pabbājetabbo.",
  "tika-vin11t17:116_3": "Byatirekamukhena theyyasaṁvāsalakkhaṇaṁ niyametuṁ aṭṭhakathāya (mahāva. aṭṭha.",
  "tika-vin11t17:116_4": "110) vuttagāthādvayaṁ udāharanto āha ‘‘yathāha cā’’ti.",
  "tika-vin11t17:116_5": "Yathā aṭṭhakathācariyo rājadubbhikkhādigāthādvayamāha,",
  "tika-vin11t17:116_6": "tathāyamattho byatirekato veditabboti adhippāyo.",
  "tika-vin11t17:117_0": "2527-8.Rājadubbhikkhakantāra-rogaveribhayehi vāti ettha bhaya-saddo paccekaṁ yojetabbo ‘‘rājabhayena dubbhikkhabhayenā’’tiādinā.",
  "tika-vin11t17:117_1": "Cīvarāharaṇatthaṁ vāti attanā pariccattacīvaraṁ puna vihāraṁ āharaṇatthāya. Idha imasmiṁ sāsane. Saṁvāsaṁ nādhivāseti,",
  "tika-vin11t17:117_2": "yāva so suddhamānasoti rājabhayādīhi gahitaliṅgatāya so suddhamānaso yāva saṁvāsaṁ nādhivāsetīti attho.",
  "tika-vin11t17:118_0": "Yo hi rājabhayādīhi vinā kevalaṁ bhikkhū vañcetvā tehi saddhiṁ vasitukāmatāya liṅgaṁ gaṇhāti,",
  "tika-vin11t17:118_1": "so asuddhacittatāya liṅgaggahaṇeneva theyyasaṁvāsako nāma hoti.",
  "tika-vin11t17:118_2": "Ayaṁ pana tādisena asuddhacittena bhikkhū vañcetukāmatāya abhāvato yāva saṁvāsaṁ nādhivāseti,",
  "tika-vin11t17:118_3": "tāva theyyasaṁvāsako nāma na hoti.",
  "tika-vin11t17:118_4": "Teneva ‘‘rājabhayādīhi gahitaliṅgānaṁ ‘gihī maṁ samaṇoti jānantū’ti vañcanācitte satipi bhikkhūnaṁ vañcetukāmatāya abhāvā doso na jāto’’ti tīsupi gaṇṭhipadesu vuttaṁ.",
  "tika-vin11t17:119_0": "Keci pana ‘‘vūpasantabhayatā idha suddhacittatā’’ti vadanti,",
  "tika-vin11t17:119_1": "evañca sati so vūpasantabhayo yāva saṁvāsaṁ nādhivāseti,",
  "tika-vin11t17:119_2": "tāva theyyasaṁvāsako nāma na hotīti ayamattho viññāyati.",
  "tika-vin11t17:119_3": "Imasmiñca atthe viññāyamāne avūpasantabhayassa saṁvāsasādiyanepi theyyasaṁvāsakatā na hotīti āpajjeyya,",
  "tika-vin11t17:119_4": "na ca aṭṭhakathāyaṁ avūpasantabhayassa saṁvāsasādiyane atheyyasaṁvāsakatā dassitā.",
  "tika-vin11t17:119_5": "‘‘Sabbapāsaṇḍiyabhattāni bhuñjanto’’ti ca iminā avūpasantabhayenāpi saṁvāsaṁ asādiyanteneva vasitabbanti dīpeti.",
  "tika-vin11t17:119_6": "Teneva tīsupi gaṇṭhipadesu vuttaṁ ‘‘yasmā vihāraṁ āgantvā saṅghikaṁ gaṇhantassa saṁvāsaṁ pariharituṁ dukkaraṁ,",
  "tika-vin11t17:119_7": "tasmā ‘sabbapāsaṇḍiyabhattāni bhuñjanto’ti idaṁ vutta’’nti.",
  "tika-vin11t17:119_8": "Tasmā rājabhayādīhi gahitaliṅgatā cettha suddhacittatāti gahetabbaṁ.",
  "tika-vin11t17:120_0": "Tāva esa theyyasaṁvāsako nāma na vuccatīti yojanā. Ayamettha saṅkhepo,",
  "tika-vin11t17:120_1": "vitthāro pana ‘‘tatrāyaṁ vitthāranayo’’ti aṭṭhakathāyaṁ (mahāva. aṭṭha. 110) āgatanayena veditabbo.",
  "tika-vin11t17:121_0": "Theyyasaṁvāsakakathāvaṇṇanā.",
  "tika-vin11t17:122_0": "2529-30.",
  "tika-vin11t17:122_1": "Yo upasampanno bhikkhu ‘‘ahaṁ titthiyo bhavissa’’nti saliṅgeneva attano bhikkhuveseneva titthiyānaṁ upassayaṁ yāti ceti sambandho.",
  "tika-vin11t17:122_2": "Titthiyesu pakkantako paviṭṭho titthiyapakkantako.",
  "tika-vin11t17:122_3": "Tesaṁ liṅge nissiteti tesaṁ titthiyānaṁ vese gahite.",
  "tika-vin11t17:123_0": "2531.",
  "tika-vin11t17:123_1": "‘‘Ahaṁ titthiyo bhavissa’’nti kusacīrādikaṁ yo sayameva nivāseti,",
  "tika-vin11t17:123_2": "sopi pakkantako titthiyapakkantako siyāti yojanā.",
  "tika-vin11t17:124_0": "2532-4.",
  "tika-vin11t17:124_1": "Naggo tesaṁ ājīvakādīnaṁ upassayaṁ gantvāti yojanā.",
  "tika-vin11t17:124_2": "Kese luñcāpetīti attano kese luñcāpeti.",
  "tika-vin11t17:124_3": "Tesaṁ vatāni ādiyati vāti yojanā.",
  "tika-vin11t17:124_4": "Vatāni ādiyatīti ukkuṭikappadhānādīni vā vatāni ādiyati.",
  "tika-vin11t17:124_5": "Tesaṁ titthiyānaṁ morapiñchādikaṁ liṅgaṁ saññāṇaṁ sace gaṇhāti vā tesaṁ pabbajjaṁ,",
  "tika-vin11t17:124_6": "laddhimeva vā sārato vā eti upagacchati vāti yojanā.",
  "tika-vin11t17:124_7": "‘‘Ayaṁ pabbajjā seṭṭhāti seṭṭhabhāvaṁ vā upagacchatī’’ti (mahāva. aṭṭha.",
  "tika-vin11t17:124_8": "110 titthiyapakkantakakathā) aṭṭhakathāyaṁ vuttaṁ.",
  "tika-vin11t17:124_9": "Esa titthiyapakkantako hoti eva,",
  "tika-vin11t17:124_10": "na pana vimuccati titthiyapakkantabhāvato.",
  "tika-vin11t17:124_11": "Naggassa gacchatoti ‘‘ājīvako bhavissa’’nti kāsāyādīni anādāya naggassa ājīvakānaṁ upasaṁgacchato.",
  "tika-vin11t17:125_0": "2535.Theyyasaṁvāsakoanupasampannavasena vutto, no upasampannavasena.",
  "tika-vin11t17:125_1": "Iminā ‘‘upasampanno bhikkhu kūṭavassaṁ gaṇhantopi assamaṇo na hoti.",
  "tika-vin11t17:125_2": "Liṅge saussāho pārājikaṁ āpajjitvā bhikkhuvassādīni gaṇentopi theyyasaṁvāsako na hotī’’ti aṭṭhakathāgatavinicchayaṁ dīpeti. Tathā vuttoti yojanā.",
  "tika-vin11t17:125_3": "‘‘Upasampannabhikkhunā’’ti iminā anupasampannaṁ nivatteti.",
  "tika-vin11t17:125_4": "Tena ca ‘‘sāmaṇero saliṅgena titthāyatanaṁ gatopi puna pabbajjañca upasampadañca labhatī’’ti kurundaṭṭhakathāgatavinicchayaṁ dasseti.",
  "tika-vin11t17:126_0": "Titthiyapakkantakassa kiṁ kātabbanti? Na pabbājetabbo,",
  "tika-vin11t17:126_1": "pabbājitopi na upasampādetabbo,",
  "tika-vin11t17:126_2": "upasampādito ca kāsāyāni apanetvā setakāni datvā gihibhāvaṁ upanetabbo.",
  "tika-vin11t17:126_3": "Ayamattho ca ‘‘titthiyapakkantako bhikkhave anupasampanno na upasampādetabbo,",
  "tika-vin11t17:126_4": "upasampanno nāsetabbo’’ti (mahāva.",
  "tika-vin11t17:126_5": "110) pāḷito ca ‘‘so na kevalaṁ na upasampādetabbo,",
  "tika-vin11t17:126_6": "atha kho na pabbājetabbopī’’ti (mahāva. aṭṭha.",
  "tika-vin11t17:126_7": "110 titthiyapakkantakakathā) aṭṭhakathāvacanato ca veditabbo.",
  "tika-vin11t17:127_0": "Titthiyapakkantakakathāvaṇṇanā.",
  "tika-vin11t17:128_0": "2536.Idhāti imasmiṁ pabbajjūpasampadādhikāre.",
  "tika-vin11t17:128_1": "Manussajātikato aññassa tiracchānagateyeva antogadhattaṁ dassetumāha ‘‘yakkho sakkopi vā’’ti.",
  "tika-vin11t17:128_2": "Tiracchānagato vuttoti ettha iti-saddo luttaniddiṭṭho. ‘‘Tiracchānagato, bhikkhave,",
  "tika-vin11t17:128_3": "anupasampanno na upasampādetabbo,",
  "tika-vin11t17:128_4": "upasampanno nāsetabbo’’ti (mahāva.",
  "tika-vin11t17:128_5": "111) vacanato pabbajjāpi upalakkhaṇato nivāritāyevāti katvā vuttaṁ ‘‘pabbājetuṁ na vaṭṭatī’’ti.",
  "tika-vin11t17:128_6": "Tena tiracchānagato ca bhagavato adhippāyaññūhi aṭṭhakathācariyehi na pabbājetabboti (mahāva. aṭṭha. 111) vuttaṁ.",
  "tika-vin11t17:129_0": "Tiracchānakathāvaṇṇanā.",
  "tika-vin11t17:130_0": "2537.Pañcānantarike poseti mātughātako, pitughātako, arahantaghātako, lohituppādako,",
  "tika-vin11t17:130_1": "saṅghabhedakoti ānantariyakammehi samannāgate pañca puggale.",
  "tika-vin11t17:131_0": "Tattha mātughātako (mahāva. aṭṭha.",
  "tika-vin11t17:131_1": "112) nāma yena manussitthibhūtā janikā mātā sayampi manussajātikeneva satā sañcicca jīvitā voropitā,",
  "tika-vin11t17:131_2": "ayaṁ ānantariyena mātughātakakammena mātughātako,",
  "tika-vin11t17:131_3": "etassa pabbajjā ca upasampadā ca paṭikkhittā.",
  "tika-vin11t17:131_4": "Yena pana manussitthibhūtāpi ajanikā posāvanikamātā vā cūḷamātā vā mahāmātā vā janikāpi vā namanussitthibhūtā mātāghātitā, tassa pabbajjā na vāritā, na ca ānantariyo hoti.",
  "tika-vin11t17:131_5": "Yena sayaṁ tiracchānabhūtena manussitthibhūtā mātā ghātitā, sopi ānantariyo na hoti,",
  "tika-vin11t17:131_6": "tiracchānagatattā panassa pabbajjā paṭikkhittāva. Pitughātakepi eseva nayo. Sacepi hi vesiyā putto hoti,",
  "tika-vin11t17:131_7": "‘‘ayaṁ me pitā’’ti na jānāti, yassa sambhavena nibbatto, so ce anena ghātito,",
  "tika-vin11t17:131_8": "‘‘pitughātako’’tveva saṅkhyaṁ gacchati, ānantariyañca phusati.",
  "tika-vin11t17:132_0": "Arahantaghātakopi manussaarahantavaseneva veditabbo.",
  "tika-vin11t17:132_1": "Manussajātiyañhi antamaso apabbajitampi khīṇāsavaṁ dārakaṁ vā dārikaṁ vā sañcicca jīvitā voropento arahantaghātakova hoti, ānantariyañca phusati, pabbajjā cassa vāritā.",
  "tika-vin11t17:132_2": "Amanussajātikaṁ pana arahantaṁ,",
  "tika-vin11t17:132_3": "manussajātikaṁ vā avasesaṁ ariyapuggalaṁ ghātetvā ānantariyo na hoti, pabbajjāpissa na vāritā, kammaṁ pana balavaṁ hoti.",
  "tika-vin11t17:132_4": "Tiracchāno manussaarahantampi ghātetvā ānantariyo na hoti, kammaṁ pana bhāriyaṁ.",
  "tika-vin11t17:133_0": "Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanakamattampi lohitaṁ uppādeti, ayaṁ lohituppādako nāma,",
  "tika-vin11t17:133_1": "etassa pabbajjā ca upasampadā ca vāritā.",
  "tika-vin11t17:133_2": "Yo pana rogavūpasamanatthaṁ jīvako viya satthena phāletvā pūtimaṁsañca lohitañca nīharitvā phāsuṁ karoti, bahuṁ so puññaṁ pasavati.",
  "tika-vin11t17:134_0": "Yo devadatto viya sāsanaṁ uddhammaṁ ubbinayaṁ katvā catunnaṁ kammānaṁ aññataravasena saṅghaṁ bhindati, ayaṁ saṅghabhedako nāma,",
  "tika-vin11t17:134_1": "etassa pabbajjā ca upasampadā ca vāritā. ‘‘Mātughātako, bhikkhave,",
  "tika-vin11t17:134_2": "anupasampanno na upasampādetabbo,",
  "tika-vin11t17:134_3": "upasampanno nāsetabbo’’tiādikāya (mahāva.",
  "tika-vin11t17:134_4": "112) pāḷiyā upasampadāpaṭikkhepo pabbajjāpaṭikkhepassa upalakkhaṇanti āha ‘‘pabbājentassa dukkaṭa’’nti.",
  "tika-vin11t17:135_0": "Ubhatobyañjanañceva bhikkhunidūsakañca tathā pabbājentassa dukkaṭanti sambandho.",
  "tika-vin11t17:135_1": "Ubhatobyañjananti ka-kāralopena niddeso.",
  "tika-vin11t17:135_2": "Itthinimittuppādanakammato ca purisanimittuppādanakammato ca ubhato byañjanamassa atthīti ubhatobyañjanako.",
  "tika-vin11t17:135_3": "So duvidho hoti itthiubhatobyañjanako, purisaubhatobyañjanakoti.",
  "tika-vin11t17:136_0": "Tattha itthiubhatobyañjanakassa (mahāva. aṭṭha.",
  "tika-vin11t17:136_1": "116) itthinimittaṁ pākaṭaṁ hoti, purisanimittaṁ paṭicchannaṁ.",
  "tika-vin11t17:136_2": "Purisaubhatobyañjanakassa purisanimittaṁ pākaṭaṁ hoti, itthinimittaṁ paṭicchannaṁ.",
  "tika-vin11t17:136_3": "Itthiubhatobyañjanakassa itthīsu purisattaṁ karontassa itthinimittaṁ paṭicchannaṁ hoti, purisanimittaṁ pākaṭaṁ hoti.",
  "tika-vin11t17:136_4": "Purisaubhatobyañjanakassa purisānaṁ itthibhāvaṁ upagacchantassa purisanimittaṁ paṭicchannaṁ hoti, itthinimittaṁ pākaṭaṁ hoti.",
  "tika-vin11t17:136_5": "Itthiubhatobyañjanako sayañca gabbhaṁ gaṇhāti, parañca gabbhaṁ gaṇhāpeti.",
  "tika-vin11t17:136_6": "Purisaubhatobyañjanako sayaṁ na gaṇhāti,",
  "tika-vin11t17:136_7": "paraṁ gaṇhāpetīti idametesaṁ nānākaraṇaṁ.",
  "tika-vin11t17:136_8": "Imassa pana duvidhassāpi ubhatobyañjanakassaneva pabbajjā atthi,",
  "tika-vin11t17:136_9": "na upasampadāti idamidha sanniṭṭhānaṁ veditabbaṁ.",
  "tika-vin11t17:137_0": "Yo pakatattaṁ bhikkhuniṁ (mahāva. aṭṭha.",
  "tika-vin11t17:137_1": "115) tiṇṇaṁ maggānaṁ aññatarasmiṁ dūseti, ayaṁ bhikkhunidūsako nāma,",
  "tika-vin11t17:137_2": "etassa pabbajjā ca upasampadā ca vāritā.",
  "tika-vin11t17:137_3": "Yo pana kāyasaṁsaggena sīlavināsaṁ pāpeti,",
  "tika-vin11t17:137_4": "tassa pabbajjā ca upasampadā ca na vāritā.",
  "tika-vin11t17:137_5": "Balakkārena pana odātavatthavasanaṁ katvā anicchamānaṁyeva dūsentopi bhikkhunidūsakoyeva.",
  "tika-vin11t17:137_6": "Balakkārena pana odātavatthavasanaṁ katvā icchamānaṁ dūsento bhikkhunidūsako na hoti. Kasmā?",
  "tika-vin11t17:137_7": "Yasmā gihibhāve sampaṭicchitamatteyeva sā abhikkhunī hoti.",
  "tika-vin11t17:137_8": "Sakiṁ sīlavipannaṁ pana pacchā dūsento neva bhikkhunidūsako hoti,",
  "tika-vin11t17:137_9": "pabbajjampi upasampadampi labhati.",
  "tika-vin11t17:138_0": "2538.",
  "tika-vin11t17:138_1": "Pāḷiaṭṭhakathāvimuttaṁ ācariyaparamparābhatavinicchayaṁ dassetumāha ‘‘ekato’’tiādi.",
  "tika-vin11t17:138_2": "‘‘Ekato’’ti iminā bhikkhusaṅghassāpi gahaṇaṁ bhaveyyāti taṁ parivajjetuṁ ‘‘bhikkhunīnaṁ tu santike’’ti vuttaṁ.",
  "tika-vin11t17:138_3": "Etena taṁdūsakassa bhabbataṁ dīpeti.",
  "tika-vin11t17:138_4": "So neva bhikkhunidūsako siyā,",
  "tika-vin11t17:138_5": "‘‘upasampadaṁ labhateva ca pabbajjaṁ,",
  "tika-vin11t17:138_6": "sā ca neva parājitā’’ti idaṁ dutiyagāthāya idhānetvā yojetabbaṁ.",
  "tika-vin11t17:138_7": "Kevalaṁ bhikkhunisaṅghe upasampannā nāma na hotīti adhippāyeneva vuttaṁ.",
  "tika-vin11t17:138_8": "‘‘Sā ca neva parājitā’’ti iminā tassā ca puna pabbajjūpasampadāya bhabbataṁ dīpeti.",
  "tika-vin11t17:138_9": "Ayamattho aṭṭhakathāgaṇṭhipadepi vuttoyeva ‘‘bhikkhunīnaṁ vasena ekatoupasampannaṁ dūsetvā bhikkhunidūsako na hoti, pabbajjādīni labhati,",
  "tika-vin11t17:138_10": "sā ca pārājikā na hotīti vinicchayo’’ti.",
  "tika-vin11t17:139_0": "2539.",
  "tika-vin11t17:139_1": "‘‘Sikkhamānāsāmaṇerīsu ca vippaṭipajjanto neva bhikkhunidūsako hoti,",
  "tika-vin11t17:139_2": "pabbajjampi upasampadampi labhatī’’ti (mahāva. aṭṭha.",
  "tika-vin11t17:139_3": "115) aṭṭhakathāgatavinicchayaṁ dassetumāha ‘‘sace anupasampannadūsako’’ti.",
  "tika-vin11t17:139_4": "‘‘Upasampadaṁ labhateva ca pabbajja’’nti idaṁ yathāṭhānepi yojetabbaṁ.",
  "tika-vin11t17:139_5": "Sā ca neva parājitāti idaṁ pana aṭṭhakathāya anāgatattā ca anupasampannāya upasampannavikappābhāvā ca na yojetabbaṁ.",
  "tika-vin11t17:139_6": "Asati hi upasampannavikappe parājitavikappāsaṅgaho paṭisedho niratthakoti sā pabbajjūpasampadānaṁ bhabbāyevāti daṭṭhabbā.",
  "tika-vin11t17:139_7": "Ime pana paṇḍakādayo ekādasa puggalā ‘‘paṇḍako, bhikkhave,",
  "tika-vin11t17:139_8": "anupasampanno na upasampādetabbo,",
  "tika-vin11t17:139_9": "upasampanno nāsetabbo’’tiādivacanato (mahāva. 109) abhabbāyeva,",
  "tika-vin11t17:139_10": "nesaṁ pabbajjā ca upasampadā ca na ruhati, tasmā na pabbājetabbā. Jānitvā pabbājento,",
  "tika-vin11t17:139_11": "upasampādento ca dukkaṭaṁ āpajjati. Ajānitvāpi pabbājitā,",
  "tika-vin11t17:139_12": "upasampāditā ca jānitvā liṅganāsanāya nāsetabbā.",
  "tika-vin11t17:140_0": "Ekādasaabhabbapuggalakathāvaṇṇanā.",
  "tika-vin11t17:141_0": "2540.Nūpasampādanīyovāti na upasampādetabbova.",
  "tika-vin11t17:141_1": "Anupajjhāyakoti asannihitaupajjhāyo vā aggahitaupajjhāyaggahaṇo vā.",
  "tika-vin11t17:141_2": "Karototi anupajjhāyakaṁ upasampādayato.",
  "tika-vin11t17:141_3": "Dukkaṭaṁ hotīti ācariyassa ca gaṇassa ca dukkaṭāpatti hoti.",
  "tika-vin11t17:141_4": "Na kuppati sace katanti sace anupajjhāyakassa upasampadākammaṁ kataṁ bhaveyya,",
  "tika-vin11t17:141_5": "taṁ na kuppati samaggena saṅghena akuppena ṭhānārahena katattā.",
  "tika-vin11t17:142_0": "2541.Eketi abhayagirivāsino.",
  "tika-vin11t17:142_1": "‘‘Na gahetabbamevā’’ti aṭṭhakathāya daḷhaṁ vuttattā vuttaṁ. Taṁ vacanaṁ.",
  "tika-vin11t17:142_2": "Ettha ca upajjhāye asannihitepi upajjhāyaggahaṇe akatepi kammavācāyaṁ pana upajjhāyakittanaṁ kataṁyevāti daṭṭhabbaṁ.",
  "tika-vin11t17:142_3": "Aññathā ‘‘puggalaṁ na parāmasatī’’ti vuttāya kammavipattiyā sambhavato kammaṁ kuppeyya.",
  "tika-vin11t17:142_4": "Teneva ‘‘upajjhāyaṁ akittetvā’’ti avatvā ‘‘upajjhaṁ aggāhāpetvā’’ti (mahāva. aṭṭha. 117) aṭṭhakathāyaṁ vuttaṁ.",
  "tika-vin11t17:142_5": "Yathā ca aparipuṇṇapattacīvarassa upasampadākāle kammavācāyaṁ ‘‘paripuṇṇassa pattacīvara’’nti asantaṁ vatthuṁ kittetvā kammavācāya katāyapi upasampadā ruhati,",
  "tika-vin11t17:142_6": "evaṁ ‘‘ayaṁ buddharakkhito āyasmato dhammarakkhitassa upasampadāpekkho’’ti asantaṁ puggalaṁ kittetvā kevalaṁ santapadanīhārena kammavācāya katāya upasampadā ruhatiyevāti daṭṭhabbaṁ.",
  "tika-vin11t17:142_7": "Tenevāha ‘‘na kuppati sace kata’’nti. ‘‘Na, bhikkhave,",
  "tika-vin11t17:142_8": "anupajjhāyako upasampādetabbo, yo upasampādeyya,",
  "tika-vin11t17:142_9": "āpatti dukkaṭassā’’ti (mahāva.",
  "tika-vin11t17:142_10": "117) ettakameva vatvā ‘‘so ca puggalo anupasampanno’’ti avuttattā,",
  "tika-vin11t17:142_11": "kammavipattilakkhaṇassa ca asambhavato ‘‘na gahetabbameva ta’’nti vuttaṁ.",
  "tika-vin11t17:143_0": "Sesesu sabbatthapīti saṅghagaṇapaṇḍakatheyyasaṁvāsakatitthiyapakkantakatiracchānagatamātupituarahantaghātakabhikkhunidūsakasaṅghabhedakalohituppādakaubhatobyañjanakasaṅkhātehi upajjhāyehi upasampāditesu sabbesu terasasu vikappesu. Vuttañhi bhagavatā ‘‘na, bhikkhave,",
  "tika-vin11t17:143_1": "saṅghena upajjhāyena upasampādetabbo, yo upasampādeyya, āpatti dukkaṭassā’’tiādi.",
  "tika-vin11t17:143_2": "Na kevalaṁ etesuyeva terasasu,",
  "tika-vin11t17:143_3": "atha ‘‘apattakaacīvarakaacīvarapattakayācitakapattayācitakacīvarayācitakapattacīvarakā’’ti etesu chasu vikappesu ayaṁ nayo yojetabboti.",
  "tika-vin11t17:143_4": "Sesa-ggahaṇena etesampi saṅgaho. Vuttañhetaṁ bhagavatā ‘‘na, bhikkhave, apattako upasampādetabbo, yo upasampādeyya,",
  "tika-vin11t17:143_5": "āpatti dukkaṭassā’’tiādi (mahāva. 118).",
  "tika-vin11t17:143_6": "Ayaṁ nayoti ‘‘na kuppati sace kata’’nti vuttanayo.",
  "tika-vin11t17:144_0": "2542.Pañcavīsatīti catuvīsati pārājikā,",
  "tika-vin11t17:144_1": "ūnavīsativasso cāti pañcavīsati. Vuttañhi ‘‘na, bhikkhave,",
  "tika-vin11t17:144_2": "jānaṁ ūnavīsativasso puggalo upasampādetabbo. Yo upasampādeyya,",
  "tika-vin11t17:144_3": "yathādhammo kāretabbo’’ti (mahāva. 99).",
  "tika-vin11t17:144_4": "Osāroti upasampadāsaṅkhāto osāro.",
  "tika-vin11t17:144_5": "Teneva campeyyakkhandhake ‘‘tañce saṅgho osāreti,",
  "tika-vin11t17:144_6": "ekacco sosārito’’tiādipāṭhassa (mahāva.",
  "tika-vin11t17:144_7": "396) aṭṭhakathāyaṁ ‘‘osāretīti upasampadākammavasena pavesetī’’ti (mahāva. aṭṭha. 396) vuttaṁ.",
  "tika-vin11t17:144_8": "‘‘Nāsanāraho’’ti iminā ‘‘paṇḍako, bhikkhave,",
  "tika-vin11t17:144_9": "anupasampanno na upasampādetabbo’’tiādivacanato (mahāva.",
  "tika-vin11t17:144_10": "109) upasampāditassāpi setakāni datvā gihibhāvaṁ pāpetabbataṁ dīpeti.",
  "tika-vin11t17:145_0": "2543.Hatthacchinnādibāttiṁsāti campeyyakkhandhake –",
  "tika-vin11t17:146_0": "‘‘Hatthacchinno, bhikkhave, appatto osāraṇaṁ, tañce saṅgho osāreti, sosārito.",
  "tika-vin11t17:146_1": "Pādacchinno…pe… hatthapādacchinno… kaṇṇacchinno… nāsacchinno… kaṇṇanāsacchinno… aṅgulicchinno… aḷacchinno… kaṇḍaracchinno… phaṇahatthako… khujjo… vāmano… galagaṇḍī… lakkhaṇāhato… kasāhato… likhitako… sīpadiko… pāparogī… parisadūsako… kāṇo… kuṇī… khañjo… pakkhahato… chinniriyāpatho… jarādubbalo… andho… mūgo… padhiro… andhamūgo… andhapadhiro… mūgapadhiro… andhamūgapadhiro, bhikkhave, appatto osāraṇaṁ, tañce saṅgho osāreti, sosārito’’ti (mahāva. 396) bāttiṁsa.",
  "tika-vin11t17:147_0": "Kuṭṭhiādi ca terasāti mahākhandhake āgatā –",
  "tika-vin11t17:148_0": "‘‘Kuṭṭhiṁ gaṇḍiṁ kilāsiñca, sosiñca apamārikaṁ;",
  "tika-vin11t17:149_0": "Tathā rājabhaṭaṁ coraṁ, likhitaṁ kārabhedakaṁ.",
  "tika-vin11t17:150_0": "‘‘Kasāhataṁ narañceva, purisaṁ lakkhaṇāhataṁ;",
  "tika-vin11t17:151_0": "Iṇāyikañca dāsañca, pabbājentassa dukkaṭa’’nti. –",
  "tika-vin11t17:152_0": "Yathāvuttā terasa.",
  "tika-vin11t17:153_0": "Evamete pañcacattālīsa vuttā.",
  "tika-vin11t17:153_1": "Tesu kasāhatalakkhaṇāhatalikhitakānaṁ tiṇṇaṁ ubhayattha āgatattā aggahitaggahaṇena dvācattālīseva daṭṭhabbā.",
  "tika-vin11t17:154_0": "‘‘Hatthacchinnādibāttiṁsa ,",
  "tika-vin11t17:154_1": "kuṭṭhiādi ca terasā’’ti ye puggalā vuttā, tesaṁ.",
  "tika-vin11t17:154_2": "Osāro appattoti upasampadāananurūpāti attho.",
  "tika-vin11t17:154_3": "Kato ceti akattabbabhāvamasallakkhantehi bhikkhūhi yadi upasampadāsaṅkhāto osāro kato bhaveyya. Rūhatīti sijjhati,",
  "tika-vin11t17:154_4": "te puggalā upasampannāyevāti adhippāyo.",
  "tika-vin11t17:154_5": "Ācariyādayo pana āpattiṁ āpajjanti.",
  "tika-vin11t17:154_6": "Yathāha campeyyakkhandhakaṭṭhakathāyaṁ – ‘‘hatthacchinnādayo pana dvattiṁsa suosāritā,",
  "tika-vin11t17:154_7": "upasampāditā upasampannāva honti, na te labbhā kiñci vattuṁ. Ācariyupajjhāyā,",
  "tika-vin11t17:154_8": "pana kārakasaṅgho ca sātisārā,",
  "tika-vin11t17:154_9": "na koci āpattito muccatī’’ti (mahāva. aṭṭha. 396).",
  "tika-vin11t17:155_0": "2544-5. ‘‘Anujānāmi, bhikkhave, dve tayo ekānussāvane kātuṁ,",
  "tika-vin11t17:155_1": "tañca kho ekena upajjhāyenā’’ti (mahāva.",
  "tika-vin11t17:155_2": "123) vacanato sace tayo ācariyā ekasīmāyaṁ nisinnā ekassa upajjhāyassa nāmaṁ gahetvā tiṇṇaṁ upasampadāpekkhānaṁ visuṁ visuṁyeva kammavācaṁ ekakkhaṇe vatvā tayo upasampādenti,",
  "tika-vin11t17:155_3": "vaṭṭatīti dassetumāha ‘‘ekūpajjhāyako hotī’’tiādi.",
  "tika-vin11t17:156_0": "‘‘Tayo’’ti idaṁ aṭṭhuppattiyaṁ ‘‘sambahulānaṁ therāna’’nti (mahāva. 123) āgatattā vuttaṁ. Ekatoti ekakkhaṇe. Anusāvananti kammavācaṁ. Osāretvāti vatvā. Kammanti upasampadākammaṁ. Na ca kuppatīti na vipajjati.",
  "tika-vin11t17:156_1": "Kappatīti avipajjanato evaṁ kātuṁ vaṭṭati.",
  "tika-vin11t17:157_0": "2546-7. ‘‘Anujānāmi, bhikkhave,",
  "tika-vin11t17:157_1": "dve tayo ekānussāvane kātu’’nti (mahāva.",
  "tika-vin11t17:157_2": "123) vacanato sace eko ācariyo ‘‘buddharakkhito ca dhammarakkhito ca saṅgharakkhito ca āyasmato sāriputtassa upasampadāpekkho’’ti upasampadāpekkhānaṁ paccekaṁ nāmaṁ gahetvā kammavācaṁ vatvā dve tayopi upasampādeti,",
  "tika-vin11t17:157_3": "vaṭṭatīti dassetumāha ‘‘ekūpajjhāyako hotī’’tiādi.",
  "tika-vin11t17:158_0": "Upasampadaṁ apekkhantīti ‘‘upasampadāpekkhā’’ti upasampajjanakā vuccanti.",
  "tika-vin11t17:158_1": "Tesaṁ nāmanti tesaṁ upasampajjantānañceva upajjhāyānañca nāmaṁ. Anupubbena sāvetvāti yojanā,",
  "tika-vin11t17:158_2": "‘‘buddharakkhito’’tiādinā yathāvuttanayena kammavācāyaṁ sakaṭṭhāne vatvā sāvetvāti vuttaṁ hoti. Tenāti ekena ācariyena.",
  "tika-vin11t17:158_3": "Ekatoti dve tayo jane ekato katvā.",
  "tika-vin11t17:158_4": "Anusāvetvāti kammavācaṁ vatvā. Kataṁ upasampadākammaṁ.",
  "tika-vin11t17:159_0": "2548.Aññamaññānusāvetvāti aññamaññassa nāmaṁ anusāvetvā, gahetvāti attho,",
  "tika-vin11t17:159_1": "aññamaññassa nāmaṁ gahetvā kammavācaṁ vatvāti vuttaṁ hoti.",
  "tika-vin11t17:160_0": "2549.",
  "tika-vin11t17:160_1": "Taṁ vidhiṁ dassetumāha ‘‘sumano’’tiādi. Sumanoti ācariyo. Tissatherassa upajjhāyassa. Sissakaṁ saddhivihārikaṁ.",
  "tika-vin11t17:160_2": "Anusāvetīti kammavācaṁ sāveti.",
  "tika-vin11t17:160_3": "Tissoti paṭhamaṁ upajjhāyabhūtassa gahaṇaṁ.",
  "tika-vin11t17:160_4": "Sumanatherassāti paṭhamaṁ ācariyattheramāha.",
  "tika-vin11t17:160_5": "Ime dve ekasīmāyaṁ nisīditvā ekakkhaṇe aññamaññassa saddhivihārikānaṁ kammavācaṁ vadantā attano attano saddhivihārikaṁ paṭicca upajjhāyāpi honti,",
  "tika-vin11t17:160_6": "antevāsike paṭicca ācariyāpi honti,",
  "tika-vin11t17:160_7": "aññamaññassa gaṇapūrakā ca hontīti vuttaṁ hoti. Yathāha –",
  "tika-vin11t17:161_0": "‘‘Sace pana nānācariyā nānāupajjhāyā honti,",
  "tika-vin11t17:161_1": "tissatthero sumanattherassa saddhivihārikaṁ,",
  "tika-vin11t17:161_2": "sumanatthero tissattherassa saddhivihārikaṁ anussāveti ,",
  "tika-vin11t17:161_3": "aññamaññañca gaṇapūrakā honti, vaṭṭatī’’ti (mahāva. aṭṭha. 123).",
  "tika-vin11t17:162_0": "2550.Idhāti imasmiṁ upasampadādhikāre.",
  "tika-vin11t17:162_1": "Paṭikkhittāti ‘‘na tveva nānupajjhāyenā’’ti (mahāva. 123) paṭisiddhā.",
  "tika-vin11t17:162_2": "Lokiyehi ādiccaputto manūti yo paṭhamakappiko manussānaṁ ādirājā vuccati,",
  "tika-vin11t17:162_3": "tassa vaṁse jātattā ādicco bandhu etassāti ādiccabandhu, bhagavā, tena.",
  "tika-vin11t17:163_0": "Mahākhandhakakathāvaṇṇanā."
}