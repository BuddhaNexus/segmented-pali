{
  "tika-vin10t7:0_0": "Bhikkhunīvibhaṅgo",
  "tika-vin10t7:1_0": "170.",
  "tika-vin10t7:2_0": " Bhikkhūnaṁ pāṭavatthāya, vinayassa vinicchaye;",
  "tika-vin10t7:3_0": "Bhikkhunīnaṁ vibhaṅgopi, kiñcimattaṁ bhaṇāmahaṁ.",
  "tika-vin10t7:4_0": "171.",
  "tika-vin10t7:5_0": " Avassutassa posassa, bhikkhunīpi avassutā;",
  "tika-vin10t7:6_0": "Nandantī kāyasaṁsaggaṁ, kati āpattiyo phuse;",
  "tika-vin10t7:7_0": "172.",
  "tika-vin10t7:8_0": " Tisso āpattiyo ubbha-jāṇussādhakkhakassa ca;",
  "tika-vin10t7:9_0": "Hoti pārājikaṁ tassā, gahaṇaṁ sādiyantiyā.",
  "tika-vin10t7:10_0": "173.",
  "tika-vin10t7:11_0": " Ubbhakkhakaṁ adhojāṇu-gahaṇaṁ sādiyantiyā;",
  "tika-vin10t7:12_0": "Thullaccayaṁ siyā, kāya-paṭibaddhe tu dukkaṭaṁ.",
  "tika-vin10t7:13_0": "174.",
  "tika-vin10t7:14_0": " Chādentī bhikkhunī vajjaṁ, tisso āpattiyo phuse;",
  "tika-vin10t7:15_0": "Jānaṁ pārājikaṁ dhammaṁ, chādentī sā parājikā.",
  "tika-vin10t7:16_0": "175.",
  "tika-vin10t7:17_0": " Thullaccayaṁ vematikā, paṭicchādeti ce pana;",
  "tika-vin10t7:18_0": "Athācāravipattiṁ ce, paṭicchādeti dukkaṭaṁ.",
  "tika-vin10t7:19_0": "176.",
  "tika-vin10t7:20_0": " Nissajjantī na taṁ laddhiṁ, ukkhittassānuvattikā;",
  "tika-vin10t7:21_0": "Samanubhāsanāyeva, tisso āpattiyo phuse.",
  "tika-vin10t7:22_0": "177.",
  "tika-vin10t7:23_0": " Ñattiyā dukkaṭaṁ, dvīhi, kammavācāhi thullatā;",
  "tika-vin10t7:24_0": "Kammavācāya osāne, pārājikamudīritaṁ.",
  "tika-vin10t7:25_0": "178.",
  "tika-vin10t7:26_0": " Pūrentī aṭṭhamaṁ vatthuṁ, tisso āpattiyo phuse;",
  "tika-vin10t7:27_0": "Purisenidhāgacchāti, vuttāgacchati dukkaṭaṁ.",
  "tika-vin10t7:28_0": "179.",
  "tika-vin10t7:29_0": " Thullaccayaṁ tu posassa, hatthapāsappavesane;",
  "tika-vin10t7:30_0": "Pūrentī aṭṭhamaṁ vatthuṁ, samaṇī sā parājitā.",
  "tika-vin10t7:31_0": "Pārājikakathā.",
  "tika-vin10t7:32_0": "180.",
  "tika-vin10t7:33_0": " Ussayavādikā aṭṭaṁ, karontī tividhaṁ phuse;",
  "tika-vin10t7:34_0": "Ekassārocane tassā, hoti āpatti dukkaṭaṁ.",
  "tika-vin10t7:35_0": "181.",
  "tika-vin10t7:36_0": " Dutiyārocane tassā, thullaccayamudīritaṁ;",
  "tika-vin10t7:37_0": "Aṭṭassa pariyosāne, hoti saṅghādisesatā.",
  "tika-vin10t7:38_0": "182.",
  "tika-vin10t7:39_0": " Corivuṭṭhāpikā vāpi, ñattiyā dukkaṭaṁ phuse;",
  "tika-vin10t7:40_0": "Dvīhi thullaccayaṁ kamma-vācosāne garuṁ siyā.",
  "tika-vin10t7:41_0": "183.",
  "tika-vin10t7:42_0": " Ekā gāmantaraṁ gacche, gamane dukkaṭaṁ siyā;",
  "tika-vin10t7:43_0": "Parikkhepe atikkante, pādena paṭhamena tu.",
  "tika-vin10t7:44_0": "184.",
  "tika-vin10t7:45_0": " Hoti thullaccayāpatti, tassā samaṇiyā pana;",
  "tika-vin10t7:46_0": "Dutiyena atikkante, garuke pana tiṭṭhati.",
  "tika-vin10t7:47_0": "185.",
  "tika-vin10t7:48_0": " Catutthe dutiye vutta-sadisova vinicchayo;",
  "tika-vin10t7:49_0": "Āpattīnaṁ pabhede tu, kāci natthi visesatā.",
  "tika-vin10t7:50_0": "186.",
  "tika-vin10t7:51_0": " Avassutā sayaṁ hutvā, tādisasseva hatthato;",
  "tika-vin10t7:52_0": "Gahetvā pana bhuñjantī, bhojanādīsu kiñcipi.",
  "tika-vin10t7:53_0": "187.",
  "tika-vin10t7:54_0": " Phuse āpattiyo tisso, bhojanādīsu kiñcipi;",
  "tika-vin10t7:55_0": "Paṭiggaṇhantiyā tassā, hoti thullaccayaṁ pana.",
  "tika-vin10t7:56_0": "188.",
  "tika-vin10t7:57_0": " Ajjhohāresu sabbesu, hoti saṅghādisesatā;",
  "tika-vin10t7:58_0": "Udakaṁ dantaponaṁ vā, paṭiggaṇhāti dukkaṭaṁ.",
  "tika-vin10t7:59_0": "189.",
  "tika-vin10t7:60_0": " ‘‘Sahatthena gahetvā tvaṁ, khāda vā bhuñja vā’’tipi;",
  "tika-vin10t7:61_0": "Uyyojentī panevaṁ tu, tisso āpattiyo phuse.",
  "tika-vin10t7:62_0": "190.",
  "tika-vin10t7:63_0": " Dukkaṭaṁ vacane tassā, ‘‘bhuñjissāmī’’ti gaṇhati;",
  "tika-vin10t7:64_0": "Ajjhohāresu sabbesu, tassā thullaccayaṁ siyā.",
  "tika-vin10t7:65_0": "191.",
  "tika-vin10t7:66_0": " Bhojanassa panosāne, hoti saṅghādisesatā;",
  "tika-vin10t7:67_0": "Uyyojeti ca yā tassā, imā tissoti dīpaye.",
  "tika-vin10t7:68_0": "192.",
  "tika-vin10t7:69_0": " Sattame aṭṭhame cāpi, navame dasamepi ca;",
  "tika-vin10t7:70_0": "Corivuṭṭhāpaneneva, samānova vinicchayo.",
  "tika-vin10t7:71_0": "Saṅghādisesakathā.",
  "tika-vin10t7:72_0": "193.",
  "tika-vin10t7:73_0": " Pattasannicayaṁ yiha, karontī bhikkhunī pana;",
  "tika-vin10t7:74_0": "Ekaṁ nissaggiyaṁyeva, phuse pācittiyaṁ tu sā.",
  "tika-vin10t7:75_0": "194.",
  "tika-vin10t7:76_0": " Akālacīvaraṁ kāla-cīvaraṁ bhājāpentiyā;",
  "tika-vin10t7:77_0": "Payoge dukkaṭaṁ vuttaṁ, lābhe nissaggiyaṁ siyā.",
  "tika-vin10t7:78_0": "195.",
  "tika-vin10t7:79_0": " Cīvaraṁ parivattetvā, acchindati sace pana;",
  "tika-vin10t7:80_0": "Payoge dukkaṭaṁ, chinne, tassā nissaggiyaṁ siyā.",
  "tika-vin10t7:81_0": "196.",
  "tika-vin10t7:82_0": " Viññāpetvāva aññaṁ ce, viññāpeti tato paraṁ;",
  "tika-vin10t7:83_0": "Payoge dukkaṭaṁ, viññā-pite nissaggiyaṁ siyā.",
  "tika-vin10t7:84_0": "197.",
  "tika-vin10t7:85_0": " Cetāpetvā hi aññaṁ ce, cetāpeti tato paraṁ;",
  "tika-vin10t7:86_0": "Payoge dukkaṭaṁ, cetā-pite nissaggiyaṁ siyā.",
  "tika-vin10t7:87_0": "198.",
  "tika-vin10t7:88_0": " Evameva ca sesesu, chaṭṭhādīsu ca sattasu;",
  "tika-vin10t7:89_0": "Anantarasamānova, āpattīnaṁ vinicchayo.",
  "tika-vin10t7:90_0": "Nissaggiyakathā.",
  "tika-vin10t7:91_0": "199.",
  "tika-vin10t7:92_0": " Lasuṇaṁ khādati dve ce, dukkaṭaṁ gahaṇe siyā;",
  "tika-vin10t7:93_0": "Ajjhohārapayogesu, pācitti pariyāputā.",
  "tika-vin10t7:94_0": "200.",
  "tika-vin10t7:95_0": " Saṁharāpentiyā lomaṁ, sambādhe dveva honti hi;",
  "tika-vin10t7:96_0": "Payoge dukkaṭaṁ vuttaṁ, hoti pācitti saṁhaṭe.",
  "tika-vin10t7:97_0": "201.",
  "tika-vin10t7:98_0": " Karontī talaghātaṁ tu, dve panāpattiyo phuse;",
  "tika-vin10t7:99_0": "Payoge dukkaṭaṁ hoti, kate pācittiyaṁ siyā.",
  "tika-vin10t7:100_0": "202.",
  "tika-vin10t7:101_0": " Jatunā maṭṭhakaṁ kiñci, sādiyantī duve phuse;",
  "tika-vin10t7:102_0": "Payoge dukkaṭādinne, tassā pācittiyaṁ siyā.",
  "tika-vin10t7:103_0": "203.",
  "tika-vin10t7:104_0": " Pañcamaṁ tu catutthena, samānamiti dīpaye;",
  "tika-vin10t7:105_0": "Āpattīnaṁ vibhāgasmiṁ, viseso natthi kocipi.",
  "tika-vin10t7:106_0": "204.",
  "tika-vin10t7:107_0": " Bhikkhussa bhuñjamānassa, pānīyenupatiṭṭhati;",
  "tika-vin10t7:108_0": "Hatthapāse tu pācitti, hitvā tiṭṭhati dukkaṭaṁ.",
  "tika-vin10t7:109_0": "205.",
  "tika-vin10t7:110_0": " Viññāpetvāmakaṁ dhaññaṁ, ‘‘bhuñjissāmī’’ti gaṇhati;",
  "tika-vin10t7:111_0": "Dukkaṭaṁ hoti pācitti, ajjhohāresu dīpaye.",
  "tika-vin10t7:112_0": "206.",
  "tika-vin10t7:113_0": " Uccārādiṁ tirokuṭṭe, chaḍḍentī dve phuse have;",
  "tika-vin10t7:114_0": "Payoge dukkaṭaṁ vuttaṁ, pācitti chaḍḍite siyā.",
  "tika-vin10t7:115_0": "207.",
  "tika-vin10t7:116_0": " Uccārādicatukkaṁ tu, chaḍḍeti harite sace;",
  "tika-vin10t7:117_0": "Payoge dukkaṭaṁ tassā, pācitti chaḍḍite siyā.",
  "tika-vin10t7:118_0": "208.",
  "tika-vin10t7:119_0": " Naccādiṁ dassanatthāya, sace gacchati dukkaṭaṁ;",
  "tika-vin10t7:120_0": "Passantiyāpi pācitti, tatheva ca suṇantiyā.",
  "tika-vin10t7:121_0": "Lasuṇavaggo paṭhamo.",
  "tika-vin10t7:122_0": "209.",
  "tika-vin10t7:123_0": " Paṭhame dutiye ceva, tatiye ca catutthake;",
  "tika-vin10t7:124_0": "Tulyo lasuṇavaggassa, chaṭṭhenidha vinicchayo.",
  "tika-vin10t7:125_0": "210.",
  "tika-vin10t7:126_0": " Kulāni upasaṅkamma, nisīditvā panāsane;",
  "tika-vin10t7:127_0": "Sāmike tu anāpucchā, pakkamantī duve phuse.",
  "tika-vin10t7:128_0": "211.",
  "tika-vin10t7:129_0": " Paṭhamena ca pādena, anovassamatikkame;",
  "tika-vin10t7:130_0": "Dukkaṭaṁ hoti, pācitti, dutiyātikkame siyā.",
  "tika-vin10t7:131_0": "212.",
  "tika-vin10t7:132_0": " Sāmike tu anāpucchā, āsane ce nisīdati;",
  "tika-vin10t7:133_0": "Payoge dukkaṭaṁ hoti, pācitti ca nisīdite.",
  "tika-vin10t7:134_0": "213.",
  "tika-vin10t7:135_0": " Chaṭṭhena sattamaṁ sabbaṁ, samānaṁ aṭṭhame pana;",
  "tika-vin10t7:136_0": "Payoge dukkaṭaṁ, ujjhā-pite pācittiyaṁ siyā.",
  "tika-vin10t7:137_0": "214.",
  "tika-vin10t7:138_0": " Attānaṁ cābhisappentī, dve phuse nirayādinā;",
  "tika-vin10t7:139_0": "Payoge dukkaṭaṁ vuttaṁ, pācitti abhisappite.",
  "tika-vin10t7:140_0": "215.",
  "tika-vin10t7:141_0": " Vadhitvā pana attānaṁ, rodantī tu duve phuse;",
  "tika-vin10t7:142_0": "Vadhati rodati pācitti, karotekaṁ tu dukkaṭaṁ.",
  "tika-vin10t7:143_0": "Rattandhakāravaggo dutiyo.",
  "tika-vin10t7:144_0": "216.",
  "tika-vin10t7:145_0": " Naggā nhāyati dve ceva, payoge dukkaṭaṁ siyā;",
  "tika-vin10t7:146_0": "Nhānassa pariyosāne, tassā pācittiyaṁ siyā.",
  "tika-vin10t7:147_0": "217.",
  "tika-vin10t7:148_0": " Kārāpeti pamāṇāti-kkantaṁ udakasāṭikaṁ;",
  "tika-vin10t7:149_0": "Payoge dukkaṭaṁ, kārā-pite pācittiyaṁ siyā.",
  "tika-vin10t7:150_0": "218.",
  "tika-vin10t7:151_0": " Cīvaraṁ tu visibbetvā, visibbāpetva vā pana;",
  "tika-vin10t7:152_0": "Neva sibbantiyā vutta-mekaṁ pācittiyaṁ pana.",
  "tika-vin10t7:153_0": "219.",
  "tika-vin10t7:154_0": " Pañcāhikaṁ tu saṅghāṭi-cāraṁ pana atikkame;",
  "tika-vin10t7:155_0": "Ekāvassā panāpatti, pācitti paridīpitā.",
  "tika-vin10t7:156_0": "220.",
  "tika-vin10t7:157_0": " Sace saṅkamanīyaṁ tu, dhāreti pana cīvaraṁ;",
  "tika-vin10t7:158_0": "Payoge dukkaṭaṁ vuttaṁ, pācitti pana dhārite.",
  "tika-vin10t7:159_0": "221.",
  "tika-vin10t7:160_0": " Gaṇacīvaralābhassa, antarāyaṁ karoti ce;",
  "tika-vin10t7:161_0": "Payoge dukkaṭaṁ hoti, kate pācittiyaṁ siyā.",
  "tika-vin10t7:162_0": "222.",
  "tika-vin10t7:163_0": " Vibhaṅgaṁ paṭibāhantī, cīvarānaṁ tu dhammikaṁ;",
  "tika-vin10t7:164_0": "Payoge dukkaṭaṁ vuttaṁ, pācitti paṭibāhite.",
  "tika-vin10t7:165_0": "223.",
  "tika-vin10t7:166_0": " Agārikādino deti, sace samaṇacīvaraṁ;",
  "tika-vin10t7:167_0": "Payoge dukkaṭaṁ, dinne, pācitti pariyāputā.",
  "tika-vin10t7:168_0": "224.",
  "tika-vin10t7:169_0": " Cīvare dubbalāsāya, kālaṁ ce samatikkame;",
  "tika-vin10t7:170_0": "Payoge dukkaṭaṁ vuttaṁ, pācitti samatikkame.",
  "tika-vin10t7:171_0": "225.",
  "tika-vin10t7:172_0": " Dhammikaṁ kathinuddhāraṁ, paṭibāhantiyā duve;",
  "tika-vin10t7:173_0": "Payoge dukkaṭaṁ hoti, pācitti paṭibāhite.",
  "tika-vin10t7:174_0": "Nhānavaggo tatiyo.",
  "tika-vin10t7:175_0": "226.",
  "tika-vin10t7:176_0": " Duve bhikkhuniyo eka-mañcasmiṁ ce tuvaṭṭeyyuṁ;",
  "tika-vin10t7:177_0": "Payoge dukkaṭaṁ tāsaṁ, nipanne itaraṁ siyā.",
  "tika-vin10t7:178_0": "227.",
  "tika-vin10t7:179_0": " Dutiyaṁ paṭhameneva, sadisaṁ tatiye pana;",
  "tika-vin10t7:180_0": "Payoge dukkaṭaṁ hoti, kate pācittiyaṁ siyā.",
  "tika-vin10t7:181_0": "228.",
  "tika-vin10t7:182_0": " Nupaṭṭhāpentiyā vāpi, dukkhitaṁ sahajīviniṁ;",
  "tika-vin10t7:183_0": "Ekāyeva panāpatti, pācitti paridīpitā.",
  "tika-vin10t7:184_0": "229.",
  "tika-vin10t7:185_0": " Sace upassayaṁ datvā, nikkaḍḍhati ca bhikkhuniṁ;",
  "tika-vin10t7:186_0": "Payoge dukkaṭaṁ tassā, hoti pācitti kaḍḍhite.",
  "tika-vin10t7:187_0": "230.",
  "tika-vin10t7:188_0": " Chaṭṭhe pana ca saṁsaṭṭhā, ñattiyā dukkaṭaṁ phuse;",
  "tika-vin10t7:189_0": "Kammavācāya osāne, pācitti paridīpitā.",
  "tika-vin10t7:190_0": "231.",
  "tika-vin10t7:191_0": " Antoraṭṭhe tu sāsaṅke, cārikaṁ tu carantiyā;",
  "tika-vin10t7:192_0": "Payoge dukkaṭaṁ vuttaṁ, paṭipannāya sesakaṁ.",
  "tika-vin10t7:193_0": "232.",
  "tika-vin10t7:194_0": " Aṭṭhamaṁ navamañceva, sattamena samaṁ mataṁ;",
  "tika-vin10t7:195_0": "Dasame pana ekāva, pācitti paridīpitā.",
  "tika-vin10t7:196_0": "Tuvaṭṭavaggo catuttho.",
  "tika-vin10t7:197_0": "233.",
  "tika-vin10t7:198_0": " Rājāgārādikaṁ sabbaṁ, dassanatthāya gacchati;",
  "tika-vin10t7:199_0": "Payoge dukkaṭaṁ tassā, pācitti yadi passati.",
  "tika-vin10t7:200_0": "234.",
  "tika-vin10t7:201_0": " Āsandiṁ vāpi pallaṅkaṁ, paribhuñjantiyā duve;",
  "tika-vin10t7:202_0": "Payoge dukkaṭaṁ vuttaṁ, bhutte pācittiyaṁ siyā.",
  "tika-vin10t7:203_0": "235.",
  "tika-vin10t7:204_0": " Suttaṁ kantantiyā dveva, payoge dukkaṭaṁ mataṁ;",
  "tika-vin10t7:205_0": "Ujjavujjavane tassā, pācitti samudāhare.",
  "tika-vin10t7:206_0": "236.",
  "tika-vin10t7:207_0": " Veyyāvaccaṁ gihīnaṁ tu, dveva honti karontiyā;",
  "tika-vin10t7:208_0": "Payoge dukkaṭaṁ vuttaṁ, kate pācittiyaṁ siyā.",
  "tika-vin10t7:209_0": "237.",
  "tika-vin10t7:210_0": " Pañcame pana ekāva, pācitti paridīpitā;",
  "tika-vin10t7:211_0": "Payoge dukkaṭaṁ chaṭṭhe, dinne pācittiyaṁ siyā.",
  "tika-vin10t7:212_0": "238.",
  "tika-vin10t7:213_0": " Sattamaṁ dutiyeneva, samāpattipabhedato;",
  "tika-vin10t7:214_0": "Aṭṭhamaṁ dutiye vagge, pañcamena samaṁ mataṁ.",
  "tika-vin10t7:215_0": "239.",
  "tika-vin10t7:216_0": " Tiracchānagataṁ vijjaṁ, dveva honti paṭhantiyā;",
  "tika-vin10t7:217_0": "Payoge dukkaṭaṁ hoti, pācitti hi pade pade.",
  "tika-vin10t7:218_0": "240.",
  "tika-vin10t7:219_0": " Dasamaṁ navameneva, samānaṁ sabbathā pana;",
  "tika-vin10t7:220_0": "‘‘Pariyāpuṇāti, vāceti’’, padamattaṁ visesakaṁ.",
  "tika-vin10t7:221_0": "Cittāgāravaggo pañcamo.",
  "tika-vin10t7:222_0": "241.",
  "tika-vin10t7:223_0": " Sabhikkhukaṁ tamārāmaṁ, jānantī pana bhikkhunī;",
  "tika-vin10t7:224_0": "Pavisantī anāpucchā, dve panāpattiyo phuse.",
  "tika-vin10t7:225_0": "242.",
  "tika-vin10t7:226_0": " Paṭhamena ca pādena, parikkhepassatikkame;",
  "tika-vin10t7:227_0": "Dukkaṭaṁ piṭake vuttaṁ, pācitti dutiyena tu.",
  "tika-vin10t7:228_0": "243.",
  "tika-vin10t7:229_0": " Akkosati ca yā bhikkhuṁ, bhikkhunī paribhāsati;",
  "tika-vin10t7:230_0": "Payoge dukkaṭaṁ tassā, pācittakkosite siyā.",
  "tika-vin10t7:231_0": "244.",
  "tika-vin10t7:232_0": " Yā hi caṇḍikabhāvena, gaṇaṁ tu paribhāsati;",
  "tika-vin10t7:233_0": "Payoge dukkaṭaṁ tassā, paribhaṭṭhe panetaraṁ.",
  "tika-vin10t7:234_0": "245.",
  "tika-vin10t7:235_0": " Nimantitā pavāritā, khādanaṁ bhojanampi vā;",
  "tika-vin10t7:236_0": "Bhuñjantī bhikkhunī sā hi, dve panāpattiyo phuse.",
  "tika-vin10t7:237_0": "246.",
  "tika-vin10t7:238_0": " ‘‘Bhuñjissāmī’’ti yaṁ kiñci, paṭiggaṇhāti dukkaṭaṁ;",
  "tika-vin10t7:239_0": "Ajjhohārapayogesu, pācitti paridīpaye.",
  "tika-vin10t7:240_0": "247.",
  "tika-vin10t7:241_0": " Kulaṁ tu maccharāyantī, dve panāpattiyo phuse;",
  "tika-vin10t7:242_0": "Payoge dukkaṭaṁ vuttaṁ, sesā maccharite siyā.",
  "tika-vin10t7:243_0": "248.",
  "tika-vin10t7:244_0": " Abhikkhuke panāvāse, bhave vassaṁ vasantiyā;",
  "tika-vin10t7:245_0": "Dukkaṭaṁ pubbakiccesu, pācitti aruṇuggame.",
  "tika-vin10t7:246_0": "249.",
  "tika-vin10t7:247_0": " Bhikkhunī ubhatosaṅghe, vassaṁvuṭṭhā tu tīhipi;",
  "tika-vin10t7:248_0": "Ṭhānehi appavārentī, ekaṁ pācittiyaṁ phuse.",
  "tika-vin10t7:249_0": "250.",
  "tika-vin10t7:250_0": " Ovādatthāya vā bhikkhuṁ, saṁvāsatthāya vā tathā;",
  "tika-vin10t7:251_0": "Na gacchati sace tassā, ekaṁ pācittiyaṁ siyā.",
  "tika-vin10t7:252_0": "251.",
  "tika-vin10t7:253_0": " Ovādampi na yācantī, na gacchantī uposathaṁ;",
  "tika-vin10t7:254_0": "Ekaṁ pācittiyāpatti-māpajjati, na saṁsayo.",
  "tika-vin10t7:255_0": "252.",
  "tika-vin10t7:256_0": " Apucchitvāva saṅghaṁ vā, bhedāpeti pasākhajaṁ;",
  "tika-vin10t7:257_0": "Payoge dukkaṭaṁ, bhinne, pācitti pariyāputā.",
  "tika-vin10t7:258_0": "Ārāmavaggo chaṭṭho.",
  "tika-vin10t7:259_0": "253.",
  "tika-vin10t7:260_0": " Gabbhiniṁ vuṭṭhapentī hi, dve panāpattiyo phuse;",
  "tika-vin10t7:261_0": "Payoge dukkaṭaṁ, vuṭṭhā-pite pācittiyaṁ siyā.",
  "tika-vin10t7:262_0": "254.",
  "tika-vin10t7:263_0": " Dutiyaṁ tatiyañceva, catutthaṁ pañcamampi ca;",
  "tika-vin10t7:264_0": "Chaṭṭhañca sattamañceva, paṭhamena samaṁ mataṁ.",
  "tika-vin10t7:265_0": "255.",
  "tika-vin10t7:266_0": " Bhikkhunī vuṭṭhapetvāna, bhikkhuniṁ sahajīviniṁ;",
  "tika-vin10t7:267_0": "Dvevassaṁ nānuggaṇhantī, ekaṁ pācittiyaṁ phuse.",
  "tika-vin10t7:268_0": "256.",
  "tika-vin10t7:269_0": " Navamaṁ dasamañceva, aṭṭhamena samaṁ mataṁ;",
  "tika-vin10t7:270_0": "Dvīsu āpattibhedasmiṁ, nānattaṁ natthi kiñcipi.",
  "tika-vin10t7:271_0": "Gabbhinīvaggo sattamo.",
  "tika-vin10t7:272_0": "257.",
  "tika-vin10t7:273_0": " Kumārībhūtavaggassa, ādito pana pañcapi;",
  "tika-vin10t7:274_0": "Samānā gabbhinīvagge, paṭhameneva sabbaso.",
  "tika-vin10t7:275_0": "258.",
  "tika-vin10t7:276_0": " ‘‘Alaṁ vuṭṭhāpitenā’’ti, vuccamānā hi khīyati;",
  "tika-vin10t7:277_0": "Payoge dukkaṭaṁ, pacchā, hoti pācitti khīyite.",
  "tika-vin10t7:278_0": "259.",
  "tika-vin10t7:279_0": " Sattame aṭṭhame ceva, ekaṁ pācittiyaṁ mataṁ;",
  "tika-vin10t7:280_0": "Ādināva samānāni, navamādīni pañcapi.",
  "tika-vin10t7:281_0": "Kumārībhūtavaggo aṭṭhamo.",
  "tika-vin10t7:282_0": "260.",
  "tika-vin10t7:283_0": " Āpattiyo phuse dvepi, dhārentī chattupāhanaṁ;",
  "tika-vin10t7:284_0": "Payoge dukkaṭaṁ vuttaṁ, hoti pācitti dhārite.",
  "tika-vin10t7:285_0": "261.",
  "tika-vin10t7:286_0": " Yānena pana yāyantī, dve kirāpattiyo phuse;",
  "tika-vin10t7:287_0": "Payoge dukkaṭaṁ hoti, pācitti yadi yāyite.",
  "tika-vin10t7:288_0": "262.",
  "tika-vin10t7:289_0": " Dhārentiyā tu saṅghāṇiṁ, payoge dukkaṭaṁ siyā;",
  "tika-vin10t7:290_0": "Dhārite pana pācitti, catutthepi ayaṁ nayo.",
  "tika-vin10t7:291_0": "263.",
  "tika-vin10t7:292_0": " Nhāyantī gandhavaṇṇena, payoge dukkaṭaṁ phuse;",
  "tika-vin10t7:293_0": "Nhānassa pariyosāne, tassā pācittiyaṁ siyā.",
  "tika-vin10t7:294_0": "264.",
  "tika-vin10t7:295_0": " Chaṭṭhampi pañcameneva, samānaṁ sabbathā pana;",
  "tika-vin10t7:296_0": "Sattame aṭṭhame ceva, navame dasamepi ca.",
  "tika-vin10t7:297_0": "265.",
  "tika-vin10t7:298_0": " Payoge dukkaṭaṁ vuttaṁ, pācittummaddite siyā;",
  "tika-vin10t7:299_0": "Āpattīnaṁ vibhāgasmiṁ, natthi kāci visesatā.",
  "tika-vin10t7:300_0": "266.",
  "tika-vin10t7:301_0": " Anāpucchā tu bhikkhussa, purato yā nisīdati;",
  "tika-vin10t7:302_0": "Payoge dukkaṭaṁ tassā, pācitti tu nisīdite.",
  "tika-vin10t7:303_0": "267.",
  "tika-vin10t7:304_0": " Anokāsakataṁ bhikkhuṁ, pañhaṁ pucchantiyā pana;",
  "tika-vin10t7:305_0": "Payoge dukkaṭaṁ hoti, vuttā pācitti pucchite.",
  "tika-vin10t7:306_0": "268.",
  "tika-vin10t7:307_0": " Saṁkaccikaṁ vinā gāmaṁ, padasā pavisantiyā;",
  "tika-vin10t7:308_0": "Paṭhameneva ārāma-vaggassa sadisaṁ vade.",
  "tika-vin10t7:309_0": "Chattupāhanavaggo navamo.",
  "tika-vin10t7:310_0": "Pācittiyakathā.",
  "tika-vin10t7:311_0": "269.",
  "tika-vin10t7:312_0": " Aṭṭhasu duvidhāpatti, pāṭidesaniyesupi;",
  "tika-vin10t7:313_0": "Viññāpetvā sace sappiṁ, ‘‘bhuñjissāmī’’ti gaṇhati.",
  "tika-vin10t7:314_0": "270.",
  "tika-vin10t7:315_0": " Tato bhikkhuniyā tassā, hoti āpatti dukkaṭaṁ;",
  "tika-vin10t7:316_0": "Ajjhohāresu sabbesu, pāṭidesaniyaṁ siyā.",
  "tika-vin10t7:317_0": "Pāṭidesanīyakathā.",
  "tika-vin10t7:318_0": "271.",
  "tika-vin10t7:319_0": " Imaṁ viditvā paramaṁ panuttaraṁ;",
  "tika-vin10t7:320_0": "Niruttaraṁ atthavasena bhikkhu;",
  "tika-vin10t7:321_0": "Sukhena paññattamahāsamuddaṁ;",
  "tika-vin10t7:322_0": "Duruttaraṁ uttarateva dhīro.",
  "tika-vin10t7:323_0": "272.",
  "tika-vin10t7:324_0": " Yasmā tasmā asmiṁ yogaṁ;",
  "tika-vin10t7:325_0": "Usmāyutto yutto kātuṁ;",
  "tika-vin10t7:326_0": "Satto satto kaṅkhacchede;",
  "tika-vin10t7:327_0": "Satthe satthe niccaṁ niccaṁ.",
  "tika-vin10t7:328_0": "Bhikkhunīvibhaṅgo niṭṭhito.",
  "tika-vin10t7:329_0": "Catuvipattikathā",
  "tika-vin10t7:330_0": "273.",
  "tika-vin10t7:331_0": " Kati āpattiyo sīla-vipattipaccayā pana;",
  "tika-vin10t7:332_0": "Catassova siyuṁ sīla-vipattipaccayā pana.",
  "tika-vin10t7:333_0": "274.",
  "tika-vin10t7:334_0": " Jānaṁ pārājikaṁ dhammaṁ, sace chādeti bhikkhunī;",
  "tika-vin10t7:335_0": "Cutā, thullaccayaṁ hoti, sace vematikā siyā.",
  "tika-vin10t7:336_0": "275.",
  "tika-vin10t7:337_0": " Pācitti bhikkhu saṅghādi-sesaṁ chādeti ce pana;",
  "tika-vin10t7:338_0": "Attano pana duṭṭhullaṁ, chādento dukkaṭaṁ phuse.",
  "tika-vin10t7:339_0": "276.",
  "tika-vin10t7:340_0": " Āpattiyo katācāra-vipattipaccayā pana;",
  "tika-vin10t7:341_0": "Ekāyeva siyācāra-vipattipaccayā pana.",
  "tika-vin10t7:342_0": "277.",
  "tika-vin10t7:343_0": " Paṭicchādeti ācāra-vipattiṁ pana bhikkhu ce;",
  "tika-vin10t7:344_0": "Ekamevassa bhikkhussa, hoti āpatti dukkaṭaṁ.",
  "tika-vin10t7:345_0": "278.",
  "tika-vin10t7:346_0": " Kati āpattiyo diṭṭhi-vipattipaccayā pana?",
  "tika-vin10t7:347_0": "Dve panāpattiyo diṭṭhi-vipattipaccayā siyuṁ.",
  "tika-vin10t7:348_0": "279.",
  "tika-vin10t7:349_0": " Accajaṁ pāpikaṁ diṭṭhiṁ, ñattiyā dukkaṭaṁ phuse;",
  "tika-vin10t7:350_0": "Kammavācāya osāne, pācitti pariyāputā.",
  "tika-vin10t7:351_0": "280.",
  "tika-vin10t7:352_0": " Āpattiyo katājīva-vipattipaccayā pana?",
  "tika-vin10t7:353_0": "Chaḷevāpajjatājīva-vipattipaccayā pana.",
  "tika-vin10t7:354_0": "281.",
  "tika-vin10t7:355_0": " Ājīvahetu pāpiccho, asantaṁ pana attani;",
  "tika-vin10t7:356_0": "Manussuttaridhammaṁ tu, vadaṁ pārājikaṁ phuse.",
  "tika-vin10t7:357_0": "282.",
  "tika-vin10t7:358_0": " Sañcarittaṁ samāpanno, hoti saṅghādisesatā;",
  "tika-vin10t7:359_0": "Pariyāyavacane ñāte, tassa thullaccayaṁ siyā.",
  "tika-vin10t7:360_0": "283.",
  "tika-vin10t7:361_0": " Paṇītabhojanaṁ vatvā, pācitti paribhuñjato;",
  "tika-vin10t7:362_0": "Bhikkhunī tu sace hoti, pāṭidesaniyaṁ siyā.",
  "tika-vin10t7:363_0": "284.",
  "tika-vin10t7:364_0": " Ājīvahetu sūpaṁ vā, odanaṁ vā panattano;",
  "tika-vin10t7:365_0": "Atthāya viññāpetvāna, dukkaṭaṁ paribhuñjato.",
  "tika-vin10t7:366_0": "Catuvipattikathā.",
  "tika-vin10t7:367_0": "Adhikaraṇapaccayakathā",
  "tika-vin10t7:368_0": "285.",
  "tika-vin10t7:369_0": " Vivādādhikaraṇamhā, kati āpattiyo siyuṁ?",
  "tika-vin10t7:370_0": "Vivādādhikaraṇamhā, dve panāpattiyo siyuṁ.",
  "tika-vin10t7:371_0": "286.",
  "tika-vin10t7:372_0": " Pācitti upasampannaṁ, hoti omasato pana;",
  "tika-vin10t7:373_0": "Bhikkhussānupasampannaṁ, omasantassa dukkaṭaṁ.",
  "tika-vin10t7:374_0": "287.",
  "tika-vin10t7:375_0": " Anuvādādhikaraṇa-paccayāpattiyo kati?",
  "tika-vin10t7:376_0": "Anuvādādhikaraṇa-paccayā tividhā siyuṁ.",
  "tika-vin10t7:377_0": "288.",
  "tika-vin10t7:378_0": " Anuddhaṁseti ce bhikkhuṁ, amūlantimavatthunā;",
  "tika-vin10t7:379_0": "Saṅghādisesamāpatti-māpajjati, na saṁsayo.",
  "tika-vin10t7:380_0": "289.",
  "tika-vin10t7:381_0": " Tathā saṅghādisesena, anuddhaṁseti ce pana;",
  "tika-vin10t7:382_0": "Pācitti, dukkaṭaṁ vuttaṁ, tathācāravipattiyā.",
  "tika-vin10t7:383_0": "290.",
  "tika-vin10t7:384_0": " Āpattipaccayā vuttā, kati āpattiyo pana?",
  "tika-vin10t7:385_0": "Āpattipaccayā vuttā, catassova mahesinā.",
  "tika-vin10t7:386_0": "291.",
  "tika-vin10t7:387_0": " Jānaṁ pārājikaṁ dhammaṁ, sace chādeti bhikkhunī;",
  "tika-vin10t7:388_0": "Cutā, thullaccayaṁ hoti, sace vematikā siyā.",
  "tika-vin10t7:389_0": "292.",
  "tika-vin10t7:390_0": " Pācitti bhikkhu saṅghādi-sesaṁ chādeti ce pana;",
  "tika-vin10t7:391_0": "Tathācāravipattiṁ tu, sace chādeti dukkaṭaṁ.",
  "tika-vin10t7:392_0": "293.",
  "tika-vin10t7:393_0": " Āpattiyo hi kiccādhi-karaṇapaccayā kati?",
  "tika-vin10t7:394_0": "Pañceva honti kiccādhi-karaṇapaccayā pana.",
  "tika-vin10t7:395_0": "294.",
  "tika-vin10t7:396_0": " Samanubhāsanāyeva, ñattiyā dukkaṭaṁ phuse;",
  "tika-vin10t7:397_0": "Samaṇī accajantīva, ukkhittassānuvattikā.",
  "tika-vin10t7:398_0": "295.",
  "tika-vin10t7:399_0": " Thullaccayaṁ dvayaṁ dvīhi, kammavācāhi sā phuse;",
  "tika-vin10t7:400_0": "Kammavācāya osāne, tassā pārājikaṁ siyā.",
  "tika-vin10t7:401_0": "296.",
  "tika-vin10t7:402_0": " Samanubhāsanāyeva, bhedakassānuvattikā;",
  "tika-vin10t7:403_0": "Na pariccajati taṁ laddhiṁ, hoti saṅghādisesatā.",
  "tika-vin10t7:404_0": "297.",
  "tika-vin10t7:405_0": " Samanubhāsanāyeva, pāpikāya ca diṭṭhiyā;",
  "tika-vin10t7:406_0": "Yāvatatiyakaṁ tassā, pācittaccajatopi ca.",
  "tika-vin10t7:407_0": "Adhikaraṇapaccayakathā.",
  "tika-vin10t7:408_0": "Khandhakapucchākathā",
  "tika-vin10t7:409_0": "298.",
  "tika-vin10t7:410_0": " Khandhakesupi āpatti-pabhedaṁ āgataṁ pana;",
  "tika-vin10t7:411_0": "Pāṭavatthāya bhikkhūnaṁ, pavakkhāmi nibodhatha.",
  "tika-vin10t7:412_0": "299.",
  "tika-vin10t7:413_0": " Khandhake paṭhame tāva, kati āpattiyo siyuṁ?",
  "tika-vin10t7:414_0": "Khandhake paṭhame tāva, dve panāpattiyo siyuṁ.",
  "tika-vin10t7:415_0": "300.",
  "tika-vin10t7:416_0": " Ūnavīsativassaṁ tu, karoto upasampadaṁ;",
  "tika-vin10t7:417_0": "Hoti pācittiyaṁ tassa, sesesu pana dukkaṭaṁ.",
  "tika-vin10t7:418_0": "301.",
  "tika-vin10t7:419_0": " Kati āpattiyo honti;",
  "tika-vin10t7:420_0": "Khandhake tu uposathe?",
  "tika-vin10t7:421_0": "Tisso āpattiyo honti;",
  "tika-vin10t7:422_0": "Khandhake tu uposathe.",
  "tika-vin10t7:423_0": "302.",
  "tika-vin10t7:424_0": " ‘‘Nassantete vinassantu’’, iti bhedapurakkhakā;",
  "tika-vin10t7:425_0": "Uposathassa karaṇe, thullaccayamudīritaṁ.",
  "tika-vin10t7:426_0": "303.",
  "tika-vin10t7:427_0": " Ukkhittakena saddhiṁ tu, karontassa uposathaṁ;",
  "tika-vin10t7:428_0": "Hoti pācittiyaṁ tassa, sesesu pana dukkaṭaṁ.",
  "tika-vin10t7:429_0": "304.",
  "tika-vin10t7:430_0": " Kati āpattiyo vuttā, vada vassūpanāyike?",
  "tika-vin10t7:431_0": "Ekāva dukkaṭāpatti, vuttā vassūpanāyike.",
  "tika-vin10t7:432_0": "305.",
  "tika-vin10t7:433_0": " Kati āpattiyo vuttā, khandhake tu pavāraṇe?",
  "tika-vin10t7:434_0": "Tisso āpattiyo vuttā, uposathasamā matā.",
  "tika-vin10t7:435_0": "306.",
  "tika-vin10t7:436_0": " Kati āpattiyo vuttā, camme? Tissova dīpitā;",
  "tika-vin10t7:437_0": "Mārentānaṁ tu pācitti, gahetvā vacchatariṁ pana.",
  "tika-vin10t7:438_0": "307.",
  "tika-vin10t7:439_0": " Aṅgajātaṁ chupantassa, rattena pana cetasā;",
  "tika-vin10t7:440_0": "Tassa thullaccayaṁ vuttaṁ, sesesu pana dukkaṭaṁ.",
  "tika-vin10t7:441_0": "308.",
  "tika-vin10t7:442_0": " Kati āpattiyo vuttā, bhesajjakkhandhake pana?",
  "tika-vin10t7:443_0": "Tisso āpattiyo vuttā, bhesajjakkhandhake pana.",
  "tika-vin10t7:444_0": "309.",
  "tika-vin10t7:445_0": " Samantā dvaṅgule tattha, thullaccayamudīritaṁ;",
  "tika-vin10t7:446_0": "Bhojjayāgūsu pācitti, sesesu pana dukkaṭaṁ.",
  "tika-vin10t7:447_0": "310.",
  "tika-vin10t7:448_0": " Kathine natthi āpatti, paññattaṁ kevalaṁ pana;",
  "tika-vin10t7:449_0": "Kati cīvarasaṁyutte, vuttā āpattiyo pana?",
  "tika-vin10t7:450_0": "311.",
  "tika-vin10t7:451_0": " Tisso cīvarasaṁyutte, vuttā āpattiyo pana;",
  "tika-vin10t7:452_0": "Kusavākamaye cīre, thullaccayamudīritaṁ.",
  "tika-vin10t7:453_0": "312.",
  "tika-vin10t7:454_0": " Sanissaggāva pācitti, atireke tu cīvare;",
  "tika-vin10t7:455_0": "Sesesu dukkaṭaṁ vuttaṁ, buddhenādiccabandhunā.",
  "tika-vin10t7:456_0": "313.",
  "tika-vin10t7:457_0": " Campeyyake ca kosambe, kammasmiṁ pārivāsike;",
  "tika-vin10t7:458_0": "Tathā samuccaye ekā, dukkaṭāpatti dīpitā.",
  "tika-vin10t7:459_0": "314.",
  "tika-vin10t7:460_0": " Kati āpattiyo vuttā, samathakkhandhake pana?",
  "tika-vin10t7:461_0": "Dveyevāpattiyo vuttā, samathakkhandhake pana.",
  "tika-vin10t7:462_0": "315.",
  "tika-vin10t7:463_0": " Chandassa dāyako bhikkhu, pācitti yadi khīyati;",
  "tika-vin10t7:464_0": "Sesesu pana sabbattha, dukkaṭaṁ samudāhaṭaṁ.",
  "tika-vin10t7:465_0": "316.",
  "tika-vin10t7:466_0": " Kati khuddakavatthusmiṁ, vuttā āpattiyo pana?",
  "tika-vin10t7:467_0": "Tisso khuddakavatthusmiṁ, vuttā āpattiyo pana.",
  "tika-vin10t7:468_0": "317.",
  "tika-vin10t7:469_0": " Attano aṅgajātaṁ tu, chindaṁ thullaccayaṁ phuse;",
  "tika-vin10t7:470_0": "Romanthe hoti pācitti, sese āpatti dukkaṭaṁ.",
  "tika-vin10t7:471_0": "318.",
  "tika-vin10t7:472_0": " Tathā senāsanasmiṁ tu, tisso āpattiyo siyuṁ;",
  "tika-vin10t7:473_0": "Vissajjane ca garuno, thullaccayamudīritaṁ.",
  "tika-vin10t7:474_0": "319.",
  "tika-vin10t7:475_0": " Nikkaḍḍhane ca pācitti, saṅghikamhā vihārato;",
  "tika-vin10t7:476_0": "Sesesu pana sabbattha, dukkaṭaṁ samudāhaṭaṁ.",
  "tika-vin10t7:477_0": "320.",
  "tika-vin10t7:478_0": " Kati āpattiyo saṅgha-bhede vuttā mahesinā?",
  "tika-vin10t7:479_0": "Dve panāpattiyo saṅgha-bhede vuttā mahesinā.",
  "tika-vin10t7:480_0": "321.",
  "tika-vin10t7:481_0": " Bhedānuvattakānaṁ tu, thullaccayamudīritaṁ;",
  "tika-vin10t7:482_0": "Gaṇabhoge tu bhikkhūnaṁ, pācitti paridīpitā.",
  "tika-vin10t7:483_0": "322.",
  "tika-vin10t7:484_0": " Khandhake vattasaṁyutte, kati āpattiyo matā?",
  "tika-vin10t7:485_0": "Khandhake vattasaṁyutte, dukkaṭāpattiyeva sā.",
  "tika-vin10t7:486_0": "323.",
  "tika-vin10t7:487_0": " Ṭhapane pātimokkhassa, tathā ekāva dīpitā;",
  "tika-vin10t7:488_0": "Bhikkhunikkhandhake cāpi, kati āpattiyo matā?",
  "tika-vin10t7:489_0": "324.",
  "tika-vin10t7:490_0": " Bhikkhunikkhandhake cāpi, dve panāpattiyo matā;",
  "tika-vin10t7:491_0": "Apavāraṇāya pācitti, sesesu pana dukkaṭaṁ.",
  "tika-vin10t7:492_0": "Khandhakapucchākathā niṭṭhitā.",
  "tika-vin10t7:493_0": "Samuṭṭhānasīsakathā",
  "tika-vin10t7:494_0": "325.",
  "tika-vin10t7:495_0": " Vibhaṅgesu pana dvīsu, paññattāni mahesinā;",
  "tika-vin10t7:496_0": "Yāni pārājikādīni, uddisanti uposathe.",
  "tika-vin10t7:497_0": "326.",
  "tika-vin10t7:498_0": " Tesaṁ dāni pavakkhāmi, samuṭṭhānamito paraṁ;",
  "tika-vin10t7:499_0": "Pāṭavatthāya bhikkhūnaṁ, taṁ suṇātha samāhitā.",
  "tika-vin10t7:500_0": "327.",
  "tika-vin10t7:501_0": " Kāyo ca vācāpi ca kāyavācā;",
  "tika-vin10t7:502_0": "Tāneva cittena yutāni tīṇi;",
  "tika-vin10t7:503_0": "Ekaṅgikaṁ dvaṅgitivaṅgikanti;",
  "tika-vin10t7:504_0": "Chadhā samuṭṭhānavidhiṁ vadanti.",
  "tika-vin10t7:505_0": "328.",
  "tika-vin10t7:506_0": " Tesu ekena vā dvīhi, tīhi vātha catūhi vā;",
  "tika-vin10t7:507_0": "Chahi vāpattiyo nānā-samuṭṭhānehi jāyare.",
  "tika-vin10t7:508_0": "329.",
  "tika-vin10t7:509_0": " Tattha pañcasamuṭṭhānā, kā cāpatti na vijjati;",
  "tika-vin10t7:510_0": "Hoti ekasamuṭṭhānā, pacchimeheva tīhipi.",
  "tika-vin10t7:511_0": "330.",
  "tika-vin10t7:512_0": " Tatheva dvisamuṭṭhānā, kāyato kāyacittato;",
  "tika-vin10t7:513_0": "Vācato vācacittamhā, tatiyacchaṭṭhatopi ca.",
  "tika-vin10t7:514_0": "331.",
  "tika-vin10t7:515_0": " Catutthacchaṭṭhato ceva, pañcamacchaṭṭhatopi ca;",
  "tika-vin10t7:516_0": "Jāyate pañcadhāvesā, samuṭṭhāti na aññato.",
  "tika-vin10t7:517_0": "332.",
  "tika-vin10t7:518_0": " Tisamuṭṭhānikā nāma, paṭhamehi ca tīhipi;",
  "tika-vin10t7:519_0": "Pacchimehi ca tīheva, samuṭṭhāti na aññato.",
  "tika-vin10t7:520_0": "333.",
  "tika-vin10t7:521_0": " Paṭhamā tatiyā ceva, catutthacchaṭṭhatopi ca;",
  "tika-vin10t7:522_0": "Dutiyā tatiyā ceva, pañcamacchaṭṭhatopi ca.",
  "tika-vin10t7:523_0": "334.",
  "tika-vin10t7:524_0": " Dvidhā catusamuṭṭhānā, jāyate na panaññato;",
  "tika-vin10t7:525_0": "Ekadhā chasamuṭṭhānā, samuṭṭhāti chaheva hi.",
  "tika-vin10t7:526_0": "Āha ca –",
  "tika-vin10t7:527_0": "335.",
  "tika-vin10t7:528_0": " ‘‘Tidhā ekasamuṭṭhānā, pañcadhā dvisamuṭṭhitā;",
  "tika-vin10t7:529_0": "Dvidhā ticaturo ṭhānā, ekadhā chasamuṭṭhitā’’.",
  "tika-vin10t7:530_0": "336.",
  "tika-vin10t7:531_0": " Teraseva ca nāmāni, samuṭṭhānavisesato;",
  "tika-vin10t7:532_0": "Labhantāpattiyo sabbā, tāni vakkhāmito paraṁ.",
  "tika-vin10t7:533_0": "337.",
  "tika-vin10t7:534_0": " Paṭhamantimavatthuñca, dutiyaṁ sañcarittakaṁ;",
  "tika-vin10t7:535_0": "Samanubhāsanañceva, kathineḷakalomakaṁ.",
  "tika-vin10t7:536_0": "338.",
  "tika-vin10t7:537_0": " Padasodhammamaddhānaṁ, theyyasatthañca desanā;",
  "tika-vin10t7:538_0": "Bhūtārocanakañceva, corivuṭṭhāpanampi ca.",
  "tika-vin10t7:539_0": "339.",
  "tika-vin10t7:540_0": " Ananuññātakañcāti, sīsānetāni terasa;",
  "tika-vin10t7:541_0": "Terasete samuṭṭhāna-nayā viññūhi cintitā.",
  "tika-vin10t7:542_0": "340.",
  "tika-vin10t7:543_0": " Tattha yā tu catutthena, samuṭṭhānena jāyate;",
  "tika-vin10t7:544_0": "Ādipārājikuṭṭhānā, ayanti paridīpitā.",
  "tika-vin10t7:545_0": "341.",
  "tika-vin10t7:546_0": " Sacittakehi tīheva, samuṭṭhānehi yā pana;",
  "tika-vin10t7:547_0": "Jāyate sā panuddiṭṭhā, adinnādānapubbakā.",
  "tika-vin10t7:548_0": "342.",
  "tika-vin10t7:549_0": " Samuṭṭhānehi yāpatti, jātucchahipi jāyate;",
  "tika-vin10t7:550_0": "Sañcarittasamuṭṭhānā, nāmāti paridīpitā.",
  "tika-vin10t7:551_0": "343.",
  "tika-vin10t7:552_0": " Chaṭṭheneva samuṭṭhāti, samuṭṭhānena yā pana;",
  "tika-vin10t7:553_0": "Samuṭṭhānavasenāyaṁ, vuttā samanubhāsanā.",
  "tika-vin10t7:554_0": "344.",
  "tika-vin10t7:555_0": " Tatiyacchaṭṭhatoyeva, samuṭṭhāti hi yā pana;",
  "tika-vin10t7:556_0": "Samuṭṭhānavasenāyaṁ, kathinupapadā matā.",
  "tika-vin10t7:557_0": "345.",
  "tika-vin10t7:558_0": " Jāyate yā panāpatti, kāyato kāyacittato;",
  "tika-vin10t7:559_0": "Ayameḷakalomādi-samuṭṭhānāti dīpitā.",
  "tika-vin10t7:560_0": "346.",
  "tika-vin10t7:561_0": " Jāyate yā panāpatti, vācato vācacittato;",
  "tika-vin10t7:562_0": "Ayaṁ tu padasodhamma-samuṭṭhānāti vuccati.",
  "tika-vin10t7:563_0": "347.",
  "tika-vin10t7:564_0": " Kāyato kāyavācamhā, catutthacchaṭṭhatopi ca;",
  "tika-vin10t7:565_0": "Jāyate sā panaddhāna-samuṭṭhānāti sūcitā.",
  "tika-vin10t7:566_0": "348.",
  "tika-vin10t7:567_0": " Catutthacchaṭṭhatoyeva, samuṭṭhāti hi yā pana;",
  "tika-vin10t7:568_0": "Theyyasatthasamuṭṭhānā, ayanti paridīpitā.",
  "tika-vin10t7:569_0": "349.",
  "tika-vin10t7:570_0": " Pañcameneva yā cettha, samuṭṭhānena jāyate;",
  "tika-vin10t7:571_0": "Samuṭṭhānavasenāyaṁ, dhammadesanasaññitā.",
  "tika-vin10t7:572_0": "350.",
  "tika-vin10t7:573_0": " Acittakehi tīheva, samuṭṭhānehi yā siyā;",
  "tika-vin10t7:574_0": "Samuṭṭhānavasenāyaṁ, bhūtārocanapubbakā.",
  "tika-vin10t7:575_0": "351.",
  "tika-vin10t7:576_0": " Pañcamacchaṭṭhatoyeva, yā samuṭṭhānato siyā;",
  "tika-vin10t7:577_0": "Ayaṁ tu paṭhitā cori-vuṭṭhāpanasamuṭṭhitā.",
  "tika-vin10t7:578_0": "352.",
  "tika-vin10t7:579_0": " Dutiyā tatiyamhā ca, pañcamacchaṭṭhatopi yā;",
  "tika-vin10t7:580_0": "Jāyate ananuññāta-samuṭṭhānā ayaṁ siyā.",
  "tika-vin10t7:581_0": "353.",
  "tika-vin10t7:582_0": " Paṭhamaṁ dutiyaṁ tattha, catutthaṁ navamampi ca;",
  "tika-vin10t7:583_0": "Dasamaṁ dvādasamañcāti, samuṭṭhānaṁ sacittakaṁ.",
  "tika-vin10t7:584_0": "354.",
  "tika-vin10t7:585_0": " Ekekasmiṁ samuṭṭhāne, sadisā idha dissare;",
  "tika-vin10t7:586_0": "Sukkañca kāyasaṁsaggo, paṭhamāniyatopi ca.",
  "tika-vin10t7:587_0": "355.",
  "tika-vin10t7:588_0": " Pubbupaparipāko ca, raho bhikkhuniyā saha;",
  "tika-vin10t7:589_0": "Sabhojane, raho dve ca, aṅgulī, udake hasaṁ.",
  "tika-vin10t7:590_0": "356.",
  "tika-vin10t7:591_0": " Pahāre, uggire ceva, tepaññāsā ca sekhiyā;",
  "tika-vin10t7:592_0": "Adhakkhakubbhajāṇuñca, gāmantaramavassutā.",
  "tika-vin10t7:593_0": "357.",
  "tika-vin10t7:594_0": " Talamaṭṭhudasuddhi ca, vassaṁvuṭṭhā tatheva ca;",
  "tika-vin10t7:595_0": "Ovādāya na gacchantī, nānubandhe pavattiniṁ.",
  "tika-vin10t7:596_0": "358.",
  "tika-vin10t7:597_0": " Pañcasattati niddiṭṭhā, kāyacittasamuṭṭhitā;",
  "tika-vin10t7:598_0": "Ime ekasamuṭṭhānā, methunena samā matā.",
  "tika-vin10t7:599_0": "Paṭhamapārājikasamuṭṭhānaṁ.",
  "tika-vin10t7:600_0": "359.",
  "tika-vin10t7:601_0": " Viggahaṁ, uttariñceva, duṭṭhullaṁ, attakāmatā;",
  "tika-vin10t7:602_0": "Duṭṭhadosā duve ceva, dutiyāniyatopi ca.",
  "tika-vin10t7:603_0": "360.",
  "tika-vin10t7:604_0": " Acchindanañca pariṇāmo, musā, omasapesuṇā;",
  "tika-vin10t7:605_0": "Duṭṭhullārocanañceva, pathavīkhaṇanampi ca.",
  "tika-vin10t7:606_0": "361.",
  "tika-vin10t7:607_0": " Bhūtagāmaññavādo ca, ujjhāpanakameva ca;",
  "tika-vin10t7:608_0": "Nikkaḍḍho, siñcanañceva, tathā āmisahetu ca.",
  "tika-vin10t7:609_0": "362.",
  "tika-vin10t7:610_0": " Bhuttāviṁ, ehanādariṁ, bhiṁsāpanakameva ca;",
  "tika-vin10t7:611_0": "Apanidheyya, sañcicca, pāṇaṁ, sappāṇakampi ca.",
  "tika-vin10t7:612_0": "363.",
  "tika-vin10t7:613_0": " Ukkoṭanaṁ =00 tathā ūno, saṁvāso, nāsanena ca;",
  "tika-vin10t7:614_0": "Sahadhammikaṁ, vilekhāya, mohanāmūlakena ca.",
  "tika-vin10t7:615_0": "364.",
  "tika-vin10t7:616_0": " Kukkuccaṁ, khīyanaṁ datvā, pariṇāmeyya puggale;",
  "tika-vin10t7:617_0": "Kiṁ te, akālaṁ, acchinde, duggahā, nirayena vā.",
  "tika-vin10t7:618_0": "365.",
  "tika-vin10t7:619_0": " Gaṇassa ca vibhaṅgañca, dubbalāsā tatheva ca;",
  "tika-vin10t7:620_0": "Dhammikaṁ kathinuddhāraṁ, sañciccāphāsumeva ca.",
  "tika-vin10t7:621_0": "366.",
  "tika-vin10t7:622_0": " Sayaṁ upassayaṁ datvā, akkoseyya ca caṇḍikā;",
  "tika-vin10t7:623_0": "Kulamaccharinī assa, gabbhiniṁ vuṭṭhapeyya ca.",
  "tika-vin10t7:624_0": "367.",
  "tika-vin10t7:625_0": " Pāyantiṁ, dve ca vassāni, saṅghenāsammatampi ca;",
  "tika-vin10t7:626_0": "Tisso gihigatā vuttā, tissoyeva kumārikā.",
  "tika-vin10t7:627_0": "368.",
  "tika-vin10t7:628_0": " Ūnadvādasavassā dve, tathālaṁ tāva teti ca;",
  "tika-vin10t7:629_0": "Sokāvassā tathā pāri-vāsikacchandadānato.",
  "tika-vin10t7:630_0": "369.",
  "tika-vin10t7:631_0": " Anuvassaṁ duve cāti, sikkhā ekūnasattati;",
  "tika-vin10t7:632_0": "Adinnādānatulyattā, tisamuṭṭhānikā katā.",
  "tika-vin10t7:633_0": "Dutiyapārājikasamuṭṭhānaṁ.",
  "tika-vin10t7:634_0": "370.",
  "tika-vin10t7:635_0": " Sañcarikuṭimahallakaṁ, dhovāpanañca paṭiggaho;",
  "tika-vin10t7:636_0": "Cīvarassa ca viññatti, gahaṇañca taduttariṁ.",
  "tika-vin10t7:637_0": "371.",
  "tika-vin10t7:638_0": " Upakkhaṭadvayañceva, tathā dūtena cīvaraṁ;",
  "tika-vin10t7:639_0": "Kosiyaṁ, suddhakāḷānaṁ, dvebhāgādānameva ca.",
  "tika-vin10t7:640_0": "372.",
  "tika-vin10t7:641_0": " Chabbassāni, purāṇassa, lomadhovāpanampi ca;",
  "tika-vin10t7:642_0": "Rūpiyassa paṭiggāho, ubho nānappakārakā.",
  "tika-vin10t7:643_0": "373.",
  "tika-vin10t7:644_0": " Ūnabandhanapatto ca, vassasāṭikasuttakaṁ;",
  "tika-vin10t7:645_0": "Vikappāpajjanaṁ, yāva, dvāra, dānañca sibbanaṁ.",
  "tika-vin10t7:646_0": "374.",
  "tika-vin10t7:647_0": " Pūvehi, paccayo jotiṁ, ratanaṁ, sūci, mañcakaṁ;",
  "tika-vin10t7:648_0": "Tūlaṁ, nisīdanaṁ, kaṇḍu, vassikā, sugatassa ca.",
  "tika-vin10t7:649_0": "375.",
  "tika-vin10t7:650_0": " Aññaviññattisikkhā ca, aññacetāpanampi ca;",
  "tika-vin10t7:651_0": "Saṅghikena duve vuttā, dve mahājanikena ca.",
  "tika-vin10t7:652_0": "376.",
  "tika-vin10t7:653_0": " Tathā =01 puggalikenekaṁ, garupāvuraṇaṁ lahuṁ;",
  "tika-vin10t7:654_0": "Dve vighāsodasāṭī ca, tathā samaṇacīvaraṁ.",
  "tika-vin10t7:655_0": "377.",
  "tika-vin10t7:656_0": " Iti ekūnapaṇṇāsa, dhammā dukkhantadassinā;",
  "tika-vin10t7:657_0": "Chasamuṭṭhānikā ete, sañcarittasamā katā.",
  "tika-vin10t7:658_0": "Sañcarittasamuṭṭhānaṁ.",
  "tika-vin10t7:659_0": "378.",
  "tika-vin10t7:660_0": " Saṅghabhedo ca bhedānu-vattadubbacadūsakā;",
  "tika-vin10t7:661_0": "Duṭṭhullacchādanaṁ, diṭṭhi, chanda, ujjagghikā duve.",
  "tika-vin10t7:662_0": "379.",
  "tika-vin10t7:663_0": " Appasaddā duve vuttā, tathā na byāhareti ca;",
  "tika-vin10t7:664_0": "Chamā, nīcāsane, ṭhānaṁ, pacchato, uppathena ca.",
  "tika-vin10t7:665_0": "380.",
  "tika-vin10t7:666_0": " Vajjacchādānuvattā ca, gahaṇaṁ, osāreyya ca;",
  "tika-vin10t7:667_0": "Paccakkhāmīti sikkhā ca, tathā kismiñcideva ca.",
  "tika-vin10t7:668_0": "381.",
  "tika-vin10t7:669_0": " Saṁsaṭṭhā dve, vadhitvā ca, visibbetvā ca dukkhitaṁ;",
  "tika-vin10t7:670_0": "Punadeva ca saṁsaṭṭhā, neva vūpasameyya ca.",
  "tika-vin10t7:671_0": "382.",
  "tika-vin10t7:672_0": " Jānaṁ sabhikkhukārāmaṁ, tatheva na pavāraye;",
  "tika-vin10t7:673_0": "Tathā anvaddhamāsañca, sahajīviniyo duve.",
  "tika-vin10t7:674_0": "383.",
  "tika-vin10t7:675_0": " Sace me cīvaraṁ ayye, anubandhissasīti ca;",
  "tika-vin10t7:676_0": "Sattatiṁsa ime dhammā, sambuddhena pakāsitā.",
  "tika-vin10t7:677_0": "384.",
  "tika-vin10t7:678_0": " Sabbe ete samuṭṭhānā, kāyavācādito siyuṁ;",
  "tika-vin10t7:679_0": "Samāsamasameneva, katā samanubhāsanā.",
  "tika-vin10t7:680_0": "Samanubhāsanasamuṭṭhānaṁ.",
  "tika-vin10t7:681_0": "385.",
  "tika-vin10t7:682_0": " Kathināni ca tīṇādi, patto, bhesajjameva ca;",
  "tika-vin10t7:683_0": "Accekampi ca sāsaṅkaṁ, pakkamantadvayampi ca.",
  "tika-vin10t7:684_0": "386.",
  "tika-vin10t7:685_0": " Tathā upassayaṁ gantvā, bhojanañca paramparaṁ;",
  "tika-vin10t7:686_0": "Anatirittaṁ sabhatto, vikappetvā tatheva ca.",
  "tika-vin10t7:687_0": "387.",
  "tika-vin10t7:688_0": " Rañño, vikāle, vosāsā-raññakussayavādikā;",
  "tika-vin10t7:689_0": "Pattasannicayañceva, pure, pacchā, vikālake.",
  "tika-vin10t7:690_0": "388.",
  "tika-vin10t7:691_0": " Pañcāhikaṁ =02, saṅkamaniṁ, tathā āvasathadvayaṁ;",
  "tika-vin10t7:692_0": "Pasākhe, āsane cāti, ekūnatiṁsime pana.",
  "tika-vin10t7:693_0": "389.",
  "tika-vin10t7:694_0": " Dvisamuṭṭhānikā dhammā, niddiṭṭhā kāyavācato;",
  "tika-vin10t7:695_0": "Kāyavācādito ceva, sabbe kathinasambhavā.",
  "tika-vin10t7:696_0": "Kathinasamuṭṭhānaṁ.",
  "tika-vin10t7:697_0": "390.",
  "tika-vin10t7:698_0": " Dve seyyāhaccapādo ca, piṇḍañca gaṇabhojanaṁ;",
  "tika-vin10t7:699_0": "Vikāle, sannidhiñceva, dantaponamacelakaṁ.",
  "tika-vin10t7:700_0": "391.",
  "tika-vin10t7:701_0": " Uyyuttañca vasuyyodhiṁ, surā, orena nhāyanaṁ;",
  "tika-vin10t7:702_0": "Dubbaṇṇakaraṇañceva, pāṭidesaniyadvayaṁ.",
  "tika-vin10t7:703_0": "392.",
  "tika-vin10t7:704_0": " Lasuṇaṁ, upatiṭṭheyya, naccadassanameva ca;",
  "tika-vin10t7:705_0": "Naggaṁ, attharaṇaṁ, mañce, antoraṭṭhe, tathā bahi.",
  "tika-vin10t7:706_0": "393.",
  "tika-vin10t7:707_0": " Antovassamagārañca, āsandiṁ, suttakantanaṁ;",
  "tika-vin10t7:708_0": "Veyyāvaccaṁ, sahatthā ca, āvāse ca abhikkhuke.",
  "tika-vin10t7:709_0": "394.",
  "tika-vin10t7:710_0": " Chattaṁ, yānañca saṅghāṇiṁ, alaṅkāraṁ, gandhavāsitaṁ;",
  "tika-vin10t7:711_0": "Bhikkhunī, sikkhamānā ca, sāmaṇerī, gihīniyā.",
  "tika-vin10t7:712_0": "395.",
  "tika-vin10t7:713_0": " Tathā saṁkaccikā cāti, tecattālīsime pana;",
  "tika-vin10t7:714_0": "Sabbe eḷakalomena, dvisamuṭṭhānikā samā.",
  "tika-vin10t7:715_0": "Eḷakalomasamuṭṭhānaṁ.",
  "tika-vin10t7:716_0": "396.",
  "tika-vin10t7:717_0": " Aññatrāsammato ceva, tathā atthaṅgatena ca;",
  "tika-vin10t7:718_0": "Tiracchānavijjā dve vuttā, anokāsakatampi ca.",
  "tika-vin10t7:719_0": "397.",
  "tika-vin10t7:720_0": " Sabbe cha panime dhammā, vācato vācacittato;",
  "tika-vin10t7:721_0": "Dvisamuṭṭhānikā honti, padasodhammatulyatā.",
  "tika-vin10t7:722_0": "Padasodhammasamuṭṭhānaṁ.",
  "tika-vin10t7:723_0": "398.",
  "tika-vin10t7:724_0": " Ekaṁ nāvaṁ, paṇītañca, saṁvidhānañca saṁhare;",
  "tika-vin10t7:725_0": "Dhaññaṁ, nimantitā ceva, pāṭidesaniyaṭṭhakaṁ.",
  "tika-vin10t7:726_0": "399.",
  "tika-vin10t7:727_0": " Etā =03 catusamuṭṭhānā, sikkhā cuddasa honti hi;",
  "tika-vin10t7:728_0": "Paññattā buddhaseṭṭhena, addhānena samā matā.",
  "tika-vin10t7:729_0": "Addhānasamuṭṭhānaṁ.",
  "tika-vin10t7:730_0": "400.",
  "tika-vin10t7:731_0": " Sutiṁ, sūpādiviññattiṁ, andhakāre tatheva ca;",
  "tika-vin10t7:732_0": "Paṭicchanne ca okāse, byūhe cāti ime chapi.",
  "tika-vin10t7:733_0": "401.",
  "tika-vin10t7:734_0": " Sabbe tu dvisamuṭṭhānā, catutthacchaṭṭhato siyuṁ;",
  "tika-vin10t7:735_0": "Theyyasatthasamuṭṭhānā, desitādiccabandhunā.",
  "tika-vin10t7:736_0": "Theyyasatthasamuṭṭhānaṁ.",
  "tika-vin10t7:737_0": "402.",
  "tika-vin10t7:738_0": " Chatta, daṇḍakarassāpi, satthāvudhakarassapi;",
  "tika-vin10t7:739_0": "Pādukūpāhanā, yānaṁ, seyyā, pallatthikāya ca.",
  "tika-vin10t7:740_0": "403.",
  "tika-vin10t7:741_0": " Veṭhitoguṇṭhito cāti, ekādasa nidassitā;",
  "tika-vin10t7:742_0": "Sabbe ekasamuṭṭhānā, dhammadesanasaññitā.",
  "tika-vin10t7:743_0": "Dhammadesanasamuṭṭhānaṁ.",
  "tika-vin10t7:744_0": "404.",
  "tika-vin10t7:745_0": " Bhūtārocanakañceva , corivuṭṭhāpanampi ca;",
  "tika-vin10t7:746_0": "Ananuññātamattañhi, asambhinnamidaṁ tayaṁ.",
  "tika-vin10t7:747_0": "Samuṭṭhānasīsakathā niṭṭhitā.",
  "tika-vin10t7:748_0": "Ekuttaranayakathā",
  "tika-vin10t7:749_0": "405.",
  "tika-vin10t7:750_0": " Kati āpattiyo honti, samuṭṭhānena ādinā?",
  "tika-vin10t7:751_0": "Pañca āpattiyo honti, kuṭiṁ saṁyācikāya tu.",
  "tika-vin10t7:752_0": "406.",
  "tika-vin10t7:753_0": " Karoto pana tissova, payoge dukkaṭādayo;",
  "tika-vin10t7:754_0": "Vikāle pana pācitti, tathā aññātihatthato.",
  "tika-vin10t7:755_0": "407.",
  "tika-vin10t7:756_0": " Gahetvā bhuñjato vuttaṁ, pāṭidesaniyampi ca;",
  "tika-vin10t7:757_0": "Pañcimāpattiyo honti, samuṭṭhānena ādinā.",
  "tika-vin10t7:758_0": "408.",
  "tika-vin10t7:759_0": " Kati =04 āpattiyo honti, dutiyena tuvaṁ bhaṇa?",
  "tika-vin10t7:760_0": "Āpattiyo catassova, hontīti paridīpaye.",
  "tika-vin10t7:761_0": "409.",
  "tika-vin10t7:762_0": " ‘‘Kuṭiṁ mama karothā’’ti, samādisati bhikkhu ce;",
  "tika-vin10t7:763_0": "Karonti ce kuṭiṁ tassa, vipannaṁ sabbathā pana.",
  "tika-vin10t7:764_0": "410.",
  "tika-vin10t7:765_0": " Tisso purimaniddiṭṭhā, payoge dukkaṭādayo;",
  "tika-vin10t7:766_0": "Padasodhammamūlena, catassova bhavantimā.",
  "tika-vin10t7:767_0": "411.",
  "tika-vin10t7:768_0": " Tatiyena kati jāyanti, samuṭṭhānena me bhaṇa?",
  "tika-vin10t7:769_0": "Tatiyena tuvaṁ brūmi, pañcadhāpattiyo siyuṁ.",
  "tika-vin10t7:770_0": "412.",
  "tika-vin10t7:771_0": " Bhikkhu saṁvidahitvāna;",
  "tika-vin10t7:772_0": "Karoti ca kuṭiṁ sace;",
  "tika-vin10t7:773_0": "Tisso āpattiyo honti;",
  "tika-vin10t7:774_0": "Payoge dukkaṭādayo.",
  "tika-vin10t7:775_0": "413.",
  "tika-vin10t7:776_0": " Paṇītabhojanaṁ vatvā, hoti pācitti bhuñjato;",
  "tika-vin10t7:777_0": "Bhikkhuniṁ na nivāretvā, pāṭidesaniyaṁ siyā.",
  "tika-vin10t7:778_0": "414.",
  "tika-vin10t7:779_0": " Siyuṁ kati catutthena, samuṭṭhānena me bhaṇa?",
  "tika-vin10t7:780_0": "Chaḷevāpattiyo honti, methunaṁ yadi sevati.",
  "tika-vin10t7:781_0": "415.",
  "tika-vin10t7:782_0": " Hoti pārājikaṁ tassa, kuṭiṁ saṁyācikāya tu;",
  "tika-vin10t7:783_0": "Karoto pana tissova, payoge dukkaṭādayo.",
  "tika-vin10t7:784_0": "416.",
  "tika-vin10t7:785_0": " Vikāle pana pācitti, tathā aññātihatthato;",
  "tika-vin10t7:786_0": "Gahetvā bhuñjato vuttaṁ, pāṭidesaniyampi ca.",
  "tika-vin10t7:787_0": "417.",
  "tika-vin10t7:788_0": " Kati āpattiyo honti, pañcamena? Cha honti hi;",
  "tika-vin10t7:789_0": "Manussuttaridhammaṁ tu, vadaṁ pārājikaṁ phuse.",
  "tika-vin10t7:790_0": "418.",
  "tika-vin10t7:791_0": " ‘‘Kuṭiṁ mama karothā’’ti;",
  "tika-vin10t7:792_0": "Samādisati bhikkhu ce;",
  "tika-vin10t7:793_0": "Karonti ce kuṭiṁ tisso;",
  "tika-vin10t7:794_0": "Honti tā dukkaṭādayo.",
  "tika-vin10t7:795_0": "419.",
  "tika-vin10t7:796_0": " Vāceti padaso dhammaṁ, hoti pācitti bhikkhuno;",
  "tika-vin10t7:797_0": "Davakamyatā vadantassa, tassa dubbhāsitaṁ siyā.",
  "tika-vin10t7:798_0": "420.",
  "tika-vin10t7:799_0": " Samuṭṭhānena =05 chaṭṭhena, kati āpattiyo siyuṁ?",
  "tika-vin10t7:800_0": "Cha ca saṁvidahitvāna, bhaṇḍaṁ harati ce cuto.",
  "tika-vin10t7:801_0": "421.",
  "tika-vin10t7:802_0": " ‘‘Kuṭiṁ mama karothā’’ti;",
  "tika-vin10t7:803_0": "Samādisati bhikkhu ce;",
  "tika-vin10t7:804_0": "Karonti ce kuṭiṁ tisso;",
  "tika-vin10t7:805_0": "Honti tā dukkaṭādayo.",
  "tika-vin10t7:806_0": "422.",
  "tika-vin10t7:807_0": " Paṇītabhojanaṁ vatvā, hoti pācitti bhuñjato;",
  "tika-vin10t7:808_0": "Bhikkhuniṁ na nivāretvā, pāṭidesaniyaṁ siyā.",
  "tika-vin10t7:809_0": "423.",
  "tika-vin10t7:810_0": " Idha yo vimatūparamaṁ paramaṁ;",
  "tika-vin10t7:811_0": "Imamuttaramuttarati;",
  "tika-vin10t7:812_0": "Vinayaṁ sunayaṁ sunayena yuto;",
  "tika-vin10t7:813_0": "Sa ca duttaramuttaramuttarati.",
  "tika-vin10t7:814_0": "Āpattisamuṭṭhānakathā.",
  "tika-vin10t7:815_0": "424.",
  "tika-vin10t7:816_0": " Ito paraṁ pavakkhāmi, paramekuttaraṁ nayaṁ;",
  "tika-vin10t7:817_0": "Avikkhittena cittena, taṁ suṇātha samāhitā.",
  "tika-vin10t7:818_0": "425.",
  "tika-vin10t7:819_0": " Ke āpattikarā dhammā, anāpattikarāpi ke?",
  "tika-vin10t7:820_0": "Kā panāpattiyo nāma, lahukā garukāpi kā?",
  "tika-vin10t7:821_0": "426.",
  "tika-vin10t7:822_0": " Sāvasesā ca kāpatti, kā nāmānavasesakā?",
  "tika-vin10t7:823_0": "Duṭṭhullā nāma kāpatti, aduṭṭhullāpi nāma kā?",
  "tika-vin10t7:824_0": "427.",
  "tika-vin10t7:825_0": " Niyatā nāma kāpatti, kā panāniyatāpi ca?",
  "tika-vin10t7:826_0": "Desanāgāminī kā ca, kā cādesanagāminī?",
  "tika-vin10t7:827_0": "428.",
  "tika-vin10t7:828_0": " Samuṭṭhānāni āpatti-karā dhammāti dīpitā;",
  "tika-vin10t7:829_0": "Anāpattikarā dhammā, samathā satta dassitā.",
  "tika-vin10t7:830_0": "429.",
  "tika-vin10t7:831_0": " Pārājikādayo satta-vidhā āpattiyo siyuṁ;",
  "tika-vin10t7:832_0": "Lahukā tattha pañceva, honti thullaccayādayo.",
  "tika-vin10t7:833_0": "430.",
  "tika-vin10t7:834_0": " Pārājikaṁ ṭhapetvāna, sāvasesāvasesakā;",
  "tika-vin10t7:835_0": "Ekā pārājikāpatti, matā anavasesakā.",
  "tika-vin10t7:836_0": "431.",
  "tika-vin10t7:837_0": " ‘‘Duṭṭhullā’’ti =06 ca niddiṭṭhā, duvidhāpattiādito;",
  "tika-vin10t7:838_0": "Sesā pañcavidhāpatti, ‘‘aduṭṭhullā’’ti dīpitā.",
  "tika-vin10t7:839_0": "432.",
  "tika-vin10t7:840_0": " Pañcānantariyasaṁyuttā, niyatāniyatetarā;",
  "tika-vin10t7:841_0": "Desanāgāminī pañca, dve panādesagāmikā.",
  "tika-vin10t7:842_0": "Ekakakathā.",
  "tika-vin10t7:843_0": "433.",
  "tika-vin10t7:844_0": " Abhabbāpattiko ko ca, bhabbāpattikapuggalo?",
  "tika-vin10t7:845_0": "Upasampadakammaṁ tu, satthunā kassa vāritaṁ?",
  "tika-vin10t7:846_0": "434.",
  "tika-vin10t7:847_0": " Āpattimāpajjituṁ dveva loke;",
  "tika-vin10t7:848_0": "Buddhā ca paccekabuddhā abhabbā;",
  "tika-vin10t7:849_0": "Āpattimāpajjituṁ dveva loke;",
  "tika-vin10t7:850_0": "Bhikkhū ca bhabbā atha bhikkhunī ca.",
  "tika-vin10t7:851_0": "435.",
  "tika-vin10t7:852_0": " Addhavihīno aṅgavihīno;",
  "tika-vin10t7:853_0": "Vatthuvipanno dukkaṭakārī;",
  "tika-vin10t7:854_0": "No paripuṇṇo yācati yo no;",
  "tika-vin10t7:855_0": "Tassupasampadā paṭisiddhā.",
  "tika-vin10t7:856_0": "436.",
  "tika-vin10t7:857_0": " Atthāpatti have laddha-samāpattissa bhikkhuno;",
  "tika-vin10t7:858_0": "Atthāpatti hi no laddha-samāpattissa dīpitā.",
  "tika-vin10t7:859_0": "437.",
  "tika-vin10t7:860_0": " Bhūtassārocanaṁ laddha-samāpattissa niddise;",
  "tika-vin10t7:861_0": "Abhūtārocanāpatti, asamāpattilābhino.",
  "tika-vin10t7:862_0": "438.",
  "tika-vin10t7:863_0": " Atthi saddhammasaṁyuttā, asaddhammayutāpi ca;",
  "tika-vin10t7:864_0": "Saparikkhārasaṁyuttā, parasantakasaṁyutā.",
  "tika-vin10t7:865_0": "439.",
  "tika-vin10t7:866_0": " Padasodhammamūlādī, saddhammapaṭisaṁyutā;",
  "tika-vin10t7:867_0": "Duṭṭhullavācasaṁyuttā, asaddhammayutā siyā.",
  "tika-vin10t7:868_0": "440.",
  "tika-vin10t7:869_0": " Atirekadasāhaṁ tu, ṭhapane cīvarādino;",
  "tika-vin10t7:870_0": "Anissajjitvā bhoge ca, saparikkhārasaṁyutā.",
  "tika-vin10t7:871_0": "441.",
  "tika-vin10t7:872_0": " Saṅghassa mañcapīṭhādiṁ, ajjhokāsattharepi ca;",
  "tika-vin10t7:873_0": "Anāpucchāva gamane, parasantakasaṁyutā.",
  "tika-vin10t7:874_0": "442.",
  "tika-vin10t7:875_0": " Kathañhi =07 bhaṇato saccaṁ, garukaṁ hoti bhikkhuno?",
  "tika-vin10t7:876_0": "Kathaṁ musā bhaṇantassa, lahukāpatti jāyate?",
  "tika-vin10t7:877_0": "443.",
  "tika-vin10t7:878_0": " ‘‘Sikharaṇī’’ti saccaṁ tu, bhaṇato garukaṁ siyā;",
  "tika-vin10t7:879_0": "Sampajānamusāvāde, pācitti lahukā bhave.",
  "tika-vin10t7:880_0": "444.",
  "tika-vin10t7:881_0": " Kathaṁ musā bhaṇantassa, garukaṁ hoti bhikkhuno?",
  "tika-vin10t7:882_0": "Kathañca bhaṇato saccaṁ, āpatti lahukā siyā?",
  "tika-vin10t7:883_0": "445.",
  "tika-vin10t7:884_0": " Abhūtārocane tassa, garukāpatti dīpitā;",
  "tika-vin10t7:885_0": "Bhūtassārocane saccaṁ, vadato lahukā siyā.",
  "tika-vin10t7:886_0": "446.",
  "tika-vin10t7:887_0": " Kathaṁ bhūmigato dosaṁ, na vehāsagato phuse?",
  "tika-vin10t7:888_0": "Kathaṁ vehāsago dosaṁ, na ca bhūmigato phuse?",
  "tika-vin10t7:889_0": "447.",
  "tika-vin10t7:890_0": " Saṅghakammaṁ vikopetuṁ, hatthapāsaṁ jahaṁ phuse;",
  "tika-vin10t7:891_0": "Kesamattampi ākāse, tiṭṭhato natthi vajjatā.",
  "tika-vin10t7:892_0": "448.",
  "tika-vin10t7:893_0": " Āhaccapādakaṁ mañcaṁ, vehāsakuṭiyūpari;",
  "tika-vin10t7:894_0": "Pīṭhaṁ vābhinisīdanto, āpajjati na bhūmito.",
  "tika-vin10t7:895_0": "449.",
  "tika-vin10t7:896_0": " Pavisanto kathaṁ bhikkhu, āpajjati, na nikkhamaṁ?",
  "tika-vin10t7:897_0": "Pavisanto kathaṁ bhikkhu, pavisanto na ceva taṁ?",
  "tika-vin10t7:898_0": "450.",
  "tika-vin10t7:899_0": " Sachattupāhano vatta-mapūretvāna kevalaṁ;",
  "tika-vin10t7:900_0": "Pavisanto panāpattiṁ, āpajjati, na nikkhamaṁ.",
  "tika-vin10t7:901_0": "451.",
  "tika-vin10t7:902_0": " Gamiko gamikavattāni, apūretvāna nikkhamaṁ;",
  "tika-vin10t7:903_0": "Nikkhamantova āpattiṁ, phuseyya, pavisaṁ na ca.",
  "tika-vin10t7:904_0": "452.",
  "tika-vin10t7:905_0": " Ādiyanto panāpattiṁ, āpajjati kathaṁ vada?",
  "tika-vin10t7:906_0": "Tathevānādiyantopi, āpajjati kathaṁ vada?",
  "tika-vin10t7:907_0": "453.",
  "tika-vin10t7:908_0": " Bhikkhunī atigambhīraṁ, yā kācudakasuddhikaṁ;",
  "tika-vin10t7:909_0": "Ādiyantī panāpattiṁ, āpajjati, na saṁsayo.",
  "tika-vin10t7:910_0": "454.",
  "tika-vin10t7:911_0": " Anādiyitvā dubbaṇṇa-karaṇaṁ pana cīvaraṁ;",
  "tika-vin10t7:912_0": "Yevaṁ anādiyantova, āpajjati hi nāma so.",
  "tika-vin10t7:913_0": "455.",
  "tika-vin10t7:914_0": " Samādiyanto āpattiṁ, āpajjati kathaṁ pana?",
  "tika-vin10t7:915_0": "Tathāsamādiyantopi, āpajjati kathaṁ pana?",
  "tika-vin10t7:916_0": "456.",
  "tika-vin10t7:917_0": " Yo =08 hi mūgabbatādīni, vatānidha samādiyaṁ;",
  "tika-vin10t7:918_0": "Samādiyanto āpattiṁ, āpajjati hi nāma so.",
  "tika-vin10t7:919_0": "457.",
  "tika-vin10t7:920_0": " Yo hi kammakato bhikkhu, vuttaṁ vattaṁ panattano;",
  "tika-vin10t7:921_0": "Tañcāsamādiyantova, āpajjati hi nāma so.",
  "tika-vin10t7:922_0": "458.",
  "tika-vin10t7:923_0": " Karontova panāpattiṁ, kathamāpajjate naro?",
  "tika-vin10t7:924_0": "Na karonto kathaṁ nāma, samaṇo dosavā siyā?",
  "tika-vin10t7:925_0": "459.",
  "tika-vin10t7:926_0": " Bhaṇḍāgārikakammañca, vejjakammañca cīvaraṁ;",
  "tika-vin10t7:927_0": "Aññātikāya sibbanto, karaṁ āpajjate naro.",
  "tika-vin10t7:928_0": "460.",
  "tika-vin10t7:929_0": " Upajjhāyassa vattāni, vattāni itarassa vā;",
  "tika-vin10t7:930_0": "Akaronto panāpattiṁ, āpajjati hi nāma so.",
  "tika-vin10t7:931_0": "461.",
  "tika-vin10t7:932_0": " Dento āpajjatāpattiṁ, na dentopi kathaṁ bhaṇa?",
  "tika-vin10t7:933_0": "Aññātikāya yaṁ kiñci, bhikkhu bhikkhuniyā pana.",
  "tika-vin10t7:934_0": "462.",
  "tika-vin10t7:935_0": " Cīvaraṁ dadamāno hi, dento āpajjate pana;",
  "tika-vin10t7:936_0": "Tathantevāsikādīnaṁ, adento cīvarādikaṁ.",
  "tika-vin10t7:937_0": "463.",
  "tika-vin10t7:938_0": " Attasannissitā atthi, tatheva paranissitā;",
  "tika-vin10t7:939_0": "Mudulambādino attā, sesā hi paranissitā.",
  "tika-vin10t7:940_0": "464.",
  "tika-vin10t7:941_0": " Kathañca paṭigaṇhanto, āpajjati hi vajjataṁ?",
  "tika-vin10t7:942_0": "Kathamappaṭigaṇhanto, āpajjati hi vajjataṁ?",
  "tika-vin10t7:943_0": "465.",
  "tika-vin10t7:944_0": " Cīvaraṁ paṭigaṇhanto, bhikkhu aññātihatthato;",
  "tika-vin10t7:945_0": "Ovādañca na gaṇhanto, āpajjati hi vajjataṁ.",
  "tika-vin10t7:946_0": "466.",
  "tika-vin10t7:947_0": " Kathañca paribhogena, āpajjati tapodhano?",
  "tika-vin10t7:948_0": "Kathaṁ na paribhogena, āpajjati tapodhano?",
  "tika-vin10t7:949_0": "467.",
  "tika-vin10t7:950_0": " Yo hi nissaggiyaṁ vatthuṁ, accajitvā nisevati;",
  "tika-vin10t7:951_0": "Ayaṁ tu paribhogena, āpajjati, na saṁsayo.",
  "tika-vin10t7:952_0": "468.",
  "tika-vin10t7:953_0": " Atikkamentī saṅghāṭi-cāraṁ pañcāhikaṁ pana;",
  "tika-vin10t7:954_0": "Ayaṁ tu paribhogena, āpajjati hi bhikkhunī.",
  "tika-vin10t7:955_0": "469.",
  "tika-vin10t7:956_0": " Divāpajjati no rattiṁ, rattimeva ca no divā;",
  "tika-vin10t7:957_0": "Dvāraṁ asaṁvaritvāna, sento āpajjate divā.",
  "tika-vin10t7:958_0": "470.",
  "tika-vin10t7:959_0": " Sagāraseyyakaṁ =09 rattiṁ, āpajjati hi no divā;",
  "tika-vin10t7:960_0": "Aruṇugge panāpatti, kathaṁ na aruṇuggame?",
  "tika-vin10t7:961_0": "471.",
  "tika-vin10t7:962_0": " Ekachārattasattāha-dasāhādiatikkame;",
  "tika-vin10t7:963_0": "Phusanto vuttamāpattiṁ, āpajjatyaruṇuggame.",
  "tika-vin10t7:964_0": "472.",
  "tika-vin10t7:965_0": " Pavāretvāna bhuñjanto, phuse na aruṇuggame;",
  "tika-vin10t7:966_0": "Chindantassa siyāpatti, kathamacchindato siyā?",
  "tika-vin10t7:967_0": "473.",
  "tika-vin10t7:968_0": " Chindanto bhūtagāmañca, aṅgajātañca attano;",
  "tika-vin10t7:969_0": "Pārājikañca pācittiṁ, phuse thullaccayampi ca.",
  "tika-vin10t7:970_0": "474.",
  "tika-vin10t7:971_0": " Na chindanto nakhe kese, āpajjati hi nāma so;",
  "tika-vin10t7:972_0": "Chādentopajjatāpattiṁ, nacchādento kathaṁ pana?",
  "tika-vin10t7:973_0": "475.",
  "tika-vin10t7:974_0": " Chādento pana āpattiṁ, chādentopajjate naro;",
  "tika-vin10t7:975_0": "Āpajjati panacchinno, nacchādento tiṇādinā.",
  "tika-vin10t7:976_0": "476.",
  "tika-vin10t7:977_0": " Āpajjati hi dhārento, na dhārento kathaṁ pana?",
  "tika-vin10t7:978_0": "Dhārento kusacīrādiṁ, dhārentopajjate pana.",
  "tika-vin10t7:979_0": "477.",
  "tika-vin10t7:980_0": " Dinnaṁ nissaṭṭhapattaṁ taṁ, adhārentova dosavā;",
  "tika-vin10t7:981_0": "Sacittakadukaṁ saññā-vimokkhakadukaṁ bhave.",
  "tika-vin10t7:982_0": "Dukakathā.",
  "tika-vin10t7:983_0": "478.",
  "tika-vin10t7:984_0": " Atthāpatti hi tiṭṭhante, nāthe, no parinibbute;",
  "tika-vin10t7:985_0": "Nibbute na tu tiṭṭhante, atthāpattubhayatthapi.",
  "tika-vin10t7:986_0": "479.",
  "tika-vin10t7:987_0": " Ruhiruppādanāpatti, ṭhite, no parinibbute;",
  "tika-vin10t7:988_0": "Theramāvusavādena, vadato parinibbute.",
  "tika-vin10t7:989_0": "480.",
  "tika-vin10t7:990_0": " Āpattiyo imā dvepi, ṭhapetvā sugate pana;",
  "tika-vin10t7:991_0": "Avasesā dharantepi, bhavanti parinibbute.",
  "tika-vin10t7:992_0": "481.",
  "tika-vin10t7:993_0": " Kāleyeva siyāpatti, vikāle na siyā kathaṁ?",
  "tika-vin10t7:994_0": "Vikāle tu siyāpatti, na kāle, ubhayatthapi?",
  "tika-vin10t7:995_0": "482.",
  "tika-vin10t7:996_0": " Bhuñjatonatirittaṁ tu, kālasmiṁ, no vikālake;",
  "tika-vin10t7:997_0": "Vikālabhojanāpatti, vikāle, tu na kālake.",
  "tika-vin10t7:998_0": "483.",
  "tika-vin10t7:999_0": " Avasesaṁ =10 panāpattiṁ, āpajjati hi sabbadā;",
  "tika-vin10t7:1000_0": "Sabbaṁ kāle vikāle ca, natthi tattha ca saṁsayo.",
  "tika-vin10t7:1001_0": "484.",
  "tika-vin10t7:1002_0": " Rattimeva panāpattiṁ, āpajjati ca no divā;",
  "tika-vin10t7:1003_0": "Divāpajjati no rattiṁ, āpajjatubhayatthapi.",
  "tika-vin10t7:1004_0": "485.",
  "tika-vin10t7:1005_0": " Sahaseyyā siyā rattiṁ, dvārāsaṁvaramūlakā;",
  "tika-vin10t7:1006_0": "Divā, sesā panāpatti, siyā rattiṁ divāpi ca.",
  "tika-vin10t7:1007_0": "486.",
  "tika-vin10t7:1008_0": " Dasavasso tu no ūna-dasavasso siyā kathaṁ?",
  "tika-vin10t7:1009_0": "Hotūnadasavasso, no, dasavassūbhayatthapi?",
  "tika-vin10t7:1010_0": "487.",
  "tika-vin10t7:1011_0": " Upaṭṭhāpeti ce bālo, parisaṁ dasavassiko;",
  "tika-vin10t7:1012_0": "Āpattiṁ pana abyatto, āpajjati, na saṁsayo.",
  "tika-vin10t7:1013_0": "488.",
  "tika-vin10t7:1014_0": " Tathūnadasavasso ca, ‘‘paṇḍitoha’’nti gaṇhati;",
  "tika-vin10t7:1015_0": "Parisaṁ, dasavasso no, sesamāpajjate ubho.",
  "tika-vin10t7:1016_0": "489.",
  "tika-vin10t7:1017_0": " Kāḷe āpajjatāpattiṁ, na juṇhe juṇhake kathaṁ;",
  "tika-vin10t7:1018_0": "Āpajjati, na kāḷasmiṁ, āpajjatūbhayatthapi?",
  "tika-vin10t7:1019_0": "490.",
  "tika-vin10t7:1020_0": " Vassaṁ anupagacchanto, kāḷe, no juṇhake pana;",
  "tika-vin10t7:1021_0": "Āpajjatāpavārento, juṇhe, na pana kāḷake.",
  "tika-vin10t7:1022_0": "491.",
  "tika-vin10t7:1023_0": " Avasesaṁ tu paññatta-māpattimavipattinā;",
  "tika-vin10t7:1024_0": "Kāḷe ceva ca juṇhe ca, āpajjati, na saṁsayo.",
  "tika-vin10t7:1025_0": "492.",
  "tika-vin10t7:1026_0": " Vassūpagamanaṁ kāḷe, no juṇhe, tu pavāraṇā;",
  "tika-vin10t7:1027_0": "Juṇhe kappati, no kāḷe, sesaṁ panubhayatthapi.",
  "tika-vin10t7:1028_0": "493.",
  "tika-vin10t7:1029_0": " Atthāpatti tu hemante, na hotītarutudvaye;",
  "tika-vin10t7:1030_0": "Gimheyeva na sesesu, vasse no itaradvaye.",
  "tika-vin10t7:1031_0": "494.",
  "tika-vin10t7:1032_0": " Dine pāḷipadakkhāte, kattike puṇṇamāsiyā;",
  "tika-vin10t7:1033_0": "Ṭhapitaṁ tu vikappetvā, vassasāṭikacīvaraṁ.",
  "tika-vin10t7:1034_0": "495.",
  "tika-vin10t7:1035_0": " Āpajjati ca hemante, nivāseti ca taṁ sace;",
  "tika-vin10t7:1036_0": "Puṇṇamādivasasmiñhi, kattikassa tu pacchime.",
  "tika-vin10t7:1037_0": "496.",
  "tika-vin10t7:1038_0": " Taṁ apaccuddharitvāva, hemanteyeva, netare;",
  "tika-vin10t7:1039_0": "Āpajjatīti niddiṭṭhaṁ, kurundaṭṭhakathāya tu.",
  "tika-vin10t7:1040_0": "497.",
  "tika-vin10t7:1041_0": " ‘‘Atirekamāso =11 seso’’ti;",
  "tika-vin10t7:1042_0": "Pariyesanto ca gimhike;",
  "tika-vin10t7:1043_0": "Gimhe āpajjatāpattiṁ;",
  "tika-vin10t7:1044_0": "Na tvevitarutudvaye.",
  "tika-vin10t7:1045_0": "498.",
  "tika-vin10t7:1046_0": " Vijjamāne sace naggo, vassasāṭikacīvare;",
  "tika-vin10t7:1047_0": "Ovassāpeti yo kāyaṁ, vasse āpajjatīdha so.",
  "tika-vin10t7:1048_0": "499.",
  "tika-vin10t7:1049_0": " Āpajjati hi saṅghova, na gaṇo na ca puggalo;",
  "tika-vin10t7:1050_0": "Gaṇova na ca sesā hi, puggalova na cāpare.",
  "tika-vin10t7:1051_0": "500.",
  "tika-vin10t7:1052_0": " Adhiṭṭhānaṁ karonto vā, pārisuddhiuposathaṁ;",
  "tika-vin10t7:1053_0": "Saṅgho vāpajjatāpattiṁ, na gaṇo na ca puggalo.",
  "tika-vin10t7:1054_0": "501.",
  "tika-vin10t7:1055_0": " Suttuddesamadhiṭṭhānaṁ, karonto vā uposathaṁ;",
  "tika-vin10t7:1056_0": "Gaṇo vāpajjatāpattiṁ, na saṅgho na ca puggalo.",
  "tika-vin10t7:1057_0": "502.",
  "tika-vin10t7:1058_0": " Suttuddesaṁ karonto vā, eko pana uposathaṁ;",
  "tika-vin10t7:1059_0": "Puggalopajjatāpattiṁ, na ca saṅgho gaṇo na ca.",
  "tika-vin10t7:1060_0": "503.",
  "tika-vin10t7:1061_0": " Āpajjati gilānova, nāgilāno kathaṁ pana;",
  "tika-vin10t7:1062_0": "Āpajjatāgilānova, no gilāno ubhopi ca?",
  "tika-vin10t7:1063_0": "504.",
  "tika-vin10t7:1064_0": " Bhesajjena panaññena, atthe sati ca yo pana;",
  "tika-vin10t7:1065_0": "Viññāpeti tadaññaṁ so, āpajjati akallako.",
  "tika-vin10t7:1066_0": "505.",
  "tika-vin10t7:1067_0": " Na bhesajjena atthepi, bhesajjaṁ viññāpeti ce;",
  "tika-vin10t7:1068_0": "Āpajjatāgilānova, sesaṁ pana ubhopi ca.",
  "tika-vin10t7:1069_0": "506.",
  "tika-vin10t7:1070_0": " Atthāpatti hi antova, na bahiddhā, tathā bahi;",
  "tika-vin10t7:1071_0": "Āpajjati, na cevanto, atthāpattubhayatthapi.",
  "tika-vin10t7:1072_0": "507.",
  "tika-vin10t7:1073_0": " Anupakhajja seyyaṁ tu, kappento pana kevalaṁ;",
  "tika-vin10t7:1074_0": "Āpajjati panāpattiṁ, antoyeva ca, no bahi.",
  "tika-vin10t7:1075_0": "508.",
  "tika-vin10t7:1076_0": " Ajjhokāse tu mañcādiṁ, santharitvāna pakkamaṁ;",
  "tika-vin10t7:1077_0": "Bahiyeva ca, no anto, sesaṁ panubhayatthapi.",
  "tika-vin10t7:1078_0": "509.",
  "tika-vin10t7:1079_0": " Antosīmāyevāpattiṁ, bahisīmāya neva ca;",
  "tika-vin10t7:1080_0": "Bahisīmāya, no anto-sīmāya, ubhayatthapi.",
  "tika-vin10t7:1081_0": "510.",
  "tika-vin10t7:1082_0": " Sachattupāhano =12 bhikkhu, pavisanto tapodhano;",
  "tika-vin10t7:1083_0": "Upacārasīmokkante, anto āpajjate pana.",
  "tika-vin10t7:1084_0": "511.",
  "tika-vin10t7:1085_0": " Gamiko dārubhaṇḍādiṁ, paṭisāmanavattakaṁ;",
  "tika-vin10t7:1086_0": "Apūretvāna gacchanto, upacārassatikkame.",
  "tika-vin10t7:1087_0": "512.",
  "tika-vin10t7:1088_0": " Āpajjati panāpattiṁ, bahisīmāyayeva so;",
  "tika-vin10t7:1089_0": "Sesamāpajjate anto-bahisīmāya sabbaso.",
  "tika-vin10t7:1090_0": "Tikakathā.",
  "tika-vin10t7:1091_0": "513.",
  "tika-vin10t7:1092_0": " Sakavācāya āpanno, paravācāya sujjhati;",
  "tika-vin10t7:1093_0": "Paravācāya āpanno, sakavācāya sujjhati.",
  "tika-vin10t7:1094_0": "514.",
  "tika-vin10t7:1095_0": " Sakavācāya āpanno, sakavācāya sujjhati;",
  "tika-vin10t7:1096_0": "Paravācāya āpanno, paravācāya sujjhati.",
  "tika-vin10t7:1097_0": "515.",
  "tika-vin10t7:1098_0": " Vacīdvārikamāpattiṁ , āpanno sakavācato;",
  "tika-vin10t7:1099_0": "Tiṇavatthārakaṁ gantvā, paravācāya sujjhati.",
  "tika-vin10t7:1100_0": "516.",
  "tika-vin10t7:1101_0": " Tathā appaṭinissagge, pāpikāya hi diṭṭhiyā;",
  "tika-vin10t7:1102_0": "Parassa kammavācāya, āpajjitvāna vajjataṁ.",
  "tika-vin10t7:1103_0": "517.",
  "tika-vin10t7:1104_0": " Desento bhikkhuno mūle, sakavācāya sujjhati;",
  "tika-vin10t7:1105_0": "Vacīdvārikamāpattiṁ, āpanno bhikkhusantike.",
  "tika-vin10t7:1106_0": "518.",
  "tika-vin10t7:1107_0": " Desetvā taṁ visujjhanto, sakavācāya sujjhati;",
  "tika-vin10t7:1108_0": "Saṅghādisesamāpattiṁ, yāvatatiyakaṁ pana.",
  "tika-vin10t7:1109_0": "519.",
  "tika-vin10t7:1110_0": " Parassa kammavācāya, āpajjitvā tathā puna;",
  "tika-vin10t7:1111_0": "Parassa parivāsādi-kammavācāya sujjhati.",
  "tika-vin10t7:1112_0": "520.",
  "tika-vin10t7:1113_0": " Kāyenāpajjatāpattiṁ, vācāya ca visujjhati;",
  "tika-vin10t7:1114_0": "Vācāyāpajjatāpattiṁ, kāyena ca visujjhati.",
  "tika-vin10t7:1115_0": "521.",
  "tika-vin10t7:1116_0": " Kāyenāpajjatāpattiṁ, kāyeneva visujjhati;",
  "tika-vin10t7:1117_0": "Vācāyāpajjatāpattiṁ, vācāyeva visujjhati.",
  "tika-vin10t7:1118_0": "522.",
  "tika-vin10t7:1119_0": " Kāyadvārikamāpattiṁ, kāyenāpajjate, puna;",
  "tika-vin10t7:1120_0": "Desento taṁ panāpattiṁ, vācāyeva visujjhati.",
  "tika-vin10t7:1121_0": "523.",
  "tika-vin10t7:1122_0": " Vacīdvārikamāpattiṁ =13, āpajjitvāna vācato;",
  "tika-vin10t7:1123_0": "Tiṇavatthārakaṁ gantvā, kāyeneva visujjhati.",
  "tika-vin10t7:1124_0": "524.",
  "tika-vin10t7:1125_0": " Kāyadvārikamāpattiṁ, āpajjitvāna kāyato;",
  "tika-vin10t7:1126_0": "Tiṇavatthārakaṁ gantvā, kāyeneva visujjhati.",
  "tika-vin10t7:1127_0": "525.",
  "tika-vin10t7:1128_0": " Vacīdvārikamāpattiṁ, āpajjitvā tapodhano;",
  "tika-vin10t7:1129_0": "Tameva pana desento, vācāyeva visujjhati.",
  "tika-vin10t7:1130_0": "526.",
  "tika-vin10t7:1131_0": " Sutto āpajjatāpattiṁ, paṭibuddho visujjhati;",
  "tika-vin10t7:1132_0": "Āpanno paṭibuddhova, sutto sujjhati so kathaṁ?",
  "tika-vin10t7:1133_0": "527.",
  "tika-vin10t7:1134_0": " Sutto āpajjatāpattiṁ, suttoyeva visujjhati;",
  "tika-vin10t7:1135_0": "Paṭibuddhova āpanno, paṭibuddho visujjhati?",
  "tika-vin10t7:1136_0": "528.",
  "tika-vin10t7:1137_0": " Sagāraseyyakādiṁ tu, sutto āpajjate naro;",
  "tika-vin10t7:1138_0": "Desento pana taṁ ñatvā, paṭibuddho visujjhati.",
  "tika-vin10t7:1139_0": "529.",
  "tika-vin10t7:1140_0": " Āpajjitvāna jagganto, tiṇavatthārake pana;",
  "tika-vin10t7:1141_0": "Samathe tu sayantova, sutto vuṭṭhāti nāma so.",
  "tika-vin10t7:1142_0": "530.",
  "tika-vin10t7:1143_0": " Sagāraseyyakādiṁ tu, sutto āpajjate naro;",
  "tika-vin10t7:1144_0": "Sayanto tiṇavatthāre, suttoyeva visujjhati.",
  "tika-vin10t7:1145_0": "531.",
  "tika-vin10t7:1146_0": " Āpajjitvā panāpattiṁ, jagganto pana kevalaṁ;",
  "tika-vin10t7:1147_0": "Desento pana taṁ pacchā, paṭibuddho visujjhati.",
  "tika-vin10t7:1148_0": "532.",
  "tika-vin10t7:1149_0": " Āpajjitvā acittova, sacittova visujjhati;",
  "tika-vin10t7:1150_0": "Āpajjitvā sacittova, acittova visujjhati.",
  "tika-vin10t7:1151_0": "533.",
  "tika-vin10t7:1152_0": " Āpajjitvā acittova, acittova visujjhati;",
  "tika-vin10t7:1153_0": "Āpajjitvā sacittova, sacittova visujjhati.",
  "tika-vin10t7:1154_0": "534.",
  "tika-vin10t7:1155_0": " Acitto, cittakāpattiṁ, āpajjitvā tapodhano;",
  "tika-vin10t7:1156_0": "Pacchā taṁ pana desento, sacittova visujjhati.",
  "tika-vin10t7:1157_0": "535.",
  "tika-vin10t7:1158_0": " Tathā sacittakāpattiṁ, āpajjitvā sacittako;",
  "tika-vin10t7:1159_0": "Sayanto tiṇavatthāre, acittova visujjhati.",
  "tika-vin10t7:1160_0": "536.",
  "tika-vin10t7:1161_0": " Evamevaṁ amissetvā, pacchimaṁ tu padadvayaṁ;",
  "tika-vin10t7:1162_0": "Ettha vuttānusārena, veditabbaṁ vibhāvinā.",
  "tika-vin10t7:1163_0": "537.",
  "tika-vin10t7:1164_0": " Āpajjati =14 ca kammena, akammena visujjhati;",
  "tika-vin10t7:1165_0": "Āpajjati akammena, kammeneva visujjhati.",
  "tika-vin10t7:1166_0": "538.",
  "tika-vin10t7:1167_0": " Kammenāpajjatāpattiṁ, kammeneva visujjhati;",
  "tika-vin10t7:1168_0": "Āpajjati akammena, akammena visujjhati.",
  "tika-vin10t7:1169_0": "539.",
  "tika-vin10t7:1170_0": " Accajaṁ pāpikaṁ diṭṭhiṁ, āpajjitvāna kammato;",
  "tika-vin10t7:1171_0": "Desento pana taṁ pacchā, akammena visujjhati.",
  "tika-vin10t7:1172_0": "540.",
  "tika-vin10t7:1173_0": " Visaṭṭhiādikāpattiṁ , āpajjitvā akammato;",
  "tika-vin10t7:1174_0": "Parisujjhati kammena, parivāsādinā pana.",
  "tika-vin10t7:1175_0": "541.",
  "tika-vin10t7:1176_0": " Samanubhāsanaṁ bhikkhu, āpajjati ca kammato;",
  "tika-vin10t7:1177_0": "Parivāsādinā pacchā, kammeneva visujjhati.",
  "tika-vin10t7:1178_0": "542.",
  "tika-vin10t7:1179_0": " Avasesaṁ panāpattiṁ, āpajjati akammato;",
  "tika-vin10t7:1180_0": "Desento pana taṁ pacchā, akammeneva sujjhati.",
  "tika-vin10t7:1181_0": "543.",
  "tika-vin10t7:1182_0": " Sammukhāpattimāpanno, visujjhati asammukhā;",
  "tika-vin10t7:1183_0": "Asammukhāpi āpanno, sammukhāva visujjhati.",
  "tika-vin10t7:1184_0": "544.",
  "tika-vin10t7:1185_0": " Sammukhāpattimāpanno, sammukhāva visujjhati;",
  "tika-vin10t7:1186_0": "Asammukhāva āpanno, visujjhati asammukhā.",
  "tika-vin10t7:1187_0": "545.",
  "tika-vin10t7:1188_0": " Accajaṁ pāpakaṁ diṭṭhiṁ, āpanno saṅghasammukhe;",
  "tika-vin10t7:1189_0": "Vuṭṭhānakāle saṅghena, kiñci kammaṁ na vijjati.",
  "tika-vin10t7:1190_0": "546.",
  "tika-vin10t7:1191_0": " Visaṭṭhiādikāpattiṁ, āpajjitvā asammukhā;",
  "tika-vin10t7:1192_0": "Saṅghasammukhatoyeva, visujjhati na caññathā.",
  "tika-vin10t7:1193_0": "547.",
  "tika-vin10t7:1194_0": " Samanubhāsanaṁ saṅgha-sammukhāpajjate, puna;",
  "tika-vin10t7:1195_0": "Saṅghassa sammukhāyeva, visujjhati, na caññathā.",
  "tika-vin10t7:1196_0": "548.",
  "tika-vin10t7:1197_0": " Musāvādādikaṁ sesaṁ, āpajjati asammukhā;",
  "tika-vin10t7:1198_0": "Taṁ pacchā pana desento, visujjhati asammukhā.",
  "tika-vin10t7:1199_0": "549.",
  "tika-vin10t7:1200_0": " Ajānantova āpanno, jānantova visujjhati;",
  "tika-vin10t7:1201_0": "Jānanto pana āpanno, ajānanto visujjhati.",
  "tika-vin10t7:1202_0": "550.",
  "tika-vin10t7:1203_0": " Ajānantova āpanno, ajānanto visujjhati;",
  "tika-vin10t7:1204_0": "Jānanto pana āpanno, jānantova visujjhati.",
  "tika-vin10t7:1205_0": "551.",
  "tika-vin10t7:1206_0": " Acittakacatukkena =15, sadisaṁ sabbathā idaṁ;",
  "tika-vin10t7:1207_0": "Ajānantacatukkanti, veditabbaṁ vibhāvinā.",
  "tika-vin10t7:1208_0": "552.",
  "tika-vin10t7:1209_0": " Āgantukova āpattiṁ, āpajjati, na cetaro;",
  "tika-vin10t7:1210_0": "Āvāsikova āpattiṁ, āpajjati, na cetaro.",
  "tika-vin10t7:1211_0": "553.",
  "tika-vin10t7:1212_0": " Āgantuko tathāvāsi-kopi āpajjare ubho;",
  "tika-vin10t7:1213_0": "Atthāpatti ca sesaṁ tu, ubho nāpajjare pana.",
  "tika-vin10t7:1214_0": "554.",
  "tika-vin10t7:1215_0": " Sachattupāhano ceva, sasīsaṁ pārutopi ca;",
  "tika-vin10t7:1216_0": "Vihāraṁ pavisanto ca, vicarantopi tattha ca.",
  "tika-vin10t7:1217_0": "555.",
  "tika-vin10t7:1218_0": " Āgantukova āpattiṁ, āpajjati, na cetaro;",
  "tika-vin10t7:1219_0": "Āvāsavattamāvāsī, akarontova dosavā.",
  "tika-vin10t7:1220_0": "556.",
  "tika-vin10t7:1221_0": " Na cevāgantuko, sesa-māpajjanti ubhopi ca;",
  "tika-vin10t7:1222_0": "Asādhāraṇamāpattiṁ, nāpajjanti ubhopi ca.",
  "tika-vin10t7:1223_0": "557.",
  "tika-vin10t7:1224_0": " Vatthunānattatā atthi, natthi āpattinānatā;",
  "tika-vin10t7:1225_0": "Atthi āpattinānattaṁ, natthi vatthussa nānatā.",
  "tika-vin10t7:1226_0": "558.",
  "tika-vin10t7:1227_0": " Vatthunānattatā ceva, atthi āpattinānatā;",
  "tika-vin10t7:1228_0": "Nevatthi vatthunānattaṁ, no ca āpattinānatā.",
  "tika-vin10t7:1229_0": "559.",
  "tika-vin10t7:1230_0": " Pārājikacatukkassa, vatthunānattatā matā;",
  "tika-vin10t7:1231_0": "Āpattinānatā natthi, sesāpattīsvayaṁ nayo.",
  "tika-vin10t7:1232_0": "560.",
  "tika-vin10t7:1233_0": " Samaṇo samaṇī kāya-saṁsaggaṁ tu karonti ce;",
  "tika-vin10t7:1234_0": "Saṅghādiseso bhikkhussa, bhikkhuniyā parājayo.",
  "tika-vin10t7:1235_0": "561.",
  "tika-vin10t7:1236_0": " Evaṁ āpattinānattaṁ, natthi vatthussa nānatā;",
  "tika-vin10t7:1237_0": "Kāyassa pana saṁsaggo, ubhinnaṁ vatthu hoti hi.",
  "tika-vin10t7:1238_0": "562.",
  "tika-vin10t7:1239_0": " Tatheva lasuṇassāpi, khādane bhikkhunī pana;",
  "tika-vin10t7:1240_0": "Āpajjati hi pācittiṁ, bhikkhuno hoti dukkaṭaṁ.",
  "tika-vin10t7:1241_0": "563.",
  "tika-vin10t7:1242_0": " Pārājikānaṁ pana ce catunnaṁ;",
  "tika-vin10t7:1243_0": "Saṅghādisesehi ca terasehi;",
  "tika-vin10t7:1244_0": "Hoteva vatthussa ca nānabhāvo;",
  "tika-vin10t7:1245_0": "Āpattiyā ceva hi nānabhāvo.",
  "tika-vin10t7:1246_0": "564.",
  "tika-vin10t7:1247_0": " Pārājikāni =16 cattāri, āpajjantānamekato;",
  "tika-vin10t7:1248_0": "Bhikkhunīsamaṇānaṁ tu, ubhinnaṁ pana sabbaso.",
  "tika-vin10t7:1249_0": "565.",
  "tika-vin10t7:1250_0": " Vatthussa natthi nānattaṁ, natthi āpattinānatā;",
  "tika-vin10t7:1251_0": "Visuṁ panāpajjantesu, ayameva vinicchayo.",
  "tika-vin10t7:1252_0": "566.",
  "tika-vin10t7:1253_0": " Atthi vatthusabhāgattaṁ, natthāpattisabhāgatā;",
  "tika-vin10t7:1254_0": "Atthāpattisabhāgatā, natthi vatthusabhāgatā.",
  "tika-vin10t7:1255_0": "567.",
  "tika-vin10t7:1256_0": " Atthi vatthusabhāgattaṁ, atthāpattisabhāgatā;",
  "tika-vin10t7:1257_0": "Natthi vatthusabhāgattaṁ, natthāpattisabhāgatā.",
  "tika-vin10t7:1258_0": "568.",
  "tika-vin10t7:1259_0": " Bhikkhūnaṁ bhikkhunīnañca, kāyasaṁsaggake sati;",
  "tika-vin10t7:1260_0": "Atthi vatthusabhāgattaṁ, natthāpattisabhāgatā.",
  "tika-vin10t7:1261_0": "569.",
  "tika-vin10t7:1262_0": " Ādito pana bhikkhussa, catūsvantimavatthusu;",
  "tika-vin10t7:1263_0": "Siyāpattisabhāgattaṁ, na ca vatthusabhāgatā.",
  "tika-vin10t7:1264_0": "570.",
  "tika-vin10t7:1265_0": " Bhikkhūnaṁ bhikkhunīnañca, catūsvanti mavatthusu;",
  "tika-vin10t7:1266_0": "Atthi vatthusabhāgattaṁ, atthāpattisabhāgatā.",
  "tika-vin10t7:1267_0": "571.",
  "tika-vin10t7:1268_0": " Sādhāraṇāsu sabbāsu, āpattīsvapyayaṁ nayo;",
  "tika-vin10t7:1269_0": "Asādhāraṇāsu nevatthi, vatthāpattisabhāgatā.",
  "tika-vin10t7:1270_0": "572.",
  "tika-vin10t7:1271_0": " Atthāpatti upajjhāye, neva saddhivihārike;",
  "tika-vin10t7:1272_0": "Atthi saddhivihārasmiṁ, upajjhāye na vijjati.",
  "tika-vin10t7:1273_0": "573.",
  "tika-vin10t7:1274_0": " Atthāpatti upajjhāye, tathā saddhivihārike;",
  "tika-vin10t7:1275_0": "Nevāpatti upajjhāye, neva saddhivihārike.",
  "tika-vin10t7:1276_0": "574.",
  "tika-vin10t7:1277_0": " Upajjhāyena kattabba-vattassākaraṇe pana;",
  "tika-vin10t7:1278_0": "Upajjhāyo phuse vajjaṁ, na ca saddhivihāriko.",
  "tika-vin10t7:1279_0": "575.",
  "tika-vin10t7:1280_0": " Upajjhāyassa kattabba-vattassākaraṇe pana;",
  "tika-vin10t7:1281_0": "Natthāpatti upajjhāye, atthi saddhivihārike.",
  "tika-vin10t7:1282_0": "576.",
  "tika-vin10t7:1283_0": " Sesaṁ panidha āpattiṁ, āpajjanti ubhopi ca;",
  "tika-vin10t7:1284_0": "Asādhāraṇamāpattiṁ, nāpajjanti ubhopi ca.",
  "tika-vin10t7:1285_0": "577.",
  "tika-vin10t7:1286_0": " Ādiyanto garuṁ dosaṁ, payojento lahuṁ phuse;",
  "tika-vin10t7:1287_0": "Ādiyanto lahuṁ dosaṁ, payojento garuṁ phuse.",
  "tika-vin10t7:1288_0": "578.",
  "tika-vin10t7:1289_0": " Ādiyanto =17 payojento, garukeyeva tiṭṭhati;",
  "tika-vin10t7:1290_0": "Ādiyanto payojento, lahukeyeva tiṭṭhati.",
  "tika-vin10t7:1291_0": "579.",
  "tika-vin10t7:1292_0": " Pādaṁ vāpi tato uddhaṁ, ādiyanto garuṁ phuse;",
  "tika-vin10t7:1293_0": "‘‘Gaṇhā’’ti ūnakaṁ pādaṁ, āṇāpento lahuṁ phuse.",
  "tika-vin10t7:1294_0": "580.",
  "tika-vin10t7:1295_0": " Eteneva upāyena, sesakampi padattayaṁ;",
  "tika-vin10t7:1296_0": "Atthasambhavatoyeva, veditabbaṁ vibhāvinā.",
  "tika-vin10t7:1297_0": "581.",
  "tika-vin10t7:1298_0": " Kāleyeva panāpatti, no vikāle kathaṁ siyā?",
  "tika-vin10t7:1299_0": "Vikāleyeva āpatti, na ca kāle kathaṁ siyā?",
  "tika-vin10t7:1300_0": "582.",
  "tika-vin10t7:1301_0": " Atthāpatti hi kāle ca, vikāle ca pakāsitā?",
  "tika-vin10t7:1302_0": "Neva kāle vikāle ca, atthāpatti pakāsitā?",
  "tika-vin10t7:1303_0": "583.",
  "tika-vin10t7:1304_0": " Pavāretvāna bhuñjanto, kāle anatirittakaṁ;",
  "tika-vin10t7:1305_0": "Kāle āpajjatāpattiṁ, na vikāleti dīpaye.",
  "tika-vin10t7:1306_0": "584.",
  "tika-vin10t7:1307_0": " Vikālabhojanāpattiṁ, vikāle na ca kālake;",
  "tika-vin10t7:1308_0": "Sesaṁ kāle vikāle ca, āpajjati, na saṁsayo.",
  "tika-vin10t7:1309_0": "585.",
  "tika-vin10t7:1310_0": " Asādhāraṇamāpattiṁ, bhikkhunīnaṁ vasā pana;",
  "tika-vin10t7:1311_0": "Nevāpajjati kālepi, no vikālepi sabbadā.",
  "tika-vin10t7:1312_0": "586.",
  "tika-vin10t7:1313_0": " Kiṁ paṭiggahitaṁ kāle, no vikāle tu kappati?",
  "tika-vin10t7:1314_0": "Vikāle kiñca no kāle, gahitaṁ pana kappati?",
  "tika-vin10t7:1315_0": "587.",
  "tika-vin10t7:1316_0": " Kāle ceva vikāle ca, kiṁ nāma vada kappati?",
  "tika-vin10t7:1317_0": "Neva kāle ca kiṁ nāma, no vikāle ca kappati?",
  "tika-vin10t7:1318_0": "588.",
  "tika-vin10t7:1319_0": " Āmisaṁ tu purebhattaṁ, paṭiggahitakaṁ pana;",
  "tika-vin10t7:1320_0": "Kāleyeva tu bhikkhūnaṁ, no vikāle tu kappati.",
  "tika-vin10t7:1321_0": "589.",
  "tika-vin10t7:1322_0": " Pānakaṁ tu vikālasmiṁ, paṭiggahitakaṁ pana;",
  "tika-vin10t7:1323_0": "Vikāleyeva kāle ca, aparajju na kappati.",
  "tika-vin10t7:1324_0": "590.",
  "tika-vin10t7:1325_0": " Sattāhakālikañceva , catutthaṁ yāvajīvikaṁ;",
  "tika-vin10t7:1326_0": "Kāle ceva vikāle ca, kappatīti viniddise.",
  "tika-vin10t7:1327_0": "591.",
  "tika-vin10t7:1328_0": " Attano attano kāla-matītaṁ kālikattayaṁ;",
  "tika-vin10t7:1329_0": "Maṁsaṁ akappiyañceva, tathā uggahitampi ca.",
  "tika-vin10t7:1330_0": "592.",
  "tika-vin10t7:1331_0": " Kuladūsanakammādiṁ =18, katvā uppannabhojanaṁ;",
  "tika-vin10t7:1332_0": "Kāle ceva vikāle ca, na ca kappati bhikkhuno.",
  "tika-vin10t7:1333_0": "593.",
  "tika-vin10t7:1334_0": " Paccantimesu desesu, āpajjati na majjhime;",
  "tika-vin10t7:1335_0": "Majjhime pana desasmiṁ, na ca paccantimesu hi.",
  "tika-vin10t7:1336_0": "594.",
  "tika-vin10t7:1337_0": " Paccantimesu desesu, āpajjati ca majjhime;",
  "tika-vin10t7:1338_0": "Paccantimesu desesu, nāpajjati na majjhime.",
  "tika-vin10t7:1339_0": "595.",
  "tika-vin10t7:1340_0": " Sīmaṁ samudde bandhanto, bhikkhu paccantimesu hi;",
  "tika-vin10t7:1341_0": "Āpajjati panāpattiṁ, na cāpajjati majjhime.",
  "tika-vin10t7:1342_0": "596.",
  "tika-vin10t7:1343_0": " Gaṇena pañcavaggena, karonto upasampadaṁ;",
  "tika-vin10t7:1344_0": "Cammattharaṇaṁ dhuvanhānaṁ, saguṇaṅguṇupāhanaṁ.",
  "tika-vin10t7:1345_0": "597.",
  "tika-vin10t7:1346_0": " Dhārento majjhime vajjaṁ, phuse paccantimesu no;",
  "tika-vin10t7:1347_0": "Avasesaṁ panāpattiṁ, āpajjatūbhayatthapi.",
  "tika-vin10t7:1348_0": "598.",
  "tika-vin10t7:1349_0": " Asādhāraṇaāpattiṁ, bhikkhunīnaṁ vasā pana;",
  "tika-vin10t7:1350_0": "Paccantimesu vā bhikkhu, nāpajjati na majjhime.",
  "tika-vin10t7:1351_0": "599.",
  "tika-vin10t7:1352_0": " Paccantimesu desesu, kappate na ca majjhime;",
  "tika-vin10t7:1353_0": "Kappate, majjhime dese, no ca paccantimesu hi.",
  "tika-vin10t7:1354_0": "600.",
  "tika-vin10t7:1355_0": " Paccantimesu desesu, kappate, majjhimepi kiṁ?",
  "tika-vin10t7:1356_0": "Paccantimesu cevāpi, kiṁ na kappati majjhime?",
  "tika-vin10t7:1357_0": "601.",
  "tika-vin10t7:1358_0": " Paccantimesu desesu, vuttaṁ vatthu catubbidhaṁ;",
  "tika-vin10t7:1359_0": "Niddise kappatī ceva, na ca kappati majjhime.",
  "tika-vin10t7:1360_0": "602.",
  "tika-vin10t7:1361_0": " ‘‘Idaṁ catubbidhaṁ vatthu, desasmiṁ pana majjhime;",
  "tika-vin10t7:1362_0": "Na kappatī’’ti vuttañhi, ‘‘majjhimeyeva kappati’’.",
  "tika-vin10t7:1363_0": "603.",
  "tika-vin10t7:1364_0": " Paccantimesu desesu, evaṁ vuttaṁ na kappati;",
  "tika-vin10t7:1365_0": "Pañcaloṇādikaṁ sesaṁ, ubhayatthapi kappati.",
  "tika-vin10t7:1366_0": "604.",
  "tika-vin10t7:1367_0": " Akappiyanti yaṁ nāma, paṭikkhittaṁ mahesinā;",
  "tika-vin10t7:1368_0": "Ubhayatthapi taṁ sabbaṁ, na ca kappati bhikkhuno.",
  "tika-vin10t7:1369_0": "605.",
  "tika-vin10t7:1370_0": " Anto āpajjatāpattiṁ, āpajjati ca, no bahi;",
  "tika-vin10t7:1371_0": "Bahi āpajjatāpattiṁ, na ca anto kudācanaṁ.",
  "tika-vin10t7:1372_0": "606.",
  "tika-vin10t7:1373_0": " Āpajjati =19 pananto ca, bahi cevubhayatthapi;",
  "tika-vin10t7:1374_0": "Neva anto ca āpattiṁ, āpajjati ca, no bahi.",
  "tika-vin10t7:1375_0": "607.",
  "tika-vin10t7:1376_0": " Anupakhajjaseyyādiṁ, antoyeva ca, no bahi;",
  "tika-vin10t7:1377_0": "Saṅghikaṁ pana mañcādiṁ, ajjhokāse tu kiñcipi.",
  "tika-vin10t7:1378_0": "608.",
  "tika-vin10t7:1379_0": " Nikkhipitvāna gacchanto, no anto, bahiyeva ca;",
  "tika-vin10t7:1380_0": "Sesamāpajjatāpattiṁ, anto ceva tathā bahi.",
  "tika-vin10t7:1381_0": "609.",
  "tika-vin10t7:1382_0": " Asādhāraṇamāpattiṁ, bhikkhunīnaṁ vasā pana;",
  "tika-vin10t7:1383_0": "Nevāpajjati antopi, na bahiddhāpi sabbathā.",
  "tika-vin10t7:1384_0": "610.",
  "tika-vin10t7:1385_0": " Gāme āpajjatāpattiṁ, no araññe kathaṁ vada?",
  "tika-vin10t7:1386_0": "Āpajjati araññasmiṁ, na ca gāme kathaṁ vada?",
  "tika-vin10t7:1387_0": "611.",
  "tika-vin10t7:1388_0": " Āpajjati ca gāmepi, araññepi kathaṁ vada?",
  "tika-vin10t7:1389_0": "Nevāpajjati gāmepi, no araññe kathaṁ vada?",
  "tika-vin10t7:1390_0": "612.",
  "tika-vin10t7:1391_0": " Antaragharasaṁyuttā, sekkhapaññattiyo pana;",
  "tika-vin10t7:1392_0": "Āpajjati hi taṁ bhikkhu, gāmasmiṁ, no araññake.",
  "tika-vin10t7:1393_0": "613.",
  "tika-vin10t7:1394_0": " Agaṇā aruṇaṁ nāma, uṭṭhāpentī ca bhikkhunī;",
  "tika-vin10t7:1395_0": "Āpajjati panāpattiṁ, araññe, no ca gāmake.",
  "tika-vin10t7:1396_0": "614.",
  "tika-vin10t7:1397_0": " Musāvādādimāpattiṁ , āpajjatūbhayatthapi;",
  "tika-vin10t7:1398_0": "Asādhāraṇamāpattiṁ, āpajjati na katthaci.",
  "tika-vin10t7:1399_0": "615.",
  "tika-vin10t7:1400_0": " Āpajjati gilānova, nāgilāno kudācanaṁ;",
  "tika-vin10t7:1401_0": "Agilānova āpattiṁ, phuse, no ca gilānako.",
  "tika-vin10t7:1402_0": "616.",
  "tika-vin10t7:1403_0": " Agilāno gilāno ca, āpajjanti ubhopi ca;",
  "tika-vin10t7:1404_0": "Nāpajjanti gilāno ca, agilāno ubhopi ca.",
  "tika-vin10t7:1405_0": "617.",
  "tika-vin10t7:1406_0": " Bhesajjena panaññena, atthe sati ca yo pana;",
  "tika-vin10t7:1407_0": "Viññāpeti tadaññaṁ so, āpajjati akallako.",
  "tika-vin10t7:1408_0": "618.",
  "tika-vin10t7:1409_0": " Na bhesajjena atthepi, bhesajjaṁ viññāpeti ce;",
  "tika-vin10t7:1410_0": "Āpajjatāgilānova, āpattiṁ lolamānaso.",
  "tika-vin10t7:1411_0": "619.",
  "tika-vin10t7:1412_0": " Musāvādādikaṁ sesaṁ, āpajjanti ubhopi ca;",
  "tika-vin10t7:1413_0": "Asādhāraṇamāpattiṁ, nāpajjanti ubhopi ca.",
  "tika-vin10t7:1414_0": "Catukkakathā.",
  "tika-vin10t7:1415_0": "620.",
  "tika-vin10t7:1416_0": " Pañca =20 āpattiyo honti, musāvādassa kāraṇā;",
  "tika-vin10t7:1417_0": "Pārājikaṁ garuṁthulla-ccayaṁ pācitti dukkaṭaṁ.",
  "tika-vin10t7:1418_0": "621.",
  "tika-vin10t7:1419_0": " Ānisaṁsā panuddiṭṭhā, pañceva kathinatthare;",
  "tika-vin10t7:1420_0": "Anāmantāsamādāna-caraṇaṁ gaṇabhojanaṁ.",
  "tika-vin10t7:1421_0": "622.",
  "tika-vin10t7:1422_0": " Yo tattha cīvaruppādo, so ca nesaṁ bhavissati;",
  "tika-vin10t7:1423_0": "Cīvaraṁ yāvadatthañca, gahetumpi ca vaṭṭati.",
  "tika-vin10t7:1424_0": "623.",
  "tika-vin10t7:1425_0": " Telaṁ pañcavidhaṁ vuttaṁ, nippapañcena satthunā;",
  "tika-vin10t7:1426_0": "Vasā madhukaeraṇḍa-tilasāsapasambhavaṁ.",
  "tika-vin10t7:1427_0": "624.",
  "tika-vin10t7:1428_0": " Acchamacchavasā ceva, susukā sūkarassa ca;",
  "tika-vin10t7:1429_0": "Gadrabhassa vasā ceti, vasā pañcavidhā matā.",
  "tika-vin10t7:1430_0": "625.",
  "tika-vin10t7:1431_0": " Mūlakhandhaggabījāni , phaḷubījañca paṇḍito;",
  "tika-vin10t7:1432_0": "Pañcamaṁ bījabījanti, pañca bījāni dīpaye.",
  "tika-vin10t7:1433_0": "626.",
  "tika-vin10t7:1434_0": " Phalaṁ samaṇakappehi, paribhuñjeyya pañcahi;",
  "tika-vin10t7:1435_0": "Aggisatthanakhakkantaṁ, abījubbaṭṭabījakaṁ.",
  "tika-vin10t7:1436_0": "627.",
  "tika-vin10t7:1437_0": " Paṇṇuṇṇatiṇacoḷānaṁ, vākassa ca vasenidha;",
  "tika-vin10t7:1438_0": "Bhisiyo bhāsitā pañca, muninā mohanāsinā.",
  "tika-vin10t7:1439_0": "628.",
  "tika-vin10t7:1440_0": " Pavāraṇāpi pañceva, odanādīhi pañcahi;",
  "tika-vin10t7:1441_0": "Paṭiggāhāpi pañceva, kāyādigahaṇena ca.",
  "tika-vin10t7:1442_0": "629.",
  "tika-vin10t7:1443_0": " Pañcānisaṁsā vinayaññukasmiṁ;",
  "tika-vin10t7:1444_0": "Mahesinā kāruṇikena vuttā;",
  "tika-vin10t7:1445_0": "Surakkhitaṁ hoti sakañca sīlaṁ;",
  "tika-vin10t7:1446_0": "Kukkuccamaññassa nirākaroti.",
  "tika-vin10t7:1447_0": "630.",
  "tika-vin10t7:1448_0": " Visārado bhāsati saṅghamajjhe;",
  "tika-vin10t7:1449_0": "Sukhena niggaṇhati veribhikkhū;",
  "tika-vin10t7:1450_0": "Dhammassa ceva ṭhitiyā pavatto;",
  "tika-vin10t7:1451_0": "Tasmādaraṁ tattha kareyya dhīro.",
  "tika-vin10t7:1452_0": "Pañcakakathā.",
  "tika-vin10t7:1453_0": "631.",
  "tika-vin10t7:1454_0": " Chavacchedanakā =21 vuttā, chaḷabhiññena tādinā;",
  "tika-vin10t7:1455_0": "Mañcapīṭhamatikkanta-pamāṇañca nisīdanaṁ.",
  "tika-vin10t7:1456_0": "632.",
  "tika-vin10t7:1457_0": " Tathā kaṇḍupaṭicchādī, vassasāṭikacīvaraṁ;",
  "tika-vin10t7:1458_0": "Cīvaraṁ sugatassāpi, cīvarena pamāṇakaṁ.",
  "tika-vin10t7:1459_0": "633.",
  "tika-vin10t7:1460_0": " Chahākārehi āpattiṁ, āpajjati na aññathā;",
  "tika-vin10t7:1461_0": "Alajjitāya aññāṇa-kukkuccehi tatheva ca.",
  "tika-vin10t7:1462_0": "634.",
  "tika-vin10t7:1463_0": " Viparitāya saññāya, kappiyepi akappiye;",
  "tika-vin10t7:1464_0": "Satisammosato ceva, āpajjati, na saṁsayo.",
  "tika-vin10t7:1465_0": "635.",
  "tika-vin10t7:1466_0": " Chahi aṅgehi yuttena;",
  "tika-vin10t7:1467_0": "Upasampādanā pana;",
  "tika-vin10t7:1468_0": "Kātabbā, nissayo ceva;",
  "tika-vin10t7:1469_0": "Dātabbo, sāmaṇerako.",
  "tika-vin10t7:1470_0": "636.",
  "tika-vin10t7:1471_0": " Bhikkhunāpaṭṭhapetabbo, satataṁ dhammacakkhunā;",
  "tika-vin10t7:1472_0": "Āpattiṁ pana jānāti, anāpattiṁ garuṁ lahuṁ.",
  "tika-vin10t7:1473_0": "637.",
  "tika-vin10t7:1474_0": " Pātimokkhāni vitthārā, ubhayāni panassa hi;",
  "tika-vin10t7:1475_0": "Svāgatāni bhavanteva, suvibhattāni atthato.",
  "tika-vin10t7:1476_0": "638.",
  "tika-vin10t7:1477_0": " Anubyañjanaso ceva, suttaso suvinicchitā;",
  "tika-vin10t7:1478_0": "Dasavassopi vā hotitirekadasavassiko.",
  "tika-vin10t7:1479_0": "Chakkakathā.",
  "tika-vin10t7:1480_0": "639.",
  "tika-vin10t7:1481_0": " Satta sāmīciyo vuttā, satteva samathāpi ca;",
  "tika-vin10t7:1482_0": "Paññattāpattiyo satta, sattabojjhaṅgadassinā.",
  "tika-vin10t7:1483_0": "Sattakakathā.",
  "tika-vin10t7:1484_0": "640.",
  "tika-vin10t7:1485_0": " Kulāni idha dūseti, ākārehi panaṭṭhahi;",
  "tika-vin10t7:1486_0": "Pupphena ca phalenāpi, cuṇṇenapi ca dūsako.",
  "tika-vin10t7:1487_0": "641.",
  "tika-vin10t7:1488_0": " Mattikādantakaṭṭhehi, veḷuyā vejjikāyapi;",
  "tika-vin10t7:1489_0": "Jaṅghapesanikenāpi, ājīvasseva kāraṇā.",
  "tika-vin10t7:1490_0": "642.",
  "tika-vin10t7:1491_0": " Aṭṭhevānatirittāpi , atirittāpi aṭṭha ca;",
  "tika-vin10t7:1492_0": "Akappiyakataṁ cevāgahituccāritampi ca.",
  "tika-vin10t7:1493_0": "643.",
  "tika-vin10t7:1494_0": " Kataṁ ahatthapāsepi, na ca bhuttāvinā kataṁ;",
  "tika-vin10t7:1495_0": "Pavāritena yañceva, kataṁ bhuttāvināpi ca.",
  "tika-vin10t7:1496_0": "644.",
  "tika-vin10t7:1497_0": " Āsanā vuṭṭhitenāpi, atirittakatampi ca;",
  "tika-vin10t7:1498_0": "Avuttamalametanti, na gilānātirittakaṁ.",
  "tika-vin10t7:1499_0": "645.",
  "tika-vin10t7:1500_0": " Ime aṭṭheva niddiṭṭhā, ñeyyā anatirittakā;",
  "tika-vin10t7:1501_0": "Atirittā panetesaṁ, paṭikkhepena dīpitā.",
  "tika-vin10t7:1502_0": "646.",
  "tika-vin10t7:1503_0": " Sahapubbapayogesu, dukkaṭaṁ ñātañattisu;",
  "tika-vin10t7:1504_0": "Durūpaciṇṇe āmāse, dukkaṭaṁ paṭisāvane.",
  "tika-vin10t7:1505_0": "647.",
  "tika-vin10t7:1506_0": " Aṭṭhamaṁ pana niddiṭṭhaṁ, tathā vinayadukkaṭaṁ;",
  "tika-vin10t7:1507_0": "Iti aṭṭhavidhaṁ hoti, sabbameva ca dukkaṭaṁ.",
  "tika-vin10t7:1508_0": "648.",
  "tika-vin10t7:1509_0": " Ehibhikkhūpasampadā, saraṇagamanena ca;",
  "tika-vin10t7:1510_0": "Pañhābyākaraṇovādā, garudhammapaṭiggaho.",
  "tika-vin10t7:1511_0": "649.",
  "tika-vin10t7:1512_0": " Tathā ñatticatutthena, kammenevaṭṭhavācikā;",
  "tika-vin10t7:1513_0": "Dūtena bhikkhunīnanti, aṭṭheva upasampadā.",
  "tika-vin10t7:1514_0": "650.",
  "tika-vin10t7:1515_0": " Asaddhammā panaṭṭheva, niddiṭṭhā suddhadiṭṭhinā;",
  "tika-vin10t7:1516_0": "Aṭṭhevuposathaṅgāni, veditabbāni viññunā.",
  "tika-vin10t7:1517_0": "651.",
  "tika-vin10t7:1518_0": " Sakkāro ca asakkāro;",
  "tika-vin10t7:1519_0": "Lābhālābho yasāyaso;",
  "tika-vin10t7:1520_0": "Pāpicchā pāpamittattaṁ;",
  "tika-vin10t7:1521_0": "Asaddhammā panaṭṭhime.",
  "tika-vin10t7:1522_0": "652.",
  "tika-vin10t7:1523_0": " Pāṇaṁ na hane, na cādinnamādiye;",
  "tika-vin10t7:1524_0": "Musā na bhāse, na ca majjapo siyā;",
  "tika-vin10t7:1525_0": "Abrahmacariyā virameyya methunā;",
  "tika-vin10t7:1526_0": "Rattiṁ na bhuñjeyya vikālabhojanaṁ.",
  "tika-vin10t7:1527_0": "653.",
  "tika-vin10t7:1528_0": " Mālaṁ na dhāre, na ca gandhamācare;",
  "tika-vin10t7:1529_0": "Mañce chamāyaṁva sayetha santhate;",
  "tika-vin10t7:1530_0": "Etañhi aṭṭhaṅgikamāhuposathaṁ;",
  "tika-vin10t7:1531_0": "Buddhena dukkhantagunā pakāsitaṁ.",
  "tika-vin10t7:1532_0": "654.",
  "tika-vin10t7:1533_0": " Aṭṭheva pana pānāni, niddiṭṭhāni mahesinā;",
  "tika-vin10t7:1534_0": "Bhikkhu aṭṭhaṅgasaṁyutto, bhikkhunovādamarahati.",
  "tika-vin10t7:1535_0": "Aṭṭhakakathā.",
  "tika-vin10t7:1536_0": "655.",
  "tika-vin10t7:1537_0": " Bhojanāni paṇītāni, nava vuttāni satthunā;",
  "tika-vin10t7:1538_0": "Dukkaṭaṁ pana niddiṭṭhaṁ, nava maṁsāni khādato.",
  "tika-vin10t7:1539_0": "656.",
  "tika-vin10t7:1540_0": " Pātimokkhassa uddesā, naveva paridīpitā;",
  "tika-vin10t7:1541_0": "Uposathā navevettha, saṅgho navahi bhijjati.",
  "tika-vin10t7:1542_0": "Navakakathā.",
  "tika-vin10t7:1543_0": "657.",
  "tika-vin10t7:1544_0": " Dasa akkosavatthūni, dasa sikkhāpadāni ca;",
  "tika-vin10t7:1545_0": "Akappiyāni maṁsāni, dasa sukkāni ve dasa.",
  "tika-vin10t7:1546_0": "658.",
  "tika-vin10t7:1547_0": " Jāti nāmañca gottañca, kammaṁ sippañca rogatā;",
  "tika-vin10t7:1548_0": "Liṅgāpatti kilesā ca, akkosena daseva hi.",
  "tika-vin10t7:1549_0": "659.",
  "tika-vin10t7:1550_0": " Dasa ādīnavā rañño, antepurappavesane;",
  "tika-vin10t7:1551_0": "Dasākārehi saṅghādi-seso channoti dīpito.",
  "tika-vin10t7:1552_0": "660.",
  "tika-vin10t7:1553_0": " Dasa kammapathā puññā, apuññāpi tathā dasa;",
  "tika-vin10t7:1554_0": "Daseva dānavatthūni, daseva ratanāni ca.",
  "tika-vin10t7:1555_0": "661.",
  "tika-vin10t7:1556_0": " Annaṁ pānañca vatthañca, mālā gandhavilepanaṁ;",
  "tika-vin10t7:1557_0": "Yānañca seyyāvasathaṁ, padīpeyyantime dasa.",
  "tika-vin10t7:1558_0": "662.",
  "tika-vin10t7:1559_0": " Avandiyā munindena, dīpitā dasa puggalā;",
  "tika-vin10t7:1560_0": "Daseva paṁsukūlāni, dasa cīvaradhāraṇā.",
  "tika-vin10t7:1561_0": "663.",
  "tika-vin10t7:1562_0": " Sosānikaṁ pāpaṇikaṁ, tathā undūrakhāyitaṁ;",
  "tika-vin10t7:1563_0": "Gokhāyitagginā daḍḍhaṁ, ajikūpacikakhāyitaṁ.",
  "tika-vin10t7:1564_0": "664.",
  "tika-vin10t7:1565_0": " Thūpacīvarikañceva, tatheva abhisekiyaṁ;",
  "tika-vin10t7:1566_0": "Gatapacchāgatañceti, dasadhā paṁsukūlikaṁ.",
  "tika-vin10t7:1567_0": "665.",
  "tika-vin10t7:1568_0": " Sabbanīlādayo vuttā, dasa cīvaradhāraṇā;",
  "tika-vin10t7:1569_0": "Cīvarāni navevettha, saddhiṁ saṁkaccikāya ca.",
  "tika-vin10t7:1570_0": "Dasakakathā.",
  "tika-vin10t7:1571_0": "666.",
  "tika-vin10t7:1572_0": " Ekādasa panābhabbā, puggalā paṇḍakādayo;",
  "tika-vin10t7:1573_0": "Hontevānupasampannā, upasampāditāpi ca.",
  "tika-vin10t7:1574_0": "667.",
  "tika-vin10t7:1575_0": " Pattā akappiyā vuttā, ekādasa bhavanti hi;",
  "tika-vin10t7:1576_0": "Dārujena ca pattena, daseva ratanubbhavā.",
  "tika-vin10t7:1577_0": "668.",
  "tika-vin10t7:1578_0": " Ekādasa tathā honti, pādukāpi akappiyā;",
  "tika-vin10t7:1579_0": "Ekādaseva sīmāyo, asīmāti pakāsitā.",
  "tika-vin10t7:1580_0": "669.",
  "tika-vin10t7:1581_0": " Atikhuddātimahantā, khaṇḍacchāyānimittakā;",
  "tika-vin10t7:1582_0": "Animittā, bahiṭṭhena, sammatā, nadiyaṁ tathā.",
  "tika-vin10t7:1583_0": "670.",
  "tika-vin10t7:1584_0": " Jātassare, samudde vā, sambhinnajjhotthaṭāpi ca;",
  "tika-vin10t7:1585_0": "Sīmāyapi asīmāyo, ekādasa imā siyuṁ.",
  "tika-vin10t7:1586_0": "671.",
  "tika-vin10t7:1587_0": " Ekādaseva pathavī, kappiyā ca akappiyā;",
  "tika-vin10t7:1588_0": "Gaṇṭhikā kappiyā vuttā, ekādasa ca vīdhakā.",
  "tika-vin10t7:1589_0": "672.",
  "tika-vin10t7:1590_0": " Ekādasavidhaṁ vuttaṁ, adhiṭṭhātabbacīvaraṁ;",
  "tika-vin10t7:1591_0": "Ticīvaraṁ tathā kaṇḍu-paṭicchādī, nisīdanaṁ.",
  "tika-vin10t7:1592_0": "673.",
  "tika-vin10t7:1593_0": " Paccattharaṇaṁ, vassika-sāṭikā, mukhapuñchanaṁ;",
  "tika-vin10t7:1594_0": "Dakasāṭi, parikkhāra-coḷaṁ, saṁkaccikāpi ca.",
  "tika-vin10t7:1595_0": "674.",
  "tika-vin10t7:1596_0": " Yāvatatiyakā sabbe, ekādasa pakāsitā;",
  "tika-vin10t7:1597_0": "Ariṭṭho, caṇḍakāḷī ca, ukkhittassānuvattikā.",
  "tika-vin10t7:1598_0": "675.",
  "tika-vin10t7:1599_0": " Aṭṭha saṅghādisesesu, ubhinnaṁ tu vasā pana;",
  "tika-vin10t7:1600_0": "Ekādasa ime yāva-tatiyāti pakāsitā.",
  "tika-vin10t7:1601_0": "676.",
  "tika-vin10t7:1602_0": " Nissayassa dasekāva, paṭippassaddhiyo pana;",
  "tika-vin10t7:1603_0": "Chadhācariyato vuttā, upajjhāyā tu pañcadhā.",
  "tika-vin10t7:1604_0": "Ekādasakakathā.",
  "tika-vin10t7:1605_0": "677.",
  "tika-vin10t7:1606_0": " Teraseva dhutaṅgāni, paramāni ca cuddasa;",
  "tika-vin10t7:1607_0": "Soḷaseva tu ‘‘jāna’’nti, paññattāni mahesinā.",
  "tika-vin10t7:1608_0": "678.",
  "tika-vin10t7:1609_0": " Sauttaraṁ vinayavinicchayaṁ tu yo;",
  "tika-vin10t7:1610_0": "Anuttaraṁ sakalamapīdha jānati;",
  "tika-vin10t7:1611_0": "Mahattare vinayanaye anuttare;",
  "tika-vin10t7:1612_0": "Niruttaro bhavati hi so, na saṁsayo.",
  "tika-vin10t7:1613_0": "Ekuttaranayo samatto.",
  "tika-vin10t7:1614_0": "Sedamocanakathā",
  "tika-vin10t7:1615_0": "679.",
  "tika-vin10t7:1616_0": " Ito paraṁ pavakkhāmi, bhikkhūnaṁ suṇataṁ puna;",
  "tika-vin10t7:1617_0": "Sedamocanagāthāyo, paṭubhāvakarā varā.",
  "tika-vin10t7:1618_0": "680.",
  "tika-vin10t7:1619_0": " Ubbhakkhakaṁ vivajjetvā, adhonābhiṁ vivajjiya;",
  "tika-vin10t7:1620_0": "Paṭicca methunaṁ dhammaṁ, kathaṁ pārājiko siyā?",
  "tika-vin10t7:1621_0": "681.",
  "tika-vin10t7:1622_0": " Kabandhasattakāyassa, ure hoti mukhaṁ sace;",
  "tika-vin10t7:1623_0": "Mukhena methunaṁ dhammaṁ, katvā pārājiko bhave.",
  "tika-vin10t7:1624_0": "682.",
  "tika-vin10t7:1625_0": " Suññe nissattake dīpe, eko bhikkhu sace vase;",
  "tika-vin10t7:1626_0": "Methunapaccayā tassa, kathaṁ pārājiko siyā?",
  "tika-vin10t7:1627_0": "683.",
  "tika-vin10t7:1628_0": " Lambī vā mudupiṭṭhī vā, vaccamagge mukhepi vā;",
  "tika-vin10t7:1629_0": "Aṅgajātaṁ pavesento, sake pārājiko bhave.",
  "tika-vin10t7:1630_0": "684.",
  "tika-vin10t7:1631_0": " Sayaṁ nādiyate kiñci, parañca na samādape;",
  "tika-vin10t7:1632_0": "Saṁvidhānañca nevatthi, kathaṁ pārājiko siyā?",
  "tika-vin10t7:1633_0": "685.",
  "tika-vin10t7:1634_0": " Suṅkaghāte atikkante, nādiyanto parassa tu;",
  "tika-vin10t7:1635_0": "Āṇattiñca vināyeva, hoti pārājiko yati.",
  "tika-vin10t7:1636_0": "686.",
  "tika-vin10t7:1637_0": " Haranto garukaṁ bhaṇḍaṁ, theyyacittena puggalo;",
  "tika-vin10t7:1638_0": "Parassa tu parikkhāraṁ, na ca pārājiko kathaṁ?",
  "tika-vin10t7:1639_0": "687.",
  "tika-vin10t7:1640_0": " Tiracchānagatānaṁ tu, puggalo garubhaṇḍakaṁ;",
  "tika-vin10t7:1641_0": "Gaṇhanto theyyacittena, na ca pārājiko siyā.",
  "tika-vin10t7:1642_0": "688.",
  "tika-vin10t7:1643_0": " Attano santakaṁ datvā, bhikkhu pārājiko kathaṁ?",
  "tika-vin10t7:1644_0": "‘‘Maratū’’ti asappāya-bhojanaṁ deti ce cuto.",
  "tika-vin10t7:1645_0": "689.",
  "tika-vin10t7:1646_0": " Pitari pitusaññī ca, mātusaññī ca mātari;",
  "tika-vin10t7:1647_0": "Hantvānantariyaṁ kammaṁ, na phuseyya kathaṁ naro?",
  "tika-vin10t7:1648_0": "690.",
  "tika-vin10t7:1649_0": " Tiracchānagatā mātā, tiracchānagato pitā;",
  "tika-vin10t7:1650_0": "Tasmānantariyaṁ natthi, māritesu ubhosupi.",
  "tika-vin10t7:1651_0": "691.",
  "tika-vin10t7:1652_0": " Anādiyanto garukaṁ, parañca na samādape;",
  "tika-vin10t7:1653_0": "Gacchaṁ ṭhito nisinno vā, kathaṁ pārājiko bhaṇa?",
  "tika-vin10t7:1654_0": "692.",
  "tika-vin10t7:1655_0": " Manussuttarike dhamme, katvāna katikaṁ tato;",
  "tika-vin10t7:1656_0": "Sambhāvanādhippāyo so, atikkamati ce cuto.",
  "tika-vin10t7:1657_0": "693.",
  "tika-vin10t7:1658_0": " Saṅghādisesā cattāro, bhaveyyuṁ ekavatthukā;",
  "tika-vin10t7:1659_0": "Kathaṁ? Kathehi me puṭṭho, vinaye ce visārado.",
  "tika-vin10t7:1660_0": "694.",
  "tika-vin10t7:1661_0": " Sañcarittañca duṭṭhullaṁ, saṁsaggaṁ attakāmataṁ;",
  "tika-vin10t7:1662_0": "Itthiyā paṭipajjanto, phuseyya caturo ime.",
  "tika-vin10t7:1663_0": "695.",
  "tika-vin10t7:1664_0": " Saṅghādisesamāpanno, chādetvā suciraṁ pana;",
  "tika-vin10t7:1665_0": "Acaritvā yathāvuttaṁ, vattaṁ so vuṭṭhito kathaṁ?",
  "tika-vin10t7:1666_0": "696.",
  "tika-vin10t7:1667_0": " Sukkavissaṭṭhimāpanno , bhikkhubhāve ṭhito pana;",
  "tika-vin10t7:1668_0": "Parivatte tu liṅgasmiṁ, natthi saṅghādisesatā.",
  "tika-vin10t7:1669_0": "697.",
  "tika-vin10t7:1670_0": " Kuddho ārādhako hoti;",
  "tika-vin10t7:1671_0": "Kuddho hoti ca nindito;",
  "tika-vin10t7:1672_0": "Atha ko nāma so dhammo;",
  "tika-vin10t7:1673_0": "Yena kuddho pasaṁsito?",
  "tika-vin10t7:1674_0": "698.",
  "tika-vin10t7:1675_0": " Vaṇṇasmiṁ bhaññamāne yo, titthiyānaṁ tu kujjhati;",
  "tika-vin10t7:1676_0": "Ārādhako, sambuddhassa, yadi kujjhati nindito.",
  "tika-vin10t7:1677_0": "699.",
  "tika-vin10t7:1678_0": " Atthaṅgate tu sūriye, bhojanaṁ bhikkhu bhuñjati;",
  "tika-vin10t7:1679_0": "Na khittacittonummatto, nirāpatti kathaṁ bhave?",
  "tika-vin10t7:1680_0": "700.",
  "tika-vin10t7:1681_0": " Yo ca romanthayitvāna, rattiṁ ghasati bhojanaṁ;",
  "tika-vin10t7:1682_0": "Natthi tassa panāpatti, vikālabhojanena hi.",
  "tika-vin10t7:1683_0": "701.",
  "tika-vin10t7:1684_0": " Atthaṅgate ca sūriye, gahetvā bhikkhu bhojanaṁ;",
  "tika-vin10t7:1685_0": "Sace bhuñjeyya āpatti, anāpatti kathaṁ bhave?",
  "tika-vin10t7:1686_0": "702.",
  "tika-vin10t7:1687_0": " Vikāluttarakuruṁ gantvā, tattha laddhāna bhojanaṁ;",
  "tika-vin10t7:1688_0": "Āgantvā idha kālena, natthi āpatti bhuñjato.",
  "tika-vin10t7:1689_0": "703.",
  "tika-vin10t7:1690_0": " Gāme vā yadi vāraññe, yaṁ paresaṁ mamāyitaṁ;",
  "tika-vin10t7:1691_0": "Na harantova taṁ theyyā, kathaṁ pārājiko siyā?",
  "tika-vin10t7:1692_0": "704.",
  "tika-vin10t7:1693_0": " Theyyasaṁvāsako nāma, liṅgasaṁvāsathenako;",
  "tika-vin10t7:1694_0": "Parabhaṇḍaṁ agaṇhanto, hoti esa parājito.",
  "tika-vin10t7:1695_0": "705.",
  "tika-vin10t7:1696_0": " Nārī rūpavatī bālā, bhikkhu rattena cetasā;",
  "tika-vin10t7:1697_0": "Methunaṁ tāya katvāpi, so na pārājiko kathaṁ?",
  "tika-vin10t7:1698_0": "706.",
  "tika-vin10t7:1699_0": " Bhikkhu rūpavatiṁ nāriṁ, supinantena passati;",
  "tika-vin10t7:1700_0": "Tāya methunasaṁyoge, katepi na vinassati.",
  "tika-vin10t7:1701_0": "707.",
  "tika-vin10t7:1702_0": " Ekissā dve siyuṁ puttā, jātā idha panitthiyā;",
  "tika-vin10t7:1703_0": "Dvinnaṁ mātā pitā sāva, kathaṁ hoti bhaṇāhi me?",
  "tika-vin10t7:1704_0": "708.",
  "tika-vin10t7:1705_0": " Ubhatobyañjanā itthī, gabbhaṁ gaṇhāti attanā;",
  "tika-vin10t7:1706_0": "Gaṇhāpeti paraṁ gabbhaṁ, tasmā mātā pitā ca sā.",
  "tika-vin10t7:1707_0": "709.",
  "tika-vin10t7:1708_0": " Purisena sahāgāre, raho vasati bhikkhunī;",
  "tika-vin10t7:1709_0": "Parāmasati tassaṅgaṁ, anāpatti kathaṁ siyā?",
  "tika-vin10t7:1710_0": "710.",
  "tika-vin10t7:1711_0": " Sahāgārikaseyyañca, sabbañca paṭijagganaṁ;",
  "tika-vin10t7:1712_0": "Dārakassa ca mātā hi, kātuṁ labhati bhikkhunī.",
  "tika-vin10t7:1713_0": "711.",
  "tika-vin10t7:1714_0": " Ko ca bhikkhūhi sikkhāsu, asādhāraṇataṁ gato;",
  "tika-vin10t7:1715_0": "Na pārivāsiko brūhi, na ukkhittādikopi ca?",
  "tika-vin10t7:1716_0": "712.",
  "tika-vin10t7:1717_0": " Gahetuṁ khurabhaṇḍaṁ tu, sace nhāpitapubbako;",
  "tika-vin10t7:1718_0": "Na so labhati aññesaṁ, kappatīti ca niddise.",
  "tika-vin10t7:1719_0": "713.",
  "tika-vin10t7:1720_0": " Katheti kusalaṁ dhammaṁ, paramaṁ atthasaṁhitaṁ;",
  "tika-vin10t7:1721_0": "Katamo puggalo brūhi, na mato na ca jīvati?",
  "tika-vin10t7:1722_0": "714.",
  "tika-vin10t7:1723_0": " Katheti kusalaṁ dhammaṁ, paramaṁ atthasaṁhitaṁ;",
  "tika-vin10t7:1724_0": "Hoti nimmitabuddho so, na mato na ca jīvati.",
  "tika-vin10t7:1725_0": "715.",
  "tika-vin10t7:1726_0": " Saṁyācikaṁ karontassa, kuṭiṁ desitavatthukaṁ;",
  "tika-vin10t7:1727_0": "Pamāṇikamanārambhaṁ, āpatti saparikkamaṁ.",
  "tika-vin10t7:1728_0": "716.",
  "tika-vin10t7:1729_0": " Naro karoti ce kuṭiṁ, sa sabbamattikāmayaṁ;",
  "tika-vin10t7:1730_0": "Na muccateva vajjato, jinena vuttato tato.",
  "tika-vin10t7:1731_0": "717.",
  "tika-vin10t7:1732_0": " Saṁyācikāya bhikkhussa, anāpatti kathaṁ siyā;",
  "tika-vin10t7:1733_0": "Sabbalakkhaṇahīnaṁ tu, karontassa kuṭiṁ pana?",
  "tika-vin10t7:1734_0": "718.",
  "tika-vin10t7:1735_0": " Saṁyācikaṁ karontassa, tiṇacchadanakaṁ kuṭiṁ;",
  "tika-vin10t7:1736_0": "Bhikkhuno jinacandena, anāpatti pakāsitā.",
  "tika-vin10t7:1737_0": "719.",
  "tika-vin10t7:1738_0": " Na kāyikaṁ kañci payogamācare;",
  "tika-vin10t7:1739_0": "Na kiñci vācāya paraṁ bhaṇeyya;",
  "tika-vin10t7:1740_0": "Phuse garuṁ antimavatthuhetukaṁ;",
  "tika-vin10t7:1741_0": "Visārado ce vinaye bhaṇāhi tvaṁ?",
  "tika-vin10t7:1742_0": "720.",
  "tika-vin10t7:1743_0": " Parassā pana yā vajjaṁ, paṭicchādeti bhikkhunī;",
  "tika-vin10t7:1744_0": "Ayaṁ pārājikāpattiṁ, tannimittaṁ garuṁ phuse.",
  "tika-vin10t7:1745_0": "721.",
  "tika-vin10t7:1746_0": " Na kāyikaṁ kiñcipi pāpamācare;",
  "tika-vin10t7:1747_0": "Na kiñci vācāya careyya pāpakaṁ;",
  "tika-vin10t7:1748_0": "Sunāsitoyeva ca nāsito siyā;",
  "tika-vin10t7:1749_0": "Kathaṁ tuvaṁ brūhi mayāsi pucchito?",
  "tika-vin10t7:1750_0": "722.",
  "tika-vin10t7:1751_0": " Abhabbā pana ye vuttā, puggalā paṇḍakādayo;",
  "tika-vin10t7:1752_0": "Ekādasa munindena, nāsitā te sunāsitā.",
  "tika-vin10t7:1753_0": "723.",
  "tika-vin10t7:1754_0": " Anuggiraṁ giraṁ kiñci, subhaṁ vā yadi vāsubhaṁ;",
  "tika-vin10t7:1755_0": "Phuse vācasikaṁ vajjaṁ, kathaṁ me pucchito bhaṇa?",
  "tika-vin10t7:1756_0": "724.",
  "tika-vin10t7:1757_0": " Santimeva panāpattiṁ, bhikkhu nāvikareyya yo;",
  "tika-vin10t7:1758_0": "Sampajānamusāvāde, dukkaṭaṁ tassa vaṇṇitaṁ.",
  "tika-vin10t7:1759_0": "725.",
  "tika-vin10t7:1760_0": " Ekatoupasampannā, ubho tāsaṁ tu hatthato;",
  "tika-vin10t7:1761_0": "Cīvaraṁ gaṇhato honti, nānāāpattiyo kathaṁ?",
  "tika-vin10t7:1762_0": "726.",
  "tika-vin10t7:1763_0": " Ekatoupasampannā , bhikkhūnaṁ tu vasena yā;",
  "tika-vin10t7:1764_0": "Cīvaraṁ hatthato tassā, pācitti paṭigaṇhato.",
  "tika-vin10t7:1765_0": "727.",
  "tika-vin10t7:1766_0": " Ekatoupasampannā, bhikkhunīnaṁ vasena yā;",
  "tika-vin10t7:1767_0": "Cīvaraṁ hatthato tassā, dukkaṭaṁ paṭigaṇhato.",
  "tika-vin10t7:1768_0": "728.",
  "tika-vin10t7:1769_0": " Saṁvidhāya ca cattāro, garuṁ theniṁsu bhaṇḍakaṁ;",
  "tika-vin10t7:1770_0": "Thero thullaccayaṁ tesu, patto, sesā parājayaṁ.",
  "tika-vin10t7:1771_0": "729.",
  "tika-vin10t7:1772_0": " Kathaṁ ? Chamāsakaṁ bhaṇḍaṁ, tattha sāhatthikā tayo;",
  "tika-vin10t7:1773_0": "Haṭā therena māsā tu, tayo āṇattiyāpi ca.",
  "tika-vin10t7:1774_0": "730.",
  "tika-vin10t7:1775_0": " Tīhi sāhatthikokeko;",
  "tika-vin10t7:1776_0": "Pañca āṇattiyā haṭā;",
  "tika-vin10t7:1777_0": "Tasmā thullaccayaṁ thero;",
  "tika-vin10t7:1778_0": "Patto, sesā parājayaṁ.",
  "tika-vin10t7:1779_0": "731.",
  "tika-vin10t7:1780_0": " Bahiddhā gehato bhikkhu, itthī gabbhantaraṁ gatā;",
  "tika-vin10t7:1781_0": "Chiddaṁ gehassa no atthi, methunapaccayā cuto.",
  "tika-vin10t7:1782_0": "732.",
  "tika-vin10t7:1783_0": " Antodussakuṭiṭṭhena, mātugāmena methunaṁ;",
  "tika-vin10t7:1784_0": "Santhatādivaseneva, katvā hoti parājito.",
  "tika-vin10t7:1785_0": "733.",
  "tika-vin10t7:1786_0": " Sappiādiṁ tu bhesajjaṁ, gahetvā sāmameva taṁ;",
  "tika-vin10t7:1787_0": "Avītivatte sattāhe, kathaṁ āpatti sevato?",
  "tika-vin10t7:1788_0": "734.",
  "tika-vin10t7:1789_0": " Parivattitaliṅgassa, bhikkhuno itarāya vā;",
  "tika-vin10t7:1790_0": "Avītivatte sattāhe, hoti āpatti sevato.",
  "tika-vin10t7:1791_0": "735.",
  "tika-vin10t7:1792_0": " Nissaggiyena pācitti, suddhapācittiyampi ca;",
  "tika-vin10t7:1793_0": "Ekatova kathaṁ bhikkhu, āpajjeyya bhaṇāhi me?",
  "tika-vin10t7:1794_0": "736.",
  "tika-vin10t7:1795_0": " Saṅghe pariṇataṁ lābhaṁ, attano ca parassa ca;",
  "tika-vin10t7:1796_0": "Ekato pariṇāmento, payogena dvayaṁ phuse.",
  "tika-vin10t7:1797_0": "737.",
  "tika-vin10t7:1798_0": " Bhikkhū samāgamma samaggasaññā;",
  "tika-vin10t7:1799_0": "Sabbe kareyyuṁ pana saṅghakammaṁ;",
  "tika-vin10t7:1800_0": "Bhikkhuṭṭhito dvādasayojanasmiṁ;",
  "tika-vin10t7:1801_0": "Kathaṁ kataṁ kuppati vaggahetu?",
  "tika-vin10t7:1802_0": "738.",
  "tika-vin10t7:1803_0": " Atthi sace pana bhikkhu nisinno;",
  "tika-vin10t7:1804_0": "Dvādasayojanike nagare tu;",
  "tika-vin10t7:1805_0": "Tattha kataṁ pana kammamakammaṁ;",
  "tika-vin10t7:1806_0": "Natthi vihāragatā yadi sīmā.",
  "tika-vin10t7:1807_0": "739.",
  "tika-vin10t7:1808_0": " Saṅghāṭi pārutā kāye, nivatthontaravāsako;",
  "tika-vin10t7:1809_0": "Nissaggiyāni sabbāni, kathaṁ honti kathehi me?",
  "tika-vin10t7:1810_0": "740.",
  "tika-vin10t7:1811_0": " Kaṇṇaṁ gahetvā tattheva, kaddamaṁ yadi dhovati;",
  "tika-vin10t7:1812_0": "Bhikkhunī kāyaṅgāneva, tāni nissaggiyāni hi.",
  "tika-vin10t7:1813_0": "741.",
  "tika-vin10t7:1814_0": " Purisaṁ apitaraṁ hantvā, itthiṁ hantvā amātaraṁ;",
  "tika-vin10t7:1815_0": "Ānantariyakaṁ kammaṁ, āpajjati kathaṁ naro?",
  "tika-vin10t7:1816_0": "742.",
  "tika-vin10t7:1817_0": " Parivatte tu liṅgasmiṁ, pitaraṁ itthitaṁ gataṁ;",
  "tika-vin10t7:1818_0": "Mātaraṁ purisattaṁ tu, gataṁ hantvā garuṁ phuse.",
  "tika-vin10t7:1819_0": "743.",
  "tika-vin10t7:1820_0": " Mātaraṁ pana māretvā, māretvā pitarampi ca;",
  "tika-vin10t7:1821_0": "Ānantariyakaṁ kammaṁ, nāpajjeyya kathaṁ naro?",
  "tika-vin10t7:1822_0": "744.",
  "tika-vin10t7:1823_0": " Tiracchānagatā mātā, tiracchānagato pitā;",
  "tika-vin10t7:1824_0": "Mātaraṁ pitaraṁ hantvā, nānantariyakaṁ phuse.",
  "tika-vin10t7:1825_0": "745.",
  "tika-vin10t7:1826_0": " Codetvā sammukhībhūtaṁ, saṅgho kammaṁ kareyya ce;",
  "tika-vin10t7:1827_0": "Kathaṁ kammaṁ akammaṁ taṁ, saṅgho sāpattiko siyā?",
  "tika-vin10t7:1828_0": "746.",
  "tika-vin10t7:1829_0": " Vuttaṁ tu paṇḍakādīnaṁ, sandhāya upasampadaṁ;",
  "tika-vin10t7:1830_0": "Anāpattissa kammaṁ tu, sandhāyāti kurundiyaṁ.",
  "tika-vin10t7:1831_0": "747.",
  "tika-vin10t7:1832_0": " Kappabindukataṁ rattaṁ, cīvaraṁ tu adhiṭṭhitaṁ;",
  "tika-vin10t7:1833_0": "Kathamassa siyāpatti, sevamānassa dukkaṭaṁ?",
  "tika-vin10t7:1834_0": "748.",
  "tika-vin10t7:1835_0": " Sakaṁ anissajitvāna, yo nissaggiyacīvaraṁ;",
  "tika-vin10t7:1836_0": "Paribhuñjati tassāya-māpatti paridīpitā.",
  "tika-vin10t7:1837_0": "749.",
  "tika-vin10t7:1838_0": " Pañca pācittiyāneva, nānāvatthukatāni hi;",
  "tika-vin10t7:1839_0": "Apubbaṁ acarimaṁ eka-kkhaṇe āpajjate kathaṁ?",
  "tika-vin10t7:1840_0": "750.",
  "tika-vin10t7:1841_0": " Bhesajjāni hi pañceva, gahetvā bhājane visuṁ;",
  "tika-vin10t7:1842_0": "Ṭhapitesu ca sattāhā-tikkame honti pañcapi.",
  "tika-vin10t7:1843_0": "751.",
  "tika-vin10t7:1844_0": " Na rattacitto na ca theyyacitto;",
  "tika-vin10t7:1845_0": "Na cāpi cittaṁ maraṇāya tassa;",
  "tika-vin10t7:1846_0": "Dentassa pārājikamāha satthā;",
  "tika-vin10t7:1847_0": "Thullaccayaṁ taṁ paṭigaṇhatopi.",
  "tika-vin10t7:1848_0": "752.",
  "tika-vin10t7:1849_0": " Salākaṁ saṅghabhedāya, padentassa parājayo;",
  "tika-vin10t7:1850_0": "Hoti thullaccayaṁ tassa, salākaṁ paṭigaṇhato.",
  "tika-vin10t7:1851_0": "753.",
  "tika-vin10t7:1852_0": " Ekattha nikkhipitvāna, cīvaraṁ addhayojane;",
  "tika-vin10t7:1853_0": "Aruṇaṁ uṭṭhāpentassa, anāpatti kathaṁ siyā?",
  "tika-vin10t7:1854_0": "754.",
  "tika-vin10t7:1855_0": " Suppatiṭṭhitanigrodha-sadise rukkhamūlake;",
  "tika-vin10t7:1856_0": "Anāpatti hi so rukkho, hoti ekakulassa ce.",
  "tika-vin10t7:1857_0": "755.",
  "tika-vin10t7:1858_0": " Kathaṁ āpattiyo nānā-;",
  "tika-vin10t7:1859_0": "Vatthukāyo hi kāyikā;",
  "tika-vin10t7:1860_0": "Apubbaṁ acarimaṁ eka-;",
  "tika-vin10t7:1861_0": "Kkhaṇe sambahulā phuse?",
  "tika-vin10t7:1862_0": "756.",
  "tika-vin10t7:1863_0": " Nānitthīnaṁ tu kese vā, tāsaṁ aṅguliyopi vā;",
  "tika-vin10t7:1864_0": "Ekato gahaṇe tassa, honti sambahulā pana.",
  "tika-vin10t7:1865_0": "757.",
  "tika-vin10t7:1866_0": " Kathaṁ vācasikā nānā-vatthukāyo na kāyikā;",
  "tika-vin10t7:1867_0": "Apubbaṁ acarimaṁ eka-kkhaṇe āpattiyo phuse?",
  "tika-vin10t7:1868_0": "758.",
  "tika-vin10t7:1869_0": " Duṭṭhullaṁ yo vadati ca vācaṁ;",
  "tika-vin10t7:1870_0": "‘‘Sabbā tumhe sikharaṇiyo’’ti;",
  "tika-vin10t7:1871_0": "Vuttā dosā vinayanasatthe;",
  "tika-vin10t7:1872_0": "Tassitthīnaṁ gaṇanavasena.",
  "tika-vin10t7:1873_0": "759.",
  "tika-vin10t7:1874_0": " Itthiyā purisenāpi, paṇḍakena nimittake;",
  "tika-vin10t7:1875_0": "Methunaṁ na ca sevanto, methunappaccayā cuto?",
  "tika-vin10t7:1876_0": "760.",
  "tika-vin10t7:1877_0": " Methune pubbabhāgaṁ tu, kāyasaṁsaggataṁ gatā;",
  "tika-vin10t7:1878_0": "Methunappaccayā chejjaṁ, āpannā aṭṭhavatthukaṁ.",
  "tika-vin10t7:1879_0": "761.",
  "tika-vin10t7:1880_0": " Mātaraṁ cīvaraṁ yāce, saṅghe pariṇataṁ na ca;",
  "tika-vin10t7:1881_0": "Kenassa hoti āpatti, anāpatti ca ñātake?",
  "tika-vin10t7:1882_0": "762.",
  "tika-vin10t7:1883_0": " Vassasāṭikalābhatthaṁ , samaye piṭṭhisaññite;",
  "tika-vin10t7:1884_0": "Siyāpatti satuppādaṁ, karoto mātarampi ca.",
  "tika-vin10t7:1885_0": "763.",
  "tika-vin10t7:1886_0": " Saṅghādisesamāpattiṁ, pācittiṁ dukkaṭaṁ kathaṁ;",
  "tika-vin10t7:1887_0": "Pāṭidesaniyaṁ thulla-ccayaṁ ekakkhaṇe phuse?",
  "tika-vin10t7:1888_0": "764.",
  "tika-vin10t7:1889_0": " Avassutāvassutahatthato hi;",
  "tika-vin10t7:1890_0": "Piṇḍaṁ gahetvā lasuṇaṁ paṇītaṁ;",
  "tika-vin10t7:1891_0": "Manussamaṁsañca akappamaññaṁ;",
  "tika-vin10t7:1892_0": "Sabbekato khādati, honti tassā.",
  "tika-vin10t7:1893_0": "765.",
  "tika-vin10t7:1894_0": " Eko upajjhāyakapuggaleko;",
  "tika-vin10t7:1895_0": "Ācariyako dvepi ca puṇṇavassā;",
  "tika-vin10t7:1896_0": "Ekāva tesaṁ pana kammavācā;",
  "tika-vin10t7:1897_0": "Ekassa kammaṁ tu na rūhate kiṁ?",
  "tika-vin10t7:1898_0": "766.",
  "tika-vin10t7:1899_0": " Kesaggamattampi mahiddhikesu;",
  "tika-vin10t7:1900_0": "Ākāsago hoti sace paneko;",
  "tika-vin10t7:1901_0": "Katampi taṁ rūhati neva kammaṁ;",
  "tika-vin10t7:1902_0": "Ākāsagasseva, na bhūmigassa.",
  "tika-vin10t7:1903_0": "767.",
  "tika-vin10t7:1904_0": " Saṅghenapi hi ākāse, ṭhitena pana iddhiyā;",
  "tika-vin10t7:1905_0": "Bhūmigassa na kātabbaṁ, karoti yadi kuppati.",
  "tika-vin10t7:1906_0": "768.",
  "tika-vin10t7:1907_0": " Na ca kappakataṁ vatthaṁ, na ca rattaṁ akappiyaṁ;",
  "tika-vin10t7:1908_0": "Nivatthassa panāpatti, anāpatti kathaṁ siyā?",
  "tika-vin10t7:1909_0": "769.",
  "tika-vin10t7:1910_0": " Acchinnacīvarassettha, bhikkhussa pana kiñcipi;",
  "tika-vin10t7:1911_0": "Na cassākappiyaṁ nāma, cīvaraṁ pana vijjati.",
  "tika-vin10t7:1912_0": "770.",
  "tika-vin10t7:1913_0": " Na kutopi ca gaṇhati kiñci have;",
  "tika-vin10t7:1914_0": "Na tu deti ca kiñcipi bhojanato;",
  "tika-vin10t7:1915_0": "Garukaṁ pana vajjamupeti kathaṁ;",
  "tika-vin10t7:1916_0": "Vada me vinaye kusalosi yadi?",
  "tika-vin10t7:1917_0": "771.",
  "tika-vin10t7:1918_0": " Ādāya yaṁ kiñci avassutamhā;",
  "tika-vin10t7:1919_0": "Uyyojitā bhuñjati bhojanañce;",
  "tika-vin10t7:1920_0": "Uyyojitā yā pana yāya tassā;",
  "tika-vin10t7:1921_0": "Saṅghādisesaṁ kathayanti dhīrā.",
  "tika-vin10t7:1922_0": "772.",
  "tika-vin10t7:1923_0": " Kassaci kiñci na deti sahatthā;",
  "tika-vin10t7:1924_0": "Neva ca gaṇhati kiñci kutoci;",
  "tika-vin10t7:1925_0": "Vajjamupeti lahuṁ, na garuṁ tu;",
  "tika-vin10t7:1926_0": "Brūhi kathaṁ yadi bujjhasi sādhu?",
  "tika-vin10t7:1927_0": "773.",
  "tika-vin10t7:1928_0": " Dantaponodakānaṁ tu, gahaṇe pana bhikkhunī;",
  "tika-vin10t7:1929_0": "Uyyojentī lahuṁ vajjaṁ, āpajjati nisevite.",
  "tika-vin10t7:1930_0": "774.",
  "tika-vin10t7:1931_0": " Āpajjati panāpattiṁ, garukaṁ sāvasesakaṁ;",
  "tika-vin10t7:1932_0": "Chādeti, na phuse vajjaṁ, kathaṁ jānāsi me vada?",
  "tika-vin10t7:1933_0": "775.",
  "tika-vin10t7:1934_0": " Saṅghādisesamāpattiṁ, āpajjitvā anādaro;",
  "tika-vin10t7:1935_0": "Chādentopi tamāpattiṁ, nāññaṁ ukkhittako phuse.",
  "tika-vin10t7:1936_0": "776.",
  "tika-vin10t7:1937_0": " Sappāṇappāṇajaṁ neva, jaṅgamaṁ na vihaṅgamaṁ;",
  "tika-vin10t7:1938_0": "Dvijaṁ kantamakantañca, sace jānāsi me vada?",
  "tika-vin10t7:1939_0": "777.",
  "tika-vin10t7:1940_0": " Sappāṇappāṇajo vutto;",
  "tika-vin10t7:1941_0": "Cittajo utujopi ca;",
  "tika-vin10t7:1942_0": "Dvīheva pana jātattā;",
  "tika-vin10t7:1943_0": "Mato saddo dvijoti hi.",
  "tika-vin10t7:1944_0": "778.",
  "tika-vin10t7:1945_0": " Vinaye anayūparame parame;",
  "tika-vin10t7:1946_0": "Sujanassa sukhānayane nayane;",
  "tika-vin10t7:1947_0": "Paṭu hoti padhānarato na rato;",
  "tika-vin10t7:1948_0": "Idha yo pana sāramate ramate.",
  "tika-vin10t7:1949_0": "Sedamocanagāthāyo samattā.",
  "tika-vin10t7:1950_0": "Sādhāraṇāsādhāraṇakathā",
  "tika-vin10t7:1951_0": "779.",
  "tika-vin10t7:1952_0": " Sabbasikkhāpadānāhaṁ , nidānaṁ gaṇanampi ca;",
  "tika-vin10t7:1953_0": "Bhikkhūhi bhikkhunīnañca, bhikkhūnaṁ bhikkhunīhi ca.",
  "tika-vin10t7:1954_0": "780.",
  "tika-vin10t7:1955_0": " Asādhāraṇapaññattaṁ, tathā sādhāraṇampi ca;",
  "tika-vin10t7:1956_0": "Pavakkhāmi samāsena, taṁ suṇātha samāhitā.",
  "tika-vin10t7:1957_0": "781.",
  "tika-vin10t7:1958_0": " Nidānaṁ nāma vesālī, tathā rājagahaṁ puraṁ;",
  "tika-vin10t7:1959_0": "Sāvatthāḷavi kosambī, sakkabhaggā pakāsitā.",
  "tika-vin10t7:1960_0": "782.",
  "tika-vin10t7:1961_0": " Kati vesāliyā vuttā, kati rājagahe katā?",
  "tika-vin10t7:1962_0": "Kati sāvatthipaññattā, kati āḷaviyaṁ katā?",
  "tika-vin10t7:1963_0": "783.",
  "tika-vin10t7:1964_0": " Kati kosambipaññattā, kati sakkesu bhāsitā?",
  "tika-vin10t7:1965_0": "Kati bhaggesu paññattā, taṁ me akkhāhi pucchito?",
  "tika-vin10t7:1966_0": "784.",
  "tika-vin10t7:1967_0": " Dasa vesāliyā vuttā, ekavīsa giribbaje;",
  "tika-vin10t7:1968_0": "Chaūnāni satāneva, tīṇi sāvatthiyaṁ katā.",
  "tika-vin10t7:1969_0": "785.",
  "tika-vin10t7:1970_0": " Cha panāḷaviyaṁ vuttā, aṭṭha kosambiyaṁ katā;",
  "tika-vin10t7:1971_0": "Aṭṭha sakkesu paññattā, tayo bhaggesu dīpitā.",
  "tika-vin10t7:1972_0": "786.",
  "tika-vin10t7:1973_0": " Methunaṁ viggaho ceva, catutthantimavatthukaṁ;",
  "tika-vin10t7:1974_0": "Atirekacīvaraṁ suddha-kāḷakeḷakalomakaṁ.",
  "tika-vin10t7:1975_0": "787.",
  "tika-vin10t7:1976_0": " Bhūtaṁ paramparañceva, mukhadvāramacelako;",
  "tika-vin10t7:1977_0": "Bhikkhunīsu ca akkoso, dasa vesāliyaṁ katā.",
  "tika-vin10t7:1978_0": "788.",
  "tika-vin10t7:1979_0": " Dutiyantimavatthuñca, dve anuddhaṁsanāni ca;",
  "tika-vin10t7:1980_0": "Saṅghabhedā duve ceva, cīvarassa paṭiggaho.",
  "tika-vin10t7:1981_0": "789.",
  "tika-vin10t7:1982_0": " Rūpiyaṁ suttaviññatti, tathā ujjhāpanampi ca;",
  "tika-vin10t7:1983_0": "Paripācitapiṇḍo ca, tatheva gaṇabhojanaṁ.",
  "tika-vin10t7:1984_0": "790.",
  "tika-vin10t7:1985_0": " Vikālabhojanañceva, cārittaṁ nhānameva ca;",
  "tika-vin10t7:1986_0": "Ūnavīsativassañca, datvā saṅghena cīvaraṁ.",
  "tika-vin10t7:1987_0": "791.",
  "tika-vin10t7:1988_0": " Vosāsantī ca naccaṁ vā, gītaṁ vā cārikadvayaṁ;",
  "tika-vin10t7:1989_0": "Chandadānenime rāja-gahasmiṁ ekavīsati.",
  "tika-vin10t7:1990_0": "792.",
  "tika-vin10t7:1991_0": " Kuṭi kosiyaseyyañca, pathavībhūtagāmakaṁ;",
  "tika-vin10t7:1992_0": "Sappāṇakañca siñcanti, ete chāḷaviyaṁ katā.",
  "tika-vin10t7:1993_0": "793.",
  "tika-vin10t7:1994_0": " Mahallakavihāro ca, dovacassaṁ tatheva ca;",
  "tika-vin10t7:1995_0": "Aññenaññaṁ tathā dvāra-kosā majjhañca pañcamaṁ.",
  "tika-vin10t7:1996_0": "794.",
  "tika-vin10t7:1997_0": " Anādariyaṁ sahadhammo, payopānañca sekhiye;",
  "tika-vin10t7:1998_0": "Kosambiyaṁ tu paññattā, aṭṭhime suddhadiṭṭhinā.",
  "tika-vin10t7:1999_0": "795.",
  "tika-vin10t7:2000_0": " Dhovaneḷakalomāni, patto ca dutiyo pana;",
  "tika-vin10t7:2001_0": "Ovādopi ca bhesajjaṁ, sūci āraññakesu ca.",
  "tika-vin10t7:2002_0": "796.",
  "tika-vin10t7:2003_0": " Udakasuddhikañceva, ovādāgamanampi ca;",
  "tika-vin10t7:2004_0": "Pure kapilavatthusmiṁ, paññattā pana aṭṭhime.",
  "tika-vin10t7:2005_0": "797.",
  "tika-vin10t7:2006_0": " Jotiṁ samādahitvāna, sāmisena sasitthakaṁ;",
  "tika-vin10t7:2007_0": "Ime bhaggesu paññattā, tayo ādiccabandhunā.",
  "tika-vin10t7:2008_0": "798.",
  "tika-vin10t7:2009_0": " Pārājikāni cattāri, garukā soḷasā, duve;",
  "tika-vin10t7:2010_0": "Aniyatā, catuttiṁsa, honti nissaggiyāni hi.",
  "tika-vin10t7:2011_0": "799.",
  "tika-vin10t7:2012_0": " Chappaṇṇāsasatañceva , khuddakāni bhavanti hi;",
  "tika-vin10t7:2013_0": "Daseva pana gārayhā, dvesattati ca sekhiyā.",
  "tika-vin10t7:2014_0": "800.",
  "tika-vin10t7:2015_0": " Chaūnāni ca tīṇeva, satāni samacetasā;",
  "tika-vin10t7:2016_0": "Ime vuttāvasesā hi, sabbe sāvatthiyaṁ katā.",
  "tika-vin10t7:2017_0": "801.",
  "tika-vin10t7:2018_0": " Pārājikāni cattāri, satta saṅghādisesakā;",
  "tika-vin10t7:2019_0": "Nissaggiyāni aṭṭheva, dvattiṁseva ca khuddakā.",
  "tika-vin10t7:2020_0": "802.",
  "tika-vin10t7:2021_0": " Dve gārayhā, tayo sekhā, chappaññāseva sabbaso;",
  "tika-vin10t7:2022_0": "Bhavanti chasu paññattā, nagaresu ca piṇḍitā.",
  "tika-vin10t7:2023_0": "803.",
  "tika-vin10t7:2024_0": " Sabbāneva panetāni, nagaresu ca sattasu;",
  "tika-vin10t7:2025_0": "Aḍḍhuḍḍhāni satāneva, paññattāni bhavanti hi.",
  "tika-vin10t7:2026_0": "804.",
  "tika-vin10t7:2027_0": " Sikkhāpadāni bhikkhūnaṁ, vīsañca dve satāni ca;",
  "tika-vin10t7:2028_0": "Bhikkhunīnaṁ tu cattāri, tathā tīṇi satāni ca.",
  "tika-vin10t7:2029_0": "805.",
  "tika-vin10t7:2030_0": " Pārājikāni cattāri, garukā pana terasa;",
  "tika-vin10t7:2031_0": "Aniyatā duve vuttā, tiṁsa nissaggiyāni ca.",
  "tika-vin10t7:2032_0": "806.",
  "tika-vin10t7:2033_0": " Khuddakā navuti dve ca, cattāro pāṭidesanā;",
  "tika-vin10t7:2034_0": "Nippapañcena niddiṭṭhā, pañcasattati sekhiyā.",
  "tika-vin10t7:2035_0": "807.",
  "tika-vin10t7:2036_0": " Dve satāni ca vīsañca, vasā bhikkhūnameva ca;",
  "tika-vin10t7:2037_0": "Sikkhāpadāni uddesamāgacchanti uposathe.",
  "tika-vin10t7:2038_0": "808.",
  "tika-vin10t7:2039_0": " Pārājikāni aṭṭheva, garukā dasa satta ca;",
  "tika-vin10t7:2040_0": "Nissaggiyāni tiṁseva, chasaṭṭhi ca satampi ca.",
  "tika-vin10t7:2041_0": "809.",
  "tika-vin10t7:2042_0": " Khuddakānaṭṭha gārayhā, pañcasattati sekhiyā;",
  "tika-vin10t7:2043_0": "Sabbāni pana cattāri, tathā tīṇi satāni ca.",
  "tika-vin10t7:2044_0": "810.",
  "tika-vin10t7:2045_0": " Bhavanti pana etāni, bhikkhunīnaṁ vasā pana;",
  "tika-vin10t7:2046_0": "Sikkhāpadāni uddesamāgacchanti uposathe.",
  "tika-vin10t7:2047_0": "811.",
  "tika-vin10t7:2048_0": " Chacattālīsa honteva, bhikkhūnaṁ bhikkhunīhi tu;",
  "tika-vin10t7:2049_0": "Asādhāraṇabhāvaṁ tu, gamitāni mahesinā.",
  "tika-vin10t7:2050_0": "812.",
  "tika-vin10t7:2051_0": " Cha ca saṅghādisesā ca, tathā aniyatā duve;",
  "tika-vin10t7:2052_0": "Dvādaseva ca nissaggā, dvāvīsati ca khuddakā.",
  "tika-vin10t7:2053_0": "813.",
  "tika-vin10t7:2054_0": " Cattāropi ca gārayhā, chacattālīsa hontime;",
  "tika-vin10t7:2055_0": "Bhikkhūnaṁyeva paññattā, gotamena yasassinā.",
  "tika-vin10t7:2056_0": "814.",
  "tika-vin10t7:2057_0": " Visaṭṭhi kāyasaṁsaggo, duṭṭhullaṁ attakāmatā;",
  "tika-vin10t7:2058_0": "Kuṭi ceva vihāro ca, chaḷete garukā siyuṁ.",
  "tika-vin10t7:2059_0": "815.",
  "tika-vin10t7:2060_0": " Nissaggiyādivaggasmiṁ, dhovanañca paṭiggaho;",
  "tika-vin10t7:2061_0": "Eḷakalomavaggepi, ādito pana satta ca.",
  "tika-vin10t7:2062_0": "816.",
  "tika-vin10t7:2063_0": " Tatiyepi ca vaggasmiṁ, patto ca paṭhamo tathā;",
  "tika-vin10t7:2064_0": "Vassasāṭikamārañña-miti dvādasa dīpitā.",
  "tika-vin10t7:2065_0": "817.",
  "tika-vin10t7:2066_0": " Pācittiyāni vuttāni, sabbāni gaṇanāvasā;",
  "tika-vin10t7:2067_0": "Bhikkhūnaṁ bhikkhunīnañca, aṭṭhāsītisataṁ, tato.",
  "tika-vin10t7:2068_0": "818.",
  "tika-vin10t7:2069_0": " Sabbo bhikkhunivaggopi, saparamparabhojano;",
  "tika-vin10t7:2070_0": "Tathā anatiritto ca, abhihaṭṭhuṁ pavāraṇā.",
  "tika-vin10t7:2071_0": "819.",
  "tika-vin10t7:2072_0": " Paṇītabhojanaviññatti, tathevācelakopi ca;",
  "tika-vin10t7:2073_0": "Nimantito sabhatto ca, duṭṭhullacchādanampi ca.",
  "tika-vin10t7:2074_0": "820.",
  "tika-vin10t7:2075_0": " Ūnavīsativassaṁ tu, mātugāmena saddhipi;",
  "tika-vin10t7:2076_0": "Antepurappaveso ca, vassasāṭi nisīdanaṁ.",
  "tika-vin10t7:2077_0": "821.",
  "tika-vin10t7:2078_0": " Khuddakāni panetāni, dvāvīsati bhavanti hi;",
  "tika-vin10t7:2079_0": "Cattāro pana gārayhā, bhikkhūnaṁ pātimokkhake.",
  "tika-vin10t7:2080_0": "822.",
  "tika-vin10t7:2081_0": " Ekato pana paññattā, chacattālīsa hontime;",
  "tika-vin10t7:2082_0": "Bhikkhunīhi tu bhikkhūnaṁ, asādhāraṇataṁ gatā.",
  "tika-vin10t7:2083_0": "823.",
  "tika-vin10t7:2084_0": " Bhikkhūhi bhikkhunīnañca, sataṁ tiṁsa bhavanti hi;",
  "tika-vin10t7:2085_0": "Asādhāraṇabhāvaṁ tu, gamitāni mahesinā.",
  "tika-vin10t7:2086_0": "824.",
  "tika-vin10t7:2087_0": " Pārājikāni cattāri, dasa saṅghādisesakā;",
  "tika-vin10t7:2088_0": "Dvādaseva ca nissaggā, khuddakā navuticcha ca.",
  "tika-vin10t7:2089_0": "825.",
  "tika-vin10t7:2090_0": " Aṭṭheva pana gārayhā, sataṁ tiṁsa bhavantime;",
  "tika-vin10t7:2091_0": "Bhikkhunīnañca bhikkhūhi, asādhāraṇataṁ gatā.",
  "tika-vin10t7:2092_0": "826.",
  "tika-vin10t7:2093_0": " Bhikkhunīnaṁ tu saṅghādi-sesehi cha panādito;",
  "tika-vin10t7:2094_0": "Yāvatatiyakā ceva, cattāroti ime dasa.",
  "tika-vin10t7:2095_0": "827.",
  "tika-vin10t7:2096_0": " Akālacīvarañceva, tathā acchinnacīvaraṁ;",
  "tika-vin10t7:2097_0": "Sattaññadatthikādīni, patto ceva garuṁ lahuṁ.",
  "tika-vin10t7:2098_0": "828.",
  "tika-vin10t7:2099_0": " Dvādaseva panetāni, bhikkhunīnaṁ vasenidha;",
  "tika-vin10t7:2100_0": "Nissaggiyāni satthārā, paññattāni panekato.",
  "tika-vin10t7:2101_0": "829.",
  "tika-vin10t7:2102_0": " Asādhāraṇapaññattā, khuddakā navuticcha ca;",
  "tika-vin10t7:2103_0": "Gārayhā ca panaṭṭhāti, sabbeva gaṇanāvasā.",
  "tika-vin10t7:2104_0": "830.",
  "tika-vin10t7:2105_0": " Bhikkhunīnaṁ tu bhikkhūhi, asādhāraṇataṁ gatā;",
  "tika-vin10t7:2106_0": "Ekatoyeva paññattā, sataṁ tiṁsa bhavanti hi.",
  "tika-vin10t7:2107_0": "831.",
  "tika-vin10t7:2108_0": " Asādhāraṇubhinnampi, sataṁ sattati caccha ca;",
  "tika-vin10t7:2109_0": "Pārājikāni cattāri, garukā ca dasaccha ca.",
  "tika-vin10t7:2110_0": "832.",
  "tika-vin10t7:2111_0": " Aniyatā duve ceva, nissaggā catuvīsati;",
  "tika-vin10t7:2112_0": "Sataṁ aṭṭhārasevettha, khuddakā paridīpitā.",
  "tika-vin10t7:2113_0": "833.",
  "tika-vin10t7:2114_0": " Dvādaseva ca gārayhā, sataṁ sattati caccha ca;",
  "tika-vin10t7:2115_0": "Asādhāraṇubhinnampi, imeti paridīpitā.",
  "tika-vin10t7:2116_0": "834.",
  "tika-vin10t7:2117_0": " Sādhāraṇā ubhinnampi, paññattā pana satthunā;",
  "tika-vin10t7:2118_0": "Sataṁ sattati cattāri, bhavantīti pakāsitā.",
  "tika-vin10t7:2119_0": "835.",
  "tika-vin10t7:2120_0": " Pārājikāni cattāri, satta saṅghādisesakā;",
  "tika-vin10t7:2121_0": "Aṭṭhārasa ca nissaggā, samasattati khuddakā.",
  "tika-vin10t7:2122_0": "836.",
  "tika-vin10t7:2123_0": " Pañcasattati paññattā, sekhiyāpi ca sabbaso;",
  "tika-vin10t7:2124_0": "Sataṁ sattati cattāri, ubhinnaṁ samasikkhatā.",
  "tika-vin10t7:2125_0": "Sādhāraṇāsādhāraṇakathā.",
  "tika-vin10t7:2126_0": "Lakkhaṇakathā",
  "tika-vin10t7:2127_0": "837.",
  "tika-vin10t7:2128_0": " Ito paraṁ pavakkhāmi, lakkhaṇaṁ pana sabbagaṁ;",
  "tika-vin10t7:2129_0": "Savane sādaraṁ katvā, vadato me nibodhatha.",
  "tika-vin10t7:2130_0": "838.",
  "tika-vin10t7:2131_0": " Nidānaṁ puggalo vatthu, paññattividhimeva ca;",
  "tika-vin10t7:2132_0": "Vipattāpattanāpatti, āṇattaṅgakiriyāpi ca.",
  "tika-vin10t7:2133_0": "839.",
  "tika-vin10t7:2134_0": " Saññācittasamuṭṭhānaṁ, vajjakammapabhedakaṁ;",
  "tika-vin10t7:2135_0": "Tikadvayanti sabbattha, yojetabbamidaṁ pana.",
  "tika-vin10t7:2136_0": "840.",
  "tika-vin10t7:2137_0": " Pubbe vuttanayaṁ yañca, yañca uttānamevidha;",
  "tika-vin10t7:2138_0": "Taṁ sabbaṁ pana vajjetvā, karissāmatthajotanaṁ.",
  "tika-vin10t7:2139_0": "841.",
  "tika-vin10t7:2140_0": "Puggalo nāma yaṁ yaṁ tu, bhikkhumārabbha bhikkhuniṁ;",
  "tika-vin10t7:2141_0": "Sikkhāpadaṁ tu paññattaṁ, ayaṁ vuccati puggalo.",
  "tika-vin10t7:2142_0": "842.",
  "tika-vin10t7:2143_0": " Tevīsatividhā te ca, sudinnadhaniyādayo;",
  "tika-vin10t7:2144_0": "Bhikkhūnaṁ pātimokkhasmiṁ, ādikammikapuggalā.",
  "tika-vin10t7:2145_0": "843.",
  "tika-vin10t7:2146_0": " Bhikkhunīnaṁ tathā pāti-mokkhasmiṁ ādikammikā;",
  "tika-vin10t7:2147_0": "Thullanandādayo satta, sabbe tiṁsa bhavanti hi.",
  "tika-vin10t7:2148_0": "844.",
  "tika-vin10t7:2149_0": "Vatthūti puggalasseva, tassa tassa ca sabbaso;",
  "tika-vin10t7:2150_0": "Vatthuno tassa tasseva, ajjhācāro pavuccati.",
  "tika-vin10t7:2151_0": "845.",
  "tika-vin10t7:2152_0": " Kevalā pana paññatti, mūlabhūtā tatheva sā;",
  "tika-vin10t7:2153_0": "Anvanuppannasabbattha-padesapadapubbikā.",
  "tika-vin10t7:2154_0": "846.",
  "tika-vin10t7:2155_0": " Sādhāraṇā ca paññatti, tathāsādhāraṇāpi ca;",
  "tika-vin10t7:2156_0": "Ekatoubhatopubbā, evaṁ navavidhā siyā.",
  "tika-vin10t7:2157_0": "847.",
  "tika-vin10t7:2158_0": " Tattha ‘‘yo methunaṁ dhammaṁ, paṭiseveyya bhikkhu’’ti;",
  "tika-vin10t7:2159_0": "‘‘Adinnaṁ ādiyeyyā’’ti, paññatticcevamādikā.",
  "tika-vin10t7:2160_0": "848.",
  "tika-vin10t7:2161_0": " Hoti ‘‘antamaso bhikkhu, tiracchānagatāyapi’’;",
  "tika-vin10t7:2162_0": "Iccevamādikā sabbā, anupaññatti dīpitā.",
  "tika-vin10t7:2163_0": "849.",
  "tika-vin10t7:2164_0": " Tathānuppannapaññatti, anuppanne tu vajjake;",
  "tika-vin10t7:2165_0": "Aṭṭhannaṁ garudhammānaṁ, vasenevāgatā hi sā.",
  "tika-vin10t7:2166_0": "850.",
  "tika-vin10t7:2167_0": " Cammattharaṇakañceva, saguṇaṅguṇupāhanaṁ;",
  "tika-vin10t7:2168_0": "Tatheva ca dhuvanhānaṁ, pañcavaggūpasampadā.",
  "tika-vin10t7:2169_0": "851.",
  "tika-vin10t7:2170_0": " Esā padesapaññatti, nāmāti hi catubbidhā;",
  "tika-vin10t7:2171_0": "Vuttā majjhimadesasmiṁ-yeva hoti, na aññato.",
  "tika-vin10t7:2172_0": "852.",
  "tika-vin10t7:2173_0": " Ito sesā hi sabbattha-paññattīti pakāsitā;",
  "tika-vin10t7:2174_0": "Atthato ekamevettha, sādhāraṇadukādikaṁ.",
  "tika-vin10t7:2175_0": "853.",
  "tika-vin10t7:2176_0": "Sāṇattikā panāpatti, hoti nāṇattikāpi ca;",
  "tika-vin10t7:2177_0": "Āṇattīti ca nāmesā, ñeyyā āṇāpanā pana.",
  "tika-vin10t7:2178_0": "854.",
  "tika-vin10t7:2179_0": " Āpattīnaṁ tu sabbāsaṁ, sabbasikkhāpadesupi;",
  "tika-vin10t7:2180_0": "Sabbo panaṅgabhedo hi, viññātabbo vibhāvinā.",
  "tika-vin10t7:2181_0": "855.",
  "tika-vin10t7:2182_0": " Kāyenapi ca vācāya, yā karontassa jāyate;",
  "tika-vin10t7:2183_0": "Ayaṁ kriyasamuṭṭhānā, nāma pārājikā viya.",
  "tika-vin10t7:2184_0": "856.",
  "tika-vin10t7:2185_0": " Kāyavācāhi kattabbaṁ, akarontassa hoti yā;",
  "tika-vin10t7:2186_0": "Sā cākriyasamuṭṭhānā, paṭhame kathine viya.",
  "tika-vin10t7:2187_0": "857.",
  "tika-vin10t7:2188_0": " Karontassākarontassa, bhikkhuno hoti yā pana;",
  "tika-vin10t7:2189_0": "Sā kriyākriyato hoti, cīvaraggahaṇe viya.",
  "tika-vin10t7:2190_0": "858.",
  "tika-vin10t7:2191_0": " Siyā pana karontassa, akarontassa yā siyā;",
  "tika-vin10t7:2192_0": "Sā kriyākriyato hoti, rūpiyuggahaṇe viya.",
  "tika-vin10t7:2193_0": "859.",
  "tika-vin10t7:2194_0": " Tathā siyā karontassa;",
  "tika-vin10t7:2195_0": "Yā karoto akubbato;",
  "tika-vin10t7:2196_0": "Siyā kiriyato ceva;",
  "tika-vin10t7:2197_0": "Sā kriyākriyatopi ca.",
  "tika-vin10t7:2198_0": "860.",
  "tika-vin10t7:2199_0": " Sabbā cāpattiyo saññā-;",
  "tika-vin10t7:2200_0": "Vasena duvidhā siyuṁ;",
  "tika-vin10t7:2201_0": "Saññāvimokkhā nosaññā-;",
  "tika-vin10t7:2202_0": "Vimokkhāti pakāsitā.",
  "tika-vin10t7:2203_0": "861.",
  "tika-vin10t7:2204_0": " Vītikkamanasaññāya, abhāvena yato pana;",
  "tika-vin10t7:2205_0": "Vimuccati ayaṁ saññā-vimokkhāti pakāsitā.",
  "tika-vin10t7:2206_0": "862.",
  "tika-vin10t7:2207_0": " Itarā pana nosaññā-vimokkhāti pakāsitā;",
  "tika-vin10t7:2208_0": "Puna sabbāva cittassa, vasena duvidhā siyuṁ.",
  "tika-vin10t7:2209_0": "863.",
  "tika-vin10t7:2210_0": " Sacittakā acittāti, sucittena pakāsitā;",
  "tika-vin10t7:2211_0": "Sacittakasamuṭṭhāna-vasena pana yā siyā.",
  "tika-vin10t7:2212_0": "864.",
  "tika-vin10t7:2213_0": " Ayaṁ sacittakā nāma, āpatti paridīpitā;",
  "tika-vin10t7:2214_0": "Sacittakehi vā missa-vasenāyamacittakā.",
  "tika-vin10t7:2215_0": "865.",
  "tika-vin10t7:2216_0": " Sabbā cāpattiyo vajja-vasena duvidhā rutā;",
  "tika-vin10t7:2217_0": "Suvijjenānavajjena, lokapaṇṇattivajjato.",
  "tika-vin10t7:2218_0": "866.",
  "tika-vin10t7:2219_0": " Yassā sacittake pakkhe, cittaṁ akusalaṁ siyā;",
  "tika-vin10t7:2220_0": "Lokavajjāti nāmāyaṁ, sesā paṇṇattivajjakā.",
  "tika-vin10t7:2221_0": "867.",
  "tika-vin10t7:2222_0": " Sabbā cāpattiyo kamma-vasena tividhā siyuṁ;",
  "tika-vin10t7:2223_0": "Kāyakammaṁ vacīkammaṁ, tathā tadubhayampi ca.",
  "tika-vin10t7:2224_0": "868.",
  "tika-vin10t7:2225_0": "Tikadvayanti nāmetaṁ, kusalāditikadvayaṁ;",
  "tika-vin10t7:2226_0": "Kusalākusalacitto vā, tathābyākatamānaso.",
  "tika-vin10t7:2227_0": "869.",
  "tika-vin10t7:2228_0": " Hutvā āpajjatāpattiṁ, āpajjanto na aññathā;",
  "tika-vin10t7:2229_0": "Sukhavedanāsamaṅgī vā, tathā dukkhādisaṁyuto.",
  "tika-vin10t7:2230_0": "870.",
  "tika-vin10t7:2231_0": " Idaṁ tu lakkhaṇaṁ vuttaṁ, sabbasikkhāpadesupi;",
  "tika-vin10t7:2232_0": "Yojetvā pana dasseyya, vinayasmiṁ visārado.",
  "tika-vin10t7:2233_0": "871.",
  "tika-vin10t7:2234_0": " Taruṁ timūlaṁ navapattamenaṁ;",
  "tika-vin10t7:2235_0": "Catussikhaṁ sattaphalaṁ chapupphaṁ;",
  "tika-vin10t7:2236_0": "Jānāti yo dvippabhavaṁ dvisākhaṁ;",
  "tika-vin10t7:2237_0": "Jānāti paññattimasesato so.",
  "tika-vin10t7:2238_0": "872.",
  "tika-vin10t7:2239_0": " Imamuttaraṁ gatamanuttarataṁ;",
  "tika-vin10t7:2240_0": "Pariyāpuṇāti paripucchati yo;",
  "tika-vin10t7:2241_0": "Upayātanuttaratamuttarato;",
  "tika-vin10t7:2242_0": "Sa ca kāyavācavinaye vinaye.",
  "tika-vin10t7:2243_0": "Lakkhaṇakathā.",
  "tika-vin10t7:2244_0": "873.",
  "tika-vin10t7:2245_0": " Soḷasaparivārassa, parivārassa sabbaso;",
  "tika-vin10t7:2246_0": "Ito paraṁ pavakkhāmi, sabbasaṅkalanaṁ nayaṁ.",
  "tika-vin10t7:2247_0": "874.",
  "tika-vin10t7:2248_0": " Kati āpattiyo vuttā;",
  "tika-vin10t7:2249_0": "Kāyikā, vācasikā kati?",
  "tika-vin10t7:2250_0": "Chādentassa katāpattī;",
  "tika-vin10t7:2251_0": "Kati saṁsaggapaccayā?",
  "tika-vin10t7:2252_0": "875.",
  "tika-vin10t7:2253_0": " Kāyikā chabbidhāpatti, tathā vācasikāpi ca;",
  "tika-vin10t7:2254_0": "Chādentassa ca tissova, pañca saṁsaggapaccayā.",
  "tika-vin10t7:2255_0": "876.",
  "tika-vin10t7:2256_0": " Kati āpattimūlāni, paññattāni mahesinā?",
  "tika-vin10t7:2257_0": "Kati āpattiyo vuttā, duṭṭhullacchādane pana?",
  "tika-vin10t7:2258_0": "877.",
  "tika-vin10t7:2259_0": " Dve panāpattimūlāni, kāyo vācā bhavanti hi;",
  "tika-vin10t7:2260_0": "Pārājikā ca pācitti, duṭṭhullacchādane siyuṁ.",
  "tika-vin10t7:2261_0": "878.",
  "tika-vin10t7:2262_0": " Kati gāmantare vuttā, nadīpāre tathā kati?",
  "tika-vin10t7:2263_0": "Kati thullaccayaṁ maṁse, kati maṁsesu dukkaṭaṁ?",
  "tika-vin10t7:2264_0": "879.",
  "tika-vin10t7:2265_0": " Gāmantare catassova, nadīpārepi tattakā;",
  "tika-vin10t7:2266_0": "Thullaccayaṁ manussānaṁ, maṁse, navasu dukkaṭaṁ.",
  "tika-vin10t7:2267_0": "880.",
  "tika-vin10t7:2268_0": " Bhikkhu bhikkhuniyā saddhiṁ, saṁvidhāti ca dukkaṭaṁ;",
  "tika-vin10t7:2269_0": "Pācittaññassa gāmassa, upacārokkame siyā.",
  "tika-vin10t7:2270_0": "881.",
  "tika-vin10t7:2271_0": " Thullaccayaṁ parikkhitte, gāmasmiṁ paṭhame pade;",
  "tika-vin10t7:2272_0": "Garukaṁ dutiye tassā, gāmantaraṁ vajantiyā.",
  "tika-vin10t7:2273_0": "882.",
  "tika-vin10t7:2274_0": " Tathā bhikkhuniyā saddhiṁ, saṁvidhāne tu dukkaṭaṁ;",
  "tika-vin10t7:2275_0": "Abhirūhati nāvaṁ ce, hoti pācitti bhikkhuno.",
  "tika-vin10t7:2276_0": "883.",
  "tika-vin10t7:2277_0": " Nadiyuttaraṇe kāle, pāde thullaccayaṁ phuse;",
  "tika-vin10t7:2278_0": "Paṭhame, dutiye tassā, hoti bhikkhuniyā garuṁ.",
  "tika-vin10t7:2279_0": "884.",
  "tika-vin10t7:2280_0": " Kati vācasikā rattiṁ, kati vācasikā divā?",
  "tika-vin10t7:2281_0": "Duve vācasikā rattiṁ, duve vācasikā divā.",
  "tika-vin10t7:2282_0": "885.",
  "tika-vin10t7:2283_0": " Rattandhakāre purisena saddhiṁ;",
  "tika-vin10t7:2284_0": "Ṭhitā adīpe pana hatthapāse;",
  "tika-vin10t7:2285_0": "Pācitti tassā yadi sallapeyya;",
  "tika-vin10t7:2286_0": "Vadeyya ce dukkaṭameva dūre.",
  "tika-vin10t7:2287_0": "886.",
  "tika-vin10t7:2288_0": " Channe divā yā purisena saddhiṁ;",
  "tika-vin10t7:2289_0": "Ṭhitā vadeyyassa ca hatthapāse;",
  "tika-vin10t7:2290_0": "Pācitti, hitvā pana hatthapāsaṁ;",
  "tika-vin10t7:2291_0": "Vadeyya ce dukkaṭameva tassā.",
  "tika-vin10t7:2292_0": "887.",
  "tika-vin10t7:2293_0": " Kati vā dadamānassa, kati vā paṭigaṇhato?",
  "tika-vin10t7:2294_0": "Dadamānassa tissova, catassova paṭiggahe.",
  "tika-vin10t7:2295_0": "888.",
  "tika-vin10t7:2296_0": " Manussassa visaṁ deti, sace marati tena so;",
  "tika-vin10t7:2297_0": "Hoti pārājikaṁ, yakkhe, pete thullaccayaṁ mataṁ.",
  "tika-vin10t7:2298_0": "889.",
  "tika-vin10t7:2299_0": " Tiracchānagate tena, mate pācittiyaṁ siyā;",
  "tika-vin10t7:2300_0": "Tathā pācitti aññāti-kāya ce deti cīvaraṁ.",
  "tika-vin10t7:2301_0": "890.",
  "tika-vin10t7:2302_0": " Hatthagāhe tathā veṇi-gāhe saṅghādisesatā;",
  "tika-vin10t7:2303_0": "Mukhena aṅgajātassa, gahaṇe tu parājayo.",
  "tika-vin10t7:2304_0": "891.",
  "tika-vin10t7:2305_0": " Aññātikāya hatthamhā, cīvarassa paṭiggahe;",
  "tika-vin10t7:2306_0": "Sanissaggā ca pācitti, hotīti pariyāputā.",
  "tika-vin10t7:2307_0": "892.",
  "tika-vin10t7:2308_0": " Avassutassa hatthamhā, sayaṁ vāpi avassutā;",
  "tika-vin10t7:2309_0": "Hoti thullaccayaṁ tassā, bhojanaṁ paṭigaṇhato.",
  "tika-vin10t7:2310_0": "893.",
  "tika-vin10t7:2311_0": " Kati ñatticatutthena, vuttā sammutiyo idha?",
  "tika-vin10t7:2312_0": "Ekā eva panuddiṭṭhā, bhikkhunovādasammuti.",
  "tika-vin10t7:2313_0": "894.",
  "tika-vin10t7:2314_0": " Kati dhaññarasā vuttā, vikāle kappiyā pana?",
  "tika-vin10t7:2315_0": "Loṇasovīrakaṁ ekaṁ, vikāle kappiyaṁ mataṁ.",
  "tika-vin10t7:2316_0": "895.",
  "tika-vin10t7:2317_0": " Kati pārājikā kāyā, kati saṁvāsabhūmiyo?",
  "tika-vin10t7:2318_0": "Ratticchedo katīnaṁ tu, paññattā dvaṅgulā kati?",
  "tika-vin10t7:2319_0": "896.",
  "tika-vin10t7:2320_0": " Pārājikāni kāyamhā, dve dve saṁvāsabhūmiyo;",
  "tika-vin10t7:2321_0": "Ratticchedo duvinnaṁ tu, paññattā dvaṅgulā duve.",
  "tika-vin10t7:2322_0": "897.",
  "tika-vin10t7:2323_0": " Paṭhamantimavatthuñca, kāyasaṁsaggajampi ca;",
  "tika-vin10t7:2324_0": "Pārājikāni kāyamhā, ime dve pana jāyare.",
  "tika-vin10t7:2325_0": "898.",
  "tika-vin10t7:2326_0": " Samānasaṁvāsakabhūmi ekā;",
  "tika-vin10t7:2327_0": "Tatheva nānāpadapubbikā ca;",
  "tika-vin10t7:2328_0": "Dve eva saṁvāsakabhūmiyo hi;",
  "tika-vin10t7:2329_0": "Mahesinā kāruṇikena vuttā.",
  "tika-vin10t7:2330_0": "899.",
  "tika-vin10t7:2331_0": " Pārivāsikabhikkhussa , tathā mānattacārino;",
  "tika-vin10t7:2332_0": "Ratticchedo duvinnaṁ tu, dvayātītena dīpito.",
  "tika-vin10t7:2333_0": "900.",
  "tika-vin10t7:2334_0": " Dvaṅgulapabbaparamaṁ, ādātabbaṁ, tatheva ca;",
  "tika-vin10t7:2335_0": "Dvaṅgulaṁ vā dumāsaṁ vā, paññattā dvaṅgulā duve.",
  "tika-vin10t7:2336_0": "901.",
  "tika-vin10t7:2337_0": " Kati pāṇātipātasmiṁ, vācā pārājikā kati?",
  "tika-vin10t7:2338_0": "Kati obhāsane vuttā, sañcaritte tathā kati?",
  "tika-vin10t7:2339_0": "902.",
  "tika-vin10t7:2340_0": " Tisso pāṇātipātasmiṁ;",
  "tika-vin10t7:2341_0": "Vācā pārājikā tayo;",
  "tika-vin10t7:2342_0": "Obhāsane tayo vuttā;",
  "tika-vin10t7:2343_0": "Sañcaritte tathā tayo.",
  "tika-vin10t7:2344_0": "903.",
  "tika-vin10t7:2345_0": " Anodissakamopāte, khate marati mānuso;",
  "tika-vin10t7:2346_0": "Pārājikaṁ siyā, yakkhe, pete thullaccayaṁ mate.",
  "tika-vin10t7:2347_0": "904.",
  "tika-vin10t7:2348_0": " Tiracchānagate tattha, mate pācittiyaṁ vade;",
  "tika-vin10t7:2349_0": "Imā pāṇātipātasmiṁ, tisso āpattiyo siyuṁ.",
  "tika-vin10t7:2350_0": "905.",
  "tika-vin10t7:2351_0": " Manussamāraṇādinnā-dānamāṇattiyāpi ca;",
  "tika-vin10t7:2352_0": "Manussuttaridhammañca, vadato vācikā tayo.",
  "tika-vin10t7:2353_0": "906.",
  "tika-vin10t7:2354_0": " Maggadvayaṁ panodissa, vaṇṇādibhaṇane garuṁ;",
  "tika-vin10t7:2355_0": "Thullaccayaṁ panodissa, ubbhajāṇumadhakkhakaṁ.",
  "tika-vin10t7:2356_0": "907.",
  "tika-vin10t7:2357_0": " Ubbhakkhakamadhojāṇu-mādissa bhaṇato pana;",
  "tika-vin10t7:2358_0": "Dukkaṭaṁ pana niddiṭṭhaṁ, tisso obhāsanā yimā.",
  "tika-vin10t7:2359_0": "908.",
  "tika-vin10t7:2360_0": " Paṭiggaṇhanatādīhi, tīhi saṅghādisesatā;",
  "tika-vin10t7:2361_0": "Dvīhi thullaccayaṁ vuttaṁ, ekena pana dukkaṭaṁ.",
  "tika-vin10t7:2362_0": "909.",
  "tika-vin10t7:2363_0": " Chindato kati āpatti, chaḍḍitappaccayā kati?",
  "tika-vin10t7:2364_0": "Chindantassa tu tissova, pañca chaḍḍitapaccayā.",
  "tika-vin10t7:2365_0": "910.",
  "tika-vin10t7:2366_0": " Hoti pārājikaṁ tassa, chindantassa vanappatiṁ;",
  "tika-vin10t7:2367_0": "Bhūtagāmaṁ tu pācitti, aṅgajātaṁ tu thullatā.",
  "tika-vin10t7:2368_0": "911.",
  "tika-vin10t7:2369_0": " Visaṁ chaḍḍetyanodissa, manusso marati tena ce;",
  "tika-vin10t7:2370_0": "Pārājikaṁ, mate yakkhe, pete thullaccayaṁ siyā.",
  "tika-vin10t7:2371_0": "912.",
  "tika-vin10t7:2372_0": " Tiracchāne tu pācitti, visaṭṭhichaḍḍane garuṁ;",
  "tika-vin10t7:2373_0": "Harituccārapassāva-chaḍḍane dukkaṭaṁ mataṁ.",
  "tika-vin10t7:2374_0": "913.",
  "tika-vin10t7:2375_0": " Gacchato katidhāpatti, ṭhitassa kati me vada?",
  "tika-vin10t7:2376_0": "Kati honti nisinnassa, nipannassāpi kittakā?",
  "tika-vin10t7:2377_0": "914.",
  "tika-vin10t7:2378_0": " Gacchantassa catassova, ṭhitassāpi ca tattakā;",
  "tika-vin10t7:2379_0": "Nisinnassa catassova, nipannassāpi tattakā.",
  "tika-vin10t7:2380_0": "915.",
  "tika-vin10t7:2381_0": " Bhikkhu bhikkhuniyā saddhiṁ, saṁvidhāne tu dukkaṭaṁ;",
  "tika-vin10t7:2382_0": "Pācittaññassa gāmassa, upacārokkame siyā.",
  "tika-vin10t7:2383_0": "916.",
  "tika-vin10t7:2384_0": " Thullaccayaṁ parikkhitte, gāmasmiṁ paṭhame pade;",
  "tika-vin10t7:2385_0": "Garukaṁ dutiye hoti, gāmantaraṁ vajantiyā.",
  "tika-vin10t7:2386_0": "917.",
  "tika-vin10t7:2387_0": " Paṭicchanne panokāse, bhikkhunī mittasanthavā;",
  "tika-vin10t7:2388_0": "Posassa hatthapāse tu, pācitti yadi tiṭṭhati.",
  "tika-vin10t7:2389_0": "918.",
  "tika-vin10t7:2390_0": " Hatthapāsaṁ jahitvāna, sace tiṭṭhati dukkaṭaṁ;",
  "tika-vin10t7:2391_0": "Aruṇuggamane kāle, dutiyā hatthapāsakaṁ.",
  "tika-vin10t7:2392_0": "919.",
  "tika-vin10t7:2393_0": " Hitvā tiṭṭhantiyā tassā, thullaccayamudīritaṁ;",
  "tika-vin10t7:2394_0": "Hitvā tiṭṭhati ce tassā, hoti saṅghādisesatā.",
  "tika-vin10t7:2395_0": "920.",
  "tika-vin10t7:2396_0": " Nisinnāya catassova, nipannāyāpi tattakā;",
  "tika-vin10t7:2397_0": "Honti vuttappakārāva, viññeyyā vinayaññunā.",
  "tika-vin10t7:2398_0": "921.",
  "tika-vin10t7:2399_0": " Yāvatatiyake vuttā, kati āpattiyo vada?",
  "tika-vin10t7:2400_0": "Yāvatatiyake vuttā, tisso āpattiyo suṇa.",
  "tika-vin10t7:2401_0": "922.",
  "tika-vin10t7:2402_0": " Phuse pārājikāpattiṁ, ukkhittassānuvattikā;",
  "tika-vin10t7:2403_0": "Saṅghādisesatā saṅgha-bhedakassānuvattino.",
  "tika-vin10t7:2404_0": "923.",
  "tika-vin10t7:2405_0": " Anissagge tu pācitti, pāpikāya ca diṭṭhiyā;",
  "tika-vin10t7:2406_0": "Yāvatatiyake tisso, honti āpattiyo imā.",
  "tika-vin10t7:2407_0": "924.",
  "tika-vin10t7:2408_0": " Khādato kati niddiṭṭhā, bhojanappaccayā kati?",
  "tika-vin10t7:2409_0": "Khādato pana tissova, pañca bhojanakāraṇā.",
  "tika-vin10t7:2410_0": "925.",
  "tika-vin10t7:2411_0": " Thullaccayaṁ manussānaṁ, maṁsaṁ khādati, dukkaṭaṁ;",
  "tika-vin10t7:2412_0": "Sesakānaṁ tu, pācitti, lasuṇaṁ bhakkhayantiyā.",
  "tika-vin10t7:2413_0": "926.",
  "tika-vin10t7:2414_0": " Avassutassa posassa, hatthato hi avassutā;",
  "tika-vin10t7:2415_0": "Gahetvā bhojanaṁ kiñci, sabbaṁ maṁsaṁ akappiyaṁ.",
  "tika-vin10t7:2416_0": "927.",
  "tika-vin10t7:2417_0": " Viññāpetvāna attatthaṁ, gahetvā bhojanampi ca;",
  "tika-vin10t7:2418_0": "Lasuṇampi ca missetvā, ekatajjhoharantiyā.",
  "tika-vin10t7:2419_0": "928.",
  "tika-vin10t7:2420_0": " Thullaccayañca pācitti, pāṭidesaniyampi ca;",
  "tika-vin10t7:2421_0": "Dukkaṭaṁ garukañcāti, pañca āpattiyo siyuṁ.",
  "tika-vin10t7:2422_0": "929.",
  "tika-vin10t7:2423_0": " Olokentassa niddiṭṭhā, kati āpattiyo vada?",
  "tika-vin10t7:2424_0": "Olokentassa niddiṭṭhā, ekāpatti mahesinā.",
  "tika-vin10t7:2425_0": "930.",
  "tika-vin10t7:2426_0": " Dukkaṭaṁ rattacittena, aṅgajātaṁ panitthiyā;",
  "tika-vin10t7:2427_0": "Olokentassa vā vuttaṁ, mukhaṁ bhikkhaṁ dadantiyā.",
  "tika-vin10t7:2428_0": "931.",
  "tika-vin10t7:2429_0": " Kati ukkhittakā vuttā, sammāvattanakā kati?",
  "tika-vin10t7:2430_0": "Tayo ukkhittakā vuttā, tecattālīsa vattanā.",
  "tika-vin10t7:2431_0": "932.",
  "tika-vin10t7:2432_0": " Adassanappaṭīkamme, āpannāpattiyā duve;",
  "tika-vin10t7:2433_0": "Eko appaṭinissagge, pāpikāya ca diṭṭhiyā.",
  "tika-vin10t7:2434_0": "933.",
  "tika-vin10t7:2435_0": " Kati nāsitakā vuttā, katīnaṁ ekavācikā?",
  "tika-vin10t7:2436_0": "Tayo nāsitakā vuttā, tiṇṇannaṁ ekavācikā.",
  "tika-vin10t7:2437_0": "934.",
  "tika-vin10t7:2438_0": " Mettiyā dūsako ceva, kaṇṭakoti tayo ime;",
  "tika-vin10t7:2439_0": "Liṅgasaṁvāsadaṇḍehi, nāsitā hi yathākkamaṁ.",
  "tika-vin10t7:2440_0": "935.",
  "tika-vin10t7:2441_0": " Ekupajjhāyakeneva, ekenācariyena ca;",
  "tika-vin10t7:2442_0": "Dve tayo anusāvetuṁ, vaṭṭatīti ca niddise.",
  "tika-vin10t7:2443_0": "936.",
  "tika-vin10t7:2444_0": " Ñattiyā kappanā ceva, tathā vippakatampi ca;",
  "tika-vin10t7:2445_0": "Atītakaraṇañceti, tayo kammassa saṅgahā.",
  "tika-vin10t7:2446_0": "937.",
  "tika-vin10t7:2447_0": "Ñattiyākappanā nāma, ‘‘dadeyya’’ccevamādikā;",
  "tika-vin10t7:2448_0": "‘‘Deti saṅgho, karotī’’ti, ādi vippakataṁ siyā.",
  "tika-vin10t7:2449_0": "938.",
  "tika-vin10t7:2450_0": " ‘‘Dinnaṁ, kataṁ’’ paniccādi, atītakaraṇaṁ siyā;",
  "tika-vin10t7:2451_0": "Saṅgayhanti hi sabbāni, kammānetehi tīhipi.",
  "tika-vin10t7:2452_0": "939.",
  "tika-vin10t7:2453_0": " Saṅghe salākagāhena, kammenapi ca kevalaṁ;",
  "tika-vin10t7:2454_0": "Kāraṇehi pana dvīhi, saṅgho bhijjati, naññathā.",
  "tika-vin10t7:2455_0": "940.",
  "tika-vin10t7:2456_0": " Saṅghabhedakabhikkhussa, tassa pārājikaṁ siyā;",
  "tika-vin10t7:2457_0": "Anuvattakabhikkhūnaṁ, thullaccayamudīritaṁ.",
  "tika-vin10t7:2458_0": "941.",
  "tika-vin10t7:2459_0": " Payuttāyuttavācāya, kati āpattiyo phuse?",
  "tika-vin10t7:2460_0": "Payuttāyuttavācāya, cha panāpattiyo phuse.",
  "tika-vin10t7:2461_0": "942.",
  "tika-vin10t7:2462_0": " Ājīvahetu pāpiccho, icchāpakatamānaso;",
  "tika-vin10t7:2463_0": "Asantaṁ uttariṁ dhammaṁ, ullapanto parājito.",
  "tika-vin10t7:2464_0": "943.",
  "tika-vin10t7:2465_0": " Sañcarittaṁ samāpanne, tathā saṅghādisesatā;",
  "tika-vin10t7:2466_0": "Yo te vasati ārāme, vadaṁ thullaccayaṁ phuse.",
  "tika-vin10t7:2467_0": "944.",
  "tika-vin10t7:2468_0": " Viññāpetvā paṇītaṁ tu, bhojanaṁ bhikkhu bhuñjati;",
  "tika-vin10t7:2469_0": "Pācitti bhikkhuniyā ce, pāṭidesaniyaṁ siyā.",
  "tika-vin10t7:2470_0": "945.",
  "tika-vin10t7:2471_0": " Viññāpetvāna sūpaṁ vā, odanaṁ vā anāmayo;",
  "tika-vin10t7:2472_0": "Bhikkhu bhuñjati ce tassa, hoti āpatti dukkaṭaṁ.",
  "tika-vin10t7:2473_0": "946.",
  "tika-vin10t7:2474_0": " Dasasatāni rattīnaṁ, chādetvāpattiyo pana;",
  "tika-vin10t7:2475_0": "Dasa rattiyo vasitvāna, mucceyya pārivāsiko.",
  "tika-vin10t7:2476_0": "947.",
  "tika-vin10t7:2477_0": " Pārājikāni aṭṭheva, tevīsa garukā pana;",
  "tika-vin10t7:2478_0": "Dveyevāniyatā vuttā, buddhenādiccabandhunā.",
  "tika-vin10t7:2479_0": "948.",
  "tika-vin10t7:2480_0": " Nissaggiyāni vuttāni, dvecattālīsa honti hi;",
  "tika-vin10t7:2481_0": "Honti pācittiyā sabbā, aṭṭhāsītisataṁ pana.",
  "tika-vin10t7:2482_0": "949.",
  "tika-vin10t7:2483_0": " Pāṭidesaniyā vuttā, dvādaseva mahesinā;",
  "tika-vin10t7:2484_0": "Vuttā pana susikkhena, pañcasattati sekhiyā.",
  "tika-vin10t7:2485_0": "950.",
  "tika-vin10t7:2486_0": " Paññattāni supaññena, gotamena yasassinā;",
  "tika-vin10t7:2487_0": "Bhavanti pana sabbāni, aḍḍhuḍḍhāni satāni hi.",
  "tika-vin10t7:2488_0": "951.",
  "tika-vin10t7:2489_0": " Yo panetesu vattabbo;",
  "tika-vin10t7:2490_0": "Sārabhūto vinicchayo;",
  "tika-vin10t7:2491_0": "So mayā sakalo vutto;",
  "tika-vin10t7:2492_0": "Samāseneva sabbathā.",
  "tika-vin10t7:2493_0": "952.",
  "tika-vin10t7:2494_0": " Mayā suṭṭhu vicāretvā, pāḷiaṭṭhakathānayaṁ;",
  "tika-vin10t7:2495_0": "Katattā ādaraṁ katvā, uggahetabbamevidaṁ.",
  "tika-vin10t7:2496_0": "953.",
  "tika-vin10t7:2497_0": " Atthe akkharabandhe vā, viññāsassa kamepi vā;",
  "tika-vin10t7:2498_0": "Kaṅkhā tasmā na kātabbā, kātabbā bahumānatā.",
  "tika-vin10t7:2499_0": "954.",
  "tika-vin10t7:2500_0": " Sauttaraṁ yo jānāti;",
  "tika-vin10t7:2501_0": "Vinayassa vinicchayaṁ;",
  "tika-vin10t7:2502_0": "Nissayaṁ so vimuñcitvā;",
  "tika-vin10t7:2503_0": "Yathākāmaṅgamo siyā.",
  "tika-vin10t7:2504_0": "955.",
  "tika-vin10t7:2505_0": " Nissayaṁ dātukāmena, savibhaṅgaṁ samātikaṁ;",
  "tika-vin10t7:2506_0": "Suṭṭhu vācuggataṁ katvā, ñatvā dātabbamevidaṁ.",
  "tika-vin10t7:2507_0": "956.",
  "tika-vin10t7:2508_0": " Imaṁ paṭhati cinteti, suṇāti paripucchati;",
  "tika-vin10t7:2509_0": "Vāceti ca paraṁ niccaṁ, atthaṁ upaparikkhati.",
  "tika-vin10t7:2510_0": "957.",
  "tika-vin10t7:2511_0": " Yo tassa pana bhikkhussa, atthā vinayanissitā;",
  "tika-vin10t7:2512_0": "Upaṭṭhahanti sabbeva, hatthe āmalakaṁ viya.",
  "tika-vin10t7:2513_0": "958.",
  "tika-vin10t7:2514_0": " Imaṁ paramamuttaraṁ uttaraṁ;",
  "tika-vin10t7:2515_0": "Naro hamatasāgaraṁ sāgaraṁ;",
  "tika-vin10t7:2516_0": "Abuddhijanasāradaṁ sāradaṁ;",
  "tika-vin10t7:2517_0": "Siyā vinayapārago pārago.",
  "tika-vin10t7:2518_0": "959.",
  "tika-vin10t7:2519_0": " Ato hi niccaṁ imamuttamaṁ tamaṁ;",
  "tika-vin10t7:2520_0": "Vidhūya sikkhe guṇasaṁhitaṁ hitaṁ;",
  "tika-vin10t7:2521_0": "Naro hi sakkaccavapūrato rato;",
  "tika-vin10t7:2522_0": "Sukhassa sabbaṅgaṇakammadaṁ padaṁ.",
  "tika-vin10t7:2523_0": "960.",
  "tika-vin10t7:2524_0": " Vinaye paṭubhāvakare parame;",
  "tika-vin10t7:2525_0": "Piṭake paṭutaṁ abhipatthayatā;",
  "tika-vin10t7:2526_0": "Vidhinā paṭunā paṭunā yatinā;",
  "tika-vin10t7:2527_0": "Pariyāpuṇitabbamidaṁ satataṁ.",
  "tika-vin10t7:2528_0": "Nigamanakathā",
  "tika-vin10t7:2529_0": "961.",
  "tika-vin10t7:2530_0": " Racito buddhadattena, suddhacittena dhīmatā;",
  "tika-vin10t7:2531_0": "Suciraṭṭhitikāmena, sāsanassa mahesino.",
  "tika-vin10t7:2532_0": "962.",
  "tika-vin10t7:2533_0": " Antarenantarāyaṁ tu, yathā siddhimupāgato;",
  "tika-vin10t7:2534_0": "Atthato ganthato ceva, uttaroyamanuttaro.",
  "tika-vin10t7:2535_0": "963.",
  "tika-vin10t7:2536_0": " Tathā sijjhantu saṅkappā, sattānaṁ dhammasaṁyutā;",
  "tika-vin10t7:2537_0": "Rājā pātu mahiṁ sammā, kāle devo pavassatu.",
  "tika-vin10t7:2538_0": "964.",
  "tika-vin10t7:2539_0": " Yāva tiṭṭhati selindo, yāva cando virocati;",
  "tika-vin10t7:2540_0": "Tāva tiṭṭhatu saddhammo, gotamassa mahesino.",
  "tika-vin10t7:2541_0": "965.",
  "tika-vin10t7:2542_0": " Khantisoraccasosīlya-buddhisaddhādayādayo;",
  "tika-vin10t7:2543_0": "Patiṭṭhitā guṇā yasmiṁ, ratanānīva sāgare.",
  "tika-vin10t7:2544_0": "966.",
  "tika-vin10t7:2545_0": " Vinayācārayuttena, tena sakkacca sādaraṁ;",
  "tika-vin10t7:2546_0": "Yācito saṅghapālena, therena thiracetasā.",
  "tika-vin10t7:2547_0": "967.",
  "tika-vin10t7:2548_0": " Suciraṭṭhitikāmena , vinayassa mahesino;",
  "tika-vin10t7:2549_0": "Bhikkhūnaṁ pāṭavatthāya, vinayassa vinicchaye.",
  "tika-vin10t7:2550_0": "968.",
  "tika-vin10t7:2551_0": " Akāsiṁ paramaṁ etaṁ, uttaraṁ nāma nāmato;",
  "tika-vin10t7:2552_0": "Savane sādaraṁ katvā, sikkhitabbo tato ayaṁ.",
  "tika-vin10t7:2553_0": "969.",
  "tika-vin10t7:2554_0": " Paññāsādhikasaṅkhyāni, navagāthāsatāni hi;",
  "tika-vin10t7:2555_0": "Gaṇanā uttarassāyaṁ, chandasānuṭṭhubhena tu.",
  "tika-vin10t7:2556_0": "970.",
  "tika-vin10t7:2557_0": " Gāthā catusahassāni, satañca ūnavīsati;",
  "tika-vin10t7:2558_0": "Pamāṇato imā vuttā, vinayassa vinicchayeti.",
  "tika-vin10t7:2559_0": "Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena",
  "tika-vin10t7:2559_1": "kavivaravasabhena paramaratikaravaramadhuravacanuggārena uragapurena buddhadattena racito uttaravinicchayo",
  "tika-vin10t7:2559_2": "samattoti.",
  "tika-vin10t7:2560_0": "Uttaravinicchayo niṭṭhito."
}