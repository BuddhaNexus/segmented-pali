{
  "tika-vin13t2:0_0": "Khuddasikkhā-abhinavaṭīkā",
  "tika-vin13t2:1_0": "Ganthārambhakathā",
  "tika-vin13t2:2_0": "Tilokatilakaṁ vande, saddhammāmatanimmitaṁ;",
  "tika-vin13t2:3_0": "Saṁsuṭṭhukatasambhattiṁ, jinaṁ janamanoramaṁ.",
  "tika-vin13t2:4_0": "Sāriputtaṁ mahāsāmiṁ, nekasatthavisāradaṁ;",
  "tika-vin13t2:5_0": "Mahāguṇaṁ mahāpaññaṁ, namo me sirasā garuṁ.",
  "tika-vin13t2:6_0": "Khuddasikkhāya ṭīkā yā, purātanā samīritā;",
  "tika-vin13t2:7_0": "Na tāya sakkā sakkaccaṁ, attho sabbattha ñātave.",
  "tika-vin13t2:8_0": "Tatonekaguṇānaṁ yo, mañjūsā ratanānava;",
  "tika-vin13t2:9_0": "Sumaṅgalasanāmena, tena paññavatā satā.",
  "tika-vin13t2:10_0": "Ajjhesito yatindena, sadāraññanivāsinā;",
  "tika-vin13t2:11_0": "Savinicchayametissā, karissāmatthavaṇṇanaṁ.",
  "tika-vin13t2:12_0": "Ganthārambhakathāvaṇṇanā",
  "tika-vin13t2:13_0": "(Ka) etthāha –",
  "tika-vin13t2:13_1": "kimatthamāditovāyaṁ gāthā nikkhittā,",
  "tika-vin13t2:13_2": "nanu yathādhippetameva pakaraṇamārabhanīyanti? Vuccate –",
  "tika-vin13t2:13_3": "sappayojanattā .",
  "tika-vin13t2:13_4": "Sappayojanañhi taṁdassanaṁ tāya ratanattayappaṇāmābhidheyyakaraṇappakārappayojanābhidhānasandassanato.",
  "tika-vin13t2:13_5": "Tāni ca pana sappayojanāni anantarāyena ganthaparisamāpanādippayojanānamabhinipphādanato.",
  "tika-vin13t2:13_6": "Tathā hi sotūnamattano ca yathādhippetatthanipphādanaṁ ratanattayappaṇāmakaraṇappayojanaṁ.",
  "tika-vin13t2:13_7": "Viditābhidheyyassa ganthassa viññūnamādaraṇīyatā abhidheyyakathanappayojanaṁ.",
  "tika-vin13t2:13_8": "Sotujanasamussāhajananaṁ karaṇappakārappayojanakathanappayojanaṁ.",
  "tika-vin13t2:13_9": "Vohārasukhatā pana abhidhānakathanappayojanaṁ.",
  "tika-vin13t2:14_0": "Tattha vanditvā ratanattayanti iminā ratanattayappaṇāmo dassito,",
  "tika-vin13t2:14_1": "khuddasikkhanti iminā khuddabhūtānaṁ sikkhānaṁ idha paṭipādetabbatādīpanena abhidheyyaṁ,",
  "tika-vin13t2:14_2": "abhidheyyo ca nāmesa samuditena satthena vacanīyatthoti.",
  "tika-vin13t2:14_3": "Abhidhānañca pana imināva dassitaṁ tena atthānugatasamaññāparidīpanato.",
  "tika-vin13t2:14_4": "Samātikanti iminā karaṇappakāro,",
  "tika-vin13t2:14_5": "khuddasikkhanti iminā ca,",
  "tika-vin13t2:14_6": "tena khuddabhūtānaṁ sikkhānaṁ idha dassetabbabhāvappakāsanato.",
  "tika-vin13t2:14_7": "Ādito upasampanna sikkhitabbanti iminā payojanapayojanaṁ pana imināva sāmatthiyato dassitameva,",
  "tika-vin13t2:14_8": "tāsaṁ sikkhitabbappakāsanena hi sikkhane sati tammūlikāya diṭṭhadhammikasamparāyikatthanipphattiyā saṁsijjhanato.",
  "tika-vin13t2:14_9": "Pakaraṇappayojanānaṁ sādhanasādhiyalakkhaṇo sambandho tannissayadassaneneva dassitoyevāti ayamettha samudāyattho.",
  "tika-vin13t2:15_0": "Ayaṁ panetthāvayavattho –",
  "tika-vin13t2:15_1": "ratanattayaṁ vanditvā khuddasikkhaṁ pavakkhāmīti sambandho.",
  "tika-vin13t2:15_2": "Ratijananaṭṭhena ratanāni,",
  "tika-vin13t2:15_3": "buddhadhammasaṅghānametaṁ adhivacanaṁ.",
  "tika-vin13t2:15_4": "Atha vā cittīkatādinā kāraṇena ratanāni,",
  "tika-vin13t2:15_5": "buddhādayova ratanāni.",
  "tika-vin13t2:15_6": "Tathā ca vuttaṁ –",
  "tika-vin13t2:16_0": "‘‘Cittīkataṁ mahagghañca, atulaṁ dullabhadassanaṁ;",
  "tika-vin13t2:17_0": "Anomasattaparibhogaṁ,",
  "tika-vin13t2:17_1": "ratanaṁ tena vuccatī’’ti. (dī. ni. aṭṭha. 2.33; saṁ. ni. aṭṭha. 3.5.223; khu. pā. aṭṭha. 3; su. ni. aṭṭha. 1.226; udā. aṭṭha. 45; mahāni. aṭṭha. 50);",
  "tika-vin13t2:18_0": "Tayo avayavā assāti tayaṁ,",
  "tika-vin13t2:18_1": "samudāyāpekkhaṁ ekavacanaṁ,",
  "tika-vin13t2:18_2": "avayavavinimuttassa pana samudāyassa abhāvato tīṇi eva ratanāni vuccanti.",
  "tika-vin13t2:18_3": "Ratanānaṁ tayaṁ ratanattayaṁ.",
  "tika-vin13t2:18_4": "Vanditvāti tīhi dvārehi namassitvā.",
  "tika-vin13t2:18_5": "‘‘Tisso imā,",
  "tika-vin13t2:18_6": "bhikkhave,",
  "tika-vin13t2:18_7": "vandanā kāyena vandati,",
  "tika-vin13t2:18_8": "vacasā vandati,",
  "tika-vin13t2:18_9": "manasā vandatī’’ti (a. ni.",
  "tika-vin13t2:18_10": "3.155) hi vuttaṁ.",
  "tika-vin13t2:18_11": "Tattha viññattiṁ anuppādetvā kevalaṁ ratanattayaguṇānussaraṇavasena manodvāre bahulappavattā kusalacetanā manodvāravandanā.",
  "tika-vin13t2:18_12": "Taṁ taṁ viññattiṁ uppādetvā pana pavattā kāyavacīdvāravandanā.",
  "tika-vin13t2:18_13": "Sikkhitabbāti sikkhā,",
  "tika-vin13t2:18_14": "adhisīlaadhicittaadhipaññāvasena tisso sikkhā.",
  "tika-vin13t2:18_15": "Sikkhanañcettha yathākkamaṁ sīlādidhammānaṁ saṁvaraṇavasena,",
  "tika-vin13t2:18_16": "ekārammaṇe cittacetasikānaṁ samādhānavasena,",
  "tika-vin13t2:18_17": "ārammaṇajānanalakkhaṇappaṭivedhamaggapātubhāvapāpanavasena ca āsevanaṁ daṭṭhabbaṁ.",
  "tika-vin13t2:18_18": "Aññattha bahuvidhā sikkhā,",
  "tika-vin13t2:18_19": "idha tu saṅkhepanayattā appakādianekatthasambhavepi khudda-saddassa appakatthovettha yuttataroti khuddā appakā sikkhāti khuddasikkhā.",
  "tika-vin13t2:18_20": "Idha pana khuddasikkhāppakāsako gantho tabbohārūpacārato itthiliṅgavasena ‘‘khuddasikkhā’’ti vuccati yathā ‘‘varuṇānagara’’nti.",
  "tika-vin13t2:18_21": "Taṁ khuddasikkhaṁ.",
  "tika-vin13t2:18_22": "Pavakkhāmīti kathessāmi.",
  "tika-vin13t2:19_0": "Kīdisanti āha ‘‘ādito upasampannasikkhitabba’’ntiādi.",
  "tika-vin13t2:19_1": "Ādi-saddoyamatthi avayavavacano yathā ‘‘sabbādīni sabbanāmānī’’ti.",
  "tika-vin13t2:19_2": "Atthi apādānavacano yathā ‘‘pabbatādīni khettānī’’ti.",
  "tika-vin13t2:19_3": "Tatthāvayavavācī kammasādhano ‘‘ādiyatītyādī’’ti.",
  "tika-vin13t2:19_4": "Itaro apādānasādhano ‘‘ādiyati etasmātyādī’’ti .",
  "tika-vin13t2:19_5": "Tattha yo avayavavacano,",
  "tika-vin13t2:19_6": "tassedaṁ gahaṇaṁ,",
  "tika-vin13t2:19_7": "tasmā upasampannakkhaṇampi anto katvā ādibhūtā upasampannakkhaṇatoyeva paṭṭhāyāti evamettha attho daṭṭhabbo.",
  "tika-vin13t2:19_8": "Eva-saddo panettha sabbavākyānaṁ avadhāraṇaphalattā labbhati.",
  "tika-vin13t2:19_9": "To-paccayo avadhimhiyeva ,",
  "tika-vin13t2:19_10": "na ādhāre.",
  "tika-vin13t2:19_11": "Tattha hi topaccaye ādhāre vattamāne ādimhiyeva majjhaantānaṁ avayavabhūte upasampannakkhaṇeyevāti attho bhaveyya,",
  "tika-vin13t2:19_12": "tathā sati avadhāraṇanicchayo niyamoti atthantarattā ādikkhaṇaniyamena majjhādayo nivattiyeyyuṁ.",
  "tika-vin13t2:19_13": "Apādānavacanassāpi gahaṇe avadhibhūto upasampannakkhaṇo nivattiyeyya ‘‘pabbatādīni khettānī’’ti ettha",
  "tika-vin13t2:19_14": "ādibhūtapabbatapariccāgena khettaggahaṇaṁ viyāti daṭṭhabbaṁ.",
  "tika-vin13t2:19_15": "Ṭīkāyaṁ pana ādhāratthopi vutto,",
  "tika-vin13t2:19_16": "so yathāvuttadosaṁ nātigacchati.",
  "tika-vin13t2:19_17": "Sabbattha ‘‘ṭīkāya’’nti ca vutte ettheva purāṇaṭīkāyanti gahetabbaṁ.",
  "tika-vin13t2:19_18": "Āditoti iminā idaṁ dīpeti –",
  "tika-vin13t2:19_19": "atidullabhaṁ khaṇasamavāyaṁ labhitvā ālasiyadosena appaṭipajjantehi ca aññāṇadosena aññathā paṭipajjantehi",
  "tika-vin13t2:19_20": "ca ahutvā ādito paṭṭhāya nirantarameva tīsu sikkhāsu sammāpaṭipajjanavasena ādaro janetabboti.",
  "tika-vin13t2:20_0": "Upasampannena upasampannāya ca sikkhitabbaṁ āsevitabbanti upasampannasikkhitabbaṁ,",
  "tika-vin13t2:20_1": "ekasesanayena upasampannatāsāmaññena vā upasampannāyapi etthevāvirodhoti upasampannena sikkhitabbanti samāso.",
  "tika-vin13t2:20_2": "Nanu adhisīlādayova sikkhitabbā,",
  "tika-vin13t2:20_3": "evaṁ sati kathaṁ pakaraṇaṁ sikkhitabbattena vuttanti?",
  "tika-vin13t2:20_4": "Nāyaṁ doso,",
  "tika-vin13t2:20_5": "sikkhāya sikkhitabbatte sati taddīpakaganthassāpi āsevitabbatā āpajjatīti.",
  "tika-vin13t2:20_6": "Sukhaggahaṇatthaṁ vattabbavinicchayaṁ sakalampi saṅgahetvā mātikāya ṭhapanato saha mātikāyāti samātikaṁ.",
  "tika-vin13t2:20_7": "Tagguṇasaṁviññāṇoyaṁ bahubbīhi tassa khuddasikkhāsaṅkhātassa aññapadatthassa yo guṇo mātikāsaṅkhātaṁ visesanaṁ,",
  "tika-vin13t2:20_8": "tassa idha viññāyamānattā.",
  "tika-vin13t2:20_9": "Sukheneva hi gahaṇaṁ siyā mātikānusārena taṁ taṁ vinicchayaṁ olokentānaṁ saṁsayāpagamato.",
  "tika-vin13t2:21_0": "Mātikāvaṇṇanā",
  "tika-vin13t2:22_0": "(Kha-ja) idāni ‘‘samātika’’nti vuttattā mātikāpadāni tāva uddisituṁ ‘‘pārājikā ca cattāro’’tiādi āraddhaṁ. Etthāha –",
  "tika-vin13t2:22_1": "tīsu sikkhāsu adhisīlasikkhāva kasmā paṭhamaṁ vuttāti?",
  "tika-vin13t2:22_2": "Sabbasikkhānaṁ mūlabhūtattā.",
  "tika-vin13t2:22_3": "‘‘Sīle patiṭṭhāya naro sapañño,",
  "tika-vin13t2:22_4": "cittaṁ paññañca bhāvaya’’nti (saṁ. ni. 1.23; peṭako. 22; mi. pa.",
  "tika-vin13t2:22_5": "2.1.9) hi vuttaṁ.",
  "tika-vin13t2:22_6": "Tatrāpi mahāsāvajjattā mūlacchejjavasena pavattanato sabbapaṭhamaṁ jānitabbāti pārājikāva paṭhamaṁ vuttāti veditabbaṁ.",
  "tika-vin13t2:22_7": "Mātikāpadānaṁ pana attho tassa tassa mātikāpadassa niddesavaseneva viññāyatīti na idha visuṁ dassayissāma.",
  "tika-vin13t2:22_8": "Aviññāyamānaṁ pana tattha tattheva pakāsayissāma.",
  "tika-vin13t2:23_0": "Idāni uddiṭṭhapadānukkamena niddesaṁ ārabhanto ‘‘pārājikā ca cattāro’’ti paṭhamaṁ mātikāpadaṁ uddhari.",
  "tika-vin13t2:23_1": "Evamuparipi.",
  "tika-vin13t2:23_2": "Idāni pārājikāyo uddisitvā uddiṭṭhapadānukkamena niddesaṁ ārabhanto ‘‘garukā navā’’ti dutiyaṁ padaṁ uddharītiādinā yathāyogaṁ vattabbaṁ.",
  "tika-vin13t2:23_3": "Tattha sikkhāpadaṁ atikkamitvā āpattiṁ āpannā puggalā tāya parājayantīti parājiyā.",
  "tika-vin13t2:23_4": "Teyeva pārājikā upasaggassa vuddhiṁ katvā ya-kārassa ka-kārakaraṇena.",
  "tika-vin13t2:23_5": "Te pana gaṇanaparicchedavasena cattāroti attho.",
  "tika-vin13t2:24_0": "1. Pārājikaniddesavaṇṇanā",
  "tika-vin13t2:25_0": "1-2.",
  "tika-vin13t2:25_1": "Idāni te dassetuṁ ‘‘maggattaye’’tiādi āraddhaṁ.",
  "tika-vin13t2:25_2": "Evamuparipi yathāyogaṁ yojetabbaṁ.",
  "tika-vin13t2:25_3": "Tattha maggattayeti ettha maggā ca nāma tiṁsa maggā.",
  "tika-vin13t2:25_4": "Manussāmanussatiracchānagatavasena hi tisso itthiyo.",
  "tika-vin13t2:25_5": "Tattha tiracchānagatāya ayaṁ paricchedo –",
  "tika-vin13t2:26_0": "‘‘Apadānaṁ ahī macchā, dvipadānañca kukkuṭī;",
  "tika-vin13t2:27_0": "Catuppadānaṁ majjārī, vatthu pārājikassimā’’ti. (pārā. aṭṭha. 1.55);",
  "tika-vin13t2:28_0": "Tāsaṁ vaccapassāvamukhamaggavasena tayo tayo katvā nava maggā,",
  "tika-vin13t2:28_1": "tathā ubhatobyañjanakānaṁ,",
  "tika-vin13t2:28_2": "purisānaṁ pana vaccamukhamaggavasena dve dve katvā cha,",
  "tika-vin13t2:28_3": "tathā paṇḍakānanti tiṁsa.",
  "tika-vin13t2:28_4": "Tesaṁ taye.",
  "tika-vin13t2:28_5": "Kīdiseti āha ‘‘santhatasanthate’’ti.",
  "tika-vin13t2:28_6": "Santhate asanthateti padacchedo.",
  "tika-vin13t2:28_7": "Na santhataṁ asanthataṁ.",
  "tika-vin13t2:28_8": "Tasmiṁ asanthate.",
  "tika-vin13t2:28_9": "Na-kāro ettha ‘‘abrāhmaṇo’’tiādīsu viya payirudāse,",
  "tika-vin13t2:28_10": "taṁ kiriyāyuttassa tādisassa aññassa vatthuno vidhānena santhatassa vatthuno payirudāsanaṁ pariccajanaṁ payirudāsoti.",
  "tika-vin13t2:28_11": "Na pasajjappaṭisedhe,",
  "tika-vin13t2:28_12": "santhataṁ pasajja patvā tassa ‘‘brāhmaṇo na bhavissatī’’tiādīsu viya na nisedhoti.",
  "tika-vin13t2:28_13": "Vā-saddo panettha vacanayuttibaleneva labbhati,",
  "tika-vin13t2:28_14": "tassa paliveṭhetvā,",
  "tika-vin13t2:28_15": "anto vā pavesetvā vatthādinā kenaci paṭicchanne vā appaṭicchanne vāti attho.",
  "tika-vin13t2:28_16": "Tathābhūte allokāse pakativātena asamphuṭṭhe tintappadese.",
  "tika-vin13t2:28_17": "Nimittanti aṅgajātaṁ.",
  "tika-vin13t2:28_18": "Santiādi tabbisesanaṁ.",
  "tika-vin13t2:28_19": "Santi attaniyaṁ.",
  "tika-vin13t2:28_20": "Saṁ-saddo hi attani attaniye ca vattati.",
  "tika-vin13t2:28_21": "Santhataṁ asanthatanti yathāvuttanayena paṭicchannaṁ vā appaṭicchannaṁ vā.",
  "tika-vin13t2:28_22": "Upādiṇṇanti anaṭṭhakāyappasādaṁ.",
  "tika-vin13t2:28_23": "Kittakanti āha ‘‘tilamattampī’’ti.",
  "tika-vin13t2:28_24": "Tilassa mattaṁ sākallaṁ yassa taṁ tilamattaṁ.",
  "tika-vin13t2:28_25": "‘‘Mattaṁ sākallaṁ nicchaye’’ti hi nighaṇḍu.",
  "tika-vin13t2:28_26": "Etthāpi avayavena viggaho samudāyo samāsattho,",
  "tika-vin13t2:28_27": "tilabījappamāṇampīti vuttaṁ hoti. Kiṁ taṁ? Nimittaṁ,",
  "tika-vin13t2:28_28": "pavesanaṁ vā.",
  "tika-vin13t2:28_29": "Api-saddo sambhāvane,",
  "tika-vin13t2:28_30": "‘‘tilabījamattampī’’ti sambhāvīyati,",
  "tika-vin13t2:28_31": "adhike kā nāma kathāti idamettha sambhāvanaṁ,",
  "tika-vin13t2:28_32": "evaṁbhūtaṁ saṁ aṅgajātaṁ yathāvutte maggattaye tilamattampi pavesanto bhikkhu cuto paribhaṭṭho,",
  "tika-vin13t2:28_33": "pārājiko nāma hoti sāsanatoti viññāyati gammamānatthassa saddassa payogaṁ pati kāmācārattā.",
  "tika-vin13t2:28_34": "Kīdisoti āha ‘‘anikkhittasikkho’’ti.",
  "tika-vin13t2:28_35": "Nikkhittasikkho pana abhikkhukattā pariccatto.",
  "tika-vin13t2:28_36": "Tattha nikkhittā ohitā pariccattā paccakkhātā sikkhā etenāti viggaho.",
  "tika-vin13t2:28_37": "Yathālakkhaṇaṁ na nikkhittasikkho anikkhittasikkho.",
  "tika-vin13t2:28_38": "Tattha cittakhettakālappayogapuggalavijānanavasena sikkhāpaccakkhānaṁ ñatvā tadabhāvena apaccakkhānaṁ veditabbaṁ.",
  "tika-vin13t2:29_0": "Tattha upasampannabhāvato cavitukāmatācittaṁ cittaṁ nāma.",
  "tika-vin13t2:29_1": "‘‘Buddhaṁ paccakkhāmī’’tiādīni ‘‘gihīti maṁ dhārehi, upāsako, ārāmiko,",
  "tika-vin13t2:29_2": "sāmaṇeroti maṁ dhārehī’’ti ‘‘alaṁ me buddhenā’’tiādīni cha khettapadāni khettaṁ nāma.",
  "tika-vin13t2:29_3": "‘‘Paccakkhāmī’’tiādinā vutto vattamānakāloyeva kālo nāma.",
  "tika-vin13t2:29_4": "Yāya kāyaci bhāsāya vasena vācasikappayogova payogo nāma.",
  "tika-vin13t2:29_5": "Anummattādiko paccakkhāto ca manussajātiko sova puggalo nāma.",
  "tika-vin13t2:29_6": "Paccakkhātakassa vacanasamanantarameva ‘‘ayaṁ ukkaṇṭhito’’ti vā ‘‘gihibhāvaṁ patthayatī’’ti vā sotuno jānanaṁ vijānanaṁ nāmāti veditabbaṁ.",
  "tika-vin13t2:30_0": "Tattha naṭṭhakāyappasādaṁ pana piḷakaṁ vā cammakhilaṁ vā lomaṁ vā pavesantassa dukkaṭaṁ.",
  "tika-vin13t2:30_1": "Akkhināsakaṇṇacchiddavatthikosesu,",
  "tika-vin13t2:30_2": "satthakādīhi katavaṇe vā methunarāgena nimittaṁ pavesantassa thullaccayaṁ.",
  "tika-vin13t2:30_3": "Avasesasarīresu upakacchakādīsu dukkaṭaṁ.",
  "tika-vin13t2:30_4": "Tiracchānagatānaṁ hatthiassagogadrabhaoṭṭhamahiṁsādīnaṁ nāsāya thullaccayaṁ,",
  "tika-vin13t2:30_5": "vatthikose thullaccayameva.",
  "tika-vin13t2:30_6": "Sabbesampi tiracchānagatānaṁ akkhikaṇṇavaṇesu dukkaṭaṁ.",
  "tika-vin13t2:30_7": "Tathā avasesasarīre kāyasaṁsaggarāgena,",
  "tika-vin13t2:30_8": "methunarāgena vā jīvamānakapurisassa vatthikosaṁ appavesanto nimittena nimittaṁ chupati, dukkaṭaṁ.",
  "tika-vin13t2:30_9": "Bahi nikkhantadantesu vāyamantassa pana thullaccayanti ayamettha savinicchayo atthavaṇṇanakkamo.",
  "tika-vin13t2:31_0": "Idāni pavesanaṁ nāma na kevalaṁ attupakkameneva,",
  "tika-vin13t2:31_1": "parūpakkamenāpi hoti,",
  "tika-vin13t2:31_2": "tatrāpi sādiyantova cuto hotīti dassetuṁ ‘‘atha vā’’tiādi vuttaṁ.",
  "tika-vin13t2:31_3": "Tattha atha vāti ayaṁ nipāto,",
  "tika-vin13t2:31_4": "nipātasamudāyo vā pakkhantarārambhe.",
  "tika-vin13t2:31_5": "Pavesanañca ṭhitañca uddhāro ca paviṭṭhañca pavesana…pe…",
  "tika-vin13t2:31_6": "paviṭṭhāni,",
  "tika-vin13t2:31_7": "itarītarayogadvando.",
  "tika-vin13t2:31_8": "Itarītarayogo nāma aññamaññatthopādānatāti pavesanādīni ṭhitādiatthānipi hontīti paviṭṭha-saddopi pavesanādiattho hoti,",
  "tika-vin13t2:31_9": "tatoyevettha tasmā bahuvacanasambhavo.",
  "tika-vin13t2:31_10": "Aññathā dvande avayavatthapadhānattā ekatthavācakāpi paviṭṭha-saddā kathaṁ bahuvacanappasaṅgo.",
  "tika-vin13t2:31_11": "Samāhāre vā dvando.",
  "tika-vin13t2:31_12": "Khaṇoti kālaviseso.",
  "tika-vin13t2:31_13": "So ca yogavantānaṁ khaṇantaravinimutto natthīti pavesana…pe…paviṭṭhāniyeva khaṇoti kammadhārayo,",
  "tika-vin13t2:31_14": "abhede bhedaparikappanāya vā pavesana…pe…",
  "tika-vin13t2:31_15": "paviṭṭhānaṁ khaṇoti chaṭṭhītappuriso.",
  "tika-vin13t2:31_16": "Tassa sādako,",
  "tika-vin13t2:31_17": "tasmiṁ vā sādako pavesana…pe… sādako.",
  "tika-vin13t2:31_18": "Khaṇa-saddo panettha paccekaṁ yojetabbo dvandasamāsattā,",
  "tika-vin13t2:31_19": "pavesanakālaṁ ṭhitakālaṁ uddhārakālaṁ paviṭṭhakālaṁ,",
  "tika-vin13t2:31_20": "tasmiṁ vā sādiyantoti evamettha attho daṭṭhabbo.",
  "tika-vin13t2:31_21": "Evaṁ sevanacittapaccupaṭṭhānena sādako bhikkhu cutoti yojetabbaṁ.",
  "tika-vin13t2:31_22": "Tattha yathāvuttappadesassa antokaraṇaṁ pavesanaṁ nāma.",
  "tika-vin13t2:31_23": "Yāva uddharaṇārambhā nivattaṁ ṭhitaṁ nāma.",
  "tika-vin13t2:31_24": "Aṭṭhakathāyaṁ (pārā. aṭṭha.",
  "tika-vin13t2:31_25": "1.58) pana mātugāmassa sukkavissaṭṭhiṁ patvā sabbathā vāyamato oramitvā ṭhitakālaṁ sandhāya ‘‘sukkavissaṭṭhisamaye’’ti vuttaṁ.",
  "tika-vin13t2:31_26": "Yāva aggā nīharaṇaṁ uddhāro nāma.",
  "tika-vin13t2:31_27": "Yāva pavesanārahaṭṭhānā antokataṁ paviṭṭhaṁ nāma.",
  "tika-vin13t2:32_0": "Paṭhamaṁ.",
  "tika-vin13t2:33_0": "3-4.",
  "tika-vin13t2:33_1": "Idāni dutiyaṁ dassetuṁ ‘‘ādiyeyyā’’tiādimāha.",
  "tika-vin13t2:33_2": "Tattha adinnaṁ theyyacittena ādiyeyya…pe…",
  "tika-vin13t2:33_3": "saṅketaṁ vītināmaye,",
  "tika-vin13t2:33_4": "pārājiko bhaveti sambandho.",
  "tika-vin13t2:33_5": "Adinnanti manussasāmikehi kāyavācāhi na dinnaṁ.",
  "tika-vin13t2:33_6": "Theyyacittenāti thenoti coro,",
  "tika-vin13t2:33_7": "tassa bhāvo theyyaṁ na-kārassa ya-kāraṁ katvā dvittena.",
  "tika-vin13t2:33_8": "Bhavanti etasmā abhidhānabuddhīti bhāvo,",
  "tika-vin13t2:33_9": "saddappavattinimittaṁ jātiguṇādi.",
  "tika-vin13t2:33_10": "Idha pana avaharaṇacittasaṅkhātaṁ dabbaṁ theyyaṁ.",
  "tika-vin13t2:33_11": "Theyyañca taṁ cittañcāti theyyacittaṁ, tena.",
  "tika-vin13t2:33_12": "Ādiyeyyāti ārāmādiṁ abhiyuñjitvā gaṇheyya.",
  "tika-vin13t2:33_13": "Hareyyāti haranto gaṇheyya.",
  "tika-vin13t2:33_14": "Avahareyyāti upanikkhittaṁ bhaṇḍaṁ ‘‘dehi me bhaṇḍa’’nti vuccamāno ‘‘na mayā gahita’’ntiādīni vadanto gaṇheyya.",
  "tika-vin13t2:33_15": "Iriyāpathaṁ kopeyyāti bhaṇḍahārakassa gamanādiiriyāpathaṁ vicchinditvā gaṇheyya.",
  "tika-vin13t2:33_16": "Kopaṁ katvā gaṇhātīti hi etasmiṁ atthe ‘‘kopī’’ti nāmadhātu.",
  "tika-vin13t2:33_17": "Ṭhānā cāveyyāti ṭhapitaṭṭhānato cāveyya.",
  "tika-vin13t2:33_18": "Saṅketaṁ vītināmayeti parikappitaṭṭhānaṁ vā suṅkaghātaṁ vā atikkāmeyya.",
  "tika-vin13t2:34_0": "Ettha ca ārāmādiabhiyuñjane,",
  "tika-vin13t2:34_1": "sāmikassa vimatuppādanadhuranikkhepe,",
  "tika-vin13t2:34_2": "bhaṇḍahārakassa sīsabhārāmasanaphandāpanakhandhoropane,",
  "tika-vin13t2:34_3": "upanikkhitte ‘‘dehi me bhaṇḍa’’nti codiyamānassa ‘‘nāhaṁ gaṇhāmī’’ti bhaṇanavimatuppādanadhuranikkhepe,",
  "tika-vin13t2:34_4": "thalaṭṭhassa theyyacittenāmasanaphandāpanaṭhānācāvane cāti catūsu paccekaṁ yathākkamaṁ dukkaṭathullaccayapārājikāyo veditabbā.",
  "tika-vin13t2:34_5": "‘‘Sahabhaṇḍahārakaṁ nessāmī’’ti paṭhamadutiyapādasaṅkāmane,",
  "tika-vin13t2:34_6": "parikappitasuṅkaghātaṭṭhānato paṭhamadutiyapādātikkāme cāti dvīsu paccekaṁ kamena thullaccayapārājikāyo veditabbā.",
  "tika-vin13t2:34_7": "Ayamettha saviññāṇakāviññāṇakamissakattā nānābhaṇḍavasena yojanā.",
  "tika-vin13t2:34_8": "Ekabhaṇḍavasena pana sassāmikassa dāsassa vā tiracchānagatassa vā yathāvuttena abhiyogādinā nayena ādiyanaharaṇādivasena yojanā daṭṭhabbā.",
  "tika-vin13t2:35_0": "Apica imāni cha padāni vaṇṇayantena nānābhaṇḍaekabhaṇḍasāhatthikapubbappayogatheyyāvahārasaṅkhāte pañcapañcake",
  "tika-vin13t2:35_1": "samodhānetvā pañcavīsati avahārā dassetabbā chappadantogadhattā sabbesampi avahārānaṁ.",
  "tika-vin13t2:35_2": "Te pana avahārā yena kenaci abhiyogādiākāranānattamattena bhinnāti taṁvasena pañcapañcakaṁ nāma jātaṁ.",
  "tika-vin13t2:35_3": "Evaṁ saṁvaṇṇitañhi idaṁ adinnādānapārājikaṁ suvaṇṇitaṁ nāma hotīti daṭṭhabbaṁ.",
  "tika-vin13t2:35_4": "Tattha purimāni dve pañcakāni ‘‘ādiyeyyā’’tiādīnaṁ pañcannaṁ padānaṁ vasena labbhanti.",
  "tika-vin13t2:35_5": "Yaṁ panetaṁ ‘‘saṅketaṁ vītināmaye’’ti chaṭṭhaṁ padaṁ,",
  "tika-vin13t2:35_6": "taṁ tatiyapañcamesu pañcakesu nissaggiyaparikappāvahāravasena yojetabbaṁ.",
  "tika-vin13t2:36_0": "Tattha sāhatthika-saddena upacārato taṁsahacaritapañcakaṁ gahetvā ‘‘sāhatthikañca taṁ pañcakañcā’’ti",
  "tika-vin13t2:36_1": "vā ‘‘sāhatthikādi pañcaka’’nti majjhepadalopavasena vā sāhatthikapañcakaṁ.",
  "tika-vin13t2:36_2": "Evamuparipi.",
  "tika-vin13t2:36_3": "Taṁ pana sāhatthiko āṇattiko nissaggiyo atthasādhako dhuranikkhepo cāti.",
  "tika-vin13t2:36_4": "Tattha sako hattho sahattho,",
  "tika-vin13t2:36_5": "sahatthena nibbatto sāhatthiko.",
  "tika-vin13t2:36_6": "Evaṁ āṇattiko.",
  "tika-vin13t2:36_7": "Suṅkaghātaparikappitokāsānaṁ anto ṭhatvā bahi nissajjanaṁ nissaggo,",
  "tika-vin13t2:36_8": "so eva nissaggiyo.",
  "tika-vin13t2:36_9": "Kālaṁ aniyametvā āṇattassa bhaṇḍaggahaṇato ca parassa telakumbhiyā pādagghanakaṁ telaṁ avassaṁ pivanakānaṁ",
  "tika-vin13t2:36_10": "upāhanādīnaṁ nikkhittānaṁ telapātanato ca puretarameva pārājikasaṅkhātaṁ atthaṁ sādhetīti atthasādhako.",
  "tika-vin13t2:36_11": "So pana āṇāpanappayogo,",
  "tika-vin13t2:36_12": "upāhanādīnaṁ nikkhepappayogo ca.",
  "tika-vin13t2:36_13": "Ārāmābhiyoge ca upanikkhittabhaṇḍe ca tāvakālikabhaṇḍadeyyānamadāne ca dhurassa nikkhepo dhuranikkhepo.",
  "tika-vin13t2:37_0": "Pubbappayogapañcakaṁ nāma pubbappayogo sahappayogo saṁvidhāvahāro saṅketakammaṁ nimittakammanti.",
  "tika-vin13t2:37_1": "Tattha āṇāpanaṁ bhaṇḍaggahaṇato pubbattā pubbappayogo nāma.",
  "tika-vin13t2:37_2": "Ṭhānācāvanakhilasaṅkāmanappayogena saha vattamāno sahappayogo.",
  "tika-vin13t2:37_3": "Saṁvidhāya sammantayitvā gatesu ekenāpi bhaṇḍe ṭhānā cāvite sabbesaṁ avahāro saṁvidhāvahāro.",
  "tika-vin13t2:37_4": "Saṅketakammanti pubbaṇhādikālaparicchedavasena sañjānanakaraṇaṁ.",
  "tika-vin13t2:37_5": "Nimittakammaṁ nāma saññuppādanatthaṁ akkhinikhaṇanādikaraṇaṁ.",
  "tika-vin13t2:38_0": "Theyyāvahārapañcakaṁ pana sayameva dassetuṁ ‘‘atha vā’’tiādimāha.",
  "tika-vin13t2:38_1": "Nanu ca chappadantogadhattā ‘‘sabbesampi avahārāna’’nti vuttaṁ,",
  "tika-vin13t2:38_2": "evaṁ sati ‘‘atha vā’’ti pakkhantaravasena visuṁ viya idaṁ pañcakaṁ kasmā vuttanti?",
  "tika-vin13t2:38_3": "Nanu avocumhā ‘‘yena kenaci abhiyogādiākāranānattamattena bhinnā’’ti,",
  "tika-vin13t2:38_4": "etādisassa bhedassa sambhavato pakkhantaravasenāpi yujjatīti evaṁ vuttaṁ.",
  "tika-vin13t2:38_5": "Imassa pañcakassa visuṁ uddharitvā vacanaṁ pana pasiddhivasenāti daṭṭhabbaṁ,",
  "tika-vin13t2:38_6": "kusa-saddena kusasaṅkāmanamadhippetaṁ abhedopacārena.",
  "tika-vin13t2:38_7": "Theyyañca balañca kuso ca channañca parikappo ca theyyā…pe…",
  "tika-vin13t2:38_8": "parikappaṁ,",
  "tika-vin13t2:38_9": "dīgho sandhivasena.",
  "tika-vin13t2:38_10": "Tena avahārako pārājiko bhaveti sambandho.",
  "tika-vin13t2:38_11": "Yo pana paṭicchannena avahārako,",
  "tika-vin13t2:38_12": "so atthato paṭicchannassa avahārako hotīti dvandasamāsantogadhattepicassa virodhābhāvobhāvasādhano cāyaṁ channa-saddo daṭṭhabbo.",
  "tika-vin13t2:38_13": "Tattha sandhicchedanādīni katvā vā tulākūṭamānakūṭakahāpaṇakūṭādīhi vañcetvā vā gaṇhanto theyyāvahārako.",
  "tika-vin13t2:38_14": "Balakkārena parasantakaṁ gaṇhanto balāvahārako.",
  "tika-vin13t2:38_15": "Kusaṁ saṅkāmetvā gaṇhanto kusāvahārako.",
  "tika-vin13t2:38_16": "Tiṇapaṇṇādīhi yaṁ kiñci paṭicchādetvā pacchā kassa paṭicchannassa avahārako paṭicchannāvahārako.",
  "tika-vin13t2:38_17": "Sāṭakādibhaṇḍavasena,",
  "tika-vin13t2:38_18": "gabbhadvārādiokāsavasena vā parikappetvā gaṇhanto parikappāvahārako.",
  "tika-vin13t2:38_19": "Ettha pana parikappitabhaṇḍaggahaṇe parikappitaparicchedātikkame ca pārājikaṁ veditabbaṁ.",
  "tika-vin13t2:39_0": "Idāni panettha vinicchayaṁ dassetuṁ ‘‘bhaṇḍakālagghadesehī’’tiādi vuttaṁ.",
  "tika-vin13t2:39_1": "Ettha adinnādāne bhaṇḍañca kālo ca aggho ca deso ca tehi ca paribhogena ca vinicchayo kātabboti attho .",
  "tika-vin13t2:39_2": "Tattha avahaṭabhaṇḍassa sassāmikassāmikabhāvaṁ sassāmikepi sāmikānaṁ sālayanirālayabhāvañca upaparikkhitvā sālayakāle ce avahaṭaṁ,",
  "tika-vin13t2:39_3": "bhaṇḍaṁ agghāpetvā kātabbo vinicchayo bhaṇḍena vinicchayo.",
  "tika-vin13t2:39_4": "Nirālayakāle ce avahaṭaṁ,",
  "tika-vin13t2:39_5": "pārājikaṁ natthi,",
  "tika-vin13t2:39_6": "sāmikesu puna āharāpentesu dātabbaṁ.",
  "tika-vin13t2:39_7": "Tadeva hi bhaṇḍaṁ kadāci mahagghaṁ,",
  "tika-vin13t2:39_8": "kadāci appagghaṁ,",
  "tika-vin13t2:39_9": "tasmā yasmiṁ kāle bhaṇḍaṁ avahaṭaṁ,",
  "tika-vin13t2:39_10": "tasmiṁyeva kāle yo tassa aggho,",
  "tika-vin13t2:39_11": "tena kātabbo vinicchayo kālena vinicchayo.",
  "tika-vin13t2:39_12": "Navabhaṇḍassa yo aggho,",
  "tika-vin13t2:39_13": "so pacchā parihāyati,",
  "tika-vin13t2:39_14": "tasmā sabbadā pakatiagghavasena akatvā kātabbo vinicchayo agghena vinicchayo.",
  "tika-vin13t2:39_15": "Bhaṇḍuṭṭhānadese bhaṇḍaṁ appagghaṁ hoti,",
  "tika-vin13t2:39_16": "aññattha mahagghaṁ,",
  "tika-vin13t2:39_17": "tasmā yasmiṁ dese bhaṇḍaṁ avahaṭaṁ,",
  "tika-vin13t2:39_18": "tasmiṁyeva dese agghena kātabbo vinicchayo desena vinicchayo.",
  "tika-vin13t2:39_19": "Paribhogena sāṭakādino bhaṇḍassa aggho parihāyati,",
  "tika-vin13t2:39_20": "tasmā tassa paribhogavasena parihīnāparihīnabhāvaṁ upaparikkhitvā kātabbo vinicchayo paribhogena vinicchayo.",
  "tika-vin13t2:40_0": "Dutiyaṁ.",
  "tika-vin13t2:41_0": "5-7.",
  "tika-vin13t2:41_1": "Idāni tatiyaṁ dassetuṁ ‘‘manussaviggaha’’ntiādi āraddhaṁ.",
  "tika-vin13t2:41_2": "Tattha manussaviggahaṁ kalalato paṭṭhāya jīvamānakamanussajātikānaṁ sarīraṁ.",
  "tika-vin13t2:41_3": "Cicca pāṇoti saññāya saddhiṁyeva ‘‘vadhāmi na’’nti vadhakacetanāya cetetvā pakappetvā.",
  "tika-vin13t2:41_4": "Jīvitā vā viyojayeti yo bhikkhu jātiuṇṇaṁsunā samuddhaṭatelabindumattaṁ kalalarūpakāle tāpanādīhi vā",
  "tika-vin13t2:41_5": "tato vā uddhamapi tadanurūpena upakkamena rūpajīvitindriyopakkame sati tadāyattavuttino arūpajīvitassāpi",
  "tika-vin13t2:41_6": "voropanasambhavato ubhayajīvitā voropeyya.",
  "tika-vin13t2:41_7": "Vā-saddo vikappe.",
  "tika-vin13t2:41_8": "Maraṇacetanoti maraṇe cetanā yassa so maraṇādhippāyo.",
  "tika-vin13t2:41_9": "Satthahārakanti jīvitaṁ haratīti hārakaṁ,",
  "tika-vin13t2:41_10": "satthañca taṁ hārakañcāti satthahārakaṁ, taṁ.",
  "tika-vin13t2:41_11": "Assa manussaviggahassa.",
  "tika-vin13t2:41_12": "Upanikkhipeti samīpe nikkhipeyya vā.",
  "tika-vin13t2:41_13": "Etena thāvarappayogaṁ dasseti.",
  "tika-vin13t2:41_14": "Gāheyya maraṇūpāyanti ‘‘satthaṁ vā āhara,",
  "tika-vin13t2:41_15": "visaṁ vā khādā’’tiādinā nayena maraṇatthāya upāyaṁ gāhāpeyya vā.",
  "tika-vin13t2:41_16": "Etena āṇattippayogo dassito.",
  "tika-vin13t2:41_17": "Vadeyya maraṇe guṇanti kāyavācādūtalekhāhi ‘‘yo evaṁ marati,",
  "tika-vin13t2:41_18": "so dhanaṁ vā labhatī’’tiādinā nayena maraṇe guṇaṁ pakāseyya vā.",
  "tika-vin13t2:41_19": "Ubhayattha adhikāravasena vā-saddo āharitabbo.",
  "tika-vin13t2:41_20": "So bhikkhu cutoti sambandho,",
  "tika-vin13t2:41_21": "sāsanatoti viññāyati.",
  "tika-vin13t2:42_0": "Idāni panassa chabbidhe payogedassetuṁ ‘‘payogā’’tiādimāha.",
  "tika-vin13t2:42_1": "Tattha sāhatthi…pe…",
  "tika-vin13t2:42_2": "iddhivijjāmayā payogāti ime cha payogāti sambandho.",
  "tika-vin13t2:42_3": "Ka-kāralopena panettha ‘‘sāhatthī’’ti vuttaṁ.",
  "tika-vin13t2:42_4": "Atha vā anekatthe anekataddhitasambhavena sahatthassāyaṁ payogo sāhatthīti padasiddhi veditabbā.",
  "tika-vin13t2:42_5": "Sāhatthi ca nissaggo ca āṇatti ca thāvaro cāti dvando.",
  "tika-vin13t2:42_6": "Iddhi ca vijjā ca,",
  "tika-vin13t2:42_7": "tāsamimeti iddhivijjāmayā,",
  "tika-vin13t2:42_8": "iddhimayo vijjāmayoti vuttaṁ hoti.",
  "tika-vin13t2:42_9": "Payogāti ime chappayogā nāma hontīti attho.",
  "tika-vin13t2:42_10": "Tattha sayaṁ mārentassa kāyena vā kāyappaṭibaddhena vā paharaṇaṁ sāhatthiko payogo.",
  "tika-vin13t2:42_11": "Dūre ṭhitaṁ māretukāmassa kāyādīhi ususattiādīnaṁ nissajjanaṁ nissaggo.",
  "tika-vin13t2:42_12": "‘‘Asukaṁ nāma mārehī’’tiādinā āṇāpentassa āṇāpanaṁ āṇatti,",
  "tika-vin13t2:42_13": "opātakhaṇanaṁ apassenasaṁvidhānaṁ asiādīnaṁ upanikkhipanādi thāvaro.",
  "tika-vin13t2:42_14": "Māraṇatthaṁ kammavipākajāya iddhiyā payojanaṁ iddhimayo.",
  "tika-vin13t2:42_15": "Kammavipākajiddhi ca nāmesā rājādīnaṁ rājiddhiādayo.",
  "tika-vin13t2:42_16": "Tattha piturañño sīhaḷindassa dāṭhākoṭanena cūḷasumanakuṭumbiyamāraṇe rājiddhi daṭṭhabbā,",
  "tika-vin13t2:42_17": "tadatthameva athabbaṇādivijjāya parijappanaṁ vijjāmayo payogo.",
  "tika-vin13t2:43_0": "Evaṁ chappayoge dassetvā tesu āṇattippayogassa niyāmake dassetuṁ ‘‘kālā’’tiādi vuttaṁ.",
  "tika-vin13t2:43_1": "Tattha yathāvuttaṁ āṇattiṁ niyamenti saṅketavisaṅketatāvasena paricchindantīti āṇattiniyāmakā.",
  "tika-vin13t2:43_2": "Te pana kālo ca vatthu ca āvudhañca iriyāpatho cāti cattāro,",
  "tika-vin13t2:43_3": "tathā kiriyāviseso okāsoti gaṇanaparicchedavasena cha hontīti attho.",
  "tika-vin13t2:43_4": "Tattha kālo pubbaṇhādi yobbanādi ca.",
  "tika-vin13t2:43_5": "Vatthu māretabbo satto.",
  "tika-vin13t2:43_6": "Āvudhaṁ asiādi.",
  "tika-vin13t2:43_7": "Iriyāpatho māretabbassa gamanādi.",
  "tika-vin13t2:43_8": "Kiriyāviseso vijjhanādi.",
  "tika-vin13t2:43_9": "Okāso gāmādi.",
  "tika-vin13t2:43_10": "Yo hi ‘‘ajja,",
  "tika-vin13t2:43_11": "sve’’ti aniyametvā ‘‘pubbaṇhe mārehī’’ti vutto yadā kadāci pubbaṇhe māreti,",
  "tika-vin13t2:43_12": "natthi visaṅketo.",
  "tika-vin13t2:43_13": "Yo pana ‘‘pubbaṇhe’’ti vutto majjhanhādīsu māreti,",
  "tika-vin13t2:43_14": "visaṅketo hoti,",
  "tika-vin13t2:43_15": "āṇāpakassa anāpatti.",
  "tika-vin13t2:43_16": "Evaṁ kālassa saṅketavisaṅketatāvasena niyāmakatā veditabbā.",
  "tika-vin13t2:43_17": "Imināva nayena vatthuādīsupi vinicchayo veditabboti.",
  "tika-vin13t2:44_0": "Tatiyaṁ.",
  "tika-vin13t2:45_0": "8-9.",
  "tika-vin13t2:45_1": "Idāni catutthaṁ dassetuṁ ‘‘jhānādibheda’’ntiādimāha.",
  "tika-vin13t2:45_2": "Tattha attani nosantaṁ attupanāyikañca paccuppannabhavassitañca aññāpadesarahitañca jhānādibhedaṁ koṭṭhāsaṁ",
  "tika-vin13t2:45_3": "katvā vā ekekaṁ katvā vā kāyena vā vācāya vā viññattipathe dīpento nādhimāniko ñāte cuto bhaveti sambandho.",
  "tika-vin13t2:45_4": "Tattha attani sakasantāne nosantaṁ anuppannattāyeva avijjamānaṁ,",
  "tika-vin13t2:45_5": "ettha nosantoti atthe tappuriso.",
  "tika-vin13t2:45_6": "Jhānādibhedanti jhānaṁ ādi yassa ‘‘vimokkhasamādhi samāpatti ñāṇadassana maggabhāvanā phalasacchi kiriyākilesappahānavinīvaraṇatācittassa",
  "tika-vin13t2:45_7": "suññāgāre abhiratī’’ti (pārā.",
  "tika-vin13t2:45_8": "198) vuttassa so jhānādi,",
  "tika-vin13t2:45_9": "sova bhedo visesoti samāso.",
  "tika-vin13t2:45_10": "Taṁ jhānādibhedaṁ uttarimanussadhammaṁ.",
  "tika-vin13t2:45_11": "Attupanāyikanti ‘‘ayaṁ mayi atthī’’ti ārocanavasena attani upanīyati,",
  "tika-vin13t2:45_12": "‘‘ahaṁ vā ettha sandissāmī’’ti attā upanīyati ettha dhammeti vā attupanāyiko,",
  "tika-vin13t2:45_13": "jhānādibhedo, taṁ.",
  "tika-vin13t2:45_14": "Paccuppannabhavassitanti paccuppannabhavo nāma idāni vattamāno attabhāvo,",
  "tika-vin13t2:45_15": "tannissitoti samāso,",
  "tika-vin13t2:45_16": "so ca jhānādibhedoyeva, taṁ.",
  "tika-vin13t2:46_0": "Aññāpadesarahitanti ‘‘yo te vihāre vasi,",
  "tika-vin13t2:46_1": "so bhikkhu paṭhamaṁ jhānaṁ samāpajjī’’tiādinā (pārā.",
  "tika-vin13t2:46_2": "220) nayena aññassa apadeso,",
  "tika-vin13t2:46_3": "tena rahito cattoti tappurisasamāso,",
  "tika-vin13t2:46_4": "so rahito tenāti vā bahubbīhi,",
  "tika-vin13t2:46_5": "jhānādibhedova , taṁ.",
  "tika-vin13t2:46_6": "Koṭṭhāsaṁ katvā vāti ‘‘paṭhamaṁ jhānaṁ dutiyaṁ jhānaṁ samāpajjiṁ,",
  "tika-vin13t2:46_7": "paṭhamaṁ jhānaṁ tatiyaṁ jhānaṁ samāpajji’’ntiādinā nayena koṭṭhāsaṁ katvā vā.",
  "tika-vin13t2:46_8": "Ekekaṁ katvā vāti ‘‘paṭhamaṁ jhānaṁ samāpajjiṁ,",
  "tika-vin13t2:46_9": "dutiyaṁ jhānaṁ samāpajji’’ntiādinā nayena ekekaṁ katvā vā.",
  "tika-vin13t2:46_10": "Ettha ca ekanti ṭhite vicchāyaṁ dvittaṁ.",
  "tika-vin13t2:46_11": "Ettha pana katvāti karaṇakiriyāya ekekavasena bhinnassa jhānādino atthassa sambandhanicchā vicchāti veditabbā.",
  "tika-vin13t2:46_12": "Ṭīkāyaṁ pana ‘‘koṭṭhāsaṁ vāti ettha ‘jhānalābhī,",
  "tika-vin13t2:46_13": "vimokkhalābhī,",
  "tika-vin13t2:46_14": "samādhilābhī,",
  "tika-vin13t2:46_15": "samāpattilābhīmhī’ti evamādinā nayena koṭṭhāsato vāti attho’’ti ca ‘‘ekekaṁ vāti ‘paṭhamassa jhānassa lābhī,",
  "tika-vin13t2:46_16": "dutiyassa jhānassa lābhīmhī’ti evamādinā nayena ekekaṁ vāti attho’’ti ca vuttaṁ.",
  "tika-vin13t2:46_17": "So pāḷiyaṁ aṭṭhakathāyañca avuttakkamoti veditabbo.",
  "tika-vin13t2:46_18": "Kāyena vāti hatthamuddādivasena kāyena vā.",
  "tika-vin13t2:46_19": "Vācāti ettha ya-kāro luttaniddiṭṭho ‘‘alajjitā’’tiādīsu viya.",
  "tika-vin13t2:46_20": "Viññattipatheti kāyavacīviññattīnaṁ gahaṇayogye padese ṭhatvāti ajjhāharitabbaṁ.",
  "tika-vin13t2:46_21": "Dīpentoti ‘‘iminā ca iminā ca kāraṇena ayaṁ dhammo mayi atthī’’ti pakāsento.",
  "tika-vin13t2:46_22": "Nādhimānikoti appatte pattasaññitāsaṅkhāto adhiko māno,",
  "tika-vin13t2:46_23": "so natthi etassāti nādhimāniko, bhikkhu.",
  "tika-vin13t2:46_24": "Ñāteti viññunā manussajātikena sikkhāpaccakkhāne vuttanayena viññāte sati cuto bhave sāsanatoti viññāyati.",
  "tika-vin13t2:46_25": "Aññāpadesena dīpayato pana thullaccayaṁ.",
  "tika-vin13t2:46_26": "Ettha ca –",
  "tika-vin13t2:47_0": "Dukkaṭaṁ paṭhamasseva, sāmantamiti vaṇṇitaṁ;",
  "tika-vin13t2:48_0": "Sesānaṁ pana tiṇṇampi, thullaccayamudīritanti.",
  "tika-vin13t2:49_0": "Catutthaṁ.",
  "tika-vin13t2:50_0": "10.",
  "tika-vin13t2:50_1": "Idāni catunnampi cetesamasaṁvāsataṁ abhabbatañca dīpetuṁ ‘‘pārājikete’’tiādi āraddhaṁ.",
  "tika-vin13t2:50_2": "Ete cattāro pārājikā puggalā yathā pure pubbe gihikāle,",
  "tika-vin13t2:50_3": "anupasampannakāle ca viya asaṁvāsāti sambandho.",
  "tika-vin13t2:50_4": "Saha vasanti yasmā sabbepi lajjino etesu kammādīsu na ekopi tato bahiddhā sandissatīti ekakammaṁ ekuddeso samasikkhatāti ime tayo saṁvāsā nāma.",
  "tika-vin13t2:50_5": "Tattha apalokanādikaṁ catubbidhampi saṅghakammaṁ sīmāparicchinnehi pakatattehi bhikkhūhi ekato kattabbatā ekakammaṁ nāma.",
  "tika-vin13t2:50_6": "Tathā pañcavidhopi pātimokkhuddeso ekato uddisitabbattā ekuddeso nāma.",
  "tika-vin13t2:50_7": "Paññattaṁ pana sikkhāpadaṁ sabbehipi lajjīpuggalehi samaṁ sikkhitabbabhāvato samasikkhatā nāma.",
  "tika-vin13t2:50_8": "Natthi te saṁvāsā etesanti asaṁvāsā.",
  "tika-vin13t2:50_9": "‘‘Abhabbā’’tiādīsu bhikkhubhāvāyāti tumatthe sampadānavacanaṁ,",
  "tika-vin13t2:50_10": "tasmā yathā sīsacchinno jīvituṁ abhabbo,",
  "tika-vin13t2:50_11": "evaṁ cattārome puggalā bhikkhubhāvāya bhikkhū bhavituṁ abhabbāti attho.",
  "tika-vin13t2:51_0": "11.",
  "tika-vin13t2:51_1": "Idāni pariyāyāṇattīhi sambhavante dassetuṁ ‘‘pariyāyo cā’’tiādimāha.",
  "tika-vin13t2:51_2": "Pariyāyo ca āṇatti ca tatiye manussaviggahe labbhatīti sambandho.",
  "tika-vin13t2:51_3": "Tattha kāyādīhi yathāvuttehi ‘‘yo evaṁ marati,",
  "tika-vin13t2:51_4": "so dhanaṁ vā labhatī’’ti evamādiviññāpako byañjanabhūto kāyavacīpayogo pariyāyo.",
  "tika-vin13t2:51_5": "Iminā idaṁ dīpeti –",
  "tika-vin13t2:51_6": "yathā adinnādāne ‘‘ādiyeyyā’’ti (pārā.",
  "tika-vin13t2:51_7": "92) vuttattā pāriyāyakathāya muccati,",
  "tika-vin13t2:51_8": "na idha evaṁ.",
  "tika-vin13t2:51_9": "‘‘Saṁvaṇṇeyyā’’ti (pārā.",
  "tika-vin13t2:51_10": "172) pariyāyakayāyapi na muccatīti.",
  "tika-vin13t2:51_11": "‘‘Dutiye panā’’tiādīsu attho pākaṭoyeva.",
  "tika-vin13t2:51_12": "Evamuparipi pākaṭamupekkhissāma.",
  "tika-vin13t2:52_0": "12.",
  "tika-vin13t2:52_1": "Idāni methunadhammādīnaṁ aṅgāni dassetuṁ ‘‘sevetū’’tiādimāha.",
  "tika-vin13t2:52_2": "Sevetukāmatācittanti methunaṁ sevetuṁ kāmetīti sevetukāmo,",
  "tika-vin13t2:52_3": "tassa bhāvo nāma taṇhā,",
  "tika-vin13t2:52_4": "tāya sevetukāmatāya sampayuttaṁ cittanti tappuriso.",
  "tika-vin13t2:52_5": "Methunadhammassāti mithunānaṁ itthipurisānaṁ idanti methunaṁ,",
  "tika-vin13t2:52_6": "tameva dhammoti methunadhammo.",
  "tika-vin13t2:52_7": "Idha pana upacāravasena pārājikāpatti methunadhammo nāma.",
  "tika-vin13t2:52_8": "Atha vā methunena jāto dhammo pārājikāpatti methunadhammo,",
  "tika-vin13t2:52_9": "tassa methunadhammassa methunadhammapārājikāpattiyā.",
  "tika-vin13t2:52_10": "Aṅgadvayanti aṅgānaṁ kāraṇānaṁ dvayaṁ.",
  "tika-vin13t2:52_11": "Budhāti vinayadharā viññuno.",
  "tika-vin13t2:53_0": "13.Manussasanti manussānaṁ saṁ manussasaṁ,",
  "tika-vin13t2:53_1": "tadāyattavatthukā ca.",
  "tika-vin13t2:53_2": "Etena petatiracchānagatāyattaṁ nivatteti.",
  "tika-vin13t2:53_3": "Tathāsaññīti tathā tādisā saññā tathāsaññā,",
  "tika-vin13t2:53_4": "sā assa atthīti tathāsaññī.",
  "tika-vin13t2:53_5": "Parāyattasaññitā cāti attho.",
  "tika-vin13t2:53_6": "Bhāvappadhānā ime niddesā,",
  "tika-vin13t2:53_7": "bhāvapaccayalopo vā ‘‘buddhe ratana’’ntiādīsu (khu. pā.",
  "tika-vin13t2:53_8": "6.3) viya.",
  "tika-vin13t2:53_9": "Evamuparipi īdisesu.",
  "tika-vin13t2:53_10": "Theyyacittanti thenabhāvasaṅkhātaṁ cittañca.",
  "tika-vin13t2:53_11": "Vatthuno garutāti bhaṇḍassa pādaatirekapādārahabhāvena garutā ca.",
  "tika-vin13t2:53_12": "Ūnapañcamāsake vā atirekamāsake vā thullaccayaṁ.",
  "tika-vin13t2:53_13": "Māsake vā ūnamāsake vā dukkaṭaṁ.",
  "tika-vin13t2:53_14": "Avahāroti pañcavīsatiyā avahārānaṁ aññatarena avaharaṇañcāti ime pañca adinnādānahetuyo adinnādānapārājikāpattiyā aṅgāni.",
  "tika-vin13t2:54_0": "14.Pāṇo mānussakoti manussajātisambandho pāṇo ca,",
  "tika-vin13t2:54_1": "pāṇoti hi vohārato satto,",
  "tika-vin13t2:54_2": "paramatthato pana jīvitindriyaṁ vuccati.",
  "tika-vin13t2:54_3": "Pāṇasaññitāti pāṇoti saññitā ca,",
  "tika-vin13t2:54_4": "ghātanaṁ ghāto,",
  "tika-vin13t2:54_5": "so eva cetanā ghātacetanā,",
  "tika-vin13t2:54_6": "‘‘vadhāmi na’’nti evaṁ pavattā sā ca,",
  "tika-vin13t2:54_7": "taṁsamuṭṭhito sāhatthikādīnaṁ channamaññataro payogo ca,",
  "tika-vin13t2:54_8": "tena payogena maraṇañcāti ete yathāvuttā pañca vadhahetuyo pāṇaghātāpajjitabbaāpattiyā aṅgānīti attho.",
  "tika-vin13t2:55_0": "15.Attaniasantatāti uttarimanussadhammassa santāne avijjamānatā ca.",
  "tika-vin13t2:55_1": "Pāpamicchatāyārocanāti yā sā ‘‘idhekacco dussīlo samāno ‘sīlavāti maṁ jano jānātū’’tiādinā (vibha.",
  "tika-vin13t2:55_2": "851) nayena vuttā pāpaicchatāya samannāgatā,",
  "tika-vin13t2:55_3": "tāya uttarimanussadhammassa ārocanā ca.",
  "tika-vin13t2:55_4": "Tassāti yassa āroceti, tassa.",
  "tika-vin13t2:55_5": "Manussajātitāti manussānaṁ jāti yassa,",
  "tika-vin13t2:55_6": "tassa bhāvo manussajātitā, sā ca,",
  "tika-vin13t2:55_7": "naññāpadesoti na aññāpadeso aññāpadesābhāvo ca,",
  "tika-vin13t2:55_8": "tadeva jānananti taṅkhaṇaṁyeva vijānanañcāti imāni pañca ettha asantadīpane asmiṁ santāne avijjamānauttarimanussadhammappakāsananimitte",
  "tika-vin13t2:55_9": "pārājike aṅgāni hetuyoti attho.",
  "tika-vin13t2:56_0": "16.",
  "tika-vin13t2:56_1": "Evaṁ tesamasaṁvāsatābhabbatādīni dassetvā idāni na te cattārova,",
  "tika-vin13t2:56_2": "atha kho santaññepīti te sabbepi samodhānetvā dassento ‘‘asādhāraṇā’’tiādimāha.",
  "tika-vin13t2:56_3": "Tattha asādhāraṇāti pārājikā dhammā adhippetā.",
  "tika-vin13t2:56_4": "Teneva cettha pulliṅganiddeso.",
  "tika-vin13t2:56_5": "Tasmā bhikkhunīnaṁ bhikkhūhi asādhāraṇā pārājikā dhammā cattāro cāti evamettha attho daṭṭhabbo.",
  "tika-vin13t2:56_6": "Upacāravasena tu ubbhajāṇumaṇḍalikādikā pārājikāpannā pariggayhanti.",
  "tika-vin13t2:56_7": "Tāsu yā avassutā avassutassa manussapurisassa akkhakānaṁ adho jāṇumaṇḍalānaṁ kapparānañca upari kāyasaṁsaggaṁ sādiyati,",
  "tika-vin13t2:56_8": "ayaṁ ubbhajāṇumaṇḍalikā.",
  "tika-vin13t2:56_9": "Yā pana aññissā bhikkhuniyā pārājikaṁ paṭicchādeti,",
  "tika-vin13t2:56_10": "sā vajjappaṭicchādikā.",
  "tika-vin13t2:56_11": "Yā ukkhittakaṁ bhikkhuṁ tassā diṭṭhiyā gahaṇavasena anuvattati,",
  "tika-vin13t2:56_12": "sā ukkhittānuvattikā.",
  "tika-vin13t2:56_13": "Kāyasaṁsaggarāgena tintassa hatthaggahaṇaṁ saṅghāṭikaṇṇaggahaṇaṁ kāyasaṁsaggatthāya purisassa hatthapāse",
  "tika-vin13t2:56_14": "ṭhānaṁ ṭhatvā sallapanaṁ saṅketagamanaṁ purisassāgamanasādiyanaṁ paṭicchannokāsavavisanaṁ hatthapāse",
  "tika-vin13t2:56_15": "ṭhatvā kāyopasaṁharaṇanti imāni aṭṭha vatthūni yassā avassutāya,",
  "tika-vin13t2:56_16": "sā aṭṭhavatthukā nāma.",
  "tika-vin13t2:57_0": "Abhabbakā ekādasa cāti ettha paṇḍako theyyasaṁvāsako titthiyapakkantako tiracchānagato mātughātako pitughātako",
  "tika-vin13t2:57_1": "arahantaghātako bhikkhunidūsako saṅghabhedako lohituppādako ubhatobyañjanakoti ime abhabbā ekādasa ca.",
  "tika-vin13t2:57_2": "Tesu paṇḍakoti opakkamikanapuṁsakapaṇḍakā ca paṇḍakabhāvapakkhe pakkhapaṇḍako ca idha adhippetā.",
  "tika-vin13t2:57_3": "Āsittausūyapaṇḍakānaṁ pana pabbajjā ca upasampadā ca na vāritā.",
  "tika-vin13t2:57_4": "Theyyasaṁvāsako pana liṅgatthenakādivasena tividho.",
  "tika-vin13t2:57_5": "Tattha sayaṁ pabbajitattā liṅgamattaṁ thenetīti liṅgatthenako.",
  "tika-vin13t2:57_6": "Bhikkhuvassagaṇanādikaṁ saṁvāsaṁ thenetīti saṁvāsatthenako.",
  "tika-vin13t2:57_7": "Sikkhaṁ paccakkhāya evaṁ paṭipajjantepi eseva nayo.",
  "tika-vin13t2:57_8": "Yathāvuttamubhayaṁ thenetīti ubhayatthenako.",
  "tika-vin13t2:57_9": "Ṭhapetvā pana imaṁ tividhaṁ –",
  "tika-vin13t2:58_0": "Rājadubbhikkhakantāra-rogaveribhayena vā;",
  "tika-vin13t2:59_0": "Cīvarāharaṇatthaṁ vā, liṅgaṁ ādiyatīdha yo.",
  "tika-vin13t2:60_0": "Saṁvāsaṁ nādhivāseti, yāva so suddhamānaso;",
  "tika-vin13t2:61_0": "Theyyasaṁvāsako nāma,",
  "tika-vin13t2:61_1": "tāva esa na vuccatīti. (mahāva. aṭṭha. 110; kaṅkhā. aṭṭha.",
  "tika-vin13t2:61_2": "paṭhamapārājikavaṇṇanā);",
  "tika-vin13t2:62_0": "Titthiyapakkantakādayo tu taṁtaṁvacanatthānusārena veditabbā.",
  "tika-vin13t2:62_1": "Tiracchānagato pana ṭhapetvā manussajātikaṁ avaseso sabbo veditabbo.",
  "tika-vin13t2:62_2": "Ime ekādasa puggalā bhikkhubhāvāya abhabbattā pārājikāpannasadisatāya ‘‘pārājikā’’ti vuccanti.",
  "tika-vin13t2:62_3": "Vibbhantā bhikkhunīti gihinivāsananivatthā bhikkhunī ca.",
  "tika-vin13t2:62_4": "Sā hi ettāvatā pārājikā.",
  "tika-vin13t2:62_5": "Mudukā piṭṭhi yassa, so ca.",
  "tika-vin13t2:62_6": "So hi anabhiratiyā pīḷito yadā attano aṅgajātaṁ attano vaccamukhamaggesu paveseti,",
  "tika-vin13t2:62_7": "tadā pārājiko hoti.",
  "tika-vin13t2:63_0": "17-18.",
  "tika-vin13t2:63_1": "Lambamānamaṅgajātametassāti lambī.",
  "tika-vin13t2:63_2": "So yathāvuttesu pavesito pārājiko.",
  "tika-vin13t2:63_3": "Mukhena gaṇhanto aṅgajātaṁ parassa cāti yo anabhiratiyā pīḷito parassa suttassa vā matassa vā aṅgajātaṁ mukhena gaṇhāti,",
  "tika-vin13t2:63_4": "so parassa aṅgajātaṁ mukhena gaṇhanto ca.",
  "tika-vin13t2:63_5": "Tatthevābhinisīdantoti yo anabhiratiyā pīḷito tattheva parassa aṅgajāte vaccamaggena abhinisīdati,",
  "tika-vin13t2:63_6": "so cāti ete dvayaṁdvayasamāpattiyā abhāvepi magge maggappavesanahetu methunassa anulomikā cattāro ca.",
  "tika-vin13t2:63_7": "Idhāgatā cattāroti idha khuddasikkhāyaṁ yathāvuttā methunadhammā pārājikādayo cattāro cāti samodhānā",
  "tika-vin13t2:63_8": "piṇḍīkaraṇavasena catuvīsati pārājikā bhavantīti seso.",
  "tika-vin13t2:63_9": "Ettha ca gāthābandhavasena rassaṁ katvā ‘‘parājikā’’ti vuttaṁ. Etthāha –",
  "tika-vin13t2:63_10": "mātughātakādayo tatiyaṁ pārājikaṁ āpannā,",
  "tika-vin13t2:63_11": "bhikkhunidūsako,",
  "tika-vin13t2:63_12": "mudupiṭṭhikādayo cattāro ca paṭhamapārājikaṁ āpannā evāti kuto catuvīsatīti? Vuccate –",
  "tika-vin13t2:63_13": "mātughātakādayo hi cattāro idha anupasampannā eva adhippetā.",
  "tika-vin13t2:63_14": "Mudupiṭṭhikādayo cattāro kiñcāpi paṭhamapārājikena saṅgahitā,",
  "tika-vin13t2:63_15": "yasmā pana ekena pariyāyena methunadhammaṁ appaṭisevino honti,",
  "tika-vin13t2:63_16": "tasmā visuṁ vuttāti.",
  "tika-vin13t2:64_0": "Pārājikaniddesavaṇṇanā niṭṭhitā.",
  "tika-vin13t2:65_0": "2. Saṅghādisesaniddesavaṇṇanā",
  "tika-vin13t2:66_0": "19.",
  "tika-vin13t2:66_1": "Vuṭṭhānassa garukattā garukāti saṅghādisesā vuccanti.",
  "tika-vin13t2:66_2": "Navāti tesaṁ gaṇanaparicchedo.",
  "tika-vin13t2:66_3": "Nanu ‘‘navā’’ti kasmā vuttaṁ,",
  "tika-vin13t2:66_4": "‘‘terasā’’ti vattabbanti?",
  "tika-vin13t2:66_5": "Nāyaṁ doso,",
  "tika-vin13t2:66_6": "cirenāpajjitabbe cattāro yāvatatiyake ṭhapetvā vītikkamakkhaṇeyeva āpajjitabbā paṭhamāpattikā vuccantīti.",
  "tika-vin13t2:66_7": "Idāni te dassetuṁ ‘‘mocetukāmatā’’tiādi āraddhaṁ.",
  "tika-vin13t2:66_8": "Tattha sukkassāti āsayadhātunānattato nīlādivasena dasavidhe sukke yassa kassaci sukkassa.",
  "tika-vin13t2:66_9": "Mocetukāmatāti mocetukāmatāya,",
  "tika-vin13t2:66_10": "ya-kāro luttaniddiṭṭho.",
  "tika-vin13t2:66_11": "Iminā pana vacanena mocanassāda muccanassāda muttassādamethunassāda phassassāda kaṇḍuvanassāda dassanassāda",
  "tika-vin13t2:66_12": "nisajjanassāda vācassāda gehasitapema vanabhaṅgiya saṅkhātesu ekādasassādesu ekaṁyeva mocanassādaṁ dasseti.",
  "tika-vin13t2:67_0": "Tattha mocanāya assādo sukhavedanā mocanassādo.",
  "tika-vin13t2:67_1": "Muccane attano dhammatāya muccane assādo muccanassādo.",
  "tika-vin13t2:67_2": "Evaṁ sabbattha sattamītappurisena attho daṭṭhabbo.",
  "tika-vin13t2:67_3": "Imehi pana navahi padehi sampayuttaassādasīsena rāgo vutto.",
  "tika-vin13t2:67_4": "Gehanissitesu mātādīsu pemaṁ gehe sitaṁ pemanti gehasitapemaṁ,",
  "tika-vin13t2:67_5": "iminā sarūpeneva rāgo vutto.",
  "tika-vin13t2:67_6": "Santhavakaraṇatthāya itthiyā pesitapupphādi vanabhaṅgiyaṁ,",
  "tika-vin13t2:67_7": "iminā ca vatthuvasena rāgo vutto.",
  "tika-vin13t2:67_8": "Methunassādopi itthiyā gahaṇappayogena veditabbo.",
  "tika-vin13t2:67_9": "Sabbattheva ca pana cetanānimittupakkamamocane sati visaṅketābhāvo veditabbo.",
  "tika-vin13t2:67_10": "Upakkamma hatthādinā nimitte upakkamitvā.",
  "tika-vin13t2:67_11": "Aññatra supinantenāti supinoyeva supinanto ‘‘kammameva kammanto’’tiādīsu viya anta-saddassa tabbhāvavuttittā.",
  "tika-vin13t2:67_12": "Taṁ supinantaṁ vinā vimocayaṁ sukkaṁ vimocento samaṇo yo koci bhikkhu garukaṁ garukāpattisaṅkhātaṁ saṅghādisesaṁ phuse phuseyya,",
  "tika-vin13t2:67_13": "āpajjeyyāti vuttaṁ hoti.",
  "tika-vin13t2:67_14": "Ettha ca ajjhattarūpabahiddhārūpaubhayarūpaākāsekaṭikampanasaṅkhātesu catūsu upāyesu sati rāgūpatthambhādīsu",
  "tika-vin13t2:67_15": "ca kālesu yena kenaci aṅgajāte kammaññataṁ patte ‘‘ārogyatthāyā’’tiādīsu yena kenaci adhippāyena adhippāyavatthubhūtaṁ",
  "tika-vin13t2:67_16": "yaṁ kiñci sukkaṁ mocanassādacetanāya eva nimitte upakkamma mocento saṅghādisesaṁ āpajjatīti sabbathā",
  "tika-vin13t2:67_17": "adhippāyo daṭṭhabbo.",
  "tika-vin13t2:68_0": "Paṭhamo.",
  "tika-vin13t2:69_0": "20.Kāyasaṁsaggarāgavāti kāye saṁsaggo,",
  "tika-vin13t2:69_1": "tasmiṁ rāgo,",
  "tika-vin13t2:69_2": "so assa atthīti vantu,",
  "tika-vin13t2:69_3": "kāyasaṁsaggarāgasamaṅgīti attho.",
  "tika-vin13t2:69_4": "Samaṇo itthisaññīti sambandho.",
  "tika-vin13t2:69_5": "Upakkammāti kāyena vāyamitvā.",
  "tika-vin13t2:69_6": "Manussitthiṁ samphusantoti antamaso lomenapi parāmasanto garukaṁ phuseti yojanā.",
  "tika-vin13t2:69_7": "Manussabhūtā amatā itthī manussitthī.",
  "tika-vin13t2:69_8": "Tattha ‘‘kāyasaṁsaggarāgavā’’ti iminā mātupemādiṁ ,",
  "tika-vin13t2:69_9": "itthiyā gahitamokkhādhippāyañca paṭikkhipati.",
  "tika-vin13t2:69_10": "Itthiyā vematikassa,",
  "tika-vin13t2:69_11": "paṇḍakapurisatiracchānagatasaññissa ca thullaccayaṁ.",
  "tika-vin13t2:69_12": "Itthiyā pana kāyena kāyappaṭibaddhāmasane,",
  "tika-vin13t2:69_13": "kāyappaṭibaddhena kāyāmasane ca yakkhīpetīpaṇḍakānaṁ kāyena kāyāmasane ca purisatiracchānagatitthīnaṁ kāyena kāyāmasanepi dukkaṭaṁ,",
  "tika-vin13t2:69_14": "tathāyakkhīādīnaṁ kāyena kāyappaṭibaddhādīsu ca.",
  "tika-vin13t2:69_15": "Matitthiyā pana thullaccayaṁ.",
  "tika-vin13t2:69_16": "Itthiyā pana phusiyamāno sevanādhippāyopi sace kāyena na vāyamati, anāpatti.",
  "tika-vin13t2:70_0": "Dutiyo.",
  "tika-vin13t2:71_0": "21.Tathāti itthisaññī.",
  "tika-vin13t2:71_1": "Suṇantinti viññattipathe ṭhatvā attano vacanaṁ suṇantiñca.",
  "tika-vin13t2:71_2": "Viññuñcāti duṭṭhullāduṭṭhullasallakkhaṇasamatthañca manussitthiṁ.",
  "tika-vin13t2:71_3": "Maggaṁ vāti vaccamaggapassāvamaggānaṁ vasena maggaṁ vā methunaṁ vā ārabbhāti sambandho.",
  "tika-vin13t2:71_4": "Duṭṭhullavācārāgenāti duṭṭhā ca sā asaddhammappaṭisaṁyuttatāya thūlā ca lāmakajanasādhāraṇatāyāti duṭṭhullā.",
  "tika-vin13t2:71_5": "Sāva puna vācā duṭṭhullavācā.",
  "tika-vin13t2:71_6": "Tassaṁ assādasampayutto rāgoti samāso, tena.",
  "tika-vin13t2:71_7": "Obhāsitvāti vaṇṇāvaṇṇayācanādivasena asaddhammavacanaṁ vatvā.",
  "tika-vin13t2:71_8": "Asuṇantiyā pana dūtena vā paṇṇena vā ārocite anāpatti.",
  "tika-vin13t2:71_9": "Tattha dvinnaṁ maggānaṁ vasena vaṇṇāvaṇṇehi,",
  "tika-vin13t2:71_10": "methunayācanādīhi vā ‘‘sikharaṇīsi,",
  "tika-vin13t2:71_11": "sambhinnāsi,",
  "tika-vin13t2:71_12": "ubhatobyañjanakāsī’’ti imesu tīsu aññatarena akkosavacanena vā obhāsantassa saṅghādiseso,",
  "tika-vin13t2:71_13": "adhakkhakaubbhajāṇumaṇḍalaṁ ādissa vaṇṇādibhaṇane thullaccayaṁ,",
  "tika-vin13t2:71_14": "tathā yakkhīpetīpaṇḍakānaṁ vaccamaggapassāvamagge ādissa vaṇṇādibhaṇane methunayācanādīsupi.",
  "tika-vin13t2:71_15": "Tesaṁ pana adhakkhakādike dukkaṭaṁ,",
  "tika-vin13t2:71_16": "tathā manussitthīnaṁ ubbhakkhake adhojāṇumaṇḍale kāyappaṭibaddhe ca.",
  "tika-vin13t2:72_0": "Tatiyo.",
  "tika-vin13t2:73_0": "22.Attakāmupaṭṭhānanti methunadhammasaṅkhātena kāmena upaṭṭhānaṁ kāmupaṭṭhānaṁ.",
  "tika-vin13t2:73_1": "Attano atthāya kāmupaṭṭhānaṁ attakāmupaṭṭhānaṁ.",
  "tika-vin13t2:73_2": "Atha vā kāmīyatīti kāmaṁ,",
  "tika-vin13t2:73_3": "attano kāmaṁ attakāmaṁ,",
  "tika-vin13t2:73_4": "sayaṁ methunarāgavasena patthitanti attho.",
  "tika-vin13t2:73_5": "Attakāmañca taṁ upaṭṭhānañcāti attakāmupaṭṭhānaṁ.",
  "tika-vin13t2:73_6": "Tassa vaṇṇo guṇo, taṁ.",
  "tika-vin13t2:73_7": "Vatvāti ‘‘yadidaṁ kāmupaṭṭhānaṁ nāma,",
  "tika-vin13t2:73_8": "etadaggaṁ upaṭṭhānāna’’nti kāmupaṭṭhāne vaṇṇaṁ antamaso hatthamuddāyapi itthīti saññī pakāsetvāti attho.",
  "tika-vin13t2:73_9": "Vācāti vācāya yakāralopavasena.",
  "tika-vin13t2:73_10": "Methunayuttenāti methunayuttāya,",
  "tika-vin13t2:73_11": "liṅgavipallāsavasena tāya ‘‘arahasi tvaṁ mayhaṁ methunaṁ dhammaṁ dātu’’ntiādikāya methunadhammappaṭisaṁyuttāya",
  "tika-vin13t2:73_12": "vācāya methunayācane methunarāginoti sambandho.",
  "tika-vin13t2:73_13": "Methunerāgo,",
  "tika-vin13t2:73_14": "so assa atthīti methunarāgī, tassa.",
  "tika-vin13t2:73_15": "Garu hotīti garukāpatti hotīti attho.",
  "tika-vin13t2:73_16": "Ma-kāro padasandhikaro.",
  "tika-vin13t2:73_17": "Ettha pana paṇḍake paṇḍakasaññino thullaccayaṁ,",
  "tika-vin13t2:73_18": "tasmiṁyeva itthisaññino dukkaṭaṁ.",
  "tika-vin13t2:74_0": "Catuttho.",
  "tika-vin13t2:75_0": "23.",
  "tika-vin13t2:75_1": "Itthiyā vā purisassa vā sandesaṁ paṭiggahetvāti sambandho.",
  "tika-vin13t2:75_2": "Itthiyā vāti ‘‘dasa itthiyo māturakkhitā piturakkhitā’’tiādinā (pārā.",
  "tika-vin13t2:75_3": "303) ca ‘‘dasa bhariyāyo dhanakkītā chandavāsinī’’tiādinā (pārā.",
  "tika-vin13t2:75_4": "303) ca vuttāya vīsatividhāya itthiyā vā purisassa vā taṁsambandhavasena tesaṁ mātādīnaṁ vā.",
  "tika-vin13t2:75_5": "Sandesanti itthiyā vā purisena vā ubhinnaṁ mātādīhi vā ‘‘ehi, bhante,",
  "tika-vin13t2:75_6": "itthannāmaṁ itthiṁ vā purisaṁ vā evaṁ bhaṇāhī’’ti vuttaṁ jāyampatibhāvasannissitaṁ sandesavacanaṁ.",
  "tika-vin13t2:75_7": "Paṭiggahetvāti ‘‘sādhū’’ti kāyena vā vācāya vā sampaṭicchitvā.",
  "tika-vin13t2:75_8": "Vīmaṁsitvāti yattha pesito,",
  "tika-vin13t2:75_9": "tesaṁ adhippāyaṁ upaparikkhitvā vā upaparikkhāpetvā vā.",
  "tika-vin13t2:75_10": "Haraṁ paccāti itthī vā puriso vā ‘‘sādhū’’ti sampaṭicchatu vā, mā vā,",
  "tika-vin13t2:75_11": "yehi pesito,",
  "tika-vin13t2:75_12": "tesaṁ paccāharanto vā harāpento vā,",
  "tika-vin13t2:75_13": "jāyampatibhāvo hotu vā, mā vā,",
  "tika-vin13t2:75_14": "akāraṇametaṁ.",
  "tika-vin13t2:75_15": "Imāya tivaṅgasampattiyā saṅghādiseso ca,",
  "tika-vin13t2:75_16": "dvīhi aṅgehi paṇḍake ca aṅgattayenāpi thullaccayaṁ,",
  "tika-vin13t2:75_17": "ekena dukkaṭaṁ.",
  "tika-vin13t2:75_18": "Keci pana ‘‘haraṁ pacchā’’ti vipāṭhaṁ parikappetvā ‘‘pacchā hara’’nti yojenti,",
  "tika-vin13t2:75_19": "taṁ na sundaraṁ paccāti upasaggattā.",
  "tika-vin13t2:75_20": "Padassa upari atthe sajjento pakāsento gacchatīti hi upasaggo nāma,",
  "tika-vin13t2:75_21": "tasmā ‘‘pati ā’’ti upasaggānaṁ ‘‘hara’’ntimassa padassa upari bhavitabbanti.",
  "tika-vin13t2:76_0": "Pañcamo.",
  "tika-vin13t2:77_0": "24.Saṁyācitaparikkhāranti saṁ attanā yācito vāsiādiko parikkhāro yassā, taṁ.",
  "tika-vin13t2:77_1": "Adesitavatthukanti uttidutiyakammena adesitaṁ vatthu kuṭikaraṇappadeso yassāti viggaho, taṁ.",
  "tika-vin13t2:77_2": "Pamāṇātikkantanti idāni majjhimassa purisassa tisso vidatthiyo sugatavidatthi nāma,",
  "tika-vin13t2:77_3": "tāya ‘‘dīghaso dvādasa vidatthiyo sugatassa vidatthiyā tiriyaṁ sattantarā’’ti (pārā.",
  "tika-vin13t2:77_4": "348) evaṁ vuttappamāṇaṁ ekatobhāgenāpi atikkantā pamāṇātikkantāti taṁ tiriyaṁ catuhatthasaṅkhātaheṭṭhimappamāṇe",
  "tika-vin13t2:77_5": "sati dīghato vuttappamāṇato kesaggamattampi vaḍḍhetuṁ na vaṭṭati.",
  "tika-vin13t2:77_6": "Tato ūnake,",
  "tika-vin13t2:77_7": "dīghato ca vaḍḍhite ayaṁ kuṭisaṅkhaṁ na gacchatīti.",
  "tika-vin13t2:77_8": "‘‘Mayhaṁ vāsāgāraṁ eta’’nti evaṁ attā uddeso etissāti attuddesā.",
  "tika-vin13t2:77_9": "Kuṭinti ullittādikaṁ kuṭiṁ katvāti sambandho.",
  "tika-vin13t2:77_10": "Tattha ullittā nāma anto uddhaṁmukhaṁ littā.",
  "tika-vin13t2:77_11": "Avalittā nāma bahi adhomukhaṁ littā.",
  "tika-vin13t2:77_12": "Ubhayathā ullittāvalittā.",
  "tika-vin13t2:77_13": "Katvāti antobhūtakāritatthavasena kārāpetvā vā.",
  "tika-vin13t2:78_0": "Tatthāyaṁ vatthudesanakkamo –",
  "tika-vin13t2:78_1": "tena kuṭikārakena bhikkhunā kuṭivatthuṁ sodhetvā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ",
  "tika-vin13t2:78_2": "bhikkhūnaṁ pāde vanditvā ukkuṭikaṁ nisīditvā añjaliṁ paṇāmetvā padabhājane (pārā.",
  "tika-vin13t2:78_3": "349) vuttanayena saṅghaṁ tikkhattuṁ yācitvā sabbe vā saṅghapariyāpannā,",
  "tika-vin13t2:78_4": "saṅghena vā sammatā dve tayo bhikkhū tattha netabbā.",
  "tika-vin13t2:78_5": "Tehi ca kipillikādīhi soḷasahi upaddavehi virahitattā anārambhaṁ anupaddavaṁ dvīhi catūhi vā balibaddehi",
  "tika-vin13t2:78_6": "yuttena sakaṭena ekacakkaṁ nibbodakapatanaṭṭhāne ekaṁ bahi katvā āviñchituṁ sakkuṇeyyatāya ‘‘saparikkamana’’nti",
  "tika-vin13t2:78_7": "sallakkhetvā sacepi saṅghappahonakā honti, tattheva, no ce,",
  "tika-vin13t2:78_8": "saṅghamajjhaṁ gantvā tena bhikkhunā yācitehi padabhājane (pārā. 50,",
  "tika-vin13t2:78_9": "51) vuttāya ñattidutiyakammavācāya vatthu desetabbanti.",
  "tika-vin13t2:78_10": "Adesitavatthukaṁ pamāṇātikkantaṁ kuṭiṁ karissāmīti sabbappayoge dukkaṭaṁ,",
  "tika-vin13t2:78_11": "idāni dvīhi piṇḍehi niṭṭhānaṁ gamissatīti paṭhamapiṇḍadāne thullaccayaṁ,",
  "tika-vin13t2:78_12": "dutiyadānena lepe saṅghaṭite sace adesitavatthukā eva vā hoti,",
  "tika-vin13t2:78_13": "pamāṇātikkantā eva vā,",
  "tika-vin13t2:78_14": "eko saṅghādiseso,",
  "tika-vin13t2:78_15": "sārambhaaparikkamanatāya dve ca dukkaṭānīti sace ubhayavipannā,",
  "tika-vin13t2:78_16": "dve ca saṅghādisesā dve ca dukkaṭānīti sabbaṁ ñeyyaṁ.",
  "tika-vin13t2:79_0": "Chaṭṭho.",
  "tika-vin13t2:80_0": "25.Mahallakanti sassāmikabhāvena saṁyācitakuṭito mahantabhāvena,",
  "tika-vin13t2:80_1": "vatthuṁ desāpetvā pamāṇātikkamenāpi kātabbabhāvena ca mahantatāya mahattaṁ lāti ādadātīti mahallako.",
  "tika-vin13t2:80_2": "Mahattalaka iti ṭhite ttassa lopo lassa ca dvittaṁ, taṁ.",
  "tika-vin13t2:80_3": "Vasanaṁ attho payojanaṁ vasanattho, tāya .",
  "tika-vin13t2:80_4": "Ettha pana adesitavatthubhāve eko saṅghādiseso.",
  "tika-vin13t2:80_5": "Sesaṁ anantarasadisameva.",
  "tika-vin13t2:80_6": "Idha ca tattha ca leṇaguhātiṇakuṭipaṇṇacchadanagehesu aññataraṁ kārentassa ca kuṭimpi aññassa vāsatthāya",
  "tika-vin13t2:80_7": "vāsāgāraṁ vā ṭhapetvā uposathāgārādīsu aññataratthāya karontassa ca anāpatti.",
  "tika-vin13t2:81_0": "Sattamo.",
  "tika-vin13t2:82_0": "26.",
  "tika-vin13t2:82_1": "Amūlakena antimena vatthunāti sambandho.",
  "tika-vin13t2:82_2": "Amūlakenāti dassanasaṅkhātassa,",
  "tika-vin13t2:82_3": "savanasaṅkhātassa,",
  "tika-vin13t2:82_4": "diṭṭhasutamutavasena pavattaparisaṅkāsaṅkhātassa ca mūlassa abhāvena natthi mūlametassāti amūlakaṁ, tena.",
  "tika-vin13t2:82_5": "Taṁ pana so āpanno vā hotu, no vā,",
  "tika-vin13t2:82_6": "etaṁ idha appamāṇaṁ.",
  "tika-vin13t2:82_7": "Tattha bhikkhuñca mātugāmañca tathārūpe ṭhāne disvā parisaṅkati,",
  "tika-vin13t2:82_8": "ayaṁ diṭṭhaparisaṅkā.",
  "tika-vin13t2:82_9": "Andhakāre vā paṭicchanne vā bhikkhussa ca mātugāmassa ca vacanaṁ sutvā aññassa atthibhāvaṁ ajānanto parisaṅkati,",
  "tika-vin13t2:82_10": "ayaṁ sutaparisaṅkā.",
  "tika-vin13t2:82_11": "Dhuttānaṁ itthīhi saddhiṁ paccantavihāresu pupphagandhasurādīhi anubhavitvā gataṭṭhānaṁ disvā ‘‘kena",
  "tika-vin13t2:82_12": "nu kho idaṁ kata’’nti vīmaṁsanto tattha kenaci bhikkhunā gandhādīhi pūjā katā hoti,",
  "tika-vin13t2:82_13": "bhesajjatthāya ariṭṭhaṁ vā pītaṁ,",
  "tika-vin13t2:82_14": "so tassa gandhaṁ ghāyitvā ‘‘ayaṁ so bhavissatī’’ti parisaṅkati.",
  "tika-vin13t2:82_15": "Ayaṁ mutaparisaṅkā nāma.",
  "tika-vin13t2:82_16": "Antimena cāti tato paraṁ vajjābhāvena ante bhavattā antimeneva.",
  "tika-vin13t2:82_17": "Vatthunāti bhikkhuno anurūpesu ekūnavīsatiyā pārājikesu dhammesu aññatarena pārājikena dhammena.",
  "tika-vin13t2:82_18": "Ca-kāro panettha avadhāraṇe,",
  "tika-vin13t2:82_19": "tena saṅghādisesādiṁ nivatteti.",
  "tika-vin13t2:82_20": "Atha vā ca-kāro aṭṭhānappayutto.",
  "tika-vin13t2:83_0": "Codento vā codāpentovācāti yojetabbo.",
  "tika-vin13t2:83_1": "Cāvetunti brahmacariyā cāvanatthāya.",
  "tika-vin13t2:83_2": "Etena ekaṁ cāvanādhippāyaṁ gahetvā avasese akkosādhippāyavuṭṭhāpanādhippāyādike sattādhippāye paṭikkhipati.",
  "tika-vin13t2:83_3": "Suṇamānanti idaṁ ‘‘codento’’tiādīnaṁ kammapadaṁ,",
  "tika-vin13t2:83_4": "iminā parammukhā codanaṁ paṭikkhipati.",
  "tika-vin13t2:83_5": "Parammukhā pana sattahi āpattikkhandhehi vadantassa dukkaṭaṁ.",
  "tika-vin13t2:83_6": "Codentoti ‘‘vatthusandassanā āpattisandassanā saṁvāsappaṭikkhepo sāmīcippaṭikkhepo’’ti (pārā. aṭṭha.",
  "tika-vin13t2:83_7": "2.385-386) saṅkhepato vuttānaṁ catunnaṁ codanānaṁ vasena sayaṁ codento vā.",
  "tika-vin13t2:83_8": "Codāpento vāti parena yena kenaci codāpento vā.",
  "tika-vin13t2:83_9": "Tasmā yo bhikkhussa samīpe ṭhatvā ‘‘tvaṁ methunaṁ dhammaṁ sevi,",
  "tika-vin13t2:83_10": "assamaṇosī’’tiādinā vatthusandassanavasena vā ‘‘tvaṁ methunadhammāpattiṁ āpannosī’’tiādinā āpattisandassanavasena vā ‘‘assamaṇosi,",
  "tika-vin13t2:83_11": "natthi tayā saddhiṁ uposatho vā pavāraṇā vā saṅghakammaṁ vā,",
  "tika-vin13t2:83_12": "assamaṇosī’’tiādinā saṁvāsappaṭikkhepavasena vā abhivādanādisaṁvāse paṭikkhitte assamaṇoti kasmāti puṭṭhassa",
  "tika-vin13t2:83_13": "‘‘assamaṇosī’’tiādivacanehi sāmīcippaṭikkhepavasena vā antamaso hatthamuddāya eva vāpi etamatthaṁ dīpayato",
  "tika-vin13t2:83_14": "‘‘karotu me āyasmā okāsaṁ,",
  "tika-vin13t2:83_15": "ahaṁ taṁ vattukāmo’’ti evaṁ okāse akārite vācāya saṅghādiseso ceva dukkaṭañca,",
  "tika-vin13t2:83_16": "okāsaṁ kāretvā codentassa pana saṅghādisesova daṭṭhabbo.",
  "tika-vin13t2:84_0": "Aṭṭhamo.",
  "tika-vin13t2:85_0": "27.Aññassāti khattiyādijātikassa parassa.",
  "tika-vin13t2:85_1": "Kiriyanti methunavītikkamasaṅkhātaṁ kiriyaṁ.",
  "tika-vin13t2:85_2": "Tenāti aññassa vītikkamasaṅkhātassa methunavītikkamasandassanena karaṇabhūtena.",
  "tika-vin13t2:85_3": "Lesenāti yassa jātiādayo tato aññampi vatthuṁ lissati uddiṭṭhe vitthāraṁ silissati vohāramattenevāti jātiādayova ‘‘lesā’’ti vuccanti,",
  "tika-vin13t2:85_4": "tena jātilesanāmalesādinā lesena.",
  "tika-vin13t2:85_5": "Aññanti yo vītikkamanto diṭṭho,",
  "tika-vin13t2:85_6": "tato aparampi bhikkhuṁ cāvetuṁ antimena vatthunā codayanti sambandho. Kathaṁ?",
  "tika-vin13t2:85_7": "Koci khattiyajātiyo vītikkamanto diṭṭho,",
  "tika-vin13t2:85_8": "tato aññaṁ attano veriṁ khattiyajātikaṁ bhikkhuṁ passitvā taṁ khattiyaṁ jātilesaṁ gahetvā ‘‘khattiyo mayā diṭṭho vītikkamanto,",
  "tika-vin13t2:85_9": "tvaṁ khattiyo pārājikaṁ dhammaṁ āpannosī’’ti codeti codāpeti vā.",
  "tika-vin13t2:85_10": "Evaṁ nāmalesādayopi veditabbā.",
  "tika-vin13t2:85_11": "Sesā vinicchayakathā aṭṭhame vuttasadisāyeva.",
  "tika-vin13t2:86_0": "Navamo.",
  "tika-vin13t2:87_0": "28.",
  "tika-vin13t2:87_1": "Ettāvatā ‘‘garukā navā’’ti uddiṭṭhe vitthārato dassetvā idāni tesu āpannesu paṭipajjitabbākāraṁ dassetuṁ ‘‘chādeti jānamāpanna’’ntiādi vuttaṁ.",
  "tika-vin13t2:87_2": "Tattha yo bhikkhu attanā āpannaṁ saṅghādisesāpattiṁ āpattivasena vā vatthuvasena vā jānaṁ jānanto yāvatā yattakāni ahāni chādeti paṭicchādeti,",
  "tika-vin13t2:87_3": "tāvatā tattakāni ahāni tassa parivāso hotīti evaṁ padasandhivasena attho veditabbo.",
  "tika-vin13t2:87_4": "Tattha paṭicchannaparivāso suddhantaparivāso samodhānaparivāsoti tividho parivāso.",
  "tika-vin13t2:87_5": "Tesaṁ pana atisaṅkhepanayena mukhamattepi dassite vitthāravinicchayapavesopāyasambhavo siyāti mukhamattaṁ dassayissāma.",
  "tika-vin13t2:88_0": "Tattha paṭicchannaparivāso nāma yathāpaṭicchannāya āpattiyā dātabbo,",
  "tika-vin13t2:88_1": "tasmā paṭicchannadivase ca āpattiyo ca sallakkhetvā sace ekāhappaṭicchannā hoti, ‘‘ahaṁ, bhante,",
  "tika-vin13t2:88_2": "sambahulā āpattiyo āpajjiṁ ekāhappaṭicchannāyo’’tiādinā khandhake (cūḷava.",
  "tika-vin13t2:88_3": "98-99) āgatanayena yācāpetvā ‘‘suṇātu me bhante saṅgho,",
  "tika-vin13t2:88_4": "ayaṁ itthannāmo bhikkhu sambahulā āpattiyo āpajji ekāhappaṭicchannāyo’’tiādinā khandhake āgatanayeneva kammavācaṁ vatvā parivāso dātabbo.",
  "tika-vin13t2:88_5": "Ekaṁ āpajjitvā ‘‘sambahulā’’ti vinayakammaṁ karontassāpi vuṭṭhātīti ‘‘sambahulā’’ti vuttaṁ.",
  "tika-vin13t2:88_6": "Nānāvatthukāsupi eseva nayo.",
  "tika-vin13t2:88_7": "Atha dvīhādippaṭicchannā honti,",
  "tika-vin13t2:88_8": "pakkhaatirekapakkhamāsaatirekamāsasaṁvaccharaatirekasaṁvaccharappaṭicchannā vā,",
  "tika-vin13t2:88_9": "‘‘dvīhappaṭicchannāyo vā’’tiādinā vatvā yo yo āpanno hoti,",
  "tika-vin13t2:88_10": "tassa tassa nāmañca gahetvā yojanā kātabbā.",
  "tika-vin13t2:89_0": "Kammavācāpariyosāne ca sace appabhikkhuko āvāso hoti,",
  "tika-vin13t2:89_1": "sakkā ratticchedaṁ anāpajjantena vasituṁ,",
  "tika-vin13t2:89_2": "tattheva ‘‘parivāsaṁ samādiyāmi,",
  "tika-vin13t2:89_3": "vattaṁ samādiyāmī’ti vattaṁ samādāya tattheva saṅghassa ‘‘ahaṁ, bhante,",
  "tika-vin13t2:89_4": "sambahulā saṅghādisesā āpattiyo āpajjiṁ ekāhappaṭicchannāyo’’tiādinā ārocetvā puna āgatāgatānaṁ bhikkhūnaṁ",
  "tika-vin13t2:89_5": "ārocentena pakatattena bhikkhunā saddhiṁ ekacchanne sahavāso,",
  "tika-vin13t2:89_6": "tena ca vināvāso,",
  "tika-vin13t2:89_7": "āgantukādīnaṁ upacāragatānaṁ anārocanāti etesu ekenāpi ratticchedañca vattabhedañca akatvā parivatthabbaṁ.",
  "tika-vin13t2:90_0": "Sace na sakkā hoti parivāsaṁ sodhetuṁ,",
  "tika-vin13t2:90_1": "nikkhittavattena vasitukāmo hoti,",
  "tika-vin13t2:90_2": "tattheva saṅghamajjhe vā ekassa puggalassa vā santike ‘‘parivāsaṁ nikkhipāmi,",
  "tika-vin13t2:90_3": "vattaṁ nikkhipāmī’’ti parivāso nikkhipitabbo.",
  "tika-vin13t2:90_4": "Nikkhittakālato paṭṭhāya pakatattaṭṭhāne tiṭṭhati.",
  "tika-vin13t2:90_5": "Athānena paccūsasamaye ekena bhikkhunā saddhiṁ parikkhittassa vihārassa parikkhepato,",
  "tika-vin13t2:90_6": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma paṭicchannaṭṭhāne",
  "tika-vin13t2:90_7": "nisīditvā antoaruṇeyeva vattaṁ samādiyitvā ārocetabbaṁ.",
  "tika-vin13t2:90_8": "Sace bahi ṭhitānampi saddaṁ suṇāti,",
  "tika-vin13t2:90_9": "passati vā,",
  "tika-vin13t2:90_10": "dūraṁ gantvāpi ārocetabbaṁ,",
  "tika-vin13t2:90_11": "anārocente ratticchedo ceva vattabhedadukkaṭañca.",
  "tika-vin13t2:90_12": "Sace ajānantasseva upacārasīmaṁ pavisitvā gacchanti,",
  "tika-vin13t2:90_13": "ratticchedova hoti,",
  "tika-vin13t2:90_14": "na vattabhedo.",
  "tika-vin13t2:90_15": "Aruṇe uṭṭhite tassa santike vattaṁ nikkhipitvā vihāraṁ gantabbaṁ.",
  "tika-vin13t2:90_16": "Evaṁ yāva rattiyo pūrenti,",
  "tika-vin13t2:90_17": "tāva parivatthabbaṁ.",
  "tika-vin13t2:90_18": "Ayaṁ tāva paṭicchannaparivāso.",
  "tika-vin13t2:91_0": "Suddhanto duvidho cūḷasuddhanto mahāsuddhantoti.",
  "tika-vin13t2:91_1": "Tattha yo ‘‘upasampadato paṭṭhāya yattakaṁ nāma kālaṁ ahaṁ suddho’’ti jānāti,",
  "tika-vin13t2:91_2": "tattakaṁ apanetvā tato avasese rattiparicchede ekato katvā dātabbaparivāso cūḷasuddhanto.",
  "tika-vin13t2:91_3": "Yo pana sabbaso rattipariyantaṁ na jānāti nassarati,",
  "tika-vin13t2:91_4": "tattha ca vematiko,",
  "tika-vin13t2:91_5": "tassa dātabbo mahāsuddhanto.",
  "tika-vin13t2:91_6": "Āpattipariyantaṁ jānātu vā, mā vā,",
  "tika-vin13t2:91_7": "akāraṇametaṁ.",
  "tika-vin13t2:92_0": "Samodhānaparivāso nāma tividho odhānasamodhāno agghasamodhāno missakasamodhānoti.",
  "tika-vin13t2:92_1": "Tattha yo niṭṭhitaparivāsopi vā niṭṭhitamānattopi vā anikkhittavatto aññaṁ āpattiṁ āpajjitvā purimāpattiyā samā vā ūnatarā vā rattiyo paṭicchādeti,",
  "tika-vin13t2:92_2": "tassa mūlāya paṭikassanena te parivutthadivase ca mānattaciṇṇadivase ca odhunitvā makkhetvā purimāya",
  "tika-vin13t2:92_3": "āpattiyā mūladivasaparicchede pacchā āpannaṁ āpattiṁ samodahitvā puna ādito paṭṭhāya dātabbaparivāso",
  "tika-vin13t2:92_4": "odhānasamodhāno nāma.",
  "tika-vin13t2:92_5": "Sace kassaci ekāpatti ekāhappaṭicchannā,",
  "tika-vin13t2:92_6": "dvīhappaṭicchannā,",
  "tika-vin13t2:92_7": "evaṁ yāva dasāhappaṭicchannā,",
  "tika-vin13t2:92_8": "tāsaṁ agghena samodhāya tāsaṁ dasāhappaṭicchannavasena avasesānaṁ ekāhappaṭicchannādīnampi dātabbaparivāso agghasamodhāno nāma.",
  "tika-vin13t2:92_9": "Yo pana nānāvatthukā āpattiyo ekato katvā dātabbaparivāso missakasamodhāno nāma.",
  "tika-vin13t2:92_10": "Dānavidhi pana sabbattha khandhake (cūḷava.",
  "tika-vin13t2:92_11": "134 ādayo) āgatanayeneva veditabbo.",
  "tika-vin13t2:93_0": "Evaṁ parivutthaparivāso bhikkhu mānattaṁ bhikkhūnaṁ mānanabhāvaṁ cha rattiyo akhaṇḍaṁ katvā careyya kareyya,",
  "tika-vin13t2:93_1": "sampādeyyāti vuttaṁ hoti.",
  "tika-vin13t2:93_2": "Tattha saṅghena gaṇena puggalena kataṁ tena bhikkhunā saṅghamajjhe vattaṁ samādāpetvā ‘‘ahaṁ, bhante,",
  "tika-vin13t2:93_3": "sambahulā āpattiyo āpajji’’ntiādinā khandhake vuttanayena yācāpetvā tattheva vuttanayena mānattadānādayopi veditabbā.",
  "tika-vin13t2:93_4": "Imināpi vattaṁ nikkhipitukāmena ce vattaṁ nikkhipitvā catūhi pañcahi saddhiṁ parivāse vuttappakāraṁ padesaṁ",
  "tika-vin13t2:93_5": "gantvā purimanayeneva heṭṭhā vuttaṁ sahavāsādiṁ antamaso catūhi ūnattā ūne gaṇe caraṇadosañca vajjetvā",
  "tika-vin13t2:93_6": "paṭipajjitabbaṁ.",
  "tika-vin13t2:93_7": "Appaṭicchannāpattikassa pana parivāsaṁ adatvā mānattameva dātabbaṁ.",
  "tika-vin13t2:93_8": "Evaṁ ciṇṇaṁ kataṁ pariniṭṭhāpitaṁ mānattaṁ yena ,",
  "tika-vin13t2:93_9": "taṁ bhikkhuṁ.",
  "tika-vin13t2:93_10": "Vīsati saṅgho gaṇo assāti vīsatīgaṇo dīghaṁ katvā,",
  "tika-vin13t2:93_11": "so saṅgho abbheyya sampaṭiccheyya,",
  "tika-vin13t2:93_12": "abbhānakammavasena osāreyyāti vuttaṁ hoti,",
  "tika-vin13t2:93_13": "avheyyāti vā attho.",
  "tika-vin13t2:93_14": "Etthāpi samādānaārocanayācanāni,",
  "tika-vin13t2:93_15": "kammavācā ca khandhake vuttanayena veditabbā.",
  "tika-vin13t2:94_0": "29.",
  "tika-vin13t2:94_1": "Evaṁ tesu paṭipajjitabbākāraṁ dassetvā idāni chādanassa aṅgāni dassetuṁ ‘‘āpattī’’tiādimāha.",
  "tika-vin13t2:94_2": "Tattha na ukkhitto anukkhitto,",
  "tika-vin13t2:94_3": "natthi antarāyo assāti anantarāyo.",
  "tika-vin13t2:94_4": "Sakatthe ttapaccayavasena vā,",
  "tika-vin13t2:94_5": "pahuno bhāvo pahuttaṁ,",
  "tika-vin13t2:94_6": "taṁ assatthīti saddhādivasena vā pahutto.",
  "tika-vin13t2:94_7": "Anukkhitto ca anantarāyo ca pahutto cāti dvando,",
  "tika-vin13t2:94_8": "tesaṁ bhāvo anukkhittādiguṇo anukkhitta…pe…",
  "tika-vin13t2:94_9": "pahuttatā.",
  "tika-vin13t2:94_10": "Āpatti ca anukkhitta…pe…",
  "tika-vin13t2:94_11": "pahuttatā ca āpatti…pe…",
  "tika-vin13t2:94_12": "pahuttatāyo.",
  "tika-vin13t2:94_13": "Ma-kāro padasandhijo.",
  "tika-vin13t2:94_14": "Tathā tena pakārena āpattiādīsu catūsu āpattādipakārena saññī tathasaññī rassavasena.",
  "tika-vin13t2:94_15": "Tassa bhāvo tathasaññitā,",
  "tika-vin13t2:94_16": "yathāvuttaāpattādisaññitāti vuttaṁ hoti.",
  "tika-vin13t2:94_17": "Ca-kāro vuttasamuccayattho.",
  "tika-vin13t2:94_18": "Kamanaṁ patthanaṁ kāmo,",
  "tika-vin13t2:94_19": "chādetuṁ kāmo chādetukāmo.",
  "tika-vin13t2:94_20": "Iti yathāvuttā nava,",
  "tika-vin13t2:94_21": "atha chādanā cāti evaṁ dasa ca tāni aṅgāni cāti, tehi.",
  "tika-vin13t2:94_22": "Aruṇuggamamhi aruṇasaṅkhātassa paṭhamabālasūriyaraṁsino uggamane sati channā hoti,",
  "tika-vin13t2:94_23": "āpattīti seso.",
  "tika-vin13t2:95_0": "Tatthāyamadhippāyo –",
  "tika-vin13t2:95_1": "yo bhikkhu rājacoraaggiudakamanussaamanussavāḷasarīsapajīvitabrahmacariyantarāyānaṁ dasannamekassāpi",
  "tika-vin13t2:95_2": "natthitāya anantarāyiko samāno anantarāyikasaññī hutvā bhikkhuno santikaṁ gantuñceva ārocetuñca sakkuṇeyyatāya",
  "tika-vin13t2:95_3": "pahu samāno pahusaññī hutvā tividhaukkhepanīyakammākaraṇena anukkhitto samāno anukkhittasaññī hutvā garukāpattīti",
  "tika-vin13t2:95_4": "saññī garukaṁyeva āpattiṁ chādetukāmo hutvā chādeti,",
  "tika-vin13t2:95_5": "tassāyaṁ āpatti ca channā hotīti.",
  "tika-vin13t2:95_6": "Sace panettha anāpattisaññī vā hoti aññāpattikkhandhasaññī vā vematiko vā,",
  "tika-vin13t2:95_7": "acchannā honti.",
  "tika-vin13t2:95_8": "Ārocentena pana ‘‘mama ekāpattiṁ āpannabhāvaṁ jānāhī’’tiādinā nayena ārocetabbaṁ.",
  "tika-vin13t2:95_9": "Sace pana vatthusabhāgāpattikassa āroceti,",
  "tika-vin13t2:95_10": "tāva tappaccayā dukkaṭaṁ āpajjati.",
  "tika-vin13t2:96_0": "Saṅghādisesaniddesavaṇṇanā niṭṭhitā.",
  "tika-vin13t2:97_0": "3. Cīvaraniddesavaṇṇanā",
  "tika-vin13t2:98_0": "30.",
  "tika-vin13t2:98_1": "‘‘Khomañca koseyyañcā’’tiādinā napuṁsakaviggahena dvande kate khoma…pe… bhaṅgāni.",
  "tika-vin13t2:98_2": "Tattha khomanti gacchajāti.",
  "tika-vin13t2:98_3": "Upacārato pana khomena khomasuttena vāyitanti taddhitena upacārena vā khomaṁ khomapaṭacīvaraṁ,",
  "tika-vin13t2:98_4": "tathā avasesāni.",
  "tika-vin13t2:98_5": "Sāṇaṁ sāṇavākasuttehi vāyitaṁ cīvaraṁ.",
  "tika-vin13t2:98_6": "Bhaṅgaṁ khomasuttādīni sabbāni ekaccāni vā vomissetvā vāyitacīvaraṁ.",
  "tika-vin13t2:98_7": "Vākamayameva vāti keci.",
  "tika-vin13t2:98_8": "Kambalanti manussalomaṁ vāḷalomañca ṭhapetvā sesalomehi vāyitaṁ.",
  "tika-vin13t2:98_9": "Etānīti khomādīni yathāvuttāni.",
  "tika-vin13t2:98_10": "Saha anulomehīti sānulomāni.",
  "tika-vin13t2:98_11": "Jātito kappiyāni cha cīvarāni bhavanti.",
  "tika-vin13t2:99_0": "31.",
  "tika-vin13t2:99_1": "Idāni ‘‘dukūla’’ntiādinā tesaṁ anulomāni dasseti.",
  "tika-vin13t2:99_2": "Tattha dukūlanti dukūlasaṅkhātena kenaci vākavisesena vāyitaṁ cīvaraṁ.",
  "tika-vin13t2:99_3": "Cevāti samuccaye,",
  "tika-vin13t2:99_4": "so upari ākaḍḍhitabbo.",
  "tika-vin13t2:99_5": "Paṭṭuṇṇanti paṭṭuṇṇesu jātaṁ paṭṭuṇṇaṁ.",
  "tika-vin13t2:99_6": "Desavācino bahuvacanantāti bahuvacanena viggaho.",
  "tika-vin13t2:99_7": "Tathā somārā ca cīnā ca,",
  "tika-vin13t2:99_8": "tesu jātaṁ somāracīnajaṁ.",
  "tika-vin13t2:99_9": "Imāni tīṇi pāṇakehi katasuttamayāni.",
  "tika-vin13t2:99_10": "Ehibhikkhūnaṁ puññiddhiyā jātaṁ iddhijaṁ,",
  "tika-vin13t2:99_11": "taṁ pana khomādīnaṁ aññataraṁ.",
  "tika-vin13t2:99_12": "Devadinnanti devehi dinnaṁ kapparukkhe nibbattaṁ cīvaraṁ.",
  "tika-vin13t2:99_13": "Tadetaṁ dukūlādi tassa tassa yathāvuttassa khomādino anulomikaṁ hoti.",
  "tika-vin13t2:99_14": "Tattha lomāni anugataṁ anulomaṁ,",
  "tika-vin13t2:99_15": "yathā sesalomāni anugataṁ lomaṁ tadanukūlattā ‘‘anuloma’’nti vuccati,",
  "tika-vin13t2:99_16": "tathā taṁjātiyakaṁ yesaṁ kesañci anukūlaṁ sabbampi ruḷhīvasena ‘‘anuloma’’nti vuccati.",
  "tika-vin13t2:99_17": "Tameva anulomikaṁ,",
  "tika-vin13t2:99_18": "anukūlanti attho. Kathaṁ?",
  "tika-vin13t2:99_19": "Dukūlaṁ sāṇassa anulomaṁ,",
  "tika-vin13t2:99_20": "paṭṭuṇṇādīni tīṇi koseyyassa anulomāni,",
  "tika-vin13t2:99_21": "iddhijaṁ devadinnañca khomādīnamanulomanti.",
  "tika-vin13t2:100_0": "32-3.",
  "tika-vin13t2:100_1": "Evaṁ sānulomāni cīvarāni dassetvā idāni adhiṭṭhānādikaṁ dassetuṁ ‘‘ticīvara’’ntiādimāha.",
  "tika-vin13t2:100_2": "Tattha avuttepi avassaṁ vattabbatāya sabbattha ca-saddo ajjhāharitabbo,",
  "tika-vin13t2:100_3": "ticīvarañca…pe…",
  "tika-vin13t2:100_4": "kaṇḍucchādiñca adhiṭṭheyya na vikappeyyāti sambandho.",
  "tika-vin13t2:100_5": "Tattha tiṇṇaṁ cīvarānaṁ samāhāro ticīvaraṁ.",
  "tika-vin13t2:100_6": "Parikkhārañca taṁ coḷañcāti parikkhāracoḷaṁ.",
  "tika-vin13t2:100_7": "Vassassa yoggā vassikā,",
  "tika-vin13t2:100_8": "sāva sāṭikā vassikasāṭikā.",
  "tika-vin13t2:100_9": "Puñchati anenāti puñchanaṁ,",
  "tika-vin13t2:100_10": "mukhassa puñchanaṁ mukhapuñchanaṁ.",
  "tika-vin13t2:100_11": "Nisīdanti etthāti nisīdanaṁ,",
  "tika-vin13t2:100_12": "mukhapuñchanañca nisīdanañca mukhapuñchananisīdanaṁ.",
  "tika-vin13t2:100_13": "Sayanasukhādiṁ paṭicca attharīyatīti paccattharaṇaṁ,",
  "tika-vin13t2:100_14": "tadeva paccattharaṇakaṁ.",
  "tika-vin13t2:100_15": "Kaṇḍuṁ chādetīti kaṇḍucchādi.",
  "tika-vin13t2:100_16": "Adhiṭṭhaheti ‘‘imaṁ saṅghāṭiṁ adhiṭṭhāmī’’tiādinā navannaṁ nāmaṁ gahetvā adhiṭṭheyya.",
  "tika-vin13t2:100_17": "Na vikappeyyāti tassa tassa nāmaṁ gahetvā na vikappeyya,",
  "tika-vin13t2:100_18": "tassa tassa pana nāmaṁ aggahetvā ‘‘imaṁ cīvaraṁ tuyhaṁ vikappemī’’ti vikappeyyāti adhippāyo.",
  "tika-vin13t2:100_19": "Etthāti imesu navasu cīvaresu.",
  "tika-vin13t2:100_20": "Ticīvaranti ticīvaranāmena adhiṭṭhitaṁ.",
  "tika-vin13t2:100_21": "Tathā hi adhiṭṭhānato pubbe visuṁ ticīvaraṁ nāma natthi saṅghāṭiādippahonakassa paccattharaṇādivasenāpi adhiṭṭhātuṁ anuññātattā.",
  "tika-vin13t2:100_22": "Taṁ vinā ekāhaṁ ekadivasampi.",
  "tika-vin13t2:100_23": "Na vaseyyāti aladdhasammutiko bhikkhu avippavāsasīmato aññattha vāsaṁ na kareyyāti attho.",
  "tika-vin13t2:100_24": "Evaṁ sati ticīvarañca nissajjitabbaṁ hoti,",
  "tika-vin13t2:100_25": "pācittiyañca āpattiṁ āpajjatīti dīpeti.",
  "tika-vin13t2:100_26": "Nisīdanaṁ vinā cātumāsaṁ na vaseyyāti sambandho.",
  "tika-vin13t2:100_27": "Catunnaṁ māsānaṁ samāhāro catumāsaṁ,",
  "tika-vin13t2:100_28": "tameva cātumāsaṁ.",
  "tika-vin13t2:100_29": "Taṁ accantasaṁyogavasena.",
  "tika-vin13t2:101_0": "34.",
  "tika-vin13t2:101_1": "Idāni ‘‘ima’’ntiādinā ‘‘adhiṭṭheyyā’’ti vuttamadhiṭṭhānaṁ dasseti.",
  "tika-vin13t2:101_2": "Saṅghāṭiṁ ‘‘imaṁ saṅghāṭiṁ adhiṭṭhāmī’’ti adhiṭṭhaheti sambandho.",
  "tika-vin13t2:101_3": "Tattha adhiṭṭhaheti hatthapāse ṭhitaṁ evaṁ adhiṭṭheyya.",
  "tika-vin13t2:101_4": "Ahatthapāsanti hatthassa pāso samīpo hatthapāso,",
  "tika-vin13t2:101_5": "aḍḍhateyyahatthabbhantaro.",
  "tika-vin13t2:101_6": "Dvādasahatthabbhantarotipi vadanti.",
  "tika-vin13t2:101_7": "Natthi hatthapāso etissāti ahatthapāsā,",
  "tika-vin13t2:101_8": "taṁ etanti adhiṭṭhaheti sambandho.",
  "tika-vin13t2:101_9": "Kiṁ vuttaṁ hoti?",
  "tika-vin13t2:101_10": "Antogabbhe vā uparipāsāde vā tadaheva gantvā nivattanayogge padese vā ṭhitaṁ cīvaraṁ sallakkhetvā ‘‘etaṁ",
  "tika-vin13t2:101_11": "saṅghāṭiṁ adhiṭṭhāmī’’ti adhiṭṭheyyāti vuttaṁ hoti.",
  "tika-vin13t2:101_12": "Tato dūre ṭhitampi adhiṭṭhātabbantipi vadanti.",
  "tika-vin13t2:101_13": "Sesesupīti uttarāsaṅgādikaṇḍuppaṭicchādipariyantesupi avasesacīvaresu.",
  "tika-vin13t2:101_14": "Ayaṁ nayoti ayameva nayo.",
  "tika-vin13t2:101_15": "Yathā saṅghāṭiyā,",
  "tika-vin13t2:101_16": "evaṁ ‘‘imaṁ uttarāsaṅgaṁ adhiṭṭhāmī’’tiādi vuttanayovāti vuttaṁ hoti.",
  "tika-vin13t2:101_17": "Adhiṭṭhahantena pana hatthena gahetvā kāyavikāraṁ karontena ‘‘imaṁ saṅghāṭiṁ adhiṭṭhāmī’’ti cittena ābhogaṁ katvā kāyena vā adhiṭṭhātabbaṁ,",
  "tika-vin13t2:101_18": "vacībhedamattaṁ katvā vācāya vā.",
  "tika-vin13t2:101_19": "Parikkhāracoḷaṁ nāma pāṭekkaṁ nidhānamukhanti ticīvaraṁ parikkhāracoḷampi adhiṭṭhātuṁ vaṭṭatīti.",
  "tika-vin13t2:102_0": "35.",
  "tika-vin13t2:102_1": "Idāni evaṁ adhiṭṭhahato aññaṁ laddhā adhiṭṭhātukāmena paccuddharitvā adhiṭṭhātabbanti dassetuṁ ‘‘adhiṭṭhahanto’’tiādimāha.",
  "tika-vin13t2:102_2": "Tattha saṅghāṭi pabhuti ādi yassa taṁ saṅghāṭippabhuti.",
  "tika-vin13t2:102_3": "Etaṁ ‘‘adhiṭṭhahanto’’ti etthāpi ‘‘adhiṭṭheyyā’’ti etthāpi kammapadaṁ,",
  "tika-vin13t2:102_4": "‘‘pubbacīvara’’nti ettha pana visesanaṁ hutvā tiṭṭhati.",
  "tika-vin13t2:102_5": "Paccuddharitvāti pariccajitvā.",
  "tika-vin13t2:102_6": "Parikkhāracoḷanāmena adhiṭṭhahitvā ṭhapitavatthehi saṅghāṭiādīni karoti,",
  "tika-vin13t2:102_7": "niṭṭhite rajane ca kappe ca imaṁ parikkhāracoḷaṁ paccuddharitvā puna adhiṭṭhātabbāni.",
  "tika-vin13t2:102_8": "Pattādhiṭṭhahaneti pattassa adhiṭṭhāne.",
  "tika-vin13t2:102_9": "Tathāti ca yathā cīvare,",
  "tika-vin13t2:102_10": "tathā pattepi adhiṭṭhānādikaṁ sabbanti attho.",
  "tika-vin13t2:102_11": "Ettha pana ‘‘imaṁ pattaṁ,",
  "tika-vin13t2:102_12": "etaṁ patta’’nti vā viseso.",
  "tika-vin13t2:103_0": "36.",
  "tika-vin13t2:103_1": "Idāni paccuddhāravidhiṁ dassetuṁ ‘‘eta’’ntiādimāha.",
  "tika-vin13t2:103_2": "Tattha imaṁ va iti vā-saddo rassaṁ katvā niddiṭṭho,",
  "tika-vin13t2:103_3": "so iti-saddato paraṁ yojetabbo,",
  "tika-vin13t2:103_4": "tasmā ‘‘etaṁ saṅghāṭiṁ paccuddharāmī’’ti vā ‘‘imaṁ saṅghāṭiṁ paccuddharāmī’’ti vā saṁseti sambandho veditabbo.",
  "tika-vin13t2:103_5": "Saṁseti vadeyya.",
  "tika-vin13t2:103_6": "Evanti yathā nāmena saṅghāṭi paccuddharitabbā,",
  "tika-vin13t2:103_7": "tathā uttarāsaṅgādīnīti attho.",
  "tika-vin13t2:103_8": "Vidūti paccuddharetimassa kattupadaṁ,",
  "tika-vin13t2:103_9": "paññavāti attho.",
  "tika-vin13t2:103_10": "Sabbatthāpi dūrāsannatādī vuttanayena veditabbā.",
  "tika-vin13t2:104_0": "37-8.",
  "tika-vin13t2:104_1": "Idāni saṅghāṭiādīnaṁ channaṁ pamāṇaparicchedaṁ dasseti ‘‘saṅghāṭī’’tiādinā.",
  "tika-vin13t2:104_2": "Pacchimo anto pacchimanto, tena,",
  "tika-vin13t2:104_3": "pacchimakoṭiyāti attho.",
  "tika-vin13t2:104_4": "Dīghasoti dīghato.",
  "tika-vin13t2:104_5": "Muṭṭhiyā sahitaṁ pañcakaṁ yassā sā muṭṭhipañcakā,",
  "tika-vin13t2:104_6": "liṅgavipallāsavasena pana muṭṭhipañcako.",
  "tika-vin13t2:104_7": "Muṭṭhi-saddenettha upacāravasena katamuṭṭhiko hatthova vutto.",
  "tika-vin13t2:104_8": "Sugatassa cīvarato ūnāti samāso.",
  "tika-vin13t2:104_9": "Apīti vuttasamuccaye,",
  "tika-vin13t2:104_10": "tena yathāvuttapacchimappamāṇā ca ayañca uttamappamāṇāti attho.",
  "tika-vin13t2:104_11": "‘‘Pacchimantenā’’ti idaṁ muṭṭhittikañca tiriyanti etthāpi anuvattetvā attho veditabbo.",
  "tika-vin13t2:104_12": "Ca-saddo ‘‘uttamantena sugatacīvarūnāpi vaṭṭatī’’ti idaṁ samuccinoti.",
  "tika-vin13t2:104_13": "Tattha idāni majjhimassa purisassa tisso vidatthiyo ekā sugatavidatthi,",
  "tika-vin13t2:104_14": "tāya vidatthiyā nava vidatthiyo dīghato sugatacīvarappamāṇaṁ,",
  "tika-vin13t2:104_15": "tiriyaṁ cha vidatthiyo,",
  "tika-vin13t2:104_16": "taṁ pana vaḍḍhakihatthena dīghato terasa hatthā ekā ca vidatthi,",
  "tika-vin13t2:104_17": "tiriyato nava hatthā honti.",
  "tika-vin13t2:104_18": "Taṁvasena ubhayattha ūnatā viññātabbā.",
  "tika-vin13t2:105_0": "Uttarāsaṅgopi tattakovāti dassetuṁ ‘‘tathā ekaṁsikassapī’’ti āha.",
  "tika-vin13t2:105_1": "Eko aṁso ekaṁso,",
  "tika-vin13t2:105_2": "tattha kātabbanti taddhite ekaṁsikaṁ.",
  "tika-vin13t2:105_3": "‘‘Antaravāsako’’ccādinā nivāsanaṁ dasseti.",
  "tika-vin13t2:105_4": "Tattha antaraṁ majjhapadeso,",
  "tika-vin13t2:105_5": "antare majjhe kaṭippadese vāso vatthaṁ antaravāso,",
  "tika-vin13t2:105_6": "soyeva antaravāsako.",
  "tika-vin13t2:105_7": "Cāpīti samudāyo,",
  "tika-vin13t2:105_8": "eko vā samuccayo.",
  "tika-vin13t2:105_9": "Aḍḍhena tatiyo bhāgo aḍḍhateyyo.",
  "tika-vin13t2:105_10": "Ettha dvinnaṁ hatthakoṭṭhāsānaṁ sampuṇṇānaṁ tatiyakoṭṭhāsasaṁsijjhane karaṇabhūtā aḍḍha-saddaniddiṭṭhā yā vidatthi ,",
  "tika-vin13t2:105_11": "sāva tatiyoti niddiṭṭhoti upaḍḍhahatthasaṅkhāto tatiyo bhāgo aḍḍhateyyo.",
  "tika-vin13t2:105_12": "So ca nānantarena dvihatthatatiyatā labbhatīti dve hatthā,",
  "tika-vin13t2:105_13": "ekā ca vidatthi aḍḍhateyyo.",
  "tika-vin13t2:105_14": "Taṁsanniyogena panettha antaravāsakova aḍḍhateyyoti veditabbo.",
  "tika-vin13t2:105_15": "Dve hatthā yassāti bāhiratthasamāso.",
  "tika-vin13t2:105_16": "Pārupanenāpi sakkā nābhiṁ paṭicchādetunti ‘‘dvihattho’’ti vuttaṁ.",
  "tika-vin13t2:105_17": "Vā-saddo aḍḍhateyyaṁ vikappeti.",
  "tika-vin13t2:105_18": "Tiriyassa antoti chaṭṭhītappuriso,",
  "tika-vin13t2:105_19": "tiriyameva antoti vā kammadhārayo ‘‘gāmanto’’tiādīsu viya.",
  "tika-vin13t2:106_0": "39.‘‘Nisīdanassā’’tiādinā nisīdanacīvaraṁ dasseti.",
  "tika-vin13t2:106_1": "Ettha nisīdanaṁ nāma same bhūmibhāge eḷakalomāni uparūpari santharitvā kañjikādīhi siñcitvā kato dvīsu",
  "tika-vin13t2:106_2": "ṭhānesu phālitattā tīhi dasāhi yutto parikkhāraviseso.",
  "tika-vin13t2:106_3": "Vidatthī dveti dve vidatthī.",
  "tika-vin13t2:106_4": "Visālato puthulato.",
  "tika-vin13t2:107_0": "40.‘‘Kaṇḍuppaṭicchādī’’tiādinā kaṇḍuppaṭicchādiṁ dasseti.",
  "tika-vin13t2:107_1": "Tattha kaṇḍūti hi na atthato nānaṁ,",
  "tika-vin13t2:107_2": "taggahaṇena panettha piḷakassāvathullakacchābādhaṁ gayhati.",
  "tika-vin13t2:107_3": "Kaṇḍuṁ yathāvuttaṁ piḷakādiṁ paṭicchādetīti kaṇḍuppaṭicchādi.",
  "tika-vin13t2:107_4": "Paṭicchadanaṁ vā paṭicchādo,",
  "tika-vin13t2:107_5": "yathāvuttakaṇḍuyā paṭicchādo kaṇḍuppaṭicchādo,",
  "tika-vin13t2:107_6": "so assa atthīti kaṇḍuppaṭicchādī, tassa.",
  "tika-vin13t2:107_7": "Tiriyanti tiriyato.",
  "tika-vin13t2:108_0": "41.‘‘Vassikā’’tiādinā vassikasāṭikaṁ dasseti, taṁ suviññeyyaṁ.",
  "tika-vin13t2:109_0": "42.",
  "tika-vin13t2:109_1": "Evaṁ pamāṇavantānaṁ pamāṇaṁ dassetvā vuttappamāṇātikkame dosaṁ,",
  "tika-vin13t2:109_2": "kesañci pamāṇābhāvagaṇanābhāvañca dassetuṁ ‘‘etthā’’tiādimāha.",
  "tika-vin13t2:109_3": "Tattha etthāti vuttappamāṇavantesu cīvaresu.",
  "tika-vin13t2:109_4": "Taduttari tato vuttappamāṇato uttari nipātena uttari-saddena tappuriso.",
  "tika-vin13t2:109_5": "Karontassa sampādentassa.",
  "tika-vin13t2:109_6": "Chedanapācittīti chedanena sahitā pācitti,",
  "tika-vin13t2:109_7": "atirekaṁ chinditvā pācittiyaṁ desetabbanti vuttaṁ hoti.",
  "tika-vin13t2:109_8": "Vuttappamāṇato pana atirekañca ūnakañca ‘‘parikkhāracoḷa’’nti adhiṭṭhātabbaṁ.",
  "tika-vin13t2:109_9": "Yena mukhaṁ puñchanti,",
  "tika-vin13t2:109_10": "taṁ mukhasambandhīti mukhassa coḷanti samāse dvando.",
  "tika-vin13t2:109_11": "Ākaṅkhitaṁ icchitaṁ pamāṇanti kammadhārayo.",
  "tika-vin13t2:109_12": "Tametesamatthīti ākaṅkhitappamāṇikā.",
  "tika-vin13t2:109_13": "Ettha ca ticīvarādīsu avuttepi gaṇanavibhāge paccattharaṇamukhapuñchanaparikkhāracoḷe ṭhapetvā ādito paṭṭhāya chakkamekekameva vaṭṭati.",
  "tika-vin13t2:109_14": "Mukhapuñchanacoḷāni paccattharaṇāni ca bahūnipīti viññātabbaṁ.",
  "tika-vin13t2:110_0": "43.Gaṇanāti ettha napuṁsakassa itthivacanena yogābhāvā ‘‘na dīpitā’’ti liṅgaṁ vipariṇāmetvā sambandhitabbaṁ,",
  "tika-vin13t2:110_1": "aṭṭhakathāyaṁ na pakāsitāti attho.",
  "tika-vin13t2:110_2": "Tiṇṇaṁ panetesaṁ ukkaṭṭhaparicchedavaseneva vuttaṁ,",
  "tika-vin13t2:110_3": "vikappanūpagapacchimena pacchimappamāṇaṁ atthiyeva.",
  "tika-vin13t2:110_4": "Idāni yasmā tattha taṁ sabbaṁ na dīpitaṁ,",
  "tika-vin13t2:110_5": "tasmā vikappanūpagathavikādi sabbaṁ ekaṁ ‘‘parikkhāracoḷa’’nti,",
  "tika-vin13t2:110_6": "bahūni ekato katvā ‘‘parikkhāracoḷānī’’tipi vatvā adhiṭṭhātabbanti dassento ‘‘tathā’’tiādimāha.",
  "tika-vin13t2:110_7": "Iminā parikkhāracoḷaṁ nāma pāṭekkaṁ nidhānamukhanti dasseti.",
  "tika-vin13t2:110_8": "Thavikādiṁ thavikā ādi yassa parissāvanādinoti samāso.",
  "tika-vin13t2:110_9": "Vikappassa upagaṁ vikappiyaṁ,",
  "tika-vin13t2:110_10": "tañca upari vakkhati.",
  "tika-vin13t2:111_0": "44.",
  "tika-vin13t2:111_1": "Idāni tiṇṇaṁ cīvarānaṁ paṭibhāgaṁ dassetuṁ ‘‘ahatā’’tiādi āraddhaṁ.",
  "tika-vin13t2:111_2": "Tattha ahatena navena adhotena kappaṁ sadisaṁ ahatakappaṁ,",
  "tika-vin13t2:111_3": "ekavāradhotaṁ.",
  "tika-vin13t2:111_4": "Ahatañca ahatakappañca ahatāhatakappāni, vatthāni, tesaṁ.",
  "tika-vin13t2:111_5": "Dve guṇā paṭalāni yassa sāti duguṇā.",
  "tika-vin13t2:111_6": "‘‘Guṇo paṭalarāsīsū’’ti hi abhidhānappadīpikā.",
  "tika-vin13t2:111_7": "Duguṇā dupaṭṭā,",
  "tika-vin13t2:111_8": "uttarasmiṁ dehabhāge āsañjīyatīti ukkarāsaṅgo.",
  "tika-vin13t2:111_9": "Ekaccaṁ ekapaṭṭaṁ assa atthīti ekaccī,",
  "tika-vin13t2:111_10": "ekapaṭṭoti attho.",
  "tika-vin13t2:111_11": "Nipāto vā ekaccīti.",
  "tika-vin13t2:111_12": "Tathāti samuccaye,",
  "tika-vin13t2:111_13": "antaravāsako cāti vuttaṁ hoti.",
  "tika-vin13t2:111_14": "Upamāyaṁ vā,",
  "tika-vin13t2:111_15": "yathā uttarāsaṅgo ekacciyo,",
  "tika-vin13t2:111_16": "evaṁ antaravāsakoti attho.",
  "tika-vin13t2:112_0": "45.",
  "tika-vin13t2:112_1": "‘‘Utū’’ti anekautu gahitāti ututo dīghakālato uddhaṭā utuddhaṭā,",
  "tika-vin13t2:112_2": "tesaṁ pilotikānanti attho.",
  "tika-vin13t2:112_3": "Sesāti uttarāsaṅgaantaravāsakā.",
  "tika-vin13t2:112_4": "Paṁsu viya kucchitaṁ ulati pavattatīti paṁsukūlaṁ,",
  "tika-vin13t2:112_5": "rathikāsusānasaṅkārakūṭādīnaṁ yattha katthaci ṭhitaṁ coḷakhaṇḍaṁ, tasmiṁ.",
  "tika-vin13t2:112_6": "Yā yā rucīti abyayībhāve yathāruci,",
  "tika-vin13t2:112_7": "yāvadatthaṁ satapaṭṭampi vaṭṭatīti adhippāyo.",
  "tika-vin13t2:113_0": "46.",
  "tika-vin13t2:113_1": "Idāni tīsu chinditvā kātuṁ appahontesu kātabbavidhiṁ dassetuṁ ‘‘tīsū’’tiādimāha.",
  "tika-vin13t2:113_2": "Tattha ticīvarasamudāyato ekadesabhūtānaṁ dvinnamekassa ca saṅkhāguṇena niddhāriyamānattā tīsūti niddhāraṇe bhummaṁ.",
  "tika-vin13t2:113_3": "Ekavacanassa bahvatthena yogābhāvato dvicīvarasaṅkhātabahvatthavasena vacanaṁ vipariṇāmetvā yāni pahonti,",
  "tika-vin13t2:113_4": "tāni dve vāpi chinditabbāni,",
  "tika-vin13t2:113_5": "yaṁ pahoti,",
  "tika-vin13t2:113_6": "taṁ ekaṁ vā chinditabbanti yojetabbaṁ.",
  "tika-vin13t2:113_7": "Pahontīti pacchimacīvarappamāṇachinnakāni pahonti.",
  "tika-vin13t2:113_8": "Apīti sambhāvane,",
  "tika-vin13t2:113_9": "tīsu kā kathāti attho.",
  "tika-vin13t2:113_10": "Anvādhinti āgantukapattaṁ.",
  "tika-vin13t2:113_11": "Anu pacchā ādhīyatīti anvādhi,",
  "tika-vin13t2:113_12": "yaṁ cīvarassopari saṅghāṭiākārena āropetabbaṁ.",
  "tika-vin13t2:113_13": "Anādiṇṇanti anāropitaṁ anvādhikaṁ.",
  "tika-vin13t2:113_14": "Na dhāreyyāti iminā yadi dhāreyya,",
  "tika-vin13t2:113_15": "dukkaṭanti dīpeti.",
  "tika-vin13t2:114_0": "47-8.",
  "tika-vin13t2:114_1": "Idāni ‘‘ticīvaraṁ na vaseyya vinekāha’’nti vuttānaṁ tiṇṇaṁ avippavāsalakkhaṇaṁ dassetuṁ ‘‘gāme’’tiādinā udositasikkhāpade (pārā.",
  "tika-vin13t2:114_2": "471 ādayo) vuttaparihāramāha.",
  "tika-vin13t2:114_3": "Tattha gāme vā…pe…",
  "tika-vin13t2:114_4": "vihāre vā ticīvaraṁ nikkhipitvāti sambandho.",
  "tika-vin13t2:114_5": "Tattha ‘‘paṭo daḍḍho’’tiādīsu viya avayavepi samudāyavohāravasena tīsu ekampi ‘‘ticīvara’’nti vuttaṁ.",
  "tika-vin13t2:114_6": "Bhikkhusammutiyaññatrāti saṅghena gilānassa bhikkhuno dīyamānaṁ cīvarena vippavāsasammutiṁ vinā.",
  "tika-vin13t2:114_7": "Vippavatthunti ekūpacāranānūpacāragāmādito bahi,",
  "tika-vin13t2:114_8": "atha vā nivesanādīnaṁ,",
  "tika-vin13t2:114_9": "tattha ca gabbhovarakānaṁ cīvarassa vā hatthapāsaṁ atikkamma cīvarena vippayutto hutvā vasituṁ.",
  "tika-vin13t2:114_10": "Ettha ca gāmādīnaṁ ekūpacāranānūpacāratā ekakulanānākulasantakassa gāmādino parikkhepassa,",
  "tika-vin13t2:114_11": "parikkhepokāsassa ca vasena satthaabbhokāsānaṁ sattabbhantaravasena ca veditabbā.",
  "tika-vin13t2:114_12": "Tattha eko abbhantaro aṭṭhavīsatihattho hoti.",
  "tika-vin13t2:114_13": "Ettha ca nivesanādīni gāmato bahi sanniviṭṭhānīti daṭṭhabbaṁ visuṁ gāmassa gahitattā,",
  "tika-vin13t2:114_14": "tathā udositādīhi aññaṁ nivesanaṁ.",
  "tika-vin13t2:115_0": "Tattha udosito nāma yānādīnaṁ bhaṇḍānaṁ sālā.",
  "tika-vin13t2:115_1": "Pāsādo dīghapāsādo.",
  "tika-vin13t2:115_2": "Hammiyaṁ muṇḍacchadanapāsādo.",
  "tika-vin13t2:115_3": "Nāvā ca aṭṭo ca māḷo ca ārāmo ca nāvā…pe… ārāmaṁ, tasmiṁ.",
  "tika-vin13t2:115_4": "Aṭṭo nāma paṭirājādīnaṁ paṭibāhanatthaṁ iṭṭhakāhi kato bahalabhittiko catupañcabhūmiko patissayaviseso.",
  "tika-vin13t2:115_5": "Māḷo ekakūṭasaṅgahito caturassapāsādo.",
  "tika-vin13t2:115_6": "Ārāmo pupphārāmo vā phalārāmo vā.",
  "tika-vin13t2:115_7": "Sattho ca khettañca khalañcāti dvando.",
  "tika-vin13t2:115_8": "Sattho nāma jaṅghasattho vā sakaṭasattho vā.",
  "tika-vin13t2:115_9": "Khalaṁ vuccati dhaññakaraṇaṁ.",
  "tika-vin13t2:115_10": "Dumo nāma dumamūlaṁ chāyāya phuṭṭhokāso upacāravasena.",
  "tika-vin13t2:115_11": "Abbhokāso pana agāmake araññeva adhippeto.",
  "tika-vin13t2:116_0": "49.",
  "tika-vin13t2:116_1": "Idāni ‘‘etaṁ…pe…",
  "tika-vin13t2:116_2": "saṅghāṭi’’ntiādinā navannameva paccuddhāro vutto,",
  "tika-vin13t2:116_3": "na pana tesaṁ kālaparicchedoti taṁ dassetuṁ ‘‘rogā’’tiādi āraddhaṁ.",
  "tika-vin13t2:116_4": "Tattha devadatto dattoti nāmekadesenāpi nāmavohārato vassikasāṭikāva ‘‘sāṭikā’’ti pakaraṇavasena gammamānatthattā vuttā.",
  "tika-vin13t2:116_5": "Kaṇḍuppaṭicchādikā ca rogavassānapariyantā.",
  "tika-vin13t2:116_6": "Rogā ca vassānā ca māsā rogavassānā,",
  "tika-vin13t2:116_7": "te tadatikkamena paccuddharitabbatāya pariyantā yāsanti viggaho.",
  "tika-vin13t2:117_0": "Kiṁ vuttaṁ hoti?",
  "tika-vin13t2:117_1": "Vassikasāṭikā vassānamāsātikkame kattikapuṇṇamāya eva paccuddharitabbā.",
  "tika-vin13t2:117_2": "Tathā kaṇḍuppaṭicchādikā ābādhesu vūpasantesūti vuttaṁ hoti.",
  "tika-vin13t2:117_3": "‘‘Paccuddharitvā vikappetabbā’’ti hi aṭṭhakathāyaṁ (pārā. aṭṭha.",
  "tika-vin13t2:117_4": "2.469) vuttaṁ.",
  "tika-vin13t2:117_5": "Ettha pana keci ācariyā ‘‘paccuddharitvāti vassikasāṭikabhāvato apanetvā’’ti vadiṁsu,",
  "tika-vin13t2:117_6": "taṁ na yujjati.",
  "tika-vin13t2:117_7": "Paccuddhāravinayakammavisayeyeva paccuddhāra-saddassa diṭṭhattā,",
  "tika-vin13t2:117_8": "‘‘cātumāsaṁ adhiṭṭhātuṁ tato paraṁ vikappetu’’nti (mahāva.",
  "tika-vin13t2:117_9": "358) pāḷivacanato ca.",
  "tika-vin13t2:117_10": "‘‘Cātumāsaṁ adhiṭṭhātu’’nti ca catunnaṁ māsānaṁ adhiṭṭhānena saha accantasaṁyogo dassitoti na tena adhiṭṭhānabhedo viññāyati.",
  "tika-vin13t2:117_11": "Teneva kurundaṭṭhakathāyampi ‘‘vassānaṁ cātumāsaṁ adhiṭṭhātuṁ,",
  "tika-vin13t2:117_12": "tato paraṁ vikappetu’’nti (mahāva.",
  "tika-vin13t2:117_13": "358) vacanato kattikapuṇṇamāya eva paccuddharitvā hemante vikappetabbāti vuttaṁ.",
  "tika-vin13t2:117_14": "Tasmā ‘‘vassikasāṭikā vassānamāsātikkamenāpi kaṇḍuppaṭicchādi ābādhavūpasamenāpi adhiṭṭhānaṁ vijahatī’’ti (kaṅkā. aṭṭha.",
  "tika-vin13t2:117_15": "kathinasikkhāpadavaṇṇanā) vuttaṁ.",
  "tika-vin13t2:117_16": "Mātikāṭṭhakathāyampi paccuddhāravasenāpi adhiṭṭhānaṁ vijahatīti evamattho gahetabbo.",
  "tika-vin13t2:117_17": "Evañhi sati sabbaṭṭhakathāyo samenti,",
  "tika-vin13t2:117_18": "yutti ca aviruddhā hontīti.",
  "tika-vin13t2:117_19": "Tato paranti paccuddhārato upari.",
  "tika-vin13t2:117_20": "Vikappeyyāti kaṇḍuppaṭicchādiṁ paccuddharitvā vikappeyya.",
  "tika-vin13t2:117_21": "Vassikasāṭikaṁ kattikapuṇṇamāyaṁ paccuddharitvā hemantassa paṭhamadivase vikappeyya,",
  "tika-vin13t2:117_22": "evaṁ asati dukkaṭanti adhippāyo.",
  "tika-vin13t2:117_23": "Sesāti apare satta cīvarāni sesā.",
  "tika-vin13t2:117_24": "Natthi pariyantaṁ vuttasadiso kālaparicchedo etesanti apariyantikā.",
  "tika-vin13t2:118_0": "50.",
  "tika-vin13t2:118_1": "Idāni paccattharaṇādikaṁ cīvaracatukkaṁ sadasādikaṁ vaṭṭati,",
  "tika-vin13t2:118_2": "nāparanti dassetuṁ ‘‘paccattharaṇā’’tiādimāha.",
  "tika-vin13t2:118_3": "Tattha parikkhāro ca mukhapuñchanañcāti dvando.",
  "tika-vin13t2:118_4": "Parikkhāramukhapuñchanameva coḷakanti kammadhārayo.",
  "tika-vin13t2:118_5": "Dvandasamāsante suyyamānattā pana coḷaka-saddo parikkhāra-saddato ca paraṁ daṭṭhabbo ‘‘parikkhāracoḷaka’’nti.",
  "tika-vin13t2:118_6": "Taṁ pana sāmaññajotanāya visesepi avaṭṭhānato ṭhapetvā pañca cīvarāni parikkhāracoḷanāmenādhiṭṭhitāni avasesaṁ daṭṭhabbaṁ.",
  "tika-vin13t2:118_7": "Paccattharaṇañca parikkhāramukhapuñchanacoḷakañca paccattharaṇa…pe…",
  "tika-vin13t2:118_8": "coḷakañca nisīdanañcāti etaṁ cīvaracatukkaṁ sadasampi arattampi anādiṇṇakappampi labbhanti sambandho.",
  "tika-vin13t2:118_9": "Sadasanti saha yāhi kāhici dasāhīti sadasaṁ.",
  "tika-vin13t2:118_10": "Sadasake labbhamāne adasampi labbhatevāti sadasampi adasampi pupphadasampīti ettha attho.",
  "tika-vin13t2:118_11": "Pi-saddo vuttāvuttasampiṇḍanattho.",
  "tika-vin13t2:118_12": "Arattanti nīlapītādirajanena arañjitampi.",
  "tika-vin13t2:118_13": "Pi-saddena rañjitanīlapītādikampi anādiṇṇakappampīti.",
  "tika-vin13t2:118_14": "Ādiṇṇo kappo yassa natthīti taṁ anādiṇṇakappampi.",
  "tika-vin13t2:118_15": "Pi-saddena ādiṇṇakappampi.",
  "tika-vin13t2:119_0": "Nanu ca ‘‘na bhikkhave sabbanīlakāni cīvarāni dhāretabbānī’’tiādinā (mahāva.",
  "tika-vin13t2:119_1": "372) sabbanīlakasabbapītakasabbalohitakacīvarāni sāmaññena paṭikkhittānīti kathamidaṁ cīvaracatukkaṁ sadasādikaṁ vaṭṭati,",
  "tika-vin13t2:119_2": "kathañca anādiṇṇakappampi vaṭṭatīti? Vuccate –",
  "tika-vin13t2:119_3": "‘‘tena kho pana samayena aññataro bhikkhu kusacīraṁ nivāsetvā’’tiādinā uppannavatthūsu (mahāva.",
  "tika-vin13t2:119_4": "371) ‘‘na bhikkhave kusacīraṁ…pe…",
  "tika-vin13t2:119_5": "titthiyaddhajo dhāretabbo.",
  "tika-vin13t2:119_6": "Yo dhāreyya,",
  "tika-vin13t2:119_7": "āpatti thullaccayassā’’tiādinā (mahāva.",
  "tika-vin13t2:119_8": "371) uppannavatthuvaseneva nivāsanapārupanasaṅkhātadhāraṇassa paṭikkhittattā ca tattheva aṭṭhakathāyañca (mahāva. aṭṭha.",
  "tika-vin13t2:119_9": "372) ‘‘sabbanīlakādīni rajanaṁ dhovitvā puna rajitvā dhāretabbāni,",
  "tika-vin13t2:119_10": "na sakkā ce honti dhovituṁ,",
  "tika-vin13t2:119_11": "paccattharaṇāni vā kātabbāni,",
  "tika-vin13t2:119_12": "dupaṭṭacīvarassa vā majjhe dātabbāni,",
  "tika-vin13t2:119_13": "acchinnadasadīghadasāni dasā chinditvā dhāretabbāni,",
  "tika-vin13t2:119_14": "kañcukaṁ labhitvā phāletvā rajitvā paribhuñjituṁ vaṭṭati,",
  "tika-vin13t2:119_15": "veṭhanepi eseva nayo’’ti nivāsanapārupanavaseneva dhāraṇaparibhogānaṁ vuttattā ca dubbaṇṇakaraṇasikkhāpade (pāci. aṭṭha.",
  "tika-vin13t2:119_16": "368) ‘‘yaṁ nivāsetuṁ vā pārupituṁ vā sakkā hoti,",
  "tika-vin13t2:119_17": "tadeva cīvaranti veditabba’’nti pañcannaṁyeva kappabinduno anuññātattā ca ticīvarakaṇḍuppaṭicchādivassikasāṭikasaṅkhātāni",
  "tika-vin13t2:119_18": "pañca cīvarāni kāyaparihāriyāneva adasāni asabbanīlakādīni kappiyarajanarajitāni ādiṇṇakappāniyeva honti,",
  "tika-vin13t2:119_19": "na niyamena nivattitāni parāni cattārīti cīvaracatukkameva sadasādikaṁ anādiṇṇakappampi vaṭṭatīti.",
  "tika-vin13t2:120_0": "51.",
  "tika-vin13t2:120_1": "Sesacīvarapañcakaṁ adasaṁyeva rajitaṁyeva ādiṇṇakappaṁva kappatīti yojanā.",
  "tika-vin13t2:120_2": "Rajitanti kappiyarajanena rajitaṁ.",
  "tika-vin13t2:120_3": "Nisīdanassa yathāvuttenatthena sabbattha adasatthaṁ nisedhetuṁ ‘‘sadasaṁva nisīdana’’nti vuttaṁ.",
  "tika-vin13t2:120_4": "Sati hi sambhave byabhicāre ca visesanaṁ sātthakaṁ hoti.",
  "tika-vin13t2:121_0": "52.",
  "tika-vin13t2:121_1": "Idāni anadhiṭṭhite anissaṭṭhe ca kā pavattīti taṁ dassetuṁ ‘‘anadhiṭṭhita’’ntiādimāha.",
  "tika-vin13t2:121_2": "Tattha anadhiṭṭhitanti ticīvarādivasena anadhiṭṭhitaṁ.",
  "tika-vin13t2:121_3": "Anissaṭṭhanti yassa kassaci dānalakkhaṇena adinnaṁ.",
  "tika-vin13t2:121_4": "Vikappetvā paribhuñjayeti vakkhamānanayena ekabahubhāvaṁ,",
  "tika-vin13t2:121_5": "sannihitāsannihitabhāvañca sallakkhetvā vikappetvā paccuddharitvā paribhuñjeyya.",
  "tika-vin13t2:121_6": "Vakkhamānanayena pana viññāyatīti ‘‘paccuddharitvā’’ti na vuttaṁ.",
  "tika-vin13t2:122_0": "Idāni ‘‘vikappetvā’’ti vuttaṁ kīdisaṁ taṁ heṭṭhimantena vikappiyanti āha ‘‘hatthā’’tiādi.",
  "tika-vin13t2:122_1": "Tattha hattho dīghena yassa taṁ hatthadīghaṁ.",
  "tika-vin13t2:122_2": "Tatoti tasmā hatthato.",
  "tika-vin13t2:122_3": "Upaḍḍho hatthassa dutiyo bhāgo vidatthisaṅkhāto vitthārena yassa taṁ upaḍḍhavitthāraṁ.",
  "tika-vin13t2:123_0": "53.",
  "tika-vin13t2:123_1": "Idāni yathāvuttavidhānaṁ tecīvarikasseva vasena,",
  "tika-vin13t2:123_2": "aparo pana aññathā paṭipajjatīti taṁ dassetuṁ ‘‘ticīvarassā’’tiādimāha .",
  "tika-vin13t2:123_3": "Tattha nāmenādhiṭṭhitāni tīṇi cīvarāni etassāti ticīvaro.",
  "tika-vin13t2:123_4": "Tassa vinayatecīvarikassāti attho,",
  "tika-vin13t2:123_5": "na parikkhāracoḷanāmena adhiṭṭhitacīvarassa.",
  "tika-vin13t2:123_6": "Vinayatecīvarikassa pana udositasikkhāpade vuttaparihāro natthi.",
  "tika-vin13t2:123_7": "Parikkhāracoḷiyoti parikkhāracoḷamassa atthīti ṇikena ya-kāro.",
  "tika-vin13t2:123_8": "Sabbanti sakalaṁ navavidhampi cīvaraṁ.",
  "tika-vin13t2:123_9": "Tathā vatvāti ekabahubhāvaṁ,",
  "tika-vin13t2:123_10": "sannihitāsannihitabhāvañca ñatvā ‘‘imaṁ parikkhāracoḷaṁ adhiṭṭhāmī’’tiādinā vatvā.",
  "tika-vin13t2:123_11": "Adhiṭṭhatīti adhiṭṭhāti.",
  "tika-vin13t2:124_0": "54.",
  "tika-vin13t2:124_1": "Adhiṭṭhitacīvaraṁ pana paribhuñjato kathaṁ adhiṭṭhānaṁ vijahatīti taṁ dassento ‘‘acchedā’’tiādimāha.",
  "tika-vin13t2:124_2": "Tattha acchedo ca vissajjanañca gāho ca vibbhamo cāti dvando.",
  "tika-vin13t2:124_3": "Acchedo nāma corādīhi acchinditvā gahaṇaṁ.",
  "tika-vin13t2:124_4": "Vissajjanaṁ paresaṁ dānaṁ.",
  "tika-vin13t2:124_5": "Gāho vissāsena gahaṇaṁ.",
  "tika-vin13t2:124_6": "Vibbhamo sikkhaṁ appaccakkhāya gihibhāvūpagamanaṁ.",
  "tika-vin13t2:124_7": "Tadāpi tassa aññassa dāne viya cīvarassa nirālayabhāvena pana pariccāgoti.",
  "tika-vin13t2:124_8": "Ṭīkāyaṁ pana bhādiso bhikkhuyevāti adhiṭṭhānaṁ na vijahatīti atthaṁ vikappetvā bhikkhuniyā gihibhāvūpagamanaṁ vuttaṁ,",
  "tika-vin13t2:124_9": "taṁ na gahetabbaṁ,",
  "tika-vin13t2:124_10": "kāraṇaṁ panettha amhākaṁ garūhiyeva sāratthadīpaniyaṁ (sārattha. ṭī.",
  "tika-vin13t2:124_11": "2.469) ‘‘bhikkhuniyā ‘hīnāyāvattanenā’ti visesetvā avuttattā bhikkhuniyā hi gihibhāvūpagamane adhiṭṭhānavijahanaṁ",
  "tika-vin13t2:124_12": "visuṁ vattabbaṁ natthi tassā vibbhamaneneva assamaṇībhāvato’’ti vuttaṁ.",
  "tika-vin13t2:124_13": "Nanu ca bhikkhuno appaccakkhātasikkhassa gihibhāvūpagamanena adhiṭṭhānavijahanena nirālayabhāvo kāraṇabhāvena vutto,",
  "tika-vin13t2:124_14": "evaṁ sati parivattaliṅgassa natthi nirālayabhāvoti kathamassa adhiṭṭhānaṁ vijahatīti?",
  "tika-vin13t2:124_15": "Saccametaṁ,",
  "tika-vin13t2:124_16": "tathāpi buddhamataññūhi aṭṭhakathācariyehi aṭṭhakathāyaṁ (pārā. aṭṭha.",
  "tika-vin13t2:124_17": "1.69) ‘‘yaṁ panassa bhikkhubhāve adhiṭṭhitaṁ ticīvarañca patto ca,",
  "tika-vin13t2:124_18": "taṁ adhiṭṭhānaṁ vijahati,",
  "tika-vin13t2:124_19": "puna adhiṭṭhātabba’’nti vuttattā natthettha dosoti.",
  "tika-vin13t2:125_0": "Māraṇaliṅgasikkhāti uttarapadalopena upacārena vā liṅgaparivattanaṁ sikkhāpaccakkhānañca ‘‘liṅgasikkhā’’ti ca vuttaṁ.",
  "tika-vin13t2:125_1": "Iti ete aṭṭha sabbesu navasu cīvaresu adhiṭṭhānassa viyogo vippavāso,",
  "tika-vin13t2:125_2": "tassa kāraṇā hontīti pāṭhaseso.",
  "tika-vin13t2:125_3": "Ticīvarassa pana na kevalaṁ imeyeva aṭṭha,",
  "tika-vin13t2:125_4": "vinividdhachiddañca adhiṭṭhānaviyogakāraṇanti liṅgavacanañca parivattetvā yojetabbaṁ.",
  "tika-vin13t2:125_5": "Tattha abbhantare ekassapi tantuno abhāvena vinividdhaṁ vinivijjhitvā gatachiddaṁkaniṭṭhaṅgulinakhapiṭṭhippamāṇaṁ vinividdhachiddaṁ.",
  "tika-vin13t2:125_6": "Tattha saṅghāṭiyā ca uttarāsaṅgassa ca dīghantato vidatthippamāṇassa,",
  "tika-vin13t2:125_7": "tiriyantato aṭṭhaṅgulappamāṇassa,",
  "tika-vin13t2:125_8": "antaravāsakassa pana dīghantato vidatthippamāṇasseva tiriyantato caturaṅgulappamāṇassa padesassa orato chiddaṁ adhiṭṭhānaṁ bhindati,",
  "tika-vin13t2:125_9": "sūcikammaṁ katvā puna adhiṭṭhātabbaṁ.",
  "tika-vin13t2:125_10": "Sūcikammaṁ karontena ca chinditvā dubbalaṭṭhānāpanayanena chiddaṁ adassetvā kātabbaṁ.",
  "tika-vin13t2:126_0": "55.",
  "tika-vin13t2:126_1": "Idāni akappiyāni dassetuṁ ‘‘kusā’’tiādi vuttaṁ.",
  "tika-vin13t2:126_2": "Tattha kusā ca vākā ca phalakāni ca,",
  "tika-vin13t2:126_3": "tesaṁ cīrāni kusa…pe… cīrāni.",
  "tika-vin13t2:126_4": "Tattha kusena ganthetvā kataṁ kusacīraṁ.",
  "tika-vin13t2:126_5": "Tathā vākena ganthetvā kataṁ vākacīraṁ,",
  "tika-vin13t2:126_6": "tāpasānaṁ vakkalaṁ.",
  "tika-vin13t2:126_7": "Phalakasaṇṭhānāni phalakāni sibbitvā kataṁ phalakacīraṁ.",
  "tika-vin13t2:126_8": "Kesavālajanti kesehi ca vālehi ca jātaṁ vāyitaṁ kambalanti sambandho.",
  "tika-vin13t2:126_9": "Ulūkapakkhājinakkhipeti ulūkānaṁ kosiyasakuṇānaṁ pakkhaṁ pakkhena kataṁ nivāsanañca ajinakkhipaṁ salomaṁ",
  "tika-vin13t2:126_10": "sakhuraṁ ajinamigānaṁ cammañca dhārayato thullaccayanti sambandho.",
  "tika-vin13t2:127_0": "56.Kadalerakakkadussesūti kadaliyo ca erako ca akko ca,",
  "tika-vin13t2:127_1": "tesaṁ dussāni vatthāni,",
  "tika-vin13t2:127_2": "tesu ceva makacivākehi kate potthake cāpi dukkaṭaṁ.",
  "tika-vin13t2:127_3": "Nimittatthe cetaṁ bhummaṁ.",
  "tika-vin13t2:127_4": "Kadalidussādisaddena taṁdhāraṇamadhippetaṁ,",
  "tika-vin13t2:127_5": "tasmā taṁdhāraṇanimittaṁ dukkaṭaṁ hotīti attho.",
  "tika-vin13t2:127_6": "Evaṁ sabbattha.",
  "tika-vin13t2:127_7": "‘‘Nīlako cā’’tiādinā dvando.",
  "tika-vin13t2:127_8": "Sabbā nīlaka…pe…",
  "tika-vin13t2:127_9": "kaṇhakāti kammadhārayo.",
  "tika-vin13t2:127_10": "Nīlādivaṇṇayogena vatthaṁ nīlādi.",
  "tika-vin13t2:127_11": "Nīlakaṁ umāpupphavaṇṇaṁ.",
  "tika-vin13t2:127_12": "Mañjeṭṭhaṁ mañjeṭṭhikavaṇṇaṁ.",
  "tika-vin13t2:127_13": "Pītaṁ kaṇikārapupphavaṇṇaṁ.",
  "tika-vin13t2:127_14": "Lohitaṁ jayasumanapupphavaṇṇaṁ.",
  "tika-vin13t2:127_15": "Kaṇhakaṁ addāriṭṭhakavaṇṇaṁ.",
  "tika-vin13t2:127_16": "Sabba-saddo panettha paccekaṁ yojetabbo.",
  "tika-vin13t2:128_0": "57.Mahā…pe…",
  "tika-vin13t2:128_1": "ratteti mahāraṅgo ca mahānāmaraṅgo ca,",
  "tika-vin13t2:128_2": "tehi ratte.",
  "tika-vin13t2:128_3": "Etthāpi puna suyyamānaṁ sabbasaddamanuvattiyaṁ,",
  "tika-vin13t2:128_4": "‘‘sabbamahāraṅgaratte’’tiādinā attho veditabbo.",
  "tika-vin13t2:128_5": "Iminā ca asabbanīlakādi kappiyarajanarajitaṁ paribhuñjantassa natthi dosoti dīpeti.",
  "tika-vin13t2:128_6": "Tattha mahāraṅgo satapadipiṭṭhivaṇṇo.",
  "tika-vin13t2:128_7": "Mahānāmaraṅgo sambhinnavaṇṇo,",
  "tika-vin13t2:128_8": "so pana paṇḍupalāsavaṇṇo hoti,",
  "tika-vin13t2:128_9": "padumavaṇṇotipi vadanti.",
  "tika-vin13t2:128_10": "Tirīṭaketi taṁ nāmaka rukkhatace.",
  "tika-vin13t2:128_11": "Acchinnadīghadasaketi sabbaso acchinnattā acchinnā ca majjhe chinnattā dīghā ca sā dasā ca vatthakoṭi yassāti aññapadatthasamāso.",
  "tika-vin13t2:128_12": "Phalapupphadaseti aññamaññaṁ saṁsibbitvā katā phalasadisā dasā ‘‘phalā’’ti vuccanti,",
  "tika-vin13t2:128_13": "ketakādi pupphasadisāni ‘‘pupphānī’’ti ca,",
  "tika-vin13t2:128_14": "phalā ca pupphā ca dasā yassa,",
  "tika-vin13t2:128_15": "phalasadise dase,",
  "tika-vin13t2:128_16": "pupphasadise dase cāti attho.",
  "tika-vin13t2:128_17": "Veṭhaneti sīsaveṭhane.",
  "tika-vin13t2:128_18": "Tathāti iminā sabbanīlakādīsu dukkaṭaṁ atidisati.",
  "tika-vin13t2:128_19": "Sabbanti kusacīrādikaṁ sakalaṁ.",
  "tika-vin13t2:128_20": "Acchinnaṁ cīvaraṁ yassa so labhatīti sambandho.",
  "tika-vin13t2:129_0": "Cīvaraniddesavaṇṇanā niṭṭhitā.",
  "tika-vin13t2:130_0": "4. Rajananiddesavaṇṇanā",
  "tika-vin13t2:131_0": "58.",
  "tika-vin13t2:131_1": "Mūlañca khandho ca taco ca pattañca phalañca pupphañca,",
  "tika-vin13t2:131_2": "tesaṁ pabhedoti chaṭṭhītappuriso.",
  "tika-vin13t2:131_3": "Atha vā pabheda-saddassa kammasādhanatte tāniyeva pabhedoti kammadhārayo, tato.",
  "tika-vin13t2:131_4": "Rajanti etehīti rajanāni, mūlādīni.",
  "tika-vin13t2:131_5": "‘‘Anujānāmi,",
  "tika-vin13t2:131_6": "bhikkhave,",
  "tika-vin13t2:131_7": "cha rajanāni mūlarajana’’ntiādinā (mahāva.",
  "tika-vin13t2:131_8": "344) bhagavatā anuññātattā vuttaṁ ‘‘rajanā chappakārāni,",
  "tika-vin13t2:131_9": "anuññātāni satthunā’’ti.",
  "tika-vin13t2:132_0": "59.Mūleti mūlarajane haliddiṁ vivajjiya sabbaṁ labbhanti sambandho.",
  "tika-vin13t2:132_1": "Evaṁ sabbattha.",
  "tika-vin13t2:132_2": "Mañjeṭṭhi ca tuṅgahārako cāti dvando.",
  "tika-vin13t2:132_3": "Alli-saddena nīli-saddena ca tesaṁ gacchajātīnaṁ pattāni gahitāni upacārena,",
  "tika-vin13t2:132_4": "tathā lodda-saddena kaṇḍula-saddena ca taco,",
  "tika-vin13t2:132_5": "kusumbha-saddena kiṁ suka-saddena ca pupphāni.",
  "tika-vin13t2:132_6": "Teneva ca tāni napuṁsakāni.",
  "tika-vin13t2:132_7": "Tuṅgahārako nāma eko kaṇṭakarukkho,",
  "tika-vin13t2:132_8": "tassa haritālavaṇṇaṁ khandharajanaṁ hoti.",
  "tika-vin13t2:132_9": "Allipattena ekavāraṁ gihiparibhuttaṁ rajituṁ vaṭṭati.",
  "tika-vin13t2:132_10": "Phalarajane sabbampi vaṭṭati.",
  "tika-vin13t2:133_0": "Rajananiddesavaṇṇanā niṭṭhitā.",
  "tika-vin13t2:134_0": "5. Pattaniddesavaṇṇanā",
  "tika-vin13t2:135_0": "60.Ayopatto nāma ayasā kāḷalohena nibbatto patto.",
  "tika-vin13t2:135_1": "Jātiyā ukkaṭṭhādīnaṁ sāmaññavasena.",
  "tika-vin13t2:135_2": "Pamāṇatoti paricchedato.",
  "tika-vin13t2:135_3": "Tayo pattāti pāṭhaseso.",
  "tika-vin13t2:136_0": "61.",
  "tika-vin13t2:136_1": "‘‘Magadhesū’’ti vattabbe magadheti vacanavipallāsena vā ‘‘paccāsā satī’’tiādīsu viya su-saddalopena vā vuttaṁ.",
  "tika-vin13t2:136_2": "Nāḷidvayataṇḍulasādhitanti ettha magadhāpekkhopi nāḷi-saddo dvaya-saddena samāso hoti gammakattāti nāḷiyā dvayaṁ nāḷidvayaṁ.",
  "tika-vin13t2:136_3": "Tattha magadhanāḷi nāma aḍḍhaterasapalā hoti.",
  "tika-vin13t2:136_4": "Ettha ca aḍḍhaterasapalāni māsānanti vadanti.",
  "tika-vin13t2:136_5": "Nāḷidvayena pamitā taṇḍulā sukoṭṭitaparisuddhā anupahatapurāṇasālitaṇḍulā nāḷidvayataṇḍulā,",
  "tika-vin13t2:136_6": "tehi sādhitaṁ pacitanti attho.",
  "tika-vin13t2:136_7": "Odananti sammā sampāditaṁ avassāvitodanaṁ.",
  "tika-vin13t2:136_8": "Sūpanti odanassa catutthabhāgappamāṇaṁ nātighanaṁ nātitanukaṁ hatthahāriyaṁ sabbasambhārasaṅkhataṁ muggasupaṁ.",
  "tika-vin13t2:136_9": "Byañjanañca tadūpiyanti tassa odanassa upiyaṁ anurūpaṁ yāva carimālopappahonakaṁ macchamaṁsādibyañjanañca ukkaṭṭho gaṇhātīti sambandho.",
  "tika-vin13t2:137_0": "62.Tassāti yathāvuttaodanādino.",
  "tika-vin13t2:137_1": "Upaḍḍhoti upaḍḍhaṁ nāḷikodanādi assa atthīti upaḍḍho.",
  "tika-vin13t2:137_2": "Eva-kārena atirekaṁ nivatteti.",
  "tika-vin13t2:137_3": "Tatoti yathāvuttanāḷikodanādito.",
  "tika-vin13t2:137_4": "Ukkaṭṭhato ukkaṭṭho ca omakomako ca apattoti yojanā.",
  "tika-vin13t2:137_5": "Omakato omako omakomako.",
  "tika-vin13t2:137_6": "Iminā puna pattadvayadassanena pamāṇato tayopi pattā vibhāgato nava hontīti dīpeti.",
  "tika-vin13t2:137_7": "Tattha yasmiṁ magadhanāḷidvayataṇḍulodanādikaṁ sabbampi vaḍḍhanapakkhe ṭhitaṁ pakkhittaṁ sace pattassa mukhavaṭṭiyā heṭṭhimarājisamaṁ tiṭṭhati,",
  "tika-vin13t2:137_8": "suttena vā hīrena vā chindantassa suttassa vā hīrassa vā heṭṭhimantaṁ phusati,",
  "tika-vin13t2:137_9": "ayaṁ ukkaṭṭho nāma patto.",
  "tika-vin13t2:137_10": "Sace taṁ rājiṁ atikkamma thūpīkataṁ tiṭṭhati,",
  "tika-vin13t2:137_11": "ayaṁ ukkaṭṭhomako nāma patto.",
  "tika-vin13t2:137_12": "Sace taṁ rājiṁ na sampāpuṇāti antogatameva,",
  "tika-vin13t2:137_13": "ayaṁ ukkaṭṭhukkaṭṭho nāma patto.",
  "tika-vin13t2:137_14": "‘‘Ekaṁ nāḷikodanādi sabbampi pakkhittaṁ vuttanayeneva heṭṭhimarājisamaṁ tiṭṭhati,",
  "tika-vin13t2:137_15": "ayaṁ majjhimo nāma patto’’tiādinā majjhimamajjhimomakamajjhimukkaṭṭhā ca ‘‘yattha upaḍḍhanāḷikodanādi",
  "tika-vin13t2:137_16": "sabbampi pakkhittaṁ heṭṭhimarājisamaṁ tiṭṭhati ,",
  "tika-vin13t2:137_17": "ayaṁ omako nāma patto’’tiādinā omakaomakomakaomakukkaṭṭhā ca pattā ukkaṭṭhe vuttanayeneva veditabbā.",
  "tika-vin13t2:137_18": "Tesu dve apattā bhājanaparibhogena paribhuñjitabbā,",
  "tika-vin13t2:137_19": "nādhiṭṭhānūpagā,",
  "tika-vin13t2:137_20": "na vikappanūpagā.",
  "tika-vin13t2:138_0": "63.",
  "tika-vin13t2:138_1": "Kappo sako atirekapatto dasāhaparamaṁ dhāreyyāti yojanā.",
  "tika-vin13t2:138_2": "Tattha kappoti kappiyo.",
  "tika-vin13t2:138_3": "Sakoti attano santako.",
  "tika-vin13t2:138_4": "Kappiyattā pana attasantakattā ca sattannampi adhiṭṭhānavikappanūpagatā veditabbā.",
  "tika-vin13t2:138_5": "Tattha ayopatto pañcahi pākehi,",
  "tika-vin13t2:138_6": "mattikāpatto dvīhi pākehi pakko adhiṭṭhānūpago ca vikappanūpago ca,",
  "tika-vin13t2:138_7": "tathā ubhopi kākaṇikamattassāpi mūlassa anavasesetvā dinne,",
  "tika-vin13t2:138_8": "sabbaso attasantakatte viññāte ca adhiṭṭhānavikappanūpagāti daṭṭhabbaṁ.",
  "tika-vin13t2:138_9": "Atirekapattoti anadhiṭṭhitāvikappitatāya atirekapatto.",
  "tika-vin13t2:138_10": "Adhiṭṭhānapaccuddhārā panettha cīvare vuttāva.",
  "tika-vin13t2:138_11": "Vikappentena pana pattānaṁ ekabahubhāvaṁ,",
  "tika-vin13t2:138_12": "sannihitāsannihitabhāvañca ñatvā ‘‘imaṁ patta’’nti vā ‘‘ime patte’’ti vā ‘‘etaṁ patta’’nti vā ‘‘ete patte’’ti",
  "tika-vin13t2:138_13": "vā vatvā ‘‘tuyhaṁ vikappemī’’ti vattabbaṁ.",
  "tika-vin13t2:138_14": "Sammukhādibhedo panettha cīvare vakkhamānanayena veditabbo.",
  "tika-vin13t2:138_15": "Dasāhaparamanti dasa ahāni paramo paricchedo assāti dahāhaparamo, kālo, taṁ.",
  "tika-vin13t2:138_16": "Accantasaṁyoge upayogavacanaṁ.",
  "tika-vin13t2:138_17": "Dhāreyyoti paribhogavasena dhāretabbo.",
  "tika-vin13t2:138_18": "Tasmiṁkāle atināmite patto nissaggiyo hotīti yojanā.",
  "tika-vin13t2:138_19": "Atināmiteti atikkāmite nissaggiyo hoti,",
  "tika-vin13t2:138_20": "ekādase aruṇuggamane saṅghassa vā gaṇassa vā puggalassa vā padabhājanīye (pārā.",
  "tika-vin13t2:138_21": "602) vuttanayena patto nissajjitabbo hoti,",
  "tika-vin13t2:138_22": "tathā sati pācittiyāpatti cassa hotīti adhippāyo.",
  "tika-vin13t2:139_0": "64.‘‘Acchedā’’tiādi cīvare vuttanayattā uttānameva.",
  "tika-vin13t2:139_1": "Ayaṁ pana viseso –",
  "tika-vin13t2:139_2": "maraṇuddhaṭāti uddharaṇaṁ uddhaḷaṁ,",
  "tika-vin13t2:139_3": "paccuddhāro.",
  "tika-vin13t2:139_4": "Maraṇañca uddhaṭañca maraṇuddhaṭā, tasmā.",
  "tika-vin13t2:139_5": "Chiddenāti yena kaṅgusitthaṁ nikkhamati ceva pavisati ca,",
  "tika-vin13t2:139_6": "tena mukhavaṭṭito heṭṭhā dvaṅgulachiddena.",
  "tika-vin13t2:139_7": "Pattādhiṭṭhānamujjhatīti patto adhiṭṭhānaṁ ujjhati vissajjati.",
  "tika-vin13t2:140_0": "65.",
  "tika-vin13t2:140_1": "Idāni ‘‘patta’’ntiādinā aññathā pariharaṇe dukkaṭaṁ dasseti.",
  "tika-vin13t2:140_2": "Tattha sodakaṁ pattaṁ na paṭisāmeyyāti yojanā.",
  "tika-vin13t2:140_3": "Na paṭisāmeyyāti guttaṭṭhāne na nikkhipeyya,",
  "tika-vin13t2:140_4": "‘‘sodakaṁ pattaṁ uṇhe na ca otape’’tiādinā ca yojanīyaṁ.",
  "tika-vin13t2:140_5": "Na ca otapeti neva īsakaṁ tāpeyya.",
  "tika-vin13t2:140_6": "Na nidaheti nirudakaṁ katvāpi bhusaṁ na nidaheyya,",
  "tika-vin13t2:140_7": "vodakaṁ katvā īsakaṁ tāpeyyātipi byatirekattho.",
  "tika-vin13t2:140_8": "Bhūmyā na ṭhapeti kharāya bhūmiyā na ṭhapeyya.",
  "tika-vin13t2:140_9": "Yattha pana vaṇṇo na dussati,",
  "tika-vin13t2:140_10": "evarūpāya mattikāya paribhaṇḍakatāya bhūmiyā vā tathārūpāya eva vālikāya vā nikkujjitvā ukkujjitvā ṭhapetuṁ vaṭṭati.",
  "tika-vin13t2:140_11": "No ca laggayeti bhittikhilādīsu na olambeyya.",
  "tika-vin13t2:141_0": "66.",
  "tika-vin13t2:141_1": "‘‘Miḍḍhante vā’’tiādinā vatvā pattaṁ ṭhapetuṁ na ca kappatīti yojetabbaṁ.",
  "tika-vin13t2:141_2": "Miḍḍhanteti āḷindakamiḍḍhikādīnaṁ miḍḍhīnaṁ ante.",
  "tika-vin13t2:141_3": "Sace pana parivattetvā tattheva patiṭṭhāti,",
  "tika-vin13t2:141_4": "evarūpāya vitthiṇṇāya miḍḍhiyā ṭhapetuṁ vaṭṭati.",
  "tika-vin13t2:141_5": "Paribhaṇḍante vāti bāhirapasse katāya tanukāya miḍḍhikāya ante vā.",
  "tika-vin13t2:141_6": "Ettha vā-saddo samuccaye,",
  "tika-vin13t2:141_7": "so ca paccekaṁ yojetabbo.",
  "tika-vin13t2:141_8": "Aṅke pana aṁsabaddhakena aṁsakūṭe laggetvā ṭhapetuñca vaṭṭati.",
  "tika-vin13t2:141_9": "Chattepi bhaṇḍakena saddhiṁ bandhitvā vā aṭṭaṁ katvā vā ṭhapetuṁ vaṭṭati.",
  "tika-vin13t2:141_10": "Mañcepi aññena saddhiṁ bandhitvā ṭhapetuṁ,",
  "tika-vin13t2:141_11": "aṭaniyaṁ bandhitvā olambetuṁ vaṭṭati.",
  "tika-vin13t2:142_0": "67.",
  "tika-vin13t2:142_1": "Pattena ucchiṭṭhodakañca calakaṭṭhikañca na nīhareyyāti sambandho.",
  "tika-vin13t2:142_2": "Ucchiṭṭhodakanti mukhavikkhālanodakaṁ.",
  "tika-vin13t2:142_3": "Calakāni ca cabbetvā apaviddhāmisāni aṭṭhikāni macchamaṁsaaṭṭhikāni ca calakaṭṭhikaṁ.",
  "tika-vin13t2:142_4": "Pattaṁ paṭiggahaṁ katvā hatthaṁ dhovitumpi hatthadhotādi udakampi patte ākiritvā nīharitumpi anucchiṭṭhaṁ",
  "tika-vin13t2:142_5": "suddhapattaṁ ucchiṭṭhahatthena gaṇhitumpi na vaṭṭati.",
  "tika-vin13t2:142_6": "Macchamaṁsaphalāphalādīni khādanto yaṁ tattha aṭṭhiṁ vā calakaṁ vā chaḍḍetukāmo hoti,",
  "tika-vin13t2:142_7": "taṁ patte ṭhapetuṁ na labhati.",
  "tika-vin13t2:142_8": "Mukhato nīhaṭaṁ pana yaṁ kiñci puna akhāditukāmo patte ṭhapetuṁ na labhati.",
  "tika-vin13t2:142_9": "Siṅgiverādīni ḍaṁsitvā puna ṭhapetuṁ labhati.",
  "tika-vin13t2:142_10": "Pattahatthoti patto hatthe yassāti viggaho.",
  "tika-vin13t2:142_11": "‘‘Pattahattho,",
  "tika-vin13t2:142_12": "kavāṭa’’nti ca upalakkhaṇametaṁ.",
  "tika-vin13t2:142_13": "Yattha katthaci sarīrāvayave pana pattasmiṁ sati yena kenaci sarīrāvayavena kavāṭaṁ paṇāmetuṁ,",
  "tika-vin13t2:142_14": "ghaṭikaṁ vā ukkhipituṁ,",
  "tika-vin13t2:142_15": "sūciṁ vā kuñcikāya avāpurituṁ na labhati.",
  "tika-vin13t2:142_16": "Aṁsakūṭe pana pattaṁ laggetvā yathāsukhaṁ avāpurituṁ labhati.",
  "tika-vin13t2:143_0": "68.",
  "tika-vin13t2:143_1": "Bhūmiyā bhūmisambandhī ādhārako,",
  "tika-vin13t2:143_2": "tasmiṁ dantavallivettādīhi kate valayādhārake ca ekadārunā kate dāruādhārake ca bahūhi daṇḍehi kate daṇḍādhārake",
  "tika-vin13t2:143_3": "ca yattha ṭhapito patto yathā parivattitvā na paripatati,",
  "tika-vin13t2:143_4": "tathā suṭṭhu sajjite tasmiṁ pattassupari pattoti evarūpe duve patte ṭhapeyyāti padatthayojanā.",
  "tika-vin13t2:143_5": "Bhamakoṭisadiso pana dāruādhārako tīhi daṇḍakehi baddho daṇḍādhārako ca ekassapi pattassa anokāso,",
  "tika-vin13t2:143_6": "tattha ṭhapetvāpi hatthena gahetvā nisīditabbaṁ.",
  "tika-vin13t2:143_7": "Bhūmiyanti kaṭasārakādinā atthatāya bhūmiyā pana nikkujjitvā vā paṭikujjitvā vā ekaṁ pattaṁ ṭhapeyyāti yojanā.",
  "tika-vin13t2:144_0": "69.",
  "tika-vin13t2:144_1": "Idāni akappiyapatte dasseti ‘‘dārū’’tiādinā.",
  "tika-vin13t2:144_2": "Tattha suvaṇṇameva sovaṇṇaṁ.",
  "tika-vin13t2:144_3": "Dāru ca rūpiyañca sovaṇṇañca maṇi ca veḷuriyañca dāru…pe…",
  "tika-vin13t2:144_4": "veḷuriyāni,",
  "tika-vin13t2:144_5": "tehi nibbattā dāru…pe… mayā.",
  "tika-vin13t2:144_6": "Dīgho pana ‘‘veḷuriyāmayā’’ti gāthābandhasukhatthaṁ kato.",
  "tika-vin13t2:144_7": "Evamuparipi tādisaṁ viññeyyaṁ.",
  "tika-vin13t2:144_8": "Tattha indanīlādi maṇi nāma.",
  "tika-vin13t2:144_9": "Kaṁso ca kāco ca tipu ca sīsañca phalikā ca tambaloho cāti dvando,",
  "tika-vin13t2:144_10": "tehi jātā kaṁsa…pe… jā.",
  "tika-vin13t2:144_11": "Tattha kaṁsa-saddena vaṭṭalohopi saṅgahito.",
  "tika-vin13t2:144_12": "Setaṁ tipu,",
  "tika-vin13t2:144_13": "kaṇhaṁ sīsaṁ.",
  "tika-vin13t2:145_0": "70.Chavasīsamayoti chavassa matamanussassa sīsaṁ sīsakapālaṁ,",
  "tika-vin13t2:145_1": "tena nibbatto chavasīsamayo.",
  "tika-vin13t2:145_2": "Ghaṭi ca tumbañca,",
  "tika-vin13t2:145_3": "tesaṁ kaṭāho,",
  "tika-vin13t2:145_4": "tehi jātāti ghaṭitumbakaṭāhajā.",
  "tika-vin13t2:145_5": "Tattha ghaṭīti ghaṭoyeva.",
  "tika-vin13t2:145_6": "Tumbaṁ alābu.",
  "tika-vin13t2:145_7": "Iti ime sabbe pattā akappiyā vuttā,",
  "tika-vin13t2:145_8": "dukkaṭavatthukā ca vuttāti yojanā.",
  "tika-vin13t2:145_9": "Tattha rūpiyādīsu catūsu sace gihī bhattaggesu suvaṇṇataṭṭakādīsu byañjanaṁ katvā upanāmenti,",
  "tika-vin13t2:145_10": "āmasituṁ na vaṭṭati.",
  "tika-vin13t2:145_11": "Kaṁsakācaphalikajāni pana taṭṭakādīni bhājanāni puggalikaparibhogeneva na vaṭṭanti,",
  "tika-vin13t2:145_12": "saṅghikaparibhogena vā gihivikaṭāni vā vaṭṭanti.",
  "tika-vin13t2:145_13": "Ghaṭitumbakaṭāhajā pana labhitvā pariharituṁ na vaṭṭanti,",
  "tika-vin13t2:145_14": "tāvakālikaṁ paribhuñjituṁ vaṭṭanti.",
  "tika-vin13t2:146_0": "Pattaniddesavaṇṇanā niṭṭhitā.",
  "tika-vin13t2:147_0": "6. Thālakaniddesavaṇṇanā",
  "tika-vin13t2:148_0": "71-2. Dāru …pe…",
  "tika-vin13t2:148_1": "veḷuriyāmayā akappiyā,",
  "tika-vin13t2:148_2": "phalikākācakaṁsajā thālakā gihisantakā saṅghikā ca kappiyā,",
  "tika-vin13t2:148_3": "tumbaghaṭijā tāvakālikā kappiyāti sambandho.",
  "tika-vin13t2:148_4": "Kappanti parikappanti avirodhibhāvenevāti kappā,",
  "tika-vin13t2:148_5": "tathā kappiyā.",
  "tika-vin13t2:148_6": "Na kappā akappā.",
  "tika-vin13t2:148_7": "Saṅghassa ime saṅghikā.",
  "tika-vin13t2:148_8": "Tāva-saddo avadhimhi.",
  "tika-vin13t2:148_9": "Tāva bhojanāvadhibhūto kālo etāsanti tāvakālikā,",
  "tika-vin13t2:148_10": "bhuñjitvā chaḍḍetabbā,",
  "tika-vin13t2:148_11": "na pariharitabbāti adhippāyo.",
  "tika-vin13t2:149_0": "Thālakaniddesavaṇṇanā niṭṭhitā.",
  "tika-vin13t2:150_0": "7. Pavāraṇāniddesavaṇṇanā",
  "tika-vin13t2:151_0": "73.",
  "tika-vin13t2:151_1": "Yena iriyāpathena upalakkhito pañcannaṁ bhojanānaṁ yaṁ kiñci bhojanaṁ bhuñjamāno ayaṁ bhikkhu kappiyānaṁ",
  "tika-vin13t2:151_2": "pañcannaṁ bhojanānaṁ hatthapāsopanītānaṁ pavārito,",
  "tika-vin13t2:151_3": "tato iriyāpathato aññena iriyāpathena anatirittakaṁ yāvakālikaṁ bhuñjeyya ce,",
  "tika-vin13t2:151_4": "imassa pācitti hotīti padatthayojanā.",
  "tika-vin13t2:151_5": "Bhuñjanatthāya paṭiggahaṇe pana dukkaṭaṁ.",
  "tika-vin13t2:151_6": "Tattha iriyāya kāyikakiriyāya patho pavattanūpāyo iriyāpatho,",
  "tika-vin13t2:151_7": "ṭhānagamananisajjanasayanāni.",
  "tika-vin13t2:151_8": "Pavāreti paṭikkhipatīti pavārito,",
  "tika-vin13t2:151_9": "atha vā pavāraṇaṁ paṭikkhipanaṁ pavāritaṁ,",
  "tika-vin13t2:151_10": "tamassa atthīti pavārito,",
  "tika-vin13t2:151_11": "katappavāraṇo katappaṭikkhepoti attho,",
  "tika-vin13t2:151_12": "atha vā parivesakena vārīyatīti pavārito paṭikkhepito.",
  "tika-vin13t2:151_13": "Anatirittakanti yaṁ pavāretvā āsanā vuṭṭhahantassa ‘‘alametaṁ sabba’’nti evaṁ atirittakaraṇādīhi sattahi vinayakammākārehi kappiyaṁ kataṁ,",
  "tika-vin13t2:151_14": "tañca ‘‘ajja vā yadā vā icchati,",
  "tika-vin13t2:151_15": "tadā khādissatī’’ti āhaṭaṁ,",
  "tika-vin13t2:151_16": "gilānātirittañca atirittaṁ adhikanti vuccati,",
  "tika-vin13t2:151_17": "tato aññaṁ anatirittakaṁ anadhikanti attho.",
  "tika-vin13t2:151_18": "Kusalaṁ cittaṁ pātetīti pācitti,",
  "tika-vin13t2:151_19": "tasmā itthiyaṁ timhi ta-kārassa ca-kāre,",
  "tika-vin13t2:151_20": "dvitte ca pācitti.",
  "tika-vin13t2:151_21": "Yāmakālikaṁ sattāhakālikaṁ yāvajīvikaṁ āhāratthāya paṭiggaṇhato āpatti dukkaṭassa,",
  "tika-vin13t2:151_22": "ajjhohāre ajjhohāre āpatti dukkaṭassa.",
  "tika-vin13t2:152_0": "74.",
  "tika-vin13t2:152_1": "Idāni yāya pavāritā,",
  "tika-vin13t2:152_2": "sā pañcaṅgasampannāyeva pavāraṇā nāma hotīti dassetuṁ ‘‘asana’’ntiādimāha.",
  "tika-vin13t2:152_3": "Tattha asananti bhuñjamānassa bhuñjanaṁ.",
  "tika-vin13t2:152_4": "Iminā yaṁ vippakataṁ bhojanaṁ,",
  "tika-vin13t2:152_5": "taṁ dasseti.",
  "tika-vin13t2:152_6": "Bhojanañcevāti pavāraṇappahonakaṁ bhojanañceva hotīti.",
  "tika-vin13t2:152_7": "Abhihāroti dāyakassa kāyena pavāraṇappahonakassa abhiharaṇaṁ,",
  "tika-vin13t2:152_8": "na vācāya.",
  "tika-vin13t2:152_9": "Samīpatāti aḍḍhateyyahatthappamāṇasaṅkhātā samīpatā ca.",
  "tika-vin13t2:152_10": "Ettha pana sace bhikkhu nisinno hoti,",
  "tika-vin13t2:152_11": "āsanassa pacchimantato paṭṭhāya,",
  "tika-vin13t2:152_12": "sace ṭhito,",
  "tika-vin13t2:152_13": "paṇhiantato paṭṭhāya,",
  "tika-vin13t2:152_14": "sace nipanno,",
  "tika-vin13t2:152_15": "yena passena nipanno,",
  "tika-vin13t2:152_16": "tassa pārimantato paṭṭhāya dāyakassa ṭhitassa vā nisinnassa vā nipannassa vā ṭhapetvā pasāritahatthaṁ yaṁ āsannataraṁ aṅgaṁ,",
  "tika-vin13t2:152_17": "tassa orimantena paricchinditvā aḍḍhateyyahatthapāso veditabbo.",
  "tika-vin13t2:152_18": "Kāyavācāpaṭikkhepoti tassa abhihaṭabhojanassa aṅgulicalanādikāyavikārena vā ‘‘ala’’ntiādinā vacīvikārena vā paṭikkhipanaṁ.",
  "tika-vin13t2:152_19": "Iti imehi pañcahaṅgehi pavāraṇā pakārayuttavāraṇā pañcaaṅgāti sambandho.",
  "tika-vin13t2:152_20": "Pañca aṅgāni yassā sā pañcaaṅgā.",
  "tika-vin13t2:153_0": "75.",
  "tika-vin13t2:153_1": "Idāni etesu odanādipañcavidhaṁ bhojanaṁ dassetvā tāni ca puna vibhajitvā dassetuṁ ‘‘odano’’tiādi āraddhaṁ.",
  "tika-vin13t2:153_2": "Tattha sālīti rattasāliādikā sabbāpi sālijāti.",
  "tika-vin13t2:153_3": "Vīhīti sabbāpi vīhināmikā vīhijāti.",
  "tika-vin13t2:153_4": "Kaṅgūti setarattakāḷabhedā sabbāpi kaṅgujāti.",
  "tika-vin13t2:153_5": "Kudrūso nāma kāḷakodravo.",
  "tika-vin13t2:153_6": "Varako nāma setavaṇṇo kodravo.",
  "tika-vin13t2:153_7": "Yavagodhumesu pana bhedo natthi.",
  "tika-vin13t2:153_8": "Evaṁ yathāvuttānaṁ sānulomānaṁ sattannaṁ dhaññānaṁ bhojjayāgu cāti sambandho.",
  "tika-vin13t2:153_9": "Bhojjayāgu cāti uṇhaṁ vā sītalaṁ vā bhuñjantānaṁ bhojanakāle gahitaṭṭhāne odhi paññāyati,",
  "tika-vin13t2:153_10": "sā bhojjayāgu.",
  "tika-vin13t2:153_11": "Ca-saddena odano cāti sambandho ,",
  "tika-vin13t2:153_12": "odano nāmāti attho.",
  "tika-vin13t2:153_13": "Sace pana bhatte udakakañjikakhīrādīni ākiritvā ‘‘yāguṁ gaṇhathā’’ti denti,",
  "tika-vin13t2:153_14": "kiñcāpi tanukā hoti,",
  "tika-vin13t2:153_15": "pavāraṇaṁ janeti.",
  "tika-vin13t2:153_16": "Sace pana udakādīsu pakkhipitvā pacitvā denti,",
  "tika-vin13t2:153_17": "yāgusaṅgahameva gacchati.",
  "tika-vin13t2:153_18": "Sace pana tanukāyapi yāguyā sāsapamattampi macchamaṁsakhaṇḍaṁ vā nhāru vā pakkhittaṁ hoti,",
  "tika-vin13t2:153_19": "pavāraṇaṁ janeti.",
  "tika-vin13t2:154_0": "76.",
  "tika-vin13t2:154_1": "Sāmākāditiṇaṁ kudrūsake saṅgahaṁ gataṁ,",
  "tika-vin13t2:154_2": "varakacorako varake saṅgahaṁ gato,",
  "tika-vin13t2:154_3": "nīvāro ceva sāliyaṁ saṅgahaṁ gatoti yojanā.",
  "tika-vin13t2:154_4": "Sāmākāditiṇanti sāmāko ādi yassa,",
  "tika-vin13t2:154_5": "tameva tiṇaṁ tiṇadhaññanti samāso.",
  "tika-vin13t2:155_0": "77.Bhaṭṭhadhaññamayoti kharapākabhajjitehi sattavidhehi dhaññehi koṭṭetvā kato,",
  "tika-vin13t2:155_1": "antamaso cuṇṇampi kuṇḍakampi sattu nāmāti attho.",
  "tika-vin13t2:155_2": "Samapākabhajjitānaṁ pana ātapasukkhānaṁ vā taṇḍulānaṁ sattu vā kuṇḍakāni eva vā na pavārenti.",
  "tika-vin13t2:155_3": "Yavena sambhavo uppatti assāti yavasambhavo,",
  "tika-vin13t2:155_4": "kummāso kummāso nāma.",
  "tika-vin13t2:155_5": "Muggādīhi kato pana pavāraṇaṁ na janeti.",
  "tika-vin13t2:155_6": "Kappiyo cāti kappiyoyeva maṁso ‘‘maṁso’’ti vuttoti yojanā.",
  "tika-vin13t2:155_7": "Cāti avadhāraṇe.",
  "tika-vin13t2:155_8": "Akappiyo pana paṭikkhipitabbova.",
  "tika-vin13t2:155_9": "Paṭikkhittopi na pavāreti.",
  "tika-vin13t2:155_10": "Udake sambhavo yassa so maccho nāma.",
  "tika-vin13t2:155_11": "Dvīsu panetesu sace yāguṁ pivantassa yāgusitthamattesupi macchakhaṇḍesu vā maṁsakhaṇḍesu vā ekaṁ khāditaṁ ekaṁ hatthe vā patte vā hoti,",
  "tika-vin13t2:155_12": "so ce aññaṁ paṭikkhipati, pavāreti.",
  "tika-vin13t2:155_13": "Dvepi khāditāni honti,",
  "tika-vin13t2:155_14": "mukhe sāsapamattampi avasiṭṭhaṁ natthi,",
  "tika-vin13t2:155_15": "sacepi aññaṁ paṭikkhipati,",
  "tika-vin13t2:155_16": "na pavāreti.",
  "tika-vin13t2:156_0": "78.",
  "tika-vin13t2:156_1": "Idāni ‘‘kīdisaṁ bhuñjanto kinti vatvā upanītaṁ kiṁ nāma nisedhento pavāreti nāmā’’ti codanaṁ manasi nidhāyāha ‘‘bhuñjanto’’tiādi .",
  "tika-vin13t2:156_2": "Tattha kappaṁ vā akappaṁ vā pañcasu bhojanesu yaṁ kiñci bhojanaṁ bhuñjanto bhikkhu tannāmena tesaṁ pavāraṇājanakabhojanānaṁ",
  "tika-vin13t2:156_3": "nāmena vā ‘‘ima’’nti sāmaññena vā vatvā abhihaṭaṁ hatthapāsopanītaṁ kappaṁ kappiyaṁ yathāvuttabhojanaṁ",
  "tika-vin13t2:156_4": "nisedhayaṁ nisedhayanto pavāreyyāti padatthasambandho.",
  "tika-vin13t2:156_5": "Ayamettha adhippāyo –",
  "tika-vin13t2:156_6": "yena ce akappiyamaṁsañca kuladūsanavejjakammauttarimanussadhammārocanasāditarūpiyādīhi nibbattaṁ akappiyabhojanañca",
  "tika-vin13t2:156_7": "tathā aññañca kappiyaṁ vā akappiyaṁ vā ekasitthamattampi ajjhohaṭaṁ hoti,",
  "tika-vin13t2:156_8": "so sace pattamukhahatthesu yattha katthaci bhojane sati sāpekkhova aññaṁ hatthapāse ṭhitena ‘‘odanaṁ",
  "tika-vin13t2:156_9": "gaṇhathā’’tiādinā pavāraṇappahonakasseva nāmena vā ‘‘ima’’nti sāmaññavaseneva vā kāyeneva abhihaṭaṁ vuttalakkhaṇaṁ",
  "tika-vin13t2:156_10": "kappiyameva bhojanaṁ kevalaṁ vā missaṁ vā kāyena vā vācāya vā paṭikkhipati pavāretīti.",
  "tika-vin13t2:156_11": "‘‘Ākira ākira,",
  "tika-vin13t2:156_12": "koṭṭetvā koṭṭetvā pūrehī’’ti pana vattuṁ vaṭṭati.",
  "tika-vin13t2:157_0": "79-80.",
  "tika-vin13t2:157_1": "Idāni ye pavāraṇaṁ na janenti,",
  "tika-vin13t2:157_2": "te dassetuṁ ‘‘lājā’’tiādimāha.",
  "tika-vin13t2:157_3": "Tattha lājā…pe…",
  "tika-vin13t2:157_4": "phalādīni pavāraṇaṁ na janentīti sambandho.",
  "tika-vin13t2:157_5": "Lājāti sāliādīhi katā lājā.",
  "tika-vin13t2:157_6": "Taṁsattubhattānīti tehi lājehi katā sattu ceva bhattāni ca.",
  "tika-vin13t2:157_7": "Gorasoti gunnaṁ raso khīrādi.",
  "tika-vin13t2:157_8": "Suddhakhajjakoti macchamaṁsehi asammissatāya suddhakhajjako.",
  "tika-vin13t2:157_9": "Sattuyo piṇḍetvā kato apakko sattuguḷo pana sattumodakasaṅkhāto pavāreti.",
  "tika-vin13t2:157_10": "Taṇḍulāti samapākabhajjitānaṁ sāliādīnaṁ taṇḍulā,",
  "tika-vin13t2:157_11": "bhajjitataṇḍulā eva vā.",
  "tika-vin13t2:157_12": "Bhaṭṭhapiṭṭhanti suddhaṁ yaṁ kiñci bhajjitaṁ piṭṭhaṁ.",
  "tika-vin13t2:157_13": "Puthukāti sāliādīnaṁ puthukā.",
  "tika-vin13t2:157_14": "Puthukā hi tantiāgamayuttiyā visumpi gayhati, ekatopi,",
  "tika-vin13t2:157_15": "tasmā vuttāvasesānaṁ puthukāveḷuādīnaṁ bhattanti ca sambandho.",
  "tika-vin13t2:157_16": "Veḷūti tesaṁ taṇḍulā vuccanti.",
  "tika-vin13t2:157_17": "Puthukā ca veḷu ca,",
  "tika-vin13t2:157_18": "te ādayo yesanti samāso.",
  "tika-vin13t2:157_19": "Ca-saddo panettha sabbatthāpi yojetabbo.",
  "tika-vin13t2:157_20": "Ādi-saddena kandamūlaphalānipi gayhanti.",
  "tika-vin13t2:157_21": "Vuttāvasesānanti vuttehi sattavidhehi dhaññehi avasesānaṁ.",
  "tika-vin13t2:157_22": "Rasayāgūti rasehi pakkamaṁsādīhi sammissā yāgu.",
  "tika-vin13t2:157_23": "Rasopi tādisova.",
  "tika-vin13t2:157_24": "Suddhayāgūti maṁsādīhi amissā suddhayāgu.",
  "tika-vin13t2:157_25": "Phalādīnīti ādi-saddena kandādīnampi gahaṇaṁ.",
  "tika-vin13t2:157_26": "Api cāti nipāto,",
  "tika-vin13t2:157_27": "nipātasamudāyo vā samuccaye,",
  "tika-vin13t2:157_28": "so paccekaṁ yojetabbo.",
  "tika-vin13t2:158_0": "81.",
  "tika-vin13t2:158_1": "Idāni yasmā sattahi vinayakammākārehi yaṁ atirittaṁ akataṁ,",
  "tika-vin13t2:158_2": "tattha pācittiyaṁ vuttaṁ,",
  "tika-vin13t2:158_3": "byatirekato atirittakate natthi,",
  "tika-vin13t2:158_4": "tasmā atirittaṁ karontena evaṁ kātabbanti dassento ‘‘pavāritenā’’tiādimāha.",
  "tika-vin13t2:158_5": "Tattha pavāritena vuṭṭhāya atirittaṁ na kātabbaṁ,",
  "tika-vin13t2:158_6": "bhojanaṁ abhuttena ca atirittaṁ na kātabbanti sambandho.",
  "tika-vin13t2:158_7": "Bhojananti pavāraṇappahonakabhojanaṁ.",
  "tika-vin13t2:158_8": "Abhuttenāti ekasitthamattampi abhuttāvinā.",
  "tika-vin13t2:158_9": "Yena yaṁvā pure katanti ettha ca eva-saddo dīghaṁ katvā niddiṭṭho,",
  "tika-vin13t2:158_10": "so ca ajjhāhaṭena taṁ-saddena sambandhīyati,",
  "tika-vin13t2:158_11": "tasmā yena bhikkhunā yaṁ bhojanaṁ pure pubbe atirittaṁ kataṁ,",
  "tika-vin13t2:158_12": "teneva tameva atirittaṁ na kātabbanti yojetvā attho veditabbo.",
  "tika-vin13t2:158_13": "Tasmā kappiyaṁ kāretvā bhuñjantassa aññaṁ āmisaṁ ākiranti,",
  "tika-vin13t2:158_14": "taṁ so puna kātuṁ na labhati,",
  "tika-vin13t2:158_15": "tasmiṁ bhojane kariyamāne paṭhamakatena saddhiṁ kataṁ hotīti.",
  "tika-vin13t2:158_16": "Aññasmiṁ pana tena vā aññena vā kātuṁ vaṭṭati.",
  "tika-vin13t2:159_0": "82.‘‘Kappiya’’ntiādīni ‘‘karonto’’ti etassa kammapadāni.",
  "tika-vin13t2:159_1": "Kappiyañceva gahitañceva uccāritañceva hatthapāsagañceva yāvakālikaṁ atirittaṁ karonto ‘‘alametaṁ sabba’’nti evaṁ bhāsatūti yojanā.",
  "tika-vin13t2:159_2": "Tatthayaṁ phalaṁ vā kandamūlādi vā pañcahi samaṇakappehi kappiyaṁ kataṁ,",
  "tika-vin13t2:159_3": "yañca kappiyamaṁsaṁ vā kappiyabhojanaṁ vā,",
  "tika-vin13t2:159_4": "etaṁ kappiyaṁ nāma.",
  "tika-vin13t2:159_5": "Gahitanti bhikkhunā paṭiggahitaṁ.",
  "tika-vin13t2:159_6": "Uccāritanti kappiyaṁ kāretuṁ āgatena bhikkhunā īsakampi ukkhittaṁ vā apanāmitaṁ vā,",
  "tika-vin13t2:159_7": "taṁ pana atirittakārakena ‘‘alametaṁ sabba’’nti vuttena kātabbaṁ.",
  "tika-vin13t2:159_8": "Hatthapāsaganti kappiyaṁ kāretuṁ āgatena hatthapāsaṁ gataṁ.",
  "tika-vin13t2:159_9": "Atirittaṁ karontoti īdisaṁ catubbidhākārasampannaṁ bhojanaṁ atirittaṁ karonto pavāretvā āsanā avuṭṭhito",
  "tika-vin13t2:159_10": "vā appavāretvāpi sabbathā bhutto vāti evaṁ duvidhavinayakammākārasampanno bhikkhu.",
  "tika-vin13t2:159_11": "Alametaṁ sabbanti evaṁ bhāsatūti alametaṁ sabbaṁ iti evaṁ bhāsatu.",
  "tika-vin13t2:159_12": "Evaṁ sattavidhaṁ vinayakammākāraṁ sampādento vacībhedaṁ katvā sakimpi evaṁ vadeyyāti attho.",
  "tika-vin13t2:160_0": "83.",
  "tika-vin13t2:160_1": "Kappiyaṁ karontena pana anupasampannassa hatthe ṭhitaṁ na kātabbaṁ.",
  "tika-vin13t2:160_2": "Tenāha ‘‘na kare…pe…",
  "tika-vin13t2:160_3": "hatthaga’’nti.",
  "tika-vin13t2:160_4": "Upasampannato añño anupasampanno,",
  "tika-vin13t2:160_5": "tassa hatthe gataṁ anupasampannahatthagaṁ.",
  "tika-vin13t2:160_6": "Pesayitvāpīti sace tattha añño byatto bhikkhu natthi,",
  "tika-vin13t2:160_7": "yattha atthi,",
  "tika-vin13t2:160_8": "tattha pesayitvāpi.",
  "tika-vin13t2:160_9": "Taṁ atirittakataṁ akārako atirittakārakato añño sabbo pavāritopi appavāritopi bhuñjituṁ labbhateti sambandhanīyaṁ.",
  "tika-vin13t2:160_10": "Pavāritena pana mukhañca hatthañca sodhetvā bhuñjitabbaṁ.",
  "tika-vin13t2:161_0": "Pavāraṇāniddesavaṇṇanā niṭṭhitā.",
  "tika-vin13t2:162_0": "8. Kālikaniddesavaṇṇanā",
  "tika-vin13t2:163_0": "84.Kālikāti majjhanhikapacchimayāmasattāhayāvajīvappavattisaṅkhāto kālo etesamatthīti kālikā,",
  "tika-vin13t2:163_1": "sabbepi khajjabhojjaleyyapeyyasaṅkhātā atthā.",
  "tika-vin13t2:163_2": "Te pana gaṇanaparicchedato cattāro honti.",
  "tika-vin13t2:163_3": "Kiṁ te appaṭiggahitāpi sabhāveneva kālikavohāraṁ labhanti,",
  "tika-vin13t2:163_4": "udāhu aññathāpīti āha ‘‘paṭiggahitā’’ti,",
  "tika-vin13t2:163_5": "paṭiggahitāyeva te yāvakālikādi kālikavohāralābhino,",
  "tika-vin13t2:163_6": "no aññathāti adhippāyo.",
  "tika-vin13t2:163_7": "Idāni te dasseti ‘‘yāvakālika’’ntiādinā.",
  "tika-vin13t2:163_8": "Tattha aruṇuggamanato yāva ṭhitamajjhanhiko,",
  "tika-vin13t2:163_9": "tāva paribhuñjitabbattā yāva majjhanhikasaṅkhāto kālo assāti yāvakālikaṁ,",
  "tika-vin13t2:163_10": "piṭṭhakhādanīyādikaṁ vatthu,",
  "tika-vin13t2:163_11": "ṭhitamajjhanhikato paṭṭhāya taṁ paribhuñjituṁ na sakkā,",
  "tika-vin13t2:163_12": "kālaparicchedajānanatthaṁ kālatthambho vā yojetabbo,",
  "tika-vin13t2:163_13": "kālantare vā bhattakiccaṁ kātabbaṁ.",
  "tika-vin13t2:163_14": "Yāva rattiyā pacchimasaṅkhāto yāmo,",
  "tika-vin13t2:163_15": "tāva paribhuñjitabbato yāmo kālo assāti yāmakālikaṁ.",
  "tika-vin13t2:163_16": "Paṭiggahetvā sattāhaṁ nidhetabbato sattāho kālo assāti sattāhakālikaṁ.",
  "tika-vin13t2:163_17": "Ṭhapetvā udakaṁ avasesaṁ sabbampi paṭiggahitaṁ yāvajīvaṁ pariharitvā sati paccaye paribhuñjitabbato jīvassa yattako paricchedo yāvajīvaṁ,",
  "tika-vin13t2:163_18": "taṁ assa atthīti yāvajīvikaṁ.",
  "tika-vin13t2:164_0": "Nanu ca aññattha viya ‘‘yāvajīvika’’nti ettha kālasutiyā abhāve kathaṁ ‘‘cattāro kālikā’’ti yujjatīti? Yujjati,",
  "tika-vin13t2:164_1": "sogatānaṁ khandhavinimuttasseva kālassābhāvato jīvasaṅkhātassa jīvitindriyassa khandhasaṅgahitattā sopi kāloyevāti.",
  "tika-vin13t2:164_2": "Nanu cettha ‘‘yāvakālika’’ntiādinā niddiṭṭhāneva ‘‘kālikā’’ti vuttāni,",
  "tika-vin13t2:164_3": "‘‘kālikānī’’ti vattabbaṁ siyāti?",
  "tika-vin13t2:164_4": "Nedamevaṁ viññeyyaṁ,",
  "tika-vin13t2:164_5": "‘‘kālika’’ntiādīni vatthusambandhena vuttāni,",
  "tika-vin13t2:164_6": "‘‘kālikā’’ti pana sāmaññantaravasena atthasaddasambandhena vuttanti natthi virodhoti.",
  "tika-vin13t2:165_0": "85.",
  "tika-vin13t2:165_1": "Idāni tesu ‘‘piṭṭha’’ntiādinā yāvakālikaṁ dasseti.",
  "tika-vin13t2:165_2": "Tattha piṭṭhaṁ mūlaṁ phalanti piṭṭhakhādanīyaṁ mūlakhādanīyaṁ phalakhādanīyañca .",
  "tika-vin13t2:165_3": "Tattha sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasalabujaambāṭakadhotatālapiṭṭhādikañceti",
  "tika-vin13t2:165_4": "tesu tesu janapadesu pakatiāhāravasena 03 manussānaṁ khādanīyabhojanīyakiccasādhakaṁ piṭṭhaṁ piṭṭhakhādanīyaṁ.",
  "tika-vin13t2:165_5": "‘‘Adhotaṁ tālapiṭṭhaṁ khīravallipiṭṭha’’ntiādinā gaṇiyamānānaṁ gaṇanāya anto natthi,",
  "tika-vin13t2:165_6": "khādanīyabhojanīyakiccasādhakabhāvoyeva panetesaṁ lakkhaṇaṁ,",
  "tika-vin13t2:165_7": "subahuṁ vatvāpi imasmiṁyeva lakkhaṇe ṭhātabbanti na vitthārayāma.",
  "tika-vin13t2:165_8": "Evaṁ sabbattha.",
  "tika-vin13t2:165_9": "Tambakataṇḍuleyyādimūlaṁ mūlakhādanīyaṁ.",
  "tika-vin13t2:165_10": "Panasalabujanāḷikerādiphalaṁ phalakhādanīyaṁ.",
  "tika-vin13t2:165_11": "Khajjanti sakkhalimodakādipubbaṇṇāparaṇṇamayaṁ khādanīyañca.",
  "tika-vin13t2:165_12": "Gorasoti khīradadhitakkasaṅkhāto gunnaṁ raso ca.",
  "tika-vin13t2:165_13": "Dhaññabhojananti sānulomānaṁ dhaññānaṁ odanasattukummāsasaṅkhātabhojanañca.",
  "tika-vin13t2:165_14": "Ṭīkāyaṁ pana ‘‘sānulomāni sattadhaññāni ca pañcavidhabhojanañcā’’ti vuttaṁ,",
  "tika-vin13t2:165_15": "taṁ na yuttaṁ,",
  "tika-vin13t2:165_16": "dhaññānaṁ visuṁ gahaṇe payojanābhāvā,",
  "tika-vin13t2:165_17": "payojanasambhave ca phalaggahaṇeneva tesaṁ gahaṇasambhavato.",
  "tika-vin13t2:166_0": "Yāgusūpappabhutayoti yāgu ca sūpañca,",
  "tika-vin13t2:166_1": "taṁ pabhuti yesaṁ teti ete yāvakālikā hontīti sambandho.",
  "tika-vin13t2:166_2": "Ettha ca pabhuti-saddena macchamaṁsasaṅkhātaṁ dhaññabhojanato avasiṭṭhaṁ bhojanañca piṭṭhamūlaphalakhādanīyato avasiṭṭhaṁ kandakhādanīyaṁ,",
  "tika-vin13t2:166_3": "muḷālakhādanīyādiñca saṅgaṇhāti.",
  "tika-vin13t2:166_4": "Tesu dīgho ca bhisakandādi vaṭṭo ca uppalakaṇḍādi kandakhādanīyaṁ,",
  "tika-vin13t2:166_5": "padumamūlādi ca taṁsadisaṁ erakamūlādi ca muḷālakhādanīyaṁ,",
  "tika-vin13t2:166_6": "tālādīnaṁ kaḷīrasaṅkhātā matthakā matthakakhādanīyaṁ,",
  "tika-vin13t2:166_7": "ucchukkhandhādayo nīluppalādīnaṁ daṇḍakkhandhakādi khandhakhādanīyaṁ,",
  "tika-vin13t2:166_8": "tambakataṇḍuleyyādīnaṁ paṇṇaṁ pattakhādanīyaṁ,",
  "tika-vin13t2:166_9": "ucchutacova eko saraso tacakhādanīyaṁ,",
  "tika-vin13t2:166_10": "tambakasiggupupphādi pupphakhādanīyaṁ,",
  "tika-vin13t2:166_11": "labujaṭṭhipanasaṭṭhiādikaṁ aṭṭhikhādanīyaṁ.",
  "tika-vin13t2:167_0": "86.‘‘Madhū’’tiādinā yāmakālikaṁ dasseti.",
  "tika-vin13t2:167_1": "Madhu ca muddikā ca sālūkañca cocañca mocañca ambañca jambu cāti dvando.",
  "tika-vin13t2:167_2": "Muddikā phalepi itthiyaṁ,",
  "tika-vin13t2:167_3": "phale sesā napuṁsake,",
  "tika-vin13t2:167_4": "‘‘jambu’’ iti phalavācī napuṁsakasaddantaraṁ,",
  "tika-vin13t2:167_5": "tato jātaṁ madhupānādi madhu…pe… jambujaṁ,",
  "tika-vin13t2:167_6": "tañca phārusañca pānakanti yojanā.",
  "tika-vin13t2:167_7": "Tattha madhujaṁ pānaṁ nāma muddikānaṁ jātirasaṁ udakasambhinnaṁ katvā katapānaṁ.",
  "tika-vin13t2:167_8": "Taṁ attanā kataṁ purebhattameva sāmisaṁ nirāmisampi vaṭṭati.",
  "tika-vin13t2:167_9": "Anupasampannehi kataṁ labhitvā pana purebhattaṁ paṭiggahitaṁ purebhattaṁ sāmisampi vaṭṭati,",
  "tika-vin13t2:167_10": "pacchābhattaṁ pana nirāmisameva vaṭṭati.",
  "tika-vin13t2:167_11": "Esa nayo sabbapānesu.",
  "tika-vin13t2:167_12": "Muddikajaṁ pānaṁ nāma muddikānaṁ udake madditvā katapānaṁ.",
  "tika-vin13t2:167_13": "Tathā sesapānāni yathānurūpaṁ veditabbāni,",
  "tika-vin13t2:167_14": "sālūkaṁ rattuppalādīnaṁ sālūkaṁ.",
  "tika-vin13t2:167_15": "Cocaṁ aṭṭhikakadaliphalaṁ.",
  "tika-vin13t2:167_16": "Mocaṁ anaṭṭhikaṁ.",
  "tika-vin13t2:167_17": "Imāni aṭṭha pānāni sītānipi ādiccapākānipi vaṭṭanti,",
  "tika-vin13t2:167_18": "aggipākāni pana na vaṭṭanti.",
  "tika-vin13t2:167_19": "Tenāha ‘‘nāggisantatta’’nti.",
  "tika-vin13t2:168_0": "87-8.",
  "tika-vin13t2:168_1": "Avasesāni pana vettatintiṇikamātuluṅgakapitthakaramandādikhuddakaphalapānāni aṭṭhapānagatikāneva.",
  "tika-vin13t2:168_2": "Tenāha ‘‘sānulomāni dhaññāni,",
  "tika-vin13t2:168_3": "ṭhapetvā phalajo raso’’ti.",
  "tika-vin13t2:168_4": "Ekassa pana vakkhamānānañca ‘‘puppharaso’’tiādīnaṁ ‘‘sītodamadditādiccapāko vā yāmakāliko’’ti iminā sambandho veditabbo.",
  "tika-vin13t2:168_5": "Tālanāḷikerapanasalabujaalābukumbhaṇḍapussaphalatipusaeḷālukaphalānīti nava mahāphalāni,",
  "tika-vin13t2:168_6": "sabbañca aparaṇṇaṁ sattadhaññāni anulomentīti saha anulomehīti sānulomāni.",
  "tika-vin13t2:168_7": "Sānulomadhaññānaṁ pana raso yāvakāliko.",
  "tika-vin13t2:168_8": "‘‘Sānulomāni dhaññānī’’ti phalāni viññāyanti.",
  "tika-vin13t2:168_9": "Phalasutiyā ‘‘sesaphalajo’’ti vattabbe gamyamānattā na vuttaṁ.",
  "tika-vin13t2:168_10": "Madhukapupphamaññatrāti madhukapupphaṁ ṭhapetvā.",
  "tika-vin13t2:168_11": "Pakkaḍākajanti pakkehi yāvakālikehi ḍākehi jātaṁ rasaṁ.",
  "tika-vin13t2:168_12": "Sītamudakaṁ sītodaṁ,",
  "tika-vin13t2:168_13": "khīrode viya sītode madditoti tappuriso.",
  "tika-vin13t2:168_14": "Ādicca-saddo ātape vattati upacāratoti ādicce pāko yassāti samāso.",
  "tika-vin13t2:169_0": "89.",
  "tika-vin13t2:169_1": "Sattāhakālikaṁ dasseti ‘‘sappī’’tiādinā.",
  "tika-vin13t2:169_2": "Tattha sattāhakālikāti yathāvuttāni sappiādīni sattāhakālikāni.",
  "tika-vin13t2:169_3": "Idāni sappiādīni vibhajati ‘‘sappī’’tiādinā.",
  "tika-vin13t2:169_4": "Tattha yesaṁ gomahiṁ sādīnaṁ maṁsaṁ kappati,",
  "tika-vin13t2:169_5": "tesaṁ sappi sappi nāmāti ‘‘sappī’’tiādinā sappilakkhaṇamāha.",
  "tika-vin13t2:169_6": "Akappiyamaṁsasappinopi kappiyasambhave tattha sattāhātikkame dukkaṭassa vakkhamānattā nissaggiyavatthumeva",
  "tika-vin13t2:169_7": "cettha dassetuṁ ‘‘yesaṁ maṁsamavārita’’nti vuttaṁ.",
  "tika-vin13t2:169_8": "Khīrādīsu hi tesamakappiyaṁ nāma natthi.",
  "tika-vin13t2:169_9": "Navanītassa sappisadisatāya navanītalakkhaṇaṁ visuṁ na vuttaṁ.",
  "tika-vin13t2:169_10": "Upari sappipiṇḍaṁ ṭhapetvā sītalapāyāsaṁ denti,",
  "tika-vin13t2:169_11": "yaṁ pāyāsena asaṁsaṭṭhaṁ,",
  "tika-vin13t2:169_12": "taṁ sattāhakālikaṁ,",
  "tika-vin13t2:169_13": "missitaṁ pana ādiccapākaṁ katvā parissāvitaṁ,",
  "tika-vin13t2:169_14": "tathā khīraṁ pakkhipitvā pakkatelampi,",
  "tika-vin13t2:169_15": "tesu navanītaṁ nāma navuddhaṭaṁ.",
  "tika-vin13t2:169_16": "Tena kataṁ pana sappi.",
  "tika-vin13t2:170_0": "90.",
  "tika-vin13t2:170_1": "Tilā ca vasā ca eraṇḍāni ca madhukāni ca sāsapā cāti dvando.",
  "tika-vin13t2:170_2": "Tehi sambhavo yassāti bāhirattho,",
  "tika-vin13t2:170_3": "taṁ telaṁ nāmāti attho.",
  "tika-vin13t2:170_4": "Khuddā khuddamadhumakkhikā ca bhamarā ca khuddabhamaraṁ,",
  "tika-vin13t2:170_5": "khuddajantukattā napuṁsakekavacanaṁ.",
  "tika-vin13t2:170_6": "Madhuṁ karontīti madhukariyo,",
  "tika-vin13t2:170_7": "tā eva makkhikā madhukarimakkhikā,",
  "tika-vin13t2:170_8": "khuddabhamarameva madhukarimakkhikāti kammadhārayo.",
  "tika-vin13t2:170_9": "Tāhi kataṁ madhu madhu nāmāti attho.",
  "tika-vin13t2:170_10": "Ṭīkāyaṁ pana visuṁ madhukarī-saddaṁ vikappetvā ‘‘daṇḍakesu madhukarā madhukarimakkhikā nāmā’’ti vuttaṁ.",
  "tika-vin13t2:170_11": "Madhupaṭalaṁ vā madhusitthakaṁ vā sace madhunā makkhitaṁ,",
  "tika-vin13t2:170_12": "madhugatikameva.",
  "tika-vin13t2:170_13": "Tumbalakānaṁ cīrikānañca niyyāsasadisaṁ madhu pana yāvajīvikaṁ.",
  "tika-vin13t2:170_14": "Raso nikkasaṭo ādi yassā sā rasādi.",
  "tika-vin13t2:170_15": "Ādi-saddena phāṇitādīnaṁ gahaṇaṁ,",
  "tika-vin13t2:170_16": "sā ucchuvikati.",
  "tika-vin13t2:170_17": "Pakkāti avatthukapakkā vā,",
  "tika-vin13t2:170_18": "phāṇitaṁ phāṇitaṁ nāmāti attho.",
  "tika-vin13t2:170_19": "Sītūdakena katamadhukapupphaphāṇitaṁ pana phāṇitagatikameva.",
  "tika-vin13t2:170_20": "Ambaphāṇitādīni yāvakālikāni.",
  "tika-vin13t2:170_21": "Etāni yathāvuttāni sappiādīni purebhattaṁ sāmisaparibhogenāpi,",
  "tika-vin13t2:170_22": "pacchābhattato paṭṭhāya pana tāni ca pacchābhattaṁ paṭiggahitāni ca sattāhaṁ nidahitvā nirāmisaparibhogena paribhuñjitabbāni.",
  "tika-vin13t2:171_0": "91.",
  "tika-vin13t2:171_1": "Idāni odissa anuññātavasāya pākato vibhāgaṁ dassetvā tato sappiādīnaṁ dassetuṁ ‘‘savatthū’’tiādimāha.",
  "tika-vin13t2:171_2": "Tattha purebhattaṁ sāmaṁ vā attanā eva.",
  "tika-vin13t2:171_3": "Vā-saddena parehi vā.",
  "tika-vin13t2:171_4": "Amānusā manussavasārahitā.",
  "tika-vin13t2:171_5": "Vasā acchādīnaṁ akappiyānaṁ,",
  "tika-vin13t2:171_6": "sūkarādīnaṁ kappiyānañca sattānaṁ vasā.",
  "tika-vin13t2:171_7": "Savatthupakkā sattāhakālikā hotīti seso.",
  "tika-vin13t2:171_8": "Savatthupakkāti savatthukaṁ katvā pakkā.",
  "tika-vin13t2:171_9": "Ayamettha adhippāyo –",
  "tika-vin13t2:171_10": "sace pana vasaṁ purebhattaṁ paṭiggahetvā pacitvā telaṁ parissāvitaṁ sattāhāni nirāmisaparibhogena paribhuñjitabbaṁ.",
  "tika-vin13t2:171_11": "Atha parehi kataṁ purebhattaṁ paṭiggahitaṁ,",
  "tika-vin13t2:171_12": "purebhattaṁ sāmisampi vaṭṭati,",
  "tika-vin13t2:171_13": "pacchābhattato paṭṭhāya nirāmisameva, no ce,",
  "tika-vin13t2:171_14": "dukkaṭaṁ hotīti.",
  "tika-vin13t2:171_15": "Kāriye kāraṇopacārena panettha ‘‘vasā’’ti telameva vuttaṁ,",
  "tika-vin13t2:171_16": "vasā pana yāvakālikāva.",
  "tika-vin13t2:172_0": "Ṭīkāyaṁ pana vasāya ‘‘sattāhakālike āgataṭṭhānaṁ natthīti vadantī’’ti vatvā ‘‘taṁ upaparikkhitabba’’nti vasāya sattāhakālikattamāsaṁkiyaṁ vuttaṁ.",
  "tika-vin13t2:172_1": "Kimettha upaparikkhitabbaṁ?",
  "tika-vin13t2:172_2": "Bhesajjaṁ anujānatā bhagavatā ‘‘yāni kho pana tāni gilānānaṁ bhikkhūnaṁ paṭisāyanīyāni bhesajjāni,",
  "tika-vin13t2:172_3": "seyyathidaṁ –",
  "tika-vin13t2:172_4": "sappi navanītaṁ telaṁ madhu phāṇitaṁ,",
  "tika-vin13t2:172_5": "tāni paṭiggahetvā sattāhaparamaṁ sannidhikārakaṁ paribhuñjitabbānī’’ti (pārā.",
  "tika-vin13t2:172_6": "622) sappiādīnameva sattāhakālikattaṁ vuttaṁ.",
  "tika-vin13t2:172_7": "Bhesajjakkhandhakepi ‘‘anujānāmi,",
  "tika-vin13t2:172_8": "bhikkhave,",
  "tika-vin13t2:172_9": "tāni pañca bhesajjāni paṭiggahetvā kālepi vikālepi paribhuñjitu’’nti (mahāva.",
  "tika-vin13t2:172_10": "260) tāni pañceva ‘‘bhesajjānī’’ti vatvā telaṁ niyamato ‘‘anujānāmi,",
  "tika-vin13t2:172_11": "bhikkhave,",
  "tika-vin13t2:172_12": "vasāni bhesajjāni acchavasaṁ macchavasaṁ susukāvasaṁ sūkaravasaṁ gadrabhavasaṁ kāle paṭiggahitaṁ kāle",
  "tika-vin13t2:172_13": "nippakkaṁ kāle saṁsaṭṭhaṁ telaparibhogena paribhuñjitu’’nti (mahāva.",
  "tika-vin13t2:172_14": "262) vuttaṁ.",
  "tika-vin13t2:172_15": "Bhesajjasikkhāpadaṭṭhakathāyañca (kaṅkhā. aṭṭha.",
  "tika-vin13t2:172_16": "bhesajjasikkhāpadavaṇṇanā) ‘‘ṭhapetvā manussavasaṁ aññaṁ yaṁ kiñci vasa’’ntiādinā vasātelassa vidhānaṁ",
  "tika-vin13t2:172_17": "dassetvā ‘‘aññesaṁ yāvakālikavatthūnaṁ vatthuṁ pacituṁ na vaṭṭatiyevā’’ti vadatā aṭṭhakathācariyena yāvakālikesu",
  "tika-vin13t2:172_18": "vasaṁ ṭhapetvā aññesaṁ yāvakālikavatthūnaṁ vatthuṁ pacituṁ na vaṭṭatīti ayamettha attho dīpitoti vasā",
  "tika-vin13t2:172_19": "‘‘yāvakālikāyevā’’ti viññāyatīti ko ettha sukhumo nayoti.",
  "tika-vin13t2:173_0": "Aññesaṁ vasātelato paresaṁ yāvakālikavatthūnaṁ yesaṁ tesaṁ yāvakālikavatthūnaṁ sappiādīnaṁ vatthuṁ yāvakālikasaṅkhātaṁ khīrādikaṁ na paceti sambandho.",
  "tika-vin13t2:173_1": "Ayamettha adhippāyo –",
  "tika-vin13t2:173_2": "yathā sattāhaparibhogatthāya vasaṁ kāle paṭiggahetvā kāle pacituṁ vaṭṭati,",
  "tika-vin13t2:173_3": "na evaṁ sappiādīnaṁ vatthubhūtaṁ khīrādiyāvakālikaṁ,",
  "tika-vin13t2:173_4": "taṁ pana sattāhaparibhogatthāya kālepi na vaṭṭati.",
  "tika-vin13t2:173_5": "Tāni hi yadi taṁ paṭiggahetvā sayaṁ katāni,",
  "tika-vin13t2:173_6": "pacchābhattato paṭṭhāya na vaṭṭanti savatthukappaṭiggahitattā,",
  "tika-vin13t2:173_7": "sāmisaṁ na vaṭṭanti sāmaṁpakkattā,",
  "tika-vin13t2:173_8": "purebhattampi na vaṭṭanti yāvakālikavatthuto vivecitattā.",
  "tika-vin13t2:173_9": "Parehi katāni pana purebhattaṁ sāmisampi vaṭṭanti attanā apakkattā.",
  "tika-vin13t2:173_10": "Yāvajīvikāni tu sāsapamadhukaeraṇḍaaṭṭhīni telakaraṇatthaṁ paṭiggahetvā tadaheva kataṁ telaṁ sattāhakālikaṁ,",
  "tika-vin13t2:173_11": "dutiyadivase kataṁ chāhaṁ vaṭṭati,",
  "tika-vin13t2:173_12": "evaṁ yāva sattamadivase kataṁ tadaheva vaṭṭati,",
  "tika-vin13t2:173_13": "uggate aruṇe nissaggiyaṁ ,",
  "tika-vin13t2:173_14": "aṭṭhame divase anajjhoharaṇīyaṁ,",
  "tika-vin13t2:173_15": "uggahitena yena kenaci vatthunā katasadisaṁ hoti.",
  "tika-vin13t2:173_16": "Telatthāya paṭiggahitasāsapādīnaṁ sattāhātikkamena dukkaṭaṁ.",
  "tika-vin13t2:173_17": "Nibbattitaṁ sappi vā navanītaṁ vā kālepi vikālepi paṭiggahetvā pacituṁ vaṭṭati.",
  "tika-vin13t2:173_18": "Taṁ pana tadahu purebhattampi sāmisaṁ na vaṭṭati,",
  "tika-vin13t2:173_19": "saṁsaggato yāvakālikampi sāmaṁpakkaṁ siyāti nirāmisaṁ pana sattāhampi vaṭṭati.",
  "tika-vin13t2:174_0": "92.",
  "tika-vin13t2:174_1": "Idāni ‘‘haliddi’’ntiādinā yāvajīvikaṁ dasseti.",
  "tika-vin13t2:174_2": "Tattha ‘‘haliddi nāma nisā’’tiādinā vuccamānepi pariyāyavacane sammoho siyāti na taṁvacanena bhusaṁ sammohayissāma,",
  "tika-vin13t2:174_3": "tasmā tāni upadesatova veditabbāni.",
  "tika-vin13t2:174_4": "Tattha ‘‘haliddi’’nti binduāgamena vuttaṁ.",
  "tika-vin13t2:174_5": "Upacārena tu mūlādīni haliddādisaddena vuttāni.",
  "tika-vin13t2:174_6": "Tā haliddādayo keci itthiliṅgāyeva.",
  "tika-vin13t2:174_7": "Mūlaphale vacattañca…pe…",
  "tika-vin13t2:174_8": "bhaddamuttañca ativisāti padacchedo.",
  "tika-vin13t2:174_9": "Pañcamūla-saddena cūḷapañcamūlamahāpañcamūlāni gahitāni.",
  "tika-vin13t2:174_10": "Ādi-saddena vajakalimūle jaraṭṭhanti evamādīnaṁ saṅgaho.",
  "tika-vin13t2:175_0": "93-5.Goṭṭhaphalanti madanaphalanti vadantīti.",
  "tika-vin13t2:175_1": "Tīṇi phalāni yassaṁ saṅgahitaṁ sā tiphalā.",
  "tika-vin13t2:175_2": "Eraṇḍakādīnanti ādi-saddena jātirukkhādīnaṁ gahaṇaṁ.",
  "tika-vin13t2:175_3": "Sulasādīnaṁ paṇṇanti sambandho.",
  "tika-vin13t2:175_4": "Ādi-saddena asokādīnaṁ gahaṇaṁ.",
  "tika-vin13t2:175_5": "Sūpeyyapaṇṇanti tambakataṇḍuleyyādisūpayoggapaṇṇaṁ.",
  "tika-vin13t2:175_6": "Ucchuniyyāsaṁ ṭhapetvā sabbo niyyāso ca sarasaṁ ucchujaṁ tacañca ṭhapetvā sabbo taco cāti sambandho.",
  "tika-vin13t2:175_7": "Tattha hiṅgukaṇikāraniyyāsādi sabbo niyyāso nāma.",
  "tika-vin13t2:175_8": "Nirasaucchutacādi sabbo taco nāma.",
  "tika-vin13t2:175_9": "Loṇaṁ sāmuddādi.",
  "tika-vin13t2:175_10": "Lohaṁ ayatambādi.",
  "tika-vin13t2:175_11": "Silā kāḷasilādi.",
  "tika-vin13t2:176_0": "96.Suddhasitthanti madhunā amakkhitaṁ.",
  "tika-vin13t2:176_1": "Madhumakkhitaṁ pana sattāhakālikaṁ.",
  "tika-vin13t2:176_2": "Yañca kiñci sujhāpitanti dujjhāpitaṁ akatvā sujjhāpitaṁ yaṁ kiñci ca.",
  "tika-vin13t2:176_3": "Vikaṭādippabhedanti vikaṭaṁ gūthamattikāmuttachārikāsaṅkhātaṁ ādi yassa,",
  "tika-vin13t2:176_4": "so pabhedo yassāti bāhirattho, taṁ.",
  "tika-vin13t2:176_5": "Yaṁ kiñci cāti sambandho.",
  "tika-vin13t2:176_6": "Ettha pana ādi-saddena kandakhādanīye khīrakākolādayo,",
  "tika-vin13t2:176_7": "muḷālakhādanīye haliddisiṅgiveramūlādayo,",
  "tika-vin13t2:176_8": "matthakakhādanīye haliddisiṅgiverakaḷīrādayo,",
  "tika-vin13t2:176_9": "khandhakhādanīye uppalapaṇṇadaṇḍādayo,",
  "tika-vin13t2:176_10": "pupphakhādanīye campakapupphādayo,",
  "tika-vin13t2:176_11": "aṭṭhikhādanīye madhukaṭṭhieraṇḍasāsapādayo,",
  "tika-vin13t2:176_12": "piṭṭhakhādanīye adhotatālapiṭṭhādayo ca saṅgahitāti daṭṭhabbā.",
  "tika-vin13t2:177_0": "97.",
  "tika-vin13t2:177_1": "Idāni sabbaso yāvajīvikaṁ dassetuṁ asakkuṇeyyattā vuttāni ca avuttāni ca ekato sampiṇḍetvā tattha lakkhaṇaṁ ṭhapento ‘‘mūla’’ntiādimāha.",
  "tika-vin13t2:177_2": "Tattha ‘‘sāro’’ti vattabbe ‘‘sāra’’nti liṅgavipallāsenāha.",
  "tika-vin13t2:177_3": "‘‘Sāro bale thiraṁse cā’’ti hi nighaṇḍu.",
  "tika-vin13t2:177_4": "Āhāraṭṭhanti āhārena jāto attho payojanaṁ āhārattho,",
  "tika-vin13t2:177_5": "sova āhāraṭṭho,",
  "tika-vin13t2:177_6": "taṁ āhārakiccanti vuttaṁ hoti.",
  "tika-vin13t2:178_0": "98.",
  "tika-vin13t2:178_1": "Idāni catūsu kappiyākappiyādivibhāgaṁ dasseti ‘‘sabbā’’tiādinā.",
  "tika-vin13t2:178_2": "Tattha sabbe kālikā,",
  "tika-vin13t2:178_3": "tesaṁ sambhogo anubhavoti samāso.",
  "tika-vin13t2:178_4": "Kāleti pubbaṇhakāle.",
  "tika-vin13t2:178_5": "Sabbassāti gilānāgilānassa.",
  "tika-vin13t2:178_6": "Sati paccayeti tīsu yāmakālikaṁ pipāsādikāraṇe sati,",
  "tika-vin13t2:178_7": "sattāhakālikaṁ yāvajīvikañca gelaññakāraṇe satīti attho,",
  "tika-vin13t2:178_8": "kālato vigato vikālo, tasmiṁ,",
  "tika-vin13t2:178_9": "yāmakālikaṁ vikāle āhāratthāya ajjhoharaṇe,",
  "tika-vin13t2:178_10": "sattāhakālikaṁ pana yāvajīvikañca tadatthāya paṭiggahaṇamattepi dukkaṭaṁ.",
  "tika-vin13t2:179_0": "99.Ubhoti yāvakālikaṁ yāmakālikañca.",
  "tika-vin13t2:179_1": "Tattha yāvakālikaṁ attano kālātikkantaṁ vikālabhojanabhikkhāpadena pācittiyaṁ janayati,",
  "tika-vin13t2:179_2": "yāmakālikaṁ yāmātikkantaṁ sannidhisikkhāpadena.",
  "tika-vin13t2:179_3": "Ete ubhopi antovutthañca sannidhiñca janayantīti sambandho.",
  "tika-vin13t2:179_4": "‘‘Antovutthaṁ sannidhi’’nti bhāvappadhānoyaṁ niddeso,",
  "tika-vin13t2:179_5": "antovutthattaṁ sannidhittañcāti attho.",
  "tika-vin13t2:180_0": "100.Atināmiteti atikkāmite.",
  "tika-vin13t2:180_1": "Pācittīti sattāhātikkantaṁ bhesajjasikkhāpadena nissaggiyapācittiyāpatti ca hotīti attho.",
  "tika-vin13t2:180_2": "Sace dvinnaṁ santakaṁ ekena paṭiggahitaṁ avibhattaṁ hoti,",
  "tika-vin13t2:180_3": "sattāhātikkame dvinnampi anāpatti,",
  "tika-vin13t2:180_4": "paribhuñjituṁ pana na vaṭṭati.",
  "tika-vin13t2:180_5": "Pāḷināruḷheti pāḷiyaṁ anāruḷhe sappiādimhi satta ahāni atināmiteti sambandho.",
  "tika-vin13t2:180_6": "Sappīti manussādīnaṁ sappi.",
  "tika-vin13t2:180_7": "Ādi-saddena tesaṁyeva navanītaṁ,",
  "tika-vin13t2:180_8": "nāḷikerāditelaṁ,",
  "tika-vin13t2:180_9": "sītodakena kataṁ madhukapupphaphāṇitañca saṅgahitaṁ.",
  "tika-vin13t2:181_0": "101.Nissaṭṭhaladdhanti nissaṭṭhaṁ vinayakammavasena nissajjitañca taṁ laddhañca puna tathevāti nissaṭṭhaladdhaṁ.",
  "tika-vin13t2:181_1": "Taṁ gahetvāti seso.",
  "tika-vin13t2:181_2": "Nissajjanavidhānaṁ pana vakkhamānanayena veditabbaṁ.",
  "tika-vin13t2:181_3": "‘‘Naṅga’’ntiādi upalakkhaṇamattaṁ.",
  "tika-vin13t2:181_4": "Tena makkhitāni kāsāvādīni ca pana aparibhogāniyeva .",
  "tika-vin13t2:181_5": "Aññassa pana kāyikaparibhogo vaṭṭati.",
  "tika-vin13t2:181_6": "Vikappentassa sattāhe sāmaṇerassāti ettha ṭīkāyaṁ ‘‘idaṁ sappiṁ tuyhaṁ vikappemī’’tiādinā tesaṁ tesaṁ",
  "tika-vin13t2:181_7": "nāmaṁ gahetvā sammukhāparammukhāvikappanavasena atthaṁ dassetvā taṁ sādhayantehi avikappite vikappitasaññī",
  "tika-vin13t2:181_8": "nissaggiyaṁ pācittiya’’nti āpattivāre pāḷi āhaṭā.",
  "tika-vin13t2:181_9": "‘‘Sace upasampannassa vikappeti,",
  "tika-vin13t2:181_10": "attano eva santakaṁ hoti,",
  "tika-vin13t2:181_11": "paṭiggahaṇampi na vijahatī’’ti dosaṁ vatvā anupasampannassa vikappane attasantakattābhāvo,",
  "tika-vin13t2:181_12": "paṭiggahaṇavijahanañca payojanaṁ vuttaṁ.",
  "tika-vin13t2:181_13": "Tattha vadāma –",
  "tika-vin13t2:181_14": "āpattivāre ‘‘avikappite’’tiādipāḷiyeva natthi,",
  "tika-vin13t2:181_15": "‘‘anadhiṭṭhite adhiṭṭhitasaññī nissaggiyaṁ pācittiyaṁ,",
  "tika-vin13t2:181_16": "avissajjite vissajjitasaññī nissaggiyaṁ pācittiya’’ntiādinā (pārā.",
  "tika-vin13t2:181_17": "624) pāḷiyā āgatattā tadanurūpameva anāpattivāre ‘‘adhiṭṭheti,",
  "tika-vin13t2:181_18": "vissajjetī’’tiādināva pāḷi āgatā.",
  "tika-vin13t2:181_19": "Yadi bhaveyya,",
  "tika-vin13t2:181_20": "vaṇṇanīyaṭṭhānatāya aṭṭhakathāya bhavitabbaṁ,",
  "tika-vin13t2:181_21": "na cettha aṭṭhakathāyaṁ vijjati.",
  "tika-vin13t2:181_22": "Anupasampannassa vikappane ca kathaṁ paṭiggahaṇaṁ vijahati sikkhāpaccakkhānādīsu chasu paṭiggahaṇavijahanakāraṇesu vikappanassa anantogadhattā,",
  "tika-vin13t2:181_23": "tasmā nāyamettha atthoti.",
  "tika-vin13t2:182_0": "Mayamettha evamatthaṁ bhaṇāma –",
  "tika-vin13t2:182_1": "vikappentassāti ettha vikappanaṁ saṁvidahanaṁ ‘‘cittasaṅkappo’’tiādīsu viya,",
  "tika-vin13t2:182_2": "ubhayattha pana upasaggehi nānattamattaṁ,",
  "tika-vin13t2:182_3": "tasmā antosattāhe sāmaṇerassa yassa kassaci vikappentassa saṁvidahantassa pariccāgasaññaṁ pariccāgacetanaṁ",
  "tika-vin13t2:182_4": "pariccāgādhippāyaṁ uppādentassa anāpattīti attho.",
  "tika-vin13t2:182_5": "Idañca mahāsumattheravādamolubbha vuttaṁ.",
  "tika-vin13t2:182_6": "Vuttañhi ‘‘tena cittenā’’tiādīsu pāḷivacanesu adhippāyaṁ dassentena,",
  "tika-vin13t2:182_7": "‘‘idaṁ kasmā vuttaṁ.",
  "tika-vin13t2:182_8": "Evañhi antosattāhe datvā pacchā paṭilabhitvā paribhuñjantassa anāpattidassanattha’’nti (pārā. aṭṭha. 2.625).",
  "tika-vin13t2:182_9": "Mahāpadumatthero panāha ‘‘sattāhātikkantassa pana paribhoge anāpattidassanatthamidaṁ vutta’’nti (pārā. aṭṭha. 2.625).",
  "tika-vin13t2:182_10": "Ayameva vādo tesu sundarataro.",
  "tika-vin13t2:182_11": "Sattāhe makkhanādiṁ adhiṭṭhato ca aññassa dadatopi ca anāpattīti sambandho.",
  "tika-vin13t2:182_12": "Ādi-saddena abbhañjanādiṁ saṅgaṇhāti.",
  "tika-vin13t2:182_13": "Ayametthādhippāyo –",
  "tika-vin13t2:182_14": "sappiādiṁ abbhañjanādiṁ madhuṁ arumakkhanaṁ,",
  "tika-vin13t2:182_15": "phāṇitaṁ gharadhūpanaṁ adhiṭṭhato anāpattīti.",
  "tika-vin13t2:182_16": "Aññassāti upasampannassa vā anupasampannassa vā.",
  "tika-vin13t2:183_0": "102.",
  "tika-vin13t2:183_1": "Yāvakālikaādīni attanā saha saṁsaṭṭhāni sabbhāvaṁ gāhāpayantīti sambandho.",
  "tika-vin13t2:183_2": "Sabbhāvanti sassa attano bhāvo dvitte sabbhāvo, taṁ.",
  "tika-vin13t2:183_3": "Tasmāti yasmā evaṁ, tasmā.",
  "tika-vin13t2:183_4": "Evamudīritanti evaṁ ‘‘vikappentassa sattāhe’’tiādinā vuttaṁ.",
  "tika-vin13t2:183_5": "Ayamettha adhippāyo –",
  "tika-vin13t2:183_6": "yasmā attanā saṁsaṭṭhāni attano bhāvaṁ gāhāpayanti yāvakālikādīni,",
  "tika-vin13t2:183_7": "tasmā sattāhātikkāmitāni sattāhakālikāni pācittiyajanakāni saṁsaṭṭhāni attasaṁsaṭṭhānipi pācittiyajanakāni",
  "tika-vin13t2:183_8": "karontīti avikappanādimhi sati byatirekato pācittiyāpattiparidīpakaṁ ‘‘vikappentassā’’tiādikaṁ vākyattayaṁ vuttanti.",
  "tika-vin13t2:183_9": "Ṭīkāyaṁ pana ‘‘idāni vakkhamānaṁ sandhāya evanti vutta’’nti vuttaṁ.",
  "tika-vin13t2:183_10": "Taṁ vakkhamānassa atītaudīritattāyogato kathaṁ yujjatīti.",
  "tika-vin13t2:183_11": "Evamudīritanti vā pāḷiyaṁ aṭṭhakathāyañca evameva vuttanti attho.",
  "tika-vin13t2:183_12": "Eva-saddo avadhāraṇe.",
  "tika-vin13t2:184_0": "103-5.",
  "tika-vin13t2:184_1": "Idāni attasaṁsaṭṭhānaṁ yāvakālikādīnaṁ sabbhāvagāhāpanaṁ sarūpato dassetuṁ ‘‘pure’’tiādimāha.",
  "tika-vin13t2:184_2": "Tattha sattāhanti satta ahāni yassa taṁ sattāhaṁ,",
  "tika-vin13t2:184_3": "sattāhakālikaṁ.",
  "tika-vin13t2:184_4": "Ca-saddo aṭṭhānappayutto,",
  "tika-vin13t2:184_5": "so sattāhañca yāvajīvikañcāti yojetabbo.",
  "tika-vin13t2:184_6": "Sesakālikasammissanti sesehi tadahu paṭiggahitehi kālikehi yāvakālikayāmakālikasaṅkhātehi sammissaṁ.",
  "tika-vin13t2:184_7": "Pācittīti sannidhisikkhāpadena pācitti.",
  "tika-vin13t2:184_8": "Tadahu paṭiggahitanti tasmiṁyeva dine purebhattaṁ paṭiggahitaṁ.",
  "tika-vin13t2:184_9": "Tadahevāti tasmiṁyeva dine purebhattameva.",
  "tika-vin13t2:184_10": "Sesanti sattāhakālikaṁ yāvajīvikañca.",
  "tika-vin13t2:184_11": "Evanti yāme eva paribhuñjayeti vijānīyanti sambandho.",
  "tika-vin13t2:184_12": "Itaranti sattāhakālikato aññaṁ yāvajīvikaṁ.",
  "tika-vin13t2:185_0": "Kālikaniddesavaṇṇanā niṭṭhitā.",
  "tika-vin13t2:186_0": "9. Paṭiggāhaniddesavaṇṇanā",
  "tika-vin13t2:187_0": "106.",
  "tika-vin13t2:187_1": "Dātuṁ kāmetīti dātukāmo,",
  "tika-vin13t2:187_2": "tassa abhihāro īsakampi oṇamanādinābhiharaṇanti tappuriso,",
  "tika-vin13t2:187_3": "hatthassa pāso hatthapāso.",
  "tika-vin13t2:187_4": "Ruḷhīvasena tu aḍḍhateyyahattho hatthapāso nāma.",
  "tika-vin13t2:187_5": "So ca sace bhikkhu nisinno hoti,",
  "tika-vin13t2:187_6": "āsanassa pacchimantato paṭṭhāya,",
  "tika-vin13t2:187_7": "sace ṭhito,",
  "tika-vin13t2:187_8": "paṇhiantato paṭṭhāya,",
  "tika-vin13t2:187_9": "sace nipanno,",
  "tika-vin13t2:187_10": "yena passena nipanno,",
  "tika-vin13t2:187_11": "tassa pārimantato paṭṭhāya dāyakassa nisinnassa ṭhitassa vā ṭhapetvā pasāritahatthaṁ yaṁ āsannataraṁ aṅgaṁ,",
  "tika-vin13t2:187_12": "tassa orimantena paricchinditvā veditabbo.",
  "tika-vin13t2:187_13": "Eraṇakkhamanti thāmamajjhimena purisena eraṇassa ukkhipanassa khamaṁ yoggaṁ.",
  "tika-vin13t2:187_14": "Vatthusaddāpekkhaṁ napuṁsakattaṁ.",
  "tika-vin13t2:187_15": "Tidhā denteti kāyakāyappaṭibaddhanissaggiyānaṁ vasena tīhi pakārehi dāyake dadamāne.",
  "tika-vin13t2:187_16": "Tattha yena kenaci sarīrāvayavena antamaso pādaṅguliyāpi dīyamānaṁ kāyena dinnaṁ nāma hoti,",
  "tika-vin13t2:187_17": "kaṭacchuādīsu yena kenaci dīyamānaṁ kāyappaṭibaddhena,",
  "tika-vin13t2:187_18": "kāyato pana kāyappaṭibaddhato vā mocetvā hatthapāse ṭhitassa kāyena vā kāyappaṭibaddhena vā pātiyamānaṁ nissaggiyena payogena dinnaṁ nāma.",
  "tika-vin13t2:187_19": "Dvidhā gāhoti kāyakāyappaṭibaddhānaṁ vasena dvīhi pakārehi yehi kehici dīyamānassa gahaṇaṁ.",
  "tika-vin13t2:187_20": "Evaṁ paṭiggaho pañcaṅgoti yojanā.",
  "tika-vin13t2:187_21": "Pañcaṅgoti pañca aṅgāni yassāti bahubbīhi.",
  "tika-vin13t2:188_0": "107.",
  "tika-vin13t2:188_1": "Idāni aneraṇakkhame ca kismiñci kāyappaṭibaddhe ca paṭiggahaṇārohanaṁ dassetuṁ ‘‘asaṁhāriye’’tiādimāha.",
  "tika-vin13t2:188_2": "Tattha asaṁhāriyeti ānetumasakkuṇeyye phalakapāsāṇādimhi.",
  "tika-vin13t2:188_3": "Tatthajāteti tesuyeva rukkhādīsu jāte kiṁsukapaduminipaṇṇādike.",
  "tika-vin13t2:188_4": "Ciñcaādīnaṁ sukhume paṇṇeti sambandho.",
  "tika-vin13t2:188_5": "Tāni hi sandhāretuṁ na sakkonti.",
  "tika-vin13t2:188_6": "Tesaṁ pana sākhāsu vaṭṭati.",
  "tika-vin13t2:188_7": "Ādi-saddena ‘‘aṅga’’ntiādikaṁ saṅgaṇhāti.",
  "tika-vin13t2:188_8": "Vā-saddo samuccaye.",
  "tika-vin13t2:188_9": "Asayhabhāreti thāmamajjhimapurisena sahituṁ sandhāretuṁ asakkuṇeyye bhāre.",
  "tika-vin13t2:188_10": "Sabbesaṁ paṭiggaho ‘‘na rūhatī’’ti iminā sambandho.",
  "tika-vin13t2:189_0": "108.",
  "tika-vin13t2:189_1": "Idāni paṭiggahaṇavijahanaṁ dasseti ‘‘sikkhā’’tiādinā.",
  "tika-vin13t2:189_2": "Tattha sikkhāmaraṇaliṅgehīti sikkhāpaccakkhānena ca maraṇena ca liṅgaparivattanena ca.",
  "tika-vin13t2:189_3": "Anapekkhavisaggatoti natthi apekkho etassāti anapekkho,",
  "tika-vin13t2:189_4": "sova visaggo, tato ca.",
  "tika-vin13t2:189_5": "Acchedāti corādīhi acchinditvā gahaṇena.",
  "tika-vin13t2:189_6": "Anupasampannadānāti anupasampannassa dānena.",
  "tika-vin13t2:189_7": "Ca-saddo sabbattha ānetabbo.",
  "tika-vin13t2:189_8": "Gāhoti paṭiggahaṇaṁ.",
  "tika-vin13t2:189_9": "Upasammatīti vijahati.",
  "tika-vin13t2:190_0": "109-10.",
  "tika-vin13t2:190_1": "Idāni appaṭiggahitaṁ paribhoge dosaṁ dassetuṁ ‘‘appaṭiggahita’’ntiādimāha.",
  "tika-vin13t2:190_2": "Tattha sabbanti catukālikapariyāpannaṁ sakalampi.",
  "tika-vin13t2:190_3": "Idāni appaṭiggahetvā paribhuñjitabbaṁ dassetuṁ ‘‘suddha’’ntiādimāha.",
  "tika-vin13t2:190_4": "Tattha suddhaṁ nātibahalaṁ udakañca tathā aṅgalaggaṁ avicchinnaṁ danta…pe…",
  "tika-vin13t2:190_5": "gūthakañca loṇa…pe…",
  "tika-vin13t2:190_6": "karīsakañca kappateti sambandho.",
  "tika-vin13t2:190_7": "Tattha suddhanti rajareṇūhi aññarasena ca asammissatāya parisuddhaṁ.",
  "tika-vin13t2:190_8": "Nātibahalanti yaṁ kasitaṭṭhāne bahalamudakaṁ viya mukhe vā hatthe vā na laggaṁ, taṁ.",
  "tika-vin13t2:190_9": "Avicchinnanti aṅgato vicchinditvā na gataṁ.",
  "tika-vin13t2:190_10": "Dantāni ca akkhīni ca kaṇṇañca dantakkhikaṇṇaṁ pāṇyaṅgattā,",
  "tika-vin13t2:190_11": "tassa gūthakanti tappuriso.",
  "tika-vin13t2:190_12": "Loṇaṁ sarīruṭṭhitaṁ.",
  "tika-vin13t2:190_13": "Siṅghāṇīti siṅghāṇikā.",
  "tika-vin13t2:190_14": "Vicchinnaṁ na paṭiggahetabbaṁ.",
  "tika-vin13t2:191_0": "111.",
  "tika-vin13t2:191_1": "Idāni ‘‘gūthā’’tiādinā kālodissaṁ dasseti.",
  "tika-vin13t2:191_2": "Tathāvidheti sappadaṭṭhakkhaṇādike tathāvidhe kāle.",
  "tika-vin13t2:191_3": "Tathā tādiso vidho kālo etassāti bahubbīhi.",
  "tika-vin13t2:191_4": "Seveyyāti sevanaṁ kareyya,",
  "tika-vin13t2:191_5": "paribhuñjeyyāti vuttaṁ hoti.",
  "tika-vin13t2:191_6": "Asante kappakāraketi ettha dubbacopi asamatthopi kappiyakārako asantapakkheyeva tiṭṭhatīti veditabbo.",
  "tika-vin13t2:191_7": "Kālodissattā pana chārikāya asati alladāruṁ rukkhato chinditvā kātuṁ,",
  "tika-vin13t2:191_8": "mattikāya asati bhūmiṁ khaṇitvāpi mattikaṁ gahetuṁ vaṭṭati.",
  "tika-vin13t2:192_0": "112.Durūpaciṇṇeti duṭṭhuṁ upaciṇṇaṁ āmaṭṭhaṁ durūpaciṇṇaṁ.",
  "tika-vin13t2:192_1": "Sace bhikkhu appaṭiggahitaṁ sāmisaṁ bhājanaṁ ṭhitaṭṭhānato apanetvā āmasati,",
  "tika-vin13t2:192_2": "pidhānaṁ āmasati,",
  "tika-vin13t2:192_3": "upari ṭhitakacavarādiṁ chaḍḍeti,",
  "tika-vin13t2:192_4": "tatthajātakaphaliniyā sākhāya vā valliyā vā gahetvā vā cāleti,",
  "tika-vin13t2:192_5": "durūpaciṇṇaṁ nāma hoti.",
  "tika-vin13t2:192_6": "Tasmiṁ dukkaṭanti sambandho.",
  "tika-vin13t2:192_7": "Phalarukkhaṁ pana apassayituṁ vā tattha kaṇṭakaṁ vā bandhituṁ vaṭṭati.",
  "tika-vin13t2:192_8": "Araññe patitaambaphalādiṁ ‘‘sāmaṇerassa dassāmī’’ti āharitvā dātuṁ vaṭṭati.",
  "tika-vin13t2:192_9": "Rajokiṇṇeti rajasā okiṇṇe,",
  "tika-vin13t2:192_10": "tasmiṁ pattādike yaṁ kiñci paṭiggaṇhato vinayadukkaṭaṁ hotīti attho.",
  "tika-vin13t2:192_11": "Sace piṇḍāya carantassa patte rajaṁ patati,",
  "tika-vin13t2:192_12": "paṭiggahetvā bhikkhā gaṇhitabbā .",
  "tika-vin13t2:192_13": "‘‘Paṭiggahetvā dethā’’ti vuttepi ākiranti,",
  "tika-vin13t2:192_14": "hatthato amocenteneva paṭiggāhāpakassa santikaṁ netvā paṭiggahetabbaṁ.",
  "tika-vin13t2:192_15": "Sace mahāvāto tato tato rajaṁ pāteti,",
  "tika-vin13t2:192_16": "na sakkā hoti bhikkhaṁ gahetuṁ,",
  "tika-vin13t2:192_17": "‘‘anupasampannassa dassāmī’’ti suddhacittena ābhogaṁ katvā gaṇhituṁ vaṭṭati.",
  "tika-vin13t2:192_18": "Taṁ pana tena dinnaṁ vā vissāsena vā paṭiggahetvā paribhuñjituṁ vaṭṭati.",
  "tika-vin13t2:193_0": "Athāti vakkhamānārambhe.",
  "tika-vin13t2:193_1": "Uggahappaṭiggaheti uggahitthāti uggaho,",
  "tika-vin13t2:193_2": "uggahitaṁ,",
  "tika-vin13t2:193_3": "tassa paṭiggaho, tasmiṁ.",
  "tika-vin13t2:193_4": "Appaṭiggahitabhāvaṁ jānato attanā eva uggahetvā gahaṇeti adhippāyo.",
  "tika-vin13t2:193_5": "Mātāpitūnaṁ atthāya pana appaṭiggahetvā telādīni,",
  "tika-vin13t2:193_6": "chāyatthāya sākhādīni vā gahetvā pacchato bhuñjitukāmatāya paṭiggahetvā paribhuñjituṁ vaṭṭati.",
  "tika-vin13t2:193_7": "Ucchuādīsu phālitesu malaṁ na paññāyati,",
  "tika-vin13t2:193_8": "mūlabhesajjādīni pisantānaṁ vā koṭṭentānaṁ vā nisadanisadapotakaudukkhalamusalāni khīyanti,",
  "tika-vin13t2:193_9": "dantantare laggaṁ sukhumaāmisaṁ hoti,",
  "tika-vin13t2:193_10": "raso na paññāyati,",
  "tika-vin13t2:193_11": "abbohārikaṁ.",
  "tika-vin13t2:193_12": "Antovuttheti akappiyakuṭiyā chadanabbhantare vuttheti attho.",
  "tika-vin13t2:193_13": "Sayaṁpakketi attanā yattha katthaci pakke.",
  "tika-vin13t2:193_14": "Sace vāsiādiṁ tāpetvā takkādīsu pakkhipati,",
  "tika-vin13t2:193_15": "ettāvatāpi sāmapākato na muccati.",
  "tika-vin13t2:193_16": "Purimakālikadvaye punapākañhi ṭhapetvā yaṁ kiñci āmisaṁ bhikkhuno pacituṁ na vaṭṭati.",
  "tika-vin13t2:193_17": "Sacepissa uṇhayāguyā sulasipaṇṇādīni vā siṅgiveraṁ vā pakkhipanti,",
  "tika-vin13t2:193_18": "cāletuṁ na vaṭṭati.",
  "tika-vin13t2:193_19": "Uttaṇḍulaṁ bhattaṁ labhitvā pidahituṁ na vaṭṭati.",
  "tika-vin13t2:193_20": "Antopakketi akappiyakuṭiyā anto pakke.",
  "tika-vin13t2:193_21": "Sabbattha dukkaṭanti sambandho.",
  "tika-vin13t2:194_0": "Paṭiggāhaniddesavaṇṇanā niṭṭhitā.",
  "tika-vin13t2:195_0": "10. Akappiyamaṁsaniddesavaṇṇanā",
  "tika-vin13t2:196_0": "113-4.",
  "tika-vin13t2:196_1": "Manussahatthiassānañca …pe…",
  "tika-vin13t2:196_2": "uragassa ca yaṁ maṁsañca,",
  "tika-vin13t2:196_3": "yaṁ uddissakatamaṁsañca,",
  "tika-vin13t2:196_4": "appaṭivekkhitaṁ yañca maṁsaṁ,",
  "tika-vin13t2:196_5": "tesu maṁsesūti evaṁ yojetvā attho veditabbo.",
  "tika-vin13t2:196_6": "Tattha sīsagīvātaraṅgena carantā acchavisesāva taracchā.",
  "tika-vin13t2:196_7": "Uragassāti iminā sabbāpi dīghajāti saṅgahitā.",
  "tika-vin13t2:196_8": "Uddissakatamaṁsanti bhikkhuṁ uddisitvā kataṁ uddissakataṁ,",
  "tika-vin13t2:196_9": "tañca taṁ maṁsañca.",
  "tika-vin13t2:196_10": "Ettha ca maṁsa-ggahaṇena macchānampi gahaṇaṁ veditabbaṁ upalakkhaṇavasena,",
  "tika-vin13t2:196_11": "ca-saddena vā.",
  "tika-vin13t2:196_12": "Pañcasupi sahadhammikesu yaṁ kiñci uddissakataṁ sabbesampi na kappati,",
  "tika-vin13t2:196_13": "tampi adiṭṭhaasutaaparisaṅkitatāya tikoṭiparisuddhaṁ vaṭṭati.",
  "tika-vin13t2:196_14": "Appaṭivekkhitanti anupaparikkhitaṁ,",
  "tika-vin13t2:196_15": "anāpucchitanti attho.",
  "tika-vin13t2:196_16": "Āpattibhīrukena hi rūpaṁ sallakkhentenāpi pucchitvā paṭiggahetabbaṁ paribhuñjitabbañca.",
  "tika-vin13t2:196_17": "Manussānaṁ maṁsesu thullaccayanti yojanā.",
  "tika-vin13t2:196_18": "Thūlo accayo etthāti rasse,",
  "tika-vin13t2:196_19": "dvitte ca thullaccayaṁ.",
  "tika-vin13t2:196_20": "Pārājikasaṅghādisesehi ṭhapetvā ito adhikaṁ vajjaṁ natthi.",
  "tika-vin13t2:196_21": "Sesesūti avasesesu ekādasasu.",
  "tika-vin13t2:197_0": "115.",
  "tika-vin13t2:197_1": "Idāni manussādīnaṁ aṭṭhiādīnipi akappiyānīti dassetuṁ ‘‘aṭṭhipī’’tiādimāha.",
  "tika-vin13t2:197_2": "Pi-saddo ‘‘lohita’’ntiādīsupi anuvattetabbo.",
  "tika-vin13t2:197_3": "Esanti manussādīnaṁ dasannaṁ.",
  "tika-vin13t2:197_4": "Vasāsu pana ekā manussavasā na vaṭṭati.",
  "tika-vin13t2:197_5": "Khīrādīsu akappiyaṁ nāma natthi.",
  "tika-vin13t2:197_6": "Uddissakataṁyeva sacittakanti yojanā.",
  "tika-vin13t2:197_7": "Sacittakanti uddissakatabhāvajānanacittena saha vattatīti sacittakaṁ.",
  "tika-vin13t2:197_8": "Vatthuvītikkamavijānanacittena hi sacittakattaṁ.",
  "tika-vin13t2:197_9": "Ettha ca sacittakattaṁ āpattiyā eva,",
  "tika-vin13t2:197_10": "na ca maṁsassa,",
  "tika-vin13t2:197_11": "tathāpi maṁsasīsena āpatti eva vuttāti viññātabbanti.",
  "tika-vin13t2:198_0": "Akappiyamaṁsaniddesavaṇṇanā niṭṭhitā.",
  "tika-vin13t2:199_0": "11. Nissaggiyaniddesavaṇṇanā",
  "tika-vin13t2:200_0": "116-7.",
  "tika-vin13t2:200_1": "Rūpiyena arūpiyaṁ rūpiyañca itarena rūpiyañca parivatteyyāti sambandho.",
  "tika-vin13t2:200_2": "Tattha rūpiyenāti rūpiyasaṅkhātena nissaggiyavatthunā.",
  "tika-vin13t2:200_3": "Arūpiyanti arūpiyasaṅkhātaṁ dukkaṭavatthuṁ kappiyavatthuñca.",
  "tika-vin13t2:200_4": "Itarenāti arūpiyena.",
  "tika-vin13t2:200_5": "Nissaggīti nissajjanaṁ nissaggo,",
  "tika-vin13t2:200_6": "pubbabhāge kattabbassa vinayakammassetaṁ nāmaṁ.",
  "tika-vin13t2:200_7": "Nissaggo assa atthīti nissaggi, kiṁ taṁ?",
  "tika-vin13t2:200_8": "Pācittiyaṁ.",
  "tika-vin13t2:200_9": "Rūpiyassa mūlaggahaṇe pana rūpiyappaṭiggahaṇasikkhāpadena nissaggiyaṁ pācittiyaṁ.",
  "tika-vin13t2:201_0": "Idāni rūpiyādiṁ dassetuṁ ‘‘idhā’’tiādi āraddhaṁ.",
  "tika-vin13t2:201_1": "Tattha kahā…pe…",
  "tika-vin13t2:201_2": "māsakaṁ idha rūpiyanti sambandho.",
  "tika-vin13t2:201_3": "Tattha kahāpaṇo nāma suvaṇṇamayo vā rajatamayo vā etarahi pakatikahāpaṇo vā.",
  "tika-vin13t2:201_4": "Sajjhūti rajataṁ.",
  "tika-vin13t2:201_5": "Siṅgīti suvaṇṇabhedo,",
  "tika-vin13t2:201_6": "tathāpi cettha sāmaññena suvaṇṇamadhippetaṁ.",
  "tika-vin13t2:201_7": "Vohārūpagamāsakanti vohāraṁ kayavikkayaṁ upagacchatīti vohārūpagaṁ,",
  "tika-vin13t2:201_8": "tañca taṁ māsakañca.",
  "tika-vin13t2:201_9": "Taṁ pana samuṭṭhāpitarūpañca asamuṭṭhāpitarūpañca lohadāruādimayaṁ vuccati.",
  "tika-vin13t2:201_10": "Idha rūpiyanti imasmiṁ sikkhāpade rūpiyaṁ nāmāti attho.",
  "tika-vin13t2:201_11": "Vatthamuttādi kappaṁ dukkaṭavatthuñca itaranti yojanā.",
  "tika-vin13t2:201_12": "Tattha vatthañca muttā ca ādi yassāti samāso.",
  "tika-vin13t2:201_13": "Ādi-saddo paccekaṁ yojetabbo ‘‘vatthādi muttādī’’ti.",
  "tika-vin13t2:201_14": "Tattha paṭhamena ādi-saddena kappāsasuttāparaṇṇādikaṁ yaṁ kiñci kappiyavatthuṁ,",
  "tika-vin13t2:201_15": "dutiyena maṇi saṅkho silā pavāḷaṁ lohitaṅko masāragallaṁ sattadhaññāni dāsidāsakhettavatthupupphārāmaphalārāmādayoti idaṁ dukkaṭavatthuṁ saṅgaṇhāti.",
  "tika-vin13t2:201_16": "Vatthādikappiyavatthuṁ,",
  "tika-vin13t2:201_17": "muttādidukkaṭavatthuñca itaraṁ aññaṁ arūpiyaṁ nāmāti attho.",
  "tika-vin13t2:202_0": "118.",
  "tika-vin13t2:202_1": "Ettāvatā rūpiyasaṁvohāraṁ dassetvā idāni kappiyabhaṇḍe kayavikkayaṁ dassetumāha ‘‘ima’’ntiādi.",
  "tika-vin13t2:202_2": "Tattha ‘‘imaṁ gahetvā imaṁ dehi,",
  "tika-vin13t2:202_3": "imaṁ kara,",
  "tika-vin13t2:202_4": "imaṁ ānayā’’ti vā ‘‘imaṁ bhutvā imaṁ dehi,",
  "tika-vin13t2:202_5": "imaṁ kara,",
  "tika-vin13t2:202_6": "imaṁ ānayā’’ti vā ‘‘imaṁ demi,",
  "tika-vin13t2:202_7": "imaṁ dehi,",
  "tika-vin13t2:202_8": "imaṁ kara,",
  "tika-vin13t2:202_9": "imaṁ ānayā’’ti vā kayavikkaye samāpanne nissaggīti yojanā.",
  "tika-vin13t2:202_10": "Tattha imanti taṇḍulādiṁ.",
  "tika-vin13t2:202_11": "Bhutvāti odanādiṁ bhuñjitvā.",
  "tika-vin13t2:202_12": "Imaṁ dehīti etaṁ vatthādikaṁ dehi.",
  "tika-vin13t2:202_13": "Imaṁ karāti etaṁ rajanapacanādiṁ karohi.",
  "tika-vin13t2:202_14": "Imaṁ ānayāti etaṁ rajanakaṭṭhādiṁ ānehi.",
  "tika-vin13t2:202_15": "Imaṁ demīti etaṁ vatthādikaṁ tava demi.",
  "tika-vin13t2:202_16": "Samāpanneti kate.",
  "tika-vin13t2:202_17": "Tasmā kappiyaṁ bhaṇḍaṁ parivattentena aññātakehi saddhiṁ ‘‘imaṁ dehī’’ti vadato viññatti,",
  "tika-vin13t2:202_18": "‘‘imaṁ gaṇhāhī’’ti vadato saddhādeyyavinipātanaṁ,",
  "tika-vin13t2:202_19": "‘‘iminā imaṁ dehī’’ti vadato kayavikkayanti vuttā tisso āpattiyo.",
  "tika-vin13t2:202_20": "Mātāpitūhi pana saddhiṁ kayavikkayamattaṁ mocentena parivattetabbaṁ.",
  "tika-vin13t2:202_21": "Ayañhi kayavikkayo ṭhapetvā pañcasahadhammike avasesehi gihipabbajitehi na vaṭṭati.",
  "tika-vin13t2:202_22": "Sace pana navakammāni kāreti,",
  "tika-vin13t2:202_23": "aṭṭhakathāpamāṇena pācittiyamattaṁ desetabbaṁ.",
  "tika-vin13t2:203_0": "119-120.",
  "tika-vin13t2:203_1": "Idāni pariṇāmanavasena āpattibhedaṁ dassetuṁ ‘‘attano’’tiādi āraddhaṁ.",
  "tika-vin13t2:203_2": "Tatthāyaṁ piṇḍattho –",
  "tika-vin13t2:203_3": "saṅghassa nataṁ lābhaṁ attano pariṇāmeyya, nissaggi.",
  "tika-vin13t2:203_4": "Aññato puggalassa pariṇāmeyya, pācitti.",
  "tika-vin13t2:203_5": "Aññassa saṅghassa vā cetiyassa vā pariṇāmeyya, dukkaṭaṁ.",
  "tika-vin13t2:203_6": "Aññassa puggalassa vā cetiyassa vā nataṁ lābhaṁ attano vā saṅghassa vā aññapuggalassa vā aññacetiyassa vā pariṇāmeyya,",
  "tika-vin13t2:203_7": "dukkaṭanti yojanā.",
  "tika-vin13t2:203_8": "Tattha natanti kāyena vā vacasā vā ninnaṁ kataṁ.",
  "tika-vin13t2:203_9": "Lābhanti labhitabbaṁ cīvarādi.",
  "tika-vin13t2:203_10": "Aññato aññasmiṁ puggale vā cetiye vā,",
  "tika-vin13t2:203_11": "cetiye pana dukkaṭaṁ.",
  "tika-vin13t2:203_12": "Aññassāti cetiyādino antamaso sunakhassa.",
  "tika-vin13t2:203_13": "Aññato vāti cetiyādimhi vā.",
  "tika-vin13t2:203_14": "Saṅghassāti pana idaṁ kākakkhigoḷakañāyena ‘‘nataṁ pariṇāmeyyā’’ti ubhayattha parivattati.",
  "tika-vin13t2:203_15": "Nissaṭṭhaṁ sakasaññāya na dadeyya vā,",
  "tika-vin13t2:203_16": "dukkaṭanti sambandho.",
  "tika-vin13t2:203_17": "Aññathā aññena pakārena,",
  "tika-vin13t2:203_18": "theyyasaññāya na dadeyya ceti vuttaṁ hoti.",
  "tika-vin13t2:203_19": "Itaranti vatthuvasena aññaṁ pārājikaṁ thullaccayaṁ dukkaṭañca hotīti attho.",
  "tika-vin13t2:204_0": "Nissaggiyaniddesavaṇṇanā niṭṭhitā.",
  "tika-vin13t2:205_0": "12. Pācittiyaniddesavaṇṇanā",
  "tika-vin13t2:206_0": "121.Musā…pe…",
  "tika-vin13t2:206_1": "haraṇeti nimittatthe bhummavacanaṁ,",
  "tika-vin13t2:206_2": "tassa ‘‘pācitti vuttā’’ti iminā sambandho.",
  "tika-vin13t2:206_3": "Evaṁ sabbattha.",
  "tika-vin13t2:206_4": "Musāvādeti nipātena saddhiṁ tappuriso.",
  "tika-vin13t2:206_5": "Pubbepi jānitvā vacanakkhaṇepi jānantassa musābhaṇananimittanti attho.",
  "tika-vin13t2:206_6": "Bhaṇanañca nāma idha abhūtassa vā bhūtataṁ,",
  "tika-vin13t2:206_7": "bhūtassa vā abhūtataṁ katvā kāyena vā vācāya vā viññāpanappayogo.",
  "tika-vin13t2:206_8": "Pārājikasaṅghādisesācāravipattiyo amūlikāya codentassa yathākkamaṁ saṅghādisesapācittiyadukkaṭāni.",
  "tika-vin13t2:206_9": "Anupadhāretvā sahasā bhaṇantassa,",
  "tika-vin13t2:206_10": "‘‘aññaṁ bhaṇissāmī’’ti aññaṁ bhaṇantassa yassa bhaṇati,",
  "tika-vin13t2:206_11": "so na suṇāti,",
  "tika-vin13t2:206_12": "tassa ca anāpatti.",
  "tika-vin13t2:207_0": "Omasati amanāpatāya kaṇṇesu vijjhati viya etena,",
  "tika-vin13t2:207_1": "omasati vāti omaso,",
  "tika-vin13t2:207_2": "so cāyaṁ vādoca, tasmiṁ.",
  "tika-vin13t2:207_3": "Dīgho pana gāthābandhavasena.",
  "tika-vin13t2:207_4": "Evaṁ sabbattha.",
  "tika-vin13t2:207_5": "Hīnukkaṭṭhesu ca jātināmagottavayakammasippaābādhaliṅgakilesaāpattiakkosasaṅkhātesu dasasu bhūtena vā abhūtena vā ‘‘khattiyosi,",
  "tika-vin13t2:207_6": "caṇḍālosī’’tiādinā kāyena vā vācāya vā anaññāpadesena bhikkhuno khuṁsetukāmatāya akkosavacaneti attho.",
  "tika-vin13t2:207_7": "‘‘Santi idhekacce caṇḍālā’’tiādinā aññāpadesena vā ‘‘corosi, vikārīsi,",
  "tika-vin13t2:207_8": "mātughātakosī’’tiādīhi pāḷimuttapadehi vā bhikkhussa,",
  "tika-vin13t2:207_9": "yathā vā tathā vā anupasampannaṁ,",
  "tika-vin13t2:207_10": "parammukhā pana sabbampi akkosantassa dukkaṭaṁ.",
  "tika-vin13t2:207_11": "Kevalaṁ davakamyatāya vadato pana sabbattha dubbhāsitaṁ.",
  "tika-vin13t2:208_0": "Pesuññaharaṇeti pisuṇassa bhāvo pesuññaṁ.",
  "tika-vin13t2:208_1": "Attano piyakamyatāya vā parassa paresu bhedādhippāyena vā jātiādīhi omasantassa bhikkhuno vacanaṁ sutvā bhikkhussa tassa pesuññassa haraṇe.",
  "tika-vin13t2:208_2": "Anupasampannassa haraṇe dukkaṭaṁ.",
  "tika-vin13t2:208_3": "Padaṁ padaṁ padaso,",
  "tika-vin13t2:208_4": "vicchāyaṁ so,",
  "tika-vin13t2:208_5": "koṭṭhāsena koṭṭhāsenāti attho.",
  "tika-vin13t2:208_6": "Saṅgītittayāruḷho tipiṭakadhammo,",
  "tika-vin13t2:208_7": "anāruḷho ca rājovādādiko dhammo nāma,",
  "tika-vin13t2:208_8": "tena saha padasoti nipātassa tatiyātappuriso.",
  "tika-vin13t2:208_9": "Padasodhammeti ekakkharādinā koṭṭhāsena koṭṭhāsena anupasampannena saddhiṁ yathāvuttadhammabhaṇaneti attho.",
  "tika-vin13t2:208_10": "Padasodhammabhaṇanañhi padasodhamma-saddena upacārena vuttaṁ.",
  "tika-vin13t2:208_11": "Anupasampannena saddhiṁ ekato uddesaggahaṇe sajjhāyakaraṇe,",
  "tika-vin13t2:208_12": "taṁsantike uddesaggahaṇādike ca tena saddhiṁ ekato yebhuyyena paguṇaṁ ganthaṁ bhaṇantassa osārentassa",
  "tika-vin13t2:208_13": "khalitaṭṭhāne ‘‘evaṁ bhaṇāhī’’ti ekato bhaṇantassapi anāpatti.",
  "tika-vin13t2:209_0": "Antamaso vatthādinā yena kenaci sabbacchannaṁ chadanaṁ anāhacca diyaḍḍhahatthubbedhenāpi sabbaparicchinnaṁ",
  "tika-vin13t2:209_1": "yebhuyyenachannaṁ yebhuyyenaparicchinnañca senāsanaṁ agāranti adhippetaṁ.",
  "tika-vin13t2:209_2": "Tatraṭṭho pana bhikkhuṁ ṭhapetvā antamaso pārājikavatthubhūto tiracchānagatopi antamaso tadahujātā itthīpi upacārato agāra-saddena vuccati.",
  "tika-vin13t2:209_3": "Saha agārenāti sāgāro, bhikkhu.",
  "tika-vin13t2:209_4": "Upacāreneva ca pana anupasampannena,",
  "tika-vin13t2:209_5": "mātugāmena ca saha seyyakappanaṁ sāgārabhāvo nāmāti gahetabbaṁ.",
  "tika-vin13t2:209_6": "Saṅghasammataṁ senāsanapaññāpakādibhedaṁ upasampannaṁ ayasakāmā hutvā bhikkhūhi yena ca ujjhāpenti avajānāpenti avaññāya olokāpenti,",
  "tika-vin13t2:209_7": "lāmakato vā cintāpenti,",
  "tika-vin13t2:209_8": "taṁ vacanaṁ ujjhāpanakaṁ.",
  "tika-vin13t2:209_9": "Yena khīyanti sabbattha tassa avaṇṇaṁ pakāsenti,",
  "tika-vin13t2:209_10": "taṁ khīyanaṁ.",
  "tika-vin13t2:210_0": "122.Talanti hatthatalamadhippetaṁ.",
  "tika-vin13t2:210_1": "Taggahaṇena pana kāyova talaṁ.",
  "tika-vin13t2:210_2": "Sattīti kāyappaṭibaddhā satti āvudhaviseso,",
  "tika-vin13t2:210_3": "upalakkhaṇattā pana sabbampi kāyappaṭibaddhaṁ satti.",
  "tika-vin13t2:210_4": "Talañca satti ca talasatti.",
  "tika-vin13t2:210_5": "Idha pana kopena bhikkhussa talasattiuggiraṇaṁ talasatti.",
  "tika-vin13t2:210_6": "Sace pana viraddho pahāraṁ deti,",
  "tika-vin13t2:210_7": "na paharitukāmatāya dinnattā dukkaṭaṁ,",
  "tika-vin13t2:210_8": "paharitukāmatāya pācittiyaṁ,",
  "tika-vin13t2:210_9": "anupasampanne dukkaṭaṁ,",
  "tika-vin13t2:210_10": "mokkhādhippāyassa anāpatti.",
  "tika-vin13t2:211_0": "Paññattena vadato upasampannassa vā tena vuccamānadhammassa vā anādarakaraṇaṁ anādaro.",
  "tika-vin13t2:211_1": "Anupasampannassa tena vuccamānassa vā upasampannena,",
  "tika-vin13t2:211_2": "parena vā apaññattena vā vuccamānassa anādare dukkaṭaṁ.",
  "tika-vin13t2:212_0": "‘‘Ūnavasso tvaṁ maññe’’tiādinā bhikkhuno kukkuccassa uppādanaṁ anupasampannassa dukkaṭaṁ.",
  "tika-vin13t2:213_0": "Anāpucchā gāmappavesaneti pakativacanena pucchitumanurūpaṁ antoupacārasīmāya dassanūpacāre bhikkhuṁ disvā",
  "tika-vin13t2:213_1": "‘‘vikāle gāmappavesanaṁ āpucchāmī’’ti anāpucchitvā vikāle gāmappavesane.",
  "tika-vin13t2:213_2": "Dīgho pana sandhivasena.",
  "tika-vin13t2:213_3": "Āpadāsu anāpatti.",
  "tika-vin13t2:214_0": "Paramparabhojaneti paro ca paro ca paramparā ma-kāro sandhivasena,",
  "tika-vin13t2:214_1": "tasmā paramparā uppattavisayaapādānavacanaṁ,",
  "tika-vin13t2:214_2": "parato parato laddhā bhuñjaneti attho.",
  "tika-vin13t2:214_3": "Ayamettha adhippāyo –",
  "tika-vin13t2:214_4": "pañcahi bhojanehi nāmaṁ gahetvā nimantitassa yena yena paṭhamaṁ nimantito,",
  "tika-vin13t2:214_5": "tassa tassa bhojanato uppaṭipāṭiyā,",
  "tika-vin13t2:214_6": "‘‘mayhaṁ bhattapaccāsaṁ tuyhaṁ dammī’’ti vā ‘‘vikappemī’’ti vā ādinā sammukhā vā parammukhā vā avikappetvā",
  "tika-vin13t2:214_7": "vā aññato aññato pañcabhojanādīni laddhā bhuñjamāneti.",
  "tika-vin13t2:214_8": "Gilānacīvaradānacīvarakārasamaye anāpatti.",
  "tika-vin13t2:215_0": "123.",
  "tika-vin13t2:215_1": "Seyyaṁ senāsanāni vā anuddharitvā gamaneti sambandho.",
  "tika-vin13t2:215_2": "Vā-saddo samuccaye.",
  "tika-vin13t2:215_3": "Tattha ‘‘bhisi cimilikā uttarattharaṇaṁ bhūmattharaṇaṁ taṭṭikā cammakkhaṇḍo nisīdanaṁ paccattharaṇaṁ tiṇasanthāro paṇṇasanthāro’’ti (pāci.",
  "tika-vin13t2:215_4": "116) vuttāsu dasasu seyyāsu ekampi attano vassaggane gahetvā saṅghike sabbappaṭicchanne gutte senāsane",
  "tika-vin13t2:215_5": "santharitvā vā santharāpetvā vā yathā ṭhapitaṁ upacikādīhi na khajjati,",
  "tika-vin13t2:215_6": "tathā ṭhapanavasena anuddharitvā parikkhittassa ārāmassa parikkhepaṁ,",
  "tika-vin13t2:215_7": "aparikkhittassa upacāraṁ atikkamitvā gamane ca,",
  "tika-vin13t2:215_8": "tathā mañcapīṭhatisikocchasaṅkhātāni senāsanāni vassakāle ajjhokāse santharitvā vā santharāpetvā vā anupasampannena",
  "tika-vin13t2:215_9": "anuddharitvā thāmamajjhimassa purisassa leḍḍupātaṁ atikkamitvā gamane cāti attho.",
  "tika-vin13t2:215_10": "Yathāvuttato pana aññattha dukkaṭaṁ.",
  "tika-vin13t2:216_0": "Itthiyā addhānagamaneti ‘‘gacchāma bhagini,",
  "tika-vin13t2:216_1": "gacchāma ayyā’’ti aññamaññaṁ saṁvidahitvā ‘‘ajja vā sve vā’’tiādinā niyamitakālavisaṅketaṁ akatvāpi dvāravisaṅketaṁ",
  "tika-vin13t2:216_2": "maggavisaṅketaṁ katvāpi itthiyā saddhiṁ addhānamaggagamaneti attho.",
  "tika-vin13t2:217_0": "Ekekāya nisīdaneti ekena ekāti ekekā,",
  "tika-vin13t2:217_1": "tassā nisajjāyāti attho.",
  "tika-vin13t2:217_2": "Ekena saha ekissā nisajjaṁ vinā ekāya saha ekassa nisajjaṁ nāma natthīti ekāya saha ekassa nisajjāyaṁ",
  "tika-vin13t2:217_3": "sati nisinnassa bhikkhuno pācittiyanti adhippāyo.",
  "tika-vin13t2:217_4": "‘‘Ekāyekanisīdane’’ti vā pāṭho.",
  "tika-vin13t2:218_0": "124.",
  "tika-vin13t2:218_1": "Rūpādīnaṁ upasaṁhārena,",
  "tika-vin13t2:218_2": "bhayānakakathākathanena vā upasampannassa bhiṁsāpane.",
  "tika-vin13t2:218_3": "Anupasampannassa dukkaṭaṁ.",
  "tika-vin13t2:219_0": "Ākoṭane upasampannassa antamaso uppalapattenāpi pahāradāne.",
  "tika-vin13t2:219_1": "Anupasampannassa antamaso tiracchānagatassapi dukkaṭaṁ.",
  "tika-vin13t2:219_2": "Mokkhādhippāyassa anāpatti.",
  "tika-vin13t2:220_0": "Saṅghamajjhe vinayadharena anuyuñjiyamānassa pucchitato aññassa vādo aññena aññaṁ paṭicaraṇaṁ aññavādo.",
  "tika-vin13t2:220_1": "Tatheva pucchiyamānassa akathetukāmatāya vihesanaṁ tuṇhībhāvo vihesā.",
  "tika-vin13t2:220_2": "Aññavādakassa vihesakassa ca ñattidutiyakammena aññavādakavihesakakamme kate puna aññavāde vihesāya pācittiyaṁ.",
  "tika-vin13t2:220_3": "Anāropite pana kamme dukkaṭaṁ.",
  "tika-vin13t2:220_4": "Kiñci vītikkamaṁ disvā ‘‘āvuso,",
  "tika-vin13t2:220_5": "idaṁ nāma tayā kata’’nti vutte taṁ na kathetukāmo tuṇhībhūto saṅghaṁ vihesetīti vihesako.",
  "tika-vin13t2:220_6": "Anācāraṁ ācaritvā saṅghamajjhe āpattiyā,",
  "tika-vin13t2:220_7": "vatthunā vā anuyuñjiyamāne taṁ akathetukāmo ‘‘ko āpanno,",
  "tika-vin13t2:220_8": "kismiṁ āpanno’’tiādinā nayena aññehi vacanehi taṁ vacanaṁ paṭicchādento yo aññaṁ vadati,",
  "tika-vin13t2:220_9": "ayaṁ aññavādako nāma.",
  "tika-vin13t2:221_0": "Duṭṭhullaṁ nāma pārājikasaṅghādisesā,",
  "tika-vin13t2:221_1": "idha pana saṅghādisesova.",
  "tika-vin13t2:221_2": "Pakāso ca chādo ca pakāsachādo,",
  "tika-vin13t2:221_3": "duṭṭhullassa pakāsachādoti tappuriso.",
  "tika-vin13t2:221_4": "Abhiṇhāpattikassa bhikkhuno āyatiṁ saṁvaratthāya āpattipariyantaṁ kulapariyantañca katvā vā akatvā vā tikkhattuṁ apaloketvā kātabbaṁ.",
  "tika-vin13t2:221_5": "Bhikkhusammutiṁ ṭhapetvā anupasampannassa ‘‘ayaṁ asuciṁ mocetvā saṅghādisesaṁ āpanno’’tiādinā nayena",
  "tika-vin13t2:221_6": "vatthunā saddhiṁ āpattiṁ ghaṭetvā tassa duṭṭhullassa pakāsane ārocane ca,",
  "tika-vin13t2:221_7": "tasseva yena kenaci upāyena ñatvā chādane ca,",
  "tika-vin13t2:221_8": "aduṭṭhullārocane chādane ca,",
  "tika-vin13t2:221_9": "anupasampannassa pana purimapañcamasikkhāpade itarā duṭṭhullepi dukkaṭaṁ.",
  "tika-vin13t2:222_0": "Hāsodaketi ettha hāse udaketi padavibhāgo veditabbo.",
  "tika-vin13t2:222_1": "Yena kenaci sarīrāvayavena hasādhippāyassa upakacchakādīsu hāse phusane.",
  "tika-vin13t2:222_2": "Hāsanimittañhi phusanaṁ hāso.",
  "tika-vin13t2:222_3": "Anupasampanne dukkaṭaṁ.",
  "tika-vin13t2:222_4": "Udake hāseti uparigopphake udake hasādhippāyassa ummujjananimujjanena kīḷāya.",
  "tika-vin13t2:222_5": "Kīḷā hi idha hāsoti vutto.",
  "tika-vin13t2:222_6": "Nāvāya kīḷato,",
  "tika-vin13t2:222_7": "hatthādinā kaṭṭhādinā vā udakaṁ hanato antamaso bhājanagatakañjikādīnipi khipanakīḷāya kīḷato dukkaṭaṁ.",
  "tika-vin13t2:222_8": "Ahasādhippāyassa anāpatti.",
  "tika-vin13t2:223_0": "Nicchubhane vihārāti saṅghikavihārato bhikkhuno nikkaḍḍhananikkaḍḍhāpane.",
  "tika-vin13t2:223_1": "Ettha ca ekappayoge ekā,",
  "tika-vin13t2:223_2": "nānāpayoge dvāragaṇanāya āpattiyo.",
  "tika-vin13t2:223_3": "Puggalikanikkaḍḍhane,",
  "tika-vin13t2:223_4": "tassa parikkhāranikkaḍḍhane,",
  "tika-vin13t2:223_5": "anupasampannassa pana tassa parikkhārassa vā nikkaḍḍhane dukkaṭaṁ.",
  "tika-vin13t2:223_6": "Na sammāvattantānaṁ antevāsikasaddhivihārikānaṁ vā nikkaḍḍhane,",
  "tika-vin13t2:223_7": "attano vissāsikassa vihārā nikkaḍḍhane,",
  "tika-vin13t2:223_8": "bhaṇḍanakārakassa pana sakalasaṅghārāmato nikkaḍḍhane anāpatti.",
  "tika-vin13t2:224_0": "Anupakhajja sayaneti ‘‘vuḍḍho, gilāno,",
  "tika-vin13t2:224_1": "saṅghena dinno’’ti jānitvā mañcapīṭhānaṁ vā tassa bhikkhuno pavisantassa vā nikkhamantassa vā upacāraṁ",
  "tika-vin13t2:224_2": "anupakhajja anupavisitvā saṅghike vihāre ‘‘yassa sambādho bhavissati,",
  "tika-vin13t2:224_3": "so pakkamissatī’’ti adhippāyena nisīdananisajjanavasena sayane.",
  "tika-vin13t2:224_4": "Puggalike dukkaṭaṁ.",
  "tika-vin13t2:225_0": "Ettha ca pācittīti uddisitvā kānici pasiddhāni dassitāni.",
  "tika-vin13t2:225_1": "Avuttāni pana tādisāni imināva sāmaññavacanena saṅgahetvā veditabbāni. Kathaṁ?",
  "tika-vin13t2:225_2": "Acelakādiaññatitthiyānaṁ yassa kassaci āmisassa sahatthā dāne ca,",
  "tika-vin13t2:225_3": "sappinavanītatelamadhuphāṇitamacchamaṁsakhīradadhisaṅkhātānaṁ paṇītabhojanānaṁ attano atthāya viññāpetvā bhuñjane,",
  "tika-vin13t2:225_4": "rāgapariyuṭṭhitaitthipurisassa yogge kule anupavisitvā nisajjanakappane,",
  "tika-vin13t2:225_5": "pañcannaṁ bhojanānaṁ aññatarena nimantito tasmiṁ bhutte vā abhutte vā santaṁ bhikkhuṁ anāpucchitvā purebhattaṁ",
  "tika-vin13t2:225_6": "pacchābhattaṁ vā yasmiṁ kule nimantito,",
  "tika-vin13t2:225_7": "tato gilānacīvaradānakārasamayaṁ ṭhapetvā aññasmiṁ aññakulappavesane,",
  "tika-vin13t2:225_8": "ṭhapetvā ekadivasaṁ aññasmiṁ dine āvasathapiṇḍassa agilānena hutvā bhuñjane,",
  "tika-vin13t2:225_9": "rattiparicchedaṁ vā bhesajjaparicchedaṁ vā katvā pavāritato uttari aññatra puna pavāraṇāya aññatra niccappavāraṇāya viññāpane,",
  "tika-vin13t2:225_10": "aññatra tathārūpapaccayā gāmato nikkhantasenādassanāya gamane,",
  "tika-vin13t2:225_11": "paccayenapi gantvā tirattato uttari senāya vāse,",
  "tika-vin13t2:225_12": "tassa ca vasantassa yuddhaṭṭhānabalagaṇaṭṭhānasenānivesaanīkadassanatthaṁ gamane,",
  "tika-vin13t2:225_13": "piṭṭhādīhi katamajjasaṅkhātasurāya,",
  "tika-vin13t2:225_14": "pupphādīhi kataāsavasaṅkhātamerayassa ca pāne,",
  "tika-vin13t2:225_15": "padīpujjalapattapacanādikāraṇaṁ vinā visibbitukāmatāya agilānassa aggino jālanajālāpane,",
  "tika-vin13t2:225_16": "kappabinduṁ anādāya navacīvaraparibhoge,",
  "tika-vin13t2:225_17": "sāmaṁ cīvaraṁ vikappetvā apaccuddhāya paribhoge,",
  "tika-vin13t2:225_18": "bhikkhusantakapattādino antamaso hasādhippāyenapi apanidhāne apanidhāpane,",
  "tika-vin13t2:225_19": "sañcicca tiracchānagatassa jīvitavoropane,",
  "tika-vin13t2:225_20": "sañcicca yathādhammaṁ nihatādhikaraṇassa punakammāya ukkoṭane,",
  "tika-vin13t2:225_21": "sañcicca theyyasatthena saddhiṁ saṁvidhāya ekaddhānagamane,",
  "tika-vin13t2:225_22": "bhikkhūhi sikkhāpadehi vuccamānassa aññaṁ avicāretvā ‘‘na tattha sikkhissāmī’’ti bhaṇane,",
  "tika-vin13t2:225_23": "sikkhāpadavivaṇṇane,",
  "tika-vin13t2:225_24": "imesaṁ ‘‘sutvā oramissāmī’’ti adhippāyaṁ vinā vivādāpannānaṁ upassutiṭṭhāne,",
  "tika-vin13t2:225_25": "dhammikānaṁ kammānaṁ chandaṁ datvā pacchā khīyanadhammāpajjane,",
  "tika-vin13t2:225_26": "saṅghe vinicchaye vattamāne chandaṁ adatvā pakkamane,",
  "tika-vin13t2:225_27": "samaggena saṅghena cīvaraṁ datvā pacchā khīyanadhammāpajjane,",
  "tika-vin13t2:225_28": "aññatra ajjhārāmā ajjhāvasathā vā ratanassa vā ratanasammatassa vā uggaṇhanauggahāpane pācittiyanti.",
  "tika-vin13t2:226_0": "Pācittiyaniddesavaṇṇanā niṭṭhitā.",
  "tika-vin13t2:227_0": "13. Samaṇakappaniddesavaṇṇanā",
  "tika-vin13t2:228_0": "125.Samaṇakappāti samaṇavohārā. Bhavanti,",
  "tika-vin13t2:228_1": "ahesunti vā bhūtā,",
  "tika-vin13t2:228_2": "vattamāne,",
  "tika-vin13t2:228_3": "bhūte vā tappaccayo.",
  "tika-vin13t2:228_4": "Viruḷhamūlādibhāvaṁ āpajjitvā vaḍḍhamānakānaṁ,",
  "tika-vin13t2:228_5": "vaḍḍhitvā mahantabhāvaṁ pattānañca rukkhalatādisaṅkhātānaṁ bhūtānaṁ gāmo,",
  "tika-vin13t2:228_6": "bhūtā eva vā gāmo samūho bhūtagāmo.",
  "tika-vin13t2:228_7": "Tassa samārambho chedanaphālanādi, tasmiṁ.",
  "tika-vin13t2:228_8": "Nimittatthe cetaṁ bhummaṁ,",
  "tika-vin13t2:228_9": "taṁhetu pācittiyaṁ hotīti attho.",
  "tika-vin13t2:228_10": "Katakappiyaṁ samaṇakappiyaṁ bhaveti sambandho.",
  "tika-vin13t2:228_11": "Tattha kataṁ kappiyaṁ yassāti bahubbīhi.",
  "tika-vin13t2:228_12": "Kenāti āha ‘‘nakhenā’’tiādi.",
  "tika-vin13t2:229_0": "126.",
  "tika-vin13t2:229_1": "Idāni yassa samārambho,",
  "tika-vin13t2:229_2": "taṁ bhūtagāmaṁ vibhajitvā dassetuṁ ‘‘sa mūlā’’tiādi āraddhaṁ.",
  "tika-vin13t2:229_3": "Soti bhūtagāmo.",
  "tika-vin13t2:229_4": "Bhavituṁ uppajjituṁ payojetīti kāritantā tappaccayo,",
  "tika-vin13t2:229_5": "pabhāvito uppāditoti attho.",
  "tika-vin13t2:229_6": "Atha vā pabhavanaṁ pabhavo, uppatti,",
  "tika-vin13t2:229_7": "sova pabhavo,",
  "tika-vin13t2:229_8": "pabhāvaṁ karotīti nāmadhātuto kattari tappaccayo,",
  "tika-vin13t2:229_9": "pabhāvito uppannoti attho.",
  "tika-vin13t2:229_10": "Mūlañca khandho ca bījañca aggañca phaḷu ca mūla…pe… phaḷūni.",
  "tika-vin13t2:229_11": "Phaḷu nāma pabbaṁ.",
  "tika-vin13t2:229_12": "Tāniyeva bījāni,",
  "tika-vin13t2:229_13": "tehi pabhāvito uppādito,",
  "tika-vin13t2:229_14": "atha vā tehi avadhibhūtehi,",
  "tika-vin13t2:229_15": "kāraṇabhūtehi vā pabhāvito uppannoti kamena vikappadvaye samāsadvayaṁ veditabbaṁ.",
  "tika-vin13t2:229_16": "Tattha mūlabījaṁ nāma haliddisiṅgiverādi.",
  "tika-vin13t2:230_0": "Khandhabījaṁ nāma assatthanigrodhādi.",
  "tika-vin13t2:230_1": "Bījabījaṁ nāma pubbaṇṇāparaṇṇādi.",
  "tika-vin13t2:230_2": "Aggabījaṁ nāma hiriverādi.",
  "tika-vin13t2:230_3": "Phaḷubījaṁ nāma ucchunaḷādi.",
  "tika-vin13t2:230_4": "Tattha mūlabījādīni pañca bījagāmo.",
  "tika-vin13t2:230_5": "Tannibbatto rukkhalatādi bhūtagāmo.",
  "tika-vin13t2:231_0": "Idāni tesu bījagāmasamārambhe dukkaṭaṁ dasseti aparaddhena.",
  "tika-vin13t2:231_1": "Bhūtagāmaviyojitaṁ bījaṁ ārambhe dukkaṭanti sambandho.",
  "tika-vin13t2:231_2": "Bhūtagāmato viyojitanti tappuriso.",
  "tika-vin13t2:231_3": "Bījanti bhūmiyaṁ ropitamaropitampi niggatavidatthimattapattavaṭṭipi mūlabījāni.",
  "tika-vin13t2:231_4": "‘‘Ārambhe’’ti kitakapaccayassa yoge avutte kammani chaṭṭhuppattiyaṁ vikappena ubhayattha dutiyā.",
  "tika-vin13t2:231_5": "Ārambheti samārambhe.",
  "tika-vin13t2:231_6": "Tasmā ‘‘imaṁ pupphaṁ phalaṁ vā jāna,",
  "tika-vin13t2:231_7": "imaṁ kappiyaṁ karohī’’tiādinā kappiyavacanena bhūtagāmato viyojitaṁ bījajātaṁ bījagāmaparimocanatthaṁ puna kappiyaṁ kārāpetvā paribhuñjibhabbaṁ.",
  "tika-vin13t2:231_8": "‘‘Anujānāmi,",
  "tika-vin13t2:231_9": "bhikkhave,",
  "tika-vin13t2:231_10": "pañcahi samaṇakappehi phalaṁ paribhuñjituṁ aggiparijitaṁ satthaparijitaṁ nakhaparijitaṁ abījaṁ nibbattabījaññeva pañcama’’nti (cūḷava.",
  "tika-vin13t2:231_11": "250) vuttesu pañcasu nakhaparijitādīni tīṇi dassitāni.",
  "tika-vin13t2:232_0": "127.",
  "tika-vin13t2:232_1": "Idāni avasiṭṭhāni dve dassetuṁ ‘‘nibbattabīja’’ntiādikaṁ paṭhamaddhaṁ āha.",
  "tika-vin13t2:232_2": "Tattha nibbattabījanti nibbattaniyanti nibbattaṁ,",
  "tika-vin13t2:232_3": "nipubba vatu vattanetimasmā tappaccayo,",
  "tika-vin13t2:232_4": "nibbattaṁ bījaṁ yassa taṁ nibbattabījaṁ,",
  "tika-vin13t2:232_5": "bījaṁ nibbattetvā visuṁ katvā paribhuñjitabbaṁ ambapanasādi.",
  "tika-vin13t2:232_6": "Nobījaṁ nāma taruṇambaphalādi.",
  "tika-vin13t2:232_7": "Idāni bījagāmabhūtagāmesu kappiyakaraṇappakārādivisesaṁ dassento ‘‘kaṭāhā’’tiādimāha.",
  "tika-vin13t2:232_8": "Tattha kaṭāhena baddhaṁ bījaṁ yesanti bāhirattho.",
  "tika-vin13t2:233_0": "128.",
  "tika-vin13t2:233_1": "Bhājane bhūmiyampi vā ekābaddhesu bījesu ekasmiñca kappiye kateti yojanā.",
  "tika-vin13t2:233_2": "Bījesūti bījagāmabhūtagāmesu .",
  "tika-vin13t2:233_3": "Bhūtagāmopi hi idha ‘‘bīja’’nti ruḷhīvasena vuccati.",
  "tika-vin13t2:234_0": "129.Nikkhitteti ṭhapite.",
  "tika-vin13t2:234_1": "Kappiyaṁ puna kareyyāti jātamūlapaṇṇabhāvato bhūtagāmattā bhūtagāmato parimocitaṁ bījagāmaparimocanatthaṁ puna kappiyaṁ kāreyyāti attho.",
  "tika-vin13t2:234_2": "Tenāha ‘‘bhūtagāmo hi so tadā’’ti.",
  "tika-vin13t2:234_3": "Hi-saddo hetumhi.",
  "tika-vin13t2:234_4": "Tadāti mūle ca paṇṇe ca jātakāle sace mūlamattaṁ sañjāyati,",
  "tika-vin13t2:234_5": "uparibhāge sace aṅkuro jāyati,",
  "tika-vin13t2:234_6": "heṭṭhābhāge chindituṁ vaṭṭati.",
  "tika-vin13t2:234_7": "Mūlamattesu vā pana paṇṇamattesu vā niggatesu sacepi ratanappamāṇāpi sākhā nikkhamanti,",
  "tika-vin13t2:234_8": "bījagāmasaṅgahitā honti.",
  "tika-vin13t2:235_0": "130.",
  "tika-vin13t2:235_1": "Udakasambhavo sevālo ca cetiyādīsu sevālo ca bhūtagāmovāti sambandho.",
  "tika-vin13t2:235_2": "Ādi-saddena pākārādiggahaṇaṁ.",
  "tika-vin13t2:235_3": "Yadi dve tīṇi paṇṇāni na jāyanti,",
  "tika-vin13t2:235_4": "aggabījasaṅgahaṁ gacchati.",
  "tika-vin13t2:235_5": "Sukkho pana sammajjitabbo.",
  "tika-vin13t2:235_6": "Mūlapaṇṇe viniggate bījopi bhūtagāmovāti sambandho.",
  "tika-vin13t2:235_7": "Paṇṇeti iminā aṅkuramattaṁ paṭikkhipati.",
  "tika-vin13t2:236_0": "131.",
  "tika-vin13t2:236_1": "Ghaṭādipiṭṭhe sevālo ca ahichattakamakuḷañca dukkaṭasseva vatthūnīti sambandho.",
  "tika-vin13t2:236_2": "Piṭṭheti iminā anto abbohārikoti dasseti.",
  "tika-vin13t2:236_3": "Phullanti phullitaṁ ahichattakaṁ.",
  "tika-vin13t2:236_4": "Abyavahārikanti āpattivohārayoggaṁ na hotīti attho.",
  "tika-vin13t2:237_0": "132.",
  "tika-vin13t2:237_1": "Allarukkhe lākhāniyyāsachattāni vikopiya gaṇhato tattha akkharaṁ chindato vāpi pācittīti sambandho.",
  "tika-vin13t2:237_2": "Tatthāti allarukkhe.",
  "tika-vin13t2:237_3": "‘‘Vikopaya’’nti potthakesu pāṭho dissati,",
  "tika-vin13t2:237_4": "so apāṭho paṭhamantatāya kāraṇābhāvato.",
  "tika-vin13t2:237_5": "‘‘Vikopiyā’’ti pana pāṭho gahetabbo.",
  "tika-vin13t2:237_6": "Vikopiyāti iminā avikopetvā gahaṇe anāpattīti dīpeti.",
  "tika-vin13t2:238_0": "133.Dārumakkaṭakādināti āṇiṁ koṭṭetvā dāruyantaṁ katvā tattha kaṇṭakaṁ olambenti,",
  "tika-vin13t2:238_1": "etaṁ dārumakkaṭakaṁ nāma.",
  "tika-vin13t2:238_2": "Ādi-saddena kaṇṭakabandhanādīnaṁ gahaṇaṁ.",
  "tika-vin13t2:238_3": "Tiṇādiṁ chindituṁ,",
  "tika-vin13t2:238_4": "gaṇṭhikaṁ kātuñca na kappatīti yojanā.",
  "tika-vin13t2:238_5": "Chinditunti chindanaṁ.",
  "tika-vin13t2:239_0": "134.Bhūtagāmaṁ vāti bhūtagāmaṁ vā.",
  "tika-vin13t2:239_1": "Bījaṁ vāti bījagāmaṁ vā.",
  "tika-vin13t2:239_2": "‘‘Chinda vā’’tiādinā sabbattha vā-saddo yojetabbo.",
  "tika-vin13t2:239_3": "Paca vāti pacanaṁ karohīti vā.",
  "tika-vin13t2:239_4": "‘‘Paṭa’’ iti vā pāṭho,",
  "tika-vin13t2:239_5": "tassa uppādehīti attho.",
  "tika-vin13t2:239_6": "‘‘Imaṁ rukkhaṁ chindāhī’’tiādinā pana avatvā ‘‘rukkhaṁ chindā’’tiādinā aniyametvā vattuṁ vaṭṭati.",
  "tika-vin13t2:240_0": "135.Imanti etaṁ rukkhādiṁ. Imaṁ sodhehīti ettha iti-saddaṁ katvā attho vattabboti.",
  "tika-vin13t2:241_0": "Samaṇakappaniddesavaṇṇanā niṭṭhitā.",
  "tika-vin13t2:242_0": "14. Bhūminiddesavaṇṇanā",
  "tika-vin13t2:243_0": "136.",
  "tika-vin13t2:243_1": "Yāsu vutthaṁ pakkañca kappati,",
  "tika-vin13t2:243_2": "tā kappiyā bhūmiyo sammuti ca sammutikuṭi ca…pe…",
  "tika-vin13t2:243_3": "gahapati ca gahapatikuṭi cāti imā catasso hontīti yojetvā attho veditabbo.",
  "tika-vin13t2:243_4": "Tattha bhesajjakkhandhake (mahāva.",
  "tika-vin13t2:243_5": "295) vuttāya uttidutiyakammavācāya,",
  "tika-vin13t2:243_6": "apalokanakammavasena vā sāvetvā sammā uttisampannaṁ karīyatīti sammuti,",
  "tika-vin13t2:243_7": "thambhānaṁ bhittipādānaṁ vā uggamanaṁ uddhaṁ katvā ṭhapanaṁ,",
  "tika-vin13t2:243_8": "‘‘kappiyakuṭiṁ karomā’’ti vācāya sāvanañca antaṁ yassā sā ussāvanantā.",
  "tika-vin13t2:243_9": "Tathā ca vuttaṁ ‘‘thambhappatiṭṭhānañca vacanapariyosānañca samakālaṁ vaṭṭatī’’ti (mahāva. aṭṭha. 295).",
  "tika-vin13t2:243_10": "Nisādanaṁ pavisanaṁ sannivesanaṁ nisādo,",
  "tika-vin13t2:243_11": "gunnaṁ viya nisādo etissāti gonisādi.",
  "tika-vin13t2:243_12": "Bhikkhuṁ ṭhapetvā sesasahadhammikā sabbe ca devamanussā idha gahapatīti sāmaññena adhippetā.",
  "tika-vin13t2:243_13": "Ettha pana gahapatisambandhinī kuṭi dīghena gahapatī.",
  "tika-vin13t2:244_0": "‘‘Yaṁ pana akappiyabhūmiyaṁ sahaseyyappahonake gehe vuttha’’nti (mahāva. aṭṭha.",
  "tika-vin13t2:244_1": "295) aṭṭhakathāvacanato yaṁ saṅgho ākaṅkhati vihāraṁ vā aḍḍhayogaṁ vā pāsādaṁ vā hammiyaṁ vā guhaṁ vā leṇādiṁ vā,",
  "tika-vin13t2:244_2": "tesampi sāmaññavacanaṁ viññāyatīti taṁtaṁlakkhaṇappattā sahaseyyappahonakā leṇādayo catūsveva kuṭīsu antogadhāti veditabbaṁ.",
  "tika-vin13t2:244_3": "Imāsu catūsu sahaseyyappahonake padese yaṁ saṅghikaṁ puggalikaṁ vā bhikkhusantakaṁ ekarattampi antovutthaṁ",
  "tika-vin13t2:244_4": "anupasampannena pakkañca yāvakālikaṁ yāmakālikañca antovutthaantopakkasaṅkhaṁ na gacchati,",
  "tika-vin13t2:244_5": "ko pana vādo itaradvaye.",
  "tika-vin13t2:244_6": "Taṁ pana akappiyabhūmiyampi vutthaṁ pakkañca vaṭṭati.",
  "tika-vin13t2:244_7": "Tena vuttaṁ ‘‘yāsu vutthaṁ pakkañca kappatī’’ti.",
  "tika-vin13t2:245_0": "137.",
  "tika-vin13t2:245_1": "Vāsatthāya kate saṅghike vā ekasantake vā sahaseyyappahonake gehe kappiyākuṭi laddhabbāti sambandho.",
  "tika-vin13t2:245_2": "Tattha vāsatthāyāti iminā avāsatthāya kataṁ nivatteti.",
  "tika-vin13t2:245_3": "Ekasantaketi ekassa bhikkhuno santake.",
  "tika-vin13t2:245_4": "Kappiyākuṭīti bhāvappadhānoyaṁ niddeso,",
  "tika-vin13t2:245_5": "na hi gehe gehaṁ laddhuṁ yujjatīti kappiyakuṭitāti attho.",
  "tika-vin13t2:245_6": "Dīgho pana gāthāvasena,",
  "tika-vin13t2:245_7": "kappiyā kuṭitāti vā visesanavasena daṭṭhabbaṁ.",
  "tika-vin13t2:245_8": "Sahaseyyappahonaketi ettha sahaseyyappahonakaṁ vāsāgāralakkhaṇe vuttalakkhaṇaṁ senāsanaṁ.",
  "tika-vin13t2:246_0": "138.",
  "tika-vin13t2:246_1": "Idāni tā kuṭiyo kamena dassetvā tattha paṭipajjitabbavidhiṁ,",
  "tika-vin13t2:246_2": "tāsaṁ sabbathāpagamañca dassetuṁ ‘‘gehe’’tiādimāha.",
  "tika-vin13t2:246_3": "Tattha ‘‘kappiyakuṭiṁ karoma,",
  "tika-vin13t2:246_4": "kappiyakuṭiṁ karomā’’ti evamīrayanti sambandho.",
  "tika-vin13t2:246_5": "Iṭṭhakā ca thambhā ca ‘‘iṭṭhakāthambhā’’ti vattabbe rasso.",
  "tika-vin13t2:246_6": "Iṭṭhakathambhā ādi yassa bhittipāsādassāti bahubbīhi.",
  "tika-vin13t2:246_7": "Pacchā paṭhamasaddena kammadhārayo.",
  "tika-vin13t2:246_8": "‘‘Ṭhapeyya ce,",
  "tika-vin13t2:246_9": "sā ussāvanantikā’’ti evaṁ ce-sā-sadde yojetvā attho veditabbo.",
  "tika-vin13t2:247_0": "139.",
  "tika-vin13t2:247_1": "Sakalo aparikkhitto ārāmopi vāti sambandho.",
  "tika-vin13t2:247_2": "Senāsanaṁ parikkhittaṁ vā hotu,",
  "tika-vin13t2:247_3": "aparikkhittaṁ vā,",
  "tika-vin13t2:247_4": "na taṁ pamāṇaṁ.",
  "tika-vin13t2:248_0": "140. Aññehi kappiyakuṭiyā atthāya dinno vā tesaṁ santako vāti yojanā.",
  "tika-vin13t2:249_0": "141.",
  "tika-vin13t2:249_1": "Avirodhabhāvena kappanīyā kappā,",
  "tika-vin13t2:249_2": "kappa sāmatthiyamiccetasmā itthiyaṁ āpaccaye rūpaṁ,",
  "tika-vin13t2:249_3": "na kappā akappā,",
  "tika-vin13t2:249_4": "akappā ca sā kuṭi ceti akappakuṭi, tāya.",
  "tika-vin13t2:249_5": "Sappiādīti iminā sattāhakālikaṁ yāvajīvikañca gahitaṁ.",
  "tika-vin13t2:250_0": "142.Tehevāti akappakuṭiyaṁ vutthasappiādīhi eva saddhiṁ sattāhakālikasaṁsaṭṭhatāya ‘‘sattāhaṁ kappate’’ti vuttaṁ.",
  "tika-vin13t2:250_1": "Sāmiseti āmisasaṅkhātena purimadvayena sahite.",
  "tika-vin13t2:250_2": "Sāmapākatāti sāmaṁ attanā pāko etassāti sāmapākaṁ,",
  "tika-vin13t2:250_3": "sattāhakālikena saha pakkaṁ sāmisaṁ yāvajīvikaṁ,",
  "tika-vin13t2:250_4": "tassa bhāvo sāmapākatā.",
  "tika-vin13t2:250_5": "Sayaṁ pakkaṁ taṁ attanā saṁsaṭṭhatāya tampi āmisaṁ sāmapākagatikaṁ karotīti tassa sāmapākatā hotīti adhippāyo.",
  "tika-vin13t2:251_0": "143.Adhiṭṭhitāti patiṭṭhitā. Eva-saddo tiṭṭhatisaddassa ante daṭṭhabbo.",
  "tika-vin13t2:252_0": "144.Sabbesūti thambhādīsu sakalesu.",
  "tika-vin13t2:252_1": "Jahitaṁ vatthu kuṭibhūmi yassā jahitavatthukā.",
  "tika-vin13t2:252_2": "Parikkhitte jahitavatthukāti sambandho.",
  "tika-vin13t2:252_3": "Sesāti itarā dve kuṭiyo.",
  "tika-vin13t2:252_4": "Chadanavibbhamāti chadanassa vināsā.",
  "tika-vin13t2:252_5": "Etthāpi ‘‘jahitavatthukā’’ti ānetabbanti.",
  "tika-vin13t2:253_0": "Bhūminiddesavaṇṇanā niṭṭhitā.",
  "tika-vin13t2:254_0": "15. Upajjhācariyavattaniddesavaṇṇanā",
  "tika-vin13t2:255_0": "145.",
  "tika-vin13t2:255_1": "‘‘Idaṁ tayā dukkataṁ,",
  "tika-vin13t2:255_2": "dubbhāsita’’ntiādīni vatvā codanato,",
  "tika-vin13t2:255_3": "attano vajjaṁ assarantassa satuppādavasena sāraṇato,",
  "tika-vin13t2:255_4": "sammā paṭipattiyaṁ sāraṇato pavattāpanato vā vajjāvajjaṁ upanijjhāyati bhusaṁ cintetīti upajjhā.",
  "tika-vin13t2:255_5": "Upajjhā eva upajjhāyo.",
  "tika-vin13t2:255_6": "‘‘Evaṁ tayā buddhavacanaṁ sajjhāyitabbaṁ,",
  "tika-vin13t2:255_7": "evaṁ atikkamitabbaṁ,",
  "tika-vin13t2:255_8": "evaṁ paṭikkamitabba’’ntiādinā ācārasikkhāpane ācarati pavattatīti ācariyo.",
  "tika-vin13t2:255_9": "So ca nissayapabbajjāupasampadādhammācariyavasena catubbidho.",
  "tika-vin13t2:255_10": "Upajjhā ca ācariyo ca upajjhācariyā, te.",
  "tika-vin13t2:255_11": "Nissāya vasamānoti iminā nissayapabbajjāupasampadādhammantevāsikesu yo nissāya vasati,",
  "tika-vin13t2:255_12": "taṁ dasseti.",
  "tika-vin13t2:255_13": "Catūsu hi tesu nissayantevāsikena yāva ācariyaṁ nissāya vasati,",
  "tika-vin13t2:255_14": "tāvasabbaṁ ācariyavattaṁ kātabbaṁ, netarehi. Itarehi,",
  "tika-vin13t2:255_15": "nissayamuttakehipi yāva cīvararajanaṁ,",
  "tika-vin13t2:255_16": "tāva ca arativinodanādikañca vattaṁ kātabbaṁ.",
  "tika-vin13t2:255_17": "Anāpucchitvā pattacīvaradānādimhi pana etesaṁ anāpatti.",
  "tika-vin13t2:255_18": "Saddhivihārikassa pana upajjhāyānaṁ yāva cīvararajanaṁ,",
  "tika-vin13t2:255_19": "tāva ca arativinodanādikañca akarontassa nissayamuttakassāpi amuttakassāpi āpattiyeva.",
  "tika-vin13t2:255_20": "Ekaccassa pattadānādito paṭṭhāya amuttanissayasseva āpatti.",
  "tika-vin13t2:255_21": "Tesu majjhe dve ācariyassa yāvajīvaṁ bhārā.",
  "tika-vin13t2:255_22": "Itare pana yāva samīpe vasanti, tāvadeva,",
  "tika-vin13t2:255_23": "tasmā ācariyenāpi tesu sammā vattitabbaṁ,",
  "tika-vin13t2:255_24": "upajjhāyena saddhivihārikesu vattabbameva natthi.",
  "tika-vin13t2:255_25": "Supesaloti piyaṁ sīlamassāti pesalo, vuddhi,",
  "tika-vin13t2:255_26": "ya-lopena ī-kārassa attakaraṇena,",
  "tika-vin13t2:255_27": "suṭṭhu pesalo supesalo,",
  "tika-vin13t2:255_28": "sikkhākāmoti attho.",
  "tika-vin13t2:255_29": "‘‘Dantakaṭṭha’’ntiādi ‘‘dade’’timassa kammaṁ.",
  "tika-vin13t2:255_30": "Dadeti sammā ādarena yathādhippāyaṁ dadeyyāti attho.",
  "tika-vin13t2:255_31": "Kāleti tadanurūpe kāle.",
  "tika-vin13t2:256_0": "146.",
  "tika-vin13t2:256_1": "Patte ca…pe…",
  "tika-vin13t2:256_2": "cīvare ca vattaṁ careti sambandho.",
  "tika-vin13t2:256_3": "Careti kareyya.",
  "tika-vin13t2:256_4": "Tattha nīcaṁ katvā sādhukaṁ aparighaṁsantena dhovanaṁ,",
  "tika-vin13t2:256_5": "muhuttaṁ uṇhe otāpanaṁ,",
  "tika-vin13t2:256_6": "ṭhapanaṭṭhānaṁ upaparikkhitvā cammādinā kenaci antarahitāya nikkhipanaṁ patte vattaṁ.",
  "tika-vin13t2:256_7": "Gāmaṁ pavisantānaṁ nivāsanakāyabandhanasaṅghāṭidānaṁ,",
  "tika-vin13t2:256_8": "dhovitvā sodakapattassa dānaṁ gāmappavese vattaṁ.",
  "tika-vin13t2:256_9": "Yadi ākaṅkhanti,",
  "tika-vin13t2:256_10": "parimaṇḍalaṁ nivāsetvā ca pārupitvā ca nātidūranaccāsanne gamanaṁ,",
  "tika-vin13t2:256_11": "pattapariyāpannaggahaṇañca gamane vattaṁ.",
  "tika-vin13t2:256_12": "Nivattente pana paṭhamataraṁ āgantvā āsanapaññāpanaṁ,",
  "tika-vin13t2:256_13": "pādodakādiupanikkhipanaṁ,",
  "tika-vin13t2:256_14": "pattacīvarappaṭiggahaṇaṁ āgame āgamane vattaṁ.",
  "tika-vin13t2:256_15": "Bhaṇantānaṁ antarā kathāanopātanaṁ sabbattha vattaṁ.",
  "tika-vin13t2:256_16": "Āsanapaññāpanaṁ,",
  "tika-vin13t2:256_17": "uṭṭhitesu āsanauddharaṇaṁ,",
  "tika-vin13t2:256_18": "pādapīṭhakathalānaṁ upanikkhipanaṁ,",
  "tika-vin13t2:256_19": "paṭisāmanañca āsane pādapīṭhe pādakathale ca vattaṁ.",
  "tika-vin13t2:256_20": "Dhotapādaṭṭhapanakaṁ pādapīṭhaṁ.",
  "tika-vin13t2:256_21": "Aññaṁ kathalaṁ.",
  "tika-vin13t2:256_22": "Upāhanā ca cīvarañcāti dvando, tasmiṁ.",
  "tika-vin13t2:256_23": "Sukkhaallacoḷehi puñchanaṁ upāhanāya vattaṁ.",
  "tika-vin13t2:256_24": "Sinnacīvarassa muhuttaṁ otāpanaṁ,",
  "tika-vin13t2:256_25": "caturaṅgulaṁ kaṇṇaṁ ussāretvā cīvarasaṁharaṇañca cīvare vattaṁ.",
  "tika-vin13t2:257_0": "147.",
  "tika-vin13t2:257_1": "Paribhojanīya…pe…",
  "tika-vin13t2:257_2": "passāvaṭṭhānisu ca vihārasodhane ca puna paññāpane ca vattaṁ tathāti sambandho.",
  "tika-vin13t2:257_3": "Vaccañca passāvo ca vaccapassāvā.",
  "tika-vin13t2:257_4": "Tiṭṭhati etthāti ṭhānī, kuṭi.",
  "tika-vin13t2:257_5": "Vaccapassāvānaṁ ṭhānīti tappuriso.",
  "tika-vin13t2:257_6": "Atha vā tiṭṭhati etthāti ṭhānaṁ,",
  "tika-vin13t2:257_7": "soyeva samāso,",
  "tika-vin13t2:257_8": "vaccapassāvassa ca patanaṭṭhānaṁ,",
  "tika-vin13t2:257_9": "taṁ assa atthīti iṭṭhagehādi.",
  "tika-vin13t2:257_10": "Paribhojanīyañca pānīyañca vaccapassāvaṭṭhānī ca pari…pe… ṭṭhānī.",
  "tika-vin13t2:257_11": "Tāsu tesu vā.",
  "tika-vin13t2:257_12": "Pādodakauṇhasītanahānodakappaṭiyādāpanaṁ paribhojanīye vattaṁ.",
  "tika-vin13t2:257_13": "Pātabbapānīyena pucchanaṁ upaṭṭhāpanañca pānīye vattaṁ.",
  "tika-vin13t2:257_14": "Sammajjanapānīyaupaṭṭhāpanaṁ vaccapassāvaṭṭhānīsu vattaṁ.",
  "tika-vin13t2:257_15": "Paṭhamaṁ pattacīvarādīni harāpetvā ekamante nikkhipanādi,",
  "tika-vin13t2:257_16": "ullokato paṭṭhāya makkaṭasantānaṁ ohāretvā sammajjanañca vihārasodhane vattaṁ.",
  "tika-vin13t2:257_17": "Otāpetvā sodhetvā papphoṭetvā atiharitvā yathāṭhāne bhūmattharaṇādipaññāpanaṁ puna paññāpane vattaṁ.",
  "tika-vin13t2:257_18": "Tathāti iminā ‘‘care’’ti idaṁ atidisati.",
  "tika-vin13t2:258_0": "148.",
  "tika-vin13t2:258_1": "Vihāraṁ sodhento bhikkhu paṭivāte vā saṅgaṇe vā pānīyasāmantā vā sayanāsanaṁ na papphoṭeyyāti sambandho.",
  "tika-vin13t2:258_2": "Pānīya-saddena paribhojanīyañca saṅgahitaṁ.",
  "tika-vin13t2:258_3": "Paṭivāteti uparivāte.",
  "tika-vin13t2:258_4": "Saṅgaṇeti bahūnaṁ samosaraṇe vivaṭappadese.",
  "tika-vin13t2:258_5": "Sayanāsanaṁ nāma bhūmattharaṇamañcādi.",
  "tika-vin13t2:259_0": "149.",
  "tika-vin13t2:259_1": "Nhāne vattaṁ care,",
  "tika-vin13t2:259_2": "nhātassa kātabbe careti sambandhassa purisādhīnatāya sambandho veditabbo .",
  "tika-vin13t2:259_3": "Cīvarappaṭiggahaṇagattaparikammakaraṇaṁ nahāne vattaṁ.",
  "tika-vin13t2:259_4": "Kātabbe careti gattato udakasammajjananivāsanadānādikicce pavatteyyāti attho.",
  "tika-vin13t2:259_5": "‘‘Vanappagumbe’’tiādīsu viya sissa e-kārādesaṁ rūpaṁ,",
  "tika-vin13t2:259_6": "tasmā kātabbaṁ vattaṁ careyyāti yojetvā veditabbaṁ.",
  "tika-vin13t2:259_7": "Budhā pana ‘‘nhāne nhātassa kātabbe vattaṁ care’’ti yojetvā atthaṁ vadanti.",
  "tika-vin13t2:259_8": "Evaṁ sati kātabba-saddassa kammasādhanattā vattameva kātabbaṁ nāmāti ‘‘vatte vattaṁ care’’ti vuttaṁ viya hotīti virujjhati.",
  "tika-vin13t2:259_9": "‘‘Nahātena nahātassā’’ti vā pāṭho,",
  "tika-vin13t2:259_10": "udake gattaparikammena theraṁ paṭhamaṁ nahāpetvā sayampi nahātenāti attho.",
  "tika-vin13t2:259_11": "Pāḷiyampi ‘‘nahātena paṭhamataraṁ uttaritvā’’ti (mahāva.",
  "tika-vin13t2:259_12": "67) atthi.",
  "tika-vin13t2:259_13": "Atha raṅgapāke dhovane sibbane ca vattaṁ careti sambandho,",
  "tika-vin13t2:259_14": "rajanapāke cīvaradhovane cīvarasibbane cāti attho.",
  "tika-vin13t2:259_15": "Rajanto cīvare theve ṭhite na vajeti sambandho.",
  "tika-vin13t2:259_16": "Rajantoti cīvaraṁ rajanto.",
  "tika-vin13t2:259_17": "Theveti rajanabindumhi.",
  "tika-vin13t2:260_0": "150.Ekaccassāti ācariyupajjhāyānaṁ verino puggalassa pattaṁ vā cīvarāni vā kiñcanaṁ parikkhāraṁ vā na dadeyya na gaṇheyya vāti sambandho.",
  "tika-vin13t2:260_1": "Tattha na dadeyya na gaṇheyyāti paṭisāmanatthāyapi na dadeyya,",
  "tika-vin13t2:260_2": "na gaṇheyya vāti attho.",
  "tika-vin13t2:260_3": "‘‘Ākiñcana’’ntiādīsu viya kiñcana-saddo daṭṭhabbo,",
  "tika-vin13t2:260_4": "tassa kiñcīti attho.",
  "tika-vin13t2:260_5": "Kiñcinanti vā pāṭho,",
  "tika-vin13t2:260_6": "kiñci naṁ parikkhāranti yojanā.",
  "tika-vin13t2:260_7": "Padasiddhivasenettha nanti ta-saddappayogo kato.",
  "tika-vin13t2:261_0": "151-2.Pacchato kātunti pacchāsamaṇaṁ kātuṁ.",
  "tika-vin13t2:261_1": "Tassāti ekaccassa.",
  "tika-vin13t2:261_2": "Pacchatoti pacchāsamaṇo hutvā.",
  "tika-vin13t2:261_3": "Ninnetunti ekaccassa nīharituṁ.",
  "tika-vin13t2:261_4": "Sabbattha anāpucchā na vaṭṭatīti yojetabbaṁ.",
  "tika-vin13t2:261_5": "Kiccayaṁ vāti veyyāvaccādi yaṁ kiñci kiccaṁ vā.",
  "tika-vin13t2:261_6": "Kiccameva kiccayaṁ,",
  "tika-vin13t2:261_7": "kassa yo ‘‘seniyo’’tiādīsu viya.",
  "tika-vin13t2:261_8": "Parikammaṁ vāti piṭṭhiparikammādiparikammaṁ.",
  "tika-vin13t2:261_9": "Attano kārāpetuṁ vāti ekaccena attano kārāpetuṁ vā.",
  "tika-vin13t2:261_10": "Kātuṁ vāti tassa attanā kātuṁ vā.",
  "tika-vin13t2:262_0": "153.",
  "tika-vin13t2:262_1": "Sīmato niggatā bahibhūtā nissīmā, taṁ.",
  "tika-vin13t2:262_2": "Ācariyupajjhāyesu avatvā dūraṁ bhikkhācāraṁ gatesupi apassantena gāmo pavisitabbo.",
  "tika-vin13t2:262_3": "Diṭṭhaṭṭhānato paṭṭhāya pana āpucchituṁyeva vaṭṭati.",
  "tika-vin13t2:262_4": "Attano kiccayaṁ vāpīti attano sīmāyapi pattapacanacīvararajanādikaṁ sakaṁ karaṇīyaṁ vāpi kātuṁ.",
  "tika-vin13t2:263_0": "154.Aratinti sāsane anabhiratiṁ.",
  "tika-vin13t2:263_1": "Saṅghāyattesu kammesūti parivāsāditajjanīyādīsu saṅghappaṭibaddhesu kammesu.",
  "tika-vin13t2:263_2": "Ussukkaṁ vāpīti ācariyupajjhāyesu garudhammaṁ ajjhāpannesu,",
  "tika-vin13t2:263_3": "kammārahesu ca ‘‘kinti nu kho saṅgho parivāsaṁ dadeyyā’’tiādinā ussāhaṁ vāpi.",
  "tika-vin13t2:264_0": "155.Gilānesu upaṭṭheyyāti ‘‘pañcahi,",
  "tika-vin13t2:264_1": "bhikkhave,",
  "tika-vin13t2:264_2": "aṅgehi samannāgato gilānupaṭṭhāko alaṁ gilānaṁ upaṭṭhātuṁ,",
  "tika-vin13t2:264_3": "paṭibalo hoti bhesajjaṁ saṁvidhātuṁ,",
  "tika-vin13t2:264_4": "sappāyāsappāyaṁ jānāti,",
  "tika-vin13t2:264_5": "asappāyaṁ apanāmeti,",
  "tika-vin13t2:264_6": "sappāyaṁ upanāmeti,",
  "tika-vin13t2:264_7": "mettacitto gilānaṁ upaṭṭhāti no āmisantaro,",
  "tika-vin13t2:264_8": "ajegucchī hoti uccāraṁ vā passāvaṁ vā kheḷaṁ vā vantaṁ vā nīhātuṁ,",
  "tika-vin13t2:264_9": "paṭibalo hoti gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ sampahaṁsetu’’nti (mahāva.",
  "tika-vin13t2:264_10": "366) evaṁ vuttapañcaṅgasamannāgatena hutvā gilānesu upaṭṭhaheyyāti attho.",
  "tika-vin13t2:264_11": "Iminā sabbehipi ācaritabbaṁ gilānavattaṁ upadisati.",
  "tika-vin13t2:264_12": "Vuṭṭhānanti gelaññā vuṭṭhitaṁ.",
  "tika-vin13t2:264_13": "Āgameti āgameyya,",
  "tika-vin13t2:264_14": "olokeyyāti attho.",
  "tika-vin13t2:264_15": "Upajjhācariyehi ca saddhivihārikaantevāsikesu yadi te gilānā honti,",
  "tika-vin13t2:264_16": "ādito paṭṭhāya cīvare rajanapariyosānañca arativinodanādikañca vattaṁ,",
  "tika-vin13t2:264_17": "agilānesu pana uddesaparipucchā ovādānusāsaniyā anuggahopattacīvarādidānañcāti sabbaṁ kātabbaṁ.",
  "tika-vin13t2:264_18": "Teneva heṭṭhā vuttaṁ ‘‘tasmā ācariyenāpi tesu sammā vattitabbaṁ,",
  "tika-vin13t2:264_19": "upajjhāyena saddhivihārikesu vattabbameva natthī’’ti.",
  "tika-vin13t2:265_0": "Upajjhācariyavattaniddesavaṇṇanā niṭṭhitā.",
  "tika-vin13t2:266_0": "16. Vaccapassāvaṭṭhānikaniddesavaṇṇanā",
  "tika-vin13t2:267_0": "156.Vaccapassāvaṭṭhānikanti ṭhānamhi ṭhāne vā bhavaṁ vaccapassāvaṭṭhānikaṁ.",
  "tika-vin13t2:267_1": "Yathāvuḍḍhaṁ vaccaṁ na kareyyāti sambandho.",
  "tika-vin13t2:267_2": "Ye ye vuḍḍhā yathāvuḍḍhaṁ,",
  "tika-vin13t2:267_3": "āgatappaṭipāṭiṁ hitvā vuḍḍhappaṭipāṭiyāti attho.",
  "tika-vin13t2:267_4": "Vaccanti upalakkhaṇamattaṁ,",
  "tika-vin13t2:267_5": "passāvañca nahānañca na kareyyāti adhippāyo.",
  "tika-vin13t2:267_6": "Tadeva samattheti ‘‘yātānupubbiyā’’tiādinā.",
  "tika-vin13t2:267_7": "Yātānupubbiyāti yātānaṁ gatānaṁ anupubbi anukkamo yātānupubbi, tāya. Vacca…pe…",
  "tika-vin13t2:267_8": "titthañcāti etaṁ tayaṁ labbhatīti attho,",
  "tika-vin13t2:267_9": "bhikkhunāti viññāyati.",
  "tika-vin13t2:268_0": "157.",
  "tika-vin13t2:268_1": "Ubbhajitvā ca sahasā ca no paviseyyāti sambandho.",
  "tika-vin13t2:268_2": "Ubbhajitvāti cīvaraṁ dūratova ukkhipitvā.",
  "tika-vin13t2:268_3": "Sahasāti sīghaṁ.",
  "tika-vin13t2:268_4": "Ukkāsitvā paviseyyāti yojanā.",
  "tika-vin13t2:269_0": "158. Vaccapassāvadoṇīnaṁ bahīti sambandho. Ubhayanti vaccampi passāvampi.",
  "tika-vin13t2:270_0": "159.Kūpeti vaccāvāṭe.",
  "tika-vin13t2:270_1": "Kaṭṭhanti avalekhanakaṭṭhaṁ.",
  "tika-vin13t2:270_2": "Pharusenāti kharena avalekhanakaṭṭhena.",
  "tika-vin13t2:270_3": "Uhatañcāpīti attanā vā parena vā uhatañcāpi vaccamakkhitañcāpīti attho.",
  "tika-vin13t2:270_4": "Dhovayeti sati udake,",
  "tika-vin13t2:270_5": "udake asati kaṭṭhenapi sodheyya.",
  "tika-vin13t2:271_0": "160.Na nikkhameti na nikkhameyya.",
  "tika-vin13t2:271_1": "Capu capūti anukaraṇaṁ,",
  "tika-vin13t2:271_2": "vicchāyaṁ dvitte capu capu katvāti kiriyāvisesanaṁ.",
  "tika-vin13t2:271_3": "Nācameyyāti na dhoveyya.",
  "tika-vin13t2:271_4": "Sati pana udake ācamitabbaṁ,",
  "tika-vin13t2:271_5": "asati yena kenaci puñchitvā gantabbaṁ,",
  "tika-vin13t2:271_6": "sabbasādhāraṇaṭṭhāne ca ācamanakumbhiyā udakaṁ na sesetabbaṁ.",
  "tika-vin13t2:271_7": "Uklāpanti kacavaraṁ.",
  "tika-vin13t2:271_8": "Visodhayeti vihārasodhane viya vaccapassāvakuṭiyo,",
  "tika-vin13t2:271_9": "pariveṇakoṭṭhake ca sammajjeyya.",
  "tika-vin13t2:271_10": "Sabbattheva ca pana vattabhede dukkaṭaṁ.",
  "tika-vin13t2:272_0": "Vaccapassāvaṭṭhānikaniddesavaṇṇanā niṭṭhitā.",
  "tika-vin13t2:273_0": "17. Āpucchakaraṇaniddesavaṇṇanā",
  "tika-vin13t2:274_0": "161.Āpucchakaraṇanti āpucchāya karaṇaṁ.",
  "tika-vin13t2:274_1": "Anajjhiṭṭhovāti anāṇattova,",
  "tika-vin13t2:274_2": "ayācito eva vā.",
  "tika-vin13t2:274_3": "Na ca vissajeti pucchitapañhaṁ na vissajjeyya ca,",
  "tika-vin13t2:274_4": "āpucchitvā vā yācito vā yathāvuttametaṁ kātuṁ labhatīti adhippāyo.",
  "tika-vin13t2:275_0": "162.Āpucchitvākathentassāti attano vuḍḍhaṁ āpucchitvā dhammādikaṁ bhāsantassa.",
  "tika-vin13t2:275_1": "Puna vuḍḍhatarāgameti puna aññassa vuḍḍhatarassa āgamane satīti attho.",
  "tika-vin13t2:275_2": "Punaāpucchanaṁ natthīti bhāsitabbaṁ ṭhapetvā puna āpucchanakiccaṁ natthīti attho.",
  "tika-vin13t2:275_3": "Saṅghatthere asati āraddhampi aṭṭhapetvā kathentassāpi eseva nayo.",
  "tika-vin13t2:275_4": "Bhattagge anumodato ca āpucchanaṁ natthīti sambandho.",
  "tika-vin13t2:275_5": "Anumodatoti dāyakehi yācitassa taṁtaṁpuññānumodanavasena dhammakathaṁ karoto ca.",
  "tika-vin13t2:275_6": "Anumodanañca therādheyyaṁ.",
  "tika-vin13t2:275_7": "‘‘Anujānāmi,",
  "tika-vin13t2:275_8": "bhikkhave therena bhikkhunā bhattagge anumoditu’’nti (cūḷava.",
  "tika-vin13t2:275_9": "362) hi vuttaṁ.",
  "tika-vin13t2:275_10": "‘‘Sace manussā attano abhirucikena ekena anumodanaṁ kārenti,",
  "tika-vin13t2:275_11": "neva tassa anumodato āpatti,",
  "tika-vin13t2:275_12": "na mahātherassa bhāro hoti.",
  "tika-vin13t2:275_13": "Upanisinnakathāyameva hi manussesu kathāpentesu mahāthero āpucchitabbo’’ti aṭṭhakathāyaṁ (cuḷava. aṭṭha.",
  "tika-vin13t2:275_14": "362) vuttaṁ.",
  "tika-vin13t2:276_0": "163.",
  "tika-vin13t2:276_1": "Vuḍḍhena ekavihārake vasanto cāti sambandho.",
  "tika-vin13t2:276_2": "Vuḍḍhenāti vuḍḍhena saddhiṁ.",
  "tika-vin13t2:276_3": "Ekavihāraketi savanūpacāre khuddakavihāre,",
  "tika-vin13t2:276_4": "na mahāvihāre.",
  "tika-vin13t2:276_5": "Kucchitatthe hi kappaccayo.",
  "tika-vin13t2:276_6": "Na sajjhāyeyyāti sajjhāyanaṁ na kareyya.",
  "tika-vin13t2:277_0": "164.‘‘Dhammaṁ na bhāsaye’’tiādīsu anāpucchāti sambandhitabbaṁ.",
  "tika-vin13t2:277_1": "Na ca vijjhapeti na ca nibbāyeyya.",
  "tika-vin13t2:277_2": "Vātapānañca ālokasandhiphalakaṁ kavāṭañca dvāraphalakaṁ vātapānakavāṭaṁ vā na vivareyya na thakeyya cāti na-kāro sabbattha yojetabbo.",
  "tika-vin13t2:278_0": "165.",
  "tika-vin13t2:278_1": "Ekacaṅkame vuḍḍhena caṅkamantopi yena vuḍḍho,",
  "tika-vin13t2:278_2": "tena parivattayeti yojanā.",
  "tika-vin13t2:278_3": "Yena tenāti bhummatthe karaṇavacanaṁ,",
  "tika-vin13t2:278_4": "yattha vuḍḍho,",
  "tika-vin13t2:278_5": "tatthāti attho,",
  "tika-vin13t2:278_6": "vuḍḍhaṁ ohāya aññato na gantabbanti adhippāyo.",
  "tika-vin13t2:278_7": "Soti navako.",
  "tika-vin13t2:278_8": "Enanti vuḍḍhaṁ.",
  "tika-vin13t2:278_9": "Sabbattha dukkaṭaṁ.",
  "tika-vin13t2:278_10": "Ayañhi khandhakadhammatā yattha na-kārena paṭisedho,",
  "tika-vin13t2:278_11": "tattha dukkaṭanti.",
  "tika-vin13t2:279_0": "Āpucchakaraṇaniddesavaṇṇanā niṭṭhitā.",
  "tika-vin13t2:280_0": "18. Nagganiddesavaṇṇanā",
  "tika-vin13t2:281_0": "166.‘‘Vaje’’tiādīsu na-saddo sambandhitabbo.",
  "tika-vin13t2:281_1": "Tattha pana yathānurūpabhojanādikaṁ kammavacanaṁ ajjhāharitvā ‘‘bhojanaṁ na bhuñje’’tiādinā attho veditabbo.",
  "tika-vin13t2:282_0": "167.Nakareti hatthakammādikaṁ parikammaṁ sayampi na kareyyāti attho.",
  "tika-vin13t2:282_1": "Paṭicchādīsūti niddhāraṇe bhummaṁ,",
  "tika-vin13t2:282_2": "jantāgharudakavatthappaṭicchādīnaṁ majjheti attho.",
  "tika-vin13t2:282_3": "Parikamme duve kappiyāti sambandho.",
  "tika-vin13t2:282_4": "Parikammeti jantāghare udakepi upajjhāyādīnaṁ kattabbaparikammavisaye,",
  "tika-vin13t2:282_5": "na abhivādanādīsu.",
  "tika-vin13t2:282_6": "Duveti jantāgharaudakappaṭicchādayo.",
  "tika-vin13t2:282_7": "Chādenti etāyāti chādi,",
  "tika-vin13t2:282_8": "vatthassa chādi vatthacchādi.",
  "tika-vin13t2:282_9": "Sabbatthāti sabbakammesūti.",
  "tika-vin13t2:283_0": "Nagganiddesavaṇṇanā niṭṭhitā.",
  "tika-vin13t2:284_0": "19. Nhānakappaniddesavaṇṇanā",
  "tika-vin13t2:285_0": "168.",
  "tika-vin13t2:285_1": "Kappanaṁ kappiyatā kappo,",
  "tika-vin13t2:285_2": "nhāne kappo nhānakappo.",
  "tika-vin13t2:285_3": "Navako therānaṁ purato upari vā na ca nhāyeyyāti sambandho.",
  "tika-vin13t2:285_4": "Na cāti nayeva.",
  "tika-vin13t2:285_5": "Puratoti abhimukhe.",
  "tika-vin13t2:285_6": "Uparīti nadiyā upari.",
  "tika-vin13t2:286_0": "169-171.",
  "tika-vin13t2:286_1": "Kuṭṭatthambhataruṭṭāne kāyaṁ na ghaṁsayeti sambandho.",
  "tika-vin13t2:286_2": "Tattha kuṭṭaṁ nāma iṭṭhakadārusilābhitti.",
  "tika-vin13t2:286_3": "Thambho nāma nahānatitthe nikhanitvā ṭhapito.",
  "tika-vin13t2:286_4": "Tarūti rukkho.",
  "tika-vin13t2:286_5": "Aṭṭānaṁ nāma tacchetvā aṭṭhapadākārena rājiyo chinditvā nahānatitthe nikhātaphalakaṁ.",
  "tika-vin13t2:286_6": "Gandhabbahatthena vā…pe…",
  "tika-vin13t2:286_7": "mallakena vā kāyaṁ sarīrena vā aññamaññaṁ na ghaṁsayeti sambandho.",
  "tika-vin13t2:286_8": "Gandhabbahatthenāti dārumayahatthena.",
  "tika-vin13t2:286_9": "Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikāvaliyā suttena āvuṇitasuttiyā.",
  "tika-vin13t2:286_10": "Mallakenāti makaradantake chinditvā padumakaṇṇikasaṇṭhānena katamallakena.",
  "tika-vin13t2:286_11": "Sarīrenāti attano kāyena.",
  "tika-vin13t2:286_12": "Aññamaññassa aññamaññaṁ kiriyākaraṇasaṅkhāte kiriyābyabhihāre dvittaṁ.",
  "tika-vin13t2:286_13": "Kapāla…pe…",
  "tika-vin13t2:286_14": "puthupāṇi ca sabbesaṁ vaṭṭatīti sambandho.",
  "tika-vin13t2:286_15": "Kapālañca iṭṭhakā ca,",
  "tika-vin13t2:286_16": "tāsaṁ khaṇḍāni.",
  "tika-vin13t2:286_17": "Puthupāṇīti puthu nānā pāṇi puthupāṇi,",
  "tika-vin13t2:286_18": "hatthaparikammaṁ ruḷhīvasena.",
  "tika-vin13t2:286_19": "Sabbesanti gilānāgilānānaṁ.",
  "tika-vin13t2:286_20": "Gilānassa akatamallakaṁ vaṭṭatīti sambandho.",
  "tika-vin13t2:286_21": "Akatamallakaṁ nāma katamallakaviparītaṁ.",
  "tika-vin13t2:286_22": "Pheṇaṁ nāma samuddapheṇanti.",
  "tika-vin13t2:287_0": "Nhānakappaniddesavaṇṇanā niṭṭhitā.",
  "tika-vin13t2:288_0": "20. Avandiyaniddesavaṇṇanā",
  "tika-vin13t2:289_0": "172.Ukkhittoti āpattiyā adassane appaṭikamme ca ukkhittako pāpikāya diṭṭhiyā appaṭinissagge ukkhittakoti tividho ukkhittako.",
  "tika-vin13t2:289_1": "Nānāsaṁvāsako nāma laddhinānāsaṁvāsakopi kammanānāsaṁvāsakopi.",
  "tika-vin13t2:289_2": "Garukaṭṭho cāti pārivāsiko mūlāyapaṭikassanāraho mānattāraho mānattacārī abbhānāraho ca idha garukaṭṭhoti adhippeto.",
  "tika-vin13t2:289_3": "Imehi pana aññamaññaṁ vandituṁ vaṭṭatīti.",
  "tika-vin13t2:290_0": "Avandiyaniddesavaṇṇanā niṭṭhitā.",
  "tika-vin13t2:291_0": "21. Cammaniddesavaṇṇanā",
  "tika-vin13t2:292_0": "173.",
  "tika-vin13t2:292_1": "Migā ca ajā ca eḷakā ca,",
  "tika-vin13t2:292_2": "tesaṁ cammānīti samāso.",
  "tika-vin13t2:292_3": "Ajo chagalako.",
  "tika-vin13t2:292_4": "Eḷako meṇḍako.",
  "tika-vin13t2:292_5": "Mige dasseti ‘‘rohite’’tiādinā.",
  "tika-vin13t2:292_6": "Rohitā-diggahaṇaṁ upalakkhaṇamattaṁ,",
  "tika-vin13t2:292_7": "vātamigamigamātukādīpi ettheva saṅgayhanti.",
  "tika-vin13t2:293_0": "174.Anuññātattayāti anuññātā yathāvuttacammattayato.",
  "tika-vin13t2:293_1": "Amānusaṁva sabbaṁ cammaṁ thavikopāhane kappatīti sambandho.",
  "tika-vin13t2:293_2": "Thavikā satthakakosakādīti.",
  "tika-vin13t2:294_0": "Cammaniddesavaṇṇanā niṭṭhitā.",
  "tika-vin13t2:295_0": "22. Upāhananiddesavaṇṇanā",
  "tika-vin13t2:296_0": "175.",
  "tika-vin13t2:296_1": "Navā guṇaṅguṇūpāhanā majjhadese na kappantīti sambandho.",
  "tika-vin13t2:296_2": "Navāti ekavārampi appaṭimukkā.",
  "tika-vin13t2:296_3": "Tattha guṇaṅguṇūpāhanā catupaṭalato paṭṭhāya vuccanti.",
  "tika-vin13t2:296_4": "Sambhave byabhicāre ca visesanaṁ sātthakaṁ bhavatīti ‘‘majjhadese’’ti visesanaṁ amajjhadesaṁ byabhicaratīti",
  "tika-vin13t2:296_5": "amajjhadese guṇaṅguṇūpāhanā kappantīti veditabbaṁ.",
  "tika-vin13t2:296_6": "Tathā navāti iminā anavā majjhadesepi.",
  "tika-vin13t2:296_7": "Iminā pana vākyena majjhadesepi ekavārampi paṭimukkā,",
  "tika-vin13t2:296_8": "aññattha tu sabbāpi guṇaṅguṇūpāhanā vaṭṭanti,",
  "tika-vin13t2:296_9": "na sesāti āpannaṁ,",
  "tika-vin13t2:296_10": "tathāpi ‘‘anujānāmi,",
  "tika-vin13t2:296_11": "bhikkhave,",
  "tika-vin13t2:296_12": "ekapalāsikaṁ upāhana’’nti (mahāva.",
  "tika-vin13t2:296_13": "245) vuttattā ekapaṭalikāpi vaṭṭatīti veditabbaṁ.",
  "tika-vin13t2:296_14": "Sabbassāti majjhadese paccantimepi gilānāgilānassa sabbassa.",
  "tika-vin13t2:296_15": "‘‘Anujānāmi,",
  "tika-vin13t2:296_16": "bhikkhave,",
  "tika-vin13t2:296_17": "ajjhārāme upāhanaṁ dhāretu’’nti (mahāva.",
  "tika-vin13t2:296_18": "249) hi sāmaññena anuññātaṁ.",
  "tika-vin13t2:296_19": "Sabbatthāti gāme vā araññe vā ārāmato aññatra.",
  "tika-vin13t2:296_20": "Akallakassa cāti gilānasseva.",
  "tika-vin13t2:297_0": "176-9. Sabba…pe…",
  "tika-vin13t2:297_1": "rattā ca upāhanā sabba…pe…",
  "tika-vin13t2:297_2": "vicchikāḷikā ca…pe…",
  "tika-vin13t2:297_3": "dīpīnaṁ cammehi ca majjāra…pe…",
  "tika-vin13t2:297_4": "cammehi ca parikkhaṭā ca upāhanā saṅkamanīyā pādukā ca koci dhāreyya,",
  "tika-vin13t2:297_5": "dukkaṭanti yojanā.",
  "tika-vin13t2:297_6": "Odātāya pāḷiyā aṭṭhakathāya ca abhāvepi anulomavasenettha vuttaṁ viya dissati.",
  "tika-vin13t2:297_7": "Nīlako ca odāto cātiādinā dvando.",
  "tika-vin13t2:297_8": "Sabbeva nīlaka…pe…",
  "tika-vin13t2:297_9": "kaṇhakā yāsanti samāso.",
  "tika-vin13t2:297_10": "‘‘Mahāraṅgā’’tiādīsu appayuttepi sabba-sadde pakaraṇavasena yojetvā attho veditabbo.",
  "tika-vin13t2:298_0": "‘‘Atthā pakaraṇā liṅgā, ocityā kāladesato;",
  "tika-vin13t2:299_0": "Saddatthā vibhajīyanti, na saddāyeva kevalā’’ti. –",
  "tika-vin13t2:300_0": "Hi vuttaṁ.",
  "tika-vin13t2:300_1": "Citrāti vicitrā.",
  "tika-vin13t2:300_2": "Nīlapītādī vaddhāyeva yāsanti samāso.",
  "tika-vin13t2:300_3": "Ādi-saddena odātādīnaṁ gahaṇaṁ.",
  "tika-vin13t2:300_4": "Tittirapattasadiso vicitto vaṇṇo tittirapatta-saddena gahito.",
  "tika-vin13t2:300_5": "Tametesamatthīti tittirapattikā.",
  "tika-vin13t2:300_6": "Meṇḍassa ca ajassa ca visāṇasadisā vaddhā yāsanti bāhirattho.",
  "tika-vin13t2:300_7": "Tā pana kaṇṇikaṭṭhāne meṇḍakaajavisāṇasaṇṭhāne vaddhe yojetvā katā.",
  "tika-vin13t2:300_8": "Esa nayo vicchikāḷikādīsu.",
  "tika-vin13t2:300_9": "Paṇhipidhānatthaṁ tale khallaṁ baddhaṁ yāsanti viggaho.",
  "tika-vin13t2:300_10": "Jaṅghato sabbapādappaṭicchādanakaṁ puṭaṁ baddhaṁ yāsanti bahubbīhi.",
  "tika-vin13t2:300_11": "Tūlaṁ picu puṇṇaṁ yāsanti aññapadattho.",
  "tika-vin13t2:300_12": "Paliguṇṭhetīti paliguṇṭho,",
  "tika-vin13t2:300_13": "uparipādatalamattappaṭicchādakabandho,",
  "tika-vin13t2:300_14": "tena yojetvā katā pāliguṇṭhimā,",
  "tika-vin13t2:300_15": "vicitrā hi taddhitavutti.",
  "tika-vin13t2:300_16": "Vicchikānaṁ aḷasadisaṁ naṅguṭṭhasadisaṁ baddhametāsanti vicchikāḷikā.",
  "tika-vin13t2:300_17": "Sīhabyagghuddājinadīpīnaṁ cammehi cāti pakaraṇato ajinā nāma migā.",
  "tika-vin13t2:300_18": "Ulūkā pakkhibiḷārā.",
  "tika-vin13t2:300_19": "Saṅkamanti gacchanti etāhīti saṅkamanīyā.",
  "tika-vin13t2:300_20": "Tā pana tālapaṇṇādīhi katā saṁhāriyā.",
  "tika-vin13t2:301_0": "180.",
  "tika-vin13t2:301_1": "Sakalaṁ ekadesaṁ vā puñchitvāvāti yojanā.",
  "tika-vin13t2:301_2": "Khallakādikanti ādi-saddena meṇḍavisāṇavaddhikādikaṁ sabbaṁ saṅgaṇhātīti.",
  "tika-vin13t2:302_0": "Upāhananiddesavaṇṇanā niṭṭhitā.",
  "tika-vin13t2:303_0": "23. Anolokiyaniddesavaṇṇanā",
  "tika-vin13t2:304_0": "181.Sārattoti saṁratto,",
  "tika-vin13t2:304_1": "sañjātarāgacittoti attho.",
  "tika-vin13t2:304_2": "Itthiyāti tadahujātāyapi paṭasatanivatthāya anokāsupanijjhāyane antamaso tiracchānagatānampi dukkaṭameva.",
  "tika-vin13t2:304_3": "Bhikkhādāyiyāti upalakkhaṇamattaṁ,",
  "tika-vin13t2:304_4": "itthī vā hotu puriso vā,",
  "tika-vin13t2:304_5": "bhikkhādānasamaye asārattenāpi mukhaṁ na ulloketabbaṁ.",
  "tika-vin13t2:304_6": "Ujjhānaṁ lāmakato saṁcintanaṁ, kopo,",
  "tika-vin13t2:304_7": "tattha saññā assāti ujjhānasaññī.",
  "tika-vin13t2:304_8": "Idha pana gilānopi na muccati.",
  "tika-vin13t2:304_9": "Ādāse udakapatteti iminā sesesu kaṁsapattādīsu kañjiyādīsu ca mukhanimittaṁ paññāyati,",
  "tika-vin13t2:304_10": "tesaṁ saṅgaho.",
  "tika-vin13t2:304_11": "‘‘Sañchavi nu kho me vaṇṇo, no,",
  "tika-vin13t2:304_12": "jiṇṇo nu khomhi,",
  "tika-vin13t2:304_13": "no’’ti pana oloketuṁ vaṭṭati.",
  "tika-vin13t2:304_14": "Assāti bhikkhuno.",
  "tika-vin13t2:305_0": "Anolokiyaniddesavaṇṇanā niṭṭhitā.",
  "tika-vin13t2:306_0": "24. Añjanīniddesavaṇṇanā",
  "tika-vin13t2:307_0": "182.",
  "tika-vin13t2:307_1": "Vaṭṭā vā aṭṭhasoḷasaṁsā vā maṭṭhā añjanī vaṭṭatīti yojanā.",
  "tika-vin13t2:307_2": "Aṭṭha ca soḷasa ca aṁsā koṇā yassā sāti viggaho.",
  "tika-vin13t2:307_3": "Soḷasaṁsapadesavibhattāya aṭṭhaṁsāsutiyā aṭṭhaṁsapadesavibhattā caturaṁsāpi sāmatthiyā gayhatīti ñātabbaṁ.",
  "tika-vin13t2:307_4": "‘‘Ujukameva pana caturaṁsāvā’’ti hi aṭṭhakathāyaṁ (pārā. aṭṭha.",
  "tika-vin13t2:307_5": "1.85) vuttaṁ.",
  "tika-vin13t2:307_6": "Añjanīti añjananāḷi.",
  "tika-vin13t2:307_7": "Mūle tissopi lekhā vaṭṭantīti yojanā.",
  "tika-vin13t2:307_8": "Mūleti bunde,",
  "tika-vin13t2:307_9": "heṭṭhatoti vuttaṁ hoti.",
  "tika-vin13t2:307_10": "Lekhāti vaṭṭalekhā.",
  "tika-vin13t2:307_11": "Bandhituṁ gīvāyaṁ ekā eva lekhā vaṭṭatīti sambandho.",
  "tika-vin13t2:307_12": "Bandhitunti pidhānabandhanatthaṁ.",
  "tika-vin13t2:308_0": "183.Yaṁ kiñci rūpanti itthirūpādi yaṁ kiñci rūpaṁ.",
  "tika-vin13t2:308_1": "Mālādikammanti mālākammaṁ latākammaṁ.",
  "tika-vin13t2:308_2": "Aḍḍhacandādīti ettha ādi-saddena agghiyādikaṁ gahitaṁ.",
  "tika-vin13t2:308_3": "Etthāti añjaniyaṁ.",
  "tika-vin13t2:309_0": "184.Thavikāti añjanithavikā.",
  "tika-vin13t2:309_1": "Sipāṭīti khurasipāṭikā.",
  "tika-vin13t2:309_2": "Salākāpi acittakā labbhāti sambandho.",
  "tika-vin13t2:309_3": "Salākāti añjanisalākā.",
  "tika-vin13t2:309_4": "Natthi cittametissāti acittakā.",
  "tika-vin13t2:309_5": "Tādisaṁ pana labhitvā upāhanāyo viya nāsetvā paribhuñjitabbaṁ.",
  "tika-vin13t2:310_0": "185.Aṭṭhi-saddena manussaṭṭhiṁ ṭhapetvā yaṁ kiñci aṭṭhi gahitaṁ.",
  "tika-vin13t2:311_0": "186.Dhūmanettāti dhūmanāḷikā,",
  "tika-vin13t2:311_1": "nissa ā-kārādesavasena vuttaṁ.",
  "tika-vin13t2:311_2": "Satthakadaṇḍānīti satthadaṇḍā .",
  "tika-vin13t2:311_3": "Natthuṁ denti etāyāti natthudānā.",
  "tika-vin13t2:311_4": "Aniyamena hi nadādito vā ī.",
  "tika-vin13t2:311_5": "Tehi saṅkhanābhiādīhi nibbattā tammayā.",
  "tika-vin13t2:312_0": "Añjanīniddesavaṇṇanā niṭṭhitā.",
  "tika-vin13t2:313_0": "25. Akappiyasayananiddesavaṇṇanā",
  "tika-vin13t2:314_0": "187-9.Akappiyāni sayanānīti uccāsayanamahāsayanāni.",
  "tika-vin13t2:314_1": "Padhānavasena pana ‘‘sayanānī’’ti vuttaṁ,",
  "tika-vin13t2:314_2": "pīṭhādayopi ettheva saṅgayhanti añjanī-saddena avasesāni viya.",
  "tika-vin13t2:314_3": "Āsandi ca…pe…",
  "tika-vin13t2:314_4": "ubhatorattūpadhānakañceti etāni akappiyānīti sambandho.",
  "tika-vin13t2:314_5": "Tattha āsandīti sugataṅgulena atirekaṭṭhaṅgulapādakāni mañcapīṭhāni.",
  "tika-vin13t2:314_6": "Tattha pīṭhaṁ nāma mañco viya nātidīghaṁ vuccati.",
  "tika-vin13t2:314_7": "Tividhaṁ tūlametissā atthīti tūlī,",
  "tika-vin13t2:314_8": "pakatitūlikā.",
  "tika-vin13t2:314_9": "‘‘Pallaṅkoti pādesu vāḷarūpāni ṭhapetvā kato’’ti ṭhapanassa aṭṭhakathāyaṁ (mahāva. aṭṭha.",
  "tika-vin13t2:314_10": "254) vuttattā ṭhapanañca yathākathañci hoti,",
  "tika-vin13t2:314_11": "yutti ca hotīti,",
  "tika-vin13t2:314_12": "‘‘tattheva sīharūpādiṁ dassetvā kato pana vaṭṭatīti vadantī’’ti yaṁ ṭīkāyaṁ vuttaṁ,",
  "tika-vin13t2:314_13": "taṁ ‘‘kimiti evaṁ vadantī’’ti vatvā paṭikkhipitabbaṁ.",
  "tika-vin13t2:314_14": "‘‘Akappiyarūpakato akappiyamañco pallaṅko nāmā’’ti hi sārasamāsepi.",
  "tika-vin13t2:314_15": "Āsandī pallaṅko uccāsayanaṁ,",
  "tika-vin13t2:314_16": "sesā mahāsayanaṁ.",
  "tika-vin13t2:314_17": "Paṭikā uṇṇāmayo setattharaṇo.",
  "tika-vin13t2:314_18": "Gono caturaṅgulādhikalomo mahākojavo.",
  "tika-vin13t2:314_19": "Cittakaṁ vānavicitro uṇṇāmayattharaṇo.",
  "tika-vin13t2:314_20": "Uṇṇā eḷakalomaṁ.",
  "tika-vin13t2:314_21": "Paṭalikā ghanapupphikā.",
  "tika-vin13t2:314_22": "Vikatīti sīhabyagghādirūpavicitto.",
  "tika-vin13t2:314_23": "Uddalomīti ekato uggatalomo.",
  "tika-vin13t2:314_24": "Ekantalomikāti ubhato uggatalomo.",
  "tika-vin13t2:315_0": "Kuttaṁ soḷasannaṁ nāṭakitthīnaṁ ṭhatvā naccanayoggo.",
  "tika-vin13t2:315_1": "Koseyyaṁ ratanaparisibbitaṁ koseyyasuttamayaṁ paccattharaṇaṁ,",
  "tika-vin13t2:315_2": "kaṭṭissaṁ ratanaparisibbitaṁ koseyyakaṭṭissamayaṁ.",
  "tika-vin13t2:315_3": "Hatthino ca assā ca rathā cāti senaṅgānaṁ bahutte samāhāradvando,",
  "tika-vin13t2:315_4": "hatthiassarathe tesaṁ piṭṭhīsu attharāti tappuriso.",
  "tika-vin13t2:315_5": "Ajinappaveṇīti ajinānaṁ ajinamigacammānaṁ mañcappamāṇena dupaṭṭatipaṭṭāni katvā sibbitā paveṇī.",
  "tika-vin13t2:315_6": "Kadalimigānaṁ idaṁ kadalimigaṁ, kiṁ taṁ? Cammaṁ,",
  "tika-vin13t2:315_7": "pavaro ca so paccattharo cāti pavarapaccattharo,",
  "tika-vin13t2:315_8": "so ca taṁ setavatthassa upari atthatañca,",
  "tika-vin13t2:315_9": "kadalimigañca taṁ pavarapaccattharañcāti samāso,",
  "tika-vin13t2:315_10": "pavarapaccattharaṇasaṅkhātaṁ setavatthassa upari pattharitaṁ kadalimigappavarapaccattharaṇanti attho.",
  "tika-vin13t2:315_11": "Taṁ kira evaṁ karonti.",
  "tika-vin13t2:315_12": "Ṭīkāyaṁ pana yathāvuttadvayena atthataṁ aññameva kiñci vuttaṁ,",
  "tika-vin13t2:315_13": "taṁ na yuttaṁ ‘‘ajinappaveṇī dhāretabbā’’tiādinā (mahāva.",
  "tika-vin13t2:315_14": "254) visuṁ attharaṇānameva vuttattā.",
  "tika-vin13t2:315_15": "Tesu hi vuttesu tadatthataṁ vuttameva siyā,",
  "tika-vin13t2:315_16": "tathā ca vuttaṁ heṭṭhā visuṁ paṭikādikanti.",
  "tika-vin13t2:316_0": "Salohitavitānanti etaṁ ‘‘ubhatorattūpadhānaka’’ntimassa visesanaṁ.",
  "tika-vin13t2:316_1": "Lohitavitānena saha vattamānanti samāso.",
  "tika-vin13t2:316_2": "Setavitānampi heṭṭhā akappiyapaccattharaṇe sati na vaṭṭati.",
  "tika-vin13t2:316_3": "Rattaṁ upadhānaṁ sīsūpadhānaṁ pādūpadhānañca rattūpadhānakaṁ,",
  "tika-vin13t2:316_4": "ubhato mañcassa sīsapādanikkhepanaṭṭhāne rattūpadhānakanti alopasamāso.",
  "tika-vin13t2:316_5": "Yaṁ pana ekameva upadhānaṁ ubhayapassesu rattādivaṇṇaṁ vicitraṁ,",
  "tika-vin13t2:316_6": "taṁ pamāṇayuttameva vaṭṭati.",
  "tika-vin13t2:316_7": "Tatridaṁ pamāṇaṁ –",
  "tika-vin13t2:316_8": "vitthārato tīsu kaṇṇesu dvinnaṁ kaṇṇānaṁ antaraṁ vidatthicaturaṅgulaṁ,",
  "tika-vin13t2:316_9": "majjhe muṭṭhiratanaṁ,",
  "tika-vin13t2:316_10": "dīghato pana diyaḍḍharatanaṁ vā dviratanaṁ vā.",
  "tika-vin13t2:316_11": "Paribhuñjatoti iminā karontassa kārāpentassa katthaci chedanakaṁ pācittiyanti dīpeti.",
  "tika-vin13t2:317_0": "190.",
  "tika-vin13t2:317_1": "Dhammāsane ca bhattagge ca ghare cāpi āsandādittayā sese gihisantake gihivikaṭe sati nisīdituṁ labbhatīti ajjhāhāro padasambandho veditabbo.",
  "tika-vin13t2:317_2": "Gihisantaketi iminā saṅghikampi upalakkheti.",
  "tika-vin13t2:317_3": "‘‘Anujānāmi,",
  "tika-vin13t2:317_4": "bhikkhave,",
  "tika-vin13t2:317_5": "ṭhapetvā tīṇi āsandiṁ pallaṅkaṁ tūlikaṁ gihivikaṭa’’nti (cūḷava.",
  "tika-vin13t2:317_6": "314) sāmaññena vuttaṁ.",
  "tika-vin13t2:317_7": "Sāmaññajotanāya pana visesepi avaṭṭhānato āsandādittayāti ettha dhammāsane āsandādittayā seseti yojetvā attho gahetabbo.",
  "tika-vin13t2:317_8": "Aṭṭhakathāyañhi ‘‘āsandī pallaṅko gonako’’tiādipāḷikkame āsandādidvayamādito hitvā ‘‘gonakādīni saṅghikavihāre",
  "tika-vin13t2:317_9": "vā puggalikavihāre vā mañcapīṭhakesu attharitvā paribhuñjituṁ na vaṭṭanti,",
  "tika-vin13t2:317_10": "dhammāsane pana gihivikaṭanīhārena labbhanti,",
  "tika-vin13t2:317_11": "tatrāpi nipajjituṁ na vaṭṭatī’’ti (cūḷava. aṭṭha.",
  "tika-vin13t2:317_12": "320) vuttaṁ.",
  "tika-vin13t2:317_13": "Bhattaggaṁ nāma vihāre dānaṭṭhānaṁ.",
  "tika-vin13t2:317_14": "Dhammāsanaṁ pana yattha katthaci.",
  "tika-vin13t2:317_15": "Ghareti antaraghare.",
  "tika-vin13t2:317_16": "Nisīdituṁ labbhateti iminā nipajjituṁ na vaṭṭatīti dīpeti.",
  "tika-vin13t2:317_17": "Saṁkhipanaṁ antokaraṇaṁ saṅkhepo,",
  "tika-vin13t2:317_18": "bhūmattharaṇe saṅkhepo assa sayanassāti samāso.",
  "tika-vin13t2:317_19": "Tasmiṁ bhūmattharaṇe antokaraṇabhūmattharato bhūmattharaṇamevāti daṭṭhabbaṁ.",
  "tika-vin13t2:317_20": "Sayituñcāti attano kappiyapaccattharaṇaṁ attharitvā sayituñca nisīdituñca.",
  "tika-vin13t2:317_21": "‘‘Paribhaṇḍakataṁ bhūmiṁ vā bhūmattharaṇasenāsanaṁ vā saṅghikamañcapīṭhaṁ vā attano santakena paccattharaṇena",
  "tika-vin13t2:317_22": "paccattharitvāva nipajjitabba’’nti hi aṭṭhakathāyaṁ (cūḷava. aṭṭha.",
  "tika-vin13t2:317_23": "324) vuttaṁ.",
  "tika-vin13t2:317_24": "Idañca āsandādīnampi aññathattakaraṇe paribhoge lakkhaṇavacanaṁ.",
  "tika-vin13t2:317_25": "Vuttañhi bhagavatā ‘‘anujānāmi bhikkhave,",
  "tika-vin13t2:317_26": "āsandiyā pāde chinditvā paribhuñjituṁ,",
  "tika-vin13t2:317_27": "pallaṅkassa vāḷe bhinditvā paribhuñjituṁ,",
  "tika-vin13t2:317_28": "tūlikaṁ vijaṭetvā bibbohanaṁ kātuṁ,",
  "tika-vin13t2:317_29": "avasesaṁ bhūmattharaṇaṁ kātu’’nti (cūḷava. 320).",
  "tika-vin13t2:318_0": "191.",
  "tika-vin13t2:318_1": "Caturaṁsapīṭhā ca…pe…",
  "tika-vin13t2:318_2": "pañcaṅgā ca uccapādakā kappantīti atthato vacanaṁ vipallāsetvā sambandhitabbaṁ,",
  "tika-vin13t2:318_3": "‘‘kappiyā’’ti iminā vā sambandho veditabbo.",
  "tika-vin13t2:318_4": "Tattha cattāro aṁsā koṇā yesaṁ,",
  "tika-vin13t2:318_5": "te ca te pīṭhā cāti samāso.",
  "tika-vin13t2:318_6": "Tiṇṇaṁ apassayānaṁ,",
  "tika-vin13t2:318_7": "catunnañca pādānaṁ vasena satta aṅgāni yesanti samāso.",
  "tika-vin13t2:318_8": "Ekāpassayassa vasena pañcaṅgā.",
  "tika-vin13t2:318_9": "Caturaṁsapīṭhānaṁ visuṁ kappiyabhāvassa vuttattā sattaṅgādayo pana dīghāti viññāyanti.",
  "tika-vin13t2:318_10": "Pāḷiyaṁ bhattaggassa ekayoganiddiṭṭhattā ekayoganiddiṭṭhānaṁ saha vā pavatti,",
  "tika-vin13t2:318_11": "saha vā nivattīti ghareti iminā bhattaggassapi gahaṇaṁ.",
  "tika-vin13t2:318_12": "Eva-saddo aṭṭhānappayutto,",
  "tika-vin13t2:318_13": "tasmā tūlonaddhā mañcapīṭhā ghare vā bhattagge vā nisīditumeva kappantīti sambandho.",
  "tika-vin13t2:318_14": "Tatrāyaṁ pāḷi ‘‘tena kho pana samayena manussā bhattagge antaraghare tūlonaddhaṁ mañcampi pīṭhampi paññapenti.",
  "tika-vin13t2:318_15": "Bhikkhū kukkuccāyantā nābhinisīdanti.",
  "tika-vin13t2:318_16": "Bhagavato etamatthaṁ ārocesuṁ.",
  "tika-vin13t2:318_17": "Anujānāmi,",
  "tika-vin13t2:318_18": "bhikkhave,",
  "tika-vin13t2:318_19": "gihivikaṭaṁ abhinisīdituṁ,",
  "tika-vin13t2:318_20": "na tveva abhinipajjitu’’nti (cūḷava. 314).",
  "tika-vin13t2:318_21": "Te pana karontassa vā kārāpentassa vā uddālanakaṁ pācittiyaṁ.",
  "tika-vin13t2:319_0": "192.",
  "tika-vin13t2:319_1": "Sānulomānaṁ channaṁ cīvarānaṁ aññataraṁ cīvaraṁ chavi etāsanti viggaho.",
  "tika-vin13t2:319_2": "Pañca bhisīti coḷāditūlagaṇanāya pañcakā vuttā.",
  "tika-vin13t2:319_3": "Sabbatthāti vihāramañcapīṭhādīsu sabbattha.",
  "tika-vin13t2:320_0": "193.Tūlattayanti simbalirukkhādīnaṁ khīravalliādīnaṁ erakādīnaṁ tiṇānaṁ tūlattayaṁ.",
  "tika-vin13t2:320_1": "Bhisigabbho coḷādiko pañcavidho bhisigabbho.",
  "tika-vin13t2:320_2": "Migapakkhinaṁ lomānīti etaṁ sabbanti seso.",
  "tika-vin13t2:320_3": "Miga-saddeneva sabbepi sīhādayo catuppadā,",
  "tika-vin13t2:320_4": "pakkhi-saddena sabbepi haṁsamorādayo gahitā.",
  "tika-vin13t2:320_5": "Nanu ca bhisigabbhasaddantogadhāya uṇṇāya migapakkhilomānampi gahaṇasabbhāvepi tesaṁ visuṁ gahaṇe sati punaruttidoso āpajjatīti?",
  "tika-vin13t2:320_6": "Nāpajjati manussalomapariccāgavibhāvanappayojanasabbhāvato.",
  "tika-vin13t2:320_7": "Nanu ca evampi dosoyeva,",
  "tika-vin13t2:320_8": "‘‘manussalomamuṇṇāya’’ntiādinā bhisigabbhānaṁ upari nīyamānattā gamyate bibbohanepi ayameva bhisigabbhoti? Saccaṁ,",
  "tika-vin13t2:320_9": "tathāpi na doso,",
  "tika-vin13t2:320_10": "gamyamānatthassa saddassa payogaṁ pati kāmacāroti.",
  "tika-vin13t2:320_11": "Masūrake tūlavajjā anuññātāti vipariṇāmetvā sambandhitabbaṁ.",
  "tika-vin13t2:320_12": "Masūrakaṁ nāma cammachavikā bhisīti vadanti.",
  "tika-vin13t2:321_0": "194.",
  "tika-vin13t2:321_1": "Uṇṇāyaṁ manussalomañca paṇṇe suddhaṁ tamālakañca pupphañca appaṭivekkhitaṁ āsanañceva na labbhanti sambandho.",
  "tika-vin13t2:321_2": "Manussalomanti iminā na kevalaṁ idha eḷakalomameva uṇṇā,",
  "tika-vin13t2:321_3": "atha kho kappiyākappiyamaṁsajātīnaṁ pakkhicatuppadānaṁ lomampīti dasseti.",
  "tika-vin13t2:321_4": "Pupphanti piyaṅgubakulapupphādi.",
  "tika-vin13t2:321_5": "Tamālakasaddeneva upacārato pattaṁ gahetvā ‘‘tamālaka’’nti vuttaṁ.",
  "tika-vin13t2:321_6": "Appaṭivekkhitanti anupaparikkhitaṁ.",
  "tika-vin13t2:321_7": "Kīdisaṁ pana paṭivekkhitabbaṁ,",
  "tika-vin13t2:321_8": "kīdisaṁ na paṭivekkhitabbanti?",
  "tika-vin13t2:321_9": "Yaṁ vinicchayato viññātaṁ,",
  "tika-vin13t2:321_10": "taṁ na paṭivekkhitabbaṁ,",
  "tika-vin13t2:321_11": "itaraṁ hatthena parāmasantena paṭivekkhitabbaṁ.",
  "tika-vin13t2:322_0": "Akappiyasayananiddesavaṇṇanā niṭṭhitā.",
  "tika-vin13t2:323_0": "26. Samānāsanikaniddesavaṇṇanā",
  "tika-vin13t2:324_0": "195.",
  "tika-vin13t2:324_1": "Tivassantaramekamāsanaṁ bhikkhūnaṁ anuññātanti sambandho.",
  "tika-vin13t2:324_2": "Tattha ekasmiṁ āsane mañcādike dvinnaṁ āsanaṁ nisīdanaṁ ekamāsanaṁ.",
  "tika-vin13t2:324_3": "Ma-kāro sandhijo.",
  "tika-vin13t2:324_4": "Kīdisanti āha ‘‘tivassantara’’nti.",
  "tika-vin13t2:324_5": "Tiṇṇaṁ vassānamantarametassāti tivassantaro,",
  "tika-vin13t2:324_6": "dvīhi vassehi mahantataro vā daharataro vā bhikkhu,",
  "tika-vin13t2:324_7": "so assa atthīti tivassantaraṁ,",
  "tika-vin13t2:324_8": "tivassantaravantanti attho.",
  "tika-vin13t2:324_9": "Yo pana ekena vassena mahantataro vā daharataro vā ekavassoyeva vā,",
  "tika-vin13t2:324_10": "tabbantatāya vattabbameva natthi.",
  "tika-vin13t2:324_11": "Atha vā tivassantaranti karaṇatthe upayogavacanaṁ,",
  "tika-vin13t2:324_12": "tivassantarena saddhinti attho.",
  "tika-vin13t2:324_13": "Tameva samattheti ‘‘sattavasse’’ccādinā.",
  "tika-vin13t2:325_0": "196. Muni anuññāsīti sambandho. Sabbehevāti samānāsanikaasamānāsanikehi sabbeheva saddhiṁ.",
  "tika-vin13t2:326_0": "197.",
  "tika-vin13t2:326_1": "Dīghāsanaṁ dasseti ‘‘anta’’ntiādinā.",
  "tika-vin13t2:326_2": "Yaṁ tiṇṇaṁ nisīdituṁ pahoti,",
  "tika-vin13t2:326_3": "taṁ antaṁ dīghāsananti sambandho.",
  "tika-vin13t2:326_4": "Antanti pacchimaṁ.",
  "tika-vin13t2:326_5": "Adīghāsane pana samānāsanikā nisīdituṁ labbhantīti dassento ‘‘mañcake’’tiādimāha.",
  "tika-vin13t2:326_6": "Sabbattha ayathākaraṇato dukkaṭanti.",
  "tika-vin13t2:327_0": "Samānāsanikaniddesavaṇṇanā niṭṭhitā.",
  "tika-vin13t2:328_0": "27. Asaṁvāsaniddesavaṇṇanā",
  "tika-vin13t2:329_0": "198.Ukkhittoti kammanānāsaṁvāsakasaṅkhāto āpattiyā adassane,",
  "tika-vin13t2:329_1": "appaṭikamme,",
  "tika-vin13t2:329_2": "pāpikāya diṭṭhiyā appaṭinissagge ukkhittako.",
  "tika-vin13t2:329_3": "Anupasampannoti sikkhamānasāmaṇerasāmaṇerisikkhāpaccakkhātasaṅkhāto anupasampanno.",
  "tika-vin13t2:329_4": "Chinnamūlakoti antimavatthuajjhāpanno.",
  "tika-vin13t2:329_5": "Ukkhittakesu ‘‘dhammavādino ete’’ti uppannāya laddhiyā nānābhūto saṁvāso etassāti nānāsaṁvāso,",
  "tika-vin13t2:329_6": "ukkhittānuvattakasaṅkhāto laddhinānāsaṁvāsako.",
  "tika-vin13t2:329_7": "Sīmato niggatā nissīmā,",
  "tika-vin13t2:329_8": "sīmantarikā bahisīmā ca,",
  "tika-vin13t2:329_9": "tattha hatthapāse cepi ṭhito,",
  "tika-vin13t2:329_10": "sīmānānāsaṁvāsako nissīmaṭṭhito.",
  "tika-vin13t2:329_11": "Vehāyase ākāse ṭhito vehāyasaṇṭhito bindāgamena.",
  "tika-vin13t2:329_12": "Tattha ‘‘nānāsaṁvāso cā’’tiādinā samāhāradvandepi kvaci napuṁsakaliṅgaṁ byabhicaratīti napuṁsakattābhāvo yathā ‘‘maggāmaggo’’ti.",
  "tika-vin13t2:329_13": "Ekakammaṁ ekuddeso samasikkhatāti ayaṁ tividhopi saṁvāso nāma.",
  "tika-vin13t2:329_14": "So yesaṁ natthi,",
  "tika-vin13t2:329_15": "te asaṁvāsā.",
  "tika-vin13t2:329_16": "Ete hatthapāsato bahikaraṇavasena vajjetabbā.",
  "tika-vin13t2:329_17": "Etesu hi tividhe ukkhittake sati uposathādikaṁ kammaṁ karontassa pācittiyaṁ,",
  "tika-vin13t2:329_18": "itaresu dukkaṭanti.",
  "tika-vin13t2:330_0": "Asaṁvāsaniddesavaṇṇanā niṭṭhitā.",
  "tika-vin13t2:331_0": "28. Kammaniddesavaṇṇanā",
  "tika-vin13t2:332_0": "199.",
  "tika-vin13t2:332_1": "Vaggena adhammakammañca samaggena adhammakammañca vaggena dhammakammañca samaggena dhammakammañcāti cattāri kammāni hontīti seso.",
  "tika-vin13t2:332_2": "Tattha vaggena adhammakammanti vaggena saṅghena karaṇīyaṁ adhammakammaṁ.",
  "tika-vin13t2:332_3": "Esa nayo sabbattha.",
  "tika-vin13t2:332_4": "Vaggoti ca samūho vuccati,",
  "tika-vin13t2:332_5": "so ca catuvaggādikaraṇīyādīsu yāvatikānaṁ kammappattānaṁ asammukhībhāvena,",
  "tika-vin13t2:332_6": "chandārahānaṁ chandānāharaṇena,",
  "tika-vin13t2:332_7": "sammukhībhūtānañca paṭikkosanena,",
  "tika-vin13t2:332_8": "tesu ekenāpi vā idha adhippeto.",
  "tika-vin13t2:332_9": "Adhammakammanti ettha pana dhammo nāma ‘‘uttidutiye ce,",
  "tika-vin13t2:332_10": "bhikkhave,",
  "tika-vin13t2:332_11": "kamme ekāya uttiyā kammaṁ karoti,",
  "tika-vin13t2:332_12": "na ca kammavācaṁ anussāveti,",
  "tika-vin13t2:332_13": "adhammakamma’’ntiādinā (mahāva.",
  "tika-vin13t2:332_14": "387) ekāyeva ñattiyā ,",
  "tika-vin13t2:332_15": "tathā dvīhi ñattīhi ekāyeva vā kammavācāya,",
  "tika-vin13t2:332_16": "tathā dvīhi kammavācāhīti āgatāya ca tathā hāpanaaññathākaraṇabhāvena ñattikammaṁ ṭhapetvā ñatticatutthe",
  "tika-vin13t2:332_17": "ca kamme āgatāya ca akammārahassa tajjanīyapabbājanīyapaṭisāraṇīyaniyassatividhaukkhepanīyānaṁ sattannaṁ",
  "tika-vin13t2:332_18": "kammānaṁ karaṇavasena,",
  "tika-vin13t2:332_19": "kammārahassa ca virādhetvā karaṇavasena āgatāya ca pāḷiyā viparītā ca pāḷi,",
  "tika-vin13t2:332_20": "upasampadādikammavasena āgatā ca pāḷi,",
  "tika-vin13t2:332_21": "sammukhāvinayasativinayaamūḷhavinayapaṭiññākaraṇayebhuyyasikātassapāpi- yasikātiṇavatthārakasaṅkhātānaṁ",
  "tika-vin13t2:332_22": "sattannaṁ kammānaṁ yathālābhakaraṇavasena āgatā ca pāḷi,",
  "tika-vin13t2:332_23": "tena karaṇīyaṁ apalokanañattiñattidutiyañatticatutthasaṅkhātaṁ catubbidhaṁ kammaṁ dhammakammaṁ,",
  "tika-vin13t2:332_24": "tappaṭipakkhaṁ adhammakammaṁ.",
  "tika-vin13t2:332_25": "Tabbipariyāyena samaggo dhammakammañca veditabbaṁ.",
  "tika-vin13t2:332_26": "Dhammo yathāvuttā pāḷi assa atthi,",
  "tika-vin13t2:332_27": "dhammena kataṁ vāti dhammikaṁ.",
  "tika-vin13t2:332_28": "Tabbiparītaṁ adhammikaṁ.",
  "tika-vin13t2:332_29": "Catutthaṁyevāti tesu catūsu kammesu catunnaṁ pūraṇaṁ samaggena dhammikaṁ.",
  "tika-vin13t2:332_30": "Sesakammānaṁ bhāvena bhikkhunā dukkaṭassa bhavanaṁ lakkhīyatīti sesakammesūti bhāvalakkhaṇe sattamī.",
  "tika-vin13t2:332_31": "Dukkaṭanti kuppānaṁ adhammakammavaggakammānaṁ katattā dukkaṭaṁ.",
  "tika-vin13t2:333_0": "200.",
  "tika-vin13t2:333_1": "Idāni yadidaṁ samaggena dhammikaṁ nāma,",
  "tika-vin13t2:333_2": "taṁ yehi saṅghehi kātabbaṁ,",
  "tika-vin13t2:333_3": "tesaṁ pabhedaṁ dassetuṁ ‘‘catuvaggo’’tiādimāha.",
  "tika-vin13t2:333_4": "Catvādīnaṁ saṅkhyeyavuttittā catunnaṁ vaggotiādinā viggaho.",
  "tika-vin13t2:333_5": "Dasavīsativaggikoti dasannaṁ vīsatiyā ca vaggabhedavasena dasavīsatīnaṁ vaggoti viggaho,",
  "tika-vin13t2:333_6": "ṇiko sakatthe.",
  "tika-vin13t2:333_7": "Vīsatiyā vaggo,",
  "tika-vin13t2:333_8": "atirekena sahito vīsativaggoti viggaho.",
  "tika-vin13t2:334_0": "201-2.",
  "tika-vin13t2:334_1": "Pañcannaṁ kammānaṁ niyameti ‘‘catū’’tiādinā.",
  "tika-vin13t2:334_2": "Abbhānaṁ upasampadaṁ pavāraṇaṁ ṭhapetvā catuvaggo cātiādinā yojetvā sabbakammesu kammappattoti dīpitoti yojetabbaṁ.",
  "tika-vin13t2:334_3": "Tattha tattha ca-saddo catuvaggādayo kammapattikiriyāyaṁ samuccinoti.",
  "tika-vin13t2:334_4": "Idha pana sabba-saddo abbhānādīnaṁ kesañci ṭhapitattā padesasabbe gayhati.",
  "tika-vin13t2:334_5": "Kammapattoti kammassa patto yutto anurūpo.",
  "tika-vin13t2:334_6": "Itaroti vīsativaggo atirekavīsativaggo.",
  "tika-vin13t2:334_7": "Sabbakammesūti ettha pana sabba-saddo sabbasabbe.",
  "tika-vin13t2:334_8": "Nanu ca vīsativaggassa kammappattabhāvesati atirekavīsativaggassa pagevāti viññāyati.",
  "tika-vin13t2:334_9": "Tathā sati so kasmā vuttoti? Saccaṁ,",
  "tika-vin13t2:334_10": "tathāpi so catuvaggādinā saṅghena kattabbakammaṁ ūnakatarena na vaṭṭati,",
  "tika-vin13t2:334_11": "atirekena pana vaṭṭatīti ñāpanatthaṁ vutto.",
  "tika-vin13t2:335_0": "203.",
  "tika-vin13t2:335_1": "Idāni catuvaggādikena chandāharaṇena pūretabboti dasseti ‘‘catū’’tiādinā.",
  "tika-vin13t2:335_2": "Pārājikādibhāvamanāpannattā pakatiyā sabhāveneva ṭhito attā yesaṁ,",
  "tika-vin13t2:335_3": "pakato vā tatoyeva kammesu avigato attā yesaṁ teti pakatattakā,",
  "tika-vin13t2:335_4": "pārājikaukkhittakaladdhinānāsaṁvāsakehi aññe.",
  "tika-vin13t2:335_5": "Pareti ekasīmaṭṭhā tādisāyeva aññe.",
  "tika-vin13t2:335_6": "Sesepīti avasese pañcavaggādikaraṇīyepi.",
  "tika-vin13t2:336_0": "204.",
  "tika-vin13t2:336_1": "Idāni vatthuñattianussāvanasīmādivipattito,",
  "tika-vin13t2:336_2": "kammavipattīsu parisato ca paṭikkosato ca kammassa kuppākuppabhāvaṁ tattha ca āpattiādiṁ dassetuṁ ‘‘catū’’tiādi māha.",
  "tika-vin13t2:336_3": "Catuvaggādikattabbaṁ asaṁvāsagaṇapūraṁ vā kammārahagaṇapūraṁ vā kammañca garukaṭṭhagaṇapūraṁ vā parivāsādikammañcāti yojanā.",
  "tika-vin13t2:336_4": "Ettha ca kammāraho garukaṭṭhato añño,",
  "tika-vin13t2:336_5": "nikkhittavatto pana garukaṭṭho gaṇapūrako hotiyeva.",
  "tika-vin13t2:336_6": "Katanti catuvaggādinā kataṁ.",
  "tika-vin13t2:337_0": "205.Vāreyyāti antarāye asati antamaso ekopi vāreyyāti attho.",
  "tika-vin13t2:337_1": "Antarāyeti pāpehi kariyamāne jīvitabrahmacariyantarāye sati.",
  "tika-vin13t2:337_2": "Anantarāyikā ce na vārenti, dukkaṭaṁ.",
  "tika-vin13t2:337_3": "Diṭṭhāvinti attano attano diṭṭhiṁ laddhiṁ ‘‘adhammakammaṁ idaṁ,",
  "tika-vin13t2:337_4": "na metaṁ khamatī’’ti aññamaññaṁ āvi kareyyunti seso.",
  "tika-vin13t2:337_5": "Ekodhiṭṭhānanti eko bhikkhu ‘‘na metaṁ khamatī’’ti adhiṭṭhānaṁ kareyyāti seso.",
  "tika-vin13t2:337_6": "Tatodhikāti tīhi adhikā.",
  "tika-vin13t2:337_7": "Te pana saṅghattā pahonti attano kammaṁ nittharituṁ.",
  "tika-vin13t2:338_0": "206.Khittacitto nāma ummattako. Dukhaṭṭitoti vedanaṭṭo. Na rūhatīti gayhattaṁ na rohatīti attho.",
  "tika-vin13t2:339_0": "207.",
  "tika-vin13t2:339_1": "Antamaso anantarassāpi ārocentassa pakata…pe…",
  "tika-vin13t2:339_2": "bhikkhunoti sambandho.",
  "tika-vin13t2:339_3": "Ekasīmāyaṁ tiṭṭhatīti ekasīmaṭṭho.",
  "tika-vin13t2:339_4": "Samo saṁvāso assāti samasaṁvāso.",
  "tika-vin13t2:339_5": "Ekasīmaṭṭho ca so samasaṁvāso ca,",
  "tika-vin13t2:339_6": "pakatatto ca so ekasīmaṭṭhasamasaṁvāso ca,",
  "tika-vin13t2:339_7": "so cāyaṁ bhikkhu cāti sabbattha kammadhārayo, tassa.",
  "tika-vin13t2:339_8": "Ettha pana avipannasīlo pakatattoti adhippeto.",
  "tika-vin13t2:339_9": "Ārocentassāti attano laddhiṁ pakāsentassa.",
  "tika-vin13t2:339_10": "Rūhatīti paṭikkhepo ruhati.",
  "tika-vin13t2:340_0": "208.Dhammikaṁ kammanti dhammena kattabbaṁ apalokanādikammaṁ.",
  "tika-vin13t2:340_1": "Paṭikkoseyyāti nivāreyya.",
  "tika-vin13t2:340_2": "Tirokkhā kāyasāmaggiṁ vā chandaṁ vāti vā-saddaṁ netvā attho netabbo.",
  "tika-vin13t2:340_3": "Tirokkhāti parammukhā.",
  "tika-vin13t2:340_4": "So sammukhā-saddo viya nipāto,",
  "tika-vin13t2:340_5": "atha vā akkhā indriyavisayato tiro bahīti atthoti.",
  "tika-vin13t2:341_0": "Kammaniddesavaṇṇanā niṭṭhitā.",
  "tika-vin13t2:342_0": "29. Micchājīvavivajjanāniddesavaṇṇanā",
  "tika-vin13t2:343_0": "209.",
  "tika-vin13t2:343_1": "Āgamma jīvanti etenāti ājīvo, ko so?",
  "tika-vin13t2:343_2": "Paccayapariyesanavāyāmo.",
  "tika-vin13t2:343_3": "Micchāya ājīvo,",
  "tika-vin13t2:343_4": "tassa vivajjanā micchājīvavivajjanā.",
  "tika-vin13t2:343_5": "Sā panāyaṁ atthato ‘‘idha bhikkhu pātimokkhasaṁvarasaṁvuto viharati ācāragocarasampanno’’ti (vibha.",
  "tika-vin13t2:343_6": "508) evaṁ pātimokkhasaṁvarasampattiyā paṭipattidassanavasena āgato ācāro ceva yathākkamena pārājikasaṅghādisesathullaccayapācittiyapāṭidesanīyadubbhāsitadukkaṭānaṁ",
  "tika-vin13t2:343_7": "kāraṇabhūtassa ājīvahetupaññattānaṁ abhūtārocanasañcarittaaññāpadesabhūtārocanapaṇītabhojanaviññatti",
  "tika-vin13t2:343_8": "bhikkhunibhojanaviññattisūpodanaviññattisikkhāpadānaṁ vītikkamassa ca kuhanalapananemittikatā nippesikatā",
  "tika-vin13t2:343_9": "lābhena lābhaṁ nijigīsanatāti evamādīnañca pāpadhammānaṁ vasena pavattaṁ micchājīvaviratisaṅkhātaṁ ājīvapārisuddhisīlañca.",
  "tika-vin13t2:343_10": "Tassā pana kassaci idha dassanaṁ yathā dassetumāraddhaṁ pātimokkhasaṁvarasaṅkhātāya adhisīlasikkhāya,",
  "tika-vin13t2:343_11": "caturārakkhavipassanāvasena āgatānaṁ adhicittaadhipaññāsaṅkhātānaṁ dvinnaṁ sikkhānañca upakārakadhammaparidīpanatthanti daṭṭhabbaṁ,",
  "tika-vin13t2:343_12": "evamīdisaṁ viññeyyaṁ,",
  "tika-vin13t2:343_13": "taṁ dasseti ‘‘dāru’’ntiādinā.",
  "tika-vin13t2:343_14": "Tattha ‘‘dāru’’ntiādīni ‘‘dade’’ti etassa pattikammaṁ.",
  "tika-vin13t2:343_15": "Cuṇṇaṁ sirīsacuṇṇādinahāniyacuṇṇaṁ.",
  "tika-vin13t2:343_16": "Nhānamukhodakanti nhānañca mukhañca,",
  "tika-vin13t2:343_17": "tassa udakanti samāso.",
  "tika-vin13t2:343_18": "Ādi-saddena paṇṇādiṁ saṅgaṇhāti.",
  "tika-vin13t2:343_19": "Kulasaṅgahāti kulasaṅgahakaraṇena.",
  "tika-vin13t2:344_0": "210.",
  "tika-vin13t2:344_1": "Paribhaṭati paresaṁ dārake pariharatīti paribhaṭo,",
  "tika-vin13t2:344_2": "paribhaṭassa kammaṁ pāribhaṭako,",
  "tika-vin13t2:344_3": "sakatthe tameva pāribhaṭakatā.",
  "tika-vin13t2:344_4": "Alaṅkaraṇādinā kuladārakapariharaṇassetaṁ nāmaṁ.",
  "tika-vin13t2:344_5": "Muggassa sūpo muggasūpo,",
  "tika-vin13t2:344_6": "soyeva muggasuppo.",
  "tika-vin13t2:344_7": "Yathā muggasūpe paccamāne kocideva muggo na paccati,",
  "tika-vin13t2:344_8": "avasesā paccanti,",
  "tika-vin13t2:344_9": "evaṁ yassa puggalassa vacane kiñcideva saccaṁ hoti,",
  "tika-vin13t2:344_10": "sesaṁ alikaṁ,",
  "tika-vin13t2:344_11": "ayaṁ puggalo muggasūpasadisatāya upacārena ‘‘muggasuppo’’ti vuccati,",
  "tika-vin13t2:344_12": "tassa bhāvo muggasuppatā .",
  "tika-vin13t2:344_13": "Saccālikena jīvitakappanassetaṁ adhivacanaṁ.",
  "tika-vin13t2:344_14": "Gharavatthuādisambandhinī vijjā vatthuvijjā.",
  "tika-vin13t2:344_15": "Pāribhaṭakatā cātiādinā dvando napuṁsakattābhāve pāri…pe… vijjā, tāya.",
  "tika-vin13t2:344_16": "Rasso pana gāthābandhavasena,",
  "tika-vin13t2:344_17": "tathā dīgho.",
  "tika-vin13t2:344_18": "Pahiṇānaṁ tasmiṁ tasmiṁ kamme tesaṁ tesaṁ niyuñjanaṁ paheṇaṁ.",
  "tika-vin13t2:344_19": "Ādarena dūtena kāretabbaṁ yaṁ kiñci kammaṁ dūtakammaṁ.",
  "tika-vin13t2:344_20": "Pisanaṁ pesanaṁ,",
  "tika-vin13t2:344_21": "jaṅghāya pādena pesanaṁ jaṅghapesanaṁ,",
  "tika-vin13t2:344_22": "tamassa atthīti jaṅghapesaniyaṁ.",
  "tika-vin13t2:344_23": "Tesaṁ tesaṁ gihīnaṁ gāmantaradesantarādīsu sāsanapaṭisāsanaharaṇassetamadhivacanaṁ.",
  "tika-vin13t2:345_0": "211.",
  "tika-vin13t2:345_1": "Lābhāsāya lañjadānaṁ anuppadānaṁ.",
  "tika-vin13t2:345_2": "Sambuddhappaṭikuṭṭhena buddhagarahitena aṅgavijjānakkhattavijjāsupinavijjābhūtavijjādinā aññena vā.",
  "tika-vin13t2:346_0": "212.",
  "tika-vin13t2:346_1": "Aññātakānaṁ appavāritānaṁ viññāpanaṁ viññatti,",
  "tika-vin13t2:346_2": "yācanavasena pavatto kāyavacīpayogo.",
  "tika-vin13t2:346_3": "Buddhappaṭikuṭṭhena micchājīvena paccayapariyesanā anesanā.",
  "tika-vin13t2:346_4": "Abhūtassa attani avijjamānassa uttarimanussadhammassa ullapanaṁ kathanaṁ abhūtullapanā.",
  "tika-vin13t2:346_5": "Kuhanādīhīti kuhanālapanādīhi.",
  "tika-vin13t2:346_6": "Tattha lābhasakkārasilokasannissitassa paccayappaṭisevanasāmantajappanairiyāpathasaṇṭhāpanavasena janavimhāpanā kuhanā.",
  "tika-vin13t2:346_7": "Vihāraṁ āgate manusse disvā ‘‘kimatthāya bhonto āgatā,",
  "tika-vin13t2:346_8": "kiṁ bhikkhū nimantetu’’nti vā ‘‘mayi rājā pasanno,",
  "tika-vin13t2:346_9": "asuko ca asuko ca rājamahāmatto pasanno’’ti vā ādinā nayena ālapanā lapanā.",
  "tika-vin13t2:346_10": "Khādanīyaṁ gahetvā gacchante disvā ‘‘kiṁ khādanīyaṁ labhitthā’’tiādinā nayena nimittakaraṇādi nemittakatā.",
  "tika-vin13t2:346_11": "‘‘Assaddho appasanno’’tiādinā nayena garahaṇāni ca ‘‘etaṁ ettha kathethā’’tiādinā nayena vācāya ukkhipanādi ca nippesikatā.",
  "tika-vin13t2:346_12": "Appena lābhena bahukaṁ vañcetvā gahetuṁ icchanaṁ lābhena lābhaṁ nijigīsanatā.",
  "tika-vin13t2:346_13": "Kuladūsādīti ettha ādi-saddena rūpiyappaṭiggahaṇarūpiyasaṁvohārā saṅgayhantīti.",
  "tika-vin13t2:347_0": "Micchājīvavivajjanāniddesavaṇṇanā niṭṭhitā.",
  "tika-vin13t2:348_0": "30. Vattaniddesavaṇṇanā",
  "tika-vin13t2:349_0": "213.",
  "tika-vin13t2:349_1": "Saupāhano…pe…",
  "tika-vin13t2:349_2": "cīvaraṁ sīse karitvā vā āgantuko ārāmaṁ na paviseti sambandho.",
  "tika-vin13t2:349_3": "Sachattoti sīse katachattena sachatto.",
  "tika-vin13t2:349_4": "Oguṇṭhitoti sasīsaṁ pārupito.",
  "tika-vin13t2:349_5": "‘‘Parikkhittassa vihārassa parikkhepo,",
  "tika-vin13t2:349_6": "aparikkhittassa parikkhepārahaṭṭhāna’’nti vuttaṁ upacārasīmāsamīpaṁ patvā upāhanāomuñcanādisabbaṁ katvā",
  "tika-vin13t2:349_7": "ārāmo pavisitabboti ayamettha byatirekaladdho attho.",
  "tika-vin13t2:350_0": "214.",
  "tika-vin13t2:350_1": "Pānīyena pāde na dhoveyyāti sambandho.",
  "tika-vin13t2:350_2": "Paṭikkamanaṁ patvā ekamante pattacīvaraṁ nikkhipitvā patirūpe nisajja pucchitvā pānīyaṁ pātabbaṁ,",
  "tika-vin13t2:350_3": "paribhojanīyena yathāvuttaṁ pādā dhovitabbāti adhippāyo.",
  "tika-vin13t2:350_4": "Vuḍḍhatare āvāsikepi ca abhivādeyyāti iminā vassaṁ pucchitvā navakena āvāsikena abhivādāpetabbanti dīpeti.",
  "tika-vin13t2:350_5": "Puccheyya sayanāsananti ‘‘katamaṁ senāsanaṁ pāpuṇāti,",
  "tika-vin13t2:350_6": "ajjhāvutthaṁ anajjhāvutthaṁ vā’’ti senāsanaṁ puccheyya.",
  "tika-vin13t2:350_7": "Idañca pucchāya lakkhaṇavacanaṁ.",
  "tika-vin13t2:350_8": "Tasmā āvāsikavatte vuttamajjhāvutthādikañca pucchitabbaṁ.",
  "tika-vin13t2:350_9": "Sace ‘‘anajjhāvuttha’’nti vadanti,",
  "tika-vin13t2:350_10": "kavāṭaṁ ākoṭetvā muhuttaṁ āgametvā ghaṭikaṁ ugghāṭetvā kavāṭaṁ paṇāmetvā bahi ṭhitena ulloketvā pavisitvā sabbaṁ senāsanavattaṁ kātabbaṁ.",
  "tika-vin13t2:350_11": "Āgantukavattaṁ.",
  "tika-vin13t2:351_0": "215-6.",
  "tika-vin13t2:351_1": "Gamiko pakkameyyāti sambandho.",
  "tika-vin13t2:351_2": "‘‘Paṭisāmetvā’’tiādīnimassa pubbakiriyāpadāni.",
  "tika-vin13t2:351_3": "Dārumattikabhaṇḍakanti ettha mañcapīṭhādidārubhaṇḍaṁ rajanabhājanādimattikābhaṇḍaṁ.",
  "tika-vin13t2:351_4": "Paṭisāmetvāti atthi ce anovassake saṇṭhapetvā.",
  "tika-vin13t2:351_5": "Thaketvānāti dvāravātapānehi pidhāya .",
  "tika-vin13t2:351_6": "Sādhukaṁ saṅgopetvānāti catūsu pāsāṇesu mañcaṁ paññapetvā mañce mañcassa,",
  "tika-vin13t2:351_7": "pīṭhe pīṭhassa āropanena senāsanassa uparūpari puñjakaraṇena sādhukaṁ saṅgopanaṁ katvā.",
  "tika-vin13t2:351_8": "Na cāti neva.",
  "tika-vin13t2:351_9": "Gamikavattaṁ.",
  "tika-vin13t2:352_0": "217-8.Āvāsikoti idaṁ ‘‘paññapeyyā’’tiādīnaṁ kattupadaṁ.",
  "tika-vin13t2:352_1": "Navakammakaraṇādibhāranittharaṇatāya āvāso vihāro assa atthīti āvāsiko.",
  "tika-vin13t2:352_2": "Yassa pana kevalaṁ vihāre nivāsanamattaṁ atthi,",
  "tika-vin13t2:352_3": "so nevāsiko.",
  "tika-vin13t2:352_4": "Ubhopi te idha āvāsika-saddena saṅgahitā.",
  "tika-vin13t2:352_5": "Pādodappabhutinti ettha pabhuti-saddena pādapīṭhapādakathalikānaṁ gahaṇaṁ.",
  "tika-vin13t2:352_6": "Paccuggantvāna pattacīvaraṁ gaṇheyyāti yojanā.",
  "tika-vin13t2:352_7": "Paññape sayanāsananti ‘‘etaṁ tumhākaṁ senāsanaṁ pāpuṇātī’’ti evaṁ sayanāsanaṁ paññapeyya,",
  "tika-vin13t2:352_8": "pakāseyyāti vuttaṁ hoti.",
  "tika-vin13t2:353_0": "219.Ajjhāvutthanti pubbe bhikkhūhi nivutthaṁ.",
  "tika-vin13t2:353_1": "Gocarāgocaraṁ vadeti ‘‘bhikkhācāragāmo dūro,",
  "tika-vin13t2:353_2": "āsanno’’ti vā,",
  "tika-vin13t2:353_3": "‘‘kālasseva piṇḍāya caritabbaṁ,",
  "tika-vin13t2:353_4": "divā vā’’ti evaṁ gocarañca,",
  "tika-vin13t2:353_5": "‘‘micchādiṭṭhikānaṁ vā gāmo,",
  "tika-vin13t2:353_6": "paricchinnabhikkho vā’’tiādinā agocarañca vadeyyāti attho.",
  "tika-vin13t2:353_7": "Vaccapassāvaṭṭhānānītiādīnipi ‘‘vade’’ti imasseva kammavacanāni.",
  "tika-vin13t2:353_8": "Sekhasammutinti yassa saddhassa kulassa saṅgho sekhasammutiṁ deti,",
  "tika-vin13t2:353_9": "taṁ kulañca.",
  "tika-vin13t2:354_0": "220.Pavesanikkhame kālanti ‘‘kesuci ṭhānesu vāḷamigā vā amanussā vā honti,",
  "tika-vin13t2:354_1": "imaṁ kālaṁ pavisitabbaṁ nikkhamitabbañcā’’ti evaṁ pavesanikkhame ca kālaṁ.",
  "tika-vin13t2:354_2": "Etaṁ pana āsanapaññapanādikaṁ sabbaṁ vattaṁ vuḍḍhatare āgate cīvarakammādiṁ vā nātigilānassa bhesajjaṁ vā ṭhapetvāpi kātabbaṁ.",
  "tika-vin13t2:354_3": "Mahāgilānassa pana bhesajjameva kātabbaṁ.",
  "tika-vin13t2:354_4": "Cetiyaṅgaṇavattaṁ karontenāpi tassa vattaṁ kātuṁ ārabhitabbaṁ.",
  "tika-vin13t2:354_5": "Paṇḍito hi āgantuko ‘‘karohi tāva bhesajjaṁ,",
  "tika-vin13t2:354_6": "cetiyaṅgaṇaṁ sammajjāhī’’ti ca vadeyya.",
  "tika-vin13t2:354_7": "Apica bījanena bījitabbo,",
  "tika-vin13t2:354_8": "pādāpissa dhovitabbā,",
  "tika-vin13t2:354_9": "telena makkhitabbā.",
  "tika-vin13t2:354_10": "Piṭṭhi ce āgilāyati,",
  "tika-vin13t2:354_11": "sambādhetabbā.",
  "tika-vin13t2:354_12": "Navakassa pana āgantukassa ‘‘idamāsanaṁ,",
  "tika-vin13t2:354_13": "ettha nisīdā’’tiādinā ācikkhitabbanti dassento ‘‘nisinnoyevā’’tiādimāha.",
  "tika-vin13t2:354_14": "Nisinnoyevāti iminā ‘‘ṭhitoyevā’’tiādiṁ upalakkheti.",
  "tika-vin13t2:354_15": "Samuddiseti ādarena vadeyya.",
  "tika-vin13t2:354_16": "Āvāsikavattaṁ.",
  "tika-vin13t2:355_0": "‘‘Vatta’’nti pana sāmaññena niddiṭṭhattā na there bhikkhū atiallīyitvā nisīditabbaṁ,",
  "tika-vin13t2:355_1": "mahātherassa nisinnāsanato ekaṁ dve āsanāni ṭhapetvā ‘‘nisīdā’’ti vutte nisīditabbaṁ,",
  "tika-vin13t2:355_2": "na navāpi bhikkhū āsanena paṭibāhitabbā,",
  "tika-vin13t2:355_3": "na saṅghāṭiṁ ottharitvā nisīditabbaṁ,",
  "tika-vin13t2:355_4": "saddaṁ akatvā udakakiccaṁ kātabbaṁ,",
  "tika-vin13t2:355_5": "yathā sūpassa okāso hoti,",
  "tika-vin13t2:355_6": "evamattāya odano gaṇhitabbo,",
  "tika-vin13t2:355_7": "therena bhikkhunā ‘‘ṭhapetvā appakaṁ odanādikaṁ sabbaṁ sabbesaṁ samakaṁ sampādehī’’ti vattabbaṁ,",
  "tika-vin13t2:355_8": "na tāva therena bhuñjitabbaṁ,",
  "tika-vin13t2:355_9": "bhuttāvinā na tāva udakaṁ paṭiggahetabbaṁ,",
  "tika-vin13t2:355_10": "bhattaggato nivattantehi yathānurūpaṁ nikkhamitvā viraḷāya pāḷiyā gantabbanti evamādikañca tadanurūpaṁ",
  "tika-vin13t2:355_11": "sekhiyavattañca sampādetabbanti idaṁ bhattaggavattañca sādhukaṁ ataramānena gāmo pavisitabbo,",
  "tika-vin13t2:355_12": "‘‘iminā pavisissāmi,",
  "tika-vin13t2:355_13": "iminā nikkhamissāmī’’ti nivesanaṁ pavisantena sallakkhetabbaṁ,",
  "tika-vin13t2:355_14": "nātisahasā pavisitabbaṁ,",
  "tika-vin13t2:355_15": "nātisahasā nikkhamitabbaṁ,",
  "tika-vin13t2:355_16": "nātidūre naccāsanne ṭhātabbaṁ,",
  "tika-vin13t2:355_17": "nāticiraṁ ṭhātabbaṁ,",
  "tika-vin13t2:355_18": "nātilahukaṁ nivattitabbaṁ,",
  "tika-vin13t2:355_19": "dātukāmatākāraṁ ñatvā ṭhātabbaṁ,",
  "tika-vin13t2:355_20": "yo paṭhamaṁ gāmato paṭikkamati,",
  "tika-vin13t2:355_21": "tena āsanapaññapanādi sabbaṁ kātabbaṁ,",
  "tika-vin13t2:355_22": "yo pacchā,",
  "tika-vin13t2:355_23": "tena āsanuddharaṇādi sabbaṁ kātabbanti evamādikañca tadanurūpaṁ sekhiyavattañca sampādetabbanti idaṁ piṇḍacārikavattañca kātabbaṁ.",
  "tika-vin13t2:356_0": "Senāsanaṭṭhāne sabbaṁ vattañca sampādetvā tato nikkhamitvā sādhukaṁ nivāsetvā pārupitvā ca ataramānena",
  "tika-vin13t2:356_1": "gāmo pavisitabbotiādi sabbaṁ piṇḍacārikavattaṁ kātabbaṁ.",
  "tika-vin13t2:356_2": "Pānīyaparibhojanīyaaggiaraṇisahitakattaradaṇḍā upaṭṭhapetabbā,",
  "tika-vin13t2:356_3": "nakkhattapadāni sakalāni vā ekadesāni vā uggahetabbāni,",
  "tika-vin13t2:356_4": "disākusalena bhavitabbanti idaṁ āraññikavattañca uddiṭṭhaṁyeva hotīti avagantabbanti.",
  "tika-vin13t2:357_0": "Vattaniddesavaṇṇanā niṭṭhitā.",
  "tika-vin13t2:358_0": "31. Vikappanāniddesavaṇṇanā",
  "tika-vin13t2:359_0": "221.Sammukhā parammukhāti sassa mukhaṁ,",
  "tika-vin13t2:359_1": "parassa mukhanti viggaho,",
  "tika-vin13t2:359_2": "sammukhena parammukhenāti attho.",
  "tika-vin13t2:359_3": "Sammukhāvikappanā parammukhāvikappanāti bhedā duve vikappanā vuttāti yojanā .",
  "tika-vin13t2:359_4": "Bhedāti visesato.",
  "tika-vin13t2:359_5": "Atha vā sassa mukhaṁ mukhasambandhivacanaṁ assā vikappanāyāti samāso.",
  "tika-vin13t2:359_6": "Tathā parammukhā.",
  "tika-vin13t2:359_7": "Sammukhā ca parammukhā ca,",
  "tika-vin13t2:359_8": "tassā bhedo, tato.",
  "tika-vin13t2:359_9": "Sammukhāya sammukhavikappanāya.",
  "tika-vin13t2:359_10": "Byattassāti vikappanavidhānaṁ paccuddhāravidhānañca jānantassa.",
  "tika-vin13t2:360_0": "222.Tenāti yassa santike vikappeti,",
  "tika-vin13t2:360_1": "tena bhikkhunā.",
  "tika-vin13t2:360_2": "Paribhogādikanti paribhogaṁ vissajjanaṁ adhiṭṭhānañca.",
  "tika-vin13t2:361_0": "224-5.Aparāsammukhāvekāti ettha vā-saddo pakkhantare,",
  "tika-vin13t2:361_1": "atha vāti attho,",
  "tika-vin13t2:361_2": "api-saddattho vā vā-saddo,",
  "tika-vin13t2:361_3": "so aparā-saddato paraṁ daṭṭhabbo,",
  "tika-vin13t2:361_4": "aparāpi ekā sammukhāvikappanā atthīti attho.",
  "tika-vin13t2:361_5": "Kathanti āha ‘‘bhikkhussā’’tiādi.",
  "tika-vin13t2:361_6": "‘‘Pañcannaṁ sahadhammīna’’nti vuttattā ‘‘tissassa bhikkhuno’’tiādīsu tissāya bhikkhuniyā tissāya sikkhamānāya",
  "tika-vin13t2:361_7": "tissāya sāmaṇeriyā tissassa sāmaṇerassātipi viññātabbaṁ.",
  "tika-vin13t2:362_0": "226.Parammukhāvikappanāti parammukhena vikappanena,",
  "tika-vin13t2:362_1": "parammukhāvikappanāti vā gahetabbaṁ,",
  "tika-vin13t2:362_2": "parammukhāvikappanā kathanti attho.",
  "tika-vin13t2:363_0": "227.Mittoti daḷhamitto.",
  "tika-vin13t2:363_1": "Sandiṭṭhoti diṭṭhamattamitto.",
  "tika-vin13t2:363_2": "Ettha pana dvinnaṁ vikappanānaṁ kiṁ nānākaraṇanti?",
  "tika-vin13t2:363_3": "Sammukhāvikappanāya tāva sayaṁ vikappetvā parena paccuddharāpeti,",
  "tika-vin13t2:363_4": "teneva sā sammukhāvikappanā nāma jātā.",
  "tika-vin13t2:363_5": "Parammukhāvikappanāya pareneva vikappāpetvā pareneva paccuddharāpeti,",
  "tika-vin13t2:363_6": "teneva sā parammukhāvikappanā nāma jātāti idamettha nānākaraṇanti.",
  "tika-vin13t2:364_0": "228.Dūrasantikattekattanti ettha āsannadūrabhāvo adhiṭṭhāne vuttanayeneva veditabbo.",
  "tika-vin13t2:365_0": "229.",
  "tika-vin13t2:365_1": "Dasāhaṁ…pe…",
  "tika-vin13t2:365_2": "paccāsāya sati māsakaṁ nādhiṭṭhitavikappitaṁ nissaggiṁ nuppādayatīti sambandho.",
  "tika-vin13t2:365_3": "Dasa ahāni samāhaṭāni dasāhaṁ.",
  "tika-vin13t2:365_4": "Sabbattha accantasaṁyoge dutiyā.",
  "tika-vin13t2:365_5": "Tattha yaṁ divasaṁ cīvaraṁ uppannaṁ,",
  "tika-vin13t2:365_6": "tassa yo aruṇo,",
  "tika-vin13t2:365_7": "so uppannadivasanissito,",
  "tika-vin13t2:365_8": "tasmā cīvaruppādadivasena saddhiṁ ekādase aruṇuggamane nissaggiyaṁ hotīti āha ‘‘dasāha’’nti.",
  "tika-vin13t2:365_9": "Māsamekaṁ vāti ‘‘anatthate kathine ekaṁ pacchimakattikamāsa’’nti (pārā.",
  "tika-vin13t2:365_10": "649 atthato samānaṁ) vuttattā kathinatthate pañca māseti labbhati.",
  "tika-vin13t2:365_11": "Kathinaṁ atthataṁ yasmiṁ vihāreti samāso.",
  "tika-vin13t2:365_12": "Pāripūratthanti pāripūri attho yassāti viggaho.",
  "tika-vin13t2:365_13": "Kiriyāvisesanaṁ,",
  "tika-vin13t2:365_14": "pāripūrippayojanaṁ katvāti attho.",
  "tika-vin13t2:365_15": "Ūnassāti yattakena kayiramānaṁ adhiṭṭhānaṁ cīvaraṁ pahoti,",
  "tika-vin13t2:365_16": "tattakatābhāvato ūnassa ekādasamāsasattamāsasaṅkhāte piṭṭhisamaye uppannassa mūlacīvarassa.",
  "tika-vin13t2:365_17": "Paccāsā satīti ‘‘saṅghādito yato kutoci lacchāmī’’ti evaṁ satiyā paccāsāyāti attho.",
  "tika-vin13t2:365_18": "Ubhayampi ya-kāralopena niddiṭṭhaṁ.",
  "tika-vin13t2:365_19": "Satīti vā nipāto,",
  "tika-vin13t2:365_20": "liṅgavipallāsena vāha.",
  "tika-vin13t2:365_21": "Ettha pana byatirekavasena dasāhātikkamanādīsu nissaggiyaṁ pācittiyaṁ veditabbanti.",
  "tika-vin13t2:366_0": "Vikappanāniddesavaṇṇanā niṭṭhitā.",
  "tika-vin13t2:367_0": "32. Nissayaniddesavaṇṇanā",
  "tika-vin13t2:368_0": "230.Byattassāti ‘‘kāriya’’nti kitakayoge kattari chaṭṭhī.",
  "tika-vin13t2:368_1": "Byatto ca nāma ‘‘pañcahi,",
  "tika-vin13t2:368_2": "bhikkhave,",
  "tika-vin13t2:368_3": "aṅgehi samannāgatena bhikkhunā anissitena vatthabbaṁ,",
  "tika-vin13t2:368_4": "āpattiṁ jānāti,",
  "tika-vin13t2:368_5": "anāpattiṁ jānāti,",
  "tika-vin13t2:368_6": "lahukaṁ āpattiṁ jānāti,",
  "tika-vin13t2:368_7": "garukaṁ āpattiṁ jānāti,",
  "tika-vin13t2:368_8": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso.",
  "tika-vin13t2:368_9": "Imehi kho,",
  "tika-vin13t2:368_10": "bhikkhave,",
  "tika-vin13t2:368_11": "pañcahi aṅgehi samannāgatena bhikkhunā anissitena vatthabba’’nti (mahāva.",
  "tika-vin13t2:368_12": "103) evaṁ vuttabyatto ca bahussutabyatto ca veditabbo.",
  "tika-vin13t2:369_0": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "tika-vin13t2:369_1": "Suppavattīnīti paguṇāni vācuggatāni.",
  "tika-vin13t2:369_2": "Suvinicchitānisuttasoti khandhakaparivārato āharitabbasuttavasena suṭṭhu vinicchitāni.",
  "tika-vin13t2:369_3": "Anubyañjanasoti akkharapadapāripūriyā suvinicchitāni akkhaṇḍāni aviparītakkharāni.",
  "tika-vin13t2:369_4": "Etena aṭṭhakathā dīpitā.",
  "tika-vin13t2:369_5": "Aṭṭhakathāto hi esa vinicchayo hotīti.",
  "tika-vin13t2:369_6": "Bahussutabyatto pana yena sabbantimena paricchedena dve mātikā paguṇā vācuggatā,",
  "tika-vin13t2:369_7": "pakkhadivasesu dhammasavanatthāya suttantato cattāro bhāṇavārā,",
  "tika-vin13t2:369_8": "sampattānaṁ parisānaṁ parikathanatthāya andhakavindamahārāhulovādaambaṭṭhasadiso eko kathāmaggo,",
  "tika-vin13t2:369_9": "saṅghabhattamaṅgalāmaṅgalesu anumodanatthāya tisso anumodanā,",
  "tika-vin13t2:369_10": "uposathappavāraṇādijānanatthaṁ kammākammavinicchayo,",
  "tika-vin13t2:369_11": "samaṇadhammakaraṇatthaṁ samādhivasena vipassanāvasena vā arahattamaggapariyosānamekaṁ kammaṭṭhānaṁ ettakaṁ uggahitaṁ,",
  "tika-vin13t2:369_12": "svāyaṁ vuccati.",
  "tika-vin13t2:369_13": "Natthi nissāya kāriyanti ācariyādiṁ nissāya vāsena kattabbaṁ natthi.",
  "tika-vin13t2:369_14": "‘‘Nissayakāriya’’nti vā pāṭho,",
  "tika-vin13t2:369_15": "nissayena kāriyanti samāso.",
  "tika-vin13t2:369_16": "Jīvassa yattako paricchedo yāvajīvaṁ.",
  "tika-vin13t2:370_0": "231.",
  "tika-vin13t2:370_1": "Tena nissāya vasantena evaṁ nissayo gahetabboti dassetuṁ ‘‘ekaṁsa’’ntiādi vuttaṁ.",
  "tika-vin13t2:370_2": "Ekaṁsanti eko aṁso assa cīvarassāti viggaho.",
  "tika-vin13t2:370_3": "Kiriyāvisesanaṁ vā bhummatthe vā upayogavacanaṁ,",
  "tika-vin13t2:370_4": "ekasmiṁ aṁseti attho.",
  "tika-vin13t2:370_5": "Añjali karapuṭo.",
  "tika-vin13t2:370_6": "Yāvatatiyakaṁ vadeti upasampadāya saṭṭhivassena sattativassena vāpi byattassa navakassa santike yāvatatiyakaṁ vacanaṁ kareyya.",
  "tika-vin13t2:370_7": "Yāvatatiyo vāro assāti kiriyāvisesanasamāso.",
  "tika-vin13t2:370_8": "Āyasmatoti āyasmantaṁ.",
  "tika-vin13t2:370_9": "Vacchāmīti vasāmi.",
  "tika-vin13t2:370_10": "Upajjhaṁ gaṇhantenāpi ‘‘upajjhāyo me, bhante,",
  "tika-vin13t2:370_11": "hohī’’ti gahetabbaṁ.",
  "tika-vin13t2:370_12": "Taṁ pana ‘‘ācariyo’’ti ettha ‘‘upajjhāyo’’ti vacanaṁ visesoti ettha vācābhedato na visuṁ vuttaṁ.",
  "tika-vin13t2:370_13": "Na kevalamettha nissayupajjhāyagahaṇe,",
  "tika-vin13t2:370_14": "gāmappavesanādīsupi evameva katvā ‘‘ahaṁ āvuso’’ti vā ‘‘bhante’’ti vā vatvā ‘‘gāmappavesanaṁ āpucchāmī’’tiādinā vattabbaṁ.",
  "tika-vin13t2:371_0": "232.",
  "tika-vin13t2:371_1": "Nissayapaṭippassaddhiṁ dasseti ‘‘pakkante’’tiādinā.",
  "tika-vin13t2:371_2": "Pakkanteti upajjhāye ācariye saddhivihārike antevāsike ca gāmādīsu yattha katthaci āpucchitvā vā anāpucchitvā vā gate.",
  "tika-vin13t2:371_3": "Tesu yena kenaci ‘‘asukaṁ nāma gāmaṁ gacchāmī’’ti vutte tesuyeva yena kenaci ‘‘sādhū’’ti sampaṭicchitepi",
  "tika-vin13t2:371_4": "taṁ taṁ niyamaṁ atikkamitvā pakkantepi anāpucchā pana upacārasīmātikkamena pakkantepi nissayo sammati",
  "tika-vin13t2:371_5": "paṭippassambhati.",
  "tika-vin13t2:371_6": "Pakkhasaṅkanteti titthiyapakkhasaṅkante cāpi vibbhante cāpi maraṇena ca taṅkhaṇaññeva paṭippassambhati.",
  "tika-vin13t2:371_7": "Āṇatti nāma ‘‘paṇāmemi ta’’nti vā ‘‘mā idha pavisā’’tiādikā nissayappaṇāmanā.",
  "tika-vin13t2:371_8": "Tāya paṇāmitena ācariyupajjhāyā khamāpetabbā.",
  "tika-vin13t2:371_9": "Akhamantesu daṇḍakammaṁ katvā tasmiṁ vihāre mahāthere gahetvāpi sāmantavihāre bhikkhū gahetvāpi khamāpetabbā.",
  "tika-vin13t2:371_10": "Na khamanti ce,",
  "tika-vin13t2:371_11": "ācariyupajjhāyānaṁ sabhāgānaṁ santike vasitabbaṁ.",
  "tika-vin13t2:371_12": "Yena kenaci kāraṇena na sakkā hoti tatra ācariyupajjhāyānaṁ sabhāgānaṁ santike vasituṁ,",
  "tika-vin13t2:371_13": "taṁyeva vihāraṁ āgantvā aññassa santike nissayaṁ gahetvā vasitabbaṁ.",
  "tika-vin13t2:371_14": "Tattha ‘‘pañcahi,",
  "tika-vin13t2:371_15": "bhikkhave,",
  "tika-vin13t2:371_16": "aṅgehi samannāgataṁ saddhivihārikaṁ appaṇāmento upajjhāyo sātisāro hoti,",
  "tika-vin13t2:371_17": "paṇāmento anatisāro hoti.",
  "tika-vin13t2:371_18": "Upajjhāyamhi nādhimattaṁ pemaṁ hoti,",
  "tika-vin13t2:371_19": "nādhimatto pasādo hoti,",
  "tika-vin13t2:371_20": "nādhimattā hirī hoti,",
  "tika-vin13t2:371_21": "nādhimatto gāravo hoti,",
  "tika-vin13t2:371_22": "nādhimattā bhāvanā hoti.",
  "tika-vin13t2:371_23": "Imehi kho,",
  "tika-vin13t2:371_24": "bhikkhave,",
  "tika-vin13t2:371_25": "pañcahaṅgehi…pe…",
  "tika-vin13t2:371_26": "hoti (mahāva. 68). Pañcahi,",
  "tika-vin13t2:371_27": "bhikkhave ,",
  "tika-vin13t2:371_28": "aṅgehi samannāgataṁ antevāsikaṁ appaṇāmento ācariyo…pe…",
  "tika-vin13t2:371_29": "hotī’’ti (mahāva.",
  "tika-vin13t2:371_30": "81) vuttattā pana asammāvattante antevāsikasaddhivihārike appaṇāmentā ācariyupajjhāyā dukkaṭaṁ āpajjantīti veditabbaṁ.",
  "tika-vin13t2:371_31": "Bhāvanāti mettābhāvanā.",
  "tika-vin13t2:371_32": "Upajjhāyasamodhānaṁ pana tassa dassanasavanavasena veditabbaṁ.",
  "tika-vin13t2:372_0": "233.Alajjinti –",
  "tika-vin13t2:373_0": "‘‘Sañcicca āpattiṁ āpajjati;",
  "tika-vin13t2:374_0": "Āpattiṁ parigūhati;",
  "tika-vin13t2:375_0": "Agatigamanañca gacchati;",
  "tika-vin13t2:376_0": "Ediso vuccati alajjipuggalo’’ti. (pari. 359) –",
  "tika-vin13t2:377_0": "Evaṁ vuttalakkhaṇaṁ alajjiṁ.",
  "tika-vin13t2:377_1": "Nissayaṁ dentenāpi lajjinoyeva dātabbaṁ.",
  "tika-vin13t2:377_2": "‘‘Na bhikkhave alajjīnaṁ nissayo dātabbo.",
  "tika-vin13t2:377_3": "Yo dadeyya,",
  "tika-vin13t2:377_4": "āpatti dukkaṭassā’’ti (mahāva.",
  "tika-vin13t2:377_5": "120) hi vuttaṁ.",
  "tika-vin13t2:377_6": "Adiṭṭhapubbassa katipāhaṁ ācāraṁ upaparikkhitvā dātabbaṁ.",
  "tika-vin13t2:377_7": "Apubbanti ettha sambandhisaddattā pubba-saddena pubbavāso gahito,",
  "tika-vin13t2:377_8": "natthi pubbo assāti apubbaṁ,",
  "tika-vin13t2:377_9": "navanti vuttaṁ hoti.",
  "tika-vin13t2:377_10": "Cattāri pañca vā parimāṇametesanti viggaho.",
  "tika-vin13t2:377_11": "Ettha pana parimāṇa-saddasannidhānena saṅkhyeyyavācinopite saṅkhyāmattavācino hontīti catupañcasaṅkhyāparimāṇameva saṅkhyeyyamāha,",
  "tika-vin13t2:377_12": "tasmā viggahapadatthehi bhinno aññapadattho sambhavatīti samāso.",
  "tika-vin13t2:377_13": "Vā-saddassa yo vikappattho,",
  "tika-vin13t2:377_14": "tattha cāyaṁ samāso,",
  "tika-vin13t2:377_15": "cattāri vā pañca vā,",
  "tika-vin13t2:377_16": "catupañca ahāni,",
  "tika-vin13t2:377_17": "tesaṁ ahānaṁ samāhāro catupañcāhaṁ.",
  "tika-vin13t2:377_18": "Bhikkhusabhāgatanti samāno bhāgo lajjitāsaṅkhāto koṭṭhāso yesaṁ,",
  "tika-vin13t2:377_19": "bhikkhūhi sabhāgā,",
  "tika-vin13t2:377_20": "tesaṁ bhāvo bhikkhusabhāgatā, taṁ,",
  "tika-vin13t2:377_21": "pesalabhāvanti attho.",
  "tika-vin13t2:377_22": "‘‘Thero lajjī’’ti jānantena pana pakatiyā nissayadānaṭṭhānaṁ gatena ca tadaheva gahetabbo,",
  "tika-vin13t2:377_23": "ekadivasampi parihāro natthi.",
  "tika-vin13t2:377_24": "Sace ‘‘okāse alabhante paccūsasamaye gahessāmī’’ti sayati,",
  "tika-vin13t2:377_25": "aruṇaṁ uggatampi na jānāti, anāpatti.",
  "tika-vin13t2:377_26": "Laddhaparihārenāpi vasituṁ vaṭṭatīti.",
  "tika-vin13t2:378_0": "234.",
  "tika-vin13t2:378_1": "‘‘Labbhatī’’ti kammani nipphannattā avuttakattāti ‘‘addhikassā’’tiādīsu kattari sāmivacanaṁ,",
  "tika-vin13t2:378_2": "‘‘addhikenā’’ tiādi vuttaṁ hoti.",
  "tika-vin13t2:378_3": "‘‘Sallakkhentenā’’ti pana sarūpeneva niddiṭṭhaṁ.",
  "tika-vin13t2:378_4": "Vasitunti vuttakammaṁ.",
  "tika-vin13t2:378_5": "Bhāve hi tuṁ-paccayo,",
  "tika-vin13t2:378_6": "vāsoti attho.",
  "tika-vin13t2:378_7": "Yācitassāti ‘‘gilānupaṭṭhākassa cā’’ti ettha visesanaṁ.",
  "tika-vin13t2:378_8": "Sace pana ‘‘yācāhi ma’’nti vuccamānopi gilāno mānena na yācati,",
  "tika-vin13t2:378_9": "gantabbaṁ.",
  "tika-vin13t2:378_10": "Araññe vā sallakkhentena phāsukanti yattha vasantassa paṭiladdhataruṇasamathavipassanāvisesabhāgitāvasena phāsu hoti,",
  "tika-vin13t2:378_11": "tasmiṁ araññe tādisaṁ phāsuvihāraṁ sallakkhentena āraññakena.",
  "tika-vin13t2:378_12": "Dāyake asanteti padacchedo.",
  "tika-vin13t2:378_13": "Tāvāti avadhimhi,",
  "tika-vin13t2:378_14": "addhikādīhi yāva nissayadāyako labbhati, tāva,",
  "tika-vin13t2:378_15": "āraññakena pana ‘‘paṭirūpe nissayadāyake sati nissāya vasissāmī’’ti ābhogaṁ katvā yāva āsāḷhipuṇṇamā,",
  "tika-vin13t2:378_16": "tāvāti attho.",
  "tika-vin13t2:378_17": "‘‘Sace pana āsāḷhimāse ācariyo nāgacchati,",
  "tika-vin13t2:378_18": "yattha nissayo labbhati,",
  "tika-vin13t2:378_19": "tattha gantabbaṁ (mahāva. aṭṭha. 121).",
  "tika-vin13t2:378_20": "Antovasse pana nibaddhavāsaṁ vasitabbaṁ,",
  "tika-vin13t2:378_21": "nissayo ca gahetabbo’’ti (mahāva. aṭṭha.",
  "tika-vin13t2:378_22": "121) hi aṭṭhakathāyaṁ vuttaṁ.",
  "tika-vin13t2:379_0": "Amhākaṁ pana keci antevāsikattherā ‘‘na bhikkhave vassaṁ na upagantabbaṁ.",
  "tika-vin13t2:379_1": "Yo na upagaccheyya,",
  "tika-vin13t2:379_2": "āpatti dukkaṭassā’ti (mahāva.",
  "tika-vin13t2:379_3": "186) ca ‘na bhikkhave tadahu vassūpanāyikāya vassaṁ anupagantukāmena sañcicca āvāso atikkamitabbo.",
  "tika-vin13t2:379_4": "Yo atikkameyya,",
  "tika-vin13t2:379_5": "āpatti dukkaṭassā’ti (mahāva.",
  "tika-vin13t2:379_6": "186) pāḷivacanato kenaci kāraṇena nissayaṁ alabhamānenapi na sakkā antovasse vassaṁ anupagantuṁ.",
  "tika-vin13t2:379_7": "‘Antovasse panā’tiādīsu pana ca-saddo anvācayattho,",
  "tika-vin13t2:379_8": "tasmā tenāpi vassaṁ upagantabbamevā’’ti vadiṁsu.",
  "tika-vin13t2:380_0": "Mayaṁ panettha evamavocumha ‘‘bhagavatā anupagamane dukkaṭaṁ anantarāyikasseva vuttaṁ,",
  "tika-vin13t2:380_1": "teneva ‘kenaci antarāyena purimikaṁ anupagatena pacchimikā upagantabbā’ti aṭṭhakathāyaṁ (mahāva. aṭṭha.",
  "tika-vin13t2:380_2": "185) vuttaṁ.",
  "tika-vin13t2:380_3": "Antarāyo ca nāma antarā vemajjhe etīti antarāyo,",
  "tika-vin13t2:380_4": "yo koci bādhakappaccayatāya adhippeto vuccati ‘na labhanti patirūpaṁ upaṭṭhākaṁ,",
  "tika-vin13t2:380_5": "eseva antarāyoti pakkamitabba’ntiādīsu (mahāva.",
  "tika-vin13t2:380_6": "201) viya,",
  "tika-vin13t2:380_7": "tasmā bādhakappaccayatā adhippetā .",
  "tika-vin13t2:380_8": "Nissayālābhopi antarāyotveva viññāyati.",
  "tika-vin13t2:380_9": "Sakkā hi vattuṁ ‘antarāyo vassūpagamo sannissayattā taruṇasamathavipassanālābhīnaṁ katokāso viyā’ti.",
  "tika-vin13t2:380_10": "Taruṇasamathavipassanālābhīnampi hi katokāsepi ‘sace pana āsāḷhimāse ācariyo nāgacchati,",
  "tika-vin13t2:380_11": "yattha nissayo labbhati,",
  "tika-vin13t2:380_12": "tattha gantabba’nti daḷhaṁ katvā aṭṭhakathāyaṁ (mahāva. aṭṭha.",
  "tika-vin13t2:380_13": "121) vuttaṁ.",
  "tika-vin13t2:380_14": "Amhākaṁ garūhi ca sāratthadīpaniyaṁ (sārattha. ṭī.",
  "tika-vin13t2:380_15": "mahāvagga 3.121) ‘ācariyaṁ āgamentasseva ce vassūpanāyikadivaso hoti, hotu,",
  "tika-vin13t2:380_16": "gantabbaṁ tattha,",
  "tika-vin13t2:380_17": "yattha nissayadāyakaṁ labhatī’ti vassūpanāyikadivasepi nissayatthāya gamanameva vuttaṁ.",
  "tika-vin13t2:380_18": "Atha ca pana mahākāruṇikopi bhagavā ‘anujānāmi,",
  "tika-vin13t2:380_19": "bhikkhave,",
  "tika-vin13t2:380_20": "gilānupaṭṭhākena bhikkhunā nissayaṁ alabhamānena yāciyamānena anissitakena vatthu’nti (mahāva.",
  "tika-vin13t2:380_21": "121) gilānavisayepi nissayaṁ garukaṁ katvā paṭṭhapesi.",
  "tika-vin13t2:380_22": "Yaṁ pana anissayaṁ,",
  "tika-vin13t2:380_23": "taṁ anantarāyaṁ nissayamuttakassa vassūpagamanaṁ viya.",
  "tika-vin13t2:380_24": "Apica nāvāya gacchantassa pana vassāne āgatepi nissayaṁ alabhantassa anāpattīti nāvāya gacchatoyeva āveṇikā anāpattikatā vuttā.",
  "tika-vin13t2:380_25": "Tasmā nissayālābho bādhakappaccayo vassūpagamanassa,",
  "tika-vin13t2:380_26": "na vassūpagamanaṁ nissayassāti antarāyoyeva nissayālābho.",
  "tika-vin13t2:380_27": "Tatoyeva ṭīkāyaṁ ‘antovasse pana anissitena vatthuṁ na vaṭṭatī’ti vuttaṁ.",
  "tika-vin13t2:380_28": "Tasmāyeva ca ‘antovasse panā’tiādīsu nissayadāyake sati nibaddhavāsaṁ vasitabbañca nissayo gahetabbo",
  "tika-vin13t2:380_29": "ca hotīti gamanakiriyāya khīyamānatāvasena ca-saddo samuccayo gahetabbo’’ti.",
  "tika-vin13t2:381_0": "Nissayaniddesavaṇṇanā niṭṭhitā.",
  "tika-vin13t2:382_0": "33. Kāyabandhananiddesavaṇṇanā",
  "tika-vin13t2:383_0": "235.",
  "tika-vin13t2:383_1": "Bandhīyati anenāti bandhanaṁ,",
  "tika-vin13t2:383_2": "kāyassa bandhanaṁ kāyabandhanaṁ,",
  "tika-vin13t2:383_3": "natthi kāyabandhanametassāti akāyabandhano.",
  "tika-vin13t2:383_4": "Dukkaṭanti sañcicca vā asañcicca vā paviseyya ce, dukkaṭaṁ.",
  "tika-vin13t2:383_5": "Asatiyā gato yattha sarati,",
  "tika-vin13t2:383_6": "tattheva bandheyyāti sambandho.",
  "tika-vin13t2:383_7": "Gatoti antogāmaṁ gato.",
  "tika-vin13t2:383_8": "Saritvā yāva na bandhati,",
  "tika-vin13t2:383_9": "na tāva piṇḍāya caritabbaṁ.",
  "tika-vin13t2:384_0": "236.‘‘Paṭṭikā’’tiādinā sabbasaṅgāhakaṁ kāyabandhanaṁ niddisati.",
  "tika-vin13t2:384_1": "Paṭṭikāti pakativītā vā macchakaṇṭakakhajjūripattavāyimā vā.",
  "tika-vin13t2:384_2": "Sūkarānaṁ antaṁ sūkarantaṁ.",
  "tika-vin13t2:384_3": "Idha pana taṁsadisaṁ vuccati.",
  "tika-vin13t2:384_4": "Caturassaṁ akatvā sajjitaṁ muddikakāyabandhanampi saṅgahetvā ‘‘ekā rajjū’’ti vuttaṁ.",
  "tika-vin13t2:384_5": "Taṁ pana rajjukaṁ bandhantena ekaguṇameva katvā bandhituṁ vaṭṭati,",
  "tika-vin13t2:384_6": "majjhe bhinditvā diguṇaṁ katvā bandhituṁ na vaṭṭati.",
  "tika-vin13t2:384_7": "Diguṇaṁ pana akatvā satavārampi punappunaṁ āvijjhitvā bandhituṁ vaṭṭati,",
  "tika-vin13t2:384_8": "pāmaṅgasaṇṭhānaṁ pana ekampi na vaṭṭati .",
  "tika-vin13t2:384_9": "Bahurajjuke ekato katvā ekena nirantaraṁ veṭhetvā kataṁ ‘‘bahurajjuka’’nti na vattabbaṁ,",
  "tika-vin13t2:384_10": "taṁ vaṭṭati.",
  "tika-vin13t2:384_11": "Tadanulomikāti tesaṁ paṭṭikāsūkarantānaṁ dvinnaṁ dve ime yathākkamamanulomikā.",
  "tika-vin13t2:385_0": "237-8.",
  "tika-vin13t2:385_1": "Paṭṭikā kīdisī vaṭṭatīti āha ‘‘macchā’’tiādi.",
  "tika-vin13t2:385_2": "Paṭṭikā macchakaṇṭakakhajjūripattā vā maṭṭhā vā labbhāti sambandho.",
  "tika-vin13t2:385_3": "Kaṇṭaka-saddena patta-saddena ca tadākāro vuccati,",
  "tika-vin13t2:385_4": "upacārato hi macchānaṁ kaṇṭakākāro ca khajjūrīnaṁ pattākāro ca etissāti samāso.",
  "tika-vin13t2:385_5": "Maṭṭhāti pakativītā.",
  "tika-vin13t2:385_6": "Ṭīkāyaṁ pana ‘‘ete macchakaṇṭakādayo maṭṭhā vikārarahitā paṭṭikā ca tadantogadhāti adhippāyo’’ti vuttaṁ.",
  "tika-vin13t2:385_7": "Kathaṁ tesamantogadhatā?",
  "tika-vin13t2:385_8": "Yato tāniyeva paṭṭikā nāmāti.",
  "tika-vin13t2:385_9": "Tathā ca vuttaṁ aṭṭhakathāyaṁ ‘‘pakativītā vā macchakaṇṭakavāyimā vā paṭṭikā vaṭṭatī’’ti (cūḷava. aṭṭha. 278).",
  "tika-vin13t2:385_10": "Ettha pana macchakaṇṭakeyeva khajjūripattaṁ paviṭṭhaṁ.",
  "tika-vin13t2:385_11": "Catassopi dasā labbhāti sambandho.",
  "tika-vin13t2:385_12": "Catassoti ukkaṭṭhaparicchedena vuttaṁ,",
  "tika-vin13t2:385_13": "tasmā tato ūnāpi vaṭṭanti.",
  "tika-vin13t2:385_14": "Anteti kāyabandhanassa ubhayante diguṇasuttakaṁ labbhanti sambandho.",
  "tika-vin13t2:385_15": "Guṇo bandhanabhūtaṁ suttakaṁ guṇasuttakaṁ.",
  "tika-vin13t2:385_16": "‘‘Guṇo paṭalarāsīsu,",
  "tika-vin13t2:385_17": "ānisaṁse ca bandhane’’ti hi abhidhānappadīpikā.",
  "tika-vin13t2:385_18": "Dvinnaṁ guṇasuttakānaṁ samāhāro diguṇasuttakaṁ.",
  "tika-vin13t2:385_19": "Taṁ dasāmukhassa thirabhāvāya koṭṭetuṁ vaṭṭati,",
  "tika-vin13t2:385_20": "na sobhanatthaṁ.",
  "tika-vin13t2:385_21": "Tenāha ‘‘mālādi’’ntiādi.",
  "tika-vin13t2:386_0": "Mālādiṁ kakkaṭacchādiṁ kuñjaracchādiñca dassetvā guṇasuttakakoṭṭitā paṭṭikā na kappatīti sambandho.",
  "tika-vin13t2:386_1": "‘‘Mālādi’’ntiādīsu ādi-saddena tādisaṁ yaṁ kiñci vikārarūpaṁ gayhati.",
  "tika-vin13t2:386_2": "Kakkaṭānaṁ viya acchīni,",
  "tika-vin13t2:386_3": "tāni ādīni yassāti samāso.",
  "tika-vin13t2:386_4": "Tathā kuñjaracchādinti.",
  "tika-vin13t2:387_0": "239.Ghaṭakanti ghaṭakākāravaṭṭalekhārūpaṁ.",
  "tika-vin13t2:387_1": "Makaramukhādinti ettha makaramukhaṁ nāma makaramukhasaṇṭhānaṁ .",
  "tika-vin13t2:387_2": "Bindu pana āgamavasena vutto.",
  "tika-vin13t2:387_3": "Ādi-saddena deḍḍubhasīsādivikārarūpaṁ yaṁ kiñci saṅgayhati.",
  "tika-vin13t2:387_4": "Dasāmukheti dasānaṁ mukhabhūte ante etāni na kappantīti sambandho.",
  "tika-vin13t2:387_5": "Vidhe ubhante ghaṭakā lekhā aññaṁ cittakañca na kappantīti sambandho.",
  "tika-vin13t2:387_6": "Ghaṭakāti ghaṭakato.",
  "tika-vin13t2:387_7": "Lekhāti lekhāya.",
  "tika-vin13t2:387_8": "Pañcamiyā lopo.",
  "tika-vin13t2:387_9": "Vidheti kāyabandhanassa pāsante dasāmūle tassa thirabhāvatthaṁ kattabbe dantavisāṇādimaye vidhe.",
  "tika-vin13t2:388_0": "240.Deḍḍubhakanti udakasappasīsasadisaṁ.",
  "tika-vin13t2:388_1": "Murajanti nānāvaṇṇehi suttehi murajavaṭṭisaṇṭhānaṁ veṭhetvā kataṁ.",
  "tika-vin13t2:388_2": "Ṭīkāyaṁ pana ‘‘murajanti bahurajjuke ekato saṅkaḍḍhitvā ekāya rajjuyā paliveṭhetvā katarajjū’’ti vuttaṁ,",
  "tika-vin13t2:388_3": "taṁ ‘‘bahurajjuke ekato katvā’’tiādinā heṭṭhā vuttaaṭṭhakathāvacanena virujjhati.",
  "tika-vin13t2:388_4": "Maddavīṇanti pāmaṅgasaṇṭhānaṁ.",
  "tika-vin13t2:388_5": "Kalābukanti bahurajjukaṁ.",
  "tika-vin13t2:388_6": "Tesaṁ ‘‘na kappatī’’ti iminā sambandho.",
  "tika-vin13t2:388_7": "Dve majjhimāti majjhe bhavā murajamaddavīṇasaṅkhātā dve.",
  "tika-vin13t2:389_0": "241.Gaṇṭhiyo cāpīti cīvarassa gaṇṭhiyo cāpi.",
  "tika-vin13t2:389_1": "Tammayāti tehi veḷuādīhi nibbattā.",
  "tika-vin13t2:389_2": "Pasaṅgena panetaṁ vuttanti.",
  "tika-vin13t2:390_0": "Kāyabandhananiddesavaṇṇanā niṭṭhitā.",
  "tika-vin13t2:391_0": "Sumaṅgalappasādaniyā nāma ṭīkāya",
  "tika-vin13t2:392_0": "Paṭhamabhāṇavāravaṇṇanā niṭṭhitā.",
  "tika-vin13t2:393_0": "34. Pathavīniddesavaṇṇanā",
  "tika-vin13t2:394_0": "242.Jātājātātiduvidhāti jātā pathavī ajātā pathavīti pathavī duvidhāti attho.",
  "tika-vin13t2:394_1": "Iminā jātapathaviñca ajātapathaviñca dasseti.",
  "tika-vin13t2:394_2": "Tāsaṁ vibhāgaṁ dasseti ‘‘suddhā’’tiādinā.",
  "tika-vin13t2:394_3": "Suddhamattikapaṁsukā ca adaḍḍhā ca bahumattikapaṁsukā ca cātumāsādhikovaṭṭhapaṁsumattikarāsi ca jātā pathavīti sambandho.",
  "tika-vin13t2:394_4": "Mattikā ca paṁsu cāti dvando.",
  "tika-vin13t2:394_5": "Suddhā appasakkharāditāya mattikā paṁsavo yassāti bāhirattho.",
  "tika-vin13t2:394_6": "Adaḍḍhāti uddhanapacanādivasena tathā tathā adaḍḍhā.",
  "tika-vin13t2:394_7": "Sā pana visuṁ natthi,",
  "tika-vin13t2:394_8": "suddhamattikādīsu aññatarāva veditabbā.",
  "tika-vin13t2:394_9": "Cattāro māsā,",
  "tika-vin13t2:394_10": "tehi sahito atireko kālo,",
  "tika-vin13t2:394_11": "tasmiṁ ovaṭṭhoti samāso.",
  "tika-vin13t2:394_12": "Ovaṭṭhoti yena kenaci udakena ovaṭṭho.",
  "tika-vin13t2:394_13": "Budhā pana ‘‘ākāsato vuṭṭhaudakeneva,",
  "tika-vin13t2:394_14": "na aññattha paharitvā patitabindunā’’ti vadanti,",
  "tika-vin13t2:394_15": "‘‘ovaṭṭho’’ti sāmaññena vuttattā ca ‘‘pokkharaṇiyā ṭhitatanukaddamo vaṭṭati,",
  "tika-vin13t2:394_16": "bahalo tu na vaṭṭatī’’ti (pāci. aṭṭha.",
  "tika-vin13t2:394_17": "86) vuttattā ca ‘‘vinayavinicchaye sampatte garuke ṭhātabba’’nti vinayalakkhaṇato ca na taṁ yujjatīti amhākaṁ khanti.",
  "tika-vin13t2:394_18": "Paṁsumattikānaṁ rāsi paṁsumattikarāsi. Catu…pe…",
  "tika-vin13t2:394_19": "vaṭṭho paṁsumattikarāsi yassāti aññapadattho,",
  "tika-vin13t2:394_20": "kammadhārayo vā.",
  "tika-vin13t2:395_0": "243.",
  "tika-vin13t2:395_1": "Vālukā ca daḍḍhā ca yebhuyyasakkharādimahīpi ca cātumāsomavaṭṭhako vuttarāsi ca dutiyā bhūmīti sambandho",
  "tika-vin13t2:395_2": "sakkharā ca pāsāṇā ca marumbā ca kathalā ca vālukā cāti dvando.",
  "tika-vin13t2:395_3": "Suddhā sakkhara…pe…",
  "tika-vin13t2:395_4": "vālukā yassāti viggaho.",
  "tika-vin13t2:395_5": "Hatthamuṭṭhinā gahetabbappamāṇā sakkharā,",
  "tika-vin13t2:395_6": "tato upari pāsāṇā,",
  "tika-vin13t2:395_7": "kaṭasakkharā marumbā,",
  "tika-vin13t2:395_8": "kapālakhaṇḍāni kathalāti veditabbā.",
  "tika-vin13t2:395_9": "Dutiyāti ajātā.",
  "tika-vin13t2:395_10": "Vuttarāsīti vutto mattikapaṁsusirā.",
  "tika-vin13t2:396_0": "244.",
  "tika-vin13t2:396_1": "Kīdisī yebhuyumattikādīti āha ‘‘dve bhāgā’’tiādi.",
  "tika-vin13t2:396_2": "Yassa bhūmiyāti yassā bhūmiyā.",
  "tika-vin13t2:396_3": "Sesesupīti yebhuyyapaṁsuyebhuyyasakkharayebhuyyapāsāṇādīsu.",
  "tika-vin13t2:397_0": "245.‘‘Pācittī’’tiādinā tattha vinicchayaṁ dasseti.",
  "tika-vin13t2:397_1": "Jāte jātasaññissa khaṇane pācittīti sambandho.",
  "tika-vin13t2:397_2": "Jāteti jāte bhūmibhāge,",
  "tika-vin13t2:397_3": "liṅgavipallāso vā,",
  "tika-vin13t2:397_4": "jātāyāti vuttaṁ hoti.",
  "tika-vin13t2:397_5": "Jāte dveḷhassa vimatissa dukkaṭanti sambandho.",
  "tika-vin13t2:397_6": "Jāte ajātasaññissa anāpatti.",
  "tika-vin13t2:397_7": "Tathā āṇāpane anāpattīti yojanā.",
  "tika-vin13t2:397_8": "Ajātasaññissāti ajātāti saññā ajātasaññā,",
  "tika-vin13t2:397_9": "sā assa atthīti ajātasaññī, tassa.",
  "tika-vin13t2:398_0": "246.Ekāyāṇattiyā ekāti sace sakiṁ āṇatto divasampi khaṇati,",
  "tika-vin13t2:398_1": "āṇāpakassa ekā eva āpattīti attho.",
  "tika-vin13t2:398_2": "Vācaso āpattīti sambandho.",
  "tika-vin13t2:398_3": "Vācasoti vicchāyaṁ so,",
  "tika-vin13t2:398_4": "vācāya vācāyāti attho.",
  "tika-vin13t2:399_0": "247.",
  "tika-vin13t2:399_1": "‘‘Imaṁ ṭhānaṁ khaṇa vā’’tiādinā yojetabbaṁ.",
  "tika-vin13t2:399_2": "‘‘Ettha aggiṁ jālehi vā’’ti yojanā .",
  "tika-vin13t2:399_3": "‘‘Vattu’’nti idaṁ ‘‘na vaṭṭatī’’ti imassa kattupadavacananti attho.",
  "tika-vin13t2:399_4": "Atha vā ‘‘imaṁ ṭhānaṁ khaṇā’’tiādippakāro vacanāya na vaṭṭatīti attho.",
  "tika-vin13t2:399_5": "Niyametvāti iminā ‘‘āvāṭaṁ khaṇa,",
  "tika-vin13t2:399_6": "kandaṁ khaṇā’’tiādinā aniyametvā vattuṁ vaṭṭatīti dīpeti.",
  "tika-vin13t2:400_0": "248.",
  "tika-vin13t2:400_1": "‘‘Imassa thambhassa āvāṭaṁ jāna vā,",
  "tika-vin13t2:400_2": "kappiyaṁ karohi vā’’ti ca ‘‘mattikaṁ jāna vā,",
  "tika-vin13t2:400_3": "mattikaṁ āhara vā,",
  "tika-vin13t2:400_4": "mattikaṁ kappiyaṁ karohi vā’’ti ca edisaṁ vacanaṁ vaṭṭatīti sambandho.",
  "tika-vin13t2:400_5": "Etaṁ viya dissatīti edisaṁ, kiṁ taṁ?",
  "tika-vin13t2:400_6": "‘‘Mattikaṁ dehī’’tiādikaṁ upameyyaṁ.",
  "tika-vin13t2:400_7": "‘‘Mattikaṁ jānā’’tiādikaṁ pana upamānaṁ,",
  "tika-vin13t2:400_8": "tesaṁ upamānopameyyānaṁ yā kappiyasaṅkhātā samānadhammatā, sā upamā.",
  "tika-vin13t2:400_9": "Tathā ca vuttaṁ amhehi subodhālaṅkāre ‘‘upamānopameyyānaṁ,",
  "tika-vin13t2:400_10": "sadhammattaṁ siyopamā’’ti.",
  "tika-vin13t2:400_11": "Aññathā upamānabhūtaakkharāvaḷisadisīyeva,",
  "tika-vin13t2:400_12": "akkharāvaḷi upameyyaṁ siyā.",
  "tika-vin13t2:400_13": "Vākye viya-saddoyeva pana upamānaṁ jotetīti veditabbaṁ.",
  "tika-vin13t2:401_0": "249.",
  "tika-vin13t2:401_1": "Pathaviyā asambaddhaṁ sukkhakaddamaādikañca tanukaṁ ussiñcanīyakaddamañca kopetuṁ labbhanti sambandho.",
  "tika-vin13t2:401_2": "Kaddamaādikanti ettha ādi-saddena udakena gataṭṭhāne udakapappaṭako nāma hoti,",
  "tika-vin13t2:401_3": "yaṁ vātappahārena calati,",
  "tika-vin13t2:401_4": "taṁ saṅgaṇhāti.",
  "tika-vin13t2:401_5": "Ussiñcanīyakaddamanti ghaṭehi ussiñcituṁ sakkuṇeyyakaddamaṁ.",
  "tika-vin13t2:402_0": "250.",
  "tika-vin13t2:402_1": "‘‘Cātumāsādhikovaṭṭhaṁ gaṇḍuppāda’’ntiādinā sambandhitabbaṁ.",
  "tika-vin13t2:402_2": "Gaṇḍaṁ pathaviyā gaṇḍasadisaṁ mattikarāsiṁ uppādentīti gaṇḍuppādā.",
  "tika-vin13t2:402_3": "Idha pana tehi uṭṭhāpito gūtho ‘‘gaṇḍuppāda’’nti niddiṭṭho.",
  "tika-vin13t2:402_4": "Potthakesu pana ‘‘gaṇḍuppādo’’ti pāṭho dissati.",
  "tika-vin13t2:402_5": "Taṁ ‘‘na kopaye’’ti ettha kammena bhavitabbanti na yujjati.",
  "tika-vin13t2:402_6": "Mūsikukkiranti mūsikānaṁ ukkiro khaṇitvā bahi kataṁ paṁsurāsi mūsikukkiroti.",
  "tika-vin13t2:402_7": "Leḍḍādinti ettha leḍḍunti kasitaṭṭhāne naṅgalacchinnamattikāpiṇḍaṁ.",
  "tika-vin13t2:402_8": "Ādi-saddena gāvīnaṁ khuracchinnaṁ kaddamaṁ saṅgaṇhāti.",
  "tika-vin13t2:403_0": "251-2.",
  "tika-vin13t2:403_1": "Udakasantike patite vāpiādīnaṁ kūle ca pāsāṇe lagge raje ca navasoṇḍiyā patite raje ca abbhokāsuṭṭhite vammike ca mattikākuṭṭe ca tathāti sambandho.",
  "tika-vin13t2:403_2": "Tathāti iminā kūlādike cātumāsādhikovaṭṭhaṁ vā sabbaṁ na kopayeti idaṁ atidisati.",
  "tika-vin13t2:403_3": "Iṭṭhakakuṭṭako vaṭṭatīti āha ‘‘yebhuyyā’’tiādi.",
  "tika-vin13t2:403_4": "Yebhuyyena kathalā etthāti yebhuyyakathalā, bhūmi ,",
  "tika-vin13t2:403_5": "tiṭṭhati etthāti ṭhānaṁ,",
  "tika-vin13t2:403_6": "yebhuyyakathalāya ṭhānaṁ, tasmiṁ.",
  "tika-vin13t2:403_7": "Iṭṭhakakuṭṭako yebhuyyakathalā viya hotīti adhippāyo.",
  "tika-vin13t2:403_8": "Kuṭṭakaṁ kopentassa anāpattīti adhippāyo.",
  "tika-vin13t2:403_9": "Iṭṭhakāya kato kuṭṭakoti samāso.",
  "tika-vin13t2:404_0": "253-5.",
  "tika-vin13t2:404_1": "Sañcāletvā bhūmiṁ vikopayaṁ thambhādiṁ gaṇhituṁ vāti sambandho.",
  "tika-vin13t2:404_2": "Tattha vikopayanti karaṇatthe paccattavacanaṁ,",
  "tika-vin13t2:404_3": "vikopayatāti attho.",
  "tika-vin13t2:404_4": "Aññathā kathamettha paṭhamāpasaṅgo.",
  "tika-vin13t2:404_5": "Paṭhamā hi ‘‘bhava’’nti vutte siyā,",
  "tika-vin13t2:404_6": "na ca ‘‘gaṇhitu’’ntiādīsu tuṁ-paccayehi vutto koci atthi,",
  "tika-vin13t2:404_7": "yadā bhāve tuṁ-paccayo,",
  "tika-vin13t2:404_8": "tadā na kiñci vuttaṁ hotīti,",
  "tika-vin13t2:404_9": "‘‘na kappatī’’ti padhānakiriyāyapi heṭṭhā vuttanayena kattā aññoyevāti evaṁ sabbattha.",
  "tika-vin13t2:404_10": "Tatiyatthe tu sati ito cito sañcāletvā bhūmiṁ vikopayatā thambhādiṁ gaṇhituṁ na kappatīti atīva yujjati.",
  "tika-vin13t2:404_11": "Dhārāyāti passāvadhārāya.",
  "tika-vin13t2:404_12": "Visamaṁ samaṁ kātuṁ sammuñjanīhi ghaṁsituṁ vāti yojanā.",
  "tika-vin13t2:404_13": "Visamanti visamaṭṭhānaṁ.",
  "tika-vin13t2:404_14": "‘‘Padaṁ dassessāmī’’ti bhūmiṁ bhindanto caṅkamituṁ vāti sambandho.",
  "tika-vin13t2:404_15": "Bhindantoti bhindatā.",
  "tika-vin13t2:404_16": "Kaṇḍurogī vā taṭādīsu aṅgapaccaṅgaṁ ghaṁsitunti yojanā.",
  "tika-vin13t2:404_17": "Kaṇḍurogīti kaṇḍuroginā.",
  "tika-vin13t2:404_18": "Ca-saddo avadhāraṇe.",
  "tika-vin13t2:405_0": "256-7.Suddhacittassāti pathavibhedādhippāyavirahena parisuddhacittassa.",
  "tika-vin13t2:406_0": "258.",
  "tika-vin13t2:406_1": "Aggissa anupādāne kapāle vā anupādānāya iṭṭhakāya vā aggiṁ pātetuṁ vā avase sati bhūmiyaṁ pātetuṁ vā labbhateti sambandho.",
  "tika-vin13t2:406_2": "Upādānaṁ indhanaṁ,",
  "tika-vin13t2:406_3": "na upādānaṁ anupādānaṁ, tasmiṁ.",
  "tika-vin13t2:406_4": "Vaso pabhuttaṁ.",
  "tika-vin13t2:406_5": "‘‘Vaso pabhutte āyatte’’ti hi nighaṇḍu.",
  "tika-vin13t2:406_6": "Na vaso avaso,",
  "tika-vin13t2:406_7": "tasmiṁ apabhutteti attho.",
  "tika-vin13t2:406_8": "Patitaṭṭhāneyeva upādānaṁ datvā aggiṁ kātuṁ vaṭṭati.",
  "tika-vin13t2:406_9": "Sukkhakhāṇukasukkharukkhādīsu ca aggiṁ dātuṁ na vaṭṭati.",
  "tika-vin13t2:406_10": "Sace pana ‘‘pathaviṁ appattameva nibbāpetvā gamissāmī’’ti deti, vaṭṭati,",
  "tika-vin13t2:406_11": "pacchā nibbāpetuṁ na sakkoti,",
  "tika-vin13t2:406_12": "avisayattā anāpatti.",
  "tika-vin13t2:406_13": "‘‘Bhūmiyaṁ pātehī’’ti evampi vattuṁ na vaṭṭatīti.",
  "tika-vin13t2:407_0": "Pathavīniddesavaṇṇanā niṭṭhitā.",
  "tika-vin13t2:408_0": "35. Parikkhāraniddesavaṇṇanā",
  "tika-vin13t2:409_0": "259-60.",
  "tika-vin13t2:409_1": "Chatte anto bahi ca pañcavaṇṇehi suttehi sibbituñca paṇṇe girikūṭaaḍḍhacandādiṁ chindituñca na vaṭṭatīti sambandho.",
  "tika-vin13t2:409_2": "Chatteti tālapaṇṇe chatte.",
  "tika-vin13t2:409_3": "Girikūṭaṁ nāma makaradantakaṁ,",
  "tika-vin13t2:409_4": "ādi-saddena tādisaṁ aññaṁ vikārarūpaṁ saṅgahitaṁ.",
  "tika-vin13t2:409_5": "Ghaṭakanti gehatthambhesu viya kayiramānaṁ ghaṭakaṁ.",
  "tika-vin13t2:409_6": "Daṇḍeti chattadaṇḍe.",
  "tika-vin13t2:409_7": "Lekhāti tahiṁ tahiṁ dinnā lekhā.",
  "tika-vin13t2:409_8": "Sādisanti dīghena niddiṭṭhaṁ.",
  "tika-vin13t2:409_9": "Bundamhi mūle.",
  "tika-vin13t2:410_0": "261.",
  "tika-vin13t2:410_1": "Thiratthaṁ chatte ekavaṇṇena sibbituṁ vā pañjaraṁ vinandhituṁ vā vaṭṭatīti sambandho.",
  "tika-vin13t2:410_2": "Sibbitunti anto bahi ca sibbituṁ.",
  "tika-vin13t2:410_3": "Ekavaṇṇenāti nīlādinā ekavaṇṇena.",
  "tika-vin13t2:410_4": "Pañjaranti chattadaṇḍagāhakasalākapañjaraṁ.",
  "tika-vin13t2:410_5": "Thiratthanti iminā na vaṇṇamaṭṭhatthāyāti dasseti.",
  "tika-vin13t2:410_6": "Bandhituṁ daṇḍe lekhā vaṭṭatīti sambandho.",
  "tika-vin13t2:410_7": "Bandhitunti vātappahārena acalanatthaṁ chattamaṇḍalikaṁ rajjukehi gahetvā bandhanatthāya.",
  "tika-vin13t2:410_8": "Lekhāvāti valayamiva ukkiritvā katā lekhā eva.",
  "tika-vin13t2:410_9": "Vaṭṭatīti yadipi na bandhati,",
  "tika-vin13t2:410_10": "rajjukehi bandhituṁ yuttaṭṭhānattā vaṭṭati.",
  "tika-vin13t2:411_0": "262.",
  "tika-vin13t2:411_1": "Cīvare ante vāpi paṭṭamukhe vāpi veṇipi vā saṅkhalikāpi vā aññaṁ sūcivikāraṁ vā pāḷikaṇṇikaādikaṁ kappabinduvikārampi vā na ca kappatīti sambandho.",
  "tika-vin13t2:411_2": "Anteti cīvarapariyante,",
  "tika-vin13t2:411_3": "anuvāteti vuttaṁ hoti.",
  "tika-vin13t2:411_4": "Paṭṭamukheti paṭṭakoṭiyaṁ,",
  "tika-vin13t2:411_5": "dvinnaṁ paṭṭānaṁ saṅghaṭitaṭṭhānaṁ sandhāyetaṁ vuttaṁ.",
  "tika-vin13t2:411_6": "Veṇīti varakasīsākārena sibbanaṁ.",
  "tika-vin13t2:411_7": "Saṅkhalikāti biḷālabandhanākārena sibbanaṁ.",
  "tika-vin13t2:411_8": "Aññaṁ sūcivikāraṁ vāti cīvaramaṇḍanatthāya kayiramānaṁ aññaṁ yaṁ kiñci sūcikammavikāraṁ vā.",
  "tika-vin13t2:411_9": "Ṭīkāyaṁ pana ‘‘satapadisadisaṁ aññaṁ vā sūcivikāraṁ na kappatī’’ti sāmaññena vuttaṁ.",
  "tika-vin13t2:411_10": "‘‘Cīvaramaṇḍanatthāya nānāsuttakehi satapadisadisaṁ sibbantā āgantukapaṭṭaṁ ṭhapenti,",
  "tika-vin13t2:411_11": "aññampi yaṁ kiñci sūcikammavikāraṁ karonti,",
  "tika-vin13t2:411_12": "sabbaṁ na vaṭṭatī’’ti aṭṭhakathāyaṁ vuttattā pana nānāvaṇṇehi vā hotu,",
  "tika-vin13t2:411_13": "ekavaṇṇena vā hotu,",
  "tika-vin13t2:411_14": "cīvaramaṇḍanatthāya saṁsibbantānaṁ sūcikammavikāraṁ sandhāya vuttanti cīvaresu phālitaṭṭhānassa thirabhāvatthaṁ",
  "tika-vin13t2:411_15": "satapadisadisampi sibbituṁ vaṭṭatīti amhākaṁ khanti.",
  "tika-vin13t2:411_16": "Pāḷi-saddena,",
  "tika-vin13t2:411_17": "kaṇṇika-saddena ca kappa-saddalopena vā upacārena vā pāḷikappādayova gahitā.",
  "tika-vin13t2:411_18": "Pāḷi ca kaṇṇikā ca pāḷikaṇṇikāyo,",
  "tika-vin13t2:411_19": "tā ādi yassa aññassa tādisassāti viggaho.",
  "tika-vin13t2:411_20": "Tattha nīlāvaḷiādisaṇṭhānāya bindupantiyā yathā sobhati,",
  "tika-vin13t2:411_21": "tathā kayiramāno pāḷikappo.",
  "tika-vin13t2:411_22": "Tatheva bindusamūhe katthaci dassetvā kayiramāno kaṇṇikakappo.",
  "tika-vin13t2:412_0": "263.Gaṇṭhipāsakapaṭṭāti gaṇṭhino ca pāsakassa ca patiṭṭhānaṭṭhāne ṭhapetabbā paṭṭā.",
  "tika-vin13t2:412_1": "Vaṭṭatīti ettha ‘‘gaṇṭhipāsakā’’ti katvā ‘‘catukoṇāva vaṭṭantī’’ti atthato vacanaṁ vipallāsetvā yojetabbaṁ.",
  "tika-vin13t2:412_2": "Agghiyanti cetiyasaṇṭhānena sibbanaṁ.",
  "tika-vin13t2:412_3": "Mūle ca agge ca ekasadisaṁ katvā muggarākārena sibbanaṁ muggaro.",
  "tika-vin13t2:412_4": "Vikāranti vikāro,",
  "tika-vin13t2:412_5": "liṅgavipallāsena vuttaṁ.",
  "tika-vin13t2:412_6": "Etthāti gaṇṭhipāsakapaṭṭesu.",
  "tika-vin13t2:413_0": "264.Koṇasuttāti napuṁsakaniddeso,",
  "tika-vin13t2:413_1": "gaṇṭhipāsakapaṭṭānaṁ koṇehi nīhaṭasuttakoṭiyo.",
  "tika-vin13t2:413_2": "Pīḷakāti tāniyeva nivattetvā pīḷakākārena katāni.",
  "tika-vin13t2:413_3": "Duviññeyyāvāti tesaṁ antesu ekavāraṁ gaṇṭhikaraṇena vā puna nivattetvā sibbanena vā duviññeyyā eva.",
  "tika-vin13t2:413_4": "Gandhaṁ telaṁ vāti gandhaṁ vā telaṁ vā.",
  "tika-vin13t2:413_5": "Kañcikapiṭṭhakhalikaādīnipi vaṭṭanti.",
  "tika-vin13t2:414_0": "265.Maṇināti masāragallādipāsāṇena.",
  "tika-vin13t2:414_1": "Na ca ghaṭṭeyyāti neva ghaṭṭeyya.",
  "tika-vin13t2:414_2": "Aññena vāti muggaramusalādinā.",
  "tika-vin13t2:414_3": "Aṁsabaddhakakāyabandhanāni pana tathā kātuṁ vaṭṭati.",
  "tika-vin13t2:414_4": "Doṇiyaṁ katvā na ca ghaṁseyyāti pakkarajanākiraṇadoṇiyaṁ ṭhapetvā bhūmiyaṁ jaṇṇukāni nihantvā ito cito ca āvijjhitvā neva ghaṁseyyāti attho.",
  "tika-vin13t2:415_0": "266-7.Kaṇṇakoṇakasuttānīti cīvararajanakāle lagganatthāya anuvāte catūsu koṇesu ca pāsakaṁ katvā bandhitāni suttāni,",
  "tika-vin13t2:415_1": "yāni ‘‘anujānāmi,",
  "tika-vin13t2:415_2": "bhikkhave,",
  "tika-vin13t2:415_3": "kaṇṇasuttaka’’nti (mahāva.",
  "tika-vin13t2:415_4": "344) evaṁ anuññātāni.",
  "tika-vin13t2:415_5": "Kaṇṇasaṅkhātā koṇā kaṇṇakoṇakā,",
  "tika-vin13t2:415_6": "tesu suttāni.",
  "tika-vin13t2:415_7": "Gaṇṭhikapāsakapaṭṭesu pana kaṇṇakoṇakasuttānaṁ duviññeyyānameva kappiyatā heṭṭhā vuttāti cīvare ratteyeva tesaṁ chinditabbatā natthi,",
  "tika-vin13t2:415_8": "kaṇṇakoṇakasuttānaṁ chinditabbatāya vuttattā anuvātehi nikkhamitasuttānipi chinditabbānīti veditabbaṁ.",
  "tika-vin13t2:415_9": "Dhammakaraṇe chattavaṭṭiyaṁ lekhaṁ ṭhapetvā lekhā na vaṭṭatīti yojanā.",
  "tika-vin13t2:415_10": "Chattavaṭṭiyanti chattassa mukhavaṭṭiyaṁ.",
  "tika-vin13t2:415_11": "Lekhāti upari vā heṭṭhā vā kucchiyaṁ vā aññā lekhā.",
  "tika-vin13t2:415_12": "Kuñcikāya ca pipphale ca maṇikā ca pīḷakā ca na vaṭṭantīti sambandho.",
  "tika-vin13t2:415_13": "Maṇikāti ekā vaṭṭamaṇi.",
  "tika-vin13t2:415_14": "Pīḷakāti sāsapamattikā muttarājisadisā bahuvaṭṭalekhā.",
  "tika-vin13t2:415_15": "Daṇḍamhīti pipphaladaṇḍake.",
  "tika-vin13t2:416_0": "268-9.",
  "tika-vin13t2:416_1": "Araṇiyaṁ mālādi ca pattamaṇḍale bhittikammañca na vaṭṭatīti sambandhitabbaṁ.",
  "tika-vin13t2:416_2": "Araṇiyanti uttarāraṇi adharāraṇi araṇidhanukañca sāmaññena gahitaṁ.",
  "tika-vin13t2:416_3": "Pattamaṇḍaleti tipusīsādimaye pattamaṇḍale.",
  "tika-vin13t2:416_4": "Ettha pana makaradaṇḍakaṁ vaṭṭati.",
  "tika-vin13t2:416_5": "Heṭṭhāti kattarayaṭṭhiyā heṭṭhā.",
  "tika-vin13t2:416_6": "Uddhanti tassāyeva upari.",
  "tika-vin13t2:417_0": "270-3.Sammuñjanimhīti sammuñjaniyā liṅgavipallāso.",
  "tika-vin13t2:417_1": "Avāritanti itthirūpaṁ pana vāritaṁ.",
  "tika-vin13t2:417_2": "Sovaṇṇamayampīti suvaṇṇamayampi.",
  "tika-vin13t2:417_3": "Visāṇanāḷi nāma visāṇamayā nāḷi.",
  "tika-vin13t2:417_4": "Ettha pana avuttānipi yāni kānici ārakaṇḍakadantakaṭṭhachedanapānīyaghaṭapānīyauḷuṅkacuṇṇabhājanādīni vuttānaṁ anulomānīti veditabbāni.",
  "tika-vin13t2:417_5": "Yo panettha vinayaññū tādisaṁ parikkhāraṁ disvā chindeyya vā chindāpeyya vā,",
  "tika-vin13t2:417_6": "anupavajjo soti veditabbanti.",
  "tika-vin13t2:418_0": "Parikkhāraniddesavaṇṇanā niṭṭhitā.",
  "tika-vin13t2:419_0": "36. Bhesajjaniddesavaṇṇanā",
  "tika-vin13t2:420_0": "274-5.",
  "tika-vin13t2:420_1": "Janassa bhesajjaṁ kātuṁ dātuṁ vattuñca na labbhatīti sambandhiyaṁ.",
  "tika-vin13t2:420_2": "Labbhatīti ettha ‘‘bhikkhunā’’ti kattā ‘‘bhesajja’’nti vuttakammaṁ.",
  "tika-vin13t2:420_3": "Nanu ca kātunti bhāvasādhanattā tassa avuttakammenāpi bhavitabbaṁ bhāve vihitakitakappaccayānaṁ payoge kammakārakassāpi icchitabbattāti? Saccaṁ,",
  "tika-vin13t2:420_4": "tathāpi padhānabhūtakammasattiyā abhidhāne sati appadhānakitakakiriyābhisambandhena guṇībhūtā kammasatti abhihitā viya viññāyati.",
  "tika-vin13t2:420_5": "Tathā ca vuttaṁ amhehi yogavinicchaye ‘‘padhānānuyāyitāya janavohārāya padhānasatyābhidhāne guṇasatti abhihitā viya pakāsatī’’ti.",
  "tika-vin13t2:420_6": "Janassāti āgatāgatajanassa.",
  "tika-vin13t2:420_7": "Sahadhammīnañca pitūnañca tadupaṭṭhākabhikkhunissitabhaṇḍūnañca veyyāvaccakarassa ca bhikkhācariyaviññattisakehi bhesajjakaraṇaṁ labbhanti sambandho .",
  "tika-vin13t2:420_8": "Tattha sahadhamminanti saha caritabbo dhammo sīlasaddhāpaññāsaṅkhāto sahadhammo,",
  "tika-vin13t2:420_9": "so etesamatthīti sahadhammino,",
  "tika-vin13t2:420_10": "bhikkhu bhikkhunī sikkhamānā sāmaṇero sāmaṇerīti pañca, tesaṁ.",
  "tika-vin13t2:420_11": "Pitā ca mātā ca pitaro ekasesanayena,",
  "tika-vin13t2:420_12": "ubhinnaṁ sāmaññaniddeso vā, tesaṁ.",
  "tika-vin13t2:420_13": "Bhikkhunissito nāma yo vihāre sabbakammāni karonto bhikkhuṁ nissāya vasati.",
  "tika-vin13t2:420_14": "Bhaṇḍu nāma yo pabbajjāpekkho yāva pattacīvaraṁ paṭiyādiyati,",
  "tika-vin13t2:420_15": "tāva vihāre vasati,",
  "tika-vin13t2:420_16": "so paṇḍupalāso.",
  "tika-vin13t2:420_17": "Veyyāvaccakarassāti attano upaṭṭhākassa.",
  "tika-vin13t2:420_18": "Etesu pana mātāpitaro sace rajjepi ṭhitā paccāsīsanti,",
  "tika-vin13t2:420_19": "akātuṁ na vaṭṭati.",
  "tika-vin13t2:420_20": "Mātaraṁ anāmasantena sabbaṁ parikammaṁ kātabbaṁ.",
  "tika-vin13t2:420_21": "Pitā pana sahatthena nahāpanasambāhanādīni katvā upaṭṭhātabbo.",
  "tika-vin13t2:421_0": "276.",
  "tika-vin13t2:421_1": "Pitā ca mātā ca bhātā ca bhaginī cāti dvando pitā…pe…",
  "tika-vin13t2:421_2": "bhaginiyo.",
  "tika-vin13t2:421_3": "Mahanto ca cūḷo ca,",
  "tika-vin13t2:421_4": "mahācūḷā ca te pitā…pe…",
  "tika-vin13t2:421_5": "bhaginiyo cāti kammadhārayo.",
  "tika-vin13t2:421_6": "Tā ādi yesanteti aññapadattho.",
  "tika-vin13t2:421_7": "Mahācūḷa-saddā pitādi-saddehi paccekaṁ yojetabbā ‘‘mahāpituno cūḷapituno’’tiādinā.",
  "tika-vin13t2:421_8": "Ādi-saddena panettha pitucchā mātulo,",
  "tika-vin13t2:421_9": "tesaṁ dasannampi yāva sattamā kulaparivaṭṭā puttaparamparañca saṅgaṇhāti.",
  "tika-vin13t2:421_10": "Tesaṁ sake bhesajjakaraṇaṁ labbhanti yojanā.",
  "tika-vin13t2:421_11": "Tesaṁ mahāpitādīnaṁ santake sati tena bhesajjakaraṇaṁ labbhatīti attho.",
  "tika-vin13t2:421_12": "Nāti natthi ce.",
  "tika-vin13t2:421_13": "Attaniyeti bhikkhuno attano santake satīti attho.",
  "tika-vin13t2:421_14": "Dātabbaṁ tāvakālikanti tāvakālikaṁ katvā dātabbanti attho.",
  "tika-vin13t2:421_15": "Te pana sace paṭidenti,",
  "tika-vin13t2:421_16": "gahetabbaṁ,",
  "tika-vin13t2:421_17": "no ce denti,",
  "tika-vin13t2:421_18": "na codetabbā.",
  "tika-vin13t2:421_19": "Yāva tassa dānaṁ,",
  "tika-vin13t2:421_20": "tāva kālo assāti tāvakālikaṁ.",
  "tika-vin13t2:421_21": "Ṇiko samāsante.",
  "tika-vin13t2:422_0": "277.Bhesajjakaraṇādīti ādi-saddena anāmaṭṭhapiṇḍadānādīnaṁ gahaṇaṁ,",
  "tika-vin13t2:422_1": "hi-saddo hetumhi,",
  "tika-vin13t2:422_2": "hi yasmā etesu kuladūsanādayo na ruhanti,",
  "tika-vin13t2:422_3": "tasmā tesaṁ bhesajjakaraṇaṁ labbhaṁ,",
  "tika-vin13t2:422_4": "attaniye ca sati dātabbanti evamettha attho daṭṭhabbo.",
  "tika-vin13t2:422_5": "Na rūhatīti na rohati nappavattati na hoti,",
  "tika-vin13t2:422_6": "āpattiṁ na janetīti adhippāyo.",
  "tika-vin13t2:422_7": "Tesaṁ atthāya ñātisāmaṇerehi vā bhesajjaṁ āharāpetabbaṁ,",
  "tika-vin13t2:422_8": "attano atthāya vā āharāpetvā dātabbaṁ.",
  "tika-vin13t2:422_9": "Tehipi ‘‘upajjhāyādīnaṁ āharissāmā’’ti vattasīsena āharitabbaṁ.",
  "tika-vin13t2:422_10": "Sace aññepi ye gilānā hutvā vihāraṁ pavisanti,",
  "tika-vin13t2:422_11": "tesaṁ sabbesampi apaccāsīsantena bhesajjaṁ kātabbaṁ.",
  "tika-vin13t2:422_12": "Saddhaṁ kulaṁ hoti bhikkhusaṅghassa mātāpituṭṭhānīyaṁ,",
  "tika-vin13t2:422_13": "tatra ce koci gilāno hoti,",
  "tika-vin13t2:422_14": "tassatthāya ‘‘bhante,",
  "tika-vin13t2:422_15": "itthannāmassa rogassa kiṁ bhesajjaṁ karontī’’ti kappiyaṁ katvā pucchanti,",
  "tika-vin13t2:422_16": "idañcidañca gahetvā karontīti vaṭṭati,",
  "tika-vin13t2:422_17": "bhikkhūhi aññamaññaṁ vā kathā kātabbā.",
  "tika-vin13t2:423_0": "278.",
  "tika-vin13t2:423_1": "Channaṁ mātādīnañca dāmarikacorassa issariyassa anāmaṭṭho piṇḍapāto dātuṁ avāritoti yojetabbaṁ.",
  "tika-vin13t2:423_2": "Channanti mātādīnaṁ channaṁ majjhe.",
  "tika-vin13t2:423_3": "Mātādīnanti bhikkhunissitaṁ ṭhapetvā avasesānaṁ pañcannaṁ mātādīnaṁ.",
  "tika-vin13t2:423_4": "‘‘Channa’’nti pana yojanāya aṭṭhakathāya virujjhati.",
  "tika-vin13t2:423_5": "Tattha hi ‘‘mātāpitūna’’ntiādinā bhikkhunissitaṁ ohāya satteva vuttā.",
  "tika-vin13t2:423_6": "Ācariyabuddhadattattherena ca tatheva vuttaṁ –",
  "tika-vin13t2:424_0": "‘‘Anāmaṭṭhopi dātabbo, piṇḍapāto vijānatā;",
  "tika-vin13t2:425_0": "Dvinnaṁ mātāpitūnampi, tadupaṭṭhāyakassa ca.",
  "tika-vin13t2:426_0": "‘‘Issarassāpi dātabbo, coradāmarikassa ca;",
  "tika-vin13t2:427_0": "Bhaṇḍukassattano ceva, veyyāvaccakarassapī’’ti. (vinaya vi. 493-495);",
  "tika-vin13t2:428_0": "Dāmarikacorassāti rajjaṁ patthayamānassa pākaṭacorassa.",
  "tika-vin13t2:428_1": "Anāmaṭṭhoti apabbajitassa hatthato laddhā attanā aññena vā pabbajitena aggahitaaggo,",
  "tika-vin13t2:428_2": "ayaṁ anāmaṭṭhapiṇḍapāto.",
  "tika-vin13t2:428_3": "Paṭisanthāro ‘‘vihārappattaṁ āgantukaṁ vā daliddādiṁ vā disvā ‘pānīyaṁ pivā’ti dātabbaṁ,",
  "tika-vin13t2:428_4": "pādamakkhanatelaṁ dātabbaṁ,",
  "tika-vin13t2:428_5": "kāle āgatassa yāgubhattaṁ,",
  "tika-vin13t2:428_6": "vikāle āgatassa sace taṇḍulā atthi,",
  "tika-vin13t2:428_7": "taṇḍulā dātabbā,",
  "tika-vin13t2:428_8": "sayanaṭṭhānaṁ dātabbaṁ,",
  "tika-vin13t2:428_9": "corānaṁ pana saṅghikampidātabba’’nti vutto.",
  "tika-vin13t2:428_10": "Avasesapaṭisanthāro pana apaccāsīsantena kātabbo.",
  "tika-vin13t2:428_11": "Tathā dhammapaṭisanthāropi yassa kassaci dātabbova.",
  "tika-vin13t2:429_0": "279.Tesanti aññātakādīnaṁ gihīnaṁ.",
  "tika-vin13t2:429_1": "Kayirāti ‘‘bhaṇathā’’ti vutte kareyya.",
  "tika-vin13t2:429_2": "‘‘Na karomā’’ti vutte sace vippaṭisārino bhavissanti, kātabbaṁ.",
  "tika-vin13t2:429_3": "Nattanoti attano suttodakehi na kayirāti yojanīyaṁ.",
  "tika-vin13t2:429_4": "Evaṁ sāmaññena paritte paṭipajjanavidhiṁ dassetvā idāni āṭānāṭiyaparitte paṭipajjitabbavidhiṁ dassetuṁ ‘‘bhaṇitabba’’ntiādimāha.",
  "tika-vin13t2:429_5": "Bhaṇāpenteti ‘‘bhaṇathā’’ti ajjhesanapubbakaṁ payojente.",
  "tika-vin13t2:429_6": "Parittaṁ sāsanogadhanti paṭhamameva āṭānāṭiyasuttaṁ abhaṇitvā sāsanapariyāpannaṁ mettasuttaṁ dhajaggasuttaṁ",
  "tika-vin13t2:429_7": "ratanasuttanti imāni suttāni sattāhaṁ bhaṇitvā yathāparikammaṁ parittaṁ āṭānāṭiyaparittaṁ bhaṇitabbanti yojanā.",
  "tika-vin13t2:430_0": "280.",
  "tika-vin13t2:430_1": "‘‘Āgantvā sīlaṁ detu,",
  "tika-vin13t2:430_2": "dhammaṁ parittañca bhāsatū’’ti kenaci pesito gantvā sīlaṁ vā dātuṁ dhammaṁ parittaṁ vā vattuṁ labbhatīti sambandho.",
  "tika-vin13t2:431_0": "Bhesajjaniddesavaṇṇanā niṭṭhitā.",
  "tika-vin13t2:432_0": "37. Uggahaniddesavaṇṇanā",
  "tika-vin13t2:433_0": "281.",
  "tika-vin13t2:433_1": "Puggala-saddamatte payutte attanopi gahaṇasambhavo siyāti byabhicāratthaṁ añña-saddappayogo.",
  "tika-vin13t2:433_2": "Sati sambhave byabhicāre visesanaṁ sātthakaṁ hotīti.",
  "tika-vin13t2:433_3": "Dasabhedampi ratananti ‘‘muttā maṇi veḷuriyo saṅkho silā pavāḷaṁ rajataṁ jātarūpaṁ lohitaṅko masāragalla’’nti (pāci.",
  "tika-vin13t2:433_4": "506) evaṁ vuttaṁ dasabhedampi ratanaṁ.",
  "tika-vin13t2:433_5": "Uggaṇhantassāti gaṇhantassa sampaṭicchantassa.",
  "tika-vin13t2:434_0": "282-3.",
  "tika-vin13t2:434_1": "Tesu attatthaṁ uggaṇhantassa dvīsu nissaggīti sambandho.",
  "tika-vin13t2:434_2": "Tesūti tesu dasasu majjhe.",
  "tika-vin13t2:434_3": "Dvīsūti rajatajātarūpasaṅkhātesu dvīsu nissaggiyavatthūsu.",
  "tika-vin13t2:434_4": "Attatthanti iminā navakammādīnaṁ pañcannaṁ atthāya dukkaṭanti dīpeti.",
  "tika-vin13t2:434_5": "Sesesu dukkaṭanti avasesesu aṭṭhasu sabbesampi atthāya uggaṇhantassa dukkaṭanti attho.",
  "tika-vin13t2:434_6": "Gaṇañca saṅghañca puggalañca anāmasitvā ‘‘cetyassa navakammassa dammī’’ti vutte ca na paṭikkhipeti sambandhanīyaṁ.",
  "tika-vin13t2:434_7": "Na paṭikkhipeti iminā saṅghādiṁ āmasitvā vutte paṭikkhipanaṁ dīpeti.",
  "tika-vin13t2:434_8": "Paṭikkhitte ‘‘kappiyakārakānaṁ vā hatthe bhavissati,",
  "tika-vin13t2:434_9": "mama purisānaṁ mayhameva vā hatthe bhavissati,",
  "tika-vin13t2:434_10": "kevalaṁ tumhe paccaye paribhuñjathā’’ti vadati, vaṭṭati.",
  "tika-vin13t2:434_11": "Catupaccayatthāya ca dinnaṁ yena yena attho hoti,",
  "tika-vin13t2:434_12": "tadatthaṁ upanetabbaṁ.",
  "tika-vin13t2:434_13": "Tesaṁ cīvaratthāya dinnaṁ cīvareyeva upanetabbaṁ.",
  "tika-vin13t2:434_14": "Sace cīvarena tādiso attho natthi,",
  "tika-vin13t2:434_15": "piṇḍapātādīhi saṅgho kilamati,",
  "tika-vin13t2:434_16": "saṅghasuṭṭhutāya apaloketvā tadatthāyapi upanetabbaṁ.",
  "tika-vin13t2:434_17": "Esa nayo piṇḍapātagilānapaccayatthāya dinnepi.",
  "tika-vin13t2:434_18": "Senāsanatthāya dinnaṁ pana garubhaṇḍattā tattheva upanetabbaṁ,",
  "tika-vin13t2:434_19": "senāsanesu nassantesu jagganatthaṁ mūlacchejjaṁ akatvā avissajjetvā yāpanamattaṁ paribhuñjitabbaṁ.",
  "tika-vin13t2:435_0": "284.",
  "tika-vin13t2:435_1": "Khettādīnaṁ kesañci dukkaṭavatthūnaṁ sampaṭicchanūpāyaṁ dassetuṁ ‘‘khetta’’ntiādi vuttaṁ.",
  "tika-vin13t2:435_2": "Tattha khettanti pubbaṇṇaviruhanaṭṭhānaṁ.",
  "tika-vin13t2:435_3": "Vatthunti aparaṇṇaucchuphalādīnaṁ viruhanaṭṭhānaṁ.",
  "tika-vin13t2:435_4": "Dāsapasvādikanti dāsapasupupphārāmaphalārāmādikaṁ.",
  "tika-vin13t2:435_5": "Paṭikkhipitvā kappiyena kamena ca gaṇheyyāti sambandho.",
  "tika-vin13t2:435_6": "Kappiyena kamena cāti ettha kama-saddo vohārappaṭipāṭivacano,",
  "tika-vin13t2:435_7": "tasmā paresaṁ attano ca kappiyavohārakkamenevāti attho.",
  "tika-vin13t2:436_0": "So ca khettavatthūsu tāva ‘‘cattāro paccaye paribhuñjathā’’ti vā ‘‘kappiyakārakānaṁ hatthe bhavissatī’’ti",
  "tika-vin13t2:436_1": "vā ‘‘saṅgho kappiyabhaṇḍaṁ bhuñjatū’’ti vā ‘‘sīmaṁ demā’’ti vā parehi vutto, ‘‘sādhu,",
  "tika-vin13t2:436_2": "upāsaka migapakkhino ettha nibbhayā sukhena jīvissantī’’ti attanā vā taḷāke yathāvutteneva ‘‘udakaṁ paribhuñjissanti,",
  "tika-vin13t2:436_3": "bhaṇḍakaṁ dhovissanti,",
  "tika-vin13t2:436_4": "migapakkhino pivissantī’’ti parehi vā ‘‘sādhu, upāsaka,",
  "tika-vin13t2:436_5": "saṅgho pānīyaṁ pivissatī’’tiādinā attanā vā dāse ‘‘ārāmikaṁ dammi,",
  "tika-vin13t2:436_6": "veyyāvaccakaraṁ dammi,",
  "tika-vin13t2:436_7": "kappiyakārakaṁ dammī’’ti vā pasūsu ‘‘pañcagorasaparibhogatthāya dammī’’ti ārāme ‘‘vanaṁ dammī’’ti evamādinā vutto veditabbo.",
  "tika-vin13t2:436_8": "Sace pana koci abyatto akappiyavohārena khettādiṁ paṭiggaṇhāti vā kāreti vā,",
  "tika-vin13t2:436_9": "taṁ bhikkhūhi na paribhuñjitabbaṁ,",
  "tika-vin13t2:436_10": "taṁ nissāya laddhaṁ kappiyabhaṇḍampi akappiyameva.",
  "tika-vin13t2:436_11": "Abyattena pana lajjībhikkhunā kārāpitesu kiñcāpi paṭiggahaṇaṁ kappiyaṁ,",
  "tika-vin13t2:436_12": "bhikkhussa payogapaccayā uppannena missattā visagatapiṇḍapāto viya,",
  "tika-vin13t2:436_13": "akappiyamaṁsabhojanaṁ viya ca dubbinibbhogaṁ hoti,",
  "tika-vin13t2:436_14": "sabbesaṁ akappiyameva.",
  "tika-vin13t2:437_0": "285-6. Nava…pe…",
  "tika-vin13t2:437_1": "kiriyā ca anave mattikuddhāraṇañca bandho ca āḷiyā thirakāro ca anave kedāre atirekabhāgaggahaṇañca nave",
  "tika-vin13t2:437_2": "ca aparicchinnabhāge sasse ‘‘ettake dethā’’ti kahāpaṇuṭṭhāpanañcāti sabbesampi akappiyanti sambandho.",
  "tika-vin13t2:437_3": "Mātikā ca kedāro ca taḷāko cāti dvando mātika…pe… taḷākā.",
  "tika-vin13t2:437_4": "Tesaṁ kiriyāti samāso.",
  "tika-vin13t2:437_5": "Anaveti catupaccayavasena paṭiggahite purāṇataḷāke.",
  "tika-vin13t2:437_6": "Udakavasena paṭiggahite pana suddhacittānaṁ vaṭṭati.",
  "tika-vin13t2:437_7": "Bandhoti pāḷiyā bandho.",
  "tika-vin13t2:437_8": "Porāṇakedāre niyamitapakatibhāgattā āha ‘‘anave’’ti.",
  "tika-vin13t2:437_9": "Aparicchinnabhāgeti ‘‘ettake bhūmibhāge ettako bhāgo dātabbo’’ti evaṁ aparicchinnabhāge.",
  "tika-vin13t2:438_0": "287-9.",
  "tika-vin13t2:438_1": "‘‘Kasa vappa’’ iccādiṁ avatvā ca ‘‘ettakāya bhūmiyā ettako bhāgo deyyo’’ti bhūmiṁ vā patiṭṭhāpeti,",
  "tika-vin13t2:438_2": "tassevetamakappiyanti sambandho.",
  "tika-vin13t2:438_3": "Ca-saddo avadhāraṇe.",
  "tika-vin13t2:438_4": "Patiṭṭhāpetīti yo bhikkhu patiṭṭhāpeti.",
  "tika-vin13t2:438_5": "Tassevāti tassa patiṭṭhāpakabhikkhusseva.",
  "tika-vin13t2:438_6": "Etanti patiṭṭhāpitabhūmito laddhadhaññaṁ ‘‘ettake bhūmibhāge sassaṁ kataṁ,",
  "tika-vin13t2:438_7": "ettakaṁ gaṇhathā’’ti evaṁ vadante pamāṇagaṇhanatthaṁ daṇḍarajjubhi minane vā khale ṭhatvā rakkhaṇe vā",
  "tika-vin13t2:438_8": "taṁ nīharāpane vā koṭṭhāgārādipaṭisāmane vā etaṁ tasseva akappiyanti sambandhanīyaṁ.",
  "tika-vin13t2:438_9": "Patiṭṭhāpeti cāti so bhikkhu patiṭṭhāpeti ca.",
  "tika-vin13t2:438_10": "Katanti amhehi kataṁ.",
  "tika-vin13t2:438_11": "Vadantevanti evaṁ kassake vadante.",
  "tika-vin13t2:438_12": "Pamāṇanti bhūmippamāṇaṁ.",
  "tika-vin13t2:438_13": "Nīharāpaneti khalato gehassa nīharāpane.",
  "tika-vin13t2:438_14": "Etanti mitaladdharakkhitādikaṁ.",
  "tika-vin13t2:438_15": "Tassevāti mānakarakkhakādino eva.",
  "tika-vin13t2:438_16": "Apubbassa anuppāditattā aññesaṁ kappatīti āha ‘‘tassevetamakappiya’’nti.",
  "tika-vin13t2:439_0": "290.",
  "tika-vin13t2:439_1": "Paṭisāmanappasaṅgenāha ‘‘paṭisāmeyyā’’tiādi.",
  "tika-vin13t2:439_2": "Pitusantakampi gihisantakaṁ yaṁ kiñcīti sambandho.",
  "tika-vin13t2:439_3": "Pitusantakanti pitā ca mātā ca pitaro,",
  "tika-vin13t2:439_4": "tesaṁ santakaṁ.",
  "tika-vin13t2:439_5": "Gihisantakanti iminā pañcannaṁ sahadhammikānaṁ santakaṁ yaṁ kiñci parikkhāraṁ paṭisāmetuṁ vaṭṭatīti dīpeti.",
  "tika-vin13t2:439_6": "Yaṁ kiñcīti kappiyaṁ akappiyaṁ vā antamaso mātukaṇṇapiḷandhanatālapaṇṇampi.",
  "tika-vin13t2:439_7": "Bhaṇḍāgārikasīsenāti sīsaṅgamiva padhānaṁ yaṁ kiñci ‘‘sīsa’’nti idha upacāravasena vuccati,",
  "tika-vin13t2:439_8": "tathā bhaṇḍāgārikasaddopi bhāvappadhāno,",
  "tika-vin13t2:439_9": "bhaṇḍāgāriko bhaṇḍāgārikattaṁ sīsaṁ padhānanti visesanaparapade kammadhārayo, tena,",
  "tika-vin13t2:439_10": "bhaṇḍāgārikattassa padhānakaraṇenāti attho.",
  "tika-vin13t2:440_0": "291-2.Avassaṁ paṭisāmiyanti avassaṁ saṅgopetabbaṁ. Vuttepīti mātāpitūhi vuttepi.",
  "tika-vin13t2:441_0": "293-4.",
  "tika-vin13t2:441_1": "Vaḍḍhakiādayo vā rājavallabhā vā ‘‘sakaṁ parikkhāraṁ vā sayanabhaṇḍaṁ vā paṭisāmetvā dehī’’ti yadi vadanti,",
  "tika-vin13t2:441_2": "chandatopi bhayāpi na kareyyāti yojanā.",
  "tika-vin13t2:441_3": "Parikkhāranti vāsipharasuādiupakaraṇabhaṇḍaṁ.",
  "tika-vin13t2:441_4": "Chandatopi bhayāpīti vaḍḍhakiādīsu chandena,",
  "tika-vin13t2:441_5": "rājavallabhesu bhayena.",
  "tika-vin13t2:442_0": "295-6.",
  "tika-vin13t2:442_1": "Paṭisāmituṁ vaṭṭatīti yojetabbaṁ.",
  "tika-vin13t2:442_2": "Saṅkantīti yādise padese ‘‘bhikkhūhi vā sāmaṇerehi vā gahitaṁ bhavissatī’’ti saṅkaṁ uppādenti,",
  "tika-vin13t2:442_3": "tādise vihārāvasathassantoti yojanīyaṁ.",
  "tika-vin13t2:442_4": "Vihārāvasathassāti vihārassa ca āvasathassa ca.",
  "tika-vin13t2:442_5": "Ratananti dasavidhaṁ ratanaṁ.",
  "tika-vin13t2:442_6": "Ratnasammatanti vatthādikaṁ.",
  "tika-vin13t2:442_7": "Nikkhipeyyāti sāmike diṭṭhe niyametvā dātuṁ ‘‘ettakā kahāpaṇā’’tiādinānurūpena mattikalañchanādinimittena vā saññāṇaṁ katvā nikkhipeyya.",
  "tika-vin13t2:442_8": "Gahetvānāti tādise asati attanāva gahetvā.",
  "tika-vin13t2:442_9": "Tādiseti ratane vā ratanasammate vā sati.",
  "tika-vin13t2:442_10": "Sāmikānāgamaṁ ñatvāti yadi attani āsaṅkanti,",
  "tika-vin13t2:442_11": "maggā okkamma nisīdiya pacchā sāmikānaṁ anāgamanaṁ viññāya.",
  "tika-vin13t2:442_12": "Patirūpanti ratanasammate paṁsukūlaggahaṇaṁ ratane nirussukkagamananti evarūpaṁ bhikkhūnaṁ anurūpanti.",
  "tika-vin13t2:443_0": "Uggahaniddesavaṇṇanā niṭṭhitā.",
  "tika-vin13t2:444_0": "38. Dūsananiddesavaṇṇanā",
  "tika-vin13t2:445_0": "297.Dadatoti sasantakaṁ parasantakañca dentassa.",
  "tika-vin13t2:445_1": "Kuladūsanadukkaṭanti attano duppaṭipattiyā kulānaṁ dūsanaṁ pasādavināsanaṁ kuladūsanaṁ,",
  "tika-vin13t2:445_2": "tena dukkaṭaṁ kuladūsanadukkaṭaṁ.",
  "tika-vin13t2:446_0": "298.",
  "tika-vin13t2:446_1": "Ettha saṅghikaṁ garubhaṇḍaṁ issarena dentassa thullaccayanti sambandho.",
  "tika-vin13t2:446_2": "Etthāti etesaṁ pupphādīnaṁ majjhe.",
  "tika-vin13t2:446_3": "Issarenāti taddhitalopena vuttaṁ,",
  "tika-vin13t2:446_4": "issariyena issaravatāyāti attho.",
  "tika-vin13t2:446_5": "Dentassāti kulasaṅgahatthāya issaravatāya dadato.",
  "tika-vin13t2:446_6": "Thullaccayanti kulasaṅgahatthāya dadato ‘‘kuladūsanadukkaṭa’’nti sāmaññavihitadukkaṭena saddhiṁ ‘‘pañcimāni,",
  "tika-vin13t2:446_7": "bhikkhave,",
  "tika-vin13t2:446_8": "avissajjiyāni,",
  "tika-vin13t2:446_9": "na vissajjetabbāni saṅghena vā gaṇena vā puggalena vā,",
  "tika-vin13t2:446_10": "vissajjitānipi avissajjitāni honti.",
  "tika-vin13t2:446_11": "Yo vissajjeyya,",
  "tika-vin13t2:446_12": "āpatti thullaccayassā’’ti (cūḷava.",
  "tika-vin13t2:446_13": "321) evaṁ vuttathullaccayanti attho.",
  "tika-vin13t2:446_14": "Aññattha thullaccayameva.",
  "tika-vin13t2:446_15": "Senāsanatthāya niyamitepi eseva nayo.",
  "tika-vin13t2:446_16": "Saṅghassa santakaṁ theyyā dentassa dukkaṭādīnīti sambandhitabbaṁ.",
  "tika-vin13t2:446_17": "Dentassāti vuttanayameva.",
  "tika-vin13t2:446_18": "Dukkaṭādīnīti kulasaṅgahatthāya dadato kuladūsanadukkaṭena saddhiṁ māsake vā ūnamāsake vā dukkaṭaṁ ,",
  "tika-vin13t2:446_19": "atirekamāsake vā ūnapañcamāsake vā thullaccayaṁ,",
  "tika-vin13t2:446_20": "pañcamāsake vā atirekapañcamāsake vā pārājikanti evaṁ dukkaṭādīni hontīti attho.",
  "tika-vin13t2:446_21": "Aññattha dukkaṭādīneva.",
  "tika-vin13t2:447_0": "299-300.",
  "tika-vin13t2:447_1": "Kulasaṅgahatthaṁ phalapupphūpagaṁ rukkhaṁ sabbathā ropetuñca ropāpetuñca jaggituñca na vaṭṭatīti sambandhanīyaṁ.",
  "tika-vin13t2:447_2": "Ca-saddo ocinituṁ ocināpetuṁ,",
  "tika-vin13t2:447_3": "ganthituṁ ganthāpetunti ca avuttāni ca samuccinoti.",
  "tika-vin13t2:447_4": "Phalapupphāni sampādanavasena upagacchatīti phalapupphūpagaṁ.",
  "tika-vin13t2:447_5": "Sabbathāti kappiyavohāraakappiyavohārapariyāyaobhāsanimittakammavasena sabbappakāreneva.",
  "tika-vin13t2:447_6": "Tattha kappiyavohāro nāma ‘‘imaṁ rukkhaṁ jāna,",
  "tika-vin13t2:447_7": "imaṁ āvāṭaṁ jāna,",
  "tika-vin13t2:447_8": "imaṁ mālāvacchaṁ jāna,",
  "tika-vin13t2:447_9": "ettha udakaṁ jānā’’ti vacanaṁ,",
  "tika-vin13t2:447_10": "sukkhamātikāya ujukaraṇañca.",
  "tika-vin13t2:447_11": "Tabbipariyāyena akappiyavohāro nāma.",
  "tika-vin13t2:447_12": "Pariyāyo nāma ‘‘paṇḍitena mālāvacchādayo ropāpetabbā,",
  "tika-vin13t2:447_13": "na cirasseva upakārāya saṁvattantī’’tiādivacanaṁ.",
  "tika-vin13t2:447_14": "Obhāso nāma kuddālakhaṇittādīni ca mālāvacche ca gahetvā ṭhānaṁ.",
  "tika-vin13t2:447_15": "Nimittakammaṁ nāma kuddālaudakabhājanādīnaṁ āharitvā samīpe ṭhapanaṁ.",
  "tika-vin13t2:447_16": "Jaggitunti vadanti udakasecanādīni katvā.",
  "tika-vin13t2:447_17": "Ganthanaganthāpanesu pana sabbāpi cha pupphavikatiyo veditabbā ganthimaṁ gopphimaṁ vedhimaṁ veṭhimaṁ pūrimaṁ vāyimanti.",
  "tika-vin13t2:447_18": "Nāmavaseneva panetesaṁ viseso veditabbo.",
  "tika-vin13t2:447_19": "Taṁ pana kulasaṅgahato aññatrāpi bhikkhussa kātumpi akappiyavacanena kārāpetumpi na vaṭṭati.",
  "tika-vin13t2:447_20": "‘‘Evaṁ jāna,",
  "tika-vin13t2:447_21": "evaṁ kate sobheyya,",
  "tika-vin13t2:447_22": "yathā etāni pupphāni na vikiriyanti,",
  "tika-vin13t2:447_23": "tathā karohī’’tiādinā pana kappiyavacanena kārāpetuṁ vinā kulasaṅgahaṁ vaṭṭati.",
  "tika-vin13t2:447_24": "Ropanādīnīti akappiyapathaviyaṁ ropāpanasiñcāpanādīni,",
  "tika-vin13t2:447_25": "aññattha ropanādīni.",
  "tika-vin13t2:448_0": "301-2.",
  "tika-vin13t2:448_1": "Idāni pupphadānādīsu aṭṭhasu kulasaṅgahavatthūsu avasesāni dve dassetuṁ ‘‘vuttāvā’’tiādimāha.",
  "tika-vin13t2:448_2": "Vuttāva micchājīvavivajjanāyaṁ vuttā eva.",
  "tika-vin13t2:448_3": "Jaṅghapesane vinicchayo vuccatīti pāṭhaseso.",
  "tika-vin13t2:448_4": "Pitaro bhaṇḍuṁ sakaṁ veyyāvaccakaraṁ ṭhapetvā gihikammesu dūtasāsanaṁ haraṇe padavārena dukkaṭanti sambandho.",
  "tika-vin13t2:448_5": "Sahadhammikesu vattabbameva natthīti pitādayova vuttā.",
  "tika-vin13t2:448_6": "Gihikammasūti visayasattamī.",
  "tika-vin13t2:448_7": "Padavārenāti padakkamena,",
  "tika-vin13t2:448_8": "pade padeti adhippāyo.",
  "tika-vin13t2:448_9": "Paṭhamaṁ sāsanaṁ aggahetvāpi puna vadato dukkaṭanti yojetabbaṁ.",
  "tika-vin13t2:448_10": "Punāti pacchā.",
  "tika-vin13t2:448_11": "‘‘Ayaṁ dāni so gāmo,",
  "tika-vin13t2:448_12": "handa naṁ sāsanaṁ ārocemī’’ti maggā okkamantassa ca pade pade vadato ca dukkaṭanti adhippāyo.",
  "tika-vin13t2:448_13": "Tassa pana sāsanaṁ paṭikkhipitvā sayameva kāruññe ṭhitena gantvā attano patirūpaṁ sāsanaṁ ārocetuṁ,",
  "tika-vin13t2:448_14": "‘‘mama vacanena bhagavato pāde vandathā’’tiādikaṁ gihīnaṁ kappiyasāsanaṁ harituñca vaṭṭati.",
  "tika-vin13t2:449_0": "303.Abhūtārocanarūpiyasaṁvohāruggahādisāti abhūtārocanāya rūpiyasaṁvohāre ca uggahe uppannapaccaye ādisanti kathenti pakāsentīti abhūtā…pe… hādisā,",
  "tika-vin13t2:449_1": "taṁsadisāti vuttaṁ hoti.",
  "tika-vin13t2:450_0": "304.",
  "tika-vin13t2:450_1": "Pitūnaṁ harāpetvā haritvāpi pupphāni vatthupūjatthaṁ dātuṁ,",
  "tika-vin13t2:450_2": "sesañātīnaṁ pattānaṁ vatthupūjatthaṁ dātunti yojanīyaṁ.",
  "tika-vin13t2:450_3": "‘‘Harāpetvā haritvā’’ti vutte ‘‘pakkositvā pakkosāpetvā vā’’ti vuttameva siyāti na vuttaṁ.",
  "tika-vin13t2:450_4": "Pattānanti pakkosakena pattāpi gahitā.",
  "tika-vin13t2:450_5": "Vatthupūjatthanti ratanattayapūjanatthaṁ.",
  "tika-vin13t2:450_6": "Upāsakānampi pana sampattānaṁ vatthupūjatthaṁ dātuṁ vaṭṭatiyeva.",
  "tika-vin13t2:450_7": "Liṅgādipūjatthanti sivaliṅgagiṇḍubimbādipūjanatthaṁ.",
  "tika-vin13t2:451_0": "305.Tathā phalanti iminā pupphe vuttaṁ sabbaṁ apadisati.",
  "tika-vin13t2:451_1": "Paribbayavihīnānanti paribbayaṁ pātheyyaṁ vihīnaṁ naṭṭhaṁ yesaṁ āgantukānanti samāso.",
  "tika-vin13t2:451_2": "Saparanti attano vissāsikā.",
  "tika-vin13t2:451_3": "Aṭṭhakathāyaṁ (pārā. aṭṭha.",
  "tika-vin13t2:451_4": "2.436-437) pana ‘‘attano santakaṁyevā’’ti vacanaṁ thullaccayādivibhāgato mocetvā vuttaṁ.",
  "tika-vin13t2:452_0": "306.",
  "tika-vin13t2:452_1": "Sammatena deyyanti yojanā.",
  "tika-vin13t2:452_2": "Deyyanti catutthabhāgaṁ dātabbaṁ.",
  "tika-vin13t2:452_3": "Itarena tu apaloketvā dātabbanti sambandhitabbaṁ.",
  "tika-vin13t2:452_4": "Itarena tu asammatena pana.",
  "tika-vin13t2:453_0": "307.Paricchijjāti ‘‘ettakāni phalāni dātabbānī’’ti evaṁ phalaparicchedena vā ‘‘imehi rukkhehi dātabbānī’’ti evaṁ rukkhaparicchedena vā paricchinditvā.",
  "tika-vin13t2:453_1": "Tatoti paricchinnaphalato rukkhato vā.",
  "tika-vin13t2:453_2": "Yācamānassa gilānassetarassa vāti sambandhanīyaṁ.",
  "tika-vin13t2:453_3": "Rukkhāva dassiyāti ‘‘idha phalāni sundarāni,",
  "tika-vin13t2:453_4": "ito gaṇhathā’’ti avatvā ‘‘ito gahetuṁ labbhatī’’ti rukkhā vā dassetabbā.",
  "tika-vin13t2:454_0": "308.",
  "tika-vin13t2:454_1": "Idāni aṭṭhasu pupphādīnaṁ catunnaṁ vinicchayaṁ dassetvā yathāvuttaphalapupphavinicchayaṁ avasesesu catūsu apadisanto ‘‘sirīsā’’tiādimāha.",
  "tika-vin13t2:454_2": "Sirīsacuṇṇakasavādicuṇṇeti kasāvaṁ yaṁ kiñci ādi yassa,",
  "tika-vin13t2:454_3": "tameva cuṇṇaṁ,",
  "tika-vin13t2:454_4": "sirīsacuṇṇañca kasāvādicuṇṇañcāti samāso.",
  "tika-vin13t2:454_5": "‘‘Sirīsacuṇṇaṁ vā aññaṁ vā kasāva’’nti hi aṭṭhakathāyaṁ (pārā. aṭṭha.",
  "tika-vin13t2:454_6": "2.436-437) vuttaṁ.",
  "tika-vin13t2:454_7": "‘‘Kasāvādī’’ti vattabbe rassena vuttaṁ.",
  "tika-vin13t2:454_8": "Sesesūti veḷuādīsu tīsu.",
  "tika-vin13t2:454_9": "Pāḷiyā avuttassāpi aṭṭhakathāyaṁ vuttattā āha ‘‘paṇṇampettha pavesaye’’ti.",
  "tika-vin13t2:454_10": "Etthāti pupphādīsūti.",
  "tika-vin13t2:455_0": "Dūsananiddesavaṇṇanā niṭṭhitā.",
  "tika-vin13t2:456_0": "39. Vassūpanāyikaniddesavaṇṇanā",
  "tika-vin13t2:457_0": "309-310.",
  "tika-vin13t2:457_1": "Purimikā pacchimikā iti vassūpanāyikā duveti sambandho.",
  "tika-vin13t2:457_2": "Āsāḷhipuṇṇamāya anantare pāṭipadadivase upagantabbā pacchimikāya pure bhavāti purimā,",
  "tika-vin13t2:457_3": "sā eva purimikā.",
  "tika-vin13t2:457_4": "Tato pacchā bhavā aparāya puṇṇamāya anantare pāṭipadadivase upagantabbā pacchimikā.",
  "tika-vin13t2:457_5": "Upanayanaṁ pāpuṇanaṁ upagamanaṁ upanāyikā,",
  "tika-vin13t2:457_6": "vassanti vuṭṭhi,",
  "tika-vin13t2:457_7": "idha pana vassakālaṁ ‘‘vassa’’nti upacārena gahetvā tattha vāso upacāreneva ‘‘vassa’’nti vuccati,",
  "tika-vin13t2:457_8": "vassassa vassāvāsassa upanāyikā vacībhedavasena vā ālayakaraṇavasena vā upagamanaṁ vassūpanāyikā.",
  "tika-vin13t2:457_9": "Tattha ālayapariggāho ca vacībhedo cāti purimikā vassūpanāyikā duve,",
  "tika-vin13t2:457_10": "ālayapariggāho ca vacībhedo cāti pacchimikā vassūpanāyikā duvebhi sambandhitabbaṁ.",
  "tika-vin13t2:457_11": "Tatthāti tāsu dvīsu.",
  "tika-vin13t2:457_12": "Tadubhayaṁ dassetuṁ ‘‘ediso’’tiādi vuttaṁ.",
  "tika-vin13t2:457_13": "So ālayapariggāho ca vacībhedo ca ‘‘imasmiṁ vihāre imaṁ temāsaṁ vassaṁ upemi,",
  "tika-vin13t2:457_14": "idha vassaṁ upemī’’ti ediso,",
  "tika-vin13t2:457_15": "etādisoti attho.",
  "tika-vin13t2:457_16": "Ettha ca kamuppattianādarā vacībhedo paṭhamaṁ vutto.",
  "tika-vin13t2:457_17": "Ubhayathā vassaṁ upagantuṁ vaṭṭati.",
  "tika-vin13t2:457_18": "Teneva aṭṭhakathāyaṁ (vi. saṅga. aṭṭha. 179; mahāva. aṭṭha.",
  "tika-vin13t2:457_19": "207) ‘‘sacepi ‘idha vassaṁ vasissāmī’ti ālayo atthi,",
  "tika-vin13t2:457_20": "asatiyā pana vassaṁ na upeti,",
  "tika-vin13t2:457_21": "gahitasenāsanaṁ suggahitaṁ,",
  "tika-vin13t2:457_22": "chinnavasso na hoti,",
  "tika-vin13t2:457_23": "pavāretuṁ labhatiyeva,",
  "tika-vin13t2:457_24": "vināpi hi vacībhedaṁ ālayakaraṇamattenapi vassaṁ upagatameva hotī’’ti vuttaṁ.",
  "tika-vin13t2:457_25": "Nāvāsatthavajesu pana pariyesitvā senāsanaṁ alabhantena ālayakaraṇamatteneva upagantabbaṁ.",
  "tika-vin13t2:457_26": "Upagacchantena ca vihāraṁ paṭijaggitvā pānīyaṁ paribhojanīyaṁ upaṭṭhāpetvā sabbaṁ cetiyavandanādisāmīcikammaṁ niṭṭhāpetvā upagantabbaṁ.",
  "tika-vin13t2:457_27": "Ālayapariggahe ālayaṁ dassetuṁ ‘‘cittuppādettha ālayo’’ti āha.",
  "tika-vin13t2:457_28": "Etthāti dvīsu.",
  "tika-vin13t2:458_0": "311.Tadahūti tasmiṁ vassūpanāyikadivase.",
  "tika-vin13t2:458_1": "Jānanti ‘‘ajja vassūpanāyikā’’ti jānanto,",
  "tika-vin13t2:458_2": "anupagacchatotimassa visesanaṁ.",
  "tika-vin13t2:459_0": "312.Dutiyanti pacchimikaṁ.",
  "tika-vin13t2:459_1": "Anupagatoti kenaci antarāyena purimikaṁ anupagato.",
  "tika-vin13t2:459_2": "Temāsanti purimaṁ vā temāsaṁ pacchimaṁ vā temāsaṁ.",
  "tika-vin13t2:459_3": "Vassaṁ upagantvā pana aruṇaṁ anuṭṭhāpetvāpi tadaheva sattāhakaraṇīyena pakkamantassāpi antosattāhe nivattentassāpi anāpatti.",
  "tika-vin13t2:460_0": "313-5.",
  "tika-vin13t2:460_1": "Mātāpitūnaṁ pañcannaṁ sahadhammikānañca atthāya gilānatadupaṭṭhākabhattaṁ osadhañca esissaṁ vā pucchissāmi",
  "tika-vin13t2:460_2": "vā upaṭṭhissaṁ vā gantvā ahaṁ nābhirataṁ vūpakāsessaṁ vā kukkuccaṁ vinodanañca diṭṭhiṁ vivecanañca garukādikaṁ",
  "tika-vin13t2:460_3": "vuṭṭhānaṁ vāpi ussukkaṁ vāpi karissaṁ vāpi kāressaṁ vāpīti evamādinā sattāhakiccena pahitepi vā apahitepi",
  "tika-vin13t2:460_4": "vā gantuṁ labbhanti yojanā.",
  "tika-vin13t2:461_0": "Ettha pana labbhamānakavasena yojetvā vakkhamānanayena attho veditabbo.",
  "tika-vin13t2:461_1": "Mātādisutiyā teyeva gilāna-saddena gayhanti,",
  "tika-vin13t2:461_2": "tesaṁ upaṭṭhākā tadupaṭṭhākā,",
  "tika-vin13t2:461_3": "gilānā ca tadupaṭṭhākā ca,",
  "tika-vin13t2:461_4": "tesaṁ bhattanti samāso.",
  "tika-vin13t2:461_5": "Osadhanti tesaṁyeva gilānānaṁ bhesajjaṁ.",
  "tika-vin13t2:461_6": "Esissanti pariyesissāmi.",
  "tika-vin13t2:461_7": "Pucchissāmīti teyeva sattajane gilāne pucchissaṁ.",
  "tika-vin13t2:461_8": "Upaṭṭhissanti teyeva gilāne upaṭṭhahissāmi.",
  "tika-vin13t2:461_9": "Abhiramatīti abhirato,",
  "tika-vin13t2:461_10": "visabhāgarūpādidassanena sāsane na abhirato nābhirato.",
  "tika-vin13t2:461_11": "Abhiramaṇaṁ vā abhirataṁ,",
  "tika-vin13t2:461_12": "natthi abhiratamassāti nābhirato, taṁ.",
  "tika-vin13t2:461_13": "Sahadhammikesu yo nābhirato,",
  "tika-vin13t2:461_14": "taṁ vūpakāsessaṁ vikkhepaharaṇatthaṁ aññattha nayissāmi.",
  "tika-vin13t2:461_15": "Kukkuccanti pañcannaṁyeva uppannaṁ vinayakukkuccaṁ.",
  "tika-vin13t2:461_16": "Kitakayoge vikappena dutiyā.",
  "tika-vin13t2:461_17": "Diṭṭhinti tesaṁyeva micchādiṭṭhiyā.",
  "tika-vin13t2:461_18": "Garukamādikanti garukaṁ ādi yassāti viggaho.",
  "tika-vin13t2:461_19": "Ādi-saddena sāmaṇerānaṁ vassapucchanaṁ,",
  "tika-vin13t2:461_20": "sikkhāsamādayitukāmatā,",
  "tika-vin13t2:461_21": "tajjanīyādikammakaraṇaṁ saṅgahitaṁ.",
  "tika-vin13t2:461_22": "Vuṭṭhānanti bhikkhuno garukāpattiyā parivāsamānattadānādīhi vuṭṭhānaṁ.",
  "tika-vin13t2:461_23": "Ussukkanti vassapucchanādiussukkaṁ.",
  "tika-vin13t2:461_24": "Evamādināti ettha ādi-saddena diṭṭhigatādīnaṁ dhammakathākaraṇādiṁ saṅgaṇhāti.",
  "tika-vin13t2:461_25": "Gantuṁ labbhanti ettha gacchantena antoupacārasīmāyaṁ ṭhiteneva ‘‘antosattāhe āgacchissāmī’’ti ābhogaṁ katvā gantabbaṁ.",
  "tika-vin13t2:461_26": "Sace ābhogaṁ akatvā upacārasīmaṁ atikkamati,",
  "tika-vin13t2:461_27": "chinnavasso hotīti vadanti.",
  "tika-vin13t2:461_28": "Sattāhakiccenāti sattāhassa labbhamānakaṁ vuttaṁ vakkhamānañca saṅghakammādi kiccaṁ sattāhakiccaṁ.",
  "tika-vin13t2:461_29": "Sattamaaruṇamattasseva vihāre uṭṭhāpanīyattā sattāhassa sākallena gahaṇaṁ.",
  "tika-vin13t2:462_0": "316.Saṅghakamme vajeti saṅghassa kicce uposathāgārādīsu senāsanesu vā cetiyachattavedikādīsu vā antamaso",
  "tika-vin13t2:462_1": "puggalikasenāsanesu vāpi kattabbanimitte vajeyyāti attho.",
  "tika-vin13t2:462_2": "Dhammasavanatthaṁ nimantito vāpi vaje,",
  "tika-vin13t2:462_3": "garūhi pesito vāpi vaje,",
  "tika-vin13t2:462_4": "garūnaṁ passituṁ vāpi vajeti yojetabbaṁ.",
  "tika-vin13t2:462_5": "Nimantitoti ettha sace paṭhamaṁyeva katikā katā hoti,",
  "tika-vin13t2:462_6": "‘‘asukadivasaṁ nāma sannipatitabba’’nti nimantitoyeva nāma hoti.",
  "tika-vin13t2:462_7": "Garūhīti ācariyupajjhāyehi.",
  "tika-vin13t2:462_8": "Pahitoti bhaṇḍadhovanādiatthāya pesito.",
  "tika-vin13t2:462_9": "Passitunti agilānepi.",
  "tika-vin13t2:463_0": "317.",
  "tika-vin13t2:463_1": "Bhaṇḍa…pe…",
  "tika-vin13t2:463_2": "dassane na vajeti yojanīyaṁ.",
  "tika-vin13t2:463_3": "Etthāpi nimittatthe sattamī.",
  "tika-vin13t2:463_4": "Bhaṇḍaṁ nāma cīvaraṁ.",
  "tika-vin13t2:463_5": "Ñātī mātāpitūhi aññe.",
  "tika-vin13t2:463_6": "Upaṭṭhākā upāsakā.",
  "tika-vin13t2:463_7": "‘‘Ajjeva āgamissa’’nti adūrago na pāpuṇeyya,",
  "tika-vin13t2:463_8": "labbhanti sambandho.",
  "tika-vin13t2:463_9": "Labbhanti imassa apāpuṇanaṁ vuttakammaṁ.",
  "tika-vin13t2:463_10": "Ajjevāgamissanti sāmantavihāraṁ gantvā puna āgacchantassa antarāmagge sace aruṇuggamanaṁ hoti,",
  "tika-vin13t2:463_11": "vassacchedopi na hoti,",
  "tika-vin13t2:463_12": "ratticchedadukkaṭañca natthīti vadanti.",
  "tika-vin13t2:464_0": "318.Sesañātīhīti mātāpitūhi avasesañātīhi.",
  "tika-vin13t2:464_1": "Niddisitvāvāti dānadhammasavanādīni.",
  "tika-vin13t2:464_2": "‘‘Pahite pesite’’ti cettha ‘‘labbha’’nti anuvattanīyaṁ.",
  "tika-vin13t2:465_0": "319.Attano antarāye satīti corasarīsapavāḷajīvitabrahmacariyantarāye,",
  "tika-vin13t2:465_1": "antamaso bhesajjālābhapatirūpaupaṭṭhākālābhepi.",
  "tika-vin13t2:465_2": "‘‘Vassacchedakāraṇampi sattāhakaraṇīyaṁ siyā’’ti keci porāṇā vadanti,",
  "tika-vin13t2:465_3": "taṁ yuttaṁ viya dissati,",
  "tika-vin13t2:465_4": "sabbathā vassacchedena bahi vāsāya anuññātakāraṇaṁ sattāhamattaṁ bahi vītināmetvā antovihāreyeva vāsena vassacchedākāraṇaṁ kathaṁ nāma na siyāti.",
  "tika-vin13t2:465_5": "Chinnavasso no pavārayeti sambandho.",
  "tika-vin13t2:466_0": "320.",
  "tika-vin13t2:466_1": "‘‘Asenāsanikenā’’ti imināva viññāyamānatthattepi ‘‘ajjhokāse cā’’ti vacanaṁ ‘‘ahaṁ abbhokāsiko,",
  "tika-vin13t2:466_2": "kiṁ me senāsanenā’’ti vāsānivattanatthaṁ vuttaṁ.",
  "tika-vin13t2:466_3": "Rukkhassa susireti suddhe rukkhasusire.",
  "tika-vin13t2:466_4": "Mahantassa pana susirassa anto padaracchadanakuṭikaṁ katvā pavisanadvāraṁ yojetvā upagantuṁ vaṭṭati.",
  "tika-vin13t2:466_5": "‘‘Viṭapepi aṭṭakaṁ bandhitvā’’tiādi vuttanayameva.",
  "tika-vin13t2:466_6": "Tathā chattacāṭīsupi tadanurūpena veditabbaṁ.",
  "tika-vin13t2:466_7": "Chavakuṭi nāma ṭaṅkitamañcādibhedā kuṭi.",
  "tika-vin13t2:466_8": "Tattha ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato,",
  "tika-vin13t2:466_9": "catunnaṁ pāsāṇānaṁ upari pāsāṇaṁ attharitvā katampi ṭaṅkitamañco.",
  "tika-vin13t2:467_0": "321.Asenāsanikenāti yassa tiṇapaṇṇaiṭṭhakasilāsudhāsaṅkhātānaṁ pañcannaṁ chadanānaṁ aññatarena channaṁ yojitadvārabandhanaṁ senāsanaṁ natthi, tena.",
  "tika-vin13t2:467_1": "Idaṁ pana vacībhedaṁ katvā adhiṭṭhānaṁ sandhāya vuttanti vadanti,",
  "tika-vin13t2:467_2": "tadayuttaṁ,",
  "tika-vin13t2:467_3": "tathā ca sati nāvādīsu viya visuṁ vidhānena bhavitabbanti.",
  "tika-vin13t2:467_4": "Nāvāsatthavajūpagoti iminā asenāsanikena nāvādīsu vassaṁ upagantuṁ vaṭṭatīti dīpeti.",
  "tika-vin13t2:467_5": "Tattha ca kuṭikaṁ pariyesitvā labhantena tattha pavisitvā vihārābhāvato ‘‘vihāre’’ti avatvā ‘‘idha vassaṁ upemī’’ti tikkhattuṁ vattabbaṁ,",
  "tika-vin13t2:467_6": "alabhantena ālayo kātabbo.",
  "tika-vin13t2:467_7": "Pavāretuñcāti ca-saddena vassacchedanimittāya āpattiyā abhāvaṁ sampiṇḍeti.",
  "tika-vin13t2:467_8": "‘‘Vaje satthe nāvāyanti tīsu ṭhānesu natthi vassacchede āpatti,",
  "tika-vin13t2:467_9": "pavāretuñca labbhatī’’ti (mahāva. aṭṭha.",
  "tika-vin13t2:467_10": "203) aṭṭhakathāyaṁ vuttaṁ.",
  "tika-vin13t2:467_11": "Vassacchedeti ca ‘‘anujānāmi,",
  "tika-vin13t2:467_12": "bhikkhave,",
  "tika-vin13t2:467_13": "yena vajo tena gantu’’nti (mahāva.",
  "tika-vin13t2:467_14": "203) vuttattā,",
  "tika-vin13t2:467_15": "satthassa nāvāya ca gamanasabhāveneva ṭhitattā ca vassūpagataṭṭhāne avasitvā aññattha gamanamattaṁ sandhāya vuttanti veditabbaṁ.",
  "tika-vin13t2:468_0": "Vassūpanāyikaniddesavaṇṇanā niṭṭhitā.",
  "tika-vin13t2:469_0": "40. Avebhaṅgiyaniddesavaṇṇanā",
  "tika-vin13t2:470_0": "322-5. Ārāmā…pe…",
  "tika-vin13t2:470_1": "mattikabhaṇḍānīti ete pañca avibhājiyāti sambandhitabbaṁ .",
  "tika-vin13t2:470_2": "Pañcāti ‘‘ārāmārāmavatthūni eka’’ntiādinā rāsivasena pañca,",
  "tika-vin13t2:470_3": "sarūpavasena panetāni paṇṇaṁ tiṇe pakkhipitvā pañcavīsatividhāni honti.",
  "tika-vin13t2:470_4": "Tathā cāha –",
  "tika-vin13t2:471_0": "‘‘Dvisaṅgahāni dve honti, tatiyaṁ catusaṅgahaṁ;",
  "tika-vin13t2:472_0": "Catutthaṁ navakoṭṭhāsaṁ, pañcamaṁ aṭṭhabhedanaṁ.",
  "tika-vin13t2:473_0": "‘‘Iti pañcahi rāsīhi, pañcanimmalalocano;",
  "tika-vin13t2:474_0": "Pañcavīsavidhaṁ nātho, garubhaṇḍaṁ pakāsayī’’ti. (cūḷava. aṭṭha. 321);",
  "tika-vin13t2:475_0": "Tattha ārāmo nāma pupphārāmo vā phalārāmo vā.",
  "tika-vin13t2:475_1": "Ārāmavatthu nāma tesaṁyeva patiṭṭhānokāso,",
  "tika-vin13t2:475_2": "vinaṭṭhesu vā tesu porāṇakabhūmibhāgo.",
  "tika-vin13t2:475_3": "Vihāro nāma pāsādādi yaṁ kiñci senāsanaṁ.",
  "tika-vin13t2:475_4": "Lohakumbhī nāma kāḷalohena vā tambalohena vā katakumbhī.",
  "tika-vin13t2:475_5": "Kaṭāhādīsupi eseva nayo.",
  "tika-vin13t2:475_6": "Ettha bhāṇakanti arañjaro vuccati.",
  "tika-vin13t2:475_7": "Vārakoti ghaṭo.",
  "tika-vin13t2:475_8": "Rāsiṁ apekkhitvā eteti pulliṅganiddeso.",
  "tika-vin13t2:475_9": "Avibhājiyāti mūlacchejjavasena avebhaṅgiyā.",
  "tika-vin13t2:475_10": "Parivattanavasena pana paribhuñjantassa vissajjentassa ca anāpatti.",
  "tika-vin13t2:475_11": "Avissajjiyāni cāti ca-saddena avebhaṅgiyāni cāti avuttaṁ sampiṇḍeti.",
  "tika-vin13t2:476_0": "326-8.",
  "tika-vin13t2:476_1": "Ekantagarubhaṇḍattā ādito tayo rāsī ṭhapetvā catuttharāsito paṭṭhāya garubhaṇḍāgarubhaṇḍe vibhajituṁ ‘‘vallī’’tiādi āraddhaṁ.",
  "tika-vin13t2:476_2": "Aḍḍhabāhumattāpi valli ca aṭṭhaṅgulāyato veḷu ca muṭṭhimattampi tiṇādi ca ekampi paṇṇañca pākatā vā pañcavaṇṇā",
  "tika-vin13t2:476_3": "vā tālapakkappamāṇāpi mattikā ca tālapakkappamāṇāpi sudhā ca tālapakkappamāṇāpi kaṅguṭṭhaādikā ca dinnā",
  "tika-vin13t2:476_4": "vā tatthajātakā vā saṅghikā rakkhitā abhājiyā,",
  "tika-vin13t2:476_5": "rajjuyottādi ca dinnā saṅghikā abhājiyāti yojanā.",
  "tika-vin13t2:476_6": "Veḷu pariṇāhato paṇṇasūcidaṇḍamatto gahetabbo.",
  "tika-vin13t2:476_7": "Tiṇaṁ muñjaṁ pabbajañca ādisaddasaṅgahitaṁ ṭhapetvā avasesaṁ yaṁ kiñci tiṇaṁ.",
  "tika-vin13t2:476_8": "Paṇṇo aṭṭhaṅgulappamāṇo rittapotthako garubhaṇḍameva.",
  "tika-vin13t2:476_9": "Pākatāti pakatiyā jātā.",
  "tika-vin13t2:476_10": "Pañcavaṇṇāti rattasetādipañcavaṇṇā.",
  "tika-vin13t2:476_11": "Sudhākaṅguṭṭhādayo mattikaggahaṇena gahitā.",
  "tika-vin13t2:476_12": "Kaṅguṭṭhaādikāti ādi-saddena sajjurasajātihiṅgulakādīnaṁ gahaṇaṁ.",
  "tika-vin13t2:476_13": "Dinnāti saṅghassa dinnā.",
  "tika-vin13t2:476_14": "Tatthajātāti saṅghikabhūmiyaṁ jātā.",
  "tika-vin13t2:476_15": "Rajjuyottādīti suttamakacivākanāḷikerahīracammamayā rajju ca yottādi ca.",
  "tika-vin13t2:476_16": "Ādi-saddena makacivākādike vaṭṭetvā katā ekavaṭṭā gahitā.",
  "tika-vin13t2:476_17": "Byatirekavasena panettha catuttharāsimhi itare bhājiyāti veditabbā.",
  "tika-vin13t2:476_18": "Saṅghike kamme,",
  "tika-vin13t2:476_19": "cetiyassa vā kamme niṭṭhite bhājiyāti yojanīyaṁ.",
  "tika-vin13t2:477_0": "329.",
  "tika-vin13t2:477_1": "Lohabhaṇḍesu bhikkhusāruppaṁ pattādi vā tathā vippakatākataṁ lohabhaṇḍaṁ tathā pādagaṇhakaṁ vārakaṁ bhājiyanti yojanā.",
  "tika-vin13t2:477_2": "Pattādīti ayopatto ayathālakaṁ tambalohathālakaṁ añjanisalākā kaṇṇamalaharaṇī sūci paṇṇasūci khuddako pipphalako khuddakaṁ ārakaṇḍakaṁ kuñcikā tāḷādi.",
  "tika-vin13t2:477_3": "Vippakatanti apariniṭṭhitaṁ.",
  "tika-vin13t2:477_4": "Akatanti sabbaso akataṁ.",
  "tika-vin13t2:477_5": "Pādagaṇhakanti sīhaḷadīpe pādagaṇhanakaṁ.",
  "tika-vin13t2:477_6": "Pādo nāma catutthaṁso,",
  "tika-vin13t2:477_7": "magadhanāḷiyā pañcanāḷimattā.",
  "tika-vin13t2:477_8": "Magadhanāḷi ca nāmesā ūnapañcapasatā veditabbā.",
  "tika-vin13t2:477_9": "Tathā ghaṭako telabhājanañca.",
  "tika-vin13t2:477_10": "Yāya vāsiyā ṭhapetvā dantakaṭṭhacchedanaṁ vā ucchutacchanaṁ vā aññaṁ mahākammaṁ kātuṁ na sakkā,",
  "tika-vin13t2:477_11": "ayaṁ bhājiyā.",
  "tika-vin13t2:477_12": "Sammuñjanidaṇḍakhaṇanakaṁ pana adaṇḍakaṁ phalamattameva,",
  "tika-vin13t2:477_13": "yaṁ sakkā sipāṭikāya pakkhipitvā pariharituṁ,",
  "tika-vin13t2:477_14": "ayaṁ bhājanīyā.",
  "tika-vin13t2:477_15": "Tipukoṭṭakaupakaraṇesu tipucchedanakasatthakaṁ suvaṇṇakārūpakaraṇesu suvaṇṇacchedanakasatthakaṁ cammakāraupakaraṇesu",
  "tika-vin13t2:477_16": "cammachindanakaṁ khuddakasatthaṁ nahāpitatuṇṇakāraupakaraṇesu ṭhapetvā mahākattariṁ mahāsaṇḍāsañca mahāpipphalakañca",
  "tika-vin13t2:477_17": "sabbāni bhājanīyabhaṇḍāni.",
  "tika-vin13t2:477_18": "Tathā kuñcikā.",
  "tika-vin13t2:477_19": "Vuttavipallāsena pana lohabhaṇḍe abhājiyāti veditabbā.",
  "tika-vin13t2:478_0": "330.‘‘Veḷumhī’’tiādinā dārubhaṇḍāni dasseti.",
  "tika-vin13t2:478_1": "Dārubhaṇḍena pana saṅgahetvā sabbāpi dāruveḷucammupāhanādivikati veditabbā.",
  "tika-vin13t2:478_2": "Chattadaṇḍo ca salākā cāti dvando.",
  "tika-vin13t2:478_3": "Upāhanāya daṇḍako upāhanadaṇḍako.",
  "tika-vin13t2:479_0": "331.Anuññātavāsidaṇḍoti anuññātavāsiyā daṇḍo.",
  "tika-vin13t2:479_1": "Araṇañjanisiṅgādīti ādi-saddena añjanisalākā chattaṁ muṭṭhipaṇṇaṁ upāhanā dhammakaraṇo pādagaṇhanakato",
  "tika-vin13t2:479_2": "anatirittaṁ āmalakatumbaṁ āmalakaghaṭo lābukatumbaṁ lābukaghaṭo visāṇatumbanti idaṁ saṅgaṇhāti.",
  "tika-vin13t2:480_0": "332.",
  "tika-vin13t2:480_1": "Yathāvuttato aññaṁ dārubhaṇḍesu garubhaṇḍaṁ.",
  "tika-vin13t2:480_2": "Mattikāmayo pādaghaṭako bhājiyoti yojanā.",
  "tika-vin13t2:480_3": "Pādaghaṭakoti pādassa pahonako ghaṭako.",
  "tika-vin13t2:480_4": "Iminā mattikābhaṇḍaṁ upalakkheti,",
  "tika-vin13t2:480_5": "tasmā patto thālakaṁ kuṇḍikāti imāni bhājanīyāni,",
  "tika-vin13t2:480_6": "vuttāvasesā abhājiyā.",
  "tika-vin13t2:481_0": "333-4.",
  "tika-vin13t2:481_1": "Garunā garubhaṇḍañca thāvarañca parivatteyya,",
  "tika-vin13t2:481_2": "thāvarena ca thāvarampi parivatteyyāti yojetabbaṁ.",
  "tika-vin13t2:481_3": "Garunā mañcapīṭhādinā.",
  "tika-vin13t2:481_4": "Thāvaranti ārāmādi paṭhamarāsidvayaṁ.",
  "tika-vin13t2:481_5": "Tathā katvā ca bhuñjitunti evañca parivattetvā tato ābhataṁ kappiyabhaṇḍaṁ paribhuñjeyyāti attho,",
  "tika-vin13t2:481_6": "vidhimhi ayaṁ tuṁpaccayo.",
  "tika-vin13t2:481_7": "Phātikammena vallādiṁ gaṇheti sambandhanīyaṁ.",
  "tika-vin13t2:481_8": "Phātikammaṁ nāma samakaṁ vā atirekaṁ vā tadagghanakaṁ vā vaḍḍhikammaṁ.",
  "tika-vin13t2:481_9": "Sesanti paṭhamarāsittikanti.",
  "tika-vin13t2:482_0": "Avebhaṅgiyaniddesavaṇṇanā niṭṭhitā.",
  "tika-vin13t2:483_0": "41. Pakiṇṇakaniddesavaṇṇanā",
  "tika-vin13t2:484_0": "335.",
  "tika-vin13t2:484_1": "Sadvārabandhane sodukkhalakapāsake ṭhāne divā sayantena parivattakaṁ dvāraṁ bandheyyāti sambandho.",
  "tika-vin13t2:484_2": "Dvārañca dvārabandhanañca dvārabandhanāni majjhepadalopavasena,",
  "tika-vin13t2:484_3": "bandhana-saddeneva vā dvārabāhā vuccanti,",
  "tika-vin13t2:484_4": "saha dvārabandhanehīti sadvārabandhanaṁ, ṭhānaṁ.",
  "tika-vin13t2:484_5": "Heṭṭhā udukkhalakañca upari pāsako ca,",
  "tika-vin13t2:484_6": "saha udukkhalapāsakehīti samāso.",
  "tika-vin13t2:484_7": "Tādise ṭhāne pākārādiparikkhepena bhavitabbanti parikkhitteti viññāyati.",
  "tika-vin13t2:484_8": "So ca uccato sahaseyyappahonake vuttanayoti vadanti .",
  "tika-vin13t2:484_9": "Sayantenāti pāde bhūmito mocetvā nipajjantena.",
  "tika-vin13t2:484_10": "Parivattakanti saṁvaraṇavivaraṇavasena ito cito ca parivattanayoggaṁ.",
  "tika-vin13t2:484_11": "Dvāranti antamaso dussasāṇidvārampi.",
  "tika-vin13t2:484_12": "Bandheyyāti sabbantimena vidhinā yāvatā sīsaṁ na pavisati,",
  "tika-vin13t2:484_13": "tāvatāpi bandheyya,",
  "tika-vin13t2:484_14": "saṁvareyyāti vuttaṁ hoti.",
  "tika-vin13t2:485_0": "336.Ābhogo cāpīti ‘‘esa jaggissatī’’ti ābhogo cāpi.",
  "tika-vin13t2:485_1": "Ca-saddena ‘‘dvāraṁ jaggāhī’’ti vacanampi samuccinoti.",
  "tika-vin13t2:485_2": "Savase taṁ ākāraṁ vināti sassa attano vase āyatte ṭhāne,",
  "tika-vin13t2:485_3": "yattha pana bahūnaṁ sañcaraṇattā dvāraṁ saṁvutampi saṁvutaṭṭhāne na tiṭṭhati,",
  "tika-vin13t2:485_4": "dvāraṁ alabhantā pākāraṁ abhiruhitvāpi vicaranti,",
  "tika-vin13t2:485_5": "tādise pariveṇe saṁvaraṇakiccaṁ natthi.",
  "tika-vin13t2:485_6": "Atha vā sassa vaso āyatto,",
  "tika-vin13t2:485_7": "na yakkhādīnaṁ tehi gahitakattassa,",
  "tika-vin13t2:485_8": "bandhitvā nipajjāpitattassa ca abhāvenāti savaso.",
  "tika-vin13t2:485_9": "Tasmiṁ sati pubbe vuttadvāraṁ saṁvaraṇaābhogakaraṇavacanasaṅkhātaṁ ākāranti attho.",
  "tika-vin13t2:486_0": "337.Ratanānīti muttādīni dasavidhāni.",
  "tika-vin13t2:486_1": "Tattha pana jātiphalikaṁ upādāya sabbopi maṇi veḷuriyopi lohitaṅko masāragallo ca dhotāpi adhotaviddhāpi anāmāsā,",
  "tika-vin13t2:486_2": "kācamaṇi ca pānīyasaṅkho dhoto adhotopi āmāsā,",
  "tika-vin13t2:486_3": "silā dhotaviddhā suvaṇṇena saddhiṁ pacitā muggavaṇṇā ca anāmāsā.",
  "tika-vin13t2:486_4": "Cetiyagharagopakānaṁ suvaṇṇacetiye kacavarameva harituṁ vaṭṭati.",
  "tika-vin13t2:486_5": "Ārakūṭalohampi jātarūpagatikameva.",
  "tika-vin13t2:486_6": "Itthirūpānīti antamaso piṭṭhamayaitthirūpānipi.",
  "tika-vin13t2:486_7": "Dhaññanti antamaso tatthajātakampi magge pasāritampi sattavidhaṁ dhaññaṁ.",
  "tika-vin13t2:486_8": "Kīḷāvasena aparaṇṇāni tālaphalādīnipi anāmāsāni,",
  "tika-vin13t2:486_9": "pasāritampi na maddantena gantabbaṁ,",
  "tika-vin13t2:486_10": "asati magge maggaṁ adhiṭṭhāya gantabbaṁ.",
  "tika-vin13t2:486_11": "Itthipasādhananti antamaso piḷandhanatthāya ṭhapitaṁ nivāsanatālapaṇṇamuddikampi.",
  "tika-vin13t2:487_0": "338.Sitthatelodatelehīti madhusitthakaniyyāsādīsu yena kenaci telamissakasilesena ca udakamissakatelena ca.",
  "tika-vin13t2:487_1": "Phaṇahatthaphaṇehīti phaṇamiva phaṇaṁ,",
  "tika-vin13t2:487_2": "aṅgulīhi phaṇakiccakaraṇena hatthoyeva phaṇaṁ hatthaphaṇaṁ,",
  "tika-vin13t2:487_3": "dantamayādi yaṁ kiñci phaṇañceva hatthaphaṇañcāti dvando.",
  "tika-vin13t2:487_4": "Osaṇṭheyyāti olikhitvā sannisīdāpeyya.",
  "tika-vin13t2:488_0": "339.",
  "tika-vin13t2:488_1": "Ekapāvuraṇā vā ekattharaṇā vā na tuvaṭṭayuṁ,",
  "tika-vin13t2:488_2": "ekamañce na tuvaṭṭayunti yojanā.",
  "tika-vin13t2:488_3": "Ekaṁ pāvuraṇaṁ ekaṁ attharaṇaṁ etesanti viggaho.",
  "tika-vin13t2:488_4": "Na tuvaṭṭayunti na nipajjeyyuṁ.",
  "tika-vin13t2:488_5": "Ekasmiṁ bhājane vāpi na bhuñjeyyunti yojetabbaṁ.",
  "tika-vin13t2:489_0": "340.",
  "tika-vin13t2:489_1": "Manussānaṁ pamāṇaṅgulena aṭṭha aṅgulāni yassa,",
  "tika-vin13t2:489_2": "adhikena sahitaṁ aṭṭhaṅgulanti samāso.",
  "tika-vin13t2:489_3": "Lasuṇaṁ magadhesu jātaṁ āmalakabhaṇḍikaṁ lasuṇaṁ na khādeyyāti sambandho.",
  "tika-vin13t2:489_4": "Na akallakoti agilāno.",
  "tika-vin13t2:490_0": "341.",
  "tika-vin13t2:490_1": "Hīnukkaṭṭhehi jātiādīhi ukkaṭṭhaṁ vā hīnaṁ vā ujuṁ vā aññāpadesena vā davā vade,",
  "tika-vin13t2:490_2": "dubbhāsitanti sambandho.",
  "tika-vin13t2:490_3": "Jātiādīhīti jātināmagottakammasippaābādhaliṅgakilesaāpattiakkosehi .",
  "tika-vin13t2:490_4": "Ukkaṭṭhanti jātyādīhiyeva ukkaṭṭhaṁ upasampannaṁ anupasampannaṁ vā.",
  "tika-vin13t2:490_5": "Davāti keḷihasādhippāyatāya.",
  "tika-vin13t2:490_6": "Ujuṁ vāti ‘‘caṇḍālosī’’tiādinā nayena.",
  "tika-vin13t2:490_7": "Aññāpadesena vāti ‘‘santi idhekacce caṇḍālā’’tiādinā nayena.",
  "tika-vin13t2:491_0": "342.Dīghe nakheti maṁsappamāṇato.",
  "tika-vin13t2:491_1": "Dīghe keseti dvaṅgulato.",
  "tika-vin13t2:491_2": "Sacepi na dīghā,",
  "tika-vin13t2:491_3": "dumāsato ekadivasampi atikkāmetuṁ na labhati.",
  "tika-vin13t2:491_4": "Dīghe nāsalometi nāsato bahi nikkhante.",
  "tika-vin13t2:491_5": "Vīsatimaṭṭhanti vīsatiyā nakhānaṁ maṭṭhañca.",
  "tika-vin13t2:491_6": "Sambādheti ubhosu upakacchakesu,",
  "tika-vin13t2:491_7": "muttakaraṇe ca lomahāraṇañca na labbhāti sambandhanīyaṁ.",
  "tika-vin13t2:491_8": "Na labbhāti ete maṭṭhādayo na labbhantīti attho,",
  "tika-vin13t2:491_9": "nipāto vā labbhāti.",
  "tika-vin13t2:491_10": "Ābādhappaccayā pana sambādhe lomaṁ saṁharituṁ vaṭṭati.",
  "tika-vin13t2:492_0": "343.",
  "tika-vin13t2:492_1": "Saṅghuddiṭṭhaṁ vā saṅghikaṁ vā sayanāsanaṁ yathāvuḍḍhaṁ na bādheyyāti yojanā.",
  "tika-vin13t2:492_2": "Saṅghassa uddiṭṭhaṁ saṅghuddiṭṭhaṁ,",
  "tika-vin13t2:492_3": "saṅghaṁ uddissa katanti adhippāyo.",
  "tika-vin13t2:492_4": "Yo yo vuḍḍho yathāvuḍḍhaṁ,",
  "tika-vin13t2:492_5": "vuḍḍhappaṭipāṭiyāti attho.",
  "tika-vin13t2:492_6": "Na bādheyyāti na paṭibāheyya.",
  "tika-vin13t2:492_7": "Allapādā nāma yehi akkantaṭṭhāne udakaṁ paññāyati.",
  "tika-vin13t2:492_8": "Sayanāsananti mañcapīṭhādi,",
  "tika-vin13t2:492_9": "iminā paribhaṇḍakatā bhūmītipi upalakkhitā.",
  "tika-vin13t2:492_10": "Sudhotapādakaṁ vāpi saupāhano tathevāti sambandho.",
  "tika-vin13t2:492_11": "Sudhotapādakanti dhotapādeheva akkamitabbaṭṭhānaṁ.",
  "tika-vin13t2:492_12": "Dhotā pādā yassa akkamanassāti kiriyāvisesanasamāso.",
  "tika-vin13t2:492_13": "Yadi pana tattha nevāsikā adhotapādehipi vaḷañjenti,",
  "tika-vin13t2:492_14": "tatheva vaḷañjetuṁ vaṭṭati.",
  "tika-vin13t2:492_15": "Tathevāti paribhaṇḍakataṁ bhūmiṁ senāsanaṁ vā nakkameti attho.",
  "tika-vin13t2:493_0": "344.Saṅghāṭiyāti adhiṭṭhitasaṅghāṭiyā.",
  "tika-vin13t2:493_1": "Pāde pariggahetvā āsanaṁ pallattho,",
  "tika-vin13t2:493_2": "pallatthaṁ karotīti pallatthātidhātussa pallattheti rūpaṁ.",
  "tika-vin13t2:493_3": "Vihārepi antaragharepi pallatthikāya na nisīdeyyāti adhippāyo,",
  "tika-vin13t2:493_4": "parikammakataṁ bhittādinti yojanā.",
  "tika-vin13t2:493_5": "Parikammakatanti setavaṇṇena vā cittakammena vā kataparikammaṁ.",
  "tika-vin13t2:493_6": "Ādi-saddo dvāravātapānādiṁ saṅgaṇhāti.",
  "tika-vin13t2:493_7": "Na apassayeti cīvarādinā appaṭicchādetvā apassayanaṁ na kareyya.",
  "tika-vin13t2:493_8": "No na ācameti neva na ācame,",
  "tika-vin13t2:493_9": "ācameyyāti attho.",
  "tika-vin13t2:493_10": "Dve paṭisedhā pakatiyatthaṁ gamentīti.",
  "tika-vin13t2:493_11": "Santeti iminā udake asante anāpattīti dīpeti.",
  "tika-vin13t2:494_0": "345.Akappiyasamādāneti bhikkhūnaṁ sāmaṇerānaṁ akappiye samādāne.",
  "tika-vin13t2:494_1": "Davāti nipāto ,",
  "tika-vin13t2:494_2": "kīḷādhippāyenāti attho.",
  "tika-vin13t2:494_3": "Silāpavijjhaneti antamaso hatthayantenapi sakkharikāyapi khipane.",
  "tika-vin13t2:494_4": "Sabhāgāya desanāya āvikamme ca dukkaṭanti yojetabbaṁ.",
  "tika-vin13t2:494_5": "Sabhāgāyāti vatthuvasena samāno bhāgo etissā āpattiyāti viggaho.",
  "tika-vin13t2:494_6": "Ca-saddo tādisiyā paṭiggahaṇamattaṁ samuccinoti.",
  "tika-vin13t2:495_0": "346.Paṭissavo nāma ‘‘ubhopi mayaṁ idha vassaṁ vasissāma,",
  "tika-vin13t2:495_1": "ekato uddisāpemā’’tiādipaṭijānanaṁ,",
  "tika-vin13t2:495_2": "tassa visaṁvādo pacchā akaraṇaṁ paṭissavavisaṁvādo, tasmiṁ,",
  "tika-vin13t2:495_3": "nimittatthe bhummaṁ.",
  "tika-vin13t2:495_4": "Suddhacittassāti kathanasamaye ‘‘karissāmī’’ti evaṁ pavattacittassa.",
  "tika-vin13t2:495_5": "Itarassāti aññassa asuddhacittassa.",
  "tika-vin13t2:496_0": "347.Kicceti sukkhakaṭṭhādiggahaṇakicce sati eva porisaṁ purisappamāṇaṁ abhiruheyyāti sambandho.",
  "tika-vin13t2:496_1": "Āpadāsūti vāḷamigadassanādīsu.",
  "tika-vin13t2:497_0": "348.",
  "tika-vin13t2:497_1": "Parissāvanaṁ vināti sambandho.",
  "tika-vin13t2:497_2": "Addhānanti heṭṭhimantena addhayojanasaṅkhātaṁ addhānaṁ.",
  "tika-vin13t2:497_3": "Sace na hoti parissāvanaṁ vā dhammakaraṇo vā,",
  "tika-vin13t2:497_4": "saṅghāṭikaṇṇopi adhiṭṭhātabbo.",
  "tika-vin13t2:497_5": "Yācamānassāti parissāvanaṁ yācantassa.",
  "tika-vin13t2:498_0": "349.",
  "tika-vin13t2:498_1": "Ābādhappaccayā aññatra sesaṅge ca attaghātane ca dukkaṭanti yojanā.",
  "tika-vin13t2:498_2": "Sesaṅgeti aṅgajātato kaṇṇanāsādiavasese avayavacchedane.",
  "tika-vin13t2:498_3": "Attaghātaneti āhārupacchedādinā attano māraṇe.",
  "tika-vin13t2:499_0": "350.",
  "tika-vin13t2:499_1": "Tūlikāya kayiramānaṁ itthipurisādikaṁ cittañca potthakañca kaṭṭhādīsu kayiramānaṁ cittapotthakāni,",
  "tika-vin13t2:499_2": "tāniyeva rūpānīti samāso.",
  "tika-vin13t2:499_3": "Jātakādīni pana parehi kārāpetuṁ labbhanti.",
  "tika-vin13t2:499_4": "Mālākammādīni sayampi kātuṁ labbhanti.",
  "tika-vin13t2:499_5": "Ārāmāraññagehesu bhuñjantaṁ na uṭṭhāpeyyāti yojetabbaṁ.",
  "tika-vin13t2:499_6": "Vihārasaṅkhāto ārāmo ca araññañca antaragharasaṅkhātaṁ gehañcāti dvando.",
  "tika-vin13t2:499_7": "‘‘Ārāma…pe…",
  "tika-vin13t2:499_8": "gehesū’’ti vattabbe e-kārassa a-kārakaraṇena gāthābandhavasena vuttaṁ.",
  "tika-vin13t2:499_9": "Okāse kate pana ‘‘pavisathā’’ti vutte ca pavisitabbaṁ upanisīditabbañca.",
  "tika-vin13t2:500_0": "351.",
  "tika-vin13t2:500_1": "Pumayuttāni yānāni ca sivikañca hatthavaṭṭakañca pāṭaṅkiñca abhiruhituṁ gilānassa kappateti sambandho.",
  "tika-vin13t2:500_2": "Pumayuttānīti assagavādipurisayuttāni,",
  "tika-vin13t2:500_3": "na dhenuyuttāni,",
  "tika-vin13t2:500_4": "sārathi pana itthī vā hotu puriso vā, vaṭṭati.",
  "tika-vin13t2:500_5": "Hatthavaṭṭakepi eseva nayo,",
  "tika-vin13t2:500_6": "yānānīti rathasakaṭādīni,",
  "tika-vin13t2:500_7": "sivikanti pīṭhakasivikaṁ,",
  "tika-vin13t2:500_8": "pīṭhakayānanti attho.",
  "tika-vin13t2:500_9": "Pāṭaṅkīti andolikā.",
  "tika-vin13t2:500_10": "Gilānassāti ettha gilāno nāma na appakenapi sīsābādhādimattena veditabbo,",
  "tika-vin13t2:500_11": "yo pana na sakkoti vinā yānena gantuṁ,",
  "tika-vin13t2:500_12": "evarūpo veditabbo.",
  "tika-vin13t2:500_13": "Tathā hi yānaṁ anujānantena bhagavatā kosalesu janapadesu bhagavantaṁ dassanāya sāvatthiṁ gacchantaṁ",
  "tika-vin13t2:500_14": "aññataraṁ gilānaṁ bhikkhuṁ gantumasakkuṇeyyatāya aññatarasmiṁ rukkhamūle nisinnaṁ disvā manussehi taṁ",
  "tika-vin13t2:500_15": "pavattiṁ ñatvā ‘‘ehi, bhante,",
  "tika-vin13t2:500_16": "gamissāmā’’ti vutte ‘‘nāhaṁ, āvuso,",
  "tika-vin13t2:500_17": "gamissāmi,",
  "tika-vin13t2:500_18": "gilānomhī’’ti vuttavatthusmiṁ (mahāva.",
  "tika-vin13t2:500_19": "253) anuññātaṁ,",
  "tika-vin13t2:500_20": "tathā vadanto ca so bhikkhu gamanupacchedasādhakameva gelaññaṁ sandhāyāhāti viññāyati adhippetatthanipphattiyā upacchinnattā,",
  "tika-vin13t2:500_21": "apica yānena ekaparicchedāya upāhanāya paricchedaṁ ṭhapentena aṭṭhakathācariyena ‘‘gilānena bhikkhunā",
  "tika-vin13t2:500_22": "saupāhanenāti ettha gilāno nāma yo na sakkoti anupāhanena gāmaṁ pavisitu’’nti aṭṭhakathāyaṁ (mahāva.  aṭṭha.",
  "tika-vin13t2:500_23": "256) vuttaṁ,",
  "tika-vin13t2:500_24": "tasmā yathāvuttagilānova gilānoti niṭṭhamettha gantabbaṁ.",
  "tika-vin13t2:501_0": "352.Davaṁkaraṇeti keḷiyā karaṇe.",
  "tika-vin13t2:501_1": "Aññassāti antamaso dussīlassāpi.",
  "tika-vin13t2:501_2": "Upalāḷaneti ‘‘pattaṁ dassāmi,",
  "tika-vin13t2:501_3": "cīvaraṁ dassāmī’’tiādinā.",
  "tika-vin13t2:502_0": "353. Vivaritvā na dassayeti sambandhanīyaṁ. Tā bhikkhuniyo.",
  "tika-vin13t2:503_0": "354.Ovādanti bhikkhunīhi terasiyaṁ vā cātuddasiyaṁ vā āgantvā uposathaṁ pucchitvā ‘‘cātuddaso’’tiādinā",
  "tika-vin13t2:503_1": "bhikkhunā ācikkhite puna tāhi uposathadivase samāgantvā ovādūpasaṅkamanayācanaṁ,",
  "tika-vin13t2:503_2": "taṁ pātimokkhuddesakassa ārocetvā tena katasanniṭṭhānaṁ gahetvā pāṭipade paccāharitabbanti ajānanakaṁ",
  "tika-vin13t2:503_3": "bālañca tathā kātuṁ asamatthaṁ gilānañca pāṭipade gantukāmaṁ gamiyañca vajjetvā aññassa gahaṇapaccāharaṇāni",
  "tika-vin13t2:503_4": "akātuṁ na vaṭṭati.",
  "tika-vin13t2:503_5": "Tena vuttaṁ ‘‘na gaṇhato’’tiādi.",
  "tika-vin13t2:504_0": "355.Lokāyatanti niratthakakāraṇappaṭisaṁyuttaṁ titthiyasatthaṁ.",
  "tika-vin13t2:504_1": "Tiracchānavijjā ca imināva upalakkhitā.",
  "tika-vin13t2:504_2": "Na vāceyyāti paresaṁ na vāceyya.",
  "tika-vin13t2:504_3": "Imināva attano pariyāpuṇanampi paṭikkhittaṁ lokāyatatiracchānavijjāti ca rāgadosamohavaḍḍhāni buddhādigarahitā",
  "tika-vin13t2:504_4": "saggamokkhānaṁ tiro tiriyato añcitā gatā pavattā kabbanāṭakādikā sabbāpi vijjā anulomavasena vā vinayapariyāyaṁ",
  "tika-vin13t2:504_5": "patvā garuke ṭhātabbanti vinayayuttitopi saṅgahitāti veditabbā.",
  "tika-vin13t2:504_6": "Evañca no garūnamupadeso.",
  "tika-vin13t2:504_7": "Peḷāyapīti yattha pātiṁ ṭhapetvā sukhino bhuñjanti,",
  "tika-vin13t2:504_8": "tambalohena rajatena vā katāya tāya āsittakūpadhānasaṅkhātāya peḷāya ṭhapetvā.",
  "tika-vin13t2:505_0": "356.",
  "tika-vin13t2:505_1": "Pārutañca nivāsanañca,",
  "tika-vin13t2:505_2": "gihīnaṁ hatthisoṇḍādivasena pārutanivāsanaṁ yassa pārupanassa nivāsanassāti kiriyāvisesanasamāso .",
  "tika-vin13t2:505_3": "Gihipārutanivāsanaṁ na pārupe na nivāseyyāti sambandho.",
  "tika-vin13t2:505_4": "Saṁvelliyaṁ na nivāseyyāti mallakammakarādayo viya kacchaṁ katvā na nivāseyya.",
  "tika-vin13t2:505_5": "Evaṁ nivāsetuṁ gilānassāpi maggappaṭipannassāpi na vaṭṭati.",
  "tika-vin13t2:505_6": "Yampi maggaṁ gacchantā ekaṁ vā dve vā koṇe ukkhipitvā antaravāsakassa upari lagganti,",
  "tika-vin13t2:505_7": "na vaṭṭati.",
  "tika-vin13t2:505_8": "Evaṁ apārupitvā anivāsetvā ca nibbikāraṁ parimaṇḍalaṁ pārupitabbaṁ timaṇḍalaṁ paṭicchādentena parimaṇḍalaṁ nivāsetabbañca,",
  "tika-vin13t2:505_9": "tathā apārupitvā anivāsetvā ca ārāme vā antaraghare vā anādarena yaṁ kiñci vikāraṁ karontassa dukkaṭaṁ.",
  "tika-vin13t2:505_10": "Dāyanti vanaṁ.",
  "tika-vin13t2:505_11": "Nālimpayeyyāti ‘‘sabbūpakārāni vinassantū’’ti vā khiḍḍādhippāyena vā nālimpayeyya.",
  "tika-vin13t2:506_0": "357.",
  "tika-vin13t2:506_1": "Vaḍḍhiṁ no payojaye aññātakappavārite no yāceti yojanā.",
  "tika-vin13t2:506_2": "Aññassāti sahadhammikassāpi.",
  "tika-vin13t2:506_3": "Katipāhaṁ bhutvā vāti yojanīyaṁ.",
  "tika-vin13t2:506_4": "Punoti nipāto.",
  "tika-vin13t2:507_0": "358.",
  "tika-vin13t2:507_1": "Daṇḍinaṁ ñatvā vā añatvā vā uddissa rakkhaṁ yācane daṇḍite daṇḍo assa gīvāti yojanā.",
  "tika-vin13t2:507_2": "Daṇḍaṁ gaṇhatīti paccayantassa daṇḍinaṁ daṇḍaggahaṇanti attho.",
  "tika-vin13t2:507_3": "Uddissāti ‘‘amhākaṁ vihāre asukena ca asukena ca idaṁ nāma kata’’nti,",
  "tika-vin13t2:507_4": "‘‘karissa’’nti vā evaṁ atītaṁ vā anāgataṁ vā ārabbha.",
  "tika-vin13t2:507_5": "Yācaneti vohārikesu yācane sati.",
  "tika-vin13t2:507_6": "Daṇḍiteti tehi daṇḍe gahite so daṇḍo assa yācakassa bhikkhuno gīvā,",
  "tika-vin13t2:507_7": "iṇaṁ hotīti attho.",
  "tika-vin13t2:507_8": "Vohārikehi pana ‘‘kenā’’ti vutte ‘‘asukenāti vattuṁ amhākaṁ na vaṭṭati,",
  "tika-vin13t2:507_9": "tumheyeva jānissatha,",
  "tika-vin13t2:507_10": "kevalañhi mayaṁ rakkhaṁ yācāma,",
  "tika-vin13t2:507_11": "taṁ no detha,",
  "tika-vin13t2:507_12": "avahaṭabhaṇḍañca maṁ āharāpethā’’ti vattabbaṁ .",
  "tika-vin13t2:507_13": "Evaṁ anodissa ācikkhaṇā hoti,",
  "tika-vin13t2:507_14": "sā vaṭṭati.",
  "tika-vin13t2:507_15": "Pārājikādikāti pārājikathullaccayadukkaṭāni.",
  "tika-vin13t2:508_0": "359.",
  "tika-vin13t2:509_0": " ‘‘Harantesu parikkhāraṁ,",
  "tika-vin13t2:510_0": "Coro coroti bhāsite;",
  "tika-vin13t2:511_0": "Anatthāyesaṁ gaṇhante’’ti. –",
  "tika-vin13t2:512_0": "Pāṭhehi bhavitabbaṁ.",
  "tika-vin13t2:512_1": "Evañhi sati ‘‘harantesū’’ti bahuvacanena saha ghaṭate.",
  "tika-vin13t2:512_2": "Parikkhāraṁ harantesu esaṁ anatthāya ‘‘coro coro’’ti bhāsite daṇḍaṁ gaṇhante tattakaṁ assa gīvāti yojetabbaṁ.",
  "tika-vin13t2:512_3": "Harantesūti coresu gahetvā gacchantesu.",
  "tika-vin13t2:512_4": "Esanti corānaṁ.",
  "tika-vin13t2:512_5": "Gaṇhanteti vohārikajane gaṇhante.",
  "tika-vin13t2:512_6": "Yattakaṁ gahitaṁ,",
  "tika-vin13t2:512_7": "tattakaṁ assa bhikkhuno gīvā,",
  "tika-vin13t2:512_8": "bhaṇḍadeyyaṁ hotīti attho.",
  "tika-vin13t2:513_0": "360.",
  "tika-vin13t2:513_1": "Pākārakuṭṭānaṁ bahi vaḷañje vāpi vīhādināḷikerādiropime harite vāpi vighāsuccārasaṅkāramuttaṁ nāvalokiya chaḍḍeyya,",
  "tika-vin13t2:513_2": "dukkaṭanti sambandho.",
  "tika-vin13t2:513_3": "Vaḷañje nāvalokiyāti ca iminā oloketvā vā avaḷañje vā vighāsādīni chaḍḍentassa anāpattīti dīpeti.",
  "tika-vin13t2:513_4": "Vīhi ādi yesaṁ sāliādīnaṁ te vīhādayo,",
  "tika-vin13t2:513_5": "nāḷikero ādi yesaṁ ambapanasādīnaṁ te nāḷikerādayo,",
  "tika-vin13t2:513_6": "vīhādayo ca nāḷikerādayo cāti dvando,",
  "tika-vin13t2:513_7": "tesaṁ ropo,",
  "tika-vin13t2:513_8": "tena nibbattaṁ vīhādi…pe… ropimaṁ.",
  "tika-vin13t2:513_9": "Hariteti haritaṭṭhāne.",
  "tika-vin13t2:513_10": "Vighāso nāma ucchiṭṭhodakacalakādi.",
  "tika-vin13t2:514_0": "361.",
  "tika-vin13t2:514_1": "Dhammayuttampi naccañca gītañca vāditañca yojāpetuñca payojetuñca payuttāni passituñca ‘‘upahāraṁ karomā’’ti",
  "tika-vin13t2:514_2": "vutte sampaṭicchituṁ vā na labbhanti sambandho.",
  "tika-vin13t2:514_3": "Dhammayuttampīti ratanattayaguṇūpasaṁhitatāya antamaso dhammena puññena saṁyuttampi.",
  "tika-vin13t2:514_4": "Naccanti antamaso morasukamakkaṭādīnaṁ naccampi.",
  "tika-vin13t2:514_5": "Gītanti antamaso gītassa pubbabhāge kayiramānaṁ dantagītampi.",
  "tika-vin13t2:514_6": "Vāditanti antamaso udakabherivāditampi.",
  "tika-vin13t2:514_7": "Yojāpetunti aññehi kārāpetuṁ.",
  "tika-vin13t2:514_8": "Payojetunti attanā kātuṁ.",
  "tika-vin13t2:514_9": "Āyatakena gītassarena dhammampi bhāsituṁ na vaṭṭati.",
  "tika-vin13t2:514_10": "Payuttānīti parehi yehi kehici katāni.",
  "tika-vin13t2:514_11": "Passitunti iminā anolocanadassanampi gahitanti sotuntipi attho viññāyati.",
  "tika-vin13t2:514_12": "Antarārāme ṭhitassa passato anāpatti.",
  "tika-vin13t2:514_13": "Vīthiyaṁ ṭhatvā gīvaṁ parivattetvā passatopi āpattiyeva.",
  "tika-vin13t2:514_14": "Yena kenaci karaṇīyena gataṭṭhāne passati,",
  "tika-vin13t2:514_15": "suṇāti vā, anāpatti.",
  "tika-vin13t2:514_16": "Sampaṭicchitunti ‘‘sādhū’’ti sampaṭicchituṁ.",
  "tika-vin13t2:514_17": "‘‘Upahārakaraṇaṁ nāma sundara’’nti vattuṁ vaṭṭati.",
  "tika-vin13t2:514_18": "Vā-saddo samuccaye.",
  "tika-vin13t2:515_0": "362. ‘‘Kīḷatthaṁ kataṁ rājāgāra’’ntiādinā sambandhitabbaṁ. Cittena vicittakaṁ āgāraṁ cittāgārakaṁ.",
  "tika-vin13t2:516_0": "363.",
  "tika-vin13t2:516_1": "Āsanena nave na paṭibāheyyāti yojanā.",
  "tika-vin13t2:516_2": "Āsanenāti āsanato.",
  "tika-vin13t2:516_3": "Na paṭibāheyyāti na uṭṭhāpeyya.",
  "tika-vin13t2:516_4": "Uṇhe cīvaraṁ na nidaheyyāti yojanīyaṁ.",
  "tika-vin13t2:516_5": "Na nidaheyyāti adhikaṁ na nidaheyya.",
  "tika-vin13t2:516_6": "Garunāti ācariyupajjhāyena.",
  "tika-vin13t2:516_7": "Paṇāmitoti ‘‘mā idha pavisā’’tiādinā nikkaḍḍhito.",
  "tika-vin13t2:517_0": "364.",
  "tika-vin13t2:517_1": "Sattahi āpattīhi ca bhikkhuṁ vāpi aññeneva ca upāsakaṁ vāpi parammukhā akkosane dukkaṭanti yojetabbaṁ.",
  "tika-vin13t2:517_2": "Āpattīhi cāti ca-saddo avadhāraṇe.",
  "tika-vin13t2:517_3": "Aññeneva cāti ettha eva cāti nipātasamudāyo,",
  "tika-vin13t2:517_4": "eko eva vā avadhāraṇe,",
  "tika-vin13t2:517_5": "vuttato aññeneva ‘‘asaddho’’tiādināti attho.",
  "tika-vin13t2:517_6": "Parammukhāti nipāto,",
  "tika-vin13t2:517_7": "tassa asammukheti attho.",
  "tika-vin13t2:517_8": "Sammukhā vadantassa pācittiyaṁ.",
  "tika-vin13t2:517_9": "Pāpagarahaṇavasena pana vadato anāpatti.",
  "tika-vin13t2:518_0": "365.Saddhādeyyaṁ saddhāya dātabbaṁ cīvarañca ca-saddena avasesampi vinipātetuṁ nāsetuṁ na labbhaṁ,",
  "tika-vin13t2:518_1": "pitūnaṁ labbhanti sambandho.",
  "tika-vin13t2:518_2": "Ñātīnampīti pi-saddo sambhāvane.",
  "tika-vin13t2:519_0": "366.",
  "tika-vin13t2:519_1": "Aññatra vassaṁvuttho aññato bhāgaṁ gaṇheyya,",
  "tika-vin13t2:519_2": "dukkaṭanti sambandho.",
  "tika-vin13t2:519_3": "Aññatrāti aññasmiṁ vihāre.",
  "tika-vin13t2:519_4": "Aññatoti aññavihārato.",
  "tika-vin13t2:519_5": "Paṭideyyāti gahitaṭṭhāne dadeyya.",
  "tika-vin13t2:519_6": "Gahite tasmiṁ vatthusmiṁ naṭṭhe vā jiṇṇe vā tassa gīvāho tīti sambandho.",
  "tika-vin13t2:519_7": "Codito no dadeyya,",
  "tika-vin13t2:519_8": "tesaṁ dhuranikkhepato bhaṇḍagghakāriyo hotīti yojanā.",
  "tika-vin13t2:519_9": "Coditoti vatthusāmikehi ‘‘dehī’’ti vutto.",
  "tika-vin13t2:519_10": "Tesanti tasmiṁ vihāre lābhīnaṁ bhikkhūnaṁ.",
  "tika-vin13t2:520_0": "367.",
  "tika-vin13t2:520_1": "Santaruttaro vā kallo saupāhano vā gāmaṁ na paviseyya,",
  "tika-vin13t2:520_2": "cāmarīmakasabījaniṁ na dhāreyyāti yojanīyaṁ.",
  "tika-vin13t2:520_3": "Antarañca uttarañca,",
  "tika-vin13t2:520_4": "saha antaruttarena santaruttaro.",
  "tika-vin13t2:520_5": "Aggaḷagutte vihāre saṅghāṭiṁ nikkhipitvā gantuṁ vaṭṭati.",
  "tika-vin13t2:520_6": "Āraññakena pana bhaṇḍukkhalikāya pakkhipitvā pāsāṇarukkhasusirādīsu paṭicchannesu ṭhapetvā gantabbaṁ.",
  "tika-vin13t2:520_7": "Antaruttarānaṁ nikkhepe ayameva nayo.",
  "tika-vin13t2:520_8": "Kalloti agilāno.",
  "tika-vin13t2:520_9": "Makasānaṁ bījanī makasabījanī,",
  "tika-vin13t2:520_10": "camarīnaṁ vāḷehi katā makasabījanīti samāso.",
  "tika-vin13t2:521_0": "368.",
  "tika-vin13t2:521_1": "Ārāmato bahīti sambandhanīyaṁ.",
  "tika-vin13t2:521_2": "Ārāmatoti ārāmūpacārato.",
  "tika-vin13t2:521_3": "Na dhāreyyāti agilāno na dhāreyya.",
  "tika-vin13t2:521_4": "Yassa pana kāyadāho vā pittakopo vā hoti,",
  "tika-vin13t2:521_5": "cakkhu vā dubbalaṁ,",
  "tika-vin13t2:521_6": "añño vā koci ābādho vinā chattena uppajjati,",
  "tika-vin13t2:521_7": "tassa gāme vā araññe vā chattaṁ vaṭṭati.",
  "tika-vin13t2:521_8": "Guttiyā labbhatīti vasse cīvaraguttatthaṁ,",
  "tika-vin13t2:521_9": "vāḷamigacorabhayesu attaguttatthampi labbhatīti attho.",
  "tika-vin13t2:521_10": "Ekapaṇṇachattaṁ pana sabbattheva vaṭṭati.",
  "tika-vin13t2:522_0": "369.",
  "tika-vin13t2:522_1": "Ubhatokājaṁ na gāheyyāti sambandho.",
  "tika-vin13t2:522_2": "Ubhato daṇḍassa ubhayakoṭiyaṁ bhārabandhakājaṁ ubhatokājaṁ,",
  "tika-vin13t2:522_3": "alopatappuriso.",
  "tika-vin13t2:522_4": "Ekantarikakājakanti antarameva antarikaṁ,",
  "tika-vin13t2:522_5": "ekañca antarikañcāti dvando,",
  "tika-vin13t2:522_6": "ekantarike bhārabandhakājanti tappuriso ekatokājakaṁ,",
  "tika-vin13t2:522_7": "antarikakājakanti vuttaṁ hoti.",
  "tika-vin13t2:522_8": "Hatthe olambo assa bhārassāti samāso.",
  "tika-vin13t2:523_0": "370.Anokāsakatanti ‘‘karotu me āyasmā okāsaṁ,",
  "tika-vin13t2:523_1": "ahaṁ taṁ vattukāmo’’ti evaṁ codakena okāse kārāpite natthi okāso kato anena cuditakenāti bahubbīhi.",
  "tika-vin13t2:523_2": "Codeyyāti cāvanaakkosakammavuṭṭhānādhippāyena codeyya.",
  "tika-vin13t2:523_3": "Uposathappavāraṇaṭṭhapanaanuvijjadhammakathādhippāyesu okāsakammaṁ natthi.",
  "tika-vin13t2:523_4": "Suddhassāti anāpattikatāya suddhassa.",
  "tika-vin13t2:523_5": "Avatthusminti akāraṇe.",
  "tika-vin13t2:523_6": "Tathāti dukkaṭaṁ atidisati.",
  "tika-vin13t2:523_7": "Karontenāpi ‘‘bhūtameva nu kho āpattiṁ vadati,",
  "tika-vin13t2:523_8": "abhūta’’nti evaṁ upaparikkhitvā kātabbā.",
  "tika-vin13t2:523_9": "‘‘Anujānāmi,",
  "tika-vin13t2:523_10": "bhikkhave,",
  "tika-vin13t2:523_11": "puggalaṁ tulayitvā okāsaṁ kātu’’nti (mahāva.",
  "tika-vin13t2:523_12": "153) hi vuttaṁ.",
  "tika-vin13t2:524_0": "371.",
  "tika-vin13t2:524_1": "Sattānaṁ pakataṅgulena aṭṭhaṅgulādhikaṁ mañcappaṭipādaṁ vā uccapādakaṁ mañcaṁ vā na dhārayeti yojanā.",
  "tika-vin13t2:524_2": "Pakatiyā aṅgulaṁ pakataṅgulaṁ.",
  "tika-vin13t2:524_3": "Tañca vaḍḍhakiaṅgulaṁ veditabbaṁ.",
  "tika-vin13t2:524_4": "Aṭṭha ca tāni aṅgulāni ca,",
  "tika-vin13t2:524_5": "tehi tamadhikaṁ yassāti samāso.",
  "tika-vin13t2:524_6": "Mañcānaṁ paṭipādo,",
  "tika-vin13t2:524_7": "yattha mañcapāde nikkhipanti.",
  "tika-vin13t2:524_8": "Aṭṭhaṅgulato uccā pādā yassāti bahubbīhi.",
  "tika-vin13t2:525_0": "372.Mūgabbatādinti mūgānamiva tuṇhībhāvasaṅkhātaṁ vataṁ ādi yassa govatādino titthiyavatassāti samāso.",
  "tika-vin13t2:525_1": "Khurameva bhaṇḍaṁ khurabhaṇḍaṁ.",
  "tika-vin13t2:525_2": "Pubbe nhāpito nhāpitapubbako,",
  "tika-vin13t2:525_3": "visesanassa paranipāto.",
  "tika-vin13t2:526_0": "373.Hatthakammanti hatthena kātabbaṁ vaḍḍhakiādīnaṁ kammaṁ.",
  "tika-vin13t2:526_1": "Anussaraṇaṁ ‘‘kappiyattaṁ me yena yācitaṁ,",
  "tika-vin13t2:526_2": "amhehi imassa dātabba’’nti evaṁ cittappavattianusāro,",
  "tika-vin13t2:526_3": "tassā yācanāya anusāro tadanusāro,",
  "tika-vin13t2:526_4": "tato laddhaṁ yaṁ kiñci gahetunti yojanā.",
  "tika-vin13t2:526_5": "Kammato niggato nikkammo,",
  "tika-vin13t2:526_6": "vighāsādādi.",
  "tika-vin13t2:526_7": "Taṁ ayācitvāpi kāretunti sambandho.",
  "tika-vin13t2:526_8": "Āharāpetunti araññato ānetuṁ.",
  "tika-vin13t2:526_9": "Aparasantakanti dārutiṇapalālādikaṁ aparapariggahitaṁ.",
  "tika-vin13t2:527_0": "374.",
  "tika-vin13t2:527_1": "Gihīnaṁ yattakaṁ deti,",
  "tika-vin13t2:527_2": "gopake dente gahetuṁ labbhaṁ,",
  "tika-vin13t2:527_3": "saṅghacetiyasantake yathāparicchedaṁ gahetuṁ labbhanti yojanā.",
  "tika-vin13t2:527_4": "Detīti gopako bhikkhūnaṁ deti.",
  "tika-vin13t2:527_5": "Gahetunti tattakaṁ gahetuṁ.",
  "tika-vin13t2:527_6": "Saṅghacetiyasantaketi vetanagopakehi dīyamāne saṅghassa cetiyassa ca santake.",
  "tika-vin13t2:527_7": "Yathāparicchedanti yaṁ tesaṁ saṅghena anuññātaṁ hoti ‘‘divase divase ettakaṁ nāma khādathā’’ti,",
  "tika-vin13t2:527_8": "taṁ paricchedaṁ anatikkamma.",
  "tika-vin13t2:527_9": "Saṅghike ca cetiyasantake ca keṇiyā gahetvā ārakkhantasseva hi dāne paricchedo natthi.",
  "tika-vin13t2:528_0": "375.‘‘Kāyavācāhi dvīhi āpattiṁ āpajjeyyā’’ti yebhuyyavasena vuttaṁ,",
  "tika-vin13t2:528_1": "methunadhamme parūpakkame sati sādiyantassa akiriyasamuṭṭhānabhāvasambhavato.",
  "tika-vin13t2:528_2": "Chahi vāti āpattuppattikāraṇasaṅkhātehi chahi samuṭṭhānehi vā āpattiṁ āpajjeyyāti sambandho.",
  "tika-vin13t2:528_3": "Sabbāpattīnañhi kāyo vācā kāyavācā kāyacittaṁ vācācittaṁ kāyavācācittanti cha samuṭṭhānāni.",
  "tika-vin13t2:528_4": "Tattha purimāni tīṇi acittakāni,",
  "tika-vin13t2:528_5": "pacchimāni sacittakāni.",
  "tika-vin13t2:529_0": "Tidhā ekasamuṭṭhānā, pañcadhā dvisamuṭṭhitā;",
  "tika-vin13t2:530_0": "Dvidhā ticaturo ṭhānā, ekadhā chasamuṭṭhitā.",
  "tika-vin13t2:531_0": "Tattha catutthena pañcamena chaṭṭhena ca samuṭṭhānato ekasamuṭṭhānā tidhā.",
  "tika-vin13t2:531_1": "Paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānato dvisamuṭṭhitā pañcadhā.",
  "tika-vin13t2:531_2": "Paṭhamehi ca tīhi pacchimehi ca tīhi samuṭṭhānato tisamuṭṭhānā dvidhā.",
  "tika-vin13t2:531_3": "Paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānato catusamuṭṭhānā dvidhā.",
  "tika-vin13t2:531_4": "Chahipi samuṭṭhito chasamuṭṭhānā ekadhā.",
  "tika-vin13t2:531_5": "Alajji…pe…",
  "tika-vin13t2:531_6": "saññitāya cāti imehi chahi vā āpattiṁ āpajjeyyāti sambandho.",
  "tika-vin13t2:531_7": "Yo sañcicca āpattiṁ āpajjati,",
  "tika-vin13t2:531_8": "āpattiṁ parigūhati,",
  "tika-vin13t2:531_9": "agatigamanañca gacchati,",
  "tika-vin13t2:531_10": "ediso vuccati alajjī puggalo.",
  "tika-vin13t2:531_11": "Alajjī ca aññāṇo ca kukkuccapakato ca kukkuccena abhibhūtoti dvando.",
  "tika-vin13t2:531_12": "Bhāve ttappaccayo.",
  "tika-vin13t2:532_0": "Tattha yo akappiyabhāvaṁ jānantoyeva madditvā vītikkamaṁ karoti,",
  "tika-vin13t2:532_1": "ayaṁ alajjitā āpajjati.",
  "tika-vin13t2:532_2": "Mando momūho kattabbākattabbaṁ ajānanto akattabbaṁ karoti,",
  "tika-vin13t2:532_3": "kattabbaṁ virādheti,",
  "tika-vin13t2:532_4": "ayaṁ aññāṇattā āpajjati.",
  "tika-vin13t2:532_5": "Kappiyākappiyaṁ nissāya kukkucce uppanne vinayadharaṁ apucchitvā madditvā vītikkamati,",
  "tika-vin13t2:532_6": "ayaṁ kukkuccapakatattā āpajjati.",
  "tika-vin13t2:532_7": "Satiyā plavo sammoho satiplavo,",
  "tika-vin13t2:532_8": "sahaseyyaticīvaravippavāsādīni satiplavā āpajjati.",
  "tika-vin13t2:532_9": "Kappañca akappiyañca kappākappiyaṁ,",
  "tika-vin13t2:532_10": "kappākappiye saññā,",
  "tika-vin13t2:532_11": "sā assa atthīti kappā…pe… saññī,",
  "tika-vin13t2:532_12": "tassa bhāvoti tā-paccayo.",
  "tika-vin13t2:532_13": "Ya-lopena pana ‘‘saññitā’’ti vuttaṁ,",
  "tika-vin13t2:532_14": "karaṇatthe vā paccattavacanaṁ.",
  "tika-vin13t2:532_15": "Te ca ‘‘akappiye’’tiādīnaṁ yathākkamena yujjanti.",
  "tika-vin13t2:532_16": "Tattha yo acchamaṁsaṁ ‘‘sūkaramaṁsa’’nti khādati,",
  "tika-vin13t2:532_17": "vikāle kālasaññitāya bhuñjati,",
  "tika-vin13t2:532_18": "ayaṁ akappiye kappiyasaññitāya āpajjati.",
  "tika-vin13t2:532_19": "Yo pana sūkaramaṁsaṁ ‘‘acchamaṁsa’’nti khādati,",
  "tika-vin13t2:532_20": "kāle vikālasaññāya bhuñjati,",
  "tika-vin13t2:532_21": "ayaṁ kappiye akappiyasaññitāya āpajjati.",
  "tika-vin13t2:533_0": "376.",
  "tika-vin13t2:533_1": "Alajjiaññāṇatāya kāyavācāhi āpattiṁ chādayeti yojanā.",
  "tika-vin13t2:533_2": "Liṅgeti liṅgaparivattananimittaṁ.",
  "tika-vin13t2:533_3": "Liṅge saṅghe ca gaṇe ca ekasmiṁ cāti āpattivuṭṭhiti catudhā hotīti seso.",
  "tika-vin13t2:534_0": "377.Paccayadvayeti cīvare piṇḍapāte ca.",
  "tika-vin13t2:534_1": "Parikathobhāsaviññattīti abhilāpamattametaṁ.",
  "tika-vin13t2:534_2": "Sahacaritassa pana nimittakammassāpi ettheva saṅgaho veditabbo.",
  "tika-vin13t2:534_3": "Tattha pariyāyena kathanaṁ parikathā.",
  "tika-vin13t2:534_4": "Ujukameva avatvā yathā adhippāyo vibhūto hoti,",
  "tika-vin13t2:534_5": "evaṁ obhāsanaṁ obhāso.",
  "tika-vin13t2:534_6": "Paccaye uddissa yathā adhippāyo ñāyati,",
  "tika-vin13t2:534_7": "evaṁ viññāpanaṁ viññatti.",
  "tika-vin13t2:534_8": "Nimittakaraṇaṁ nimittakammaṁ.",
  "tika-vin13t2:534_9": "Tatiyeti senāsane.",
  "tika-vin13t2:534_10": "Seseti gilānapaccaye.",
  "tika-vin13t2:535_0": "378.",
  "tika-vin13t2:535_1": "Pañcannaṁ sahadhammikānaṁ accaye dānaṁ na rūhatīti sambandho.",
  "tika-vin13t2:535_2": "Accaye dānanti ‘‘mamaccayena mayhaṁ santakaṁ upajjhāyassa hotū’’tiādinā evaṁ attano apagame dānaṁ.",
  "tika-vin13t2:535_3": "Tanti accayena dinnaṁ cīvarādikaṁ saṅghasseva ca hoti,",
  "tika-vin13t2:535_4": "na bhikkhunoti adhippāyo.",
  "tika-vin13t2:535_5": "Gihīnaṁ panāti gihīnaṁ accaye dānaṁ pana.",
  "tika-vin13t2:535_6": "Idamettha dānaggahaṇalakkhaṇaṁ –",
  "tika-vin13t2:535_7": "‘‘idaṁ tuyhaṁ dammī’’tiādinā sammukhā vā ‘‘itthannāmassa demī’’tiādinā parammukhāpi dinnaṁyeva hoti.",
  "tika-vin13t2:535_8": "‘‘Tuyhaṁ gaṇhāhī’’ti vutte ‘‘mayhaṁ gaṇhāmī’’ti vadati,",
  "tika-vin13t2:535_9": "sudinnaṁ suggahitañca.",
  "tika-vin13t2:535_10": "‘‘Tava santakaṁ karohi,",
  "tika-vin13t2:535_11": "tava santakaṁ hotu,",
  "tika-vin13t2:535_12": "tava santakaṁ kārāpehī’’ti vutte ‘‘mama santakaṁ karomi,",
  "tika-vin13t2:535_13": "mama santakaṁ hotu,",
  "tika-vin13t2:535_14": "mama santakaṁ karissāmī’’ti vadati.",
  "tika-vin13t2:535_15": "Duddinnaṁ duggahitañca.",
  "tika-vin13t2:535_16": "Sace pana ‘‘tava santakaṁ karohī’’ti vutte ‘‘sādhu, bhante,",
  "tika-vin13t2:535_17": "mayhaṁ gaṇhāmī’’ti gaṇhāti,",
  "tika-vin13t2:535_18": "suggahitanti.",
  "tika-vin13t2:536_0": "379.",
  "tika-vin13t2:536_1": "Bhikkhu vā sāmaṇero vā upassaye bhikkhunīnaṁ vihāre kālaṁ kayirātha yadi kālaṅkareyya,",
  "tika-vin13t2:536_2": "tattha tasmiṁ ubhinnaṁ santake bhikkhusaṅgho eva dāyajjo sāmī hotīti seso.",
  "tika-vin13t2:536_3": "Sesepīti avasese bhikkhunisikkhamānasāmaṇerisantakepi.",
  "tika-vin13t2:536_4": "Ayaṁ nayoti yadi te bhikkhūnaṁ vihāre kālaṁ kareyyuṁ,",
  "tika-vin13t2:536_5": "tesaṁ santake bhikkhunisaṅgho eva dāyajjoti ayameva nayoti attho.",
  "tika-vin13t2:537_0": "380.",
  "tika-vin13t2:537_1": "‘‘Imaṁ netvā asukassa dehī’’ti dinnaṁ yāva parassa hatthaṁ na pāpuṇāti,",
  "tika-vin13t2:537_2": "tāva purimasseva,",
  "tika-vin13t2:537_3": "yo pahiṇati,",
  "tika-vin13t2:537_4": "tassevāti attho.",
  "tika-vin13t2:537_5": "Dammīti ‘‘itthannāmassa demī’’ti dinnaṁ pana pacchimasseva,",
  "tika-vin13t2:537_6": "yassa pahiṇati,",
  "tika-vin13t2:537_7": "tasseva santakanti attho.",
  "tika-vin13t2:537_8": "Imaṁ vidhiṁ ‘‘vuttanayena ime sāmino hontī’’ti etaṁ pakāraṁ ñatvā vissāsaggāhaṁ vā gaṇhe,",
  "tika-vin13t2:537_9": "matakacīvaraṁ vā adhiṭṭheti yojanā.",
  "tika-vin13t2:537_10": "Vissāsagāhanti sāmīsu jīvantesu vissāsena gāhaṁ gahetvā.",
  "tika-vin13t2:537_11": "Matakacīvaraṁ adhiṭṭheti tesu matesu aññe ce bhikkhū na santi,",
  "tika-vin13t2:537_12": "‘‘mayhaṁ taṁ pāpuṇātī’’ti matakacīvaraṁ adhiṭṭheyya.",
  "tika-vin13t2:537_13": "Aññesaṁ adatvā dūre ṭhapitamatakaparikkhārā pana tattha tattha saṅghasseva honti.",
  "tika-vin13t2:537_14": "Bhikkhumhi kālakate saṅgho sāmī pattacīvare,",
  "tika-vin13t2:537_15": "apica gilānupaṭṭhākā bahūpakārā,",
  "tika-vin13t2:537_16": "saṅghena ticīvarañca pattañca gilānupaṭṭhākānaṁ dātabbaṁ.",
  "tika-vin13t2:537_17": "Yaṁ tattha lahubhaṇḍaṁ lahuparikkhāraṁ,",
  "tika-vin13t2:537_18": "taṁ sammukhībhūtena saṅghena bhājetabbaṁ.",
  "tika-vin13t2:537_19": "Yaṁ tattha garubhaṇḍaṁ garuparikkhāraṁ,",
  "tika-vin13t2:537_20": "taṁ āgatānāgatassa cātuddisassa saṅghassa avissajjiyaṁ avebhaṅgiyaṁ.",
  "tika-vin13t2:537_21": "Gilānupaṭṭhāko nāma gihī vā hotu pabbajito vā,",
  "tika-vin13t2:537_22": "antamaso mātugāmopi,",
  "tika-vin13t2:537_23": "sabbe bhāgaṁ labhanti.",
  "tika-vin13t2:537_24": "Bahū ce sabbe samaggā hutvā upaṭṭhahanti,",
  "tika-vin13t2:537_25": "sabbesaṁ samabhāgo dātabbo.",
  "tika-vin13t2:537_26": "Yo panettha visesena upaṭṭhahati,",
  "tika-vin13t2:537_27": "tassa viseso kātabbo.",
  "tika-vin13t2:538_0": "381.",
  "tika-vin13t2:538_1": "‘‘Lohabhaṇḍe paharaṇiṁ ṭhapetvā sabbaṁ kappatī’’tiādinā yojetabbaṁ.",
  "tika-vin13t2:538_2": "Paharaṇinti āvudhaṁ.",
  "tika-vin13t2:538_3": "Pādukā ca saṅkamanīyo pallaṅko cāti dvando.",
  "tika-vin13t2:538_4": "Mattikāmaye katakaṁ kumbhakārikañca ṭhapetvā sabbaṁ kappatīti yojanīyaṁ,",
  "tika-vin13t2:538_5": "dhaniyasseva sabbamattikāmayakuṭi kumbhakārikāti.",
  "tika-vin13t2:539_0": "Pakiṇṇakaniddesavaṇṇanā niṭṭhitā.",
  "tika-vin13t2:540_0": "42. Desanāniddesavaṇṇanā",
  "tika-vin13t2:541_0": "382.",
  "tika-vin13t2:541_1": "Idāni desanānidassanabyāsena heṭṭhā avuttāni kānici sikkhāpadāni upadisituṁ ‘‘cāgo’’tiādimāha.",
  "tika-vin13t2:541_2": "Bhikkhubhāvassa yo cāgo,",
  "tika-vin13t2:541_3": "sā pārājikadesanāti sambandho.",
  "tika-vin13t2:541_4": "Bhavati anenāti bhāvo,",
  "tika-vin13t2:541_5": "saddappavattinimittaṁ,",
  "tika-vin13t2:541_6": "bhikkhuno bhāvo bhikkhu-saddassa pavattinimittaṁ bhikkhukiccaṁ bhikkhubhāvo, tassa.",
  "tika-vin13t2:541_7": "Disī uccāraṇe,",
  "tika-vin13t2:541_8": "uccāraṇā pakāsanā desanā.",
  "tika-vin13t2:541_9": "‘‘Channamativassati,",
  "tika-vin13t2:541_10": "vivaṭṭaṁ nātivassatī’’ti (udā.",
  "tika-vin13t2:541_11": "45) hi vuttaṁ.",
  "tika-vin13t2:541_12": "Idha pana bhikkhubhāvapariccāgoyeva pārājikāya pakāsanā nāma pārājikāya desanā.",
  "tika-vin13t2:541_13": "‘‘Yo’’ti vuttattā ‘‘so’’ti vattuṁ yuttaṁ,",
  "tika-vin13t2:541_14": "tathāpi sabbādīhi vuttassa vā liṅgamādiyyate vakkhamānassa vāti vakkhamānadesanāpekkhāya ‘‘so’’ti vuttaṁ.",
  "tika-vin13t2:541_15": "Yathā yena pakārena ‘‘chādeti jānamāpanna’’ntiādinā vuttaṁ yathāvuttaṁ, tena.",
  "tika-vin13t2:541_16": "Vuttamanatikkammāti abyayībhāvavasena vā attho veditabbo.",
  "tika-vin13t2:541_17": "Idhāpi garukāpattiyā vuṭṭhānānatikkameneva pakāsanā desanā siyāti ‘‘vuṭṭhānaṁ garukāpattidesanā’’ti vuccati.",
  "tika-vin13t2:542_0": "383. Idāni vattabbaṁ sandhāya ‘‘eva’’nti vuttaṁ. Ekassāti ekassa bhikkhuno.",
  "tika-vin13t2:543_0": "384.Tumhamūleti tumhākaṁ mūle samīpe.",
  "tika-vin13t2:543_1": "Paṭidesemīti pakāsemi.",
  "tika-vin13t2:543_2": "Saṁvareyyāsīti saṁyameyyāsi,",
  "tika-vin13t2:543_3": "saṁvare patiṭṭheyyāsīti attho.",
  "tika-vin13t2:544_0": "385.Nissajjitvānāti ekabahubhāvaṁ sannihitāsannihitabhāvaṁ ñatvā ‘‘idaṁ me, bhante,",
  "tika-vin13t2:544_1": "cīvara’’ntiādinā nissajjitvā.",
  "tika-vin13t2:544_2": "Tenāti yassa cīvaraṁ nissaṭṭhaṁ, tena.",
  "tika-vin13t2:544_3": "‘‘Imaṁ…pe…",
  "tika-vin13t2:544_4": "dammī’’ti nissaṭṭhacīvaraṁ deyyanti sambandhitabbaṁ.",
  "tika-vin13t2:544_5": "‘‘Imaṁ cīvaraṁ dasāhātikkanta’’ntiādinā yojetabbaṁ.",
  "tika-vin13t2:545_0": "386.",
  "tika-vin13t2:545_1": "(Ka) cīvaranti ticīvarādhiṭṭhānanayena adhiṭṭhitesu saṅghāṭiādīsu yaṁ kiñci cīvaraṁ.",
  "tika-vin13t2:545_2": "Vippavutthanti vippayuttena vutthaṁ.",
  "tika-vin13t2:546_0": "(Kha) akālacīvaranti anatthate kathine vassānassa pacchimamāsaṁ ṭhapetvā sese ekādasamāse,",
  "tika-vin13t2:546_1": "atthate kathine tañca māsaṁ hemantike cattāro māse ca ṭhapetvā sese sattamāse uppannaṁ,",
  "tika-vin13t2:546_2": "kālepi saṅghassa vā ‘‘idaṁ akālacīvara’’nti ekapuggalassa vā ‘‘idaṁ tuyhaṁ dammī’’ti uddisitvā dinnaṁ.",
  "tika-vin13t2:546_3": "Itaraṁ pana kālacīvaraṁ.",
  "tika-vin13t2:546_4": "Māsātikkantanti akālacīvare uppanne ūnassa pāripūriyā saṅghagaṇādito satiyā paccāsāya māsamekaṁ parihāro labbhati,",
  "tika-vin13t2:546_5": "taṁ māsaṁ atikkantaṁ.",
  "tika-vin13t2:547_0": "(Ga) purāṇacīvaranti yaṁ antamaso ussīsakaṁ katvā nipanno.",
  "tika-vin13t2:547_1": "Cīvaraṁ nāma channaṁ aññataraṁ vikappanūpagaṁ.",
  "tika-vin13t2:547_2": "Eseva nayo sabbesu vakkhamānacīvarappaṭisaṁyuttasikkhāpadesu.",
  "tika-vin13t2:548_0": "(Gha) aññatra pārivattakāti antamaso harītakīkhaṇḍenapi pārivattakaṁ vinā.",
  "tika-vin13t2:549_0": "(Ṅa) gahapatikanti bhikkhūsu apabbajitakaṁ.",
  "tika-vin13t2:549_1": "Aññatra samayāti acchinnacīvaranaṭṭhacīvarasamayaṁ vinā,",
  "tika-vin13t2:549_2": "acchinnacīvarehi pana sākhāpalāsaṁ attanā bhañjitvāpi vākādīni gaṇhitvāpi nivāsetuṁ vaṭṭati,",
  "tika-vin13t2:549_3": "pageva viññatti.",
  "tika-vin13t2:549_4": "Cīvaraṁ viññāpitanti sambandho.",
  "tika-vin13t2:549_5": "Kanti āha ‘‘aññātaka’’ntiādi.",
  "tika-vin13t2:550_0": "(Ca) taduttarīti tato vuttappamāṇato uttari,",
  "tika-vin13t2:550_1": "acchinnacīvarena bhikkhunā kāyena vā vācāya vā abhiharitvā pavāritacīvarato tīsu naṭṭhesu dve sāditabbāni,",
  "tika-vin13t2:550_2": "dvīsu naṭṭhesu ekaṁ sāditabbaṁ.",
  "tika-vin13t2:550_3": "Pakatiyā santaruttarena carantena dvīsu naṭṭhesu dveyeva sāditabbāni,",
  "tika-vin13t2:550_4": "ekasmiṁ naṭṭhe ekaṁyeva sāditabbaṁ.",
  "tika-vin13t2:550_5": "Yassa ekaṁyeva hoti,",
  "tika-vin13t2:550_6": "tasmiṁ naṭṭhe dve sāditabbāni.",
  "tika-vin13t2:551_0": "(Cha) appavāritoti gahapatinā vā gahapatāniyā vā.",
  "tika-vin13t2:551_1": "Vikappanti paṭhamaadhippetato mūlaṁ vaḍḍhāpento sundarakāmatāya ‘‘āyataṁ vā’’tiādinā visiṭṭhakappaṁ adhikavidhānaṁ.",
  "tika-vin13t2:552_0": "(Ja) aññātake gahapatiketi bahūnaṁ vasena vuttamattameva purimato viseso.",
  "tika-vin13t2:553_0": "(Jha) codanāyāti ‘‘attho me, āvuso,",
  "tika-vin13t2:553_1": "cīvarenā’’ti codanāya.",
  "tika-vin13t2:553_2": "Ṭhānenāti kāyacodanamāha.",
  "tika-vin13t2:553_3": "Rājādīhi pesitena hi dūtena veyyāvaccakarassa hatthe cīvaracetāpanne nikkhitte tisso codanā anuññātā,",
  "tika-vin13t2:553_4": "codanāya diguṇaṁ ṭhānaṁ,",
  "tika-vin13t2:553_5": "tasmā sace codetiyeva,",
  "tika-vin13t2:553_6": "na tiṭṭhati,",
  "tika-vin13t2:553_7": "cha codanā labbhanti.",
  "tika-vin13t2:553_8": "Sace tiṭṭhatiyeva,",
  "tika-vin13t2:553_9": "na codeti,",
  "tika-vin13t2:553_10": "dvādasa ṭhānāni labbhanti.",
  "tika-vin13t2:553_11": "Sace ubhayaṁ karoti,",
  "tika-vin13t2:553_12": "ekāya codanāya dve ṭhānāni hāpetabbāni.",
  "tika-vin13t2:554_0": "(Ṭa) suddhāni ca tāni kāḷakāni ca jātiyā rajanena vā.",
  "tika-vin13t2:555_0": "(Ṭha) tulanti catūhi tulāhi kāretukāmataṁ sandhāya vuttaṁ.",
  "tika-vin13t2:555_1": "Atthato pana yattakehi eḷakalomehi kātukāmo hoti,",
  "tika-vin13t2:555_2": "tesu dve koṭṭhāsā kāḷakānaṁ,",
  "tika-vin13t2:555_3": "eko odātānaṁ,",
  "tika-vin13t2:555_4": "eko gocariyānaṁ gahetabbo.",
  "tika-vin13t2:555_5": "Tulā nāma palasataṁ.",
  "tika-vin13t2:555_6": "Gocariyā nāma kapilavaṇṇā.",
  "tika-vin13t2:555_7": "Idaṁ me santhataṁ kārāpitanti yojanā.",
  "tika-vin13t2:556_0": "(Ṇa) tiyojanaparamanti gahitaṭṭhānato tīṇi yojanāni paramo assa atikkamanassāti bhāvanapuṁsakavasena attho veditabbo.",
  "tika-vin13t2:556_1": "Atikkāmitānīti antamaso suttakenapi bhaṇḍakatabhaṇḍaharaṇaṁ vinā antamaso vātābādhappaṭikāratthaṁ kaṇṇacchidde pakkhittāni atikkāmitāni.",
  "tika-vin13t2:557_0": "387-9.Nissajjitvānāti vuttanayena vatthūni nissajjitvā.",
  "tika-vin13t2:557_1": "Athāti desitānantaraṁ.",
  "tika-vin13t2:557_2": "‘‘Imaṁ jānāhī’’ti gihiṁ vadeti yojanā.",
  "tika-vin13t2:557_3": "Soti ārāmikādiko gihī.",
  "tika-vin13t2:557_4": "‘‘Iminā kiṁ āharāmī’’ti vadeyyāti sambandho.",
  "tika-vin13t2:557_5": "Vadeyyāti yadi vadati.",
  "tika-vin13t2:557_6": "Imanti avatvāti ‘‘imaṁ āharā’’ti avatvā bhikkhūnaṁ kappiyaṁ telādinti vadeti sambandho.",
  "tika-vin13t2:557_7": "Ādinti sandhivasena niggahitaṁ.",
  "tika-vin13t2:557_8": "Tena parivattetvāna so yaṁ kappiyaṁ āharatīti yojanā.",
  "tika-vin13t2:557_9": "Tenāti nissaggiyavatthunā .",
  "tika-vin13t2:557_10": "Dvepete ṭhapetvāti ete rūpiyappaṭiggāhakarūpiyasaṁvohārake dve ṭhapetvā sesehi paribhuñjituṁ labbhanti sambandho.",
  "tika-vin13t2:557_11": "Paribhuñjitunti taṁ bhuñjituṁ.",
  "tika-vin13t2:557_12": "Tatoti parivattitakappiyato.",
  "tika-vin13t2:557_13": "Aññenāti antamaso ārāmikenāpi.",
  "tika-vin13t2:557_14": "Tesanti vuttānaṁ dvinnaṁ.",
  "tika-vin13t2:558_0": "390.",
  "tika-vin13t2:558_1": "Antamaso tannibbattā rukkhacchāyāpīti sambandho.",
  "tika-vin13t2:558_2": "Tannibbattāti nissaṭṭhavatthunā kiṇitvā gahitaārāme rukkhacchāyā tannibbattā hotīti tato nibbattāti samāso.",
  "tika-vin13t2:558_3": "Ādito santhatattayanti ādimhi kosiyasuddhakāḷakadvebhāgasanthatattayaṁ.",
  "tika-vin13t2:559_0": "391.Evaṁ ce no labhethāti evaṁ parivattetvā kappiyakārako no ce labheyya,",
  "tika-vin13t2:559_1": "so gihī ‘‘imaṁ chaḍḍehī’’ti saṁsiyo vattabbo,",
  "tika-vin13t2:559_2": "evaṁ rūpiyachaḍḍako gihī no ce labheyya,",
  "tika-vin13t2:559_3": "sammato bhikkhu chaḍḍeyyāti sambandho.",
  "tika-vin13t2:559_4": "Sammatoti ‘‘yo chandāgatiṁ na gaccheyyā’’tiādinā (pārā.",
  "tika-vin13t2:559_5": "584) vuttapañcaṅgasamannāgato rūpiyachaḍḍakasammutiyā sammato bhikkhu.",
  "tika-vin13t2:560_0": "392.Etānīti paṭiggahitarūpiyāni.",
  "tika-vin13t2:560_1": "Dutiyaṁ pattanti ūnapañcabandhane sati viññāpitapattaṁ saṅghe vattuṁ labbhareti padasambandho.",
  "tika-vin13t2:560_2": "Vattunti ‘‘ahaṁ bhante rūpiyaṁ paṭiggahesi’’ntiādinā vattuṁ.",
  "tika-vin13t2:560_3": "Sesāni avasesanissaggiyavatthūni saṅghe ekasmiṁ gaṇe ca vattuṁ labbhareti yojanā.",
  "tika-vin13t2:560_4": "Bhāsantarenapi vattuṁ labbhanti na kevalaṁ pāḷibhāsāyameva,",
  "tika-vin13t2:560_5": "sīhaḷādibhāsāyapi nissajjituṁ labbhatīti attho.",
  "tika-vin13t2:561_0": "393.",
  "tika-vin13t2:561_1": "(Ka) nānappakāranti cīvarādīnaṁ kappiyabhaṇḍānaṁ vasena anekavidhaṁ.",
  "tika-vin13t2:561_2": "Kayo gahaṇaṁ,",
  "tika-vin13t2:561_3": "vikkayo dānaṁ.",
  "tika-vin13t2:561_4": "Kayo ca vikkayo ca kayavikkayaṁ.",
  "tika-vin13t2:562_0": "(Ga) ūnapañcabandhanenāti ūnāni pañca bandhanāni yassa, tena,",
  "tika-vin13t2:562_1": "itthambhūtalakkhaṇe karaṇavacanaṁ.",
  "tika-vin13t2:562_2": "Yathākathañci pana pañcabandhano patto,",
  "tika-vin13t2:562_3": "pañcabandhanokāso vā,",
  "tika-vin13t2:562_4": "so apatto,",
  "tika-vin13t2:562_5": "aññaṁ viññāpetuṁ vaṭṭati.",
  "tika-vin13t2:563_0": "394.Sammannitvānāti padabhājanīye vuttañattidutiyakammena sammannitvā.",
  "tika-vin13t2:563_1": "Saṅghassa pattantanti anta-saddena pattānaṁ ante bhavo lāmako pattoyeva gahito,",
  "tika-vin13t2:563_2": "nissaṭṭhapattassa vijjamānaguṇaṁ vatvā theraṁ,",
  "tika-vin13t2:563_3": "therassa pattaṁ dutiyattheraṁ gāhāpetvā eteneva upāyena yāvasaṅghanavakaṁ gāhāpetvā yo tattha sannipatitasaṅghassa pattesu pariyanto patto,",
  "tika-vin13t2:563_4": "taṁ pattanti.",
  "tika-vin13t2:563_5": "Tassāti katanissajjanassa bhikkhuno.",
  "tika-vin13t2:563_6": "Dāpayeti sammatena pattagāhāpakena dāpeyya.",
  "tika-vin13t2:564_0": "395.",
  "tika-vin13t2:564_1": "(Ka) bhesajjanti bhesajjakiccaṁ karotu vā, mā vā,",
  "tika-vin13t2:564_2": "evaṁ laddhavohāraṁ sappiādikaṁ sattāhakālikaṁ.",
  "tika-vin13t2:565_0": "(Kha) gimhānassa pacchimamāse purimo addhamāso pariyesanakaraṇānaṁ khettaṁ,",
  "tika-vin13t2:565_1": "pacchimaddhamāso pariyesanakaraṇanivāsanānaṁ khettaṁ,",
  "tika-vin13t2:565_2": "vassikamāsā cattāropi adhiṭṭhānena saha catunnampi khettaṁ,",
  "tika-vin13t2:565_3": "imeyeva pañcamāsā kucchisamayo,",
  "tika-vin13t2:565_4": "itarasattamāsā piṭṭhisamayo.",
  "tika-vin13t2:565_5": "Piṭṭhisamaye pariyesantassa nissaggiyaṁ pācittiyaṁ,",
  "tika-vin13t2:565_6": "kucchisamaye ca atirekaddhamāse katvā paridahato nissaggiyaṁ pācittiyaṁ.",
  "tika-vin13t2:565_7": "Tena vuttaṁ ‘‘atirekamāse sese’’ti.",
  "tika-vin13t2:566_0": "(Ga) sāmaṁ datvāti veyyāvaccādīni paccāsīsamāno sayameva datvā.",
  "tika-vin13t2:566_1": "Acchinnanti taṁ akarontaṁ disvā sakasaññāya acchinnaṁ.",
  "tika-vin13t2:566_2": "Bhikkhunopi cīvaraṁ ṭhapetvā aññaṁ parikkhāraṁ,",
  "tika-vin13t2:566_3": "anupasampannassa ca yaṁ kiñci parikkhāraṁ acchindato dukkaṭaṁ.",
  "tika-vin13t2:566_4": "Pariccajitvā dinnaṁ sakasaññaṁ vinā acchindanto bhaṇḍagghena kāretabbo.",
  "tika-vin13t2:567_0": "(Ṅa) vikappanti ‘‘āyatañca karohi vitthatañcā’’tiādikaṁ adhikavidhānaṁ.",
  "tika-vin13t2:568_0": "(Ca) accekacīvaranti gamikagilānagabbhiniabhinavuppannasaddhānaṁ aññatarena pavāraṇamāsassa juṇhapakkhapañcamito",
  "tika-vin13t2:568_1": "paṭṭhāya ‘‘vassāvāsikaṁ dassāmī’’ti dinnaṁ accāyikacīvaraṁ.",
  "tika-vin13t2:568_2": "Accekacīvarassa anatthate kathine ekādasadivasādhiko māso,",
  "tika-vin13t2:568_3": "atthate kathine ekādasadivasādhikā pañca māsā cīvarakālasamayo,",
  "tika-vin13t2:568_4": "taṁ atikkāmentassa nissaggiyaṁ pācittiyaṁ.",
  "tika-vin13t2:568_5": "Tena vuttaṁ ‘‘cīvarakālasamayaṁ atikkāmita’’nti.",
  "tika-vin13t2:568_6": "Kālo ca so samayo ca cīvarassa kālasamayo, taṁ.",
  "tika-vin13t2:569_0": "(Cha) sappaṭibhaye āraññakasenāsane vassaṁ upagantvā viharantena bhikkhunā tiṇṇaṁ cīvarānaṁ aññataraṁ",
  "tika-vin13t2:569_1": "cīvaraṁ purimikāya upagantvā mahāpavāraṇāya pavāritatā,",
  "tika-vin13t2:569_2": "kattikamāsatā,",
  "tika-vin13t2:569_3": "pañcadhanusatikapacchi mappamāṇayuttasenāsanatā,",
  "tika-vin13t2:569_4": "sāsaṅkasappaṭibhayatāti evaṁ vuttacaturaṅgasampattiyāantaraghare nikkhipitvā sati paccaye chārattaparamaṁ tena cīvarena vippavasitabbaṁ.",
  "tika-vin13t2:569_5": "Tato ce uttari vippavaseyya,",
  "tika-vin13t2:569_6": "nissaggiyaṁ pācittiyaṁ.",
  "tika-vin13t2:569_7": "Tena vuttaṁ ‘‘atirekachāratta’’ntiādi.",
  "tika-vin13t2:570_0": "(Ja) jānanti jānanto.",
  "tika-vin13t2:571_0": "396.Ādimhi viyāti paṭhamanissaggiye viya.",
  "tika-vin13t2:572_0": "397.",
  "tika-vin13t2:572_1": "(Kha) antaragharaṁ paviṭṭhāya bhikkhuniyā hatthato khādanīyādippaṭiggahaṇe ca bhikkhūsu kulesu bhuñjantesu ‘‘idha pūvaṁ,",
  "tika-vin13t2:572_2": "sūpaṁ dethā’’tiādinā nayena vosāsamānāya bhikkhuniyā anapasādanena ca sekhasammatesu kulesu pubbe animantitassa",
  "tika-vin13t2:572_3": "khādanīyādīnaṁ paṭiggahaṇe ca sappaṭibhaye āraññakasenāsane viharantassa pubbe appaṭisaṁviditakhādanīyādippaṭiggahaṇe",
  "tika-vin13t2:572_4": "ca pāṭidesanīyaṁ nāma āpattinikāyo vutto.",
  "tika-vin13t2:572_5": "Tena vuttaṁ ‘‘gārayha’’ntiādi.",
  "tika-vin13t2:573_0": "398.‘‘Adesanāgāminiya’’ntiādi ‘‘na desaye’’ti ettha kammaṁ.",
  "tika-vin13t2:573_1": "Pārājikā saṅghādisesā ca adesanāgāminiyo nāma.",
  "tika-vin13t2:573_2": "Na āpatti anāpatti, taṁ.",
  "tika-vin13t2:573_3": "Katadesanaṁ desitaṁ.",
  "tika-vin13t2:573_4": "Nānāsaṁvāsanissīmaṭṭhitānaṁ na desayeti sambandho.",
  "tika-vin13t2:573_5": "Evaṁ catupañcahi na desaye,",
  "tika-vin13t2:573_6": "manasā na desaye,",
  "tika-vin13t2:573_7": "apakatattānaṁ na desaye,",
  "tika-vin13t2:573_8": "nānā ‘‘ekā’’ti na desayeti.",
  "tika-vin13t2:573_9": "Manasāti kevalaṁ citteneva.",
  "tika-vin13t2:573_10": "Nānāti sambahulā āpattiyo ‘‘ekā’’ti vatvā.",
  "tika-vin13t2:573_11": "Ekaṁ pana āpattiṁ ‘‘sambahulā’’ti desetuṁ vaṭṭatīti.",
  "tika-vin13t2:574_0": "Desanāniddesavaṇṇanā niṭṭhitā.",
  "tika-vin13t2:575_0": "43. Chandadānaniddesavaṇṇanā",
  "tika-vin13t2:576_0": "399.Kammappatteti uposathādino kammassa patte yutte anurūpe.",
  "tika-vin13t2:576_1": "Saṅghe samāgateti catuvaggādike saṅghe ekattha sannipatite.",
  "tika-vin13t2:576_2": "Ettha ca chandahārakenāpi saddhiṁ catuvaggādiko veditabbo.",
  "tika-vin13t2:577_0": "400.",
  "tika-vin13t2:577_1": "Chandadānādividhiṁ dassetuṁ ‘‘eka’’ntiādimāha.",
  "tika-vin13t2:577_2": "Upāgammāti santiṁ āpattiṁ pakāsetvā tato pacchā upagantvā.",
  "tika-vin13t2:577_3": "Chandaṁ dadeti vakkhamānesu tīsu ekenapi bahi uposathaṁ katvā āgato chandaṁ dadeyya,",
  "tika-vin13t2:577_4": "kenaci karaṇīyena sannipātaṭṭhānaṁ gantvā kāyasāmaggiṁ adento pana pārisuddhiṁ dento chandaṁ dadeyya.",
  "tika-vin13t2:578_0": "402.",
  "tika-vin13t2:578_1": "Ubhinnaṁ dāne kiṁpayojananti āha ‘‘pārisuddhī’’tiādi.",
  "tika-vin13t2:578_2": "Pārisuddhippadānena saṅghassa attano cāpi uposathaṁ sampādetīti sambandho.",
  "tika-vin13t2:578_3": "Parisuddhi eva pārisuddhi,",
  "tika-vin13t2:578_4": "tassa padānaṁ, tena.",
  "tika-vin13t2:578_5": "Nanu ca pārisuddhitāpadānamattameva uposathakammaṁ nāmāti pārisuddhippadānaṁ attano uposathaṁ sampādetu,",
  "tika-vin13t2:578_6": "kathaṁ saṅghassāti? Vuccate –",
  "tika-vin13t2:578_7": "pārisuddhidānassa dhammakammatāsampādanena saṅghassāpi uposathaṁ sampādetīti.",
  "tika-vin13t2:579_0": "Ettha pana catūsu ekassa chandapārisuddhiṁ āharitvā tayo pārisuddhiuposathaṁ karonti,",
  "tika-vin13t2:579_1": "tīsu vā ekassa chandapārisuddhiṁ āharitvā dve pātimokkhaṁ uddisanti,",
  "tika-vin13t2:579_2": "adhammena vaggaṁ uposathakammaṁ.",
  "tika-vin13t2:579_3": "Cattāro pārisuddhiuposathaṁ karonti,",
  "tika-vin13t2:579_4": "tayo vā dve vā pātimokkhaṁ uddisanti,",
  "tika-vin13t2:579_5": "adhammena samaggaṁ.",
  "tika-vin13t2:579_6": "Catūsu ekassa āharitvā tayo pātimokkhaṁ uddisanti,",
  "tika-vin13t2:579_7": "tīsu vā ekassa āharitvā dve pārisuddhiuposathaṁ karonti,",
  "tika-vin13t2:579_8": "dhammena vaggaṁ.",
  "tika-vin13t2:579_9": "Sace pana cattāro sannipatitvā pātimokkhaṁ uddisanti,",
  "tika-vin13t2:579_10": "tayo pārisuddhiuposathaṁ,",
  "tika-vin13t2:579_11": "dve aññamaññaṁ pārisuddhiuposathaṁ karonti,",
  "tika-vin13t2:579_12": "dhammena samaggaṁ.",
  "tika-vin13t2:579_13": "Pavāraṇakammesupi pañcasu ekassa pavāraṇaṁ āharitvā cattāro gaṇañattiṁ ṭhapetvā pavārenti,",
  "tika-vin13t2:579_14": "catūsu tīsu vā ekassa āharitvā tayo dve vā saṅghañattiṁ ṭhapetvā pavārenti,",
  "tika-vin13t2:579_15": "adhammena vaggaṁ pavāraṇakammantiādi vuttanayameva.",
  "tika-vin13t2:579_16": "Sesakammaṁ vibādhatīti avasesasaṅghakiccaṁ vibādheti aladdhādhippāyattāti adhippāyo.",
  "tika-vin13t2:580_0": "403.Dvayanti uposathakaraṇañceva avasesakiccañca. Attano na sādhetīti sambandhanīyaṁ.",
  "tika-vin13t2:581_0": "404.Hareyyāti pubbe vuttaṁ suddhikachandaṁ vā imaṁ vā chandapārisuddhiṁ hareyya.",
  "tika-vin13t2:581_1": "Paramparā na hārayeti paramparā na āhareyya.",
  "tika-vin13t2:581_2": "Kasmāti āha ‘‘paramparāhaṭā’’tiādi.",
  "tika-vin13t2:581_3": "Tenāti paṭhamato gahitachandapārisuddhikena.",
  "tika-vin13t2:581_4": "Paramparāhaṭāti yathā biḷālasaṅkhalikāya paṭhamaṁ valayaṁ dutiyaṁ pāpuṇāti,",
  "tika-vin13t2:581_5": "tatiyaṁ na pāpuṇāti,",
  "tika-vin13t2:581_6": "evaṁ dutiyassa āgacchati,",
  "tika-vin13t2:581_7": "tatiyassa na āgacchati.",
  "tika-vin13t2:581_8": "‘‘Parimparāhaṭā chanda-pārisuddhi na gacchatī’’ti vā pāṭho.",
  "tika-vin13t2:582_0": "405.Sabbūpacāranti ‘‘ekaṁsaṁ cīvaraṁ katvā’’ tiādi sabbaṁ upacāraṁ.",
  "tika-vin13t2:583_0": "406.",
  "tika-vin13t2:583_1": "So āgato ārocetvā saṅghaṁ pavāreyyāti yojanā.",
  "tika-vin13t2:583_2": "Athāti anantaratthe.",
  "tika-vin13t2:583_3": "Āgatoti pavāraṇaṁ gahetvā āgato bhikkhu.",
  "tika-vin13t2:583_4": "Ārocetvāti bhikkhusaṅghassa ārocetvā.",
  "tika-vin13t2:583_5": "Evanti vakkhamānakkamena.",
  "tika-vin13t2:584_0": "407-8.",
  "tika-vin13t2:584_1": "Gahetvā hārakoti sambandho.",
  "tika-vin13t2:584_2": "Nāhaṭāti āhaṭāva na hotīti attho.",
  "tika-vin13t2:584_3": "Hārako saṅghaṁ patvā tathā heyya,",
  "tika-vin13t2:584_4": "āhaṭā hotīti yojanā.",
  "tika-vin13t2:584_5": "Tathā heyyāti vibbhantādiko bhaveyya.",
  "tika-vin13t2:585_0": "409.",
  "tika-vin13t2:585_1": "Saṅghaṁ patto pamatto vā sutto vā nārocayeyya anāpatti cāti sambandho.",
  "tika-vin13t2:585_2": "Ca-saddo chandapārisuddhiharaṇaṁ sampiṇḍetīti.",
  "tika-vin13t2:586_0": "Chandadānaniddesavaṇṇanā niṭṭhitā.",
  "tika-vin13t2:587_0": "44. Uposathaniddesavaṇṇanā",
  "tika-vin13t2:588_0": "410.Duve uposathāti sulabhappavattivasena vuttaṁ.",
  "tika-vin13t2:588_1": "Tayo pana divasavaseneva uposathā cātuddasiko pannarasiko sāmaggikoti.",
  "tika-vin13t2:588_2": "Tattha hemantagimhavassānānaṁ tiṇṇaṁ utūnaṁ tatiyasattamapakkhesu dve dve katvā cha cātuddasikā,",
  "tika-vin13t2:588_3": "sesā pannarasikāti evaṁ ekasaṁvacchare catuvīsatiuposathā.",
  "tika-vin13t2:588_4": "Idaṁ tāva lokassa pakaticārittaṁ.",
  "tika-vin13t2:588_5": "‘‘Āgantukehi āvāsikānaṁ anuvattitabba’’ntiādivacanato (mahāva.",
  "tika-vin13t2:588_6": "178) pana tathārūpapaccaye sati aññasmimpi cātuddase uposathaṁ kātuṁ vaṭṭati.",
  "tika-vin13t2:589_0": "411.",
  "tika-vin13t2:589_1": "Suttuddeso saṅghassevāti yojanā.",
  "tika-vin13t2:589_2": "Adhiṭṭhānañca taṁ uposatho cāti kammadhārayo.",
  "tika-vin13t2:589_3": "Sesānanti dvinnaṁ tiṇṇaṁ vā.",
  "tika-vin13t2:589_4": "‘‘Duve’’tiādinā ca cātuddaso pannaraso sāmaggīti divasavasena,",
  "tika-vin13t2:589_5": "suttuddeso adhiṭṭhānaṁ pārisuddhīti karaṇappakārena,",
  "tika-vin13t2:589_6": "saṅghuposatho gaṇuposatho puggaluposathoti puggalavasena cāti nava uposathā dīpitā honti.",
  "tika-vin13t2:590_0": "412.Pubbakicceti –",
  "tika-vin13t2:591_0": "‘‘Chandapārisuddhiutukkhānaṁ, bhikkhugaṇanā ca ovādo;",
  "tika-vin13t2:592_0": "Uposathassa etāni, pubbakiccanti vuccatī’’ti. (mahāva. aṭṭha. 168) –",
  "tika-vin13t2:593_0": "Evaṁ aṭṭhakathācariyehi vutte pubbakaraṇānantaraṁ kattabbe pubbakicce.",
  "tika-vin13t2:594_0": "Pubbakaraṇeti –",
  "tika-vin13t2:595_0": "‘‘Sammajjanī padīpo ca, udakaṁ āsanena ca;",
  "tika-vin13t2:596_0": "Uposathassa etāni, pubbakaraṇanti vuccatī’’ti. (mahāva. aṭṭha. 168) –",
  "tika-vin13t2:597_0": "Evaṁ aṭṭhakathācariyeheva vutte sabbapaṭhamaṁ kattabbe pubbakaraṇe.",
  "tika-vin13t2:597_1": "Pattakalleti uposathādīnaṁ catunnaṁ aṅgānaṁ sambhavena patto kālo imassāti pattakālaṁ,",
  "tika-vin13t2:597_2": "pattakālameva pattakallaṁ. Kiṁ taṁ?",
  "tika-vin13t2:597_3": "Uposathādikammaṁ.",
  "tika-vin13t2:597_4": "Taṁ pana catūhi aṅgehi saṅgahitaṁ.",
  "tika-vin13t2:597_5": "Yathāhu aṭṭhakathācariyā –",
  "tika-vin13t2:598_0": "‘‘Uposatho yāvatikā ca bhikkhū kammappattā,",
  "tika-vin13t2:599_0": "Sabhāgāpattiyo ca na vijjanti;",
  "tika-vin13t2:600_0": "Vajjanīyā ca puggalā tasmiṁ na honti,",
  "tika-vin13t2:601_0": "Pattakallanti vuccatī’’ti. (mahāva. aṭṭha. 168);",
  "tika-vin13t2:602_0": "Samāniteti sammā ānīte pavattiteti attho.",
  "tika-vin13t2:602_1": "Soti suttuddeso.",
  "tika-vin13t2:602_2": "Pañcadhāti nidānuddeso pārājikuddeso saṅghādisesuddeso aniyatuddeso vitthāruddesoti evaṁ pañcadhā.",
  "tika-vin13t2:603_0": "413.Vināntarāyanti rājantarāyo corantarāyo agyantarāyo udakantarāyo manussantarāyo amanussantarāyo vāḷantarāyo",
  "tika-vin13t2:603_1": "sarīsapantarāyo jīvitantarāyo brahmacariyantarāyoti (mahāva.",
  "tika-vin13t2:603_2": "150) vuttesu dasasu yaṁ kiñci antarāyaṁ vinā.",
  "tika-vin13t2:603_3": "Saṅkhepenāti vinā vitthāraṁ.",
  "tika-vin13t2:603_4": "‘‘Ettha dvīsu tīsu vā uddesesu visadesu therova issaro’’ti vuttattā avattantepi vaṭṭatīti yojanā.",
  "tika-vin13t2:603_5": "Etthāti pañcasu uddesesu.",
  "tika-vin13t2:603_6": "Avattanteti therassa vitthārena avattamāne appaguṇe.",
  "tika-vin13t2:603_7": "Vaṭṭatīti saṁkhittena uddisitumpi vaṭṭati.",
  "tika-vin13t2:603_8": "Imināva yassa kassaci uddesakassa avattantepi vaṭṭatīti viññāyati.",
  "tika-vin13t2:603_9": "Dvīsu vattamānesu issaratte adhike vattabbameva natthīti dassanatthaṁ ‘‘tīsū’’ti vuttaṁ.",
  "tika-vin13t2:603_10": "‘‘Therova issaro’’tiādinā idaṁ paridīpeti –",
  "tika-vin13t2:603_11": "dve akhaṇḍā suvisadā vācuggatā,",
  "tika-vin13t2:603_12": "therādheyyaṁ pātimokkhaṁ,",
  "tika-vin13t2:603_13": "sace pana ettakampi visadaṁ kātuṁ na sakkoti,",
  "tika-vin13t2:603_14": "byattassa bhikkhuno āyattaṁ hoti,",
  "tika-vin13t2:603_15": "tasmā sayaṁ uddisitabbaṁ,",
  "tika-vin13t2:603_16": "aññā vā ajjhesitabboti.",
  "tika-vin13t2:604_0": "414.",
  "tika-vin13t2:604_1": "Uddisante samā vā atha thokikā vā yadi āgaccheyyunti sambandhanīyaṁ.",
  "tika-vin13t2:604_2": "Uddisante āvāsikehi pātimokkhe uddissamāne.",
  "tika-vin13t2:604_3": "Samā vā thokikā vāti āvāsikehi samā vā thokikā vā āgantukā bhikkhū.",
  "tika-vin13t2:604_4": "Avasesakaṁ sotabbanti iminā ettāvatāpi uposatho katoyeva nāmāti dīpeti.",
  "tika-vin13t2:605_0": "415.Uddiṭṭhamatteti uddiṭṭhaṁyeva uddiṭṭhamattaṁ.",
  "tika-vin13t2:605_1": "Matta-saddo avadhāraṇe.",
  "tika-vin13t2:605_2": "Sakalāya ekaccāya vā uṭṭhitāya samā vā thokikā vā yadi āgaccheyyunti yojanā.",
  "tika-vin13t2:605_3": "Sakalāyāti sabbāya parisāya.",
  "tika-vin13t2:605_4": "Esaṁ santike pārisuddhiṁ kareyyunti esaṁ āvāsikānaṁ samīpe te āgantukā bhikkhū pārisuddhiuposathaṁ kareyyunti attho.",
  "tika-vin13t2:605_5": "Atha bahukā ce,",
  "tika-vin13t2:605_6": "sabbavikappesu pubbakiccaṁ katvāti yojanīyaṁ.",
  "tika-vin13t2:605_7": "Vikappīyanti parikappīyantīti vikappā,",
  "tika-vin13t2:605_8": "avasesasavanapārisuddhiuposathavidhānā sabbe ca te vikappā ceti sabbavikappā. Tesu.",
  "tika-vin13t2:605_9": "Punuddiseti puna pātimokkhaṁ uddiseyya.",
  "tika-vin13t2:606_0": "416.Itarānanti āgantukānaṁ.",
  "tika-vin13t2:606_1": "Itaroti cātuddaso.",
  "tika-vin13t2:606_2": "Ettha pana yesaṁ pannaraso,",
  "tika-vin13t2:606_3": "te atītaṁ uposathaṁ cātuddasikaṁ akaṁsūti veditabbā.",
  "tika-vin13t2:606_4": "Ayametthādhippāyo –",
  "tika-vin13t2:606_5": "tādise paccaye sati cātuddasikassa katattā tesaṁ yathāvuttatatiyasattamapakkhasaṅkhātacātuddasike sampatte",
  "tika-vin13t2:606_6": "terasīcātuddasīkattabbattā anuposathattā pana tattha uposatho na katoti cātuddasoyeva pannaraso jāto.",
  "tika-vin13t2:606_7": "Samānetareti samā ūnā itareti padacchedo.",
  "tika-vin13t2:606_8": "Itareti āgantukā.",
  "tika-vin13t2:606_9": "Purimānaṁ anuvattantūti āvāsikehi ‘‘ajjuposatho pannaraso’’ti pubbakicce kayiramāne purimānaṁ āvāsikānaṁ anuvattantūti attho.",
  "tika-vin13t2:606_10": "Sacedhikāti yadi āgantukā bahukā honti.",
  "tika-vin13t2:606_11": "Purimāti āvāsikā.",
  "tika-vin13t2:606_12": "Tesaṁ anuvattantūti tesaṁ āgantukānaṁ ‘‘ajjuposatho cātuddaso’’ti pubbakicce kayiramāne anuvattantu.",
  "tika-vin13t2:606_13": "Sesepīti āgantukānaṁ pannarasavārepi.",
  "tika-vin13t2:606_14": "Ayaṁ nayoti ‘‘āgantukānaṁ pannaraso itarānaṁ sacetaro’’tiādiko ayameva nayo.",
  "tika-vin13t2:606_15": "Ettha pana yesaṁ pannaraso,",
  "tika-vin13t2:606_16": "te tiroraṭṭhato vā āgatā atītaṁ vā uposathaṁ cātuddasikaṁ akaṁsūti veditabbo.",
  "tika-vin13t2:607_0": "417.",
  "tika-vin13t2:607_1": "Atītuposathassa cātuddasiyaṁ katattā cātuddasiyaṁ pannarasuposatho katoti pannarasī āvāsikānaṁ pāṭipado jātoti āha ‘‘āvāsikānaṁ pāṭipado’’ti.",
  "tika-vin13t2:607_2": "Itarānanti āgantukānaṁ.",
  "tika-vin13t2:607_3": "Uposathoti pannaraso uposatho.",
  "tika-vin13t2:607_4": "Samathokānanti attanā samānaṁ vā thokānaṁ vā āgantukānaṁ.",
  "tika-vin13t2:607_5": "Mūlaṭṭhāti āvāsikā.",
  "tika-vin13t2:607_6": "Kāmato dentūti attano icchāya dentu.",
  "tika-vin13t2:608_0": "418.No ce dentīti yadi āvāsikā kāyasāmaggiṁ na denti,",
  "tika-vin13t2:608_1": "tesaṁ pana āvāsikānaṁ hiyyo uposathassa katattā ajja uposathakaraṇaṁ natthi.",
  "tika-vin13t2:608_2": "Bahūsu anicchāya kāyasāmaggiṁ dadeyyāti yojanā.",
  "tika-vin13t2:608_3": "Bahūsūti āgantukesu bahukesu.",
  "tika-vin13t2:608_4": "Bahi vā vajeti āvāsikabhikkhuparisā nissīmaṁ vā vajeyyāti attho.",
  "tika-vin13t2:609_0": "419.Sāveyya suttanti pātimokkhasaṅkhātaṁ suttaṁ vāyamitvā sāveyya.",
  "tika-vin13t2:610_0": "420.",
  "tika-vin13t2:610_1": "Sammajjituṁ …pe…",
  "tika-vin13t2:610_2": "udakāsanaṁ paññapetuñca mahātherena pesito kallo na kareyya tathāti sambandho.",
  "tika-vin13t2:610_3": "Kalloti agilāno.",
  "tika-vin13t2:610_4": "Tathāti dukkaṭaṁ atidisati.",
  "tika-vin13t2:610_5": "Āsanesu asati antamaso sākhābhaṅgampi kappiyaṁ kārāpetvā paññapetabbaṁ.",
  "tika-vin13t2:610_6": "Tele asati kapalle aggipi jāletabbo.",
  "tika-vin13t2:611_0": "421-3.Paṭṭhapetvā dakāsananti paribhojanīyapānīyodakañca āsanañca sannihitaṁ katvā.",
  "tika-vin13t2:611_1": "Gaṇañattinti idāni vakkhamānaṁ gaṇena ṭhapetabbaṁ ñattiṁ.",
  "tika-vin13t2:611_2": "Teti aññe duve bhikkhū.",
  "tika-vin13t2:611_3": "Samattapubbārambhenāti samatto niṭṭhito pubbesu uttarāsaṅgaekaṁsakaraṇādīsu ārambho yassāti tipadabahubbīhi.",
  "tika-vin13t2:611_4": "Navena te evamīriyāti sambandho.",
  "tika-vin13t2:611_5": "Teti itare dve.",
  "tika-vin13t2:612_0": "424.Kattabbaṁ katvā pubbakiccādikaṁ sampādetvā navo evaṁ īriyoti yojanā.",
  "tika-vin13t2:613_0": "427.Yatthāti yasmiṁ vihāre ekekassa pārisuddhiṁ haritvānāti sambandho.",
  "tika-vin13t2:613_1": "Ekekassāti ettha vicchāyaṁ dvittaṁ.",
  "tika-vin13t2:613_2": "Kiriyāya guṇena dabbena vā bhinne atthe byāpituṁ icchā vicchā.",
  "tika-vin13t2:613_3": "Ettha pana chandapārisuddhiharaṇasaṅkhātāya kiriyāya catūsu ca tīsu ca dvīsu ca bhinnamekekaṁ byāpituṁ sambandhituṁ icchāti vicchā.",
  "tika-vin13t2:613_4": "Itarītareti etthāpi karaṇakiriyāvasena veditabbaṁ.",
  "tika-vin13t2:613_5": "Tayo dve eko vā taṁ taṁ saṅghuposathaṁ gaṇuposathaṁ puggaluposathaṁ vāti vuttaṁ hoti.",
  "tika-vin13t2:613_6": "Ayametthādhippāyo –",
  "tika-vin13t2:613_7": "catūsu ekassa āharitvā tayo pārisuddhiuposathaṁ karonti,",
  "tika-vin13t2:613_8": "tīsu vā ekassa āharitvā dve saṅghuposathaṁ karonti,",
  "tika-vin13t2:613_9": "adhammena vaggaṁ uposathakammaṁ.",
  "tika-vin13t2:613_10": "Atha pana ekassa āharitvā tayo saṅghuposathaṁ karonti,",
  "tika-vin13t2:613_11": "ekassa āharitvā dve pārisuddhiuposathaṁ karonti,",
  "tika-vin13t2:613_12": "adhammena vaggaṁ nāma hoti.",
  "tika-vin13t2:613_13": "Yadi pana cattāropi sannipatitvā pārisuddhiuposathaṁ karonti,",
  "tika-vin13t2:613_14": "tayo vā dve vā saṅghuposathaṁ karonti,",
  "tika-vin13t2:613_15": "adhammena samaggaṁ nāma hotīti.",
  "tika-vin13t2:613_16": "Tabbipariyāyena dhammena samaggaṁ veditabbaṁ.",
  "tika-vin13t2:614_0": "428.",
  "tika-vin13t2:614_1": "Vagge samagge vā ‘‘vaggo’’ti saññino vimatissa vā karoto dukkaṭanti sambandho.",
  "tika-vin13t2:614_2": "Vaggeti vaggasaṅghe.",
  "tika-vin13t2:614_3": "Vimatissāti ‘‘vaggo nu kho,",
  "tika-vin13t2:614_4": "samaggo’’ti evaṁ vematikassa.",
  "tika-vin13t2:614_5": "Imināva kukkuccapakatavāropi upalakkhito.",
  "tika-vin13t2:614_6": "Karototi uposathaṁ karontassa.",
  "tika-vin13t2:614_7": "Bhedādhippāyena karototi yojanā.",
  "tika-vin13t2:614_8": "Ettha pana pāpassa balavatāya thullaccayaṁ vuttaṁ.",
  "tika-vin13t2:614_9": "Saññinoti saññāsīsena cittaṁ vuttaṁ,",
  "tika-vin13t2:614_10": "cittavatoti attho.",
  "tika-vin13t2:615_0": "429-30.‘‘Ukkhittassā’’tiādinā vajjanīyapuggale dasseti.",
  "tika-vin13t2:615_1": "Ukkhittassāti kattuatthe sāmivacanaṁ.",
  "tika-vin13t2:615_2": "Nisinnasaddassa kammasādhanattā ukkhittādīhi kattūhi bhavitabbanti.",
  "tika-vin13t2:615_3": "‘‘Sesāna’’nti visesanassa bhikkhūnaṁ byabhicārena sātthakatā.",
  "tika-vin13t2:615_4": "Abhabbassa paṇḍakādiekādasavidhassa abhabbassa.",
  "tika-vin13t2:615_5": "Nisinnaparisāyañca pātimokkhaṁ na uddiseti sambandho.",
  "tika-vin13t2:615_6": "Sabhāgāpattiko tathā na uddiseti yojetabbaṁ.",
  "tika-vin13t2:615_7": "Vikālabhojanādivatthuto samāno bhāgo koṭṭhāso etissāti sabhāgā,",
  "tika-vin13t2:615_8": "sā āpatti assāti bahubbīhi.",
  "tika-vin13t2:616_0": "Chandena parivutthenāti ettha catubbidhaṁ pārivāsiyaṁ parisapārivāsiyaṁ rattipārivāsiyaṁ chandapārivāsiyaṁ ajjhāsayapārivāsiyanti.",
  "tika-vin13t2:616_1": "Tattha bhikkhū kenacideva karaṇīyena sannipatitā honti,",
  "tika-vin13t2:616_2": "atha meghuṭṭhānādinā kenacideva karaṇīyena anokāso,",
  "tika-vin13t2:616_3": "atha ‘‘aññattha gacchāmā’’ti chandaṁ avissajjitvāva uṭṭhahanti,",
  "tika-vin13t2:616_4": "idaṁ parisapārivāsiyaṁ nāma kiñcāpi parisapārivāsiyaṁ,",
  "tika-vin13t2:616_5": "chandassa pana avissaṭṭhattā kammaṁ kātuṁ vaṭṭati.",
  "tika-vin13t2:617_0": "‘‘Yāva pana sabbe sannipatanti,",
  "tika-vin13t2:617_1": "tāva dhammaṁ suṇissāmā’’ti ekaṁ ajjhesanti,",
  "tika-vin13t2:617_2": "tasmiṁ dhammakathaṁ kathenteyeva aruṇo uggacchati,",
  "tika-vin13t2:617_3": "sace cātuddasikaṁ kātuṁ nisinnā,",
  "tika-vin13t2:617_4": "pannarasoti kātuṁ vaṭṭati,",
  "tika-vin13t2:617_5": "sace pannarasikaṁ kātuṁ nisinnā,",
  "tika-vin13t2:617_6": "pāṭipade anuposathe uposathaṁ kātuṁ na vaṭṭati,",
  "tika-vin13t2:617_7": "aññaṁ pana saṅghakiccaṁ kātuṁ vaṭṭati,",
  "tika-vin13t2:617_8": "idaṁ rattipārivāsiyaṁ nāma.",
  "tika-vin13t2:618_0": "Evaṁ pana nisinne koci nakkhattapāṭhako bhikkhu ‘‘ajja nakkhattaṁ dāruṇaṁ,",
  "tika-vin13t2:618_1": "imaṁ kammaṁ mā karothā’’ti vadati,",
  "tika-vin13t2:618_2": "te tassa vacanena chandaṁ vissajjetvā tattheva nisinnā honti,",
  "tika-vin13t2:618_3": "athañño āgantvā ‘‘nakkhattaṁ paṭimānentaṁ,",
  "tika-vin13t2:618_4": "attho bālaṁ upaccagā’’ti (jā.",
  "tika-vin13t2:618_5": "1.1.49) vatvā ‘‘kiṁ nakkhattena,",
  "tika-vin13t2:618_6": "karothā’’ti vadati,",
  "tika-vin13t2:618_7": "idaṁ chandapārivāsiyañceva ajjhāsayapārivāsiyañca.",
  "tika-vin13t2:618_8": "Ekasmiṁ pārivāsiye puna chandapārisuddhiṁ ānetvā kammaṁ kātuṁ vaṭṭati.",
  "tika-vin13t2:619_0": "431.",
  "tika-vin13t2:619_1": "Āpannañca vematikañca adesayitvā vā nāvikatvā vā uposathaṁ kātuṁ na ca kappatīti sambandho.",
  "tika-vin13t2:619_2": "Nāvikatvāti garukāpattiṁ anāvikatvā.",
  "tika-vin13t2:619_3": "Na cāti neva.",
  "tika-vin13t2:620_0": "432.Aṭṭhitoposathāti aṭṭhito avissaṭṭho uposatho yasminti bahubbīhi.",
  "tika-vin13t2:620_1": "Tadahūti tasmiṁ uposathadivase.",
  "tika-vin13t2:620_2": "Antarāyaṁ vā saṅghaṁ vā vinā adhiṭṭhātuṁ sīmameva vā na vajeti yojanā.",
  "tika-vin13t2:620_3": "Adhiṭṭhātunti iminā gaṇuposathampi upalakkheti.",
  "tika-vin13t2:620_4": "Sīmanti iminā nadimpi.",
  "tika-vin13t2:621_0": "Uposathaniddesavaṇṇanā niṭṭhitā.",
  "tika-vin13t2:622_0": "45. Pavāraṇāniddesavaṇṇanā",
  "tika-vin13t2:623_0": "433.‘‘Aññamaññappavāraṇā’’tyādīnaṁ aññamaññehi kātabbā pavāraṇā.",
  "tika-vin13t2:623_1": "Tattha tiṇṇaṁ catunnañca gaṇañattiṁ ṭhapetvā aññamaññappavāraṇā,",
  "tika-vin13t2:623_2": "dvinnaṁ pana aṭṭhapetvāva.",
  "tika-vin13t2:623_3": "Adhiṭṭhānanti adhiṭṭhānappavāraṇā,",
  "tika-vin13t2:623_4": "yupaccayantānaṁ bhāve niyatanapuṁsakattā ‘‘adhiṭṭhāna’’nti vuttaṁ.",
  "tika-vin13t2:623_5": "Sesā pañcādīhi kātabbā avasesā saṅghappavāraṇā saṅghavasena ñattiṁ ṭhapetvā kātabbā.",
  "tika-vin13t2:623_6": "Etena navasu saṅghappavāraṇādayo tisso dassitā.",
  "tika-vin13t2:623_7": "Nava hi pavāraṇā cātuddasī pannarasī sāmaggīti divasavasena,",
  "tika-vin13t2:623_8": "tevācī dvevācī ekavācīti kattabbākāravasena,",
  "tika-vin13t2:623_9": "saṅghe pavāraṇā,",
  "tika-vin13t2:623_10": "gaṇe pavāraṇā,",
  "tika-vin13t2:623_11": "puggale pavāraṇāti kārakavasena ca.",
  "tika-vin13t2:623_12": "Tattha purimavassaṁvutthānaṁ pubbakattikapuṇṇamā vā tesaṁyeva sace bhaṇḍanakārakehi upaddutā pavāraṇaṁ paccukkaḍḍhanti,",
  "tika-vin13t2:623_13": "atha kattikamāsassa kāḷapakkhacātuddaso vā pacchimakattikapuṇṇamā vā pacchimavassaṁvutthānañca pacchimakattikapuṇṇamā eva vā pavāraṇādivasā honti.",
  "tika-vin13t2:623_14": "Idaṁ pana pakaticārittaṁ.",
  "tika-vin13t2:623_15": "Tathārūpappaccaye sati dvinnaṁ kattikapuṇṇamānaṁ purimesu cātuddasesupi pavāraṇaṁ kātuṁ vaṭṭati.",
  "tika-vin13t2:623_16": "Bhinnassa pana saṅghassa sāmaggiyaṁ yo koci divaso pavāraṇādivaso hoti.",
  "tika-vin13t2:623_17": "Imā divasavasena tisso pavāraṇā.",
  "tika-vin13t2:623_18": "Kattabbākāravasena pana vakkhamānanayena viññātabbā.",
  "tika-vin13t2:624_0": "434.‘‘Pubbakicce’’tiādīsu –",
  "tika-vin13t2:625_0": "‘‘Sammajjanī padīpo ca, udakaṁ āsanena ca;",
  "tika-vin13t2:626_0": "Pavāraṇāya etāni, pubbakaraṇanti vuccati.",
  "tika-vin13t2:627_0": "‘‘Chandappavāraṇā utukkhānaṁ, bhikkhugaṇanā ca ovādo;",
  "tika-vin13t2:628_0": "Pavāraṇāya etāni, pubbakiccanti vuccati.",
  "tika-vin13t2:629_0": "‘‘Pavāraṇā yāvatikā ca bhikkhū kammappattā,",
  "tika-vin13t2:630_0": "Sabhāgāpattiyo ca na vijjanti;",
  "tika-vin13t2:631_0": "Vajjanīyā ca puggalā tasmiṁ na honti,",
  "tika-vin13t2:632_0": "Pattakallanti vuccatī’’ti. –",
  "tika-vin13t2:633_0": "Evaṁ aṭṭhakathāyaṁ vuttā pubbakiccādayo veditabbā.",
  "tika-vin13t2:633_1": "Ñattinti idāni vakkhamānaṁ sāmaññaṁ saṅghañattiṁ.",
  "tika-vin13t2:633_2": "Evaṁ pana ñattiyā ṭhapitāya kāraṇe sati tevācikadvevācikaekavācikasamānavassikavasenapi pavāretuṁ vaṭṭati.",
  "tika-vin13t2:633_3": "Ayameva pana ñatti ‘‘saṅgho pavāreyyā’’ti ettha ‘‘saṅgho tevācikaṁ pavāreyya,",
  "tika-vin13t2:633_4": "saṅgho dvevācikaṁ pavāreyya,",
  "tika-vin13t2:633_5": "saṅgho ekavācikaṁ pavāreyya,",
  "tika-vin13t2:633_6": "saṅgho samānavassikaṁ pavāreyyā’’tipi ṭhapetuṁ vaṭṭati.",
  "tika-vin13t2:633_7": "Cātuddasiyaṁ pana sāmaggiyañca ‘‘cātuddasī sāmaggī’’ti vattabbaṁ.",
  "tika-vin13t2:634_0": "437.",
  "tika-vin13t2:634_1": "Theresu ukkuṭikaṁ nisajja pavārentesu navo yāva sayaṁ pavāreti,",
  "tika-vin13t2:634_2": "tāva ukkuṭiko eva acchatūti yojanā.",
  "tika-vin13t2:634_3": "Acchatūti nisīdeyya.",
  "tika-vin13t2:635_0": "440-2.",
  "tika-vin13t2:635_1": "Dhammasākacchā ca kalaho cāti dvando.",
  "tika-vin13t2:635_2": "Rattiyā khepitabhāvato tevācikāya okāse asati dasavidhe vā antarāye sati ‘‘suṇātu me…pe…",
  "tika-vin13t2:635_3": "samānavassikaṁ pavāreyyā’’ti anurūpato ñattiṁ vatvā yathāṭhapitañattiyā anurūpena pavāreyyāti sambandho veditabbo.",
  "tika-vin13t2:635_4": "Anurūpatoti ‘‘suṇātu me…pe…",
  "tika-vin13t2:635_5": "dānaṁ dentehi ratti khepitā, sace…pe…",
  "tika-vin13t2:635_6": "ratti vibhāyissati,",
  "tika-vin13t2:635_7": "yadi saṅghassa pattakalla’’ntiādinā tena khepitarattiyā anurūpena.",
  "tika-vin13t2:635_8": "‘‘Suṇātu me bhante saṅgho,",
  "tika-vin13t2:635_9": "ayaṁ rājantarāyo,",
  "tika-vin13t2:635_10": "sace saṅgho tevācikaṁ…pe…",
  "tika-vin13t2:635_11": "saṅgho bhavissati,",
  "tika-vin13t2:635_12": "athāyaṁ rājantarāyo bhavissati,",
  "tika-vin13t2:635_13": "yadi saṅghassa pattakalla’’ntiādinā rājantarāyādīnaṁ anurūpena vāti attho.",
  "tika-vin13t2:635_14": "‘‘Athāyaṁ brahmacariyantarāyo bhavissatī’’ti pana peyyālavasena ante vuttaṁ brahmacariyantarāyaṁ gahetvā vuttaṁ.",
  "tika-vin13t2:635_15": "‘‘Dvevācika’’ntiādikaṁ pana visuṁ visuṁ vattabbampi laṅghanakkamena sampiṇḍetvā vuttaṁ.",
  "tika-vin13t2:635_16": "Vacanasamaye pana ‘‘dvevācikaṁ pavāreyya’’iccādinā vattabbaṁ.",
  "tika-vin13t2:635_17": "Āgaccheyyuṁ yadi samāādikā cāti ‘‘āgaccheyyuṁ yadi samā’’iccādayo uposathe vuttā gāthāyo ca.",
  "tika-vin13t2:635_18": "Etthāti etissaṁ pavāraṇāyaṁ.",
  "tika-vin13t2:635_19": "Ayameva ca āharaṇakkamo –",
  "tika-vin13t2:636_0": "Āgaccheyyuṁ yadi samā, pavārenteva thokikā;",
  "tika-vin13t2:637_0": "Pavāritā te suppavāritā, aññehi ca pavāriyaṁ;",
  "tika-vin13t2:638_0": "Pavāritesu sakalā-yekaccāyuṭṭhitāya vā.",
  "tika-vin13t2:639_0": "Pavāreyyuñca te tesaṁ, santike bahukā sace;",
  "tika-vin13t2:640_0": "Katvā sabbavikappesu, pubbakiccaṁ punuddiseti.",
  "tika-vin13t2:641_0": "‘‘Āvāsikānaṁ pannaraso’’tiādikā gāthāyo pana etthāpi samānā.",
  "tika-vin13t2:642_0": "443.Ñattiṁ vatvāti vakkhamānagaṇañattiṁ vatvā.",
  "tika-vin13t2:643_0": "444.Samudīriyāti aññe dve tayo vā vakkhamānakkamena vattabbā.",
  "tika-vin13t2:644_0": "446-8.",
  "tika-vin13t2:644_1": "Kattabbaṁ katvāti yojetabbaṁ.",
  "tika-vin13t2:644_2": "Kattabbanti pubbakiccādikaṁ.",
  "tika-vin13t2:644_3": "Navenapi ‘‘ahaṁ bhante…pe…",
  "tika-vin13t2:644_4": "paṭikarissāmī’’ti thero īriyoti yojetabbaṁ.",
  "tika-vin13t2:644_5": "Evanti idāni vakkhamānaṁ parāmasati.",
  "tika-vin13t2:645_0": "449.‘‘Yasmi’’ntiādi vuttanayattā uttānameva.",
  "tika-vin13t2:646_0": "450.Gāthāyoti ‘‘vagge samagge vaggoti,",
  "tika-vin13t2:646_1": "saññino’’tiādikā heṭṭhā vuttagāthāyo vā.",
  "tika-vin13t2:646_2": "Ayaṁ panettha viseso –",
  "tika-vin13t2:646_3": "karototi ettha pavāraṇaṁ karototi attho gahetabbo.",
  "tika-vin13t2:646_4": "Tatiya gāthāya ‘‘pātimokkhaṁ na uddise’’ti apanetvā ‘‘no kareyya pavāraṇa’’nti padaṁ pakkhipitabbaṁ.",
  "tika-vin13t2:646_5": "Catutthagāthāya ‘‘anuposathe’’tiādigāthābandhaṁ apanetvā ‘‘neva pavāraṇe kātuṁ,",
  "tika-vin13t2:646_6": "sā kappati pavāraṇā’’ti pakkhipitabbaṁ.",
  "tika-vin13t2:646_7": "Pañcamagāthāya ‘‘aṭṭhitoposathāvāsā’’ti apanetvā ‘‘pavāraṇāṭhitāvāsā’’ti pakkhipitabbaṁ.",
  "tika-vin13t2:647_0": "451.Saṅghamhi pavāritevāti purimavassūpagate saṅghamhi pavārite eva.",
  "tika-vin13t2:647_1": "Pārisuddhiuposathaṁ kareyyāti na ekasmiṁ uposathagge dve ñattiyo ṭhapetabbāti adhippāyo.",
  "tika-vin13t2:647_2": "Pacchimikāya upagantvā apariniṭṭhitavasso avuttho.",
  "tika-vin13t2:647_3": "Anupāgatoti vassaṁ anupāgato.",
  "tika-vin13t2:647_4": "Ayametthādhippāyo –",
  "tika-vin13t2:647_5": "purimikāya vassaṁ upagatā pañca vā atirekā vā pacchimikāya upagatā tehi samā vā ūnatarā vā purimikāya",
  "tika-vin13t2:647_6": "vā upagatehi pacchimikāya upagatā thokatarā ceva honti,",
  "tika-vin13t2:647_7": "saṅghappavāraṇāya gaṇaṁ pūrenti saṅghappavāraṇāvasena ñattiṁ ṭhapetvā,",
  "tika-vin13t2:647_8": "atha ca ubhopi ekato hutvā saṅghaṁ na pūrenti,",
  "tika-vin13t2:647_9": "gaṇaṁ pana pūrenti,",
  "tika-vin13t2:647_10": "gaṇañattiṁ ṭhapetvā pavāretabbaṁ,",
  "tika-vin13t2:647_11": "pacchā tesaṁ santike pārisuddhiuposatho kātabbo.",
  "tika-vin13t2:647_12": "Yadi pana purimikāya eko,",
  "tika-vin13t2:647_13": "pacchimikāya eko,",
  "tika-vin13t2:647_14": "ekena ekassa santike pavāretabbaṁ,",
  "tika-vin13t2:647_15": "ekena pārisuddhiuposatho kātabbo.",
  "tika-vin13t2:647_16": "Sace purimehi vassūpagatehi pacchā vassūpagatā ekenapi adhikā saṅghaṁ pūrenti,",
  "tika-vin13t2:647_17": "paṭhamaṁ pātimokkhaṁ uddisitvā pacchā tesaṁ santike pavāretabbanti.",
  "tika-vin13t2:647_18": "Gaṇepi eseva nayo.",
  "tika-vin13t2:647_19": "Evamuparipi yathāyogaṁ cintanīyaṁ.",
  "tika-vin13t2:648_0": "452.Cātumāsiniyāti aparakattikapuṇṇamāyaṁ.",
  "tika-vin13t2:648_1": "Saṅghenāti paṭhamaṁ vassūpagatena saṅghena.",
  "tika-vin13t2:648_2": "Vutthā vassā yehi te vutthavassā,",
  "tika-vin13t2:648_3": "pacchimavassūpagatā.",
  "tika-vin13t2:648_4": "Sace appatarā siyunti iminā yadi adhikatarā vā samasamā vā honti,",
  "tika-vin13t2:648_5": "pavāraṇāñattiṁ ṭhapetvā pacchimavassūpagatehi paṭhamaṁ pavārite pacchā itarehi pārisuddhiuposatho kātabboti dīpetīti.",
  "tika-vin13t2:649_0": "Pavāraṇāniddesavaṇṇanā niṭṭhitā.",
  "tika-vin13t2:650_0": "46. Saṁvaraniddesavaṇṇanā",
  "tika-vin13t2:651_0": "453.",
  "tika-vin13t2:651_1": "Saṁvaraṇaṁ cakkhudvārādīnaṁ satikavāṭena pidahanaṁ saṁvaro.",
  "tika-vin13t2:651_2": "Tattha kiñcāpi cakkhundriye saṁvaro natthi,",
  "tika-vin13t2:651_3": "na hi cakkhupasādaṁ nissāya sati uppajjati,",
  "tika-vin13t2:651_4": "neva bhavaṅgasamaye āvajjanādīnaṁ aññatarasamaye,",
  "tika-vin13t2:651_5": "javanakkhaṇe pana uppajjatīti tadā saṁvaro hoti,",
  "tika-vin13t2:651_6": "evaṁ honte pana so cakkhudvārādīnaṁ saṁvaroti vuccati.",
  "tika-vin13t2:651_7": "Cakkhusotādibhedehīti cakkhu ca sotañca,",
  "tika-vin13t2:651_8": "tāni ādi yesaṁ,",
  "tika-vin13t2:651_9": "teva bhedā cāti samāso,",
  "tika-vin13t2:651_10": "tehi dvārehi.",
  "tika-vin13t2:651_11": "Abhijjhādippavattiyā accantopakārakattā karaṇatthe cettha tatiyā.",
  "tika-vin13t2:651_12": "Etena cakkhusotaghānajivhākāyamanasaṅkhātāni dvārāni vuttāni.",
  "tika-vin13t2:651_13": "Rūpasaddādigocareti rūpasaddagandharasaphoṭṭhabbadhammasaṅkhāte visaye.",
  "tika-vin13t2:651_14": "Abhijjhādomanassādippavattinti ettha parasampattiṁ abhimukhaṁ jhāyatīti abhijjhā,",
  "tika-vin13t2:651_15": "balavataṇhā.",
  "tika-vin13t2:651_16": "Ādi-saddena micchādiṭṭhiādayo aneke akusalā dhammā saṅgahitā.",
  "tika-vin13t2:652_0": "454.",
  "tika-vin13t2:652_1": "Sakaṁ cittaṁ kiṭṭhādiṁ duppasuṁ viya niggaṇheyyāti sambandho.",
  "tika-vin13t2:652_2": "Kiṭṭhanti kiṭṭhaṭṭhāne uppannaṁ sassaṁ gahitaṁ.",
  "tika-vin13t2:652_3": "Kiṭṭhaṁ adatīti kiṭṭhādi, taṁ.",
  "tika-vin13t2:652_4": "Sampajānoti sātthakasappāyagocaraasammohasaṅkhātena catusampajaññena sammā pajāno.",
  "tika-vin13t2:652_5": "Iminā indriyasaṁvarasīlaṁ kathitaṁ.",
  "tika-vin13t2:653_0": "Saṁvaraniddesavaṇṇanā niṭṭhitā.",
  "tika-vin13t2:654_0": "47. Suddhiniddesavaṇṇanā",
  "tika-vin13t2:655_0": "455.",
  "tika-vin13t2:655_1": "Desanā saṁvaro eṭṭhi paccavekkhaṇanti bhedato suddhi catubbidhāti sambandho.",
  "tika-vin13t2:655_2": "‘‘Paccavekkhaṇaṁ bhedato’’ti vattabbe niggahitalopo daṭṭhabbo,",
  "tika-vin13t2:655_3": "desanāsuddhi saṁvarasuddhi pariyeṭṭhisuddhi paccavekkhaṇasuddhīti catubbidhāti vuttaṁ hoti.",
  "tika-vin13t2:655_4": "Tattha sujjhatīti suddhi,",
  "tika-vin13t2:655_5": "yathādhammaṁ desanāya suddhi desanāsuddhi.",
  "tika-vin13t2:655_6": "Vuṭṭhānassāpi cettha desanāya eva saṅgaho daṭṭhabbo.",
  "tika-vin13t2:655_7": "Mūlāpattīnaṁ pana abhikkhutāpaṭiññāva desanāti heṭṭhā vuttā,",
  "tika-vin13t2:655_8": "sāvassa pārājikāpannassa visuddhi nāma hoti.",
  "tika-vin13t2:655_9": "Ayañhi yasmā pārājikaṁ āpanno,",
  "tika-vin13t2:655_10": "tasmā bhikkhubhāve ṭhatvā abhabbo jhānādīni adhigantuṁ.",
  "tika-vin13t2:655_11": "Bhikkhubhāvo hissa saggantarāyo ceva hoti,",
  "tika-vin13t2:655_12": "maggantarāyo ca.",
  "tika-vin13t2:655_13": "Vuttañhetaṁ –",
  "tika-vin13t2:656_0": "‘‘Sāmaññaṁ dupparāmaṭṭhaṁ, nirayāyūpakaḍḍhatī’’ti. (dha. pa. 311);",
  "tika-vin13t2:657_0": "Aparampi vuttaṁ –",
  "tika-vin13t2:658_0": "‘‘Sithilo hi paribbajo, bhiyyo ākirate raja’’nti. (dha. pa. 313);",
  "tika-vin13t2:659_0": "Iccassa bhikkhubhāvo visuddhi nāma na hoti.",
  "tika-vin13t2:659_1": "Yasmā pana gihiādiko hutvā dānasaraṇasīlasaṁvarādīhi saggamaggaṁ vā jhānavimokkhamaggaṁ vā ārādhetuṁ bhabbo hoti,",
  "tika-vin13t2:659_2": "tasmāssa gihiādibhāvo visuddhi nāma hoti.",
  "tika-vin13t2:659_3": "Adhiṭṭhānavisiṭṭhena saṁvarena visuddhi saṁvaravisuddhi.",
  "tika-vin13t2:659_4": "Dhammena samena paccayānaṁ eṭṭhiyā suddhi eṭṭhisuddhi.",
  "tika-vin13t2:659_5": "Catūsu paccayesu paccavekkhaṇena suddhi paccavekkhaṇasuddhi.",
  "tika-vin13t2:659_6": "‘‘Catubbidhā pātī’’tiādīsu pātimokkhasaṁvarasammatanti ‘‘pātimokkhasaṁvaro’’ti sammataṁ sīlaṁ.",
  "tika-vin13t2:660_0": "456. Cittādhiṭṭhānasaṁvarā sujjhatīti indriyasaṁvaro saṁvarasuddhīti vuttoti yojanā.",
  "tika-vin13t2:661_0": "457.",
  "tika-vin13t2:661_1": "Anesanaṁ pahāya dhammena uppādentassa eṭṭhiyā suddhattā ājīvanissitaṁ eṭṭhisuddhīti vuttanti sambandho.",
  "tika-vin13t2:661_2": "Uppādentassāti paccaye uppādentassa.",
  "tika-vin13t2:662_0": "458.Paccavekkhaṇasujjhanāti hetumhi pañcamīti.",
  "tika-vin13t2:663_0": "Suddhiniddesavaṇṇanā niṭṭhitā.",
  "tika-vin13t2:664_0": "48. Santosaniddesavaṇṇanā",
  "tika-vin13t2:665_0": "459.",
  "tika-vin13t2:665_1": "Paṁsukūlaṁ piṇḍiyālopo rukkhamūlaṁ pūtimuttabhesajjanti ime cattāro paccayā appagghanakatāya appā ceva",
  "tika-vin13t2:665_2": "kassacipi ālayābhāvena anavajjā ca gatagataṭṭhāne labbhamānatāya sulabhā cāti vuccanti,",
  "tika-vin13t2:665_3": "tenāha ‘‘appenā’’tiādi.",
  "tika-vin13t2:665_4": "Mattaññūti pariyesanappaṭiggahaṇaparibhogavissajjanesu catūsu mattaññutāvasena pamāṇaññū.",
  "tika-vin13t2:666_0": "460.",
  "tika-vin13t2:666_1": "Kathaṁ santuṭṭhoti āha ‘‘atīta’’ntiādi.",
  "tika-vin13t2:666_2": "Paccuppannena yāpentoti yathālābhayathābalayathāsāruppavasena paccuppannena yathāvuttacatubbidhapaccayena yāpentoti.",
  "tika-vin13t2:667_0": "Santosaniddesavaṇṇanā niṭṭhitā.",
  "tika-vin13t2:668_0": "49. Caturārakkhaniddesavaṇṇanā",
  "tika-vin13t2:669_0": "461-2.",
  "tika-vin13t2:669_1": "Buddhānussati …pe…",
  "tika-vin13t2:669_2": "maraṇassatīti imā caturārakkhā nāmāti seso.",
  "tika-vin13t2:669_3": "Ārakattādināti ārakabhāvo ārakattaṁ,",
  "tika-vin13t2:669_4": "taṁ ādi yassa ‘‘arīnaṁ hatattā’’tiādikassa taṁ ārakattādi.",
  "tika-vin13t2:669_5": "Tena tena maggena savāsanānaṁ arānaṁ hatattā ārakā sabbakilesehi suvidūravidūre ṭhitoti ā-kārassa rassattaṁ,",
  "tika-vin13t2:669_6": "ka-kārassa ha-kāraṁ sānunāsikaṁ katvā ‘‘araha’’nti padasiddhi veditabbā.",
  "tika-vin13t2:669_7": "‘‘Ārakā’’ti ca vutte sāmaññajotanāya visese avaṭṭhānato,",
  "tika-vin13t2:669_8": "visesatthinā ca visesassa anuppayojitabbattā ‘‘kilesehī’’ti labbhati.",
  "tika-vin13t2:670_0": "Sammāti aviparītaṁ.",
  "tika-vin13t2:670_1": "Sāmanti sayameva,",
  "tika-vin13t2:670_2": "aparaneyyo hutvāti attho.",
  "tika-vin13t2:670_3": "‘‘Sambuddho’’ti hi ettha saṁ-saddo ‘‘saya’’nti etassa atthassa bodhako daṭṭhabbo.",
  "tika-vin13t2:670_4": "Buddhatoti bhāvappadhānoyaṁ niddeso,",
  "tika-vin13t2:670_5": "buddhattāti attho.",
  "tika-vin13t2:670_6": "‘‘Arahaṁ’’ iti vā ‘‘sammāsambuddho’’ iti vā bhagavato navabhede guṇe yā punappunaṁ anussati,",
  "tika-vin13t2:670_7": "sā buddhānussatīti yojanā.",
  "tika-vin13t2:670_8": "‘‘Sammāsambuddho itī’’ti vattabbe a-kāro sandhivasena āgato.",
  "tika-vin13t2:670_9": "Iti-saddo panettha ādiattho,",
  "tika-vin13t2:670_10": "iccādīti attho.",
  "tika-vin13t2:670_11": "Navabhedeti ‘‘anuttaro purisadammasārathī’’ti ekato gahetvā.",
  "tika-vin13t2:670_12": "Ettha pana upacāro uppajjati,",
  "tika-vin13t2:670_13": "na appanā,",
  "tika-vin13t2:670_14": "tathā maraṇassatiyaṁ.",
  "tika-vin13t2:670_15": "Itaresu pana ubhayampi uppajjatīti veditabbaṁ.",
  "tika-vin13t2:670_16": "Buddhānussati.",
  "tika-vin13t2:671_0": "463-4.‘‘Sīmaṭṭhā’’tiādinā mettābhāvanaṁ dasseti.",
  "tika-vin13t2:671_1": "Sīmaṭṭhasaṅgheti sīmāyaṁ tiṭṭhatīti sīmaṭṭho ,",
  "tika-vin13t2:671_2": "sova saṅgho.",
  "tika-vin13t2:671_3": "Gocaragāmamhi issare janeti sambandho.",
  "tika-vin13t2:671_4": "Tattha mānuse upādāya sabbasattesūti yojetabbaṁ.",
  "tika-vin13t2:671_5": "Tatthāti tasmiṁ gāme.",
  "tika-vin13t2:671_6": "Sukhitā hontu averāti padacchedo.",
  "tika-vin13t2:671_7": "Ādināti ‘‘abyāpajjā hontu,",
  "tika-vin13t2:671_8": "anīghā hontu,",
  "tika-vin13t2:671_9": "sukhī attānaṁ pariharantū’’ti iminā.",
  "tika-vin13t2:671_10": "Paricchijja paricchijjāti ‘‘imasmiṁ vihāre sabbe bhikkhū’’tiādinā evampi paricchinditvā paricchinditvā.",
  "tika-vin13t2:671_11": "Mettābhāvanā.",
  "tika-vin13t2:672_0": "465-6.",
  "tika-vin13t2:672_1": "Idāni asubhaṁ niddisanto sabbapaṭhamaṁ sādhetabbaṁ sattavidhamuggahakosallaṁ ‘‘vaṇṇe’’ccādinā dasseti.",
  "tika-vin13t2:672_2": "Sattavidhañhi taṁ nayato āgataṁ vācāsajjhāyamanasāsajjhāyehi saddhiṁ.",
  "tika-vin13t2:672_3": "Tattha paṭhamaṁ vācāya sajjhāyantena cattāri tacapañcakādīni paricchinditvā anulomappaṭilomavasena kātabbaṁ.",
  "tika-vin13t2:672_4": "Yathā pana vacasā,",
  "tika-vin13t2:672_5": "tatheva manasāpi sajjhāyo kātabbo.",
  "tika-vin13t2:672_6": "Vacasā sajjhāyo hi manasā sajjhāyassa paccayo.",
  "tika-vin13t2:672_7": "So pana lakkhaṇappaṭivedhassa paccayo.",
  "tika-vin13t2:672_8": "Tattha vaṇṇo nāma kesādīnaṁ vaṇṇo.",
  "tika-vin13t2:672_9": "Saṇṭhānaṁ tesaṁyeva saṇṭhānaṁ.",
  "tika-vin13t2:672_10": "Okāso tesaṁyeva patiṭṭhokāso.",
  "tika-vin13t2:672_11": "Disā nābhito uddhaṁ uparimadisā,",
  "tika-vin13t2:672_12": "adho heṭṭhimā.",
  "tika-vin13t2:672_13": "Paricchedo nāma ‘‘ayaṁ koṭṭhāso heṭṭhā ca upari ca tiriyañca iminā nāma paricchinno’’ti evaṁ sabhāgaparicchedo ceva ‘‘kesā na lomā,",
  "tika-vin13t2:672_14": "lomā na kesā’’ti evaṁ amissakatāvasena visabhāgaparicchedo ca.",
  "tika-vin13t2:672_15": "Kesādikoṭṭhāse vavatthapetvāti sambandho.",
  "tika-vin13t2:672_16": "Vavatthapetvāti vuttanayena vavatthapetvā.",
  "tika-vin13t2:673_0": "Evaṁ vavatthapentena yathāvuttaṁ sattavidhaṁ uggahakosallaṁ sampādetvā aṭṭhārasavidhaṁ manasikārakosallaṁ",
  "tika-vin13t2:673_1": "sampādetabbanti dassetuṁ ‘‘anupubbato’’tiādimāha.",
  "tika-vin13t2:673_2": "Tattha appanāto tayo ca suttantāti ime cattāropi nayatovāgate nātisīghādīsu pakkhipitvā dasavidhatā veditabbā.",
  "tika-vin13t2:673_3": "Anupubbatoti sajjhāyakaraṇato paṭṭhāya anupaṭipāṭiyā.",
  "tika-vin13t2:673_4": "Nātisīghaṁ nātisaṇikaṁ katvāti kiriyāvisesanaṁ.",
  "tika-vin13t2:673_5": "Vikkhepaṁpaṭibāhayanti kammaṭṭhānaṁ vissajjetvā bahiddhā puthuttārammaṇe cetaso vikkhepaṁ paṭibāhanto.",
  "tika-vin13t2:673_6": "Paṇṇattiṁ samatikkammāti yāyaṁ ‘‘kesā lomā’’ti paṇṇatti,",
  "tika-vin13t2:673_7": "taṁ atikkamitvā,",
  "tika-vin13t2:673_8": "‘‘paṭikkūla’’nti cittaṁ ṭhapetvāti adhippāyo.",
  "tika-vin13t2:673_9": "Anupubbato muñcantassāti yo yo koṭṭhāso na upaṭṭhāti,",
  "tika-vin13t2:673_10": "taṁ taṁ anukkamena muñcato,",
  "tika-vin13t2:673_11": "tassa ‘‘bhāvanā’’ti iminā sambandho veditabbo.",
  "tika-vin13t2:674_0": "467.",
  "tika-vin13t2:674_1": "Evaṁ ubhayakosallaṁ sampādetvā sabbakoṭṭhāse vaṇṇādivasena vavatthapetvā vaṇṇādivaseneva pañcadhā paṭikkūlatā",
  "tika-vin13t2:674_2": "vavatthapetabbāti dassetuṁ ‘‘vaṇṇā’’tiādimāha. Vaṇṇa…pe…",
  "tika-vin13t2:674_3": "okāsehi koṭṭhāse paṭikkūlāti bhāvanā asubhanti yojanā.",
  "tika-vin13t2:674_4": "Tatra kesā tāva pakativaṇṇena kāḷakā addāriṭṭhakavaṇṇā,",
  "tika-vin13t2:674_5": "saṇṭhānato dīghavaṭṭatulādaṇḍasaṇṭhānā,",
  "tika-vin13t2:674_6": "disato uparimadisāya jātā,",
  "tika-vin13t2:674_7": "okāsato ubhosu passesu kaṇṇacūḷikāhi,",
  "tika-vin13t2:674_8": "purato naḷāṭantena,",
  "tika-vin13t2:674_9": "pacchato gaḷavāṭakena paricchinnā,",
  "tika-vin13t2:674_10": "sīsakaṭāhaveṭhanaallacammaṁ kesānaṁ okāso.",
  "tika-vin13t2:674_11": "Paricchedato kesā sīsaveṭhanacamme vīhaggamattaṁ pavisitvā patiṭṭhitena heṭṭhā attano mūlatalena,",
  "tika-vin13t2:674_12": "upari ākāsena,",
  "tika-vin13t2:674_13": "tiriyaṁ aññamaññena paricchinnā.",
  "tika-vin13t2:674_14": "Dve kesā ekato natthīti ayaṁ sabhāgaparicchedo.",
  "tika-vin13t2:674_15": "‘‘Kesā na lomā,",
  "tika-vin13t2:674_16": "lomā na kesā’’ti evaṁ avasesaekatiṁ sakoṭṭhāsehi amissīkatā kesā nāma pāṭiyekko eko koṭṭhāsoti ayaṁ visabhāgaparicchedo.",
  "tika-vin13t2:674_17": "Idaṁ kesānaṁ vaṇṇādito nicchayanaṁ.",
  "tika-vin13t2:674_18": "Idaṁ pana nesaṁ vaṇṇādivasena pañcadhā paṭikkūlato nicchayanaṁ –",
  "tika-vin13t2:674_19": "kesā nāmete vaṇṇatopi paṭikkūlā āsayatopi saṇṭhānatopi gandhatopi okāsatopi paṭikkūlāti evaṁ sesakoṭṭhāsānampi yathāyogaṁ veditabbaṁ.",
  "tika-vin13t2:675_0": "Uddhumātādivatthūsūti uddhumātakavinīlakavipubbakavicchiddakavikkhāyitakavikkhittakahatavi- kkhittakalohitakapuḷavakaaṭṭhikasaṅkhātesu",
  "tika-vin13t2:675_1": "dasesu aviññāṇakaasubhavatthūsu asubhākāraṁ gahetvā pavattā bhāvanā vā asubhanti sambandho.",
  "tika-vin13t2:675_2": "Asubhabhāvanā.",
  "tika-vin13t2:676_0": "468.",
  "tika-vin13t2:676_1": "‘‘Maraṇaṁ me bhavissatī’’ti vā ‘‘jīvitaṁ me uparujjhatī’’ti vā ‘‘maraṇaṁ maraṇa’’nti vā yoniso bhāvayitvānāti yojanā.",
  "tika-vin13t2:676_2": "Jīvitanti rūpajīvitindriyañca arūpajīvitindriyañca.",
  "tika-vin13t2:676_3": "Yonisoti upāyena.",
  "tika-vin13t2:676_4": "Evaṁ pavattayatoyeva hi ekaccassa nīvaraṇāni vikkhambhanti,",
  "tika-vin13t2:676_5": "maraṇārammaṇā sati saṇṭhāti,",
  "tika-vin13t2:676_6": "upacārappattameva kammaṭṭhānaṁ hoti.",
  "tika-vin13t2:677_0": "469-470.",
  "tika-vin13t2:677_1": "Yassa pana ettāvatā na hoti,",
  "tika-vin13t2:677_2": "tena vadhakapaccūpaṭṭhānādīhi aṭṭhahākārehi maraṇaṁ anussaritabbanti dassetuṁ ‘‘vadhakassevā’’tiādimāha.",
  "tika-vin13t2:677_3": "Vadhakassa iva upaṭṭhānāti ‘‘imassa sīsaṁ chindissāmī’’ti asiṁ gahetvā gīvāya sañcārayamānassa vadhakassa viya maraṇassa upaṭṭhānato.",
  "tika-vin13t2:677_4": "Sampattīnaṁ vipattitoti bhogasampattiyā jīvitasampattiyā ca vināsamaraṇasaṅkhātavipattito.",
  "tika-vin13t2:677_5": "Upasaṁharatoti yasamahattato puññamahattato thāmamahattato iddhimahattato paññāmahattato paccekabuddhato",
  "tika-vin13t2:677_6": "sammāsambuddhatoti imehi sattahākārehi attano upasaṁharaṇato .",
  "tika-vin13t2:677_7": "Kāyabahusādhāraṇāti asītiyā kimikulānaṁ,",
  "tika-vin13t2:677_8": "anekasatānaṁ rogānaṁ,",
  "tika-vin13t2:677_9": "bāhirānañca ahivicchikādīnaṁ maraṇassa paccayānaṁ sādhāraṇato.",
  "tika-vin13t2:677_10": "Āyudubbalatoti assāsapassāsūpanibaddhattairiyāpathūpanibaddhattādinā āyuno dubbalato.",
  "tika-vin13t2:677_11": "Kālavavatthānassa abhāvatoti ‘‘imasmiṁyeva kāle maritabbaṁ,",
  "tika-vin13t2:677_12": "na aññasmi’’nti evaṁ kālavavatthānassa abhāvato.",
  "tika-vin13t2:677_13": "Addhānassa paricchedāti ‘‘manussānaṁ jīvitassa paricchedo nāma etarahi paritto,",
  "tika-vin13t2:677_14": "addhā yo ciraṁ jīvati,",
  "tika-vin13t2:677_15": "so vassasataṁ jīvatī’’ti evaṁ addhānassa kālassa paricchedato.",
  "tika-vin13t2:678_0": "Ettha pana kammaṭṭhānaṁ bhāvetvā vipassanāya saha paṭisambhidāhi arahattaṁ pattukāmena buddhaputtena yaṁ kātabbaṁ,",
  "tika-vin13t2:678_1": "taṁ ādikammikassa kulaputtassa vasena ādito paṭṭhāya saṅkhepenopadissāma.",
  "tika-vin13t2:678_2": "Catubbidhaṁ tāva sīlaṁ sodhetabbaṁ.",
  "tika-vin13t2:678_3": "Tattha tividhā visujjhanā anāpajjanaṁ,",
  "tika-vin13t2:678_4": "āpannavuṭṭhānaṁ,",
  "tika-vin13t2:678_5": "kilesehi ca appaṭipīḷanaṁ.",
  "tika-vin13t2:678_6": "Evaṁ visuddhasīlassa hi bhāvanā sampajjati.",
  "tika-vin13t2:678_7": "Yampidaṁ cetiyaṅgaṇavattādīnaṁ vasena ābhisamācārikasīlaṁ vuccati,",
  "tika-vin13t2:678_8": "tampi sādhukaṁ paripūretabbaṁ. Tato –",
  "tika-vin13t2:679_0": "‘‘Āvāso ca kulaṁ lābho, gaṇo kammañca pañcamaṁ;",
  "tika-vin13t2:680_0": "Addhānaṁ ñāti ābādho, gantho iddhīti te dasā’’ti. (visuddhi. 1.41) –",
  "tika-vin13t2:681_0": "Evaṁ vuttesu dasasu palibodhesu yo palibodho, yo upacchinditabbo. Evaṁ upacchinnapalibodhena –",
  "tika-vin13t2:682_0": "‘‘Piyo garu bhāvanīyo, vattā ca vacanakkhamo;",
  "tika-vin13t2:683_0": "Gambhīrañca kathaṁ kattā, no cāṭṭhāne niyojako’’ti. (a. ni. 7.37) –",
  "tika-vin13t2:684_0": "Evaṁ vuttalakkhaṇaṁ ācariyaṁ upasaṅkamitvā kammaṭṭhānaṁ uggahetabbaṁ.",
  "tika-vin13t2:684_1": "Taṁ duvidhaṁ hoti sabbatthakakammaṭṭhānañca pārihāriyakammaṭṭhānañca.",
  "tika-vin13t2:684_2": "Tattha sabbatthakakammaṭṭhānaṁ nāma bhikkhusaṅghādīsu mettā,",
  "tika-vin13t2:684_3": "maraṇassati ca,",
  "tika-vin13t2:684_4": "‘‘asubhasaññā’’tipi eke.",
  "tika-vin13t2:684_5": "Etaṁ pana tayaṁ sabbattha atthayitabbaṁ icchitabbanti katvā,",
  "tika-vin13t2:684_6": "adhippetassa ca yogānuyogakammassa padaṭṭhānattā ‘‘sabbatthakakammaṭṭhāna’’nti vuccati.",
  "tika-vin13t2:684_7": "Aṭṭhatiṁsārammaṇesu pana yaṁ yassa caritānukūlaṁ,",
  "tika-vin13t2:684_8": "taṁ tassa niccaṁ pariharitabbattā yathāvutteneva nayena ‘‘pārihāriyakammaṭṭhāna’’nti vuccati, tato –",
  "tika-vin13t2:685_0": "‘‘Mahāvāsaṁ navāvāsaṁ, jarāvāsañca panthaniṁ;",
  "tika-vin13t2:686_0": "Soṇḍiṁ paṇṇañca pupphañca, phalaṁ patthitameva ca.",
  "tika-vin13t2:687_0": "‘‘Nagaraṁ dārunā khettaṁ, visabhāgena paṭṭanaṁ;",
  "tika-vin13t2:688_0": "Paccantasīmāsappāyaṁ, yattha mitto na labbhati.",
  "tika-vin13t2:689_0": "‘‘Aṭṭhārasetāni ṭhānāni, iti viññāya paṇḍito;",
  "tika-vin13t2:690_0": "Ārakā parivajjeyya, maggaṁ sappaṭibhayaṁ yathā’’ti. (visuddhi. 1.52) –",
  "tika-vin13t2:691_0": "Vuttaaṭṭhārasasenāsanadosavajjitaṁ ‘‘idha,",
  "tika-vin13t2:691_1": "bhikkhave,",
  "tika-vin13t2:691_2": "senāsanaṁ nātidūraṁ hoti naccāsannaṁ gamanāgamanasampannaṁ divā appākiṇṇaṁ rattiṁ appasaddaṁ appanigghosaṁ appaḍaṁsamakasavātātapasarīsapasamphassaṁ.",
  "tika-vin13t2:691_3": "Tasmiṁ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-vin13t2:691_4": "Tasmiṁ kho pana senāsane therā bhikkhū viharanti bahussutā āgatāgamā dhammavinayadharā mātikādharā.",
  "tika-vin13t2:691_5": "Te kālena kālaṁ upasaṅkamitvā paripucchati paripañhati ‘idaṁ bhante kathaṁ,",
  "tika-vin13t2:691_6": "imassa ko attho’ti.",
  "tika-vin13t2:691_7": "Tassa te āyasmanto avivaṭañceva vivaranti,",
  "tika-vin13t2:691_8": "anuttānīkatañca uttāniṁ karonti,",
  "tika-vin13t2:691_9": "anekavihitesu ca kaṅkhāṭhānīyesu dhammesu kaṅkhaṁ paṭivinodenti. Evaṁ kho,",
  "tika-vin13t2:691_10": "bhikkhave,",
  "tika-vin13t2:691_11": "senāsanaṁ pañcaṅgasamannāgataṁ hotī’’ti (a. ni.",
  "tika-vin13t2:691_12": "10.11) vuttapañcaṅgasamannāgataṁ senāsanaṁ upagamma tattha vasantena ‘‘dīghāni kesalomanakhāni chinditabbāni,",
  "tika-vin13t2:691_13": "jiṇṇacīvaresu aggaḷaanuvātaparibhaṇḍadānādinā daḷhīkammaṁ vā tantacchedādīsu tunnakammaṁ vā kātabbaṁ,",
  "tika-vin13t2:691_14": "kiliṭṭhāni rajitabbāni,",
  "tika-vin13t2:691_15": "sace patte malaṁ hoti,",
  "tika-vin13t2:691_16": "patto pacitabbo,",
  "tika-vin13t2:691_17": "mañcapīṭhādīni sodhetabbānī’’ti evaṁ vuttaupacchinnakhuddakapalibodhena katabhattakiccena bhattasammadaṁ",
  "tika-vin13t2:691_18": "vinodetvā ratanattayaguṇānussaraṇena cittaṁ sampahaṁsetvā ācariyuggahato ekapadampi asammuyhantena manasi",
  "tika-vin13t2:691_19": "kātabbanti.",
  "tika-vin13t2:692_0": "Caturārakkhaniddesavaṇṇanā niṭṭhitā.",
  "tika-vin13t2:693_0": "50. Vipassanāniddesavaṇṇanā",
  "tika-vin13t2:694_0": "471-2.Nāmarūpanti cittacetasikasaṅkhātaṁ nāmañca aṭṭhavīsatividhaṁ rūpañca.",
  "tika-vin13t2:694_1": "‘‘Namanalakkhaṇaṁ nāmaṁ,",
  "tika-vin13t2:694_2": "ruppanalakkhaṇaṁ rūpaṁ,",
  "tika-vin13t2:694_3": "nāmarūpato na añño attādiko koci atthī’’ti evaṁ jhānalābhī ce,",
  "tika-vin13t2:694_4": "jhānato vuṭṭhāya jhānagataṁ vā vipassanāyāniko ce,",
  "tika-vin13t2:694_5": "pakiṇṇakabhūtaṁ nāmarūpaṁ pariggahetvā.",
  "tika-vin13t2:694_6": "Pātimokkhasaṁvarādi sīlavisuddhi,",
  "tika-vin13t2:694_7": "caturārakkhavasena dīpitā sopacārasamādhisaṅkhātā cittavisuddhi ca vuttāva nāmāti iminā diṭṭhivisuddhi kathitā.",
  "tika-vin13t2:694_8": "Tato tassa paccayañca pariggahetvāti sambandho.",
  "tika-vin13t2:694_9": "Tassa paccayanti ‘‘paṭisandhikkhaṇe nāmarūpadvayameva avijjātaṇhāupādānakammehi uppajjati,",
  "tika-vin13t2:694_10": "na issarādikāraṇenā’’tiādinā tassa kāraṇaṁ,",
  "tika-vin13t2:694_11": "iminā kaṅkhāvitaraṇavisuddhi dassitā.",
  "tika-vin13t2:695_0": "Hutvā abhāvato aniccāti sabbepi nāmarūpasaṅkhārā uppajjitvā abhāvāpajjanato aniccā.",
  "tika-vin13t2:695_1": "Udayabbayapīḷanā dukkhāti uppādanirodhavasena pīḷanato dukkhā.",
  "tika-vin13t2:695_2": "Avasavattittā anattāti attano vase avattanato anattāti evaṁ saṅkhārehi saddhiṁ tilakkhaṇaṁ āropetvā.",
  "tika-vin13t2:695_3": "Punappunaṁ sammasantoti yathāvuttanayena sammasanto samathayāniko vipassanāyāniko ca yogāvacaro.",
  "tika-vin13t2:695_4": "Iminā maggāmaggañāṇadassanavisuddhi,",
  "tika-vin13t2:695_5": "paṭipadāñāṇadassanavisuddhi ca dassitā.",
  "tika-vin13t2:695_6": "Saṅkhārānameva hi udayabbayādinānupassanato udayabbayabhaṅgabhayaādīnavanibbidāmuñcitukamyatāpaṭisaṅkhānupassanāsa-",
  "tika-vin13t2:695_7": "ṅkhārupekkhāñāṇasaṅkhātassa aṭṭhavidhassa ñāṇassa vasena sikhāppattaṁ vipassanāñāṇaṁ paṭipadāñāṇadassanavisuddhi nāma.",
  "tika-vin13t2:695_8": "Anupubbena sabbasaṁyojanakkhayaṁ pāpuṇeyyāti iminā ñāṇadassanavisuddhi dassitā.",
  "tika-vin13t2:695_9": "Sabbasaṁyojanakkhayanti orambhāgiyānaṁ pañcannaṁ saṁyojanānaṁ heṭṭhā maggattayena khepitattā,",
  "tika-vin13t2:695_10": "itaresaṁ uddhambhāgiyānaṁ saṁyojanānaṁ khepitattā ca sabbesaṁ saṁyojanānaṁ khayante jātaṁ arahattamaggaṁ.",
  "tika-vin13t2:696_0": "Nigamanakathāvaṇṇanā",
  "tika-vin13t2:697_0": "473. Yasmā kāraṇā yā sikkhanā, ayaṁ bhikkhukiccaṁ, ato tasmā kāraṇāti attho.",
  "tika-vin13t2:698_0": "474.Niccaso lokavicārinoti niccaṁ loke vicarato.",
  "tika-vin13t2:698_1": "Mālutasseva parissamo na sambhotīti yojanā.",
  "tika-vin13t2:698_2": "Mālutassevāti vātassa iva.",
  "tika-vin13t2:698_3": "Na sambhotīti na hoti.",
  "tika-vin13t2:699_0": "475-6.",
  "tika-vin13t2:699_1": "Tambapaṇṇi eva tambapaṇṇiyo,",
  "tika-vin13t2:699_2": "ketu viya ketu,",
  "tika-vin13t2:699_3": "tambapaṇṇiye ketūti tappuriso.",
  "tika-vin13t2:699_4": "Tena racitā dhammavinayaññupasaṁsitā ayaṁ khuddasikkhā parimāṇato gāthānaṁ pañcamattehi satehi ettāvatā niṭṭhānamupāgatāti sambandho.",
  "tika-vin13t2:700_0": "Nigamanakathāvaṇṇanā niṭṭhitā.",
  "tika-vin13t2:701_0": "Nigamanakathā",
  "tika-vin13t2:702_0": "Kārāpitetirucire pavare vihāre;",
  "tika-vin13t2:703_0": "Mānādhikāripurinā garunā guṇena;",
  "tika-vin13t2:704_0": "Vassaṁ vasaṁ damiḷaso vidhahaṁ akāsiṁ;",
  "tika-vin13t2:705_0": "Ākaṅkhaṭīka jinasāsanasampavuddhiṁ.",
  "tika-vin13t2:706_0": "Puññena sattharacanājanitena tena;",
  "tika-vin13t2:707_0": "Sambuddhasāsanavarodayakāraṇena;",
  "tika-vin13t2:708_0": "Lokāmisesu pana me samayaṁ alaggo;",
  "tika-vin13t2:709_0": "Sambuddhasāsanavarodayamācareyyaṁ.",
  "tika-vin13t2:710_0": "Atthesu akkharapadesu vinicchayesu;",
  "tika-vin13t2:711_0": "Pubbāparesu likhitaṁ khalitaṁ yadatthi;",
  "tika-vin13t2:712_0": "Ohāya khantumarahanti vadantu santā;",
  "tika-vin13t2:713_0": "Diṭṭhāparādhamatha vā kimulālanena.",
  "tika-vin13t2:714_0": "Yenantatantaratanākaramanthanena;",
  "tika-vin13t2:715_0": "Manthācalollasitañāṇavarena laddhā;",
  "tika-vin13t2:716_0": "Sārāmatātisukhitā sukhayanti caññe;",
  "tika-vin13t2:717_0": "Te me jayanti garavo garavo guṇehi.",
  "tika-vin13t2:718_0": "Paratthasampādanato, puññenādhigatenahaṁ;",
  "tika-vin13t2:719_0": "Paratthasampādanako, bhaveyyaṁ jātijātiyaṁ.",
  "tika-vin13t2:720_0": "Sisso āha –",
  "tika-vin13t2:721_0": "Paramappicchatānekasantosopasamesinaṁ;",
  "tika-vin13t2:722_0": "Sucisallekhavuttīnaṁ, sadāraññanivāsinaṁ.",
  "tika-vin13t2:723_0": "Sāsanujjotakārīnaṁ, ācerattamupāgataṁ;",
  "tika-vin13t2:724_0": "Udumbaragirikhyātayatīnaṁ yatipuṅgavaṁ.",
  "tika-vin13t2:725_0": "Medhaṅkara iti khyātanāmadheyyaṁ tapodhanaṁ;",
  "tika-vin13t2:726_0": "Theraṁ thiradayāmedhānidhānaṁ sādhupūjitaṁ.",
  "tika-vin13t2:727_0": "Sissaṁ sahāyamāgamma, kalyāṇamittamattano;",
  "tika-vin13t2:728_0": "Sodhetuṁ sāsanaṁ satthu, parakkamamakāsi yo.",
  "tika-vin13t2:729_0": "Susaddasiddhiṁ yo yoganicchayaṁ sabbhi vaṇṇitaṁ;",
  "tika-vin13t2:730_0": "Akā subodhālaṅkāraṁ, vuttodayamanākulaṁ.",
  "tika-vin13t2:731_0": "Saṅgharakkhitanāmena, mahātherena dhīmatā;",
  "tika-vin13t2:732_0": "Nivāsabhūtenānekaguṇānappicchatādinaṁ.",
  "tika-vin13t2:733_0": "Teneva racitā sādhu, sāsanodayakārinā;",
  "tika-vin13t2:734_0": "Khuddasikkhāya ṭīkāpi, sumaṅgalappasādanī.",
  "tika-vin13t2:735_0": "Nigamanakathā niṭṭhitā.",
  "tika-vin13t2:736_0": "Iti sumaṅgalappasādanī nāma",
  "tika-vin13t2:737_0": "Khuddasikkhā-abhinavaṭīkā samattā.",
  "tika-vin13t2:738_0": " Namo tassa bhagavato arahato sammāsambuddhassa"
}