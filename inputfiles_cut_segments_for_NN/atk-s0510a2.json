{
  "atk-s0510a2:0_0": "2. Sīhāsaniyavaggo",
  "atk-s0510a2:1_0": "1. Sīhāsanadāyakattheraapadānavaṇṇanā",
  "atk-s0510a2:2_0": "Nibbutelokanāthamhītiādikaṁ āyasmato sīhāsanadāyakattherassa apadānaṁ.",
  "atk-s0510a2:2_1": "Ayampi purimabuddhesu katādhikāro tattha tattha bhave puññāni upacinanto siddhatthassa bhagavato kāle",
  "atk-s0510a2:2_2": "vibhavasampanne saddhāsampanne ekasmiṁ kule nibbatto,",
  "atk-s0510a2:2_3": "dharamāne bhagavati devaloke vasitvā nibbute bhagavati uppannattā viññutaṁ patto bhagavato sārīrikacetiyaṁ disvā ‘‘aho me alābhā,",
  "atk-s0510a2:2_4": "bhagavato dharamāne kāle asampatto’’ti cintetvā cetiye cittaṁ pasādetvā somanassajāto sabbaratanamayaṁ",
  "atk-s0510a2:2_5": "devatānimmitasadisaṁ dhammāsane sīhāsanaṁ kāretvā jīvamānakabuddhassa viya pūjesi.",
  "atk-s0510a2:2_6": "Tassupari gehampi dibbavimānamiva kāresi,",
  "atk-s0510a2:2_7": "pādaṭṭhapanapādapīṭhampi kāresi.",
  "atk-s0510a2:2_8": "Evaṁ yāvajīvaṁ dīpadhūpapupphagandhādīhi anekavidhaṁ pūjaṁ katvā tato cuto devaloke nibbatto cha kāmasagge",
  "atk-s0510a2:2_9": "aparāparaṁ dibbasampattiṁ anubhavitvā manussesu cakkavattisampattiṁ anekakkhattuṁ anubhavitvā saṅkhyātikkantaṁ",
  "atk-s0510a2:2_10": "padesarajjasampattiñca anubhavitvā kassapassa bhagavato sāsane pabbajitvā samaṇadhammaṁ katvā etthantare",
  "atk-s0510a2:2_11": "devamanussesu saṁsaranto imasmiṁ buddhuppāde ekasmiṁ vibhavasampanne kule nibbattitvā viññutaṁ patto",
  "atk-s0510a2:2_12": "satthu dhammadesanaṁ sutvā paṭiladdhasaddho pabbajitvā laddhūpasampado kammaṭṭhānaṁ gahetvā ghaṭento",
  "atk-s0510a2:2_13": "vāyamanto nacirasseva arahattaṁ pāpuṇi.",
  "atk-s0510a2:3_0": "1.",
  "atk-s0510a2:3_1": "Evaṁ pattaarahattaphalo attano pubbakammaṁ saritvā somanassaṁ uppādetvā pubbacaritāpadānaṁ pakāsento nibbute lokanāthamhītiādimāha.",
  "atk-s0510a2:3_2": "Tattha lokassa nātho padhānoti lokanātho,",
  "atk-s0510a2:3_3": "lokattayasāmīti attho.",
  "atk-s0510a2:3_4": "Lokanāthe siddhatthamhi nibbuteti sambandho.",
  "atk-s0510a2:3_5": "Vitthārite pāvacaneti pāvacane piṭakattaye vitthārite patthaṭe pākaṭeti attho.",
  "atk-s0510a2:3_6": "Bāhujaññamhi sāsaneti sikkhattayasaṅgahite buddhasāsane anekasatasahassakoṭikhīṇāsavasaṅkhātehi bahujanehi ñāte adhigateti attho.",
  "atk-s0510a2:4_0": "2-3.Pasannacitto sumanoti tadā ahaṁ buddhassa dharamānakāle asampatto nibbute tasmiṁ devalokā cavitvā",
  "atk-s0510a2:4_1": "manussalokaṁ upapanno tassa bhagavato sārīrikadhātucetiyaṁ disvā pasannacitto saddhāsampayuttamano sundaramano",
  "atk-s0510a2:4_2": "‘‘aho mamāgamanaṁ svāgamana’’nti sañjātapasādabahumāno ‘‘mayā nibbānādhigamāya ekaṁ puññaṁ kātuṁ vaṭṭatī’’ti",
  "atk-s0510a2:4_3": "cintetvā bhagavato cetiyasamīpe bhagavantaṁ uddissa hiraññasuvaṇṇaratanādīhi alaṅkaritvāva sīhāsanaṁ akāsi.",
  "atk-s0510a2:4_4": "Tatra nisinnassa pādaṭṭhapanatthāya pādapīṭhañca kāresi.",
  "atk-s0510a2:4_5": "Sīhāsanassa atemanatthāya tassupari gharañca kāresi.",
  "atk-s0510a2:4_6": "Tena vuttaṁ –",
  "atk-s0510a2:4_7": "‘‘sīhāsanamakāsahaṁ…pe…",
  "atk-s0510a2:4_8": "gharaṁ tattha akāsaha’’nti.",
  "atk-s0510a2:4_9": "Tena cittappasādenāti dharamānassa viya bhagavato sīhāsanaṁ mayā kataṁ,",
  "atk-s0510a2:4_10": "tena cittappasādena.",
  "atk-s0510a2:4_11": "Tusitaṁ upapajjahanti tusitabhavane upapajjinti attho.",
  "atk-s0510a2:5_0": "4.Āyāmena catubbīsāti tatrupapannassa devabhūtassa sato mayhaṁ sukataṁ puññena nibbattitaṁ pātubhūtaṁ",
  "atk-s0510a2:5_1": "āyāmena uccato catubbīsayojanaṁ vitthārena tiriyato catuddasayojanaṁ tāvadeva nibbattikkhaṇeyeva āsi",
  "atk-s0510a2:5_2": "ahosīti attho.",
  "atk-s0510a2:5_3": "Sesaṁ suviññeyyameva.",
  "atk-s0510a2:6_0": "9.Catunnavuteito kappeti ito kappato catunavute kappe yaṁ kammaṁ akariṁ akāsiṁ,",
  "atk-s0510a2:6_1": "tadā tato paṭṭhāya puññabalena kañci duggatiṁ nābhijānāmi,",
  "atk-s0510a2:6_2": "na anubhūtapubbā kāci duggatīti attho.",
  "atk-s0510a2:7_0": "10.Tesattatimhito kappeti ito kappato tesattatikappe.",
  "atk-s0510a2:7_1": "Indanāmā tayo janāti indanāmakā tayo cakkavattirājāno ekasmiṁ kappe tīsu jātīsu indo nāma cakkavattī rājā ahosinti attho.",
  "atk-s0510a2:7_2": "Dvesattatimhitokappeti ito dvesattatikappe.",
  "atk-s0510a2:7_3": "Sumananāmakā tayo janā tikkhattuṁ cakkavattirājāno ahesuṁ.",
  "atk-s0510a2:8_0": "11.Samasattatito kappeti ito kappato anūnādhike sattatime kappe varuṇanāmakā varuṇo cakkavattīti evaṁnāmakā",
  "atk-s0510a2:8_1": "tayo cakkavattirājāno cakkaratanasampannā catudīpamhi issarā ahesunti attho.",
  "atk-s0510a2:8_2": "Sesaṁ suviññeyyamevāti.",
  "atk-s0510a2:9_0": "Sīhāsanadāyakattheraapadānavaṇṇanā samattā.",
  "atk-s0510a2:10_0": "2. Ekatthambhikattheraapadānavaṇṇanā",
  "atk-s0510a2:11_0": "Siddhatthassa bhagavatotiādikaṁ āyasmato ekatthambhadāyakatherassa apadānaṁ.",
  "atk-s0510a2:11_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a2:11_2": "bhagavato kāle vanakammiko hutvā ekasmiṁ vibhavasampanne kule nibbatto.",
  "atk-s0510a2:11_3": "Tasmiṁ samaye sabbe saddhā pasannā upāsakā ekacchandā ‘‘bhagavato upaṭṭhānasālaṁ karomā’’ti dabbasambhāratthāya",
  "atk-s0510a2:11_4": "vanaṁ pavisitvā taṁ upāsakaṁ disvā ‘‘amhākaṁ ekaṁ thambhaṁ dethā’’ti yāciṁsu.",
  "atk-s0510a2:11_5": "So taṁ pavattiṁ sutvā ‘‘tumhe mā cintayitthā’’ti te sabbe uyyojetvā ekaṁ sāramayaṁ thambhaṁ gahetvā satthu dassetvā tesaṁyeva adāsi.",
  "atk-s0510a2:11_6": "So teneva somanassajāto tadeva mūlaṁ katvā aññāni dānādīni puññāni katvā tato cuto devaloke nibbatto",
  "atk-s0510a2:11_7": "aparāparaṁ chasu kāmāvacaresu dibbasampattiyo anubhavitvā manussesu ca aggacakkavattisampattiṁ anekavāraṁ",
  "atk-s0510a2:11_8": "anubhavitvā asaṅkhyeyyaṁ padesarajjasampattiñca anubhavitvā imasmiṁ buddhuppāde saddhāsampanne ekasmiṁ",
  "atk-s0510a2:11_9": "kule nibbatto mātāpitūhi saddhiṁ bhagavato santike dhammaṁ sutvā paṭiladdhasaddho pabbajitvā laddhūpasampado",
  "atk-s0510a2:11_10": "kammaṭṭhānaṁ gahetvā manasikaronto nacirasseva arahā ahosi.",
  "atk-s0510a2:12_0": "13.",
  "atk-s0510a2:12_1": "So evaṁ pattaarahatto attano pubbakammaṁ saritvā somanassajāto pubbacaritāpadānaṁ pakāsento siddhatthassātiādimāha.",
  "atk-s0510a2:12_2": "Tattha siddhatthassa bhagavato bhagyasampannassa sammāsambuddhassa.",
  "atk-s0510a2:12_3": "Mahāpūgagaṇoti mahāupāsakasamūho ahu ahosīti attho.",
  "atk-s0510a2:12_4": "Saraṇaṁ gatā ca te buddhanti ‘‘buddhaṁ saraṇa’’nti gatā bhajiṁsu jāniṁsu vā te upāsakā.",
  "atk-s0510a2:12_5": "Tathāgataṁ saddahanti buddhaguṇaṁ attano cittasantāne ṭhapentīti attho.",
  "atk-s0510a2:13_0": "14.Sabbe saṅgamma mantetvāti sabbe samāgamma sannipatitvā mantetvā aññamaññaṁ saññāpetvā ekacchandā hutvā",
  "atk-s0510a2:13_1": "māḷaṁ upaṭṭhānasālaṁ satthuno atthāya kubbanti karontīti attho.",
  "atk-s0510a2:13_2": "Dabbasambhāresu ekatthambhaṁ alabhantā brahāvane mahāvane vicinantīti sambandho.",
  "atk-s0510a2:14_0": "15.Tehaṁaraññe disvānāti ahaṁ te upāsake araññe disvāna gaṇaṁ samūhaṁ upagamma samīpaṁ gantvā añjaliṁ",
  "atk-s0510a2:14_1": "paggahetvāna dasaṅgulisamodhānaṁ añjaliṁ sirasi katvā ahaṁ gaṇaṁ upāsakasamūhaṁ ‘‘tumhe imaṁ vanaṁ kimatthaṁ",
  "atk-s0510a2:14_2": "āgatatthā’’ti tadā tasmiṁ kāle paripucchinti sambandho.",
  "atk-s0510a2:15_0": "16.Te sīlavanto upāsakā me mayā puṭṭhā ‘‘māḷaṁ mayaṁ kattukāmā hutvā ekatthambho amhehi na labbhatī’’ti viyākaṁsu visesena kathayiṁsūti sambandho.",
  "atk-s0510a2:16_0": "17.Mamaṁ mayhaṁ ekatthambhaṁ detha,",
  "atk-s0510a2:16_1": "ahaṁ taṁ dassāmi satthuno santikaṁ ahaṁ thambhaṁ āharissāmi,",
  "atk-s0510a2:16_2": "te bhavanto thambhaharaṇe appossukkā ussāharahitā bhavantūti sambandho.",
  "atk-s0510a2:17_0": "24.Yaṁ yaṁ yonupapajjāmīti yaṁ yaṁ yoniṁ devattaṁ atha mānusaṁ upagacchāmīti attho.",
  "atk-s0510a2:17_1": "Bhummatthe vā upayogavacanaṁ,",
  "atk-s0510a2:17_2": "yasmiṁ yasmiṁ devaloke vā manussaloke vāti attho.",
  "atk-s0510a2:17_3": "Sesaṁ uttānatthamevāti.",
  "atk-s0510a2:18_0": "Ekatthambhikattheraapadānavaṇṇanā samattā.",
  "atk-s0510a2:19_0": "3. Nandattheraapadānavaṇṇanā",
  "atk-s0510a2:20_0": "Padumuttarassabhagavatotiādikaṁ āyasmato nandattherassa apadānaṁ.",
  "atk-s0510a2:20_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a2:20_2": "bhagavato kāle haṁsavatīnagare ekasmiṁ kule nibbattitvā viññutaṁ patto bhagavato santike dhammaṁ suṇanto",
  "atk-s0510a2:20_3": "satthāraṁ ekaṁ bhikkhuṁ indriyesu guttadvārānaṁ aggaṭṭhāne ṭhapentaṁ disvā sayaṁ taṁ ṭhānantaraṁ patthento",
  "atk-s0510a2:20_4": "bhagavato bhikkhusaṅghassa ca pūjāsakkārabahulaṁ mahādānaṁ pavattetvā ‘‘ahaṁ, bhante,",
  "atk-s0510a2:20_5": "anāgate tumhādisassa buddhassa evarūpo sāvako bhaveyya’’nti paṇidhānaṁ akāsi.",
  "atk-s0510a2:21_0": "So tato paṭṭhāya devamanussesu saṁsaranto atthadassissa bhagavato kāle dhammatāya nāma nadiyā mahanto",
  "atk-s0510a2:21_1": "kacchapo hutvā nibbatto ekadivasaṁ satthāraṁ nadiṁ tarituṁ tīre ṭhitaṁ disvā sayaṁ bhagavantaṁ tāretukāmo",
  "atk-s0510a2:21_2": "satthu pādamūle nipajji.",
  "atk-s0510a2:21_3": "Satthā tassa ajjhāsayaṁ ñatvā piṭṭhiṁ abhiruhi.",
  "atk-s0510a2:21_4": "So haṭṭhatuṭṭho vegena sotaṁ chindanto sīghataraṁ paratīraṁ pāpesi.",
  "atk-s0510a2:21_5": "Bhagavā tassa anumodanaṁ vadanto bhāviniṁ sampattiṁ kathetvā pakkāmi.",
  "atk-s0510a2:22_0": "So tena puññakammena sugatīsuyeva saṁsaranto imasmiṁ buddhuppāde kapilavatthusmiṁ suddhodanamahārājassa",
  "atk-s0510a2:22_1": "aggamahesiyā mahāpajāpatigotamiyā kucchimhi nibbatto,",
  "atk-s0510a2:22_2": "tassa nāmaggahaṇadivase ñātisaṅghaṁ nandayanto jātoti ‘‘nando’’tveva nāmaṁ akaṁsu.",
  "atk-s0510a2:22_3": "Tassa vayappattakāle bhagavā pavattitavaradhammacakko lokānuggahaṁ karonto anukkamena kapilavatthuṁ gantvā",
  "atk-s0510a2:22_4": "ñātisamāgame pokkharavassaṁ aṭṭhuppattiṁ katvā vessantarajātakaṁ (jā.",
  "atk-s0510a2:22_5": "2.22.1655 ādayo) kathetvā dutiyadivase piṇḍāya paviṭṭho ‘‘uttiṭṭhe nappamajjeyyā’’ti (dha. pa.",
  "atk-s0510a2:22_6": "168) gāthāya pitaraṁ sotāpattiphale patiṭṭhāpetvā nivesanaṁ gantvā ‘‘dhammañcare sucarita’’nti (dha. pa.",
  "atk-s0510a2:22_7": "169) gāthāya mahāpajāpatiṁ sotāpattiphale rājānaṁ sakadāgāmiphale patiṭṭhāpetvā tatiyadivase nandakumārassa",
  "atk-s0510a2:22_8": "abhisekagehapavesanaāvāhamaṅgalesu vattamānesu piṇḍāya pāvisi.",
  "atk-s0510a2:22_9": "Satthā nandakumārassa hatthe pattaṁ datvā maṅgalaṁ vatvā tassa hatthato pattaṁ aggahetvāva vihāraṁ gato ,",
  "atk-s0510a2:22_10": "taṁ pattahatthaṁ vihāraṁ āgataṁ anicchamānaṁyeva pabbājetvā tathāpabbājitattāyeva anabhiratiyā pīḷitaṁ ñatvā upāyena tassa taṁ anabhiratiṁ vinodesi.",
  "atk-s0510a2:22_11": "So yoniso paṭisaṅkhāya vipassanaṁ paṭṭhapetvā nacirasseva arahattaṁ pāpuṇi.",
  "atk-s0510a2:22_12": "Thero puna divase bhagavantaṁ upasaṅkamitvā evamāha – ‘‘yaṁ me, bhante,",
  "atk-s0510a2:22_13": "bhagavā pāṭibhogo pañcannaṁ accharāsatānaṁ paṭilābhāya kakuṭapādānaṁ,",
  "atk-s0510a2:22_14": "muñcāmahaṁ, bhante,",
  "atk-s0510a2:22_15": "bhagavantaṁ etasmā paṭissavā’’ti.",
  "atk-s0510a2:22_16": "Bhagavāpi ‘‘yadeva te, nanda,",
  "atk-s0510a2:22_17": "anupādāya āsavehi cittaṁ vimuttaṁ,",
  "atk-s0510a2:22_18": "tadāhaṁ mutto etasmā paṭissavā’’ti āha.",
  "atk-s0510a2:22_19": "Athassa bhagavā savisesaṁ indriyesu guttadvārataṁ ñatvā taṁ guṇaṁ vibhāvento ‘‘etadaggaṁ,",
  "atk-s0510a2:22_20": "bhikkhave,",
  "atk-s0510a2:22_21": "mama sāvakānaṁ bhikkhūnaṁ indriyesu guttadvārānaṁ yadidaṁ nando’’ti (a. ni. 1.219,",
  "atk-s0510a2:22_22": "230) indriyesu guttadvārabhāvena naṁ etadagge ṭhapesi.",
  "atk-s0510a2:22_23": "Thero hi ‘‘indriyāsaṁvaraṁ nissāya imaṁ vippakāraṁ patto,",
  "atk-s0510a2:22_24": "tamahaṁ suṭṭhu niggaṇhissāmī’’ti ussāhajāto balavahirottappo tattha ca katādhikārattā indriyasaṁvare ukkaṁsapāramiṁ agamāsi.",
  "atk-s0510a2:23_0": "27.",
  "atk-s0510a2:23_1": "Evaṁ so etadaggaṭṭhānaṁ patvā attano pubbakammaṁ saritvā somanassappatto pubbacaritāpadānaṁ pakāsento padumuttarassa bhagavatotiādimāha.",
  "atk-s0510a2:23_2": "Vatthaṁ khomaṁ mayā dinnanti khomaraṭṭhe jātaṁ vatthaṁ bhagavati cittappasādena gāravabahumānena mayā paramasukhumaṁ khomavatthaṁ dinnanti attho.",
  "atk-s0510a2:23_3": "Sayambhussāti sayameva bhūtassa jātassa ariyāya jātiyā nibbattassa.",
  "atk-s0510a2:23_4": "Mahesinoti mahante sīlasamādhipaññāvimuttivimuttiñāṇadassanakkhandhe esi gavesīti mahesi,",
  "atk-s0510a2:23_5": "tassa mahesino sayambhussa cīvaratthāya khomavatthaṁ mayā dinnanti sambandho.",
  "atk-s0510a2:24_0": "28.Taṁ me buddho viyākāsīti ettha tanti sāmyatthe upayogavacanaṁ,",
  "atk-s0510a2:24_1": "tassa vatthadāyakassa me dānaphalaṁ visesena akāsi kathesi buddhoti attho.",
  "atk-s0510a2:24_2": "Jalajuttamanāmakoti padumuttaranāmako.",
  "atk-s0510a2:24_3": "‘‘Jalaruttamanāyako’’tipi pāṭho,",
  "atk-s0510a2:24_4": "tassa jalamānānaṁ devabrahmānaṁ uttamanāyako padhānoti attho.",
  "atk-s0510a2:24_5": "Iminā vatthadānenāti iminā vatthadānassa nissandena tvaṁ anāgate hemavaṇṇo suvaṇṇavaṇṇo bhavissasi.",
  "atk-s0510a2:25_0": "29.Dvesampattiṁ anubhotvāti dibbamanussasaṅkhātā dve sampattiyo anubhavitvā.",
  "atk-s0510a2:25_1": "Kusalamūlehi coditoti kusalāvayavehi kusalakoṭṭhāsehi codito pesito,",
  "atk-s0510a2:25_2": "‘‘tvaṁ iminā puññena satthu kulaṁ pasavāhī’’ti pesito viyāti attho.",
  "atk-s0510a2:25_3": "‘‘Gotamassa bhagavato kaniṭṭho tvaṁ bhavissasī’’ti byākāsīti sambandho.",
  "atk-s0510a2:26_0": "30.Rāgaratto sukhasīloti kilesakāmehi ratto allīno kāyasukhacittasukhānubhavanasabhāvo.",
  "atk-s0510a2:26_1": "Kāmesu gedhamāyutoti vatthukāmesu gedhasaṅkhātāya taṇhāya āyuto yojitoti attho.",
  "atk-s0510a2:26_2": "Buddhena codito santo,",
  "atk-s0510a2:26_3": "tadā tvanti yasmā kāmesu gedhito,",
  "atk-s0510a2:26_4": "tadā tasmā tvaṁ attano bhātukena gotamabuddhena codito pabbajjāya uyyojito tassa santike pabbajissasīti sambandho.",
  "atk-s0510a2:27_0": "31.Pabbajitvāna tvaṁ tatthāti tasmiṁ gotamassa bhagavato sāsane tvaṁ pabbajitvā kusalamūlena mūlabhūtena",
  "atk-s0510a2:27_1": "puññasambhārena codito bhāvanāyaṁ niyojito sabbāsave sakalāsave pariññāya jānitvā pajahitvā anāmayo niddukkho",
  "atk-s0510a2:27_2": "nibbāyissasi adassanaṁ pāpessasi,",
  "atk-s0510a2:27_3": "apaṇṇattikabhāvaṁ gamissasīti attho.",
  "atk-s0510a2:28_0": "32.Satakappasahassamhīti ito kappato pubbe satakappādhike sahassame kappamhi ceḷanāmakā cattāro cakkavattirājāno ahesunti attho.",
  "atk-s0510a2:28_1": "Saṭṭhi kappasahassānīti kappasahassāni saṭṭhi ca atikkamitvā heṭṭhā ekasmiṁ kappe cattāro janā upaceḷā",
  "atk-s0510a2:28_2": "nāma cakkavattirājāno catūsu jātīsu ahesunti attho.",
  "atk-s0510a2:29_0": "33.Pañcakappasahassamhīti pañcakappādhike sahassame kappamhi ceḷā nāma cattāro janā cakkavattirājāno",
  "atk-s0510a2:29_1": "sattahi ratanehi sampannā samaṅgībhūtā jambudīpaaparagoyānauttarakurupubbavidehadīpasaṅkhāte catudīpamhi",
  "atk-s0510a2:29_2": "issarā padhānā visuṁ ahesunti attho.",
  "atk-s0510a2:29_3": "Sesaṁ vuttanayamevāti.",
  "atk-s0510a2:30_0": "Nandattheraapadānavaṇṇanā samattā.",
  "atk-s0510a2:31_0": "4. Cūḷapanthakattheraapadānavaṇṇanā",
  "atk-s0510a2:32_0": "Padumuttaronāma jinotiādikaṁ āyasmato cūḷapanthakattherassa apadānaṁ.",
  "atk-s0510a2:32_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a2:32_2": "bhagavato kāle yadettha aṭṭhuppattivasena vattabbaṁ,",
  "atk-s0510a2:32_3": "taṁ aṭṭhakanipāte mahāpanthakavatthusmiṁ (theragā.",
  "atk-s0510a2:32_4": "510 ādayo) vuttameva.",
  "atk-s0510a2:32_5": "Ayaṁ pana viseso –",
  "atk-s0510a2:32_6": "mahāpanthakatthero arahattaṁ patvā phalasamāpattisukhena vītināmento cintesi –",
  "atk-s0510a2:32_7": "‘‘kathaṁ nu kho sakkā cūḷapanthakampi imasmiṁ sukhe patiṭṭhāpetu’’nti.",
  "atk-s0510a2:32_8": "So attano ayyakaṁ dhanaseṭṭhiṁ upasaṅkamitvā āha – ‘‘sace,",
  "atk-s0510a2:32_9": "mahāseṭṭhi ,",
  "atk-s0510a2:32_10": "anujānātha,",
  "atk-s0510a2:32_11": "ahaṁ cūḷapanthakaṁ pabbājeyya’’nti.",
  "atk-s0510a2:32_12": "‘‘Pabbājetha,",
  "atk-s0510a2:32_13": "bhante’’ti.",
  "atk-s0510a2:32_14": "Thero taṁ pabbājesi.",
  "atk-s0510a2:32_15": "So dasasu sīlesu patiṭṭhito bhātu santike –",
  "atk-s0510a2:33_0": "‘‘Padumaṁ yathā kokanadaṁ sugandhaṁ, pāto siyā phullamavītagandhaṁ;",
  "atk-s0510a2:34_0": "Aṅgīrasaṁ passa virocamānaṁ, tapantamādiccamivantalikkhe’’ti. (saṁ. ni. 1.123; a. ni. 5.195) –",
  "atk-s0510a2:35_0": "Gāthaṁ uggaṇhanto catūhi māsehi uggahetuṁ nāsakkhi,",
  "atk-s0510a2:35_1": "gahitampi hadaye na tiṭṭhati.",
  "atk-s0510a2:35_2": "Atha naṁ mahāpanthako,",
  "atk-s0510a2:35_3": "‘‘cūḷapanthaka,",
  "atk-s0510a2:35_4": "tvaṁ imasmiṁ sāsane abhabbo,",
  "atk-s0510a2:35_5": "catūhi māsehi ekaṁ gāthampi gahetuṁ na sakkosi,",
  "atk-s0510a2:35_6": "pabbajitakiccaṁ pana tvaṁ kathaṁ matthakaṁ pāpessasi,",
  "atk-s0510a2:35_7": "nikkhama ito’’ti so therena paṇāmiko dvārakoṭṭhakasamīpe rodamāno aṭṭhāsi.",
  "atk-s0510a2:36_0": "Tena ca samayena satthā jīvakambavane viharati.",
  "atk-s0510a2:36_1": "Atha jīvako purisaṁ pesesi – ‘‘gaccha,",
  "atk-s0510a2:36_2": "pañcahi bhikkhusatehi saddhiṁ satthāraṁ nimantehī’’ti.",
  "atk-s0510a2:36_3": "Tena ca samayena āyasmā mahāpanthako bhattuddesako hoti.",
  "atk-s0510a2:36_4": "So ‘‘pañcannaṁ bhikkhusatānaṁ bhikkhaṁ paṭicchathā’’ti vutto ‘‘cūḷapanthakaṁ ṭhapetvā sesānaṁ paṭicchāmī’’ti āha.",
  "atk-s0510a2:36_5": "Taṁ sutvā cūḷapanthako bhiyyosomattāya domanassappatto ahosi.",
  "atk-s0510a2:36_6": "Satthā tassa cittakkhedaṁ ñatvā ‘‘cūḷapanthako mayā katena upāyena bujjhissatī’’ti tassa avidūraṭṭhāne attānaṁ dassetvā ‘‘kiṁ, panthaka,",
  "atk-s0510a2:36_7": "rodasī’’ti pucchi.",
  "atk-s0510a2:36_8": "‘‘Bhātā maṁ, bhante,",
  "atk-s0510a2:36_9": "paṇāmetī’’ti āha.",
  "atk-s0510a2:36_10": "‘‘Panthaka,",
  "atk-s0510a2:36_11": "mā cintayi,",
  "atk-s0510a2:36_12": "mama sāsane tuyhaṁ pabbajjā,",
  "atk-s0510a2:36_13": "ehi imaṁ gahetvā ‘rajoharaṇaṁ,",
  "atk-s0510a2:36_14": "rajoharaṇa’nti manasi karohī’’ti iddhiyā suddhaṁ coḷakkhaṇḍaṁ abhisaṅkharitvā adāsi.",
  "atk-s0510a2:36_15": "So satthārā dinnaṁ coḷakkhaṇḍaṁ ‘‘rajoharaṇaṁ,",
  "atk-s0510a2:36_16": "rajoharaṇa’’nti hatthena parimajjanto nisīdi.",
  "atk-s0510a2:36_17": "Tassa taṁ parimajjantassa kiliṭṭhadhātukaṁ jātaṁ,",
  "atk-s0510a2:36_18": "puna parimajjantassa ukkhaliparipuñchanasadisaṁ jātaṁ.",
  "atk-s0510a2:36_19": "So ñāṇaparipākattā evaṁ cintesi –",
  "atk-s0510a2:36_20": "‘‘idaṁ coḷakkhaṇḍaṁ pakatiyā parisuddhaṁ,",
  "atk-s0510a2:36_21": "imaṁ upādiṇṇakasarīraṁ nissāya kiliṭṭhaṁ aññathā jātaṁ,",
  "atk-s0510a2:36_22": "tasmā aniccaṁ yathāpetaṁ,",
  "atk-s0510a2:36_23": "evaṁ cittampī’’ti khayavayaṁ paṭṭhapetvā tasmiṁyeva nimitte jhānāni nibbattetvā jhānapādakaṁ katvā vipassanaṁ",
  "atk-s0510a2:36_24": "paṭṭhapetvā saha paṭisambhidāhi arahattaṁ pāpuṇi.",
  "atk-s0510a2:36_25": "Arahattapattassevassa tepiṭakaṁ pañcābhiññā ca āgamiṁsu.",
  "atk-s0510a2:37_0": "Satthā ekūnehi pañcabhikkhusatehi saddhiṁ gantvā jīvakassa nivesane paññatte āsane nisīdi.",
  "atk-s0510a2:37_1": "Cūḷapanthako pana attano bhikkhāya appaṭicchitattā eva na gato.",
  "atk-s0510a2:37_2": "Jīvako yāguṁ dātuṁ ārabhi.",
  "atk-s0510a2:37_3": "Satthā hatthena pattaṁ pidahi. ‘‘Kasmā, bhante,",
  "atk-s0510a2:37_4": "na gaṇhathā’’ti vutte ‘‘vihāre eko bhikkhu atthi,",
  "atk-s0510a2:37_5": "jīvakā’’ti.",
  "atk-s0510a2:37_6": "So purisaṁ pesesi – ‘‘gaccha, bhaṇe,",
  "atk-s0510a2:37_7": "vihāre nisinnaṁ ayyaṁ gahetvā ehī’’ti.",
  "atk-s0510a2:37_8": "Cūḷapanthakattheropi rūpena kiriyāya ca ekampi ekena asadisaṁ bhikkhusahassaṁ nimminitvā nisīdi.",
  "atk-s0510a2:37_9": "So puriso vihāre bhikkhūnaṁ bahubhāvaṁ disvā gantvā jīvakassa kathesi –",
  "atk-s0510a2:37_10": "‘‘imasmā bhikkhusaṅghā vihāre bhikkhusaṅgho bahutaro,",
  "atk-s0510a2:37_11": "pakkositabbaṁ ayyaṁ na jānāmī’’ti.",
  "atk-s0510a2:37_12": "Jīvako satthāraṁ pucchi –",
  "atk-s0510a2:37_13": "‘‘ko nāmo, bhante,",
  "atk-s0510a2:37_14": "vihāre nisinno bhikkhū’’ti?",
  "atk-s0510a2:37_15": "‘‘Cūḷapanthako nāma,",
  "atk-s0510a2:37_16": "jīvakā’’ti. ‘‘Gaccha, bhaṇe,",
  "atk-s0510a2:37_17": "‘cūḷapanthako nāma kataro’ti pucchitvā taṁ ānehī’’ti.",
  "atk-s0510a2:37_18": "So vihāraṁ gantvā ‘‘cūḷapanthako nāma kataro,",
  "atk-s0510a2:37_19": "bhante’’ti pucchi.",
  "atk-s0510a2:37_20": "‘‘Ahaṁ cūḷapanthako,",
  "atk-s0510a2:37_21": "ahaṁ cūḷapanthako’’ti ekappahārena bhikkhusahassampi kathesi.",
  "atk-s0510a2:37_22": "So punāgantvā taṁ pavattiṁ jīvakassa ārocesi jīvako paṭividdhasaccattā ‘‘iddhimā maññe,",
  "atk-s0510a2:37_23": "ayyo’’ti nayato ñatvā ‘‘gaccha, bhaṇe,",
  "atk-s0510a2:37_24": "paṭhamaṁ kathentaṁ ayyameva ‘tumhe satthā pakkosatī’ti vatvā cīvarakaṇṇe gaṇhāhī’’ti āha.",
  "atk-s0510a2:37_25": "So vihāraṁ gantvā tathā akāsi.",
  "atk-s0510a2:37_26": "Tāvadeva nimmitabhikkhū antaradhāyiṁsu.",
  "atk-s0510a2:37_27": "So theraṁ gahetvā agamāsi.",
  "atk-s0510a2:38_0": "Satthā tasmiṁ khaṇe yāguñca khajjakādibhedañca paṭiggaṇhi.",
  "atk-s0510a2:38_1": "Katabhattakicco bhagavā āyasmantaṁ cūḷapanthakaṁ āṇāpesi ‘‘anumodanaṁ karohī’’ti.",
  "atk-s0510a2:38_2": "So pabhinnapaṭisambhido sineruṁ gahetvā mahāsamuddaṁ manthento viya tepiṭakaṁ buddhavacanaṁ saṅkhobhento satthu ajjhāsayaṁ gaṇhanto anumodanaṁ akāsi.",
  "atk-s0510a2:38_3": "Dasabale bhattakiccaṁ katvā vihāraṁ gate dhammasabhāyaṁ kathā udapādi ‘aho buddhānaṁ ānubhāvo,",
  "atk-s0510a2:38_4": "yatra hi nāma cattāro māse ekagāthaṁ gahetuṁ asakkontampi lahukena khaṇeneva evaṁ mahiddhikaṁ akaṁsū’ti,",
  "atk-s0510a2:38_5": "tathā hi jīvakassa nivesane nisinno bhagavā ‘evaṁ cūḷapanthakassa cittaṁ samāhitaṁ,",
  "atk-s0510a2:38_6": "vīthipaṭipannā vipassanā’ti ñatvā yathānisinnoyeva attānaṁ dassetvā,",
  "atk-s0510a2:38_7": "‘panthaka,",
  "atk-s0510a2:38_8": "nevāyaṁ pilotikā kiliṭṭhā rajānukiṇṇā,",
  "atk-s0510a2:38_9": "ito pana aññopi ariyassa vinaye saṁkileso rajo’ti dassento –",
  "atk-s0510a2:39_0": "‘‘Rāgo rajo na ca pana reṇu vuccati, rāgassetaṁ adhivacanaṁ rajoti;",
  "atk-s0510a2:40_0": "Etaṁ rajaṁ vippajahitvā bhikkhavo, viharanti te vigatarajassa sāsane.",
  "atk-s0510a2:41_0": "‘‘Doso rajo…pe… vigatarajassa sāsane.",
  "atk-s0510a2:42_0": "‘‘Moho rajo…pe… vigatarajassa sāsane’’ti. (mahāni. 209; cūḷani. udayamāṇavapucchāniddesa 74) –",
  "atk-s0510a2:43_0": "Imā tisso gāthāyo abhāsi.",
  "atk-s0510a2:43_1": "Gāthāpariyosāne cūḷapanthako sahapaṭisambhidāhi arahattaṁ pāpuṇīti.",
  "atk-s0510a2:43_2": "Satthā tesaṁ bhikkhūnaṁ kathāsallāpaṁ sutvā āgantvā buddhāsane nisīditvā ‘‘kiṁ vadetha,",
  "atk-s0510a2:43_3": "bhikkhave’’ti pucchitvā ‘‘imaṁ nāma,",
  "atk-s0510a2:43_4": "bhante’’ti vutte ‘‘bhikkhave,",
  "atk-s0510a2:43_5": "cūḷapanthakena idāni mayhaṁ ovāde ṭhatvā lokuttharadāyajjaṁ laddhaṁ,",
  "atk-s0510a2:43_6": "pubbe pana lokiyadāyajjaṁ laddha’’nti vatvā tehi yācito cūḷaseṭṭhijātakaṁ (jā.",
  "atk-s0510a2:43_7": "1.1.4) kathesi.",
  "atk-s0510a2:43_8": "Aparabhāge naṁ satthā ariyagaṇaparivuto dhammāsane nisinno manomayaṁ kāyaṁ abhinimminantānaṁ bhikkhūnaṁ cetovivaṭṭakusalānañca aggaṭṭhāne ṭhapesi.",
  "atk-s0510a2:44_0": "35.",
  "atk-s0510a2:44_1": "Evaṁ so pattaetadaggaṭṭhāno attano pubbakammaṁ saritvā pītisomanassavasena pubbacaritāpadānaṁ pakāsento padumuttaro nāma jinotiādimāha.",
  "atk-s0510a2:44_2": "Tattha purimapadadvayaṁ vuttatthameva.",
  "atk-s0510a2:44_3": "Gaṇamhā vūpakaṭṭhosoti so padumuttaro nāma satthā gaṇamhā mahatā bhikkhusamūhato vūpakaṭṭho visuṁ bhūto vivekaṁ upagato.",
  "atk-s0510a2:44_4": "Tadā mama tāpasakāle himavante himālayapabbatasamīpe vasi vāsaṁ kappesi,",
  "atk-s0510a2:44_5": "catūhi iriyāpathehi vihāsīti attho.",
  "atk-s0510a2:45_0": "36.Ahampi…pe…",
  "atk-s0510a2:45_1": "tadāti yadā so bhagavā himavantaṁ upagantvā vasi,",
  "atk-s0510a2:45_2": "tadā ahampi himavantasamīpe kataassame ā samantato kāyacittapīḷāsaṅkhātā parissayā samanti etthāti assamoti laddhanāme araññāvāse vasāmīti sambandho.",
  "atk-s0510a2:45_3": "Acirāgataṁ mahāvīranti aciraṁ āgataṁ mahāvīriyavantaṁ lokanāyakaṁ padhānaṁ taṁ bhagavantaṁ upesinti sambandho,",
  "atk-s0510a2:45_4": "āgatakkhaṇeyeva upāgaminti attho.",
  "atk-s0510a2:46_0": "37.Pupphacchattaṁ gahetvānāti evaṁ upagacchanto ca padumuppalapupphādīhi chāditaṁ pupphamayaṁ chattaṁ",
  "atk-s0510a2:46_1": "gahetvā narāsabhaṁ narānaṁ seṭṭhaṁ bhagavantaṁ chādento upagacchiṁ samīpaṁ gatosmīti attho.",
  "atk-s0510a2:46_2": "Samādhiṁ samāpajjantanti rūpāvacarasamādhijjhānaṁ samāpajjantaṁ appetvā nisinnassa antarāyaṁ ahaṁ akāsinti sambandho.",
  "atk-s0510a2:47_0": "38.Ubho hatthehi paggayhāti taṁ susajjitaṁ pupphacchattaṁ dvīhi hatthehi ukkhipitvā ahaṁ bhagavato adāsinti sambandho.",
  "atk-s0510a2:47_1": "Paṭiggahesīti taṁ mayā dinnaṁ pupphacchattaṁ padumuttaro bhagavā sampaṭicchi,",
  "atk-s0510a2:47_2": "sādaraṁ sādiyīti attho.",
  "atk-s0510a2:48_0": "41.Satapattachattaṁ paggayhāti ekekasmiṁ padumapupphe satasatapattānaṁ vasena satapattehi padumapupphehi",
  "atk-s0510a2:48_1": "chāditaṁ pupphacchattaṁ pakārena ādarena gahetvā tāpaso mama adāsīti attho.",
  "atk-s0510a2:48_2": "Tamahaṁ kittayissāmīti taṁ tāpasaṁ ahaṁ kittayissāmi pākaṭaṁ karissāmīti attho.",
  "atk-s0510a2:48_3": "Mama bhāsato bhāsamānassa vacanaṁ suṇotha manasi karotha.",
  "atk-s0510a2:49_0": "42.Pañcavīsatikappānīti iminā pupphacchattadānena pañcavīsativāre tāvatiṁsabhavane sakko hutvā devarajjaṁ karissatīti sambandho.",
  "atk-s0510a2:49_1": "Catuttiṁsatikkhattuñcāti catuttiṁsativāre manussaloke cakkavattī rājā bhavissati.",
  "atk-s0510a2:50_0": "43.Yaṁyaṁ yoninti manussayoniādīsu yaṁ yaṁ jātiṁ saṁsarati gacchati upapajjati.",
  "atk-s0510a2:50_1": "Tattha tattha yoniyaṁ abbhokāse suññaṭṭhāne patiṭṭhantaṁ nisinnaṁ ṭhitaṁ vā padumaṁ dhārayissati upari chādayissatīti attho.",
  "atk-s0510a2:51_0": "45.Pakāsite pāvacaneti tena bhagavato sakalapiṭakattaye pakāsite dīpite manussattaṁ manussajātiṁ labhissati upapajjissati.",
  "atk-s0510a2:51_1": "Manomayamhi kāyamhīti manena jhānacittena nibbattoti manomayo,",
  "atk-s0510a2:51_2": "yathā cittaṁ pavattati,",
  "atk-s0510a2:51_3": "tathā kāyaṁ pavatteti cittagatikaṁ karotīti attho.",
  "atk-s0510a2:51_4": "Tamhi manomaye kāyamhi so tāpaso cūḷapanthako nāma hutvā uttamo aggo bhavissatīti attho.",
  "atk-s0510a2:51_5": "Sesaṁ heṭṭhā vuttattā uttānattā ca suviññeyyameva.",
  "atk-s0510a2:52_0": "52.Sariṁ kokanadaṁ ahanti ahaṁ bhagavato nimmitacoḷakaṁ parimajjanto kokanadaṁ padumaṁ sarinti attho.",
  "atk-s0510a2:52_1": "Tattha cittaṁ vimucci meti tasmiṁ kokanade padume mayhaṁ cittaṁ adhimucci allīno,",
  "atk-s0510a2:52_2": "tato ahaṁ arahattaṁ pāpuṇinti sambandho.",
  "atk-s0510a2:53_0": "53.",
  "atk-s0510a2:53_1": "Ahaṁ manomayesu cittagatikesu kāyesu sabbattha sabbesu pāramiṁ pariyosānaṁ gato pattoti sambandho.",
  "atk-s0510a2:53_2": "Sesaṁ vuttanayamevāti.",
  "atk-s0510a2:54_0": "Cūḷapanthakattheraapadānavaṇṇanā samattā.",
  "atk-s0510a2:55_0": "5. Pilindavacchattheraapadānavaṇṇanā",
  "atk-s0510a2:56_0": "Nibbutelokanāthamhītiādikaṁ āyasmato pilindavacchattherassa apadānaṁ.",
  "atk-s0510a2:56_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a2:56_2": "bhagavato kāle haṁsavatīnagare mahābhogakule nibbatto heṭṭhā vuttanayena satthu santike dhammaṁ suṇanto",
  "atk-s0510a2:56_3": "satthāraṁ ekaṁ bhikkhuṁ devatānaṁ piyamanāpabhāvena aggaṭṭhāne ṭhapentaṁ disvā taṁ ṭhānantaraṁ patthetvā",
  "atk-s0510a2:56_4": "yāvajīvaṁ kusalaṁ katvā tato cuto devamanussesu saṁsaranto sumedhassa bhagavato kāle kulagehe nibbatto.",
  "atk-s0510a2:56_5": "Parinibbute bhagavati tassa thūpaṁ pūjetvā saṅghassa mahādānaṁ pavattetvā tato cavitvā devamanussesu",
  "atk-s0510a2:56_6": "ubhayasampattiyo anubhavitvā anuppanne buddhe cakkavattī rājā hutvā mahājanaṁ pañcasīlesu patiṭṭhāpetvā",
  "atk-s0510a2:56_7": "saggaparāyanaṁ akāsi.",
  "atk-s0510a2:56_8": "So anuppanneyeva amhākaṁ bhagavati sāvatthiyaṁ brāhmaṇakule nibbatti,",
  "atk-s0510a2:56_9": "pilindotissa nāmaṁ akaṁsu.",
  "atk-s0510a2:56_10": "Vacchoti gottaṁ.",
  "atk-s0510a2:56_11": "So aparabhāge pilindavacchoti paññāyittha.",
  "atk-s0510a2:56_12": "Saṁsāre pana saṁvegabahulatāya paribbājakapabbajjaṁ pabbajitvā cūḷagandhāraṁ nāma vijjaṁ sādhetvā tāya",
  "atk-s0510a2:56_13": "vijjāya ākāsacārī paracittavidū ca hutvā rājagahe lābhaggayasaggapatto paṭivasati.",
  "atk-s0510a2:57_0": "Atha amhākaṁ bhagavā abhisambuddho hutvā anukkamena rājagahaṁ upagato.",
  "atk-s0510a2:57_1": "Tato paṭṭhāya buddhānubhāvena tassa sā vijjā na sampajjati,",
  "atk-s0510a2:57_2": "attano kiccaṁ na sādheti.",
  "atk-s0510a2:57_3": "So cintesi –",
  "atk-s0510a2:57_4": "‘‘sutaṁ kho panetaṁ ācariyapācariyānaṁ bhāsamānānaṁ ‘yattha mahāgandhāravijjā dharati ,",
  "atk-s0510a2:57_5": "tattha cūḷagandhāravijjā na sampajjatī’ti samaṇassa pana gotamassa āgatakālato paṭṭhāya nāyaṁ mama vijjā sampajjati,",
  "atk-s0510a2:57_6": "nissaṁsayaṁ samaṇo gotamo mahāgandhāravijjaṁ jānāti,",
  "atk-s0510a2:57_7": "yaṁnūnāhaṁ taṁ payirupāsitvā tassa santike taṁ vijjaṁ pariyāpuṇeyya’’nti.",
  "atk-s0510a2:57_8": "So bhagavantaṁ upasaṅkamitvā etadavoca – ‘‘ahaṁ,",
  "atk-s0510a2:57_9": "mahāsamaṇa,",
  "atk-s0510a2:57_10": "tava santike ekaṁ vijjaṁ pariyāpuṇitukāmo,",
  "atk-s0510a2:57_11": "okāsaṁ me karohī’’ti.",
  "atk-s0510a2:57_12": "‘‘Tena hi mama santike pabbajāhī’’ti āha.",
  "atk-s0510a2:57_13": "So ‘‘vijjāya parikammaṁ pabbajjā’’ti maññamāno pabbaji.",
  "atk-s0510a2:57_14": "Tassa bhagavā dhammaṁ kathetvā caritānukūlaṁ kammaṭṭhānaṁ adāsi.",
  "atk-s0510a2:57_15": "So upanissayasampannatāya nacirasseva vipassanaṁ paṭṭhapetvā arahattaṁ pāpuṇi.",
  "atk-s0510a2:58_0": "55.",
  "atk-s0510a2:58_1": "Yā pana purimajātiyaṁ tassovāde ṭhatvā sagge nibbattā devatā,",
  "atk-s0510a2:58_2": "tā kataññutaṁ nissāya tasmiṁ sañjātabahumānā sāyaṁ pātaṁ theraṁ payirupāsitvā gacchanti.",
  "atk-s0510a2:58_3": "Tasmā naṁ bhagavā devatānaṁ ativiya piyamanāpabhāvena aggabhāve ṭhapesi ‘‘etadaggaṁ,",
  "atk-s0510a2:58_4": "bhikkhave,",
  "atk-s0510a2:58_5": "mama sāvakānaṁ bhikkhūnaṁ devatānaṁ piyamanāpānaṁ yadidaṁ pilindavaccho’’ti (a. ni. 1.209, 215).",
  "atk-s0510a2:58_6": "Evaṁ so pattaaggaṭṭhāno attano pubbakammaṁ anussaritvā pītisomanassavasena pubbacaritāpadānaṁ pakāsento nibbute lokanāthamhītiādimāha.",
  "atk-s0510a2:59_0": "Tattha kāmarūpārūpalokassa nātho padhānoti lokanātho.",
  "atk-s0510a2:59_1": "Medhā vuccanti sabbaññutaññāṇaanāvaraṇañāṇādayo, sundarā,",
  "atk-s0510a2:59_2": "pasaṭṭhā vā medhā yassa so sumedho,",
  "atk-s0510a2:59_3": "aggo ca so puggalo cāti aggapuggalo,",
  "atk-s0510a2:59_4": "tasmiṁ sumedhe lokanāyake aggapuggale khandhaparinibbānena nibbute satīti sambandho.",
  "atk-s0510a2:59_5": "Pasannacitto sumanoti saddhāya pasāditacitto somanassena sundaramano ahaṁ tassa sumedhassa bhagavato thūpapūjaṁ cetiyapūjaṁ akāsinti attho.",
  "atk-s0510a2:60_0": "56.Ye ca khīṇāsavā tatthāti tasmiṁ samāgame ye ca khīṇāsavā pahīnakilesā chaḷabhiññā chahi abhiññāhi",
  "atk-s0510a2:60_1": "samannāgatā mahiddhikā mahantehi iddhīhi samannāgatā santi,",
  "atk-s0510a2:60_2": "te sabbe khīṇāsave ahaṁ tattha samānetvā suṭṭhu ādarena ānetvā saṅghabhattaṁ sakalasaṅghassa dātabbabhattaṁ akāsiṁ tesaṁ bhojesinti attho.",
  "atk-s0510a2:61_0": "57.Upaṭṭhāko tadā ahūti tadā mama saṅghabhattadānakāle sumedhassa bhagavato nāmena sumedho nāma upaṭṭhākasāvako ahu ahosīti attho.",
  "atk-s0510a2:61_1": "So sāvako mayhaṁ pūjāsakkāraṁ anumodittha anumodito ānisaṁsaṁ kathesīti attho.",
  "atk-s0510a2:62_0": "58.Tena cittappasādenāti tena thūpapūjākaraṇavasena uppannena cittappasādena devaloke dibbavimānaṁ upapajjiṁ upagato asmīti attho,",
  "atk-s0510a2:62_1": "tattha nibbattomhīti vuttaṁ hoti.",
  "atk-s0510a2:62_2": "Chaḷāsītisahassānīti tasmiṁ vimāne cha asītisahassāni devaccharāyo me mayhaṁ cittaṁ ramiṁsu ramāpesunti sambandho.",
  "atk-s0510a2:63_0": "59.Mameva anuvattantīti tā accharāyo sabbakāmehi dibbehi rūpādivatthukāmehi upaṭṭhahantiyo mamaṁ eva",
  "atk-s0510a2:63_1": "anuvattanti mama vacanaṁ anukaronti sadā niccakālanti attho.",
  "atk-s0510a2:63_2": "Sesaṁ suviññeyyamevāti.",
  "atk-s0510a2:64_0": "Pilindavacchattheraapadānavaṇṇanā samattā.",
  "atk-s0510a2:65_0": "6. Rāhulattheraapadānavaṇṇanā",
  "atk-s0510a2:66_0": "Padumuttarassabhagavatotiādikaṁ āyasmato rāhulattherassa apadānaṁ.",
  "atk-s0510a2:66_1": "Ayampi āyasmā purimajinavaresu katādhikāro tattha tattha bhave vivaṭṭūpanissayāni puññāni upacinanto",
  "atk-s0510a2:66_2": "padumuttarassa bhagavato kāle kulagehe nibbatto viññutaṁ patvā satthu dhammadesanaṁ suṇanto satthāraṁ",
  "atk-s0510a2:66_3": "ekaṁ bhikkhuṁ sikkhākāmānaṁ aggaṭṭhāne ṭhapentaṁ disvā sayampi taṁ ṭhānantaraṁ patthento senāsanavisodhanavijjotanādikaṁ",
  "atk-s0510a2:66_4": "uḷāraṁ puññaṁ katvā paṇidhānaṁ akāsi.",
  "atk-s0510a2:66_5": "So tato cavitvā devamanussesu saṁsaranto ubhayasampattiyo anubhavitvā imasmiṁ buddhuppāde amhākaṁ bodhisattaṁ",
  "atk-s0510a2:66_6": "paṭicca yasodharāya deviyā kucchimhi nibbattitvā rāhuloti laddhanāmo mahatā khattiyaparivārena vaḍḍhi.",
  "atk-s0510a2:66_7": "Tassa pabbajjāvidhānaṁ khandhake (mahāva.",
  "atk-s0510a2:66_8": "105) āgatameva.",
  "atk-s0510a2:66_9": "So pabbajitvā satthu santike anekehi suttapadehi suladdhovādo paripakkañāṇo vipassanaṁ ussukkāpetvā arahattaṁ pāpuṇi.",
  "atk-s0510a2:66_10": "Arahā pana hutvā attano paṭipattiṁ paccavekkhitvā aññaṁ byākaronto –",
  "atk-s0510a2:67_0": "‘‘Ubhayeneva sampanno, rāhulabhaddoti maṁ vidū;",
  "atk-s0510a2:68_0": "Yañcamhi putto buddhassa, yañca dhammesu cakkhumā.",
  "atk-s0510a2:69_0": "‘‘Yañca me āsavā khīṇā, yañca natthi punabbhavo;",
  "atk-s0510a2:70_0": "Arahā dakkhiṇeyyomhi, tevijjo amataddaso.",
  "atk-s0510a2:71_0": "‘‘Kāmandhā jālapacchannā, taṇhāchadanachāditā;",
  "atk-s0510a2:72_0": "Pamattabandhunā bandhā, macchāva kuminā mukhe.",
  "atk-s0510a2:73_0": "‘‘Taṁ kāmaṁ ahamujjhitvā, chetvā mārassa bandhanaṁ;",
  "atk-s0510a2:74_0": "Samūlaṁ taṇhamabbuyha, sītibhūtosmi nibbuto’’ti. (theragā. 295-298);",
  "atk-s0510a2:75_0": "Catasso gāthā abhāsi.",
  "atk-s0510a2:75_1": "Tattha ubhayeneva sampannoti jātisampadā paṭipattisampadāti ubhayasampattiyāpi sampanno samannāgato.",
  "atk-s0510a2:75_2": "Rāhulabhaddoti maṁ vidūti ‘‘rāhulabhaddo’’ti maṁ sabrahmacārino sañjānanti.",
  "atk-s0510a2:75_3": "Tassa hi jātasāsanaṁ sutvā bodhisattena, ‘‘rāhu, jāto,",
  "atk-s0510a2:75_4": "bandhanaṁ jāta’’nti vuttavacanaṁ upādāya suddhodanamahārājā ‘‘rāhulo’’ti nāmaṁ gaṇhi.",
  "atk-s0510a2:75_5": "Tattha ādito pitarā vuttapariyāyameva gahetvā āha –",
  "atk-s0510a2:75_6": "‘‘rāhulabhaddoti maṁ vidū’’ti.",
  "atk-s0510a2:75_7": "Bhaddoti pasaṁsāvacanameva.",
  "atk-s0510a2:75_8": "Aparabhāge satthā taṁ sikkhākāmabhāvena aggaṭṭhāne ṭhapesi ‘‘etadaggaṁ,",
  "atk-s0510a2:75_9": "bhikkhave,",
  "atk-s0510a2:75_10": "mama sāvakānaṁ bhikkhūnaṁ sikkhākāmānaṁ yadidaṁ rāhulo’’ti (a. ni. 1.209).",
  "atk-s0510a2:76_0": "68.",
  "atk-s0510a2:76_1": "Evaṁ so pattaetadaggaṭṭhāno attano pubbakammaṁ saritvā somanassajāto pubbacaritāpadānaṁ pakāsento padumuttarassa bhagavatotiādimāha.",
  "atk-s0510a2:76_2": "Sattabhūmimhi pāsādeti pasādaṁ somanassaṁ janetīti pāsādo.",
  "atk-s0510a2:76_3": "Uparūpari ṭhitā satta bhūmiyo yasmiṁ pāsāde soyaṁ sattabhūmi,",
  "atk-s0510a2:76_4": "tasmiṁ sattabhūmimhi pāsāde.",
  "atk-s0510a2:76_5": "Ādāsaṁ santhariṁ ahanti ādāsatalaṁ nipphādetvā lokajeṭṭhassa bhagavato tādino ahaṁ santharaṁ adāsiṁ,",
  "atk-s0510a2:76_6": "santharitvā pūjesinti attho.",
  "atk-s0510a2:77_0": "69.Khīṇāsavasahassehīti arahantasahassehi parikiṇṇo parivuto.",
  "atk-s0510a2:77_1": "Dvipadindo dvipadānaṁ indo sāmi narāsabho mahāmuni gandhakuṭiṁ tehi saha upāgami pāvisīti attho.",
  "atk-s0510a2:78_0": "70.Virocento gandhakuṭinti taṁ gandhakuṭiṁ sobhayamāno devānaṁ devo devadevo narānaṁ āsabho narāsabho",
  "atk-s0510a2:78_1": "jeṭṭho satthā bhikkhusaṅghamajjhe nisīditvā imā byākaraṇagāthāyo abhāsatha kathesīti sambandho.",
  "atk-s0510a2:79_0": "71.Yenāyaṁ jotitā seyyāti yena upāsakena ayaṁ pāsādasaṅkhātā seyyā jotitā pabhāsitā pajjalitā.",
  "atk-s0510a2:79_1": "Ādāsova kaṁsalohamayaṁ ādāsatalaṁ iva suṭṭhu samaṁ katvā santhatā.",
  "atk-s0510a2:79_2": "Taṁ upāsakaṁ kittayissāmi pākaṭaṁ karissāmīti attho.",
  "atk-s0510a2:79_3": "Sesaṁ suviññeyyameva.",
  "atk-s0510a2:80_0": "81.Aṭṭhānametaṁ yaṁ tādīti yaṁ yena kāraṇena tādī iṭṭhāniṭṭhesu akampiyasabhāvattā tādī agāre gharāvāse ratiṁ allīnabhāvaṁ ajjhagā pāpuṇi,",
  "atk-s0510a2:80_1": "etaṁ kāraṇaṁ aṭṭhānaṁ akāraṇanti attho.",
  "atk-s0510a2:81_0": "82.Nikkhamitvāagārasmāti gharāvāsato nikkhamitvā taṁ tiṇadalamiva pariccajitvā subbato susikkhito pabbajissati.",
  "atk-s0510a2:81_1": "Rāhulo nāmanāmenāti suddhodanamahārājena pesitaṁ kumārassa jātasāsanaṁ sutvā pitarā siddhatthena,",
  "atk-s0510a2:81_2": "‘‘rāhu jāto,",
  "atk-s0510a2:81_3": "bandhanaṁ jāta’’nti vuttanāmattā rāhulo nāmāti attho.",
  "atk-s0510a2:81_4": "‘‘Yathā candasūriyānaṁ vimānapabhāya kiliṭṭhakaraṇena rāhu asurindo upeti gacchati,",
  "atk-s0510a2:81_5": "evamevāyaṁ mama abhinikkhamanapabbajjādīnaṁ antarāyaṁ karontoriva jāto’’ti adhippāyena,",
  "atk-s0510a2:81_6": "‘‘rāhu jātoti āhā’’ti daṭṭhabbaṁ.",
  "atk-s0510a2:81_7": "Arahā so bhavissatīti so tādiso upanissayasampanno vipassanāyaṁ yuttappayutto arahā khīṇāsavo bhavissatīti attho.",
  "atk-s0510a2:82_0": "83.Kikīva aṇḍaṁ rakkheyyāti aṇḍaṁ bījaṁ rakkhamānā kikī sakuṇī iva appamatto sīlaṁ rakkheyya,",
  "atk-s0510a2:82_1": "cāmarī viya vāladhinti vālaṁ rakkhamānā kaṇḍakesu vāle laggante bhindanabhayena anākaḍḍhitvā maramānā",
  "atk-s0510a2:82_2": "cāmarī viya jīvitampi pariccajitvā sīlaṁ abhinditvā rakkheyya.",
  "atk-s0510a2:82_3": "Nipako sīlasampannoti nepakkaṁ vuccati paññā,",
  "atk-s0510a2:82_4": "tena nepakkena samannāgato nipako khaṇḍachiddādibhāvaṁ apāpetvā rakkhaṇato sīlasampanno bhavissatīti evaṁ so bhagavā byākaraṇamakāsi.",
  "atk-s0510a2:82_5": "So evaṁ pattaarahattaphalo ekadivasaṁ vivekaṭṭhāne nisinno somanassavasena evaṁ rakkhiṁ mahāmunītiādimāha.",
  "atk-s0510a2:82_6": "Taṁ suviññeyyamevāti.",
  "atk-s0510a2:83_0": "Rāhulattheraapadānavaṇṇanā samattā.",
  "atk-s0510a2:84_0": "7. Upasenavaṅgantaputtattheraapadānavaṇṇanā",
  "atk-s0510a2:85_0": "Padumuttaraṁ bhagavantantiādikaṁ āyasmato upasenavaṅgantaputtattherassa apadānaṁ.",
  "atk-s0510a2:85_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a2:85_2": "bhagavato kāle haṁsavatīnagare kulagehe nibbattitvā vayappatto satthu santikaṁ gantvā dhammaṁ suṇanto",
  "atk-s0510a2:85_3": "satthāraṁ ekaṁ bhikkhuṁ samantapāsādikānaṁ aggaṭṭhāne ṭhapentaṁ disvā satthu adhikārakammaṁ katvā taṁ",
  "atk-s0510a2:85_4": "ṭhānantaraṁ patthetvā yāvajīvaṁ kusalaṁ katvā devamanussesu saṁsaranto imasmiṁ buddhuppāde nālakagāme",
  "atk-s0510a2:85_5": "rūpasārī brāhmaṇiyā kucchimhi nibbatti,",
  "atk-s0510a2:85_6": "upasenotissa nāmaṁ ahosi.",
  "atk-s0510a2:85_7": "So vayappatto tayo vede uggaṇhitvā satthu santike dhammaṁ sutvā paṭiladdhasaddho pabbajitvā upasampadāya",
  "atk-s0510a2:85_8": "ekavassiko ‘‘ariyagabbhaṁ vaḍḍhemī’’ti ekaṁ kulaputtaṁ attano santike upasampādetvā tena saddhiṁ satthu",
  "atk-s0510a2:85_9": "santikaṁ gato.",
  "atk-s0510a2:85_10": "Satthārā cassa tassa avassikassa bhikkhuno saddhivihārikabhāvaṁ sutvā ‘‘atilahuṁ kho tvaṁ,",
  "atk-s0510a2:85_11": "moghapurisa,",
  "atk-s0510a2:85_12": "bāhullāya āvatto’’ti (mahāva.",
  "atk-s0510a2:85_13": "75) garahito ‘‘idānāhaṁ yadi parisaṁ nissāya satthārā garahito,",
  "atk-s0510a2:85_14": "parisaṁyeva pana nissāya satthu pasādaṁ karissāmī’’ti vipassanāya kammaṁ karonto nacirasseva arahattaṁ pāpuṇi.",
  "atk-s0510a2:85_15": "Arahā pana hutvā sayampi sabbe dhutaṅgadhamme samādāya vattati,",
  "atk-s0510a2:85_16": "aññepi tadatthāya samādapesi,",
  "atk-s0510a2:85_17": "tena naṁ bhagavā samantapāsādikānaṁ aggaṭṭhāne ṭhapesi.",
  "atk-s0510a2:85_18": "So aparena samayena kosambiyaṁ kalahe uppanne bhikkhusaṅghe ca dvidhābhūte ekena bhikkhunā taṁ kalahaṁ",
  "atk-s0510a2:85_19": "parivajjitukāmena ‘‘etarahi kho kalaho uppanno,",
  "atk-s0510a2:85_20": "bhikkhusaṅgho ca dvidhābhūto,",
  "atk-s0510a2:85_21": "kathaṁ nu kho mayā paṭipajjitabba’’nti puṭṭho vivekavāsato paṭṭhāya tassa paṭipattiṁ kathesi.",
  "atk-s0510a2:85_22": "Evaṁ thero tassa bhikkhuno ovādadānāpadesena attano tathā paṭipannabhāvaṁ dīpento aññaṁ byākāsi.",
  "atk-s0510a2:86_0": "86.",
  "atk-s0510a2:86_1": "So evaṁ pattaetadaggaṭṭhāno attano pubbakammaṁ saritvā somanassavasena pubbacaritāpadānaṁ pakāsento padumuttaraṁ bhagavantantiādimāha.",
  "atk-s0510a2:86_2": "Pabbhāramhi nisīdantanti purato bhāraṁ namitaṁ onamitanti pabbhāraṁ vivekakāmaṁ vanamajjhe sayaṁjātapabbatapabbhāre",
  "atk-s0510a2:86_3": "nisinnaṁ naruttamaṁ bhagavantaṁ ahaṁ upagacchiṁ samīpaṁ gatoti attho.",
  "atk-s0510a2:87_0": "87.Kaṇikārapuppha disvāti tathā upagacchanto tasmiṁ padese supupphitaṁ kaṇikāraṁ disvā.",
  "atk-s0510a2:87_1": "Vaṇṭe chetvānahaṁ tadāti tasmiṁ tathāgatassa diṭṭhakāle taṁ pupphaṁ vaṇṭe vaṇṭasmiṁ chetvāna chinditvāna.",
  "atk-s0510a2:87_2": "Alaṅkaritvā chattamhīti tena pupphena chattaṁ chādetvā.",
  "atk-s0510a2:87_3": "Buddhassa abhiropayinti pabbhāre nisinnassa buddhassa muddhani akāsinti attho.",
  "atk-s0510a2:88_0": "88.Piṇḍapātañcapādāsinti tasmiṁyeva nisinnassa bhagavato piṇḍapātaṁ pakārena adāsiṁ bhojesinti attho.",
  "atk-s0510a2:88_1": "Paramannaṁ subhojananti sundarabhojanasaṅkhātaṁ paramannaṁ uttamāhāraṁ.",
  "atk-s0510a2:88_2": "Buddhena navame tatthāti tasmiṁ vivekaṭṭhāne buddhena saha navame aṭṭha samaṇe samitapāpe khīṇāsavabhikkhū bhojesinti attho.",
  "atk-s0510a2:89_0": "Yaṁ vadanti sumedhoti yaṁ gotamasammāsambuddhaṁ bhūripaññaṁ pathavisamānaṁ paññaṁ sumedhaṁ sundaraṁ sabbaññutādipaññavantaṁ.",
  "atk-s0510a2:89_1": "Sumedho iti sundarapañño iti vadanti paṇḍitā ito kappato satasahasse kappe eso gotamo sammāsambuddho bhavissatīti sambandho.",
  "atk-s0510a2:89_2": "Sesaṁ suviññeyyamevāti.",
  "atk-s0510a2:90_0": "Upasenavaṅgantaputtattheraapadānavaṇṇanā samattā.",
  "atk-s0510a2:91_0": "8. Raṭṭhapālattheraapadānavaṇṇanā",
  "atk-s0510a2:92_0": "Padumuttarassabhagavatotiādikaṁ āyasmato raṭṭhapālattherassa apadānaṁ.",
  "atk-s0510a2:92_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto padumuttarassa",
  "atk-s0510a2:92_2": "bhagavato uppattito puretarameva haṁsavatīnagare gahapatimahāsālakule nibbattitvā vayappatto pitu accayena",
  "atk-s0510a2:92_3": "gharāvāse patiṭṭhito ratanakoṭṭhāgārakammikena dassitaṁ aparimāṇaṁ vaṁsānugataṁ dhanaṁ disvā ‘‘imaṁ ettakaṁ",
  "atk-s0510a2:92_4": "dhanarāsiṁ mayhaṁ pituayyakapayyakādayo attanā saddhiṁ gahetvā gantuṁ nāsakkhiṁsu,",
  "atk-s0510a2:92_5": "mayā pana gahetvā gantuṁ vaṭṭatī’’ti cintetvā kapaṇaddhikādīnaṁ mahādānaṁ adāsi.",
  "atk-s0510a2:92_6": "So abhiññālābhiṁ ekaṁ tāpasaṁ upasaṅkamitvā tena devalokādhipacce niyojito yāvajīvaṁ puññāni katvā tato",
  "atk-s0510a2:92_7": "cuto devaloke nibbattitvā dibbasampattiṁ anubhavanto tattha yāvatāyukaṁ ṭhatvā tato cuto manussaloke",
  "atk-s0510a2:92_8": "bhinnaṁ raṭṭhaṁ sandhāretuṁ samatthassa kulassa ekaputtako hutvā nibbatti.",
  "atk-s0510a2:92_9": "Tena samayena padumuttaro bhagavā loke uppajjitvā pavattitavaradhammacakko veneyyasatte nibbānamahānagarasaṅkhātaṁ khemantabhūmiṁ sampāpesi.",
  "atk-s0510a2:92_10": "Atha so kulaputto anukkamena viññutaṁ patto ekadivasaṁ upāsakehi saddhiṁ vihāraṁ gantvā satthāraṁ dhammaṁ",
  "atk-s0510a2:92_11": "desentaṁ disvā pasannacitto parisapariyante nisīdi.",
  "atk-s0510a2:93_0": "Tena kho pana samayena satthā ekaṁ bhikkhuṁ saddhāpabbajitānaṁ aggaṭṭhāne ṭhapesi.",
  "atk-s0510a2:93_1": "So taṁ disvā pasannamānaso satasahassabhikkhuparivutassa bhagavato sattāhaṁ mahādānaṁ datvā taṁ ṭhānaṁ patthesi.",
  "atk-s0510a2:93_2": "Satthā anantarāyena samijjhanabhāvaṁ disvā ‘‘ayaṁ anāgate gotamassa nāma sammāsambuddhassa sāsane saddhāpabbajitānaṁ aggo bhavissatī’’ti byākāsi.",
  "atk-s0510a2:93_3": "So satthāraṁ bhikkhusaṅghañca vanditvā uṭṭhāyāsanā pakkāmi.",
  "atk-s0510a2:93_4": "So yāvatāyukaṁ puññāni katvā tato cavitvā devamanussesu saṁsaranto ito dvenavute kappe phussassa bhagavato",
  "atk-s0510a2:93_5": "kāle satthu vemātikesu tīsu rājaputtesu satthāraṁ upaṭṭhahantesu tesaṁ puññakiriyāsu sahāyakiccaṁ akāsi.",
  "atk-s0510a2:93_6": "Evaṁ tattha tattha bhave bahuṁ kusalaṁ upacinitvā sugatīsuyeva saṁsaranto imasmiṁ buddhuppāde kururaṭṭhe",
  "atk-s0510a2:93_7": "thullakoṭṭhikanigame raṭṭhapālaseṭṭhino gehe nibbatti,",
  "atk-s0510a2:93_8": "tassa bhinnaṁ raṭṭhaṁ sandhāretuṁ samatthakule nibbattattā raṭṭhapāloti vaṁsānugatameva nāmaṁ ahosi.",
  "atk-s0510a2:93_9": "So mahatā parivārena vaḍḍhanto anukkamena yobbanappatto mātāpitūhi patirūpena dārena saṁyojito mahante",
  "atk-s0510a2:93_10": "ca yase patiṭṭhāpito dibbasampattisadisasampattiṁ paccanubhoti.",
  "atk-s0510a2:94_0": "Atha bhagavā kururaṭṭhe janapadacārikaṁ caranto thullakoṭṭhikaṁ anupāpuṇi.",
  "atk-s0510a2:94_1": "Taṁ sutvā raṭṭhapālo kulaputto satthāraṁ upasaṅkamitvā satthu santike dhammaṁ sutvā paṭiladdhasaddho",
  "atk-s0510a2:94_2": "pabbajitukāmo sattāhaṁ bhattacchedaṁ katvā kicchena kasirena mātāpitaro anujānāpetvā satthāraṁ upasaṅkamitvā",
  "atk-s0510a2:94_3": "pabbajjaṁ yācitvā satthu āṇattiyā aññatarassa santike pabbajitvā yonisomanasikārena kammaṁ karonto vipassanaṁ",
  "atk-s0510a2:94_4": "vaḍḍhetvā arahattaṁ pāpuṇi.",
  "atk-s0510a2:94_5": "Arahattaṁ pana patvā satthāraṁ anujānāpetvā mātāpitaro passituṁ thullakoṭṭhikaṁ gantvā tattha sapadānaṁ",
  "atk-s0510a2:94_6": "piṇḍāya caranto pitu nivesane ābhidosikaṁ kummāsaṁ labhitvā taṁ amataṁ viya paribhuñjanto pitarā nimantito",
  "atk-s0510a2:94_7": "svātanāya adhivāsetvā dutiyadivase pitu nivesane piṇḍapātaṁ paribhuñjitvā alaṅkatapaṭiyatte itthāgārajane",
  "atk-s0510a2:94_8": "upagantvā ‘‘kīdisā nāma tā,",
  "atk-s0510a2:94_9": "ayyaputta,",
  "atk-s0510a2:94_10": "accharāyo,",
  "atk-s0510a2:94_11": "yāsaṁ tvaṁ hetu brahmacariyaṁ carasī’’tiādīni (ma. ni.",
  "atk-s0510a2:94_12": "2.301) vatvā palobhanakammaṁ kātuṁ āraddhe tassādhippāyaṁ viparivattetvā aniccatādipaṭisaṁyuttaṁ dhammaṁ kathento –",
  "atk-s0510a2:95_0": "‘‘Passa cittakataṁ bimbaṁ, arukāyaṁ samussitaṁ;",
  "atk-s0510a2:96_0": "Āturaṁ bahusaṅkappaṁ, yassa natthi dhuvaṁ ṭhiti.",
  "atk-s0510a2:97_0": "‘‘Passa cittakataṁ rūpaṁ, maṇinā kuṇḍalena ca;",
  "atk-s0510a2:98_0": "Aṭṭhiṁ tacena onaddhaṁ, saha vatthehi sobhati.",
  "atk-s0510a2:99_0": "‘‘Alattakakatā pādā, mukhaṁ cuṇṇakamakkhitaṁ;",
  "atk-s0510a2:100_0": "Alaṁ bālassa mohāya, no ca pāragavesino.",
  "atk-s0510a2:101_0": "‘‘Aṭṭhāpadakatā kesā, nettā añjanamakkhitā;",
  "atk-s0510a2:102_0": "Alaṁ bālassa mohāya, no ca pāragavesino.",
  "atk-s0510a2:103_0": "‘‘Añjanīva navā cittā, pūtikāyo alaṅkato;",
  "atk-s0510a2:104_0": "Alaṁ bālassa mohāya, no ca pāragavesino.",
  "atk-s0510a2:105_0": "‘‘Odahi migavo pāsaṁ, nāsadā vāguraṁ migo;",
  "atk-s0510a2:106_0": "Bhutvā nivāpaṁ gacchāma, kandante migabandhake.",
  "atk-s0510a2:107_0": "‘‘Chinno pāso migavassa, nāsadā vāguraṁ migo;",
  "atk-s0510a2:108_0": "Bhutvā nivāpaṁ gacchāma, socante migaluddake’’ti. (ma. ni. 2.302; theragā. 769-775);",
  "atk-s0510a2:109_0": "Imā gāthāyo abhāsi.",
  "atk-s0510a2:109_1": "Imā gāthā vatvā vehāsaṁ abbhuggantvā rañño korabyassa migājinavanuyyāne maṅgalasilāpaṭṭe nisīdi.",
  "atk-s0510a2:109_2": "Therassa kira pitā sattasu dvārakoṭṭhakesu aggaḷaṁ dāpetvā malle āṇāpesi ‘‘nikkhamituṁ mā detha,",
  "atk-s0510a2:109_3": "kāsāyāni apanetvā setakāni nivāsāpethā’’ti.",
  "atk-s0510a2:109_4": "Tasmā thero ākāsena agamāsi.",
  "atk-s0510a2:109_5": "Atha rājā korabyo therassa tattha nisinnabhāvaṁ sutvā taṁ upasaṅkamitvā sammodanīyaṁ kathaṁ sāraṇīyaṁ vītisāretvā ‘‘idha,",
  "atk-s0510a2:109_6": "bho raṭṭhapāla,",
  "atk-s0510a2:109_7": "pabbajanto byādhipārijuññaṁ vā jarābhogañātipārijuññaṁ vā patto pabbajati,",
  "atk-s0510a2:109_8": "tvaṁ pana kiñcipi pārijuññaṁ anupagato eva kasmā pabbajasī’’ti pucchi.",
  "atk-s0510a2:109_9": "Athassa thero ‘‘upaniyyati loko addhuvo,",
  "atk-s0510a2:109_10": "atāṇo loko anabhissaro,",
  "atk-s0510a2:109_11": "asaraṇo loko sabbaṁ pahāya gamanīyaṁ,",
  "atk-s0510a2:109_12": "ūno loko atitto taṇhādāso’’ti (ma. ni.",
  "atk-s0510a2:109_13": "2.305) imesaṁ catunnaṁ dhammuddesānaṁ attanā viditabhāvaṁ kathetvā tassā desanāya anugītiṁ kathento –",
  "atk-s0510a2:110_0": "‘‘Passāmi loke sadhane manusse, laddhāna vittaṁ na dadanti mohā;",
  "atk-s0510a2:111_0": "Luddhā dhanaṁ sannicayaṁ karonti, bhiyyova kāme abhipatthayanti.",
  "atk-s0510a2:112_0": "‘‘Rājā pasayhappathaviṁ vijetvā, sasāgarantaṁ mahimāvasanto;",
  "atk-s0510a2:113_0": "Oraṁ samuddassa atittarūpo, pāraṁ samuddassapi patthayetha.",
  "atk-s0510a2:114_0": "‘‘Rājā ca aññe ca bahū manussā, avītataṇhā maraṇaṁ upenti;",
  "atk-s0510a2:115_0": "Ūnāva hutvāna jahanti dehaṁ, kāmehi lokamhi na hatthi titti.",
  "atk-s0510a2:116_0": "‘‘Kandanti naṁ ñātī pakiriya kese, ‘aho vatā no amarā’ti cāhu;",
  "atk-s0510a2:117_0": "Vatthena naṁ pārutaṁ nīharitvā, citaṁ samodhāya tato ḍahanti.",
  "atk-s0510a2:118_0": "‘‘So ḍayhati sūlehi tujjamāno, ekena vatthena pahāya bhoge;",
  "atk-s0510a2:119_0": "Na mīyamānassa bhavanti tāṇā, ñātī ca mittā atha vā sahāyā.",
  "atk-s0510a2:120_0": "‘‘Dāyādakā tassa dhanaṁ haranti, satto pana gacchati yena kammaṁ;",
  "atk-s0510a2:121_0": "Na mīyamānaṁ dhanamanveti kiñci, puttā ca dārā ca dhanañca raṭṭhaṁ.",
  "atk-s0510a2:122_0": "‘‘Na dīghamāyuṁ labhate dhanena, na cāpi vittena jaraṁ vihanti;",
  "atk-s0510a2:123_0": "Appaṁ hidaṁ jīvitamāhu dhīrā, asassataṁ vippariṇāmadhammaṁ.",
  "atk-s0510a2:124_0": "‘‘Aḍḍhā daliddā ca phusanti phassaṁ, bālo ca dhīro ca tatheva phuṭṭho;",
  "atk-s0510a2:125_0": "Bālo hi bālyā vadhitova seti, dhīro ca no vedhati phassaphuṭṭho.",
  "atk-s0510a2:126_0": "‘‘Tasmā hi paññāva dhanena seyyā, yāya vosānamidhādhigacchati;",
  "atk-s0510a2:127_0": "Abyositattā hi bhavābhavesu, pāpāni kammāni karoti mohā.",
  "atk-s0510a2:128_0": "‘‘Upeti gabbhañca parañca lokaṁ, saṁsāramāpajjaparamparāya;",
  "atk-s0510a2:129_0": "Tassappapañño abhisaddahanto, upeti gabbhañca parañca lokaṁ.",
  "atk-s0510a2:130_0": "‘‘Coro yathā sandhimukhe gahīto, sakammunā haññati pāpadhammo;",
  "atk-s0510a2:131_0": "Evaṁ pajā pecca paramhi loke, sakammunā haññati pāpadhammo.",
  "atk-s0510a2:132_0": "‘‘Kāmā hi citrā madhurā manoramā, virūparūpena mathenti cittaṁ;",
  "atk-s0510a2:133_0": "Ādīnavaṁ kāmaguṇesu disvā, tasmā ahaṁ pabbajitomhi rāja.",
  "atk-s0510a2:134_0": "‘‘Dumapphalānīva patanti māṇavā, daharā ca vuḍḍhā ca sarīrabhedā;",
  "atk-s0510a2:135_0": "Etampi disvāna pabbajitomhi rāja, apaṇṇakaṁ sāmaññameva seyyo.",
  "atk-s0510a2:136_0": "‘‘Saddhāyāhaṁ pabbajito, upeto jinasāsane;",
  "atk-s0510a2:137_0": "Avañjhā mayhaṁ pabbajjā, anaṇo bhuñjāmi bhojanaṁ.",
  "atk-s0510a2:138_0": "‘‘Kāme ādittato disvā, jātarūpāni satthato;",
  "atk-s0510a2:139_0": "Gabbhāvokkantito dukkhaṁ, nirayesu mahabbhayaṁ.",
  "atk-s0510a2:140_0": "‘‘Etamādīnavaṁ ñatvā, saṁvegaṁ alabhiṁ tadā;",
  "atk-s0510a2:141_0": "Sohaṁ viddho tadā santo, sampatto āsavakkhayaṁ.",
  "atk-s0510a2:142_0": "‘‘Pariciṇṇo mayā satthā, kataṁ buddhassa sāsanaṁ;",
  "atk-s0510a2:143_0": "Ohito garuko bhāro, bhavanetti samūhatā.",
  "atk-s0510a2:144_0": "‘‘Yassatthāya pabbajito, agārasmānagāriyaṁ;",
  "atk-s0510a2:145_0": "So me attho anuppatto, sabbasaṁyojanakkhayo’’ti. (theragā. 776-793) –",
  "atk-s0510a2:146_0": "Imā gāthā avoca.",
  "atk-s0510a2:146_1": "Evaṁ thero rañño korabyassa dhammaṁ desetvā satthu santikameva gato.",
  "atk-s0510a2:146_2": "Satthā ca aparabhāge ariyagaṇamajjhe nisinno theraṁ saddhāpabbajitānaṁ aggaṭṭhāne ṭhapesi.",
  "atk-s0510a2:147_0": "97-8.",
  "atk-s0510a2:147_1": "Evaṁ so thero pattaetadaggaṭṭhāno pubbakammaṁ saritvā somanassajāto pubbacaritāpadānaṁ pakāsento padumuttarassa bhagavatotiādimāha.",
  "atk-s0510a2:147_2": "Varanāgo mayā dinnoti tassa bhagavato rūpakāye pasīditvā varo uttamo seṭṭho īsādanto rathīsāsadisadanto urūḷhavā bhāravaho rājāraho vā.",
  "atk-s0510a2:147_3": "Setacchattopasobhitoti hatthikkhandhe ussāpitasetacchattena upasevito sobhamāno.",
  "atk-s0510a2:147_4": "Punapi kiṁ visiṭṭho varanāgo?",
  "atk-s0510a2:147_5": "Sakappano hatthālaṅkārasahito.",
  "atk-s0510a2:147_6": "Saṅghārāmaṁ buddhappamukhassa bhikkhusaṅghassa vasanatthāya ārāmaṁ vihāraṁ akārayiṁ kāresiṁ.",
  "atk-s0510a2:148_0": "99.Catupaññāsasahassānīti tasmiṁ kārāpite vihārabbhantare catupaññāsasahassāni pāsādāni ca ahaṁ akārayiṁ kāresinti attho.",
  "atk-s0510a2:148_1": "Mahoghadānaṁ karitvānāti sabbaparikkhārasahitaṁ mahoghasadisaṁ mahādānaṁ sajjetvā mahesino munino niyyādesinti attho.",
  "atk-s0510a2:149_0": "100.Anumodi mahāvīroti caturāsaṅkhyeyyasatasahassesu kappesu abbocchinnaussāhasaṅkhātena vīriyena mahāvīro",
  "atk-s0510a2:149_1": "sayambhū sayameva bhūto jāto laddhasabbaññutaññāṇo aggo seṭṭho puggalo anumodi vihārānumodanaṁ akāsi.",
  "atk-s0510a2:149_2": "Sabbe jane hāsayantoti sakalānantāparimāṇe devamanusse hāsayanto santuṭṭhe kurumāno amatanibbānapaṭisaṁyuttaṁ",
  "atk-s0510a2:149_3": "catusaccadhammadesanaṁ desesi pakāsesi vivari vibhaji uttānī akāsīti attho.",
  "atk-s0510a2:150_0": "101.Taṁme viyākāsīti taṁ mayhaṁ katapuññaṁ balaṁ visesena pākaṭaṁ akāsi.",
  "atk-s0510a2:150_1": "Jalajuttamanāmakoti jale jātaṁ jalajaṁ padumaṁ,",
  "atk-s0510a2:150_2": "padumuttaranāmakoti attho.",
  "atk-s0510a2:150_3": "‘‘Jalanuttamanāyako’’tipi pāṭho.",
  "atk-s0510a2:150_4": "Tattha attano pabhāya jalantīti jalanā,",
  "atk-s0510a2:150_5": "candimasūriyadevabrahmāno,",
  "atk-s0510a2:150_6": "tesaṁ jalanānaṁ uttamoti jalanuttamo.",
  "atk-s0510a2:150_7": "Sabbasattānaṁ nāyako uttamoti nāyako,",
  "atk-s0510a2:150_8": "sambhāravante satte nibbānaṁ neti pāpetīti vā nāyako,",
  "atk-s0510a2:150_9": "jalanuttamo ca so nāyako cāti jalanuttamanāyako.",
  "atk-s0510a2:150_10": "Bhikkhusaṅghe nisīditvāti bhikkhusaṅghassa majjhe nisinno imā gāthā abhāsatha pākaṭaṁ katvā kathesīti attho.",
  "atk-s0510a2:150_11": "Sesaṁ uttānatthamevāti.",
  "atk-s0510a2:151_0": "Raṭṭhapālattheraapadānavaṇṇanā samattā.",
  "atk-s0510a2:152_0": "9. Sopākattheraapadānavaṇṇanā",
  "atk-s0510a2:153_0": "Pabbhāraṁ sodhayantassātiādikaṁ āyasmato sopākattherassa apadānaṁ.",
  "atk-s0510a2:153_1": "Ayampi purimabuddhesu katādhikāro tattha tattha bhave vivaṭṭūpanissayāni puññāni upacinanto siddhatthassa",
  "atk-s0510a2:153_2": "bhagavato kāle aññatarassa kuṭumbikassa putto hutvā nibbatti.",
  "atk-s0510a2:153_3": "Ekadivasaṁ satthāraṁ disvā bījapūraphalāni satthu upanesi,",
  "atk-s0510a2:153_4": "paribhuñji bhagavā tassānukampaṁ upādāya.",
  "atk-s0510a2:153_5": "So bhikkhu satthari saṅghe ca abhippasanno salākabhattaṁ paṭṭhapetvā saṅghuddesavasena tiṇṇaṁ bhikkhūnaṁ yāvatāyukaṁ khīrabhattaṁ adāsi.",
  "atk-s0510a2:153_6": "So tehi puññehi aparāparaṁ devamanussesu sampattiyo anubhavanto ekadā manussayoniyaṁ nibbatto ekassa paccekabuddhassa khīrabhattaṁ adāsi.",
  "atk-s0510a2:154_0": "Evaṁ tattha tattha puññāni katvā sugatīsuyeva paribbhamanto imasmiṁ buddhuppāde purimakammanissandena",
  "atk-s0510a2:154_1": "sāvatthiyaṁ aññatarāya duggatitthiyā kucchimhi paṭisandhiṁ gaṇhi.",
  "atk-s0510a2:154_2": "Sā taṁ dasamāse kucchinā pariharitvā paripakke gabbhe vijāyanakāle vijāyituṁ asakkontī mucchaṁ āpajjitvā bahuvelaṁ matā viya nipajji.",
  "atk-s0510a2:154_3": "Ñātakā ‘‘matā’’ti saññāya susānaṁ netvā citakaṁ āropetvā devatānubhāvena vātavuṭṭhiyā uṭṭhitāya aggiṁ adatvā pakkamiṁsu.",
  "atk-s0510a2:154_4": "Dārako pacchimabhavikattā devatānubhāveneva arogo hutvā mātukucchito nikkhami.",
  "atk-s0510a2:154_5": "Mātā pana kālamakāsi.",
  "atk-s0510a2:154_6": "Devatā manussarūpenupagamma taṁ gahetvā susānagopakassa gehe ṭhapetvā katipāhaṁ kālaṁ patirūpena āhārena posesi.",
  "atk-s0510a2:154_7": "Tato paraṁ susānagopako attano puttaṁ katvā vaḍḍhesi.",
  "atk-s0510a2:154_8": "So tathā vaḍḍhento tassa puttena suppiyena nāma dārakena saddhiṁ kīḷanto vicari.",
  "atk-s0510a2:154_9": "Tassa susāne jātasaṁvaḍḍhabhāvato sopākoti samaññā ahosi.",
  "atk-s0510a2:155_0": "Athekadivasaṁ sattavassikaṁ taṁ bhagavā paccūsavelāyaṁ ñāṇajālaṁ pattharitvā veneyyabandhave olokento",
  "atk-s0510a2:155_1": "ñāṇajālassa antogataṁ disvā susānaṭṭhānaṁ agamāsi.",
  "atk-s0510a2:155_2": "Dārako pubbahetunā codiyamāno pasannamānaso satthāraṁ upasaṅkamitvā vanditvā aṭṭhāsi.",
  "atk-s0510a2:155_3": "Satthā tassa dhammaṁ kathesi.",
  "atk-s0510a2:155_4": "So dhammaṁ sutvā pabbajjaṁ yācitvā pitarā ‘‘anuññātosī’’ti vutto pitaraṁ satthu santikaṁ ānesi.",
  "atk-s0510a2:155_5": "Tassa pitā satthāraṁ vanditvā ‘‘imaṁ dārakaṁ pabbājetha,",
  "atk-s0510a2:155_6": "bhante’’ti anujāni,",
  "atk-s0510a2:155_7": "taṁ pabbājetvā bhagavā mettābhāvanāya niyojesi.",
  "atk-s0510a2:155_8": "So mettākammaṭṭhānaṁ gahetvā susāne viharanto nacirasseva mettājhānaṁ pādakaṁ katvā vipassanaṁ vaḍḍhetvā arahattaṁ sacchākāsi.",
  "atk-s0510a2:155_9": "Arahā hutvāpi aññesaṁ sosānikabhikkhūnaṁ mettābhāvanāvidhiṁ dassento ‘‘yathāpi ekaputtasmi’’nti (theragā.",
  "atk-s0510a2:155_10": "33) gāthaṁ abhāsi.",
  "atk-s0510a2:155_11": "Idaṁ vuttaṁ hoti –",
  "atk-s0510a2:155_12": "yathā ekaputtake piye manāpe mātā pitā ca kusalī ekantahitesī bhaveyya,",
  "atk-s0510a2:155_13": "evaṁ puratthimādibhedāsu sabbāsu disāsu kāmabhavādibhedesu vā sabbesu bhavesu daharādibhedāsu sabbāsu",
  "atk-s0510a2:155_14": "avatthāsupi ṭhitesu sabbesu sattesu ekantahitesitāya kusalī bhaveyya ‘‘mitto, udāsino,",
  "atk-s0510a2:155_15": "paccatthiko’’ti sīmaṁ akatvā sīmāya sambhedavasena sabbattha ekarasaṁ mettaṁ bhāveyyāti imaṁ pana gāthaṁ",
  "atk-s0510a2:155_16": "vatvā ‘‘sace tumhe āyasmanto evaṁ mettaṁ bhāveyyātha,",
  "atk-s0510a2:155_17": "ye te bhagavatā ‘sukhaṁ supatī’tiādinā (a. ni. 11.15; pari. 331; mi. pa.",
  "atk-s0510a2:155_18": "4.4.6) ekādasa mettānisaṁsā ca vuttā,",
  "atk-s0510a2:155_19": "ekaṁsena tesaṁ bhāgino bhavathā’’ti ovādaṁ adāsi.",
  "atk-s0510a2:156_0": "112.",
  "atk-s0510a2:156_1": "Evaṁ so pattaphalādhigamo attano katapuññaṁ paccavekkhitvā sañjātasomanasso pubbacaritāpadānaṁ dassento pabbhāraṁ sodhayantassātiādimāha.",
  "atk-s0510a2:156_2": "Tattha pabbhāranti silāpabbatassa vivekaṭṭhānaṁ,",
  "atk-s0510a2:156_3": "taṁ pabbajitānurūpattā iṭṭhakapākāraṁ katvā dvārakavāṭaṁ yojetvā bhikkhūnaṁ vasanatthāya adāsi,",
  "atk-s0510a2:156_4": "pakārena bharo patthetabboti pabbhāro,",
  "atk-s0510a2:156_5": "taṁ sodhayantassa mama santikaṁ siddhattho nāma bhagavā āgacchi pāpuṇi.",
  "atk-s0510a2:157_0": "113.Buddhaṁ upagataṁ disvāti evaṁ mama santikaṁ āgataṁ disvā tādino iṭṭhāniṭṭhesu akampiyasabhāvattā",
  "atk-s0510a2:157_1": "tādiguṇayuttassa lokajeṭṭhassa buddhassa santharaṁ tiṇapaṇṇādisantharaṁ kaṭṭhattharaṁ paññāpetvā niṭṭhāpetvā",
  "atk-s0510a2:157_2": "pupphāsanaṁ pupphamayaṁ āsanaṁ ahaṁ adāsiṁ.",
  "atk-s0510a2:158_0": "114.Pupphāsanenisīditvāti tasmiṁ paññatte pupphāsane nisīditvā lokanāyako siddhattho bhagavā.",
  "atk-s0510a2:158_1": "Mamañca gatimaññāyāti mayhaṁ gatiṁ āyatiṁ uppattiṭṭhānaṁ aññāya jānitvā aniccataṁ aniccabhāvaṁ udāhari kathesi.",
  "atk-s0510a2:159_0": "115.Aniccā vata saṅkhārāti vata ekantena saṅkhārā paccayehi samecca samāgantvā karīyamānā sabbe sappaccayadhammā hutvā abhāvaṭṭhena aniccā.",
  "atk-s0510a2:159_1": "Uppādavayadhamminoti uppajjitvā vinassanasabhāvā uppajjitvā pātubhavitvā ete saṅkhārā nirujjhanti vinassantīti attho.",
  "atk-s0510a2:159_2": "Tesaṁ vūpasamo sukhoti tesaṁ saṅkhārānaṁ visesena upasamo sukho,",
  "atk-s0510a2:159_3": "tesaṁ vūpasamakaraṁ nibbānameva ekantasukhanti attho.",
  "atk-s0510a2:160_0": "116.Idaṁ vatvāna sabbaññūti sabbadhammajānanako bhagavā lokānaṁ jeṭṭho vuḍḍho narānaṁ āsabho padhāno",
  "atk-s0510a2:160_1": "vīro idaṁ aniccapaṭisaṁyuttaṁ dhammadesanaṁ vatvāna kathetvā ambare ākāse haṁsarājā iva nabhaṁ ākāsaṁ",
  "atk-s0510a2:160_2": "abbhuggamīti sambandho.",
  "atk-s0510a2:161_0": "117.Sakaṁ diṭṭhiṁ attano laddhiṁ khantiṁ ruciṁ ajjhāsayaṁ jahitvāna pahāya.",
  "atk-s0510a2:161_1": "Bhāvayāniccasaññahanti anicce aniccanti pavattasaññaṁ ahaṁ bhāvayiṁ vaḍḍhesiṁ manasi akāsiṁ.",
  "atk-s0510a2:161_2": "Tattha kālaṁ kato ahanti tattha tissaṁ jātiyaṁ tato jātito ahaṁ kālaṁ kato mato.",
  "atk-s0510a2:162_0": "118.Dvesampattī anubhotvāti manussasampattidibbasampattisaṅkhātā dve sampattiyo anubhavitvā.",
  "atk-s0510a2:162_1": "Sukkamūlena coditoti purāṇakusalamūlena,",
  "atk-s0510a2:162_2": "mūlabhūtena kusalena vā codito sañcodito.",
  "atk-s0510a2:162_3": "Pacchime bhave sampatteti pariyosāne bhave sampatte pāpuṇite.",
  "atk-s0510a2:162_4": "Sapākayonupāgaminti sakaṁ pacitabhattaṁ sapākaṁ yoniṁ upāgamiṁ.",
  "atk-s0510a2:162_5": "Yassa kulassa attano pacitabhattaṁ aññehi abhuñjanīyaṁ,",
  "atk-s0510a2:162_6": "tasmiṁ caṇḍālakule nibbattosmīti attho.",
  "atk-s0510a2:162_7": "Atha vā sā vuccati sunakho,",
  "atk-s0510a2:162_8": "sunakhocchiṭṭhabhattabhuñjanakacaṇḍālakule jātoti attho.",
  "atk-s0510a2:162_9": "Sesaṁ uttānatthamevāti.",
  "atk-s0510a2:163_0": "Sopākattheraapadānavaṇṇanā samattā.",
  "atk-s0510a2:164_0": "10. Sumaṅgalattheraapadānavaṇṇanā",
  "atk-s0510a2:165_0": "Āhutiṁyiṭṭhukāmotiādikaṁ āyasmato sumaṅgalattherassa apadānaṁ.",
  "atk-s0510a2:165_1": "Ayampāyasmā purimabuddhesu katādhikāro tattha tattha bhave vivaṭṭūpanissayāni puññāni upacinanto piyadassissa",
  "atk-s0510a2:165_2": "bhagavato kāle rukkhadevatā hutvā nibbatti.",
  "atk-s0510a2:165_3": "So ekadivasaṁ satthāraṁ nhatvā ekacīvaraṁ ṭhitaṁ disvā somanassappatto apphoṭesi.",
  "atk-s0510a2:165_4": "So tena puññena devamanussesu saṁsaranto imasmiṁ buddhuppāde sāvatthiyā avidūre aññatarasmiṁ gāmake tādisena kammanissandena daliddakule nibbatti,",
  "atk-s0510a2:165_5": "tassa sumaṅgaloti nāmaṁ ahosi.",
  "atk-s0510a2:165_6": "So vayappatto khujjakāsitanaṅgalakuddālaparikkhāro hutvā kasiyā jīvikaṁ kappesi.",
  "atk-s0510a2:165_7": "So ekadivasaṁ raññā pasenadinā kosalena bhagavato bhikkhusaṅghassa ca mahādāne pavattiyamāne dānūpakaraṇāni",
  "atk-s0510a2:165_8": "gahetvā āgacchantehi manussehi saddhiṁ dadhighaṭaṁ gahetvā āgato bhikkhūnaṁ sakkārasammānaṁ disvā ‘‘ime",
  "atk-s0510a2:165_9": "samaṇā sakyaputtiyā sukhumavatthanivatthā subhojanāni bhuñjitvā nivātesu senāsanesu viharanti,",
  "atk-s0510a2:165_10": "yaṁnūnāhampi pabbajeyya’’nti cintetvā aññataraṁ mahātheraṁ upasaṅkamitvā attano pabbajādhippāyaṁ nivedesi.",
  "atk-s0510a2:165_11": "So taṁ karuṇāyanto pabbājetvā kammaṭṭhānaṁ ācikkhi.",
  "atk-s0510a2:165_12": "So araññe viharanto ekakavihāre nibbinno ukkaṇṭhito hutvā vibbhamitukāmo ñātigāmaṁ gacchanto antarāmagge",
  "atk-s0510a2:165_13": "kacchaṁ bandhitvā khettaṁ kasante kiliṭṭhavatthanivatthe samantato rajokiṇṇasarīre vātātapena sussante",
  "atk-s0510a2:165_14": "khettaṁ kassake manusse disvā ‘‘mahantaṁ vatime sattā jīvikanimittaṁ dukkhaṁ paccanubhavantī’’ti saṁvegaṁ",
  "atk-s0510a2:165_15": "paṭilabhi.",
  "atk-s0510a2:165_16": "Ñāṇassa paripākagatattā cassa yathāgahitaṁ kammaṭṭhānaṁ upaṭṭhāsi.",
  "atk-s0510a2:165_17": "So aññataraṁ rukkhamūlaṁ upagantvā vivekaṁ labhitvā yonisomanasikaronto vipassanaṁ vaḍḍhetvā maggapaṭipāṭiyā arahattaṁ pāpuṇi.",
  "atk-s0510a2:166_0": "124.",
  "atk-s0510a2:166_1": "Evaṁ so pattaarahattaphalo attano pubbakammaṁ saritvā somanassavasena pubbacaritāpadānaṁ pakāsento āhutiṁ yiṭṭhukāmohantiādimāha.",
  "atk-s0510a2:166_2": "Tattha āhutinti annapānādianekavidhaṁ pūjāsakkārūpakaraṇaṁ.",
  "atk-s0510a2:166_3": "Yiṭṭhukāmoti yajitukāmo,",
  "atk-s0510a2:166_4": "dānaṁ dātukāmo ahaṁ.",
  "atk-s0510a2:166_5": "Paṭiyādetvāna bhojananti āhāraṁ paṭiyādetvā nipphādetvā.",
  "atk-s0510a2:166_6": "Brāhmaṇe paṭimānentoti paṭiggāhake suddhapabbajite pariyesanto.",
  "atk-s0510a2:166_7": "Visāle māḷake ṭhitoti parisuddhapaṇḍarapulinatalābhirāme vipule māḷake ṭhito.",
  "atk-s0510a2:167_0": "125-7.Athaddasāsiṁ sambuddhantiādīsu mahāyasaṁ mahāparivāraṁ sabbalokaṁ sakalasattalokaṁ vinetānaṁ visesena",
  "atk-s0510a2:167_1": "netāraṁ nibbānasampāpakaṁ sayambhuṁ sayameva bhūtaṁ anācariyakaṁ aggapuggalaṁ seṭṭhapuggalaṁ bhagavantaṁ",
  "atk-s0510a2:167_2": "bhagyavantādiguṇayuttaṁ jutimantaṁ nīlapītādipabhāsampannaṁ sāvakehi purakkhataṁ parivāritaṁ ādiccamiva",
  "atk-s0510a2:167_3": "sūriyamiva rocantaṁ sobhamānaṁ rathiyaṁ vīthiyaṁ paṭipannakaṁ gacchantaṁ piyadassiṁ nāma sambuddhaṁ addasinti",
  "atk-s0510a2:167_4": "sambandho.",
  "atk-s0510a2:167_5": "Añjaliṁ paggahetvānāti bandhañjalipuṭaṁ sirasi katvā sakaṁ cittaṁ attano cittaṁ pasādayiṁ itthambhūtassa",
  "atk-s0510a2:167_6": "bhagavato guṇe pasādesiṁ pasannamakāsinti attho.",
  "atk-s0510a2:167_7": "Manasāva nimantesinti cittena pavāresiṁ.",
  "atk-s0510a2:167_8": "Āgacchatu mahāmunīti mahito pūjāraho muni bhagavā mama nivesanaṁ āgacchatu.",
  "atk-s0510a2:168_0": "128.Mama saṅkappamaññāyāti mayhaṁ cittasaṅkappaṁ ñatvā loke sattaloke anuttaro uttaravirahito satthā",
  "atk-s0510a2:168_1": "khīṇāsavasahassehi arahantasahassehi parivuto mama dvāraṁ mayhaṁ gehadvāraṁ upāgami sampāpuṇi.",
  "atk-s0510a2:169_0": "129.",
  "atk-s0510a2:169_1": "Tassa sampattassa satthuno evaṁ namakkāramakāsiṁ.",
  "atk-s0510a2:169_2": "Purisājañña purisānaṁ ājañña, seṭṭha,",
  "atk-s0510a2:169_3": "mama namakkāro te tuyhaṁ atthu bhavatu.",
  "atk-s0510a2:169_4": "Purisuttama purisānaṁ uttama adhikaguṇavisiṭṭha te tuyhaṁ mama namakkāro atthu.",
  "atk-s0510a2:169_5": "Pāsādaṁ pasādajanakaṁ mama nivesanaṁ abhiruhitvā sīhāsane uttamāsane nisīdatanti āyācinti attho.",
  "atk-s0510a2:170_0": "130.Danto dantaparivāroti sayaṁ dvārattayena danto tathā dantāhi bhikkhubhikkhunīupāsakaupāsikāsaṅkhātāhi catūhi parisāhi parivārito.",
  "atk-s0510a2:170_1": "Tiṇṇo tārayataṁ varoti sayaṁ tiṇṇo saṁsārato uttiṇṇo nikkhanto tārayataṁ tārayantānaṁ visiṭṭhapuggalānaṁ",
  "atk-s0510a2:170_2": "varo uttamo bhagavā mamārādhanena pāsādaṁ abhiruhitvā pavarāsane uttamāsane nisīdi nisajjaṁ kappesi.",
  "atk-s0510a2:171_0": "131.Yaṁ me atthi sake geheti attano gehe yaṁ āmisaṁ paccupaṭṭhitaṁ sampāditaṁ rāsikataṁ atthi.",
  "atk-s0510a2:171_1": "Tāhaṁ buddhassa pādāsinti buddhassa buddhappamukhassa saṅghassa taṁ āmisaṁ pādāsiṁ pa-kārena ādarena vā adāsinti attho.",
  "atk-s0510a2:171_2": "Pasanno sehi pāṇibhīti attano dvīhi hatthehi passannacitto gahetvā pādāsinti attho.",
  "atk-s0510a2:172_0": "132.Pasannacitto pasāditamanasaṅkappo sumano sundaramano.",
  "atk-s0510a2:172_1": "Vedajāto jātavedo uppannasomanasso katañjalī sirasi ṭhapitaañjalipuṭo buddhaseṭṭhaṁ namassāmi seṭṭhassa buddhassa paṇāmaṁ karomīti attho.",
  "atk-s0510a2:172_2": "Aho buddhassuḷāratāti paṭividdhacatusaccassa satthuno uḷāratā mahantabhāvo aho acchariyanti attho.",
  "atk-s0510a2:173_0": "133.Aṭṭhannaṁpayirūpāsatanti payirupāsantānaṁ bhuñjaṁ bhuñjantānaṁ aṭṭhannaṁ ariyapuggalānaṁ antare khīṇāsavā arahantova bahūti attho.",
  "atk-s0510a2:173_1": "Tuyheveso ānubhāvoti eso ākāsacaraṇaummujjananimujjanādiānubhāvo tuyheva tuyhaṁ eva ānubhāvo, nāññesaṁ.",
  "atk-s0510a2:173_2": "Saraṇaṁ taṁ upemahanti taṁ itthambhūtaṁ tuvaṁ saraṇaṁ tāṇaṁ leṇaṁ parāyananti upemi gacchāmi jānāmi vāti attho.",
  "atk-s0510a2:174_0": "134.",
  "atk-s0510a2:174_1": "Lokajeṭṭho narāsabho piyadassī bhagavā bhikkhusaṅghamajjhe nisīditvā imā byākaraṇagāthā abhāsatha kathesīti attho.",
  "atk-s0510a2:174_2": "Sesaṁ suviññeyyamevāti.",
  "atk-s0510a2:175_0": "Sumaṅgalattheraapadānavaṇṇanā samattā.",
  "atk-s0510a2:176_0": "Dutiyassa sīhāsanavaggassa vaṇṇanā samattā."
}