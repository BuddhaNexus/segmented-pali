{
  "anya-e0805n1:0_0": "2. Nāmakaṇḍa",
  "anya-e0805n1:1_0": "Atha nāmikavibhatyāvatāro vuccate.",
  "anya-e0805n1:2_0": "Atthābhimukhaṁ namanato, attani catthassa nāmanato nāmaṁ, dabbābhidhānaṁ.",
  "anya-e0805n1:3_0": "Taṁ pana duvidhaṁ anvattharuḷhīvasena,",
  "anya-e0805n1:3_1": "tividhaṁ pumitthinapuṁsakaliṅgavasena. Yathā – rukkho, mālā, dhanaṁ.",
  "anya-e0805n1:4_0": "Catubbidhaṁ sāmaññaguṇakriyāyadicchāvasena, yathā – rukkho, nīlo, pācako, sirivaḍḍhotiādi.",
  "anya-e0805n1:5_0": "Aṭṭhavidhaṁ avaṇṇivaṇṇuvaṇṇokāraniggahītantapakatibhedena.",
  "anya-e0805n1:6_0": "Pulliṅga",
  "anya-e0805n1:7_0": "Tattha paṭhamaṁ akārantamhā pulliṅgā jātinimittā purisasaddā syādivibhattiyo parā yojīyante.",
  "anya-e0805n1:8_0": "60.Jinavacanayuttañhi.",
  "anya-e0805n1:9_0": "Adhikāroyaṁ.",
  "anya-e0805n1:9_1": "Tattha pañca māre jitavāti jino, buddho.",
  "anya-e0805n1:9_2": "Jinassa vacanaṁ jinavacanaṁ,",
  "anya-e0805n1:9_3": "tassa jinavacanassa yuttaṁ jinavacanayuttaṁ,",
  "anya-e0805n1:9_4": "tepiṭakassa buddhavacanassa māgadhikāya sabhāvaniruttiyā yuttaṁ anurūpamevāti idaṁ adhikāratthaṁ veditabbaṁ.",
  "anya-e0805n1:10_0": "Sā māgadhī mūlabhāsā, narā yāyādikappikā;",
  "anya-e0805n1:11_0": "Brahmāno ca’ssutālāpā, sambuddhā cāpi bhāsare.",
  "anya-e0805n1:12_0": "Adhikāro pana tividho sīhagatikamaṇḍūkagatikayathānupubbikavasena,",
  "anya-e0805n1:12_1": "ayaṁ pana sīhagatiko pubbāparavilokanato,",
  "anya-e0805n1:12_2": "yathānupubbikoyeva vā.",
  "anya-e0805n1:13_0": "Sakkatavisadisaṁ katvā jinavacanānurūpavasena pakatiṭṭhapanatthaṁ paribhāsamāha.",
  "anya-e0805n1:14_0": "61.Liṅgañca nipaccate.",
  "anya-e0805n1:15_0": "Liṅgaṁpāṭipadikaṁ,",
  "anya-e0805n1:15_1": "yathā yathā jinavacanayuttañhi liṅgaṁ,",
  "anya-e0805n1:15_2": "tathā tathā idha liṅgaṁ nipaccate ṭhapīyati.",
  "anya-e0805n1:15_3": "Casaddena dhātavo cāti jinavacanānurūpato ‘‘purisa’’iti liṅge ṭhapite tato tassa dhātuppaccayavibhattivajjitassa",
  "anya-e0805n1:15_4": "atthavato saddassa ‘‘parasamaññā payoge’’ti paribhāsato liṅgasaññāyaṁ –",
  "anya-e0805n1:16_0": "Ito paraṁ vibhattippaccayādividhāne sabbattha liṅgaggahaṇamanuvattate.",
  "anya-e0805n1:17_0": "62.Tato ca vibhattiyo.",
  "anya-e0805n1:18_0": "Tato jinavacanayuttehi liṅgehi parā vibhattiyo honti.",
  "anya-e0805n1:18_1": "Casaddaggahaṇena tavetunādipaccayantanipātatopi.",
  "anya-e0805n1:18_2": "Kammādivasena,",
  "anya-e0805n1:18_3": "ekattādivasena ca liṅgatthaṁ vibhajantīti vibhattiyo.",
  "anya-e0805n1:19_0": "Kā ca pana tā vibhattiyo? ‘‘Vibhattiyo’’ti adhikāro.",
  "anya-e0805n1:20_0": "63.Siyo, aṁyo, nāhi, sanaṁ, smāhi, sanaṁ, smiṁsu.",
  "anya-e0805n1:21_0": "Syādayo dvisatta vibhattiyo nāma honti.",
  "anya-e0805n1:21_1": "Tattha si,",
  "anya-e0805n1:21_2": "yo iti paṭhamā, aṁ,",
  "anya-e0805n1:21_3": "yo iti dutiyā, nā,",
  "anya-e0805n1:21_4": "hi iti tatiyā, sa,",
  "anya-e0805n1:21_5": "naṁ iti catutthī, smā,",
  "anya-e0805n1:21_6": "hi iti pañcamī, sa,",
  "anya-e0805n1:21_7": "naṁ iti chaṭṭhī, smiṁ,",
  "anya-e0805n1:21_8": "su iti sattamī.",
  "anya-e0805n1:22_0": "Idaṁ pana saññādhikāraparibhāsāvidhisuttesu saññāsuttanti daṭṭhabbaṁ,",
  "anya-e0805n1:22_1": "vuttañhi vuttiyaṁ ‘‘vibhattiiccanena kvattho,",
  "anya-e0805n1:22_2": "amhassa mamaṁ savibhattissa se’’ti,",
  "anya-e0805n1:22_3": "itarathā purimasuttena ekayogo kattabboti.",
  "anya-e0805n1:22_4": "Ettha ca paṭhamādivohāro,",
  "anya-e0805n1:22_5": "ekavacanādivohāro ca anvatthavasena,",
  "anya-e0805n1:22_6": "parasamaññāvasena vā siddhoti veditabbo.",
  "anya-e0805n1:23_0": "Ekassa vacanaṁ ekavacanaṁ,",
  "anya-e0805n1:23_1": "bahūnaṁ vacanaṁ bahuvacanaṁ,",
  "anya-e0805n1:23_2": "dvinnaṁ pūraṇī dutiyātiādi,",
  "anya-e0805n1:23_3": "itarathā purimasutte casaddena saññākaraṇe appakataniratthakavidhippasaṅgo siyā.",
  "anya-e0805n1:24_0": "‘‘Jinavacanayuttañhi,",
  "anya-e0805n1:24_1": "liṅgañca nipaccate’’ti ca vattate.",
  "anya-e0805n1:24_2": "Idha pana padanipphādanampi jinavacanassāvirodhenāti ñāpetuṁ paribhāsantaramāha.",
  "anya-e0805n1:25_0": "64.Tadanuparodhena.",
  "anya-e0805n1:26_0": "Yathā yathā tesaṁ jinavacanānaṁ uparodho na hoti,",
  "anya-e0805n1:26_1": "tathā tathā idha liṅgaṁ,",
  "anya-e0805n1:26_2": "casaddenākhyātañca nipaccate,",
  "anya-e0805n1:26_3": "nipphādīyatīti attho.",
  "anya-e0805n1:26_4": "Teneva idha ca ākhyāte ca dvivacanāggahaṇaṁ,",
  "anya-e0805n1:26_5": "sakkatavisadisato vibhattippaccayādividhānañca katanti daṭṭhabbaṁ.",
  "anya-e0805n1:27_0": "Tattha avisesena sabbasyādivibhattippasaṅge ‘‘vatticchānupubbikā saddappavattī’’ti vatticchāvasā –",
  "anya-e0805n1:28_0": "65.Liṅgatthe paṭhamā.",
  "anya-e0805n1:29_0": "Liṅgatthābhidhānamatte paṭhamāvibhatti hotīti paṭhamā.",
  "anya-e0805n1:29_1": "Tatthāpi aniyamenekavacanabahuvacanappasaṅge ‘‘ekamhī vattabbe ekavacana’’nti paribhāsato liṅgatthassekattavacanicchāyaṁ paṭhamekavacanaṁ si.",
  "anya-e0805n1:30_0": "‘‘Ato nenā’’ti ito ‘‘ato’’ti vattate, liṅgaggahaṇañca.",
  "anya-e0805n1:31_0": "66.So.",
  "anya-e0805n1:32_0": "Si, oiti dvipadamidaṁ. Liṅgassa akārato parassa sivacanassa okāro hoti.",
  "anya-e0805n1:33_0": "Suttesu hi paṭhamāniddiṭṭhassa kāriyino chaṭṭhīvipariṇāmena vivaraṇaṁ ādesāpekkhanti daṭṭhabbaṁ.",
  "anya-e0805n1:34_0": "Ettha ca sīti vibhatti gayhate vibhattikāriyavidhippakaraṇato,",
  "anya-e0805n1:34_1": "‘‘tato ca vibhattiyo’’ti ito vibhattiggahaṇānuvattanato vā,",
  "anya-e0805n1:34_2": "evaṁ sabbattha syādīnaṁ kāriyavidhāne vibhattiyevāti daṭṭhabbaṁ.",
  "anya-e0805n1:35_0": "‘‘Vā paro asarūpā’’ti paralope sampatte tadapavādena pubbalopamāha.",
  "anya-e0805n1:36_0": "67.Saralopo’mādesappaccayādimhi saralope tu pakati.",
  "anya-e0805n1:37_0": "Pubbassarassa lopo hoti aṁvacane,",
  "anya-e0805n1:37_1": "ādesappaccayādibhūte ca sare pare,",
  "anya-e0805n1:37_2": "saralope kate tu parasarassa pakatibhāvo hoti.",
  "anya-e0805n1:37_3": "Ettha ca ‘‘saralope’’ti punaggahaṇaṁ imināva katasaralopanimitteyeva parassa vikāre sampatte pakatibhāvatthaṁ.",
  "anya-e0805n1:37_4": "Parasarassa pakatibhāvavidhānasāmatthiyato amādesappaccayādibhūte sare paretipi siddhaṁ.",
  "anya-e0805n1:38_0": "Tyādivibhattiyo cettha, paccayattena gayhare;",
  "anya-e0805n1:39_0": "Ādiggahaṇamākhyāta-kitakesvāgamatthidaṁ.",
  "anya-e0805n1:40_0": "Paccayasāhacariyā, cādeso pakatīparo;",
  "anya-e0805n1:41_0": "Padantassaralopo na, tena’bbhāhādike pare.",
  "anya-e0805n1:42_0": "Tuggahaṇaṁ bhikkhunīādīsu saralopanivattanatthaṁ,",
  "anya-e0805n1:42_1": "‘‘naye paraṁ yutte’’ti paraṁ netabbaṁ.",
  "anya-e0805n1:42_2": "Puriso tiṭṭhati.",
  "anya-e0805n1:43_0": "Puriso ca puriso cāti purisa purisaiti vattabbe –",
  "anya-e0805n1:44_0": "68.Sarūpānamekasesvasakiṁ.",
  "anya-e0805n1:45_0": "Sarūpānaṁ samānarūpānaṁ padabyañjanānaṁ majjhe ekova sissate,",
  "anya-e0805n1:45_1": "aññe lopamāpajjante asakinti ekaseso.",
  "anya-e0805n1:45_2": "Ettha ca ‘‘sarūpāna’’nti vuttattāva siddhe asakimpayoge punāsakiṁgahaṇaṁ ekavibhattivisayānamevāsakimpayoge evāyanti dassanatthaṁ,",
  "anya-e0805n1:45_3": "na ca vicchāpayoge’tippasaṅgo.",
  "anya-e0805n1:45_4": "‘‘Vaggā pañcapañcaso mantā’’ti ettha ‘‘pañcapañcaso’’ti niddeseneva vicchāpayogasiddhiyā ñāpitattā,",
  "anya-e0805n1:45_5": "atha vā sahavacanicchāya’maya’mekaseso.",
  "anya-e0805n1:46_0": "Yogavibhāgato cettha, ekasesvasakiṁ iti;",
  "anya-e0805n1:47_0": "Virūpekaseso hoti, vā ‘‘pitūna’’ntiādisu.",
  "anya-e0805n1:48_0": "Tattheva liṅgatthassa bahuttavacanicchāyaṁ ‘‘bahumhi vattabbe bahuvacana’’nti paṭhamābahuvacanaṁ yo,",
  "anya-e0805n1:48_1": "purisa yo itīdha ‘‘ato,",
  "anya-e0805n1:48_2": "vā’’ti ca vattate.",
  "anya-e0805n1:49_0": "69.Sabbayonīnamāe.",
  "anya-e0805n1:50_0": "Akārantato liṅgamhā paresaṁ sabbesaṁ paṭhamāyonīnaṁ,",
  "anya-e0805n1:50_1": "dutiyāyonīnañca yayākkamaṁ ākārekārādesā honti vāti ākāro,",
  "anya-e0805n1:50_2": "sabbaggahaṇaṁ sabbādesatthaṁ,",
  "anya-e0805n1:50_3": "saralopādi purimasadisameva,",
  "anya-e0805n1:50_4": "purisā tiṭṭhanti.",
  "anya-e0805n1:51_0": "Vā icceva rūpā rūpāni, aggayo, munayo.",
  "anya-e0805n1:52_0": "Vāsaddoyaṁ vavatthitapibhāsattho, tena cettha –",
  "anya-e0805n1:53_0": "Niccameva ca pulliṅge, aniccañca napuṁsake;",
  "anya-e0805n1:54_0": "Asantaṁ jhe katatte tu, vidhiṁ dīpeti vāsuti.",
  "anya-e0805n1:55_0": "Tatthevālapanavacanicchāyaṁ ‘‘liṅgatthe paṭhamā’’ti vattate.",
  "anya-e0805n1:56_0": "70.Ālapane ca.",
  "anya-e0805n1:57_0": "Abhimukhaṁ katvā lapanaṁ ālapanaṁ,",
  "anya-e0805n1:57_1": "sambodhanaṁ.",
  "anya-e0805n1:57_2": "Tasmiṁ ālapanatthādhike liṅgatthābhidhānamatte ca paṭhamāvibhatti hoti.",
  "anya-e0805n1:57_3": "Pure viya ekavacanādi.",
  "anya-e0805n1:58_0": "Purisa si iccatra –",
  "anya-e0805n1:59_0": "71.Ālapane si gasañño.",
  "anya-e0805n1:60_0": "Ālapanatthe vihito si gasañño hotīti gasaññāyaṁ ‘‘bho ge tū’’ti ito ‘‘ge’’ti vattate.",
  "anya-e0805n1:61_0": "72.Akārapitādyantānamā.",
  "anya-e0805n1:62_0": "Liṅgassa sambandhī akāro ca pitusatthuiccevamādīnamanto ca ākārattamāpajjate ge pare.",
  "anya-e0805n1:63_0": "‘‘Ge, rassa’’miti ca vattate.",
  "anya-e0805n1:64_0": "73.Ākāro vā.",
  "anya-e0805n1:65_0": "Liṅgassa sambandhī ākāro rassamāpajjate ge pare vikappena, adūraṭṭhassālapanevāyaṁ.",
  "anya-e0805n1:66_0": "74.Sesato lopaṁ gasipi.",
  "anya-e0805n1:67_0": "‘‘Siṁ, so, syā ca,",
  "anya-e0805n1:67_1": "sakhato gasse vā,",
  "anya-e0805n1:67_2": "ghate cā’’ti evamādīhi niddiṭṭhehi añño seso nāma,",
  "anya-e0805n1:67_3": "tato sesato liṅgamhā gasiiccete lopamāpajjante.",
  "anya-e0805n1:67_4": "Apiggahaṇaṁ dutiyatthasampiṇḍanatthaṁ,",
  "anya-e0805n1:67_5": "ettha ca satipi siggahaṇe vaiti vacanameva ñāpakamaññatthāpi siggahaṇe ālapanāggahaṇassa.",
  "anya-e0805n1:67_6": "Keci ālapanābhibyattiyā bhavantasaddaṁ vā hesaddaṁ vā payujjante.",
  "anya-e0805n1:67_7": "Bho purisa tiṭṭha,",
  "anya-e0805n1:67_8": "he purisā vā.",
  "anya-e0805n1:68_0": "Bahuvacane na viseso, bhavanto purisā tiṭṭhatha.",
  "anya-e0805n1:69_0": "Tattheva kammatthavacanicchāyaṁ ‘‘va,’’ti vattate.",
  "anya-e0805n1:70_0": "75.Yaṁ karoti taṁ kammaṁ.",
  "anya-e0805n1:71_0": "Yaṁ vā karoti, yaṁ vā vikaroti, yaṁ vā pāpuṇāti, taṁ kārakaṁ kriyānimittaṁ kammasaññaṁ hoti.",
  "anya-e0805n1:72_0": "76.Kammatthe dutiyā.",
  "anya-e0805n1:73_0": "Kammatthe dutiyāvibhatti hoti.",
  "anya-e0805n1:73_1": "Pure viya dutiyekavacanaṁ aṁ,",
  "anya-e0805n1:73_2": "‘‘saralopo’’tiādinā sare lutte ‘‘dīgha’’nti dīghe sampatte pakatibhāvo ca,",
  "anya-e0805n1:73_3": "purisaṁ passa.",
  "anya-e0805n1:74_0": "Bahuvacane ‘‘sabbayonīnamāe’’ti yovacanassekāro, purise passa.",
  "anya-e0805n1:75_0": "Tattheva kattuvacanicchāyaṁ –",
  "anya-e0805n1:76_0": "77.Yo karoti sa kattā.",
  "anya-e0805n1:77_0": "Yo attappadhāno kriyaṁ karoti, so kattusañño hoti.",
  "anya-e0805n1:78_0": "‘‘Tatiyā’’ti vattate.",
  "anya-e0805n1:79_0": "78.Kattari ca.",
  "anya-e0805n1:80_0": "Kattari ca kārake tatiyāvibhatti hotīti tatiyekavacanaṁ nā.",
  "anya-e0805n1:81_0": "79.Atonena.",
  "anya-e0805n1:82_0": "Enāti avibhattikaniddeso.",
  "anya-e0805n1:82_1": "Akārantato liṅgamhā parassa nāvacanassa enādeso hoti,",
  "anya-e0805n1:82_2": "saralopādi,",
  "anya-e0805n1:82_3": "purisena kataṁ.",
  "anya-e0805n1:83_0": "Bahuvacanamhi –",
  "anya-e0805n1:84_0": "80.Suhisvakāro e.",
  "anya-e0805n1:85_0": "Su, hiiccetesu vibhattirūpesu paresu liṅgassa sambandhī akāro ettamāpajjate.",
  "anya-e0805n1:86_0": "81.Smāhismiṁnaṁ mhābhimhi vā.",
  "anya-e0805n1:87_0": "Sabbato liṅgamhā smā hi smiṁiccetesaṁ yathākkamaṁ mhā, bhi,",
  "anya-e0805n1:87_1": "mhiiccete ādesā honti vā, purisehi,",
  "anya-e0805n1:87_2": "purisebhi kataṁ.",
  "anya-e0805n1:88_0": "Tattheva karaṇavacanicchāyaṁ –",
  "anya-e0805n1:89_0": "82.Yena vā kayirate taṁ karaṇaṁ.",
  "anya-e0805n1:90_0": "Yena vā kayirate, yena vā passati, yena vā suṇāti, taṁ kārakaṁ karaṇasaññaṁ hoti.",
  "anya-e0805n1:91_0": "83.Karaṇe tatiyā.",
  "anya-e0805n1:92_0": "Karaṇakārake tatiyāvibhatti hoti,",
  "anya-e0805n1:92_1": "sesaṁ kattusamaṁ,",
  "anya-e0805n1:92_2": "āviṭṭhena purisena so puññaṁ karoti, purisehi,",
  "anya-e0805n1:92_3": "purisebhi.",
  "anya-e0805n1:93_0": "Tattheva sampadānavacanicchāyaṁ –",
  "anya-e0805n1:94_0": "84.Yassadātukāmo rocate dhārayate vā taṁ sampadānaṁ.",
  "anya-e0805n1:95_0": "Yassa vā dātukāmo, yassa vā rocate, yassa vā dhārayate, taṁ kārakaṁ sampadānasaññaṁ hoti.",
  "anya-e0805n1:96_0": "85.Sampadāne catutthī.",
  "anya-e0805n1:97_0": "Sampadānakārake catutthīvibhatti hotīti catutthiyā ekavacanaṁ sa.",
  "anya-e0805n1:98_0": "86.Sāgamo se.",
  "anya-e0805n1:99_0": "Sabbato liṅgamhā sakārāgamo hoti se vibhattimhi pare. Purisassa dhanaṁ dadāti.",
  "anya-e0805n1:100_0": "Bahuvacanamhi ‘‘dīgha’’nti vattate.",
  "anya-e0805n1:101_0": "87.Sunaṁhisu ca.",
  "anya-e0805n1:102_0": "Su naṁ hiiccetesu paresu liṅgassa antabhūtā sabbe rassasarā dīghamāpajjante,",
  "anya-e0805n1:102_1": "caggahaṇamikārukārānaṁ kvaci nivattanatthaṁ.",
  "anya-e0805n1:102_2": "Purisānaṁ.",
  "anya-e0805n1:103_0": "Tatthevāpādānavacanicchāyaṁ –",
  "anya-e0805n1:104_0": "88.Yasmā dapeti bhayamādatte vā tadapādānaṁ.",
  "anya-e0805n1:105_0": "Yasmā vā avadhibhūtā apeti, yasmā vā bhayaṁ, yasmā vā ādatte, taṁ kārakaṁ apādānasaññaṁ hoti.",
  "anya-e0805n1:106_0": "89.Apādānepañcamī.",
  "anya-e0805n1:107_0": "Apādānakārake pañcamīvibhatti hotīti pañcamiyā ekavacanaṁ smā.",
  "anya-e0805n1:108_0": "‘‘Ato, sabbesaṁ, ā e’’ti ca vattate.",
  "anya-e0805n1:109_0": "90.Smāsmiṁna vā.",
  "anya-e0805n1:110_0": "Akārantato liṅgamhā sabbesaṁ smā smiṁiccetesaṁ yathākkamaṁ ākārekārādesā honti vā,",
  "anya-e0805n1:110_1": "aññattha mhādeso.",
  "anya-e0805n1:110_2": "Purisā apeti,",
  "anya-e0805n1:110_3": "purisamhā,",
  "anya-e0805n1:110_4": "purisasmā.",
  "anya-e0805n1:111_0": "Bahuvacane sabbattha tatiyāsamaṁ, hissa bhiādeso hoti. Purisehi, purisebhi apeti.",
  "anya-e0805n1:112_0": "Tattheva sāmivacanicchāyaṁ –",
  "anya-e0805n1:113_0": "91.Yassa vā pariggaho taṁ sāmi.",
  "anya-e0805n1:114_0": "Yassa vā pariggaho, taṁ sāmisaññaṁ hoti.",
  "anya-e0805n1:115_0": "92.Sāmismiṁ chaṭṭhī.",
  "anya-e0805n1:116_0": "Sāmismiṁ chaṭṭhīvibhatti hoti.",
  "anya-e0805n1:116_1": "Ṭhapetvā āyādesaṁ sabbattha catutthīchaṭṭhīnaṁ samānaṁ rūpaṁ.",
  "anya-e0805n1:116_2": "Purisassa etaṁ dhanaṁ,",
  "anya-e0805n1:116_3": "purisānaṁ.",
  "anya-e0805n1:117_0": "Tattheva okāsavacanicchāyaṁ –",
  "anya-e0805n1:118_0": "93.Yodhāro tamokāsaṁ.",
  "anya-e0805n1:119_0": "Yo kattukammānaṁ kriyāya ādhāro, taṁ kārakaṁ okāsasaññaṁ hoti.",
  "anya-e0805n1:120_0": "94.Okāsesattamī.",
  "anya-e0805n1:121_0": "Okāsakārake sattamīvibhatti hotīti sattamiyā ekavacanaṁ smiṁ,",
  "anya-e0805n1:121_1": "tassa ‘‘smāsmiṁnaṁ vā’’ti ekāro,",
  "anya-e0805n1:121_2": "mhiādeso ca,",
  "anya-e0805n1:121_3": "purise patiṭṭhitaṁ,",
  "anya-e0805n1:121_4": "purisamhi,",
  "anya-e0805n1:121_5": "purisasmiṁ.",
  "anya-e0805n1:122_0": "Bahuvacane ‘‘suhisvakāro e’’ti ekāro, purisesu.",
  "anya-e0805n1:123_0": "Puriso, purisā,",
  "anya-e0805n1:123_1": "bho purisa bho purisā vā,",
  "anya-e0805n1:123_2": "bhavanto purisā, purisaṁ, purise, purisena,",
  "anya-e0805n1:123_3": "purisehi purisebhi,",
  "anya-e0805n1:123_4": "purisassa,",
  "anya-e0805n1:123_5": "purisānaṁ,",
  "anya-e0805n1:123_6": "purisā purisasmā purisamhā,",
  "anya-e0805n1:123_7": "purisehi purisebhi,",
  "anya-e0805n1:123_8": "purisassa,",
  "anya-e0805n1:123_9": "purisānaṁ,",
  "anya-e0805n1:123_10": "purise purisasmiṁ purisamhi, purisesu.",
  "anya-e0805n1:124_0": "Tathā sugato, sugatā,",
  "anya-e0805n1:124_1": "bho sugata bho sugatā vā,",
  "anya-e0805n1:124_2": "bhavanto sugatā, sugataṁ, sugate, sugatena,",
  "anya-e0805n1:124_3": "sugatehi sugatebhi,",
  "anya-e0805n1:124_4": "sugatassa,",
  "anya-e0805n1:124_5": "sugatānaṁ,",
  "anya-e0805n1:124_6": "sugatā sugatasmā sugatamhā,",
  "anya-e0805n1:124_7": "sugatehi sugatebhi,",
  "anya-e0805n1:124_8": "sugatassa,",
  "anya-e0805n1:124_9": "sugatānaṁ,",
  "anya-e0805n1:124_10": "sugate sugatasmiṁ sugatamhi, sugatesu.",
  "anya-e0805n1:125_0": "Evaṁ surā’sura naro’raga nāga yakkhā,",
  "anya-e0805n1:126_0": "Gandhabba kinnara manussa pisāca petā;",
  "anya-e0805n1:127_0": "Mātaṅga jaṅgama turaṅga varāha sīhā,",
  "anya-e0805n1:128_0": "Byaggha’ccha kacchapa taraccha miga’ssa soṇā.",
  "anya-e0805n1:129_0": "Āloka loka nilayā’nila cāga yogā, vāyāma gāma",
  "anya-e0805n1:130_0": "Nigamā’gama dhamma kāmā;",
  "anya-e0805n1:131_0": "Saṅgho’gha ghosa paṭighā’sava kodha lobhā,",
  "anya-e0805n1:132_0": "Sārambha thambha mada māna pamāda makkhā.",
  "anya-e0805n1:133_0": "Punnāga pūga panasā’sana campaka’mbā,",
  "anya-e0805n1:134_0": "Hintāla tāla bakula’jjuna kiṁsukā ca;",
  "anya-e0805n1:135_0": "Mandāra kunda pucimanda karañja rukkhā,",
  "anya-e0805n1:136_0": "Ñeyyā mayūra sakunaṇḍaja koñca haṁsā –",
  "anya-e0805n1:137_0": "Iccādayopi.",
  "anya-e0805n1:138_0": "Manogaṇādissa tu nāsasmāsmiṁsu viseso. Aññattha purisasamaṁ.",
  "anya-e0805n1:139_0": "Mano, manā, he mana he manā vā, bhavanto manā, manaṁ, mane.",
  "anya-e0805n1:140_0": "‘‘Vā’’ti vattate.",
  "anya-e0805n1:141_0": "95.Manogaṇādito smiṁnānamiā.",
  "anya-e0805n1:142_0": "Manopabhuti gaṇo manogaṇo,",
  "anya-e0805n1:142_1": "manogaṇādito smiṁ,",
  "anya-e0805n1:142_2": "nāiccetesaṁ yathākkamaṁ ikārākārādesā honti vā.",
  "anya-e0805n1:142_3": "Ādiggahaṇena bilapadāditopi.",
  "anya-e0805n1:143_0": "‘‘Manogaṇādito’’ti vattate.",
  "anya-e0805n1:144_0": "96.Sa sare vāgamo.",
  "anya-e0805n1:145_0": "Eteheva manogaṇādīhi sare pare sāgamo hoti vā. Manasā, manena.",
  "anya-e0805n1:146_0": "Vavatthitavibhāsatthoyaṁ vāsaddo,",
  "anya-e0805n1:146_1": "tena ‘‘mano manā manaṁ mane manaāyatana’’ntiādīsu na hoti.",
  "anya-e0805n1:146_2": "‘‘Mānasikaṁ,",
  "anya-e0805n1:146_3": "cetasika’’ntiādīsu niccaṁ. Manehi, manebhi.",
  "anya-e0805n1:147_0": "‘‘Manogaṇādito, vā’’ti ca vattate.",
  "anya-e0805n1:148_0": "97.Sassaco.",
  "anya-e0805n1:149_0": "Manogaṇādito parassa sassa vibhattissa okāro hoti vā. Sāgamo.",
  "anya-e0805n1:150_0": "Manaso manassa, manānaṁ,",
  "anya-e0805n1:150_1": "manā manasmā manamhā,",
  "anya-e0805n1:150_2": "manehi manebhi,",
  "anya-e0805n1:150_3": "manaso manassa, manānaṁ,",
  "anya-e0805n1:150_4": "manasi mane manasmiṁ manamhi, manesu.",
  "anya-e0805n1:151_0": "Evaṁ vaco vayo tejo,",
  "anya-e0805n1:152_0": "Tapo ceto tamo yaso;",
  "anya-e0805n1:153_0": "Ayo payo siro chando,",
  "anya-e0805n1:154_0": "Saro uro raho aho –",
  "anya-e0805n1:155_0": "Iccādi manogaṇo.",
  "anya-e0805n1:156_0": "Guṇavantusaddassa bhedo. Guṇavantu si itīdha –",
  "anya-e0805n1:157_0": "‘‘Savibhattissa, ntussā’’ti ca adhikāro.",
  "anya-e0805n1:158_0": "98.Ā simhi.",
  "anya-e0805n1:159_0": "Sabbasseva ntupaccayassa savibhattissa āādeso hoti simhi vibhattimhi. Guṇavā.",
  "anya-e0805n1:160_0": "‘‘Yomhi, paṭhame’’sīhagatiyā ‘‘vā’’ti ca vattate.",
  "anya-e0805n1:161_0": "99.Ntussa nto.",
  "anya-e0805n1:162_0": "Sabbasseva ntupaccayassa savibhattissa ntoādeso hoti vā yomhi paṭhame, guṇavanto tiṭṭhanti.",
  "anya-e0805n1:163_0": "‘‘Sunaṁhisu, atta’’nti ca vattate.",
  "anya-e0805n1:164_0": "100.Ntussantoyosu ca.",
  "anya-e0805n1:165_0": "Ntupaccayassa anto ukāro attamāpajjate sunaṁhi yoiccetesu,",
  "anya-e0805n1:165_1": "caggahaṇena aññesu aṁ nā smāsmiṁsu ca.",
  "anya-e0805n1:165_2": "Guṇavantā,",
  "anya-e0805n1:165_3": "chaṭṭhiyā siddhepi antādese puna antaggahaṇakaraṇato yonaṁ ikāro ca kvaci.",
  "anya-e0805n1:165_4": "Guṇavanti.",
  "anya-e0805n1:166_0": "‘‘A’’miti vattate.",
  "anya-e0805n1:167_0": "101.Avaṇṇā ca ge.",
  "anya-e0805n1:168_0": "Sabbasseva ntupaccayassa savibhattissa aṁ avaṇṇaiccete ādesā honti ge pare.",
  "anya-e0805n1:169_0": "Bho guṇavaṁ bho guṇava bho guṇavā, bhavanto guṇavanto guṇavantā, guṇavantaṁ, guṇavante.",
  "anya-e0805n1:170_0": "‘‘Vā’’ti vattate.",
  "anya-e0805n1:171_0": "102.Totitā sasmiṁnāsu.",
  "anya-e0805n1:172_0": "Sabbasseva ntupaccayassa savibhattissa toti tāādesā honti vā sasmiṁnāiccetesu yathāsaṅkhyaṁ.",
  "anya-e0805n1:172_1": "Guṇavatā guṇavantena,",
  "anya-e0805n1:172_2": "guṇavantehi guṇavantebhi.",
  "anya-e0805n1:173_0": "103.Ntassa se vā.",
  "anya-e0805n1:174_0": "Sabbasseva ntupaccayassa savibhattissa ntassaiccayamādeso hoti vā se vibhattimhi.",
  "anya-e0805n1:174_1": "Guṇavantassa guṇavato.",
  "anya-e0805n1:175_0": "104.Naṁmhi taṁ vā.",
  "anya-e0805n1:176_0": "Sabbasseva ntupaccayassa savibhattissa taṁādeso hoti vā naṁmhi vibhattimhi. Guṇavataṁ guṇavantānaṁ.",
  "anya-e0805n1:177_0": "‘‘Amha tumha ntu’’iccādinā smāvacanassa nābyapadeso.",
  "anya-e0805n1:178_0": "Guṇavatā guṇavantā guṇavantasmā guṇavantamhā,",
  "anya-e0805n1:178_1": "guṇavantehi guṇavantebhi,",
  "anya-e0805n1:178_2": "guṇavantassa guṇavato,",
  "anya-e0805n1:178_3": "guṇavataṁ guṇavantānaṁ,",
  "anya-e0805n1:178_4": "guṇavati guṇavante guṇavantasmiṁ guṇavantamhī,",
  "anya-e0805n1:178_5": "guṇavantesu.",
  "anya-e0805n1:179_0": "Evaṁ gaṇavā kulavā balavā yasavā dhanavā sutavā bhagavā himavā phalavā sīlavā paññavā iccādayo.",
  "anya-e0805n1:180_0": "Himavantusaddato simhi kate –",
  "anya-e0805n1:181_0": "‘‘Attaṁ, ntussa’nto’’ti ca vattamāne –",
  "anya-e0805n1:182_0": "105.Simhī vā.",
  "anya-e0805n1:183_0": "Ntupaccayassa anto attaṁ hoti vā simhi vibhattimhi. Himavanto, himavā, sesaṁ samaṁ.",
  "anya-e0805n1:184_0": "Puna vāggahaṇakaraṇaṁ himavantusaddato aññatra attanisedhanatthaṁ,",
  "anya-e0805n1:184_1": "vavatthitavibhāsatthoyaṁ vāsaddo.",
  "anya-e0805n1:184_2": "Tena guṇavantādīsu nātippasaṅgo.",
  "anya-e0805n1:185_0": "Evaṁ satimā dhitimā gatimā matimā mutimā muttimā jutimā sirimā hirimā thutimā ratimā yatimā sucimā kalimā",
  "anya-e0805n1:185_1": "balimā kasimā rucimā buddhimā cakkhumā bandhumā hetumā setumā ketumā rāhumā bhāṇumā khāṇumā vijjumā iccādayo.",
  "anya-e0805n1:186_0": "Tattha satimantu bandhumantusaddānaṁ aṁsesu rūpabhedo. ‘‘Attaṁ, ntussā’’ti ca vattate.",
  "anya-e0805n1:187_0": "106.Sabbassa vā aṁsesu.",
  "anya-e0805n1:188_0": "Sabbasseva ntupaccayassa attaṁ hoti vā aṁsaiccetesu.",
  "anya-e0805n1:188_1": "Idhāpi vāsaddassa vavatthitavibhāsattā nātippasaṅgo .",
  "anya-e0805n1:188_2": "Satimaṁ satimantaṁ,",
  "anya-e0805n1:188_3": "bandhumaṁ bandhumantaṁ,",
  "anya-e0805n1:188_4": "satimassa satimato satimantassa,",
  "anya-e0805n1:188_5": "bandhumassa bandhumato bandhumantassa,",
  "anya-e0805n1:188_6": "sesaṁ samaṁ.",
  "anya-e0805n1:189_0": "Gacchantasaddassa bhedo, gacchanta si,",
  "anya-e0805n1:190_0": "‘‘Vā’’ti vattate.",
  "anya-e0805n1:191_0": "107.Simhi gacchantādīnaṁ ntasaddo aṁ.",
  "anya-e0805n1:192_0": "Gacchanticcevamādīnaṁ antappaccayantānaṁ ntasaddo aṁrūpaṁ āpajjate vā simhi vibhattimhi.",
  "anya-e0805n1:192_1": "Saralopasilopā,",
  "anya-e0805n1:192_2": "so gacchaṁ,",
  "anya-e0805n1:192_3": "gacchanto vā gaṇhāti.",
  "anya-e0805n1:193_0": "‘‘Gacchantādīnaṁ, ntasaddo’’ti ca vattamāne –",
  "anya-e0805n1:194_0": "108.Sesesu ntuva.",
  "anya-e0805n1:195_0": "Gacchantādīnaṁ ntasaddo ntupaccayova daṭṭhabbo sesesu vibhattippaccayesu,",
  "anya-e0805n1:195_1": "asmimhi kāriyātidesoyaṁ.",
  "anya-e0805n1:195_2": "Sesaṁ guṇavantusamaṁ.",
  "anya-e0805n1:196_0": "Te gacchanto gacchantā,",
  "anya-e0805n1:196_1": "bho gacchaṁ bho gaccha bho gacchā,",
  "anya-e0805n1:196_2": "bhavanto gacchanto gacchantā,",
  "anya-e0805n1:196_3": "[gacchaṁ] gacchantaṁ,",
  "anya-e0805n1:196_4": "gacchante,",
  "anya-e0805n1:196_5": "gacchatā gacchantena,",
  "anya-e0805n1:196_6": "gacchantehi gacchantebhi,",
  "anya-e0805n1:196_7": "gacchato gacchantassa,",
  "anya-e0805n1:196_8": "gacchataṁ gacchantānaṁ,",
  "anya-e0805n1:196_9": "gacchatā gacchantasmā gacchantamhā,",
  "anya-e0805n1:196_10": "gacchantehi gacchantebhi,",
  "anya-e0805n1:196_11": "gacchato gacchantassa,",
  "anya-e0805n1:196_12": "gacchataṁ gacchantānaṁ,",
  "anya-e0805n1:196_13": "gacchati gacchante gacchantasmiṁ gacchantamhī,",
  "anya-e0805n1:196_14": "gacchantesu.",
  "anya-e0805n1:197_0": "Evaṁ mahaṁ caraṁ tiṭṭhaṁ, dadaṁ bhuñjaṁ suṇaṁ pacaṁ;",
  "anya-e0805n1:198_0": "Jayaṁ jīraṁ cavaṁ mīyaṁ, saraṁ kubbaṁ japaṁ vajaṁ –",
  "anya-e0805n1:199_0": "Iccādayo.",
  "anya-e0805n1:200_0": "Bhavantasaddassa ga yo nā savacanesu viseso. So bhavaṁ.",
  "anya-e0805n1:201_0": "‘‘Bhavato’’ti vattate.",
  "anya-e0805n1:202_0": "109.Obhāvo kvaci yosu vakārassa.",
  "anya-e0805n1:203_0": "Bhavantaiccetassa vakārassa obhāvo hoti kvaci yoiccetesu. Te bhonto bhavanto bhavantā.",
  "anya-e0805n1:204_0": "‘‘Bhavato’’ti vattate.",
  "anya-e0805n1:205_0": "110.Bho ge tu.",
  "anya-e0805n1:206_0": "Sabbasseva bhavantasaddassa bho hoti ge pare.",
  "anya-e0805n1:206_1": "Tusaddena bhante,",
  "anya-e0805n1:206_2": "bhontādi ca, galopo,",
  "anya-e0805n1:206_3": "bho bhante bhonta bhontā,",
  "anya-e0805n1:206_4": "bhonto bhavanto bhavantā,",
  "anya-e0805n1:206_5": "bhavantaṁ,",
  "anya-e0805n1:206_6": "bhonte bhavante.",
  "anya-e0805n1:207_0": "Nāsesu ‘‘obhāvo kvacī’’ti yogavibhāgena obhāvo.",
  "anya-e0805n1:208_0": "Bhotā bhavatā bhavantena, bhoto bhavato bhavantassa iccādi.",
  "anya-e0805n1:209_0": "111.Bhadantassa bhaddanta bhante.",
  "anya-e0805n1:210_0": "Sabbasseva bhadantasaddassa bhaddanta bhanteiccete ādesā honti kvaci ge pare yosu ca.",
  "anya-e0805n1:210_1": "Bho bhaddanta bhante,",
  "anya-e0805n1:210_2": "bhadanta bhadantā vā iccādi purisasaddasamaṁ.",
  "anya-e0805n1:211_0": "112.Santasaddassa so bhe bo cante.",
  "anya-e0805n1:212_0": "Sabbasseva santasaddassa sasaddādeso hoti bhakāre pare, ante ca bakārāgamo hoti.",
  "anya-e0805n1:213_0": "Casaddaggahaṇena abhakārepi samāse kvaci sakārādeso. Sabbhi.",
  "anya-e0805n1:214_0": "Bheti kiṁ? Santehi, sesaṁ gacchantasaddasamaṁ.",
  "anya-e0805n1:215_0": "Atthi rāja brahma atta sakhasaddādīnaṁ bhedo, tatheva syādyuppatti, ‘‘rāja si’’iti ṭhite –",
  "anya-e0805n1:216_0": "‘‘Brahmattasakharājādito’’ti adhikāro.",
  "anya-e0805n1:217_0": "113.Syā ca.",
  "anya-e0805n1:218_0": "Brahma atta sakha rājaiccevamādito sivacanassa ākāro hoti.",
  "anya-e0805n1:218_1": "Ādisaddena ātumādisaddato ca.",
  "anya-e0805n1:218_2": "Saralopādi.",
  "anya-e0805n1:218_3": "Rājā tiṭṭhati.",
  "anya-e0805n1:219_0": "114.Yonamāno.",
  "anya-e0805n1:220_0": "Brahmattasakharājādito yonaṁ ānoādeso hoti. Rājāno tiṭṭhanti, bho rāja bho rājā, bhavanto rājāno.",
  "anya-e0805n1:221_0": "‘‘Vā’’ti vattate.",
  "anya-e0805n1:222_0": "115.Brahmattasakharājādito amānaṁ.",
  "anya-e0805n1:223_0": "Brahmādīhi parassa aṁvacanassa ānaṁ hoti vā. Rājānaṁ passa rājaṁ vā, rājāno.",
  "anya-e0805n1:224_0": "‘‘Savibhattissa, rājassā’’ti ca vattate.",
  "anya-e0805n1:225_0": "116.Nāmhi raññā vā.",
  "anya-e0805n1:226_0": "Sabbasseva rājasaddassa savibhattissa raññāādeso hoti vā nāmhi vibhattimhi. Raññā kataṁ rājena vā.",
  "anya-e0805n1:227_0": "117.Rājassarāju sunaṁhisu ca.",
  "anya-e0805n1:228_0": "Sabbassa rājasaddassa rājuādeso hoti su naṁ hiiccetesu vacanesu.",
  "anya-e0805n1:228_1": "Casaddo vikappanattho,",
  "anya-e0805n1:228_2": "‘‘sunaṁhisu cā’’ti dīgho,",
  "anya-e0805n1:228_3": "rājūhi rājūbhi,",
  "anya-e0805n1:228_4": "rājehi rājebhi vā.",
  "anya-e0805n1:229_0": "‘‘Savibhattissā’’ti adhikāro.",
  "anya-e0805n1:230_0": "118.Rājassa raññorājino se.",
  "anya-e0805n1:231_0": "Sabbasseva rājasaddassa savibhattissa rañño rājinoiccete ādesā honti se vibhattimhi. Rañño,",
  "anya-e0805n1:231_1": "rājino deti.",
  "anya-e0805n1:232_0": "‘‘Rājassā’’ti vattate.",
  "anya-e0805n1:233_0": "119.Raññaṁ naṁ mhī vā.",
  "anya-e0805n1:234_0": "Sabbasseva rājasaddassa savibhattissa raññaṁādeso hoti vā naṁmhi vibhattimhi.",
  "anya-e0805n1:234_1": "Raññaṁ rājūnaṁ rājānaṁ.",
  "anya-e0805n1:235_0": "Pañcamiyaṁ –",
  "anya-e0805n1:236_0": "120.Amhatumhanturājabrahmattasakhasatthupitādīhi smā nāva.",
  "anya-e0805n1:237_0": "Amhatumhanturājabrahmattasakhasatthupituiccevamādīhi smāvacanaṁ nāva daṭṭhabbanti smāvacanassa nābhāvātideso.",
  "anya-e0805n1:237_1": "Atideso pana chabbidho.",
  "anya-e0805n1:238_0": "Vuttañca –",
  "anya-e0805n1:239_0": "‘‘Byapadeso nimittañca, taṁrūpaṁ taṁsabhāvatā;",
  "anya-e0805n1:240_0": "Suttañceva tathā kāri-yātidesoti chabbidho’’ti.",
  "anya-e0805n1:241_0": "Tatrāyaṁ brahmattasakhādīsu pāṭhasāmatthiyato rūpātideso. Sesaṁ tatiyāsamaṁ.",
  "anya-e0805n1:242_0": "Raññā apeti, rājūhi rājūbhi, rājehi rājebhi, rañño, rājino santakaṁ, raññaṁ rājūnaṁ rājānaṁ.",
  "anya-e0805n1:243_0": "‘‘Rājassā’’ti vattate.",
  "anya-e0805n1:244_0": "121.Smiṁmhi raññe rājini.",
  "anya-e0805n1:245_0": "Sabbasseva rājasaddassa savibhattissa raññerājiniiccete ādesā honti smiṁmhi vibhattimhi. Raññe,",
  "anya-e0805n1:245_1": "rājini patiṭṭhitaṁ,",
  "anya-e0805n1:245_2": "rājūsu rājesu.",
  "anya-e0805n1:246_0": "Brahmasaddassa ca ga nā sa smiṁsu viseso. Brahmā, brahmāno.",
  "anya-e0805n1:247_0": "Ālapane ca ‘‘e’’ti vattate.",
  "anya-e0805n1:248_0": "122.Brahmato gassa ca.",
  "anya-e0805n1:249_0": "Brahmasaddato gassa ca ekāro hoti,",
  "anya-e0805n1:249_1": "caggahaṇaṁ eggahaṇānukaḍḍhanatthaṁ,",
  "anya-e0805n1:249_2": "bho brahme,",
  "anya-e0805n1:249_3": "bhavanto brahmāno,",
  "anya-e0805n1:249_4": "brahmānaṁ brahmaṁ, brahmāno.",
  "anya-e0805n1:250_0": "Vipariṇāmena ‘‘brahmassa, anto’’ti ca vattate.",
  "anya-e0805n1:251_0": "123.Uttaṁ sanāsu.",
  "anya-e0805n1:252_0": "Brahmasaddassa anto uttamāpajjate sa nāiccetesu vacanesu.",
  "anya-e0805n1:252_1": "Uttamiti bhāvaniddeso katthaci abhāvadassanattho. Brahmunā,",
  "anya-e0805n1:252_2": "brahmehi brahmebhi.",
  "anya-e0805n1:253_0": "Sasmiṁ utte kate ‘‘ivaṇṇuvaṇṇā jhalā’’ti lasaññāyaṁ –",
  "anya-e0805n1:254_0": "124.Jhalatosassa no vā.",
  "anya-e0805n1:255_0": "Jhalasaññehi ivaṇṇuvaṇṇehi parassa saiccetassa vacanassa noiccādeso hoti vā.",
  "anya-e0805n1:255_1": "Brahmuno brahmassa,",
  "anya-e0805n1:255_2": "brahmānaṁ brahmūnaṁ vā,",
  "anya-e0805n1:255_3": "uttamiti yogavibhāgena aññatthāpi uttaṁ.",
  "anya-e0805n1:256_0": "Pañcamiyaṁ nābhāvātideso. Brahmunā, brahmehi brahmebhi, brahmuno brahmassa, brahmānaṁ brahmūnaṁ vā.",
  "anya-e0805n1:257_0": "125.Brahmato tu smiṁ ni.",
  "anya-e0805n1:258_0": "Brahmasaddato smiṁvacanassa ni hoti. Tusaddena kammacammamuddhādito ca kvaci. Brahmani, brahmesu.",
  "anya-e0805n1:259_0": "Attasaddassa tatiyādīsveva viseso.",
  "anya-e0805n1:260_0": "Attā, attāno, bho atta bho attā, bhavanto attāno, attānaṁ attaṁ, attāno.",
  "anya-e0805n1:261_0": "Nāmhi ‘‘akammantassa cā’’ti ettha casaddena attantassa attaṁ vā. Attanā attena vā.",
  "anya-e0805n1:262_0": "126.Attanto hismimanattaṁ.",
  "anya-e0805n1:263_0": "Attasaddassa anto anattamāpajjate hismiṁ pare. Attanehi attanebhi.",
  "anya-e0805n1:264_0": "‘‘Tato, attato’’ti ca vattate.",
  "anya-e0805n1:265_0": "127.Sassa no.",
  "anya-e0805n1:266_0": "Tato attasaddato sassa vibhattissa no hoti. Attano, attānaṁ.",
  "anya-e0805n1:267_0": "128.Smānā.",
  "anya-e0805n1:268_0": "Tato attasaddato smāvacanassa nā hoti. Attanā apeti.",
  "anya-e0805n1:269_0": "Nābhāvātideseneva siddhepi uttarasuttena ekayogamakatvā bhinnayogakaraṇaṁ atthantaraviññāpanatthaṁ,",
  "anya-e0805n1:269_1": "tena attantatakārassa rakāro jakāre kvaci.",
  "anya-e0805n1:269_2": "Atrajo attajo vā.",
  "anya-e0805n1:269_3": "Attanehi attanebhi, attano, attānaṁ.",
  "anya-e0805n1:270_0": "‘‘Attato’’ti vattate.",
  "anya-e0805n1:271_0": "129.Tato smiṁ ni.",
  "anya-e0805n1:272_0": "Tato attasaddato smiṁvacanassa ni hoti. Attani, attesu.",
  "anya-e0805n1:273_0": "Sakhasaddassa bhedo. Sakhā, sakhāno.",
  "anya-e0805n1:274_0": "‘‘Yona’’miti vattate.",
  "anya-e0805n1:275_0": "130.Sakhato cāyono.",
  "anya-e0805n1:276_0": "Sakhasaddato yonaṁ āyo noādesā ca honti. Sakhāyo.",
  "anya-e0805n1:277_0": "131.Sakhantassi nonānaṁsesu.",
  "anya-e0805n1:278_0": "Sakhasaddantassa ikārādeso hoti nonānaṁsaiccetesu paresu. Sakhino tiṭṭhanti.",
  "anya-e0805n1:279_0": "Ālapane gasaññāyaṁ –",
  "anya-e0805n1:280_0": "132.Sakhatogasse vā.",
  "anya-e0805n1:281_0": "Sakhato gassa akāra ākāra ikāra īkāraekārādesā honti.",
  "anya-e0805n1:281_1": "Vāsaddena aññasmāpi kvaci ekāro. Yathā –",
  "anya-e0805n1:281_2": "bhaddante ise iti.",
  "anya-e0805n1:282_0": "A ca ā ca i ca ī ca e cātipi e, pubbassarānaṁ kamena lopo.",
  "anya-e0805n1:283_0": "Bho sakha bho sakhā bho sakhi bho sakhī bho sakhe, bhavanto sakhāno sakhāyo sakhino.",
  "anya-e0805n1:284_0": "‘‘Sakhantassa, āro cā’’ti ca vattate.",
  "anya-e0805n1:285_0": "133.Sunamaṁsu vā.",
  "anya-e0805n1:286_0": "Sakhantassa āro bhoti vā sunaṁ aṁiccetesu paresu.",
  "anya-e0805n1:286_1": "Sakhāraṁ sakhānaṁ sakhaṁ,",
  "anya-e0805n1:286_2": "sakhāno sakhāyo sakhino, sakhinā.",
  "anya-e0805n1:287_0": "‘‘Sakhantassā’’ti vattate.",
  "anya-e0805n1:288_0": "134.Āro himhi vā.",
  "anya-e0805n1:289_0": "Sakhantassa āro hoti vā himhi vibhattimhi. Sakhārehi sakhārebhi, sakhehi sakhebhi.",
  "anya-e0805n1:290_0": "Ikārādese ‘‘jhalato sassa no vā’’ti no. Sakhino sakhissa, sakhārānaṁ sakhīnaṁ.",
  "anya-e0805n1:291_0": "Smāvacanassa nābhāvo. Sakhinā,",
  "anya-e0805n1:291_1": "sakhārehi sakhārebhi sakhehi sakhebhi,",
  "anya-e0805n1:291_2": "sakhino sakhissa,",
  "anya-e0805n1:291_3": "sakhārānaṁ sakhīnaṁ.",
  "anya-e0805n1:292_0": "‘‘Sakhato’’ti ca vattate.",
  "anya-e0805n1:293_0": "135.Smime.",
  "anya-e0805n1:294_0": "Sakhato smiṁvacanassa ekāro hoti. Niccatthoyamārambho. Sakhe, sakhāresu sakhesu.",
  "anya-e0805n1:295_0": "Ātumasaddassa paṭhamādutiyāsu attasaddasseva rūpanayo. Ātumā, ātumāno,",
  "anya-e0805n1:295_1": "bho ātuma bho ātumā,",
  "anya-e0805n1:295_2": "bhavanto ātumāno,",
  "anya-e0805n1:295_3": "ātumānaṁ ātumaṁ, ātumāno,",
  "anya-e0805n1:295_4": "ātumena iccādi purisasamaṁ.",
  "anya-e0805n1:296_0": "Pumasaddassa bhedo. Puma si,",
  "anya-e0805n1:297_0": "‘‘Savibhattissā’’ti adhikāro.",
  "anya-e0805n1:298_0": "136.Pumantassā simhi.",
  "anya-e0805n1:299_0": "Pumasaddassa savibhattissa ākārādeso hoti simhi vibhattimhi.",
  "anya-e0805n1:299_1": "Antaggahaṇena maghavayuvādīnamantassa ca. Pumā.",
  "anya-e0805n1:300_0": "‘‘Pumantassā’’ti adhikāro.",
  "anya-e0805n1:301_0": "137.Yosvāno.",
  "anya-e0805n1:302_0": "Pumantassa savibhattissa ānoādeso hoti yosu vibhattīsu. Pumāno.",
  "anya-e0805n1:303_0": "138.Amālapanekavacane.",
  "anya-e0805n1:304_0": "Pumantassa savibhattissa aṁ hoti ālapanekavacane pare. He pumaṁ, he pumāno, pumaṁ, pumāno.",
  "anya-e0805n1:305_0": "‘‘Ā, vā’’ti ca vattate.",
  "anya-e0805n1:306_0": "139.Unāmhi ca.",
  "anya-e0805n1:307_0": "Pumantassa āuādesā honti vā nāmhi vibhattimhi.",
  "anya-e0805n1:307_1": "Casaddena pumakammathāmantassa cu’kāro vā sasmāsu.",
  "anya-e0805n1:307_2": "Pumānā pumunā pumena vā.",
  "anya-e0805n1:308_0": "‘‘Āne’’ti vattate.",
  "anya-e0805n1:309_0": "140.Hivibhattimhi ca.",
  "anya-e0805n1:310_0": "Pumantassa hivibhattimhī ca āneādeso hoti.",
  "anya-e0805n1:310_1": "Vibhattiggahaṇaṁ savibhattiggahaṇanivattanatthaṁ.",
  "anya-e0805n1:310_2": "Pumānehi pumānebhi.",
  "anya-e0805n1:311_0": "Casaddena yuvamaghavādīnamantassa vā ānādeso hoti sabbavibhattīsu.",
  "anya-e0805n1:311_1": "‘‘U nāmhi cā’’ti ettha casaddena pumantassukāro vā sasmāsu vibhattīsu.",
  "anya-e0805n1:311_2": "‘‘Jhalato sassa no vā’’ti no.",
  "anya-e0805n1:311_3": "Pumuno pumassa, pumānaṁ.",
  "anya-e0805n1:312_0": "‘‘Smā, nā’’ti vattate.",
  "anya-e0805n1:313_0": "141.Jhalato ca.",
  "anya-e0805n1:314_0": "Jhalaiccetehi smāvacanassa nā hoti.",
  "anya-e0805n1:314_1": "Caggahaṇaṁ kvaci nivattanatthaṁ.",
  "anya-e0805n1:314_2": "Pumānā pumunā pumā pumasmā pumamhā,",
  "anya-e0805n1:314_3": "pumānehi pumānebhi pumehi pumebhi,",
  "anya-e0805n1:314_4": "pumuno pumassa, pumānaṁ.",
  "anya-e0805n1:315_0": "142.Āne smiṁmhi vā.",
  "anya-e0805n1:316_0": "Pumantassa savibhattissa āneādeso hoti vā smiṁmhi vibhattimhi. Pumāne pume pumasmiṁ pumamhi.",
  "anya-e0805n1:317_0": "143.Susmimāvā.",
  "anya-e0805n1:318_0": "Pumantassa suiccetasmiṁ pare āādeso hoti vā. Pumāsu pumesu.",
  "anya-e0805n1:319_0": "Yuvādīsu ‘‘yuva si’’ itīdha –",
  "anya-e0805n1:320_0": "‘‘Pumantassā simhī’’ti ettha antaggahaṇena ākāro, ‘‘hivibhattimhi cā’’ti sutte casaddena ānādeso ca.",
  "anya-e0805n1:321_0": "Yuvā yuvāno,",
  "anya-e0805n1:321_1": "yuvānā yuvā,",
  "anya-e0805n1:321_2": "he yuva he yuvā he yuvāna he yuvānā,",
  "anya-e0805n1:321_3": "bhavanto yuvānā,",
  "anya-e0805n1:321_4": "yuvānaṁ yuvaṁ,",
  "anya-e0805n1:321_5": "yuvāne yuve.",
  "anya-e0805n1:322_0": "‘‘Akammantassa cā’’ti ettha casaddena yuvamaghavādīnamantassa ā hoti vā nāsuiccetesūti āttaṁ.",
  "anya-e0805n1:323_0": "Yuvānā yuvena yuvānena vā,",
  "anya-e0805n1:323_1": "yuvānehi yuvānebhi yuvehi yuvebhi,",
  "anya-e0805n1:323_2": "yuvānassa yuvassa,",
  "anya-e0805n1:323_3": "yuvānānaṁ yuvānaṁ,",
  "anya-e0805n1:323_4": "yuvānā yuvānasmā yuvānamhā,",
  "anya-e0805n1:323_5": "yuvānehi yuvānebhi yuvehi yuvebhi,",
  "anya-e0805n1:323_6": "yuvānassa yuvassa,",
  "anya-e0805n1:323_7": "yuvānānaṁ yuvānaṁ,",
  "anya-e0805n1:323_8": "yuvāne yuvānasmiṁ yuvānamhi yuve yuvamhi yuvasmiṁ,",
  "anya-e0805n1:323_9": "yuvānesu yuvāsu yuvesu.",
  "anya-e0805n1:324_0": "Evaṁ maghavā maghavāno, maghavānā iccādi yuvasaddasamaṁ.",
  "anya-e0805n1:325_0": "Akārantaṁ.",
  "anya-e0805n1:326_0": "Ākāranto pulliṅgo sāsaddo.",
  "anya-e0805n1:327_0": "Sā si, silopo, sā sunakho.",
  "anya-e0805n1:328_0": "Bahuvacane –",
  "anya-e0805n1:329_0": "144.Aghorassamekavacanayosvapi ca.",
  "anya-e0805n1:330_0": "Ghasaññakaākāravajjito liṅgassanto saro rassamāpajjate ekavacanesu yosu ca paresūti rassattaṁ.",
  "anya-e0805n1:330_1": "Apiggahaṇaṁ simhi nivattanatthaṁ.",
  "anya-e0805n1:330_2": "Sesaṁ neyyaṁ.",
  "anya-e0805n1:331_0": "Sā tiṭṭhanti,",
  "anya-e0805n1:331_1": "he sa he sā, he sā, saṁ, se, sena,",
  "anya-e0805n1:331_2": "sāhi sābhi,",
  "anya-e0805n1:331_3": "sassa sāya, sānaṁ,",
  "anya-e0805n1:331_4": "sā sasmā samhā,",
  "anya-e0805n1:331_5": "sāhi sābhi, sassa, sānaṁ,",
  "anya-e0805n1:331_6": "se sasmiṁ samhi, sāsu.",
  "anya-e0805n1:332_0": "Evaṁ paccakkhadhammā gāṇḍīvadhanvāpabhutayo.",
  "anya-e0805n1:333_0": "Ākārantaṁ.",
  "anya-e0805n1:334_0": "Ikāranto pulliṅgo aggisaddo. Syādyuppatti, aggi si,",
  "anya-e0805n1:335_0": "‘‘Anto, simhi, vā’’ti ca vattate.",
  "anya-e0805n1:336_0": "145.Aggissini.",
  "anya-e0805n1:337_0": "Aggissa anto ini hoti vā simhi vibhattimhi. ‘‘Sesato lopaṁ gasipī’’ti silopo. Aggini aggi.",
  "anya-e0805n1:338_0": "Bahuvacane ‘‘ivaṇṇuvaṇṇā jhalā’’ti jhalasaññāyaṁ –",
  "anya-e0805n1:339_0": "‘‘Jhalato, vā’’ti ca vattate.",
  "anya-e0805n1:340_0": "146.Ghapato ca yonaṁ lopo.",
  "anya-e0805n1:341_0": "Ghapasaññehi itthivācakehi ākārivaṇṇuvaṇṇehi,",
  "anya-e0805n1:341_1": "jhalasaññehi ca paresaṁ yovacanānaṁ lopo hoti vā.",
  "anya-e0805n1:341_2": "Vavatthitavibhāsāyaṁ.",
  "anya-e0805n1:342_0": "147.Yosukatanikāralopesu dīghaṁ.",
  "anya-e0805n1:343_0": "Liṅgassantabhūtā sabbe rassasarā yosu katanikāralopesu dīghamāpajjante.",
  "anya-e0805n1:343_1": "Katā nikāralopā yesaṁ te katanikāralopā. Aggī.",
  "anya-e0805n1:344_0": "‘‘Pañcādīnamatta’’nti ito ‘‘atta’’miti vattate.",
  "anya-e0805n1:345_0": "148.Yosvakatarasso jho.",
  "anya-e0805n1:346_0": "Yosu paresu akatarasso jho attamāpajjate. Aggayo.",
  "anya-e0805n1:347_0": "Jhoti kiṁ? Rattiyo.",
  "anya-e0805n1:348_0": "Ālapanepevaṁ. He aggi, he aggī he aggayo.",
  "anya-e0805n1:349_0": "Dutiyekavacane pubbassaralope sampatte –",
  "anya-e0805n1:350_0": "149.Aṁ mo niggahītaṁ jhalapehi.",
  "anya-e0805n1:351_0": "Jhalapaiccetehi parassa aṁvacanassa, makārassa ca niggahītaṁ ādeso hoti. Aggiṁ.",
  "anya-e0805n1:352_0": "Aggī aggayo, agginā,",
  "anya-e0805n1:352_1": "aggīhi aggībhi,",
  "anya-e0805n1:352_2": "‘‘sunaṁhisu cā’’ti ettha caggahaṇena katthaci dīghābhāvo.",
  "anya-e0805n1:352_3": "Aggihi aggibhi.",
  "anya-e0805n1:353_0": "‘‘Jhalato sassa no vā’’ti no. Aggino aggissa, aggīnaṁ.",
  "anya-e0805n1:354_0": "‘‘Smā nā’’ti vattamāne ‘‘jhalato cā’’ti vikappena nā.",
  "anya-e0805n1:354_1": "Agginā aggismā aggimhā,",
  "anya-e0805n1:354_2": "aggīhi aggībhi aggihi aggibhi,",
  "anya-e0805n1:354_3": "aggino aggissa,",
  "anya-e0805n1:354_4": "aggīnaṁ agginaṁ,",
  "anya-e0805n1:354_5": "aggimhi aggismiṁ,",
  "anya-e0805n1:354_6": "aggīsu aggisu.",
  "anya-e0805n1:355_0": "Evamaññepi –",
  "anya-e0805n1:356_0": "Joti pāṇi gaṇṭhi muṭṭhi, kucchi vatthi sāli vīhi;",
  "anya-e0805n1:357_0": "Byādhi odhi bodhi sandhi, rāsi kesi sāti dīpi.",
  "anya-e0805n1:358_0": "Isi muni maṇi dhani yati giri ravi kavi,",
  "anya-e0805n1:359_0": "Kapi asi masi nidhi vidhi ahi kimi pati;",
  "anya-e0805n1:360_0": "Hari ari timi kali bali jaladhi gahapati,",
  "anya-e0805n1:361_0": "Urudhiti varamati nirupadhi adhipati.",
  "anya-e0805n1:362_0": "Añjali sārathi atithi samādhi udadhippabhutayo.",
  "anya-e0805n1:363_0": "Ikārantaṁ.",
  "anya-e0805n1:364_0": "Īkāranto pulliṅgo daṇḍīsaddo.",
  "anya-e0805n1:365_0": "‘‘Daṇḍī si’’ itīdha –",
  "anya-e0805n1:366_0": "‘‘Agho rassamekavacanayosvapi cā’’ti rassatte sampatte etthevāpiggahaṇena sismiṁ tadabhāve siddhe niyamatthamāha.",
  "anya-e0805n1:367_0": "‘‘Rassa’’nti vattamāne –",
  "anya-e0805n1:368_0": "150.Na sismimanapuṁsakāni.",
  "anya-e0805n1:369_0": "Sismiṁ napuṁsakavajjitāni liṅgāni na rassamāpajjanteti rassattābhāvo, silopo. Daṇḍī tiṭṭhati.",
  "anya-e0805n1:370_0": "Anapuṁsakānīti kiṁ? Sukhakāri dānaṁ.",
  "anya-e0805n1:371_0": "Ettha ca –",
  "anya-e0805n1:372_0": "Visadāvisadākāra-vohārobhayamuttakā;",
  "anya-e0805n1:373_0": "Pumādijānane hetu-bhāvato liṅgamīritā.",
  "anya-e0805n1:374_0": "Yolope daṇḍī tiṭṭhanti.",
  "anya-e0805n1:375_0": "Itaratra ‘‘agho rassa’’miccādinā rassatte kate –",
  "anya-e0805n1:376_0": "‘‘Jhato, katarassā’’ti ca vattate.",
  "anya-e0805n1:377_0": "151.Yonaṁno.",
  "anya-e0805n1:378_0": "Sabbesaṁ yonaṁ sālapanānaṁ jhato katarassā paresaṁ noiccādeso hoti. Daṇḍino tiṭṭhanti.",
  "anya-e0805n1:379_0": "Katarassāti kiṁ? Aggayo.",
  "anya-e0805n1:380_0": "Adhikāraṁ vinā ‘‘yonaṁ,",
  "anya-e0805n1:381_0": "No’’ti yogavibhāgato;",
  "anya-e0805n1:382_0": "Kvaci akatarassāpi,",
  "anya-e0805n1:383_0": "No sāramatino yathā.",
  "anya-e0805n1:384_0": "Ālapane ‘‘ge’’ti vattate.",
  "anya-e0805n1:385_0": "152.Jhalapā rassaṁ.",
  "anya-e0805n1:386_0": "Jhalapaiccete rassamāpajjante ge pare. Bho daṇḍi.",
  "anya-e0805n1:387_0": "‘‘Agho rassa’’ntiādināva siddhepi rassatte punārambho niyamattho,",
  "anya-e0805n1:387_1": "tena ‘‘bho go’’tiādīsu na bhavati.",
  "anya-e0805n1:387_2": "Daṇḍī daṇḍino.",
  "anya-e0805n1:388_0": "Dutiyāyaṁ rassatte kate ‘‘a’’miti vattate,",
  "anya-e0805n1:388_1": "‘‘ghapato smiṁ yaṁ vā’’ti ito maṇḍūkagatiyā ‘‘vā’’ti vattate.",
  "anya-e0805n1:389_0": "153.Naṁ jhato katarassā.",
  "anya-e0805n1:390_0": "Jhato katarassā parassa aṁvacanassa naṁ hoti vā.",
  "anya-e0805n1:390_1": "Daṇḍinaṁ daṇḍiṁ,",
  "anya-e0805n1:390_2": "daṇḍī daṇḍino, daṇḍinā,",
  "anya-e0805n1:390_3": "daṇḍīhi daṇḍībhi,",
  "anya-e0805n1:390_4": "daṇḍino daṇḍissa, daṇḍīnaṁ.",
  "anya-e0805n1:391_0": "‘‘Jhalato cā’’ti nā. Daṇḍinā daṇḍismā daṇḍimhā, daṇḍīhi daṇḍībhi, daṇḍino daṇḍissa, daṇḍīnaṁ.",
  "anya-e0805n1:392_0": "‘‘Jhato, katarassā’’ti ca vattate, pure viya ‘‘vā’’ti ca.",
  "anya-e0805n1:393_0": "154.Smiṁni.",
  "anya-e0805n1:394_0": "Jhato katarassā parassa smiṁvacanassa niiccādeso hoti vā. Daṇḍini daṇḍismiṁ daṇḍimhi, daṇḍīsu.",
  "anya-e0805n1:395_0": "Evamaññānipi –",
  "anya-e0805n1:396_0": "Dhammī saṅghī ñāṇī hatthī, cakkī pakkhī dāṭhī raṭṭhī;",
  "anya-e0805n1:397_0": "Chattī mālī vammī yogī, bhāgī bhogī kāmī sāmī.",
  "anya-e0805n1:398_0": "Dhajī gaṇī sasī kuṭṭhī, jaṭī yānī sukhī sikhī;",
  "anya-e0805n1:399_0": "Dantī mantī karī cāgī, kusalī musalī balī.",
  "anya-e0805n1:400_0": "Pāpakārī sattughātī, mālyakārī dīghajīvī;",
  "anya-e0805n1:401_0": "Dhammacārī sīghayāyī, sīhanādī bhūmisāyī –",
  "anya-e0805n1:402_0": "Iccādīni īkārantanāmāni.",
  "anya-e0805n1:403_0": "Gāmaṇīsaddassa tu sattamiyaṁ bhedo.",
  "anya-e0805n1:404_0": "Gāmaṇī,",
  "anya-e0805n1:404_1": "gāmaṇī gāmaṇino,",
  "anya-e0805n1:404_2": "bho gāmaṇi,",
  "anya-e0805n1:404_3": "bhonto gāmaṇī bhonto gāmaṇino,",
  "anya-e0805n1:404_4": "gāmaṇinaṁ gāmaṇiṁ,",
  "anya-e0805n1:404_5": "gāmaṇī gāmaṇino.",
  "anya-e0805n1:405_0": "Sesaṁ daṇḍīsamaṁ. Niādesābhāvova viseso. Evaṁ senānī sudhīppabhutayo.",
  "anya-e0805n1:406_0": "Īkārantaṁ.",
  "anya-e0805n1:407_0": "Ukāranto pulliṅgo bhikkhusaddo.",
  "anya-e0805n1:408_0": "Tatheva bhikkhusaddato si, silopo. So bhikkhu.",
  "anya-e0805n1:409_0": "Bahuvacane ‘‘ghapato ca yonaṁ lopo’’ti yolopo, ‘‘yosu kata’’iccādinā dīgho. Te bhikkhū.",
  "anya-e0805n1:410_0": "Lopābhāve ‘‘vā, yona’’nti ca vattate.",
  "anya-e0805n1:411_0": "155.Latovokāro ca.",
  "anya-e0805n1:412_0": "Lasaññato paresaṁ yovacanānaṁ vokārādeso hoti vā.",
  "anya-e0805n1:412_1": "Kāraggahaṇena yonaṁ no ca hoti.",
  "anya-e0805n1:412_2": "Casaddaggahaṇaṁ katthaci nivattanatthaṁ.",
  "anya-e0805n1:412_3": "Atha vā caggahaṇaṁ noggahaṇānuvattanatthaṁ,",
  "anya-e0805n1:412_4": "tena jantusabbaññūādito yonaṁ no ca hoti.",
  "anya-e0805n1:412_5": "Vāsaddo vavatthitavibhāsattho. Tena –",
  "anya-e0805n1:413_0": "Bhikkhuppabhutito niccaṁ, vo yonaṁ hetuādito;",
  "anya-e0805n1:414_0": "Vibhāsā na ca vo no ca, amuppabhutito bhave.",
  "anya-e0805n1:415_0": "‘‘Attaṁ, akatarasso’’ti ca vattate.",
  "anya-e0805n1:416_0": "156.Vevosu lo ca.",
  "anya-e0805n1:417_0": "Ve voiccetesu ca paresu akatarasso lo attamāpajjate. Bhikkhavo, bho bhikkhu, bhavanto bhikkhū.",
  "anya-e0805n1:418_0": "Lopābhāve –",
  "anya-e0805n1:419_0": "157.Akatarassā lato yvālapanassa vevo.",
  "anya-e0805n1:420_0": "Akatarassā lato parassa ālapane vihitassa yoiccetassa ve voādesā honti. Attaṁ.",
  "anya-e0805n1:420_1": "Bhavanto bhikkhave bhikkhavo.",
  "anya-e0805n1:420_2": "‘‘Aṁ mo niggahītaṁ jhalapehī’’ti niggahītaṁ.",
  "anya-e0805n1:421_0": "Bhikkhuṁ,",
  "anya-e0805n1:421_1": "bhikkhū bhikkhavo,",
  "anya-e0805n1:421_2": "bhikkhunā,",
  "anya-e0805n1:421_3": "bhikkhūhi bhikkhūbhi bhikkhuhi bhikkhubhi,",
  "anya-e0805n1:421_4": "bhikkhuno bhikkhussa,",
  "anya-e0805n1:421_5": "bhikkhūnaṁ bhikkhunaṁ,",
  "anya-e0805n1:421_6": "bhikkhunā bhikkhusmā bhikkhumhā,",
  "anya-e0805n1:421_7": "bhikkhūhi bhikkhūbhi bhikkhuhi bhikkhubhi,",
  "anya-e0805n1:421_8": "bhikkhuno bhikkhussa,",
  "anya-e0805n1:421_9": "bhikkhūnaṁ bhikkhunaṁ,",
  "anya-e0805n1:421_10": "bhikkhumhi bhikkhusmiṁ,",
  "anya-e0805n1:421_11": "bhikkhūsu bhikkhusu.",
  "anya-e0805n1:422_0": "Evaṁ setu ketu rāhu bhānu paṅgu ucchu veḷu maccu sindhu bandhu neru meru sattu kāru hetu jantu ruru paṭu iccādayo.",
  "anya-e0805n1:423_0": "Hetujantusaddānaṁ paṭhamādutiyāsu viseso.",
  "anya-e0805n1:424_0": "Hetu,",
  "anya-e0805n1:424_1": "hetū hetavo hetuyo, bho hetu,",
  "anya-e0805n1:424_2": "bhonto hetū hetave hetavo, hetuṁ,",
  "anya-e0805n1:424_3": "hetū hetavo hetuyo.",
  "anya-e0805n1:424_4": "Sesaṁ bhikkhusamaṁ.",
  "anya-e0805n1:425_0": "Jantu,",
  "anya-e0805n1:425_1": "jantū jantavo.",
  "anya-e0805n1:425_2": "Kāraggahaṇena yonaṁ no ca hoti.",
  "anya-e0805n1:425_3": "Jantuno jantuyo,",
  "anya-e0805n1:425_4": "bho jantu,",
  "anya-e0805n1:425_5": "jantū jantave jantavo, jantuṁ,",
  "anya-e0805n1:425_6": "jantū jantavo jantuno jantuyo iccādi.",
  "anya-e0805n1:426_0": "Satthusaddassa bhedo. ‘‘Satthu si’’itīdha –",
  "anya-e0805n1:427_0": "‘‘Anto’’ti vattate.",
  "anya-e0805n1:428_0": "158.Satthupitādīnamā sismiṁ silopo ca.",
  "anya-e0805n1:429_0": "Satthu pitu mātu bhātu dhītu kattuiccevamādīnamanto āttamāpajjate sismiṁ, silopo ca hoti. Satthā.",
  "anya-e0805n1:430_0": "‘‘Satthu pitādīna’’nti adhikāro.",
  "anya-e0805n1:431_0": "159.Aññesvārattaṁ.",
  "anya-e0805n1:432_0": "Satthu pitādīnamanto sivacanato aññesu vacanesu ārattamāpajjate.",
  "anya-e0805n1:432_1": "Ārattamitibhāvaniddesena katthaci aniyamaṁ dasseti.",
  "anya-e0805n1:433_0": "Āraggahaṇamanuvattate.",
  "anya-e0805n1:434_0": "160.Tato yonamo tu.",
  "anya-e0805n1:435_0": "Tato ārādesato sabbesaṁ yonaṁ okārādeso hoti.",
  "anya-e0805n1:436_0": "Tuggahaṇena aññehipi catuubhanadīgavādīhi yonamokāro hoti, saralopādi. Satthāro.",
  "anya-e0805n1:437_0": "Ālapane ‘‘akārapitādyantānamā’’ti āttaṁ.",
  "anya-e0805n1:437_1": "‘‘Ge rassa’’nti adhikicca ‘‘ākāro vā’’ti vikappena rassattaṁ, valopo.",
  "anya-e0805n1:437_2": "Bho sattha bho satthā,",
  "anya-e0805n1:437_3": "bhavanto satthāro,",
  "anya-e0805n1:437_4": "satthāraṁ,",
  "anya-e0805n1:437_5": "satthāre satthāro.",
  "anya-e0805n1:438_0": "‘‘Tato’’ti ca vattate.",
  "anya-e0805n1:439_0": "161.Nā ā.",
  "anya-e0805n1:440_0": "Tato ārādesato nāvacanassa ākārādeso hoti. Satthārā,",
  "anya-e0805n1:440_1": "satthunāti ārattamitibhāvaniddesena siddhaṁ.",
  "anya-e0805n1:440_2": "Satthārehi satthārebhi.",
  "anya-e0805n1:441_0": "‘‘Vā naṁmhī’’ti ito ‘‘vā’’ti vattate.",
  "anya-e0805n1:442_0": "162.Usasmiṁ salopo ca.",
  "anya-e0805n1:443_0": "Satthu pituiccevamādīnamantassa uttaṁ hoti vā sasmiṁ,",
  "anya-e0805n1:443_1": "salopo ca hoti.",
  "anya-e0805n1:443_2": "Ārādesāpavādoyaṁ. Satthu,",
  "anya-e0805n1:443_3": "aññattha bhāvaniddesenārābhāvo.",
  "anya-e0805n1:443_4": "Satthussa satthuno.",
  "anya-e0805n1:444_0": "‘‘Āratta’’nti vattate.",
  "anya-e0805n1:445_0": "163.Vā naṁmhi.",
  "anya-e0805n1:446_0": "Satthu pituādīnamanto ārattamāpajjate vā naṁmhi vibhattimhi. Satthārānaṁ.",
  "anya-e0805n1:447_0": "Ārābhāve ‘‘vā naṁmhī’’ti vattate.",
  "anya-e0805n1:448_0": "164.Satthunattañca.",
  "anya-e0805n1:449_0": "Satthusaddantassa,",
  "anya-e0805n1:449_1": "pitādīnamantassa ca attaṁ hoti vā naṁmhi vibhattimhi,",
  "anya-e0805n1:449_2": "puna satthuggahaṇaṁ satthuno niccavidhānatthaṁ.",
  "anya-e0805n1:449_3": "Satthānaṁ.",
  "anya-e0805n1:450_0": "‘‘Amhatumhanturājabrahmattasakhasatthupitādīhi smā nāvā’’ti smāvacanassanābhāvo. Satthārā,",
  "anya-e0805n1:450_1": "satthārehi satthārebhi,",
  "anya-e0805n1:450_2": "satthu satthuno satthussa,",
  "anya-e0805n1:450_3": "satthārānaṁ satthānaṁ.",
  "anya-e0805n1:451_0": "‘‘Ārato’’ti vattate.",
  "anya-e0805n1:452_0": "165.Tato smimi.",
  "anya-e0805n1:453_0": "Tato ārādesato smiṁvacanassa ikārādeso hoti.",
  "anya-e0805n1:453_1": "Puna tatoggahaṇena aññasmāpi smiṁvacanassa ikāro. Yathā – bhuvi, divi.",
  "anya-e0805n1:454_0": "166.Ārorassamikāre.",
  "anya-e0805n1:455_0": "Ārādeso rassamāpajjate ikāre pare, satthari, satthāresu.",
  "anya-e0805n1:456_0": "Evaṁ kattā, kattāro,",
  "anya-e0805n1:456_1": "bho katta bho kattā,",
  "anya-e0805n1:456_2": "bhavanto kattāro, kattāraṁ,",
  "anya-e0805n1:456_3": "kattāre kattāro, kattārā,",
  "anya-e0805n1:456_4": "kattārehi kattārebhi.",
  "anya-e0805n1:456_5": "‘‘U sasmiṁ salopo cā’’ti uttaṁ,",
  "anya-e0805n1:456_6": "salopo ca.",
  "anya-e0805n1:456_7": "Kattu kattuno kattussa,",
  "anya-e0805n1:456_8": "kattārānaṁ kattānaṁ kattūnaṁ kattunaṁ, kattārā,",
  "anya-e0805n1:456_9": "kattārehi kattārebhi,",
  "anya-e0805n1:456_10": "kattu kattuno kattussa,",
  "anya-e0805n1:456_11": "kattārānaṁ kattānaṁ kattūnaṁ kattunaṁ, kattari,",
  "anya-e0805n1:456_12": "kattāresu,",
  "anya-e0805n1:456_13": "ārābhāve kattūsu kattusu.",
  "anya-e0805n1:457_0": "Evaṁ –",
  "anya-e0805n1:458_0": "Bhattu vattu netu sotu, ñātu jetu chettu bhettu. Dātu dhātu nattu boddhu, viññāpetu ādayopi.",
  "anya-e0805n1:459_0": "‘‘U sasmiṁ salopo cā’’ti vattate.",
  "anya-e0805n1:460_0": "167.Sakamandhātādīnañca.",
  "anya-e0805n1:461_0": "Sakamandhātuiccevamādīnamanto ca uttamāpajjate sasmiṁ,",
  "anya-e0805n1:461_1": "salopo ca,",
  "anya-e0805n1:461_2": "niccaṁ punabbidhānā.",
  "anya-e0805n1:461_3": "Sakamandhātu viya assa rājino vibhavo,",
  "anya-e0805n1:461_4": "sesaṁ samaṁ.",
  "anya-e0805n1:461_5": "Evaṁ mahāmandhātuppabhutayo.",
  "anya-e0805n1:462_0": "Pitusaddassa bhedo. Simhi āttaṁ, silopo, pitā.",
  "anya-e0805n1:463_0": "Yomhi ‘‘āro, rassa’’nti ca vattate.",
  "anya-e0805n1:464_0": "168.Pitādīnamasimhi.",
  "anya-e0805n1:465_0": "Pitādīnamārādeso rassamāpajjate asimhi vibhattimhi.",
  "anya-e0805n1:465_1": "Sismiṁ ārādesābhāvepi asimhīti adhikavacanamatthantaraviññāpanatthaṁ,",
  "anya-e0805n1:465_2": "tena toādimhi pitādīnamikāro ca. Yathā – pitito, mātito, bhātito, dhītito,",
  "anya-e0805n1:465_3": "pitipakkho,",
  "anya-e0805n1:465_4": "mātipakkhoti.",
  "anya-e0805n1:466_0": "Pitaro,",
  "anya-e0805n1:466_1": "sesaṁ kattusamaṁ.",
  "anya-e0805n1:466_2": "Bho pita bho pitā,",
  "anya-e0805n1:466_3": "bhavanto pitaro, pitaraṁ,",
  "anya-e0805n1:466_4": "pitare pitaro,",
  "anya-e0805n1:466_5": "pitarā pitunā,",
  "anya-e0805n1:466_6": "pitarehi pitarebhi.",
  "anya-e0805n1:466_7": "Bhāvaniddesena ārādesābhāve pitūhi pitūbhi pituhi pitubhi,",
  "anya-e0805n1:466_8": "pitu pituno pitussa,",
  "anya-e0805n1:466_9": "pitarānaṁ pitānaṁ pitūnaṁ,",
  "anya-e0805n1:466_10": "dīghābhāve pitunaṁ vā, pitarā,",
  "anya-e0805n1:466_11": "pitarehi pitarebhi pitūhi pitūbhi pituhi pitubhi,",
  "anya-e0805n1:466_12": "pitu pituno pitussa,",
  "anya-e0805n1:466_13": "pitarānaṁ pitānaṁ pitūnaṁ pitunaṁ, pitari,",
  "anya-e0805n1:466_14": "pitaresu pitūsu pitusu.",
  "anya-e0805n1:467_0": "Evaṁ bhātā, bhātaro iccādi.",
  "anya-e0805n1:468_0": "Ukārantaṁ.",
  "anya-e0805n1:469_0": "Ūkāranto pulliṅgo abhibhūsaddo.",
  "anya-e0805n1:470_0": "Tatheva syādyuppatti, silopo. So abhibhū, yolope kate te abhibhū.",
  "anya-e0805n1:471_0": "‘‘Agho rassa’’ntiādinā rassattaṁ, vokāro.",
  "anya-e0805n1:471_1": "Katarassattā attābhāvo.",
  "anya-e0805n1:471_2": "Abhibhuvo,",
  "anya-e0805n1:471_3": "bho abhibhu,",
  "anya-e0805n1:471_4": "bhavanto abhibhū abhibhuvo.",
  "anya-e0805n1:472_0": "Katarassattā veādeso na hoti.",
  "anya-e0805n1:472_1": "Sesaṁ bhikkhusaddasamaṁ,",
  "anya-e0805n1:472_2": "rassattameva viseso. Abhibhuṁ,",
  "anya-e0805n1:472_3": "abhibhū abhibhuvo ,",
  "anya-e0805n1:472_4": "abhibhunā,",
  "anya-e0805n1:472_5": "abhibhūhi abhibhūbhi,",
  "anya-e0805n1:472_6": "abhibhuno abhibhussa,",
  "anya-e0805n1:472_7": "abhibhūnaṁ iccādi.",
  "anya-e0805n1:473_0": "Evaṁ sayambhū, vessabhū,",
  "anya-e0805n1:473_1": "parābhibhū,",
  "anya-e0805n1:473_2": "sahabhūādayo.",
  "anya-e0805n1:473_3": "Sahabhūsaddassa yonaṁ noādesova viseso. Sahabhū,",
  "anya-e0805n1:473_4": "sahabhū sahabhuvo sahabhuno iccādi.",
  "anya-e0805n1:474_0": "Tathā sabbaññūsaddassa yosveva viseso.",
  "anya-e0805n1:474_1": "So sabbaññū te sabbaññū,",
  "anya-e0805n1:474_2": "yolopābhāve rassattaṁ,",
  "anya-e0805n1:474_3": "‘‘lato vokāro cā’’ti ettha kāraggahaṇena yonaṁ noādeso.",
  "anya-e0805n1:474_4": "Vādhikārassa vavatthitavibhāsattā na ca vokāro.",
  "anya-e0805n1:474_5": "Sabbaññuno,",
  "anya-e0805n1:474_6": "bho sabbaññu,",
  "anya-e0805n1:474_7": "bhonto sabbaññū sabbaññuno,",
  "anya-e0805n1:474_8": "sabbaññuṁ,",
  "anya-e0805n1:474_9": "sabbaññū sabbaññuno iccādi.",
  "anya-e0805n1:475_0": "Evaṁ maggaññū dhammaññū atthaññū kālaññū rattaññū mattaññū kataññū tathaññū viññū vidū vedagū pāragū iccādayo.",
  "anya-e0805n1:476_0": "Ūkārantaṁ.",
  "anya-e0805n1:477_0": "Ekāranto appasiddho.",
  "anya-e0805n1:478_0": "Okāranto pulliṅgo gosaddo.",
  "anya-e0805n1:479_0": "Tato syādyuppatti, silopo, go gacchati.",
  "anya-e0805n1:480_0": "‘‘Gāva se’’ti ito ‘‘go’’ti adhikāro, ‘‘āvā’’ti ca vattate.",
  "anya-e0805n1:481_0": "169.Yosu ca.",
  "anya-e0805n1:482_0": "Goiccetassa okārassa āvādeso hoti yosu.",
  "anya-e0805n1:482_1": "Casaddena nā smā smiṁsuiccetesu ca.",
  "anya-e0805n1:482_2": "‘‘Tato yonamo tū’’ti ettha tuggahaṇena yonamokāro,",
  "anya-e0805n1:482_3": "saralopādi.",
  "anya-e0805n1:482_4": "Gāvo tiṭṭhanti.",
  "anya-e0805n1:483_0": "170.Avaṁmhica.",
  "anya-e0805n1:484_0": "Goiccetassa okārassa āva avaiccete ādesā honti aṁmhi vibhattimhi.",
  "anya-e0805n1:484_1": "Seddena yo nā sa smāsmiṁsuiccetesu ca avādeso hoti.",
  "anya-e0805n1:484_2": "Gavo gacchanti, he go,",
  "anya-e0805n1:484_3": "he gāvo he gavo.",
  "anya-e0805n1:485_0": "Dutiyāyaṁ ‘‘aṁmhī’’ti vattate.",
  "anya-e0805n1:486_0": "171.Āvassu vā.",
  "anya-e0805n1:487_0": "Āvaiccetassa gāvādesassa antasarassa ukārādeso hoti vā aṁmhi vibhattimhi.",
  "anya-e0805n1:487_1": "Āvassa a āva,",
  "anya-e0805n1:487_2": "tassa āvasaddantassa.",
  "anya-e0805n1:487_3": "‘‘Aṁmo’’tiādinā niggahītaṁ.",
  "anya-e0805n1:487_4": "Gāvuṁ gāvaṁ gavaṁ,",
  "anya-e0805n1:487_5": "gāvo gavo.",
  "anya-e0805n1:488_0": "‘‘Goṇa, vā’’ti vattate.",
  "anya-e0805n1:489_0": "172.Suhināsu ca.",
  "anya-e0805n1:490_0": "Su hi nāiccetesu sabbassa gosaddassa goṇādeso hoti vā.",
  "anya-e0805n1:490_1": "Casaddena sesesu ca. Goṇo, goṇā,",
  "anya-e0805n1:490_2": "he goṇa he goṇā, goṇaṁ, goṇe, goṇena,",
  "anya-e0805n1:490_3": "goṇehi goṇebhi, goṇassa.",
  "anya-e0805n1:491_0": "173.Goṇa naṁmhi vā.",
  "anya-e0805n1:492_0": "Sabbassa gosaddassa goṇādeso hoti vā naṁmhi vibhattimhi. Goṇānaṁ,",
  "anya-e0805n1:492_1": "goṇā goṇasmā goṇamhā,",
  "anya-e0805n1:492_2": "goṇehi goṇebhi, goṇassa, goṇānaṁ,",
  "anya-e0805n1:492_3": "goṇe goṇasmiṁ goṇamhi, goṇesu.",
  "anya-e0805n1:493_0": "Goṇādesābhāve gāvena gavena, gohi gobhi.",
  "anya-e0805n1:494_0": "174.Gāvase.",
  "anya-e0805n1:495_0": "‘‘Go āva se’’iti tipadamidaṁ.",
  "anya-e0805n1:495_1": "Gossa o go,",
  "anya-e0805n1:495_2": "gosaddokārassa āvādeso hoti se vibhattimhi.",
  "anya-e0805n1:495_3": "Gāvassa gavassa.",
  "anya-e0805n1:496_0": "Naṁmhi ‘‘go, avā’’ti ca vattate.",
  "anya-e0805n1:497_0": "175.Tato namaṁ patimhālutte ca samāse.",
  "anya-e0805n1:498_0": "Tato gosaddato parassa naṁvacanassa aṁādeso hoti,",
  "anya-e0805n1:498_1": "gosaddokārassa avādeso ca patimhi pare alutte ca samāse.",
  "anya-e0805n1:498_2": "Casaddena asamāsepi aṁ avādesā.",
  "anya-e0805n1:498_3": "Gavaṁpatissa therassa, gavaṁ.",
  "anya-e0805n1:499_0": "‘‘Suhināsu cā’’ti ettha casaddena naṁmhi guādeso.",
  "anya-e0805n1:499_1": "‘‘No ca dvādito naṁmhī’’ti sutte casaddena nakārāgamo ca.",
  "anya-e0805n1:499_2": "Gunnaṁgonaṁ vā.",
  "anya-e0805n1:500_0": "Gāvā gāvamhā gāvasmā gavā gavamhā gavasmā,",
  "anya-e0805n1:500_1": "gohi gobhi,",
  "anya-e0805n1:500_2": "gāvassa gavassa,",
  "anya-e0805n1:500_3": "gavaṁ gunnaṁ gonaṁ,",
  "anya-e0805n1:500_4": "gāve gāvamhi gāvasmiṁ gave gavamhi gavasmiṁ,",
  "anya-e0805n1:500_5": "gāvesu gavesu gosu.",
  "anya-e0805n1:501_0": "Okārantaṁ.",
  "anya-e0805n1:502_0": "Puriso guṇavā rājā, sā’ggi daṇḍī ca bhikkhu ca;",
  "anya-e0805n1:503_0": "Satthā’bhibhū ca sabbaññū, goti pulliṅgasaṅgaho.",
  "anya-e0805n1:504_0": "Pulliṅgaṁ niṭṭhitaṁ.",
  "anya-e0805n1:505_0": "Asmā nasmā tasmā namhā tamhā,",
  "anya-e0805n1:505_1": "nehi nebhi tehi tebhi,",
  "anya-e0805n1:505_2": "assa nassa tassa,",
  "anya-e0805n1:505_3": "nesaṁ tesaṁ nesānaṁ tesānaṁ,",
  "anya-e0805n1:505_4": "asmiṁ nasmiṁ tasmiṁ namhi tamhi,",
  "anya-e0805n1:505_5": "nesu tesu.",
  "anya-e0805n1:506_0": "Itthiyaṁ ‘‘tā si’’ itīdha sādesasilopā. Sā kaññā, nattaṁ.",
  "anya-e0805n1:506_1": "Nā tā nāyo tāyo, naṁ taṁ,",
  "anya-e0805n1:506_2": "nā tā nāyo tāyo,",
  "anya-e0805n1:506_3": "nāya tāya,",
  "anya-e0805n1:506_4": "nāhi tāhi nābhi tābhi.",
  "anya-e0805n1:507_0": "‘‘Etimāsamī’’ti ito etimāggahaṇañca ‘‘tassā vā’’ti ito taggahaṇañca pañcamiyantavasena vattate ‘‘vā’’ti ca.",
  "anya-e0805n1:508_0": "215.Tato sassa ssāya.",
  "anya-e0805n1:509_0": "Tato tā etā imāto parassa sassa vibhattissa ssāyādeso hoti vā.",
  "anya-e0805n1:510_0": "‘‘Saṁsāsvekavacanesu ca, i’’iti ca vattate.",
  "anya-e0805n1:511_0": "216.Tassā vā.",
  "anya-e0805n1:512_0": "Tāiccetassa itthiyaṁ vattamānassa antassa ikāro hoti vā saṁ sāsvekavacanesu vibhattādesesu.",
  "anya-e0805n1:512_1": "Tissāya tassāya assāya nassāya assā nassā tissā tassā nāya tāya,",
  "anya-e0805n1:512_2": "nāsaṁ tāsaṁ.",
  "anya-e0805n1:513_0": "Pañcamīchaṭṭhīsu tatiyācatutthīsamaṁ. Sattamiyaṁ assaṁ nassaṁ tissaṁ tassaṁ nāyaṁ tāyaṁ, nāsu tāsu.",
  "anya-e0805n1:514_0": "Napuṁsake simhisādesābhāvā nattaṁ. Naṁ taṁ,",
  "anya-e0805n1:514_1": "nāni tāni, naṁ taṁ,",
  "anya-e0805n1:514_2": "nāni tāni,",
  "anya-e0805n1:514_3": "nena tena iccādi pulliṅgasamaṁ.",
  "anya-e0805n1:515_0": "Eta si, ‘‘etatesaṁ to’’ti sakārādeso. Eso puriso, ete, etaṁ, ete iccādi sabbasaddasamaṁ.",
  "anya-e0805n1:516_0": "Itthiyaṁ etā si, sādeso. Esā kaññā, etā etāyo, etaṁ, etā etāyo, etāya, etāhi etābhi.",
  "anya-e0805n1:517_0": "Sa smiṁsu pana ‘‘saṁsāsvekavacanesu cā’’ti vattate.",
  "anya-e0805n1:518_0": "217.Etimāsami.",
  "anya-e0805n1:519_0": "Antāpekkhāyaṁ chaṭṭhī,",
  "anya-e0805n1:519_1": "etā imāiccetesamanto saro ikāro hoti saṁsāsvekavacanesu vibhattādesesu.",
  "anya-e0805n1:519_2": "Sādesagatikattā ssāyādesepi.",
  "anya-e0805n1:519_3": "Casaddādhikārato aññekāsaddādīnamantassa ca.",
  "anya-e0805n1:520_0": "Etissāya etissā etāya,",
  "anya-e0805n1:520_1": "etāsaṁ etāsānaṁ, etāya,",
  "anya-e0805n1:520_2": "etāhi etābhi,",
  "anya-e0805n1:520_3": "etissāya etissā etāya,",
  "anya-e0805n1:520_4": "etāsaṁ etāsānaṁ,",
  "anya-e0805n1:520_5": "etissaṁ etāyaṁ, etāsu.",
  "anya-e0805n1:521_0": "Casaddato aññissā aññāya,",
  "anya-e0805n1:521_1": "aññissaṁ aññāyaṁ.",
  "anya-e0805n1:521_2": "Ekissā ekāya,",
  "anya-e0805n1:521_3": "ekissaṁ ekāyaṁ.",
  "anya-e0805n1:521_4": "Itarissā itarāya,",
  "anya-e0805n1:521_5": "itarissaṁ itarāyaṁ iccādi.",
  "anya-e0805n1:522_0": "Napuṁsake etaṁ, etāni, etaṁ, etāni, sesaṁ ñeyyaṁ.",
  "anya-e0805n1:523_0": "Imasaddassa bhedo. Ima si –",
  "anya-e0805n1:524_0": "‘‘Sabbassimassā’’ti vattate.",
  "anya-e0805n1:525_0": "218.Anapuṁsakassāyaṁ simhi.",
  "anya-e0805n1:526_0": "Imasaddassa sabbasseva anapuṁsakassa ayaṁādeso hoti simhi vibhattimhi, silopo.",
  "anya-e0805n1:526_1": "Ayaṁ puriso, ime, imaṁ, ime.",
  "anya-e0805n1:527_0": "219.Animināmhi ca.",
  "anya-e0805n1:528_0": "Imasaddassa sabbasseva ana imiādesā honti nāmhi vibhattimhi.",
  "anya-e0805n1:528_1": "Anitthiliṅgassevetaṁ gahaṇaṁ.",
  "anya-e0805n1:528_2": "Anena iminā.",
  "anya-e0805n1:529_0": "‘‘Sunaṁhisū’’ti vattate.",
  "anya-e0805n1:530_0": "220.Sabbassimasse vā.",
  "anya-e0805n1:531_0": "Sabbassa imasaddassa ekāro hoti vā su naṁ hiiccetesu vacanesu.",
  "anya-e0805n1:532_0": "Āppaccayantāniddesā, sabbatthāti avuttato;",
  "anya-e0805n1:533_0": "Anitthiliṅgassevettha, gahaṇañhi imassiti.",
  "anya-e0805n1:534_0": "Ehi ebhi imehi imebhi.",
  "anya-e0805n1:535_0": "‘‘Sabbassa, vā, sabbattha, sasmāsmiṁsaṁsāsvatta’’nti ca vattate.",
  "anya-e0805n1:536_0": "221.Imasaddassa ca.",
  "anya-e0805n1:537_0": "Imasaddassa ca sabbasseva attaṁ hoti vā sa smā smiṁsaṁ sāiccetesu vacanesu sabbattha liṅgesu.",
  "anya-e0805n1:538_0": "Assa imassa,",
  "anya-e0805n1:538_1": "esaṁ esānaṁ imesaṁ imesānaṁ,",
  "anya-e0805n1:538_2": "asmā imasmā imamhā,",
  "anya-e0805n1:538_3": "ehi ebhi imehi imebhi,",
  "anya-e0805n1:538_4": "assa imassa,",
  "anya-e0805n1:538_5": "esaṁ esānaṁ imesaṁ imesānaṁ,",
  "anya-e0805n1:538_6": "asmiṁ imasmiṁ imamhi,",
  "anya-e0805n1:538_7": "esu imesu.",
  "anya-e0805n1:539_0": "Itthiyaṁ imā si, ayamādesasilopā.",
  "anya-e0805n1:540_0": "Ayaṁ kaññā,",
  "anya-e0805n1:540_1": "imā imāyo, imaṁ,",
  "anya-e0805n1:540_2": "imā imāyo, imāya,",
  "anya-e0805n1:540_3": "imāhi imābhi.",
  "anya-e0805n1:540_4": "Catutthiyaṁ attaṁ,",
  "anya-e0805n1:540_5": "ikāra- ssāyādesā ca,",
  "anya-e0805n1:540_6": "assāya imissāya assā imissā imāya,",
  "anya-e0805n1:540_7": "imāsaṁ imāsānaṁ.",
  "anya-e0805n1:540_8": "Sattamiyaṁ assaṁ imissaṁ imissā vā,",
  "anya-e0805n1:540_9": "‘‘tesu vuddhilopā’’dinā smiṁvacanassa vā sādeso. Imāyaṁ, imāsu.",
  "anya-e0805n1:540_10": "Sesaṁ ñeyyaṁ.",
  "anya-e0805n1:541_0": "Napuṁsake ima si, ‘‘savibhattissa, vā’’ti ca vattate.",
  "anya-e0805n1:542_0": "222.Imassidamaṁsisu na puṁsake.",
  "anya-e0805n1:543_0": "Napuṁsake vattamānassa sabbasseva imasaddassa savibhattissa idaṁ hoti vā aṁ sisu paresu.",
  "anya-e0805n1:544_0": "Idaṁ cittaṁ virocati, imaṁ, imāni,",
  "anya-e0805n1:544_1": "idaṁ pupphaṁ passasi, imaṁ, imāni,",
  "anya-e0805n1:544_2": "anena iminā,",
  "anya-e0805n1:544_3": "ehi ebhi imehi imebhi iccādi pulliṅge viya ñeyyaṁ.",
  "anya-e0805n1:545_0": "Amusaddassa bhedo. Amu si –",
  "anya-e0805n1:546_0": "‘‘Vā, anapuṁsakassa, simhī’’ti ca vattate.",
  "anya-e0805n1:547_0": "223.Amussa mo saṁ.",
  "anya-e0805n1:548_0": "Anapuṁsakassa amusaddassa makāro sakāramāpajjate vā simhi pare. Asu rājā.",
  "anya-e0805n1:549_0": "‘‘Sabbanāmato, vā’’ti ca vattate.",
  "anya-e0805n1:550_0": "224.Sabbato ko.",
  "anya-e0805n1:551_0": "Sabbato sabbanāmato paro kaiccayamāgamo hoti vā.",
  "anya-e0805n1:551_1": "Puna sabbatoggahaṇena hīnāditopi ko.",
  "anya-e0805n1:551_2": "‘‘Amussa mo sa’’nti vinādhikārena yogena kakārepi sādeso.",
  "anya-e0805n1:552_0": "Asuko , asukā, asukaṁ. Sādesābhāve amuko, amukā, amukaṁ iccādi.",
  "anya-e0805n1:553_0": "Bahuvacane ‘‘lato vokāro cā’’ti sutte anuvattamānavāggahaṇena vokāro na hoti,",
  "anya-e0805n1:553_1": "niccaṁ yolopo, dīgho ca.",
  "anya-e0805n1:554_0": "Amū purisā, amuṁ, amū, amunā,",
  "anya-e0805n1:554_1": "amūhi amūbhi amuhi amubhi, amussa.",
  "anya-e0805n1:554_2": "‘‘Amussādu’’nti vinādhikārena yogena aduṁādeso, adussa,",
  "anya-e0805n1:554_3": "amūsaṁ amūsānaṁ amusaṁ amusānaṁ,",
  "anya-e0805n1:554_4": "amusmā amumhā,",
  "anya-e0805n1:554_5": "amūhi amūbhi amuhi amubhi,",
  "anya-e0805n1:554_6": "amussa adussa,",
  "anya-e0805n1:554_7": "amūsaṁ amūsānaṁ amusaṁ amusānaṁ,",
  "anya-e0805n1:554_8": "amusmiṁ amumhi,",
  "anya-e0805n1:554_9": "amūsu amusu.",
  "anya-e0805n1:555_0": "Itthiyaṁ simhi sādesādi.",
  "anya-e0805n1:556_0": "Asu kaññā asukā amukā vā,",
  "anya-e0805n1:556_1": "amū amuyo, amuṁ,",
  "anya-e0805n1:556_2": "amū amuyo, amuyā,",
  "anya-e0805n1:556_3": "amūhi amūbhi,",
  "anya-e0805n1:556_4": "amussā amuyā,",
  "anya-e0805n1:556_5": "amūsaṁ amūsānaṁ, amuyā,",
  "anya-e0805n1:556_6": "amūhi amūbhi,",
  "anya-e0805n1:556_7": "amussā amuyā,",
  "anya-e0805n1:556_8": "amūsaṁ amūsānaṁ,",
  "anya-e0805n1:556_9": "amussaṁ amuyaṁ amuyā, amūsu.",
  "anya-e0805n1:557_0": "Napuṁsake amusi. ‘‘Savibhattissa’’, imassidamiccādito ‘‘aṁsisu napuṁsake’’ti ca vattate.",
  "anya-e0805n1:558_0": "225.Amussāduṁ.",
  "anya-e0805n1:559_0": "Napuṁsake vattamānassa sabbasseva amusaddassa savibhattissa aduṁ hoti aṁsisu paresu.",
  "anya-e0805n1:559_1": "Aduṁ pupphaṁ,",
  "anya-e0805n1:559_2": "amū amūni, aduṁ,",
  "anya-e0805n1:559_3": "amū amūni,",
  "anya-e0805n1:559_4": "amunā iccādi pulliṅgasamaṁ.",
  "anya-e0805n1:560_0": "Kiṁsaddassa bhedo. ‘‘Kiṁ si’’ itīdha –",
  "anya-e0805n1:561_0": "‘‘Kissa ka ve cā’’ti ito ‘‘kissa, ka’’iti ca vattate.",
  "anya-e0805n1:562_0": "226.Sesesu ca.",
  "anya-e0805n1:563_0": "Kimiccetassa kasaddo ādeso hoti vappaccayato sesesu vibhattibhedesu.",
  "anya-e0805n1:563_1": "Ettha ca ‘‘kissa ka ve cā’’ti sutte casaddena vappaccayāvasiṭṭha thamādippaccayānaṁ gahitattā sesaggahaṇena vibhattiyova gayhante.",
  "anya-e0805n1:563_2": "Caggahaṇaṁ katthaci nivattanatthaṁ,",
  "anya-e0805n1:563_3": "tena ‘‘kissa,",
  "anya-e0805n1:563_4": "kismi’’ntiādi ca sijjhati.",
  "anya-e0805n1:563_5": "‘‘So’’ti sissa o,",
  "anya-e0805n1:563_6": "saralopādi.",
  "anya-e0805n1:564_0": "Ko eso, ke, kaṁ, ke, kena,",
  "anya-e0805n1:564_1": "kehi kebhi,",
  "anya-e0805n1:564_2": "kassa kissa,",
  "anya-e0805n1:564_3": "niggahītalopādi,",
  "anya-e0805n1:564_4": "kesaṁ kesānaṁ,",
  "anya-e0805n1:564_5": "kasmā kamhā,",
  "anya-e0805n1:564_6": "kehi kebhi,",
  "anya-e0805n1:564_7": "kassa kissa,",
  "anya-e0805n1:564_8": "kesaṁ kesānaṁ,",
  "anya-e0805n1:564_9": "kasmiṁ kismiṁ kamhi kimhi, kesu.",
  "anya-e0805n1:565_0": "Itthiyaṁ ‘‘kiṁ si’’itīdha ‘‘sesesu cā’’ti vibhattiyaṁ parāyaṁ kādese kate ‘‘itthiyamato āppaccayo’’ti majjhe āppaccayo, silopo.",
  "anya-e0805n1:566_0": "Kā esā kaññā, kā kāyo, kaṁ, kā kāyo iccādi sabbāsaddasamaṁ.",
  "anya-e0805n1:567_0": "Napuṁsake kiṁ si,",
  "anya-e0805n1:567_1": "lopavidhissa balavatarattā paṭhamaṁ silope kate puna vibhattiparattābhāvā,",
  "anya-e0805n1:567_2": "‘‘tadanuparodhenā’’ti paribhāsato vā kādesābhāvo. Kiṁ etaṁ, kāni.",
  "anya-e0805n1:568_0": "Dutiyekavacane ‘‘kvaci lopa’’nti niggahītalope kate ‘‘aṁmo niggahītaṁ jhalapehī’’ti niggahītaṁ. Kiṁ,",
  "anya-e0805n1:568_1": "kāni iccādi pulliṅgasamaṁ.",
  "anya-e0805n1:569_0": "Ekasaddo saṅkhyātulyāsahāyaññavacano.",
  "anya-e0805n1:569_1": "Yadā saṅkhyāvacano,",
  "anya-e0805n1:569_2": "tadā sabbatthekavacanantova,",
  "anya-e0805n1:569_3": "aññattha bahuvacanantopi. Eko, ekā,",
  "anya-e0805n1:569_4": "ekaṁ iccādi sabbattha sabbasaddasamaṁ.",
  "anya-e0805n1:569_5": "Saṁsāsveva viseso.",
  "anya-e0805n1:570_0": "Ubhasaddo dvisaddapariyāyo, sadā bahuvacanantova.",
  "anya-e0805n1:571_0": "‘‘Ubha yo’’ itīdha ‘‘tato yonamo tū’’ti ettha tuggahaṇena kvaci yonamokāro.",
  "anya-e0805n1:571_1": "Ubho purisāubhe vā,",
  "anya-e0805n1:571_2": "ubho purise ubhe.",
  "anya-e0805n1:571_3": "Su hisu ‘‘tesu vuddhī’’tiādinā kvaci ekārassokāro.",
  "anya-e0805n1:571_4": "Ubhohi ubhobhi ubhehi ubhebhi.",
  "anya-e0805n1:572_0": "227.Ubhādito naminnaṁ.",
  "anya-e0805n1:573_0": "Ubhaiccevamādito naṁvacanassa innaṁ hoti.",
  "anya-e0805n1:574_0": "Ubhinnaṁ, ubhohi ubhobhi ubhehi ubhebhi, ubhinnaṁ, ubhosu ubhesu.",
  "anya-e0805n1:575_0": "Dviādayo saṅkhyāsaṅkhyeyyavacanā, bahūnaṁ vācitattā sadā bahuvacanantāva.",
  "anya-e0805n1:576_0": "‘‘Dvi yo’’itīdha ‘‘savibhattissa, itthipumanapuṁsakasaṅkhya’’nti ca adhikāro.",
  "anya-e0805n1:577_0": "228.Yosu dvinnaṁ dve ca.",
  "anya-e0805n1:578_0": "Dviiccetassa saṅkhyāsaddassa itthipumanapuṁsake vattamānassa savibhattissa dveiccādeso hoti yosu paresu.",
  "anya-e0805n1:578_1": "Casaddena duve ca,",
  "anya-e0805n1:578_2": "kvaci duvi ca naṁmhi.",
  "anya-e0805n1:578_3": "Bahuvacanuccāraṇaṁ dvisaddato bahuvacanameva hotīti ñāpanatthaṁ.",
  "anya-e0805n1:578_4": "Dve dhammā,",
  "anya-e0805n1:578_5": "dve itthiyo,",
  "anya-e0805n1:578_6": "dve rūpāni, duve vā,",
  "anya-e0805n1:578_7": "evaṁ dutiyāyampi,",
  "anya-e0805n1:578_8": "dvīhi dvībhi.",
  "anya-e0805n1:579_0": "Naṁmhi dīghe sampatte –",
  "anya-e0805n1:580_0": "229.No ca dvādito naṁmhi.",
  "anya-e0805n1:581_0": "Dviiccevamādito saṅkhyāto nakārāgamo hoti naṁmhi vibhattimhi.",
  "anya-e0805n1:581_1": "Casaddaggahaṇena itthiyaṁ ti ca tusaddato ssañcāgamo naṁmhi vibhattimhi.",
  "anya-e0805n1:581_2": "Dvinnaṁ duvinnaṁ vā,",
  "anya-e0805n1:581_3": "dvīhi dvībhi,",
  "anya-e0805n1:581_4": "dvinnaṁ duvinnaṁ, dvīsu.",
  "anya-e0805n1:582_0": "Tisaddassa bhedo. ‘‘Ti yo’’itīdha",
  "anya-e0805n1:583_0": "Yolope sampatte",
  "anya-e0805n1:584_0": "‘‘Yosū’’ti vattate.",
  "anya-e0805n1:585_0": "230.Ti catunnaṁ tisso catasso tayocattārotīṇi cattāri.",
  "anya-e0805n1:586_0": "Ti catunnaṁ saṅkhyānaṁ itthipumanapuṁsake vattamānānaṁ savibhattīnaṁ yathākkamaṁ tisso catasso tayo cattārotīṇi cattāriiccete ādesā honti yosu paresu.",
  "anya-e0805n1:586_1": "Tayo purisā,",
  "anya-e0805n1:586_2": "tayo purise passa,",
  "anya-e0805n1:586_3": "tīhi tībhi.",
  "anya-e0805n1:587_0": "‘‘Na’’miti vattate.",
  "anya-e0805n1:588_0": "231.Iṇṇamiṇṇannaṁ tīhi saṅkhyāhi.",
  "anya-e0805n1:589_0": "Tiiccetasmā saṅkhyāsaddā parassa naṁvacanassa iṇṇaṁ iṇṇannaṁiccete ādesā honti,",
  "anya-e0805n1:589_1": "saralopādi.",
  "anya-e0805n1:589_2": "Tiṇṇaṁ tiṇṇannaṁ,",
  "anya-e0805n1:589_3": "tīhi tībhi,",
  "anya-e0805n1:589_4": "tiṇṇaṁ tiṇṇannaṁ, tīsu.",
  "anya-e0805n1:590_0": "Itthiyaṁ tisso itthiyo, tisso,",
  "anya-e0805n1:590_1": "tīhi tībhi,",
  "anya-e0805n1:590_2": "naṁmhi ssañcāgamo,",
  "anya-e0805n1:590_3": "tissannaṁ,",
  "anya-e0805n1:590_4": "ssaṁbyavadhānato iṇṇābhāvo,",
  "anya-e0805n1:590_5": "sesaṁ samaṁ.",
  "anya-e0805n1:591_0": "Napuṁsake tīṇi, tīṇi. Sesaṁ pulliṅgasamaṁ.",
  "anya-e0805n1:592_0": "Tathā catusaddassapi yosu ‘‘ticatunna’’ntiādinā yathāvuttādeso,",
  "anya-e0805n1:592_1": "‘‘tato yonamo tū’’ti ettha tusaddena kvaci okāro ca.",
  "anya-e0805n1:592_2": "Cattāro caturo vā,",
  "anya-e0805n1:592_3": "cattāro caturo,",
  "anya-e0805n1:592_4": "catūhi catūbhi catubbhi, catunnaṁ,",
  "anya-e0805n1:592_5": "nakārāgamo.",
  "anya-e0805n1:592_6": "Catūhi catūbhi catubbhi, catunnaṁ, catūsu.",
  "anya-e0805n1:593_0": "Itthiyaṁ catasso, catasso,",
  "anya-e0805n1:593_1": "naṁmhi ssañcāgamo,",
  "anya-e0805n1:593_2": "‘‘tesu vuddhī’’tiādinā caturukārassa akāro.",
  "anya-e0805n1:593_3": "Catassannaṁ.",
  "anya-e0805n1:593_4": "Sesaṁ samaṁ.",
  "anya-e0805n1:594_0": "Napuṁsake cattāri, cattāri. Sesaṁ pulliṅgasamaṁ.",
  "anya-e0805n1:595_0": "Tathā –",
  "anya-e0805n1:596_0": "Nīlādiguṇanāmañca, bahubbīhi ca taddhitaṁ;",
  "anya-e0805n1:597_0": "Sāmaññavutyatītādi-kitantaṁ vāccaliṅgikaṁ.",
  "anya-e0805n1:598_0": "Etthedaṁ vuccate –",
  "anya-e0805n1:599_0": "Ese’so etamiti ca,",
  "anya-e0805n1:600_0": "Pasiddhi atthesu yesu lokassa;",
  "anya-e0805n1:601_0": "Thīpunnapuṁsakāniti,",
  "anya-e0805n1:602_0": "Vuccante tāni nāmāni.",
  "anya-e0805n1:603_0": "Tiliṅgaṁ niṭṭhitaṁ.",
  "anya-e0805n1:604_0": "Aliṅganāma",
  "anya-e0805n1:605_0": "Athāliṅgesu nāmesu tumhamhasaddā vuccante.",
  "anya-e0805n1:606_0": "Tesaṁ panāliṅgattā tīsu liṅgesu samānarūpaṁ. ‘‘Tumhamha’’iti ṭhite syādyuppatti.",
  "anya-e0805n1:607_0": "‘‘Savibhattīnaṁ, tumhamhāka’’nti adhikāro.",
  "anya-e0805n1:608_0": "232.Tvamahaṁ simhi ca.",
  "anya-e0805n1:609_0": "Sabbesaṁ tumhaamhasaddānaṁ savibhattīnaṁ yathākkamaṁ tvaṁahaṁiccete ādesā honti simhi vibhattimhi.",
  "anya-e0805n1:609_1": "Casaddena tumhassa tuvañca hoti.",
  "anya-e0805n1:609_2": "Tvaṁ pumā,",
  "anya-e0805n1:609_3": "tvaṁ itthī,",
  "anya-e0805n1:609_4": "tvaṁ napuṁsakaṁ,",
  "anya-e0805n1:609_5": "tuvaṁ satthā vā.",
  "anya-e0805n1:609_6": "Ahaṁ pumā,",
  "anya-e0805n1:609_7": "ahaṁ itthī,",
  "anya-e0805n1:609_8": "ahaṁ napuṁsakaṁ.",
  "anya-e0805n1:610_0": "Bahuvacane ‘‘sabbanāmakārate paṭhamo’’ti ekāro. Tumhe tiṭṭhatha, bhiyyo amhe mahemase.",
  "anya-e0805n1:611_0": "‘‘Amhassā’’ti vattate.",
  "anya-e0805n1:612_0": "233.Mayaṁ yomhi paṭhame.",
  "anya-e0805n1:613_0": "Sabbassa amhasaddassa savibhattissa mayaṁādeso hoti yomhi paṭhame. Mayaṁ gacchāma.",
  "anya-e0805n1:614_0": "Ettha ca ekasmimpi gāravabahumānena bahuttasamāropā bahuvacanaṁ hoti.",
  "anya-e0805n1:615_0": "‘‘Aṁmhī’’ti vattate.",
  "anya-e0805n1:616_0": "234.Tavaṁ mamañca navā.",
  "anya-e0805n1:617_0": "Sabbesaṁ tumha amhasaddānaṁ savibhattīnaṁ tavaṁ mamaṁiccete ādesā honti navā yathākkamaṁ aṁmhi vibhattimhi. Tavaṁ,",
  "anya-e0805n1:617_1": "mamaṁ passa.",
  "anya-e0805n1:618_0": "235.Taṁmamaṁmhi.",
  "anya-e0805n1:619_0": "Sabbesaṁ tumha amhasaddānaṁ savibhattīnaṁ taṁ maṁiccete ādesā honti yathākkamaṁ aṁmhi vibhattimhi. Taṁ, maṁ.",
  "anya-e0805n1:620_0": "236.Tumhassa tuvaṁ tvamaṁmhi.",
  "anya-e0805n1:621_0": "Sabbassa tumhasaddassa savibhattissa tuvaṁtvaṁiccete ādesā honti aṁmhi vibhattimhi. Tuvaṁ tvaṁ.",
  "anya-e0805n1:622_0": "Bahuvacane ‘‘tumhamhehi, āka’’nti ca vattate.",
  "anya-e0805n1:623_0": "237.Vā yvappaṭhamo.",
  "anya-e0805n1:624_0": "Tumhamhehi paro appaṭhamo yo ākaṁ hoti vā.",
  "anya-e0805n1:624_1": "Tumhākaṁ passāmi,",
  "anya-e0805n1:624_2": "tumhe passāmi,",
  "anya-e0805n1:624_3": "amhākaṁ passasi,",
  "anya-e0805n1:624_4": "amhe passasi.",
  "anya-e0805n1:625_0": "238.Nāmhi tayā mayā.",
  "anya-e0805n1:626_0": "Sabbesaṁ tumha amhasaddānaṁ savibhattīnaṁ tayā mayāiccete ādesā honti yathākkamaṁ nāmhi vibhattimhi.",
  "anya-e0805n1:627_0": "239.Tayātayīnaṁ takāro tvattaṁ vā.",
  "anya-e0805n1:628_0": "Tayā tayiiccetesaṁ takāro tvattamāpajjate vā. Tvayā tayā, mayā, tumhehi tumhebhi, amhehi amhebhi.",
  "anya-e0805n1:629_0": "‘‘Sasmiṁ, vā’’ti vattate.",
  "anya-e0805n1:630_0": "240.Sassaṁ.",
  "anya-e0805n1:631_0": "Tumhamhehi sassa vibhattissa amādeso hoti vā. Tumhaṁ, amhaṁ dīyate.",
  "anya-e0805n1:632_0": "241.Tavamama se.",
  "anya-e0805n1:633_0": "Sabbesaṁ tumha amhasaddānaṁ savibhattīnaṁ yathākkamaṁ tavamamaiccete ādesā honti se vibhattimhi,",
  "anya-e0805n1:633_1": "vikappenāyaṁ vijjhantarassa vijjamānattā.",
  "anya-e0805n1:634_0": "‘‘Se’’ti vattate.",
  "anya-e0805n1:635_0": "242.Tuyhaṁ mayhañca.",
  "anya-e0805n1:636_0": "Sabbesaṁ tumha amhasaddānaṁ savibhattīnaṁ yathākkamaṁ tuyhaṁmayhaṁiccete ādesā ca honti se vibhattimhi. Tava,",
  "anya-e0805n1:636_1": "mama tuyhaṁ,",
  "anya-e0805n1:636_2": "mayhaṁ vā dīyate.",
  "anya-e0805n1:637_0": "243.Amhassa mamaṁ savibhattissa se.",
  "anya-e0805n1:638_0": "Sabbasseva amhasaddassa savibhattissa mamaṁādeso hoti se vibhattimhi. Mamaṁ dīyate.",
  "anya-e0805n1:639_0": "‘‘Sassa’’nti ito sīhagatiyā ‘‘a’’miti vattate.",
  "anya-e0805n1:640_0": "244.Tumhamhehi namākaṁ.",
  "anya-e0805n1:641_0": "Tumhamhehi parassa naṁvacanassa ākamiccādeso hoti, añca.",
  "anya-e0805n1:641_1": "‘‘Tesu vuddhī’’tiādinā amhassa kvaci asmādeso.",
  "anya-e0805n1:641_2": "Tumhaṁ tumhākaṁ,",
  "anya-e0805n1:641_3": "amhaṁ amhākaṁ asmākaṁ vā.",
  "anya-e0805n1:642_0": "Pañcamiyaṁ ‘‘amhatumhanturāja’’iccādinā smāvacanassa nābhāvātideso. Tayā,",
  "anya-e0805n1:642_1": "mayā apeti, tumhehi,",
  "anya-e0805n1:642_2": "amhehi tumhebhi amhebhi,",
  "anya-e0805n1:642_3": "tumhaṁ amhaṁ tava mama, tuyhaṁ,",
  "anya-e0805n1:642_4": "mayhaṁ mamaṁ pariggaho,",
  "anya-e0805n1:642_5": "tumhaṁ tumhākaṁ,",
  "anya-e0805n1:642_6": "amhaṁ amhākaṁ asmākaṁ dhammatā.",
  "anya-e0805n1:643_0": "‘‘Smiṁmhī’’ti vattate.",
  "anya-e0805n1:644_0": "245.Tumhamhākaṁtayi mayi.",
  "anya-e0805n1:645_0": "Sabbesaṁ tumha amhasaddānaṁ savibhattīnaṁ tayi mayiiccete ādesā honti yathākkamaṁ smiṁmhi vibhattimhi.",
  "anya-e0805n1:645_1": "Takārassa tvattaṁ.",
  "anya-e0805n1:645_2": "Tvayi tayi mayi,",
  "anya-e0805n1:645_3": "tumhesu amhesu.",
  "anya-e0805n1:646_0": "Tesaṁ eva tumha amhasaddānaṁ padato paresaṁ kvaci ādesantaravidhāne rūpabhedo.",
  "anya-e0805n1:647_0": "‘‘Navā’’ti adhikāro.",
  "anya-e0805n1:648_0": "246.Padato dutiyācatutthīchaṭṭhīsu vo no.",
  "anya-e0805n1:649_0": "Sabbesaṁ tumha amhasaddānaṁ savibhattīnaṁ padasmā paresaṁ vo noādesā honti yathākkamaṁ dutiyācatutthīchaṭṭhīsu bahuvacanesu navā.",
  "anya-e0805n1:649_1": "Ettha ca ‘‘ekavacanesū’’ti vakkhamānattā ‘‘bahuvacanesū’’ti laddhaṁ.",
  "anya-e0805n1:649_2": "Pahāya vo gamissāmi,",
  "anya-e0805n1:649_3": "mā no ajja vikantiṁsu,",
  "anya-e0805n1:649_4": "dhammaṁ vo bhikkhave desissāmi,",
  "anya-e0805n1:649_5": "saṁvibhajetha no rajjena,",
  "anya-e0805n1:649_6": "tuṭṭhosmi vo pakatiyā,",
  "anya-e0805n1:649_7": "satthā no bhagavā anuppatto.",
  "anya-e0805n1:650_0": "Navāti kiṁ? Bhayaṁ tumhāka no siyā, eso amhākaṁ satthā.",
  "anya-e0805n1:651_0": "‘‘Padato, catutthīchaṭṭhīsū’’ti vattate.",
  "anya-e0805n1:652_0": "247.Temekavacanesu ca.",
  "anya-e0805n1:653_0": "Sabbesaṁ tumha amhasaddānaṁ savibhattīnaṁ padasmā paresaṁ te meādesā honti yathākkamaṁ catutthīchaṭṭhīsu ekavacanesu navā.",
  "anya-e0805n1:653_1": "Dadāmi te gāmavarāni pañca,",
  "anya-e0805n1:653_2": "dadāhi me gāmavaraṁ,",
  "anya-e0805n1:653_3": "idaṁ te raṭṭhaṁ,",
  "anya-e0805n1:653_4": "ayaṁ me putto.",
  "anya-e0805n1:654_0": "Navāti kiṁ? Idaṁ cīvaraṁ tuyhaṁ vikappanatthāya dammi, suṇātha vacanaṁ mama.",
  "anya-e0805n1:655_0": "Navādhikārato cettha,",
  "anya-e0805n1:656_0": "Vo no te meti ye ime;",
  "anya-e0805n1:657_0": "Pādādo ca ca vā evā-",
  "anya-e0805n1:658_0": "Diyoge ca na honti te.",
  "anya-e0805n1:659_0": "Yathā –",
  "anya-e0805n1:660_0": "Na socāmi na rodāmi, tava sutvāna māṇava;",
  "anya-e0805n1:661_0": "Tuyhañcāpi mahārāja, mayhañca raṭṭhavaḍḍhana.",
  "anya-e0805n1:662_0": "Evamidaṁ dīghamaddhānaṁ sandhāvitaṁ saṁsaritaṁ mamañceva tumhākañcāti.",
  "anya-e0805n1:663_0": "Padatoti kiṁ? Tava ñāti, mama ñāti.",
  "anya-e0805n1:664_0": "‘‘Te me’’ti vattate.",
  "anya-e0805n1:665_0": "248.Na aṁmhi.",
  "anya-e0805n1:666_0": "Sabbesaṁ tumha amhasaddānaṁ savibhattīnaṁ padasmā paresaṁ te meādesā na honti aṁmhi vibhattimhi.",
  "anya-e0805n1:666_1": "Passeyya taṁ vassasataṁ ārogyaṁ.",
  "anya-e0805n1:666_2": "So mamabravīti.",
  "anya-e0805n1:667_0": "‘‘Temekavacane’’ti vattate.",
  "anya-e0805n1:668_0": "249.Vā tatiye ca.",
  "anya-e0805n1:669_0": "Sabbesaṁ tumha amhasaddānaṁ savibhattīnaṁ padasmā paresaṁ te me ādesā honti vā yathākkamaṁ tatiyekavacane pare .",
  "anya-e0805n1:669_1": "Kataṁ te pāpaṁ,",
  "anya-e0805n1:669_2": "kataṁ tayā pāpaṁ,",
  "anya-e0805n1:669_3": "kataṁ me puññaṁ,",
  "anya-e0805n1:669_4": "kataṁ mayā puññaṁ.",
  "anya-e0805n1:670_0": "‘‘Vā, tatiye’’ti ca vattate.",
  "anya-e0805n1:671_0": "250.Bahuvacanesu vo no.",
  "anya-e0805n1:672_0": "Sabbesaṁ tumha amhasaddānaṁ savibhattīnaṁ padasmā paresaṁ vo noādesā honti vā yathākkamaṁ tatiyābahuvacane pare.",
  "anya-e0805n1:672_1": "Kataṁ vo kammaṁ,",
  "anya-e0805n1:672_2": "kataṁ no kammaṁ.",
  "anya-e0805n1:673_0": "Bahuvacananiddesena kvaci yomhi paṭhame ca vo no honti. Gāmaṁ vo gaccheyyātha, gāmaṁ no gaccheyyāma.",
  "anya-e0805n1:674_0": "Tathā pañcādīnamaṭṭhārasantānaṁ,",
  "anya-e0805n1:674_1": "katisaddassa cāliṅgattā tiliṅgepi samānarūpaṁ,",
  "anya-e0805n1:674_2": "aliṅgattā eva pañcādito itthippaccayābhāvo.",
  "anya-e0805n1:675_0": "‘‘Pañca yo’’itīdha –",
  "anya-e0805n1:676_0": "‘‘Yosu dvinnaṁ dve cā’’ti ito ‘‘yosū’’ti vattate, ‘‘itthipumanapuṁsakasaṅkhya’’nti ca.",
  "anya-e0805n1:677_0": "251.Pañcādīnamakāro.",
  "anya-e0805n1:678_0": "Antāpekkhāyaṁ chaṭṭhī,",
  "anya-e0805n1:678_1": "pañcādīnaṁ aṭṭhārasantānaṁ saṅkhyānaṁ itthipumanapuṁsake vattamānānamantassa savibhattissa akāro hoti yosu paresu.",
  "anya-e0805n1:678_2": "Ā eādesāpavādoyaṁ,",
  "anya-e0805n1:678_3": "pañcakkhandhā,",
  "anya-e0805n1:678_4": "pañca gatiyo,",
  "anya-e0805n1:678_5": "pañca indriyāni.",
  "anya-e0805n1:678_6": "Evaṁ dutiyāyañca.",
  "anya-e0805n1:679_0": "‘‘Sunaṁhisū’’ti vattate.",
  "anya-e0805n1:680_0": "252.Pañcādīnamattaṁ.",
  "anya-e0805n1:681_0": "Pañcādīnamaṭṭhārasantānaṁ saṅkhyānamanto attamāpajjate su naṁ hiiccetesu paresu.",
  "anya-e0805n1:681_1": "Ettadīghāpavādoyaṁ.",
  "anya-e0805n1:681_2": "Pañcahi pañcabhi ,",
  "anya-e0805n1:681_3": "pañcannaṁ,",
  "anya-e0805n1:681_4": "pañcahi pañcabhi,",
  "anya-e0805n1:681_5": "pañcannaṁ, pañcasu.",
  "anya-e0805n1:681_6": "Evaṁ cha sa tta aṭṭhanava dasasaddā.",
  "anya-e0805n1:682_0": "‘‘Ekañca dasa cā’’ti atthe dvandasamāse, ‘‘ekena adhikā dasā’’ti atthe tappurise vā kate",
  "anya-e0805n1:683_0": "‘‘Saṅkhyāne’’ti vattate.",
  "anya-e0805n1:684_0": "253.Dvekaṭṭhānamākāro vā.",
  "anya-e0805n1:685_0": "Dviekaaṭṭhaiccetesamanto ākāro hoti vā saṅkhyāne uttarapade pare.",
  "anya-e0805n1:685_1": "Vavatthitavibhāsāyaṁ. Ekādasa, dvādasa,",
  "anya-e0805n1:685_2": "aṭṭhārasa.",
  "anya-e0805n1:686_0": "Saṅkhyāneti kimatthaṁ? Ekadanto, dvidanto, aṭṭhatthambho.",
  "anya-e0805n1:687_0": "‘‘Vā’’ti vattate.",
  "anya-e0805n1:688_0": "254.Ekādito dassa ra saṅkhyāne.",
  "anya-e0805n1:689_0": "Ekādito saṅkhyāto parassa dasassa ādissa dassa rakāro hoti vā saṅkhyāne.",
  "anya-e0805n1:689_1": "Sesaṁ samaṁ. Ekārasa, ekādasa.",
  "anya-e0805n1:690_0": "Dve ca dasa ca, dvīhi vā adhikā dasāti dvidasa itīdha –",
  "anya-e0805n1:691_0": "‘‘Vā’’ti vattate.",
  "anya-e0805n1:692_0": "255.Vīsatidasesu bā dvissa tu.",
  "anya-e0805n1:693_0": "Vīsati dasaiccetesu paresu dvisaddassa bā hoti vā.",
  "anya-e0805n1:693_1": "Tusaddena tiṁsāyampi. Rakāro, āttañca. Bārasa, dvādasa.",
  "anya-e0805n1:694_0": "Tayo ca dasa ca,",
  "anya-e0805n1:694_1": "tīhi vā adhikā dasāti terasa.",
  "anya-e0805n1:694_2": "Ettha ‘‘tesu vuddhī’’tiādinā tisaddassa teādeso ānavutiyā.",
  "anya-e0805n1:695_0": "Cattāro ca dasa ca, catūhi vā adhikā dasāti catuddasa iccatra –",
  "anya-e0805n1:696_0": "‘‘Gaṇane, dasassā’’ti ca vattate.",
  "anya-e0805n1:697_0": "256.Catūpapadassa lopo tuttarapadādi cassa cu copi navā.",
  "anya-e0805n1:698_0": "Gaṇane dasassādimhi ṭhitassa catuiccetassa upapadassa tusaddo lopo hoti,",
  "anya-e0805n1:698_1": "uttarapadādimhi ṭhitassa catūpapadassa cakārassa cu coādesā honti navā. Cuddasa, coddasa,",
  "anya-e0805n1:698_2": "catuddasa.",
  "anya-e0805n1:699_0": "Apiggahaṇena anupapadassāpi gaṇane padādicakārassa lopo,",
  "anya-e0805n1:699_1": "cu co honti navā. Yathā – tālīsaṁ,",
  "anya-e0805n1:699_2": "cuttālīsaṁ,",
  "anya-e0805n1:699_3": "cottālīsaṁ,",
  "anya-e0805n1:699_4": "cattālīsaṁ.",
  "anya-e0805n1:700_0": "Pañca ca dasa ca,",
  "anya-e0805n1:700_1": "pañcahi vā adhikā dasāti atthe pañcadasa.",
  "anya-e0805n1:700_2": "‘‘Tesu vuddhī’’tiādinā pañcasaddassa dasa vīsatīsu kvaci pannapaṇṇaādesā.",
  "anya-e0805n1:700_3": "Pannarasa,",
  "anya-e0805n1:700_4": "paṇṇarasa.",
  "anya-e0805n1:701_0": "Cha ca dasa ca, chahi vā adhikā dasāti atthe chadasa itīdha –",
  "anya-e0805n1:702_0": "‘‘Chassā’’ti vattate.",
  "anya-e0805n1:703_0": "257.Dase so niccañca.",
  "anya-e0805n1:704_0": "Chaiccetassa saṅkhyāsaddassa niccaṁ so hoti dase pare.",
  "anya-e0805n1:705_0": "‘‘Saṅkhyānaṁ, vā’’ti ca vattate.",
  "anya-e0805n1:706_0": "258.La darānaṁ.",
  "anya-e0805n1:707_0": "Saṅkhyānaṁ dakārarakārānaṁ lakārādeso hoti vā.",
  "anya-e0805n1:708_0": "Laḷānamaviseso .",
  "anya-e0805n1:708_1": "Vavatthitavibhāsatthoyaṁ vāsaddo,",
  "anya-e0805n1:708_2": "tena ‘‘soḷasa’’ iti niccaṁ, ‘‘teḷasa, terasa,",
  "anya-e0805n1:708_3": "cattālīsaṁ,",
  "anya-e0805n1:708_4": "cattārīsa’’miti vibhāsā,",
  "anya-e0805n1:708_5": "dasa pannarasādīsu na ca hoti.",
  "anya-e0805n1:709_0": "Satta ca dasa ca, sattahi vā adhikā dasāti atthe sattarasa, sattadasa.",
  "anya-e0805n1:710_0": "Aṭṭha ca dasa ca, aṭṭhahi vā adhikā dasāti atthe aṭṭhadasa itīdha ātte kate –",
  "anya-e0805n1:711_0": "‘‘Vā, dassa, ra, saṅkhyāne’’ti ca vattate.",
  "anya-e0805n1:712_0": "259.Aṭṭhādito ca.",
  "anya-e0805n1:713_0": "Aṭṭhādito ca dasasaddassa dakārassa rakāro hoti vā saṅkhyāne. Aṭṭhārasa, aṭṭhādasa.",
  "anya-e0805n1:714_0": "Aṭṭhāditoti kiṁ? Catuddasa.",
  "anya-e0805n1:715_0": "Katisaddo bahuvacanantova, ‘‘kati yo’’ itīdha",
  "anya-e0805n1:716_0": "Niccaṁ yolopādi,",
  "anya-e0805n1:716_1": "rassattaṁ,",
  "anya-e0805n1:716_2": "kati tiṭṭhanti,",
  "anya-e0805n1:716_3": "kati passasi,",
  "anya-e0805n1:716_4": "katihi katibhi, katinaṁ,",
  "anya-e0805n1:716_5": "katihi katibhi, katinaṁ, katisu.",
  "anya-e0805n1:717_0": "Aliṅganāmaṁ niṭṭhitaṁ.",
  "anya-e0805n1:718_0": "Vibhattippaccayavidhāna",
  "anya-e0805n1:719_0": "Atha vibhattippaccayantā vuccante.",
  "anya-e0805n1:720_0": "Tesaṁ panāliṅgattā, nipātattā ca tiliṅge, vacanadvaye ca samānaṁ rūpaṁ.",
  "anya-e0805n1:721_0": "Purisasmā, purisehi vāti atthe –",
  "anya-e0805n1:722_0": "260.Kvacito pañcamyatthe.",
  "anya-e0805n1:723_0": "Sabbasmā suddhanāmato, sabbanāmato ca liṅgamhā kvaci topaccayo hoti pañcamyatthe.",
  "anya-e0805n1:724_0": "261.Tvādayo vibhattisaññā.",
  "anya-e0805n1:725_0": "Toādi yesaṁ dānipariyantānaṁ paccayānaṁ te honti paccayā tvādayo,",
  "anya-e0805n1:725_1": "te paccayā vibhattisaññā honti.",
  "anya-e0805n1:725_2": "Tena tadantānampi vibhatyantapadattaṁ siddhaṁ hoti.",
  "anya-e0805n1:726_0": "Purisato,",
  "anya-e0805n1:726_1": "evaṁ rājato vā,",
  "anya-e0805n1:726_2": "corato vā,",
  "anya-e0805n1:726_3": "aggito vā,",
  "anya-e0805n1:726_4": "gahapatito vā, hatthito, hetuto,",
  "anya-e0805n1:726_5": "sabbaññuto, kaññato, yuttito, itthito,",
  "anya-e0805n1:726_6": "bhikkhunito,",
  "anya-e0805n1:726_7": "ettha ca ‘‘kvacādimajjhuttarānaṁ dīgharassāpaccayesu cā’’ti topaccaye rassattaṁ. Yāguto, jambuto, cittato,",
  "anya-e0805n1:726_8": "āyuto iccādi.",
  "anya-e0805n1:727_0": "Sabbanāmato sabbasmā,",
  "anya-e0805n1:727_1": "sabbehīti vā atthe sabbato,",
  "anya-e0805n1:727_2": "evaṁ yato, tato, katarato, katamato, itarato, aññato, ekato, ubhayato, pubbato, parato, aparato,",
  "anya-e0805n1:727_3": "dakkhiṇato, uttarato, amuto.",
  "anya-e0805n1:728_0": "‘‘Kissa, ku’’iti ca vattate.",
  "anya-e0805n1:729_0": "262.Tratothesu ca.",
  "anya-e0805n1:730_0": "Kimiccetassa ku hoti trato thaiccetesu ca paresu. Kasmā, kehīti vā kuto.",
  "anya-e0805n1:731_0": "‘‘Tothesū’’ti vattate.",
  "anya-e0805n1:732_0": "263.Sabbassetassākārovā.",
  "anya-e0805n1:733_0": "Sabbassa etasaddassa akāro hoti vā tothaiccetesu. Etasmā, etehīti vā ato.",
  "anya-e0805n1:734_0": "‘‘Sabbassetassā’’ti ca vattate.",
  "anya-e0805n1:735_0": "264.E tothesu ca.",
  "anya-e0805n1:736_0": "Sabbassa etasaddassa ekāro hoti vā tothaiccetesu. Dvittaṁ, etto.",
  "anya-e0805n1:737_0": "‘‘Sabbassā’’ti vattate.",
  "anya-e0805n1:738_0": "265.Imassi thaṁdānihatodhesu ca.",
  "anya-e0805n1:739_0": "Imasaddassa sabbasseva ikāro hoti thaṁdānihatodhaiccetesu ca. Imasmāti ito.",
  "anya-e0805n1:740_0": "‘‘Kvaci to’’ti yogavibhāgena ādippabhutīhi to sattamiyatthe.",
  "anya-e0805n1:740_1": "Aniccādīhi tatiyatthe ca. Yathā –",
  "anya-e0805n1:740_2": "ādimhībhi atthe ādito.",
  "anya-e0805n1:740_3": "Evaṁ majjhato, ekato, purato, pacchato, passato, piṭṭhito, pādato, sīsato, aggato, mūlato,",
  "anya-e0805n1:740_4": "parato iccādayo.",
  "anya-e0805n1:741_0": "Tatiyatthe aniccenāti aniccato, aniccato sammasati. Evaṁ dukkhato, rogato, gaṇḍato iccādayo.",
  "anya-e0805n1:742_0": "‘‘Atthe, kvacī’’ti ca vattate.",
  "anya-e0805n1:743_0": "266.Tratha sattamiyā sabbanāmehi.",
  "anya-e0805n1:744_0": "Sabbanāmehi parā tra thaiccete paccayā honti kvaci sattamyatthe.",
  "anya-e0805n1:744_1": "Sabbasmiṁ,",
  "anya-e0805n1:744_2": "sabbesu cāti sabbatra sabbattha.",
  "anya-e0805n1:744_3": "Evaṁ yatra yattha,",
  "anya-e0805n1:744_4": "tatra tattha,",
  "anya-e0805n1:744_5": "itaratra itarattha,",
  "anya-e0805n1:744_6": "aññatra aññattha,",
  "anya-e0805n1:744_7": "ubhayatra ubhayattha,",
  "anya-e0805n1:744_8": "paratra parattha,",
  "anya-e0805n1:744_9": "kutra kuttha,",
  "anya-e0805n1:744_10": "‘‘tratothesu cā’’ti kuttaṁ.",
  "anya-e0805n1:744_11": "‘‘Kissa ka ve cā’’ti sutte casaddena kādeso. Kattha,",
  "anya-e0805n1:744_12": "amutra amuttha.",
  "anya-e0805n1:745_0": "‘‘Sabbassetassākāro’’ti vattate.",
  "anya-e0805n1:746_0": "267.Tre niccaṁ.",
  "anya-e0805n1:747_0": "Sabbasseva etasaddassa akāro hoti niccaṁ tre pare. Atra.",
  "anya-e0805n1:747_1": "‘‘Sabbassetassākāro vā’’ti attaṁ,",
  "anya-e0805n1:747_2": "‘‘e tothesu cā’’ti ekāro, attha, ettha.",
  "anya-e0805n1:748_0": "‘‘Kvaci, atthe, sattamiyā’’ti ca adhikāro, sabbasminti atthe –",
  "anya-e0805n1:749_0": "268.Sabbato dhi.",
  "anya-e0805n1:750_0": "Sabbaiccetasmā dhippaccayo hoti kvaci sattamyatthe. Sabbadhi.",
  "anya-e0805n1:751_0": "269.Kismā vo.",
  "anya-e0805n1:752_0": "Kimiccetasmā vappaccayo hoti kvaci sattamyatthe.",
  "anya-e0805n1:753_0": "270.Kissa ka ve ca.",
  "anya-e0805n1:754_0": "Kimiccetassa kasaddo ādeso hoti vappaccayepare.",
  "anya-e0805n1:754_1": "Caggahaṇena thahamādiavappaccayepi.",
  "anya-e0805n1:754_2": "‘‘Tesu vuddhī’’tiādinā kakāre akārassa lopo ca vamhi.",
  "anya-e0805n1:754_3": "Kva gatosi tvaṁ.",
  "anya-e0805n1:755_0": "‘‘Kismā’’ti vattate.",
  "anya-e0805n1:756_0": "271.Hiṁhaṁhiñcanaṁ.",
  "anya-e0805n1:757_0": "Kimiccetasmā hiṁ haṁ hiñcanaṁiccete paccayā honti kvaci sattamyatthe.",
  "anya-e0805n1:758_0": "‘‘Kissā’’ti vattate.",
  "anya-e0805n1:759_0": "272.Ku hiṁhaṁsu ca.",
  "anya-e0805n1:760_0": "Kimiccetassa ku hoti hiṁ haṁ iccetesu.",
  "anya-e0805n1:760_1": "Caggahaṇena hiñcanaṁdācanamiccādīsupi.",
  "anya-e0805n1:760_2": "Kisminti kuhiṁ, kuhaṁ,",
  "anya-e0805n1:760_3": "kuhiñcanaṁ,",
  "anya-e0805n1:760_4": "kahaṁ kādeso.",
  "anya-e0805n1:761_0": "‘‘Hiṁ ha’’nti vattate.",
  "anya-e0805n1:762_0": "273.Tamhā ca.",
  "anya-e0805n1:763_0": "Taiccetasmā ca sabbanāmato hiṁhaṁpaccayā honti kvaci sattamyatthe. Tasminti tahiṁ, tahaṁ.",
  "anya-e0805n1:764_0": "274.Imasmā hadhā ca.",
  "anya-e0805n1:765_0": "Imasaddato hadhappaccayā honti kvaci sattamyatthe.",
  "anya-e0805n1:765_1": "‘‘Imassi tha’’ntiādinā ikāro.",
  "anya-e0805n1:765_2": "Imasminti iha, idha.",
  "anya-e0805n1:766_0": "275.Yato hiṁ.",
  "anya-e0805n1:767_0": "Yaiccetasmā sabbanāmato hiṁpaccayo hoti kvaci sattamyatthe. Yasminti yahiṁ.",
  "anya-e0805n1:768_0": "‘‘Kāle’’ti adhikāroyaṁ.",
  "anya-e0805n1:769_0": "Kasmiṁ kāleti atthe",
  "anya-e0805n1:770_0": "276.Kiṁsabbaññekayakuhidā dācanaṁ.",
  "anya-e0805n1:771_0": "Kiṁ sabbaaññaekayaiccetehi sabbanāmehi dāpaccayo hoti.",
  "anya-e0805n1:771_1": "Kuiccetasmā dācanañca kāle kvaci sattamyatthe.",
  "anya-e0805n1:772_0": "‘‘Kissa ka ve cā’’ti sutte casaddena kādeso, kadā.",
  "anya-e0805n1:773_0": "277.Sabbassa so dāmhi vā.",
  "anya-e0805n1:774_0": "Sabbaiccetassa saddassa sasaddādeso hoti vā dāpaccaye pare. Sabbasmiṁ kāleti sadā, sabbadā.",
  "anya-e0805n1:775_0": "Evaṁ aññadā, ekadā, yadā,",
  "anya-e0805n1:775_1": "kasmiṁ kāleti kudācanaṁ,",
  "anya-e0805n1:775_2": "‘‘ku hiṁhaṁsu cā’’ti sutte casaddena kuttaṁ,",
  "anya-e0805n1:775_3": "‘‘ku’’iti nipātanena vā.",
  "anya-e0805n1:776_0": "‘‘Dā’’ti vattate.",
  "anya-e0805n1:777_0": "278.Tamhā dāni ca.",
  "anya-e0805n1:778_0": "Taiccetasmā sabbanāmato dānidāpaccayā honti kāle kvaci sattamyatthe. Tasmiṁ kāleti tadāni, tadā.",
  "anya-e0805n1:779_0": "279.Imasmā rahidhunādāni ca.",
  "anya-e0805n1:780_0": "Imasaddato rahi dhunā dāniiccete paccayā honti kāle kvaci sattamyatthe.",
  "anya-e0805n1:781_0": "‘‘Sabbassa, imassā’’ti ca vattate.",
  "anya-e0805n1:782_0": "280.Etarahimhi.",
  "anya-e0805n1:783_0": "Sabbassa imasaddassa etādeso hoti rahimhi paccaye pare. Imasmiṁ kāleti etarahi.",
  "anya-e0805n1:784_0": "281.A dhunāmhi ca.",
  "anya-e0805n1:785_0": "Sabbasseva imasaddassa akāro hoti dhunāpaccaye pare. Adhunā,",
  "anya-e0805n1:785_1": "imasaddassa ikāro.",
  "anya-e0805n1:785_2": "Imasmiṁ kāleti idāni.",
  "anya-e0805n1:786_0": "Vibhattippaccayavidhānaṁ niṭṭhitaṁ.",
  "anya-e0805n1:787_0": "Opasaggikapada",
  "anya-e0805n1:788_0": "Athāliṅgasaṅkhyāvibhattibhedā upasagganipātā vuccante.",
  "anya-e0805n1:789_0": "Pa parā ni nī u du saṁ vi ava anu pari adhi abhi pati su ā ati api apa upa iti pīsati upasaggā.",
  "anya-e0805n1:790_0": "Tattha pasaddo pakārā’dikamma padhāni’ssariya’ntobhāvaviyoga tappara bhusattha sambhavatitti anāvila patthanādīsu.",
  "anya-e0805n1:790_1": "Paiti ayamupasaggo etesu pakārādīsu atthesu vattati, yathā –",
  "anya-e0805n1:790_2": "pakāre paññā,",
  "anya-e0805n1:790_3": "ādikamme vippakataṁ,",
  "anya-e0805n1:790_4": "padhāne paṇītaṁ,",
  "anya-e0805n1:790_5": "padhānaṁ padhānattaṁ,",
  "anya-e0805n1:790_6": "issariye pabhū ayaṁ desassa,",
  "anya-e0805n1:790_7": "antobhāve pakkhittaṁ,",
  "anya-e0805n1:790_8": "viyoge pavāsī,",
  "anya-e0805n1:790_9": "tappare pācariyo,",
  "anya-e0805n1:790_10": "bhusatthe pavuddhakāyo,",
  "anya-e0805n1:790_11": "sambhave himavatā gaṅgā pabhavati,",
  "anya-e0805n1:790_12": "tittiyaṁ pahūtamannaṁ,",
  "anya-e0805n1:790_13": "anāvile pasannamudakaṁ,",
  "anya-e0805n1:790_14": "patthane paṇihitaṁ.",
  "anya-e0805n1:791_0": "Parāiti parihāni parājaya gativikkamā’masanādīsu. Yathā –",
  "anya-e0805n1:791_1": "parihāniyaṁ parābhavo,",
  "anya-e0805n1:791_2": "parājaye parājito,",
  "anya-e0805n1:791_3": "gatiyaṁ parāyanaṁ.",
  "anya-e0805n1:791_4": "Vikkame parakkamati,",
  "anya-e0805n1:791_5": "āmasane aṅgassa parāmasanaṁ.",
  "anya-e0805n1:792_0": "Niiti nissesa niggata nīharaṇa’ntopavesanā’bhāvanisedha nikkhanta pātubhāvā’vadhāraṇa vibhajana upamū’padhāraṇā’vasānachekādīsu.",
  "anya-e0805n1:792_1": "Nissese nirutti,",
  "anya-e0805n1:792_2": "niravasesaṁ deti,",
  "anya-e0805n1:792_3": "niggate nikkileso, niyyāti,",
  "anya-e0805n1:792_4": "nīharaṇe niddhāraṇaṁ,",
  "anya-e0805n1:792_5": "antopavesane nikhāto,",
  "anya-e0805n1:792_6": "abhāve nimmakkhikaṁ,",
  "anya-e0805n1:792_7": "nisedhe nivāreti,",
  "anya-e0805n1:792_8": "nikkhante nibbāno, nibbānaṁ,",
  "anya-e0805n1:792_9": "pātubhāve nimmitaṁ,",
  "anya-e0805n1:792_10": "avadhāraṇe nicchayo,",
  "anya-e0805n1:792_11": "vibhajane niddeso,",
  "anya-e0805n1:792_12": "upamāyaṁ nidassanaṁ,",
  "anya-e0805n1:792_13": "upadhāraṇe nisāmanaṁ,",
  "anya-e0805n1:792_14": "avasāne niṭṭhitaṁ,",
  "anya-e0805n1:792_15": "cheke nipuṇo.",
  "anya-e0805n1:793_0": "Nīiti nīharaṇā’varaṇādīsu. Nīharaṇe nīharati, āvaraṇe nīvaraṇaṁ.",
  "anya-e0805n1:794_0": "Uiti uggatu’ddhakamma padhāna viyoga sambhava atthalābhasatti sarūpakathanādīsu.",
  "anya-e0805n1:794_1": "Uggate uggacchati,",
  "anya-e0805n1:794_2": "uddhakamme āsanā uṭṭhito, ukkhepo,",
  "anya-e0805n1:794_3": "padhāne uttamo,",
  "anya-e0805n1:794_4": "lokuttaro,",
  "anya-e0805n1:794_5": "viyoge ubbāsito,",
  "anya-e0805n1:794_6": "sambhave ubbhūto,",
  "anya-e0805n1:794_7": "atthalābhe uppannaṁ ñāṇaṁ,",
  "anya-e0805n1:794_8": "sattiyaṁ ussahati gantuṁ,",
  "anya-e0805n1:794_9": "sarūpakathane uddisati suttaṁ.",
  "anya-e0805n1:795_0": "Duiti asobhanā’bhāvakucchitā’samiddhi kiccha virūpatādīsu.",
  "anya-e0805n1:795_1": "Asobhane duggandho,",
  "anya-e0805n1:795_2": "abhāve dubbhikkhaṁ,",
  "anya-e0805n1:795_3": "kucchite dukkaṭaṁ,",
  "anya-e0805n1:795_4": "asamiddhiyaṁ dussassaṁ,",
  "anya-e0805n1:795_5": "kicche dukkaraṁ,",
  "anya-e0805n1:795_6": "virūpatāyaṁ dubbaṇṇo, dummukho.",
  "anya-e0805n1:796_0": "Saṁiti samodhāna sammāsama samantabhāvasaṅgata saṅkhepabhusattha sahattha appattha pabhavā’bhimukhabhāva saṅgaha pidhāna punappunakaraṇa samiddhādīsu.",
  "anya-e0805n1:796_1": "Samodhāne sandhi,",
  "anya-e0805n1:796_2": "sammāsamesu samādhi ,",
  "anya-e0805n1:796_3": "sampayutto,",
  "anya-e0805n1:796_4": "samantabhāve saṁkiṇṇā samullapanā,",
  "anya-e0805n1:796_5": "saṅgate saṅgamo,",
  "anya-e0805n1:796_6": "saṅkhepe samāso,",
  "anya-e0805n1:796_7": "bhusatthe sāratto,",
  "anya-e0805n1:796_8": "sahatthe saṁvāso,",
  "anya-e0805n1:796_9": "appatthe samaggho.",
  "anya-e0805n1:796_10": "Pabhave sambhavo,",
  "anya-e0805n1:796_11": "abhimukhabhāve sammukhaṁ,",
  "anya-e0805n1:796_12": "saṅgahe saṅgaṇhāti,",
  "anya-e0805n1:796_13": "pidhāne saṁvutaṁ,",
  "anya-e0805n1:796_14": "punappunakaraṇe sandhāvati,",
  "anya-e0805n1:796_15": "samiddhiyaṁ sampanno.",
  "anya-e0805n1:797_0": "Viiti visesa vividha viruddha vigata viyoga virūpatādīsu.",
  "anya-e0805n1:797_1": "Visese vimutti visiṭṭho,",
  "anya-e0805n1:797_2": "vividhe vimati vicitraṁ,",
  "anya-e0805n1:797_3": "viruddhe vivādo,",
  "anya-e0805n1:797_4": "vigate vimalaṁ,",
  "anya-e0805n1:797_5": "viyoge vippayutto,",
  "anya-e0805n1:797_6": "virūpatāyaṁ virūpo.",
  "anya-e0805n1:798_0": "Avaiti adhobhāga viyoga paribhava jānana suddhi nicchayadesa theyyādīsu.",
  "anya-e0805n1:798_1": "Adhobhāge avakkhittacakkhu,",
  "anya-e0805n1:798_2": "viyoge omukkaupāhano avakokilaṁ vanaṁ,",
  "anya-e0805n1:798_3": "paribhave avajānanaṁ avamaññati,",
  "anya-e0805n1:798_4": "jānane avagacchati,",
  "anya-e0805n1:798_5": "suddhiyaṁ vodānaṁ,",
  "anya-e0805n1:798_6": "nicchaye avadhāraṇaṁ,",
  "anya-e0805n1:798_7": "dese avakāso,",
  "anya-e0805n1:798_8": "theyye avahāro.",
  "anya-e0805n1:799_0": "Anuiti anugatā’nupacchinna pacchattha bhusattha sādissa hīnatatiyattha lakkhaṇi’tthambhūtakkhāna bhāga vicchādīsu.",
  "anya-e0805n1:799_1": "Anugate anveti,",
  "anya-e0805n1:799_2": "anupacchinne anusayo,",
  "anya-e0805n1:799_3": "pacchāsaddatthe anurathaṁ,",
  "anya-e0805n1:799_4": "bhusatthe anuratto,",
  "anya-e0805n1:799_5": "sādisse anurūpaṁ.",
  "anya-e0805n1:799_6": "Hīne anusāriputtaṁ paññavanto,",
  "anya-e0805n1:799_7": "tatiyatthe nadimanvavasitā senā,",
  "anya-e0805n1:799_8": "lakkhaṇe rukkhaṁ anu vijjotate vijju,",
  "anya-e0805n1:799_9": "itthambhūtakkhāne sādhu devadatto mātaraṁ anu,",
  "anya-e0805n1:799_10": "bhāge yadettha maṁ anusiyā taṁ dīyatu,",
  "anya-e0805n1:799_11": "vicchāyaṁ rukkhaṁ rukkhaṁ anu vijjotate cando.",
  "anya-e0805n1:800_0": "Pariiti samantatobhāva pariccheda vajjanā’liṅgana nivāsanapūjābhojanā’vajānana dosakkhāna lakkhaṇādīsu.",
  "anya-e0805n1:800_1": "Samantatobhāve parivuto,",
  "anya-e0805n1:800_2": "paricchede pariññeyyaṁ,",
  "anya-e0805n1:800_3": "vajjane pariharati ,",
  "anya-e0805n1:800_4": "āliṅgane parissajati,",
  "anya-e0805n1:800_5": "nivāsane vatthaṁ paridhassati,",
  "anya-e0805n1:800_6": "pūjāyaṁ pāricariyā,",
  "anya-e0805n1:800_7": "bhojane bhikkhuṁ parivisati.",
  "anya-e0805n1:800_8": "Avajānane paribhavati,",
  "anya-e0805n1:800_9": "dosakkhāne paribhāsati,",
  "anya-e0805n1:800_10": "lakkhaṇādīsu rukkhaṁ pari vijjotate vijjuiccādi.",
  "anya-e0805n1:801_0": "Adhiiti adhiki’ssa’rūparibhāvā’dhibhavanajjhāyanā’dhiṭṭhānanicchayapāpuṇanādīsu.",
  "anya-e0805n1:801_1": "Adhike adhisīlaṁ,",
  "anya-e0805n1:801_2": "issare adhipati,",
  "anya-e0805n1:801_3": "adhi brahmadatte pañcālā,",
  "anya-e0805n1:801_4": "uparibhāve adhirohati,",
  "anya-e0805n1:801_5": "pathaviṁ adhisessati,",
  "anya-e0805n1:801_6": "adhibhavane adhibhavati,",
  "anya-e0805n1:801_7": "ajjhāyane byākaraṇamadhīte,",
  "anya-e0805n1:801_8": "adhiṭṭhāne bhūmikampādiṁ adhiṭṭhāti,",
  "anya-e0805n1:801_9": "nicchaye adhimokkho,",
  "anya-e0805n1:801_10": "pāpuṇane bhogakkhandhaṁ adhigacchati.",
  "anya-e0805n1:802_0": "Abhiiti abhimukhabhāva visiṭṭhā’dhi ku’ddhakamma kula sāruppavandana lakkhaṇi’tthambhūtakkhāna vicchādīsu.",
  "anya-e0805n1:802_1": "Abhimukhabhāve abhimukho abhikkamati,",
  "anya-e0805n1:802_2": "visiṭṭhe abhidhammo,",
  "anya-e0805n1:802_3": "adhike abhivassati,",
  "anya-e0805n1:802_4": "uddhakamme abhiruhati,",
  "anya-e0805n1:802_5": "kule abhijāto,",
  "anya-e0805n1:802_6": "sāruppe abhirūpo,",
  "anya-e0805n1:802_7": "vandane abhivādeti,",
  "anya-e0805n1:802_8": "lakkhaṇādīsu purimasamaṁ.",
  "anya-e0805n1:803_0": "Patiiti patigata paṭilomapatinidhi patidāna nisedhanivattana sādissa patikaraṇā’dāna patibodha paṭicca lakkhaṇi’tthambhūtakkhāna bhāgavicchādīsu.",
  "anya-e0805n1:803_1": "Patigate paccakkhaṁ,",
  "anya-e0805n1:803_2": "paṭilome patisotaṁ,",
  "anya-e0805n1:803_3": "patinidhimhi ācariyato pati sisso,",
  "anya-e0805n1:803_4": "patidāne telatthikassa ghataṁ pati dadāti,",
  "anya-e0805n1:803_5": "nisedhe paṭisedhanaṁ,",
  "anya-e0805n1:803_6": "nivattane paṭikkamati,",
  "anya-e0805n1:803_7": "sādisse patirūpakaṁ,",
  "anya-e0805n1:803_8": "patikaraṇe patikāro,",
  "anya-e0805n1:803_9": "ādāne patiggaṇhāti,",
  "anya-e0805n1:803_10": "patibodhe paṭivedho,",
  "anya-e0805n1:803_11": "paṭicce paccayo,",
  "anya-e0805n1:803_12": "lakkhaṇādīsu purimasamaṁ.",
  "anya-e0805n1:804_0": "Suiti sobhana suṭṭhusammā samiddhi sukhatthādīsu.",
  "anya-e0805n1:804_1": "Sobhane sugandho,",
  "anya-e0805n1:804_2": "suṭṭhusammādatthesu suṭṭhu gato sugato,",
  "anya-e0805n1:804_3": "sammā gatotipi sugato,",
  "anya-e0805n1:804_4": "samiddhiyaṁ subhikkhaṁ,",
  "anya-e0805n1:804_5": "sukhatthe sukaro.",
  "anya-e0805n1:805_0": "Āiti abhimukhabhāvu’ddhakamma mariyādā’bhividhi patti’cchāparissajana ādikammaggahaṇa nivāsa samīpa’vhānādīsu.",
  "anya-e0805n1:805_1": "Abhimukhabhāve āgacchati,",
  "anya-e0805n1:805_2": "uddhakamme ārohati,",
  "anya-e0805n1:805_3": "mariyādāyaṁ āpabbatā khettaṁ,",
  "anya-e0805n1:805_4": "abhividhimhi ākumāraṁ yaso kaccāyanassa,",
  "anya-e0805n1:805_5": "pattiyaṁ āpattimāpanno,",
  "anya-e0805n1:805_6": "icchāyaṁ ākaṅkhā,",
  "anya-e0805n1:805_7": "parissajane āliṅganaṁ,",
  "anya-e0805n1:805_8": "ādikamme ārambho,",
  "anya-e0805n1:805_9": "gahaṇe ādīyati ālambati,",
  "anya-e0805n1:805_10": "nivāse āvasatho,",
  "anya-e0805n1:805_11": "samīpe āsannaṁ,",
  "anya-e0805n1:805_12": "avhāne āmantesi.",
  "anya-e0805n1:806_0": "Atiiti abhikkamanā’tikkantā’tisaya bhusatthādīsu.",
  "anya-e0805n1:806_1": "Atikkamane atirocati amhehi, atīto,",
  "anya-e0805n1:806_2": "atikkante accantaṁ,",
  "anya-e0805n1:806_3": "atisaye atikusalo,",
  "anya-e0805n1:806_4": "bhusatthe atikkodho ativuddhi.",
  "anya-e0805n1:807_0": "Apiiti sambhāvanā’pekkhā samuccaya garaha pañhādīsu.",
  "anya-e0805n1:807_1": "Sambhāvanāyaṁ api dibbesu kāmesu,",
  "anya-e0805n1:807_2": "merumpi vinivijjhitvā gaccheyya,",
  "anya-e0805n1:807_3": "apekkhāyaṁ ayampi dhammo aniyato,",
  "anya-e0805n1:807_4": "samuccaye itipi arahaṁ,",
  "anya-e0805n1:807_5": "antampi antaguṇampi ādāya,",
  "anya-e0805n1:807_6": "garahe api amhākaṁ paṇḍitaka,",
  "anya-e0805n1:807_7": "pañhe api bhante bhikkhaṁ labhittha.",
  "anya-e0805n1:808_0": "Apaiti apagata garaha vajjana pūjā padussanādīsu.",
  "anya-e0805n1:808_1": "Apagate apamāno apeto,",
  "anya-e0805n1:808_2": "garahe apagabbho,",
  "anya-e0805n1:808_3": "vajjane apasālāya āyanti vāṇijā,",
  "anya-e0805n1:808_4": "pūjāyaṁ vuddhāpacāyī,",
  "anya-e0805n1:808_5": "padussane aparajjhati.",
  "anya-e0805n1:809_0": "Upaiti upagamana samīpū’papatti sādissā’dhikū’paribhāvā’nasana dosakkhāna saññā pubbakamma pūjā gayhākāra bhusatthādīsu.",
  "anya-e0805n1:809_1": "Upagamane nisinnaṁ vā upanisīdeyya,",
  "anya-e0805n1:809_2": "samīpe upanagaraṁ,",
  "anya-e0805n1:809_3": "upapattiyaṁ saggaṁ lokaṁ upapajjati,",
  "anya-e0805n1:809_4": "atha vā upapatti yutti, yathā –",
  "anya-e0805n1:809_5": "upapattito ikkhatīti upekkhā,",
  "anya-e0805n1:809_6": "sādisse upamānaṁ upamā,",
  "anya-e0805n1:809_7": "adhike upa khāriyaṁ doṇo,",
  "anya-e0805n1:809_8": "uparibhāve upasampanno,",
  "anya-e0805n1:809_9": "anasane upavāso,",
  "anya-e0805n1:809_10": "dosakkhāne paraṁ upapadati,",
  "anya-e0805n1:809_11": "saññāyaṁ upadhā upasaggo,",
  "anya-e0805n1:809_12": "pubbakamme upakkamo upakāro,",
  "anya-e0805n1:809_13": "pūjāyaṁ buddhupaṭṭhāko,",
  "anya-e0805n1:809_14": "mātupaṭṭhānaṁ,",
  "anya-e0805n1:809_15": "gayhākāre soceyyapaccupaṭṭhānaṁ,",
  "anya-e0805n1:809_16": "bhusatthe upādānaṁ, upāyāso,",
  "anya-e0805n1:809_17": "upanissayoti.",
  "anya-e0805n1:809_18": "Iti anekatthā hi upasaggā.",
  "anya-e0805n1:810_0": "Vuttañca –",
  "anya-e0805n1:811_0": "‘‘Upasagga nipātā ca, paccayā ca ime tayo;",
  "anya-e0805n1:812_0": "Nekenekatthavisayā, iti neruttikābravu’’nti.",
  "anya-e0805n1:813_0": "Tattha upasaggānaṁ nāmākhyātavisesakattā liṅgasaññāyaṁ aniyamena syādimhi sampatte tesaṁ saṅkhyākammādibhedābhāvā tehi paṭhamekavacanameva bhavati.",
  "anya-e0805n1:814_0": "‘‘Lopa’’nti vattamāne",
  "anya-e0805n1:815_0": "282.Sabbāsamāvusopasagganipātādīhi ca.",
  "anya-e0805n1:816_0": "Āvusosaddato,",
  "anya-e0805n1:816_1": "upasagganipātehi ca sabbāsaṁ parāsaṁ vibhattīnaṁ lopo hoti.",
  "anya-e0805n1:816_2": "Ādisaddena kvaci suttapadādīhi ca.",
  "anya-e0805n1:816_3": "Ettha ca āvusotimassa visuṁ gahaṇaṁ sasaṅkhyattadīpanatthanti daṭṭhabbaṁ.",
  "anya-e0805n1:817_0": "Upeccatthaṁ sajjantīti, upasaggā hi pādayo;",
  "anya-e0805n1:818_0": "Cādī padādimajjhante, nipātā nipatantiti.",
  "anya-e0805n1:819_0": "Paharaṇaṁ pahāro,",
  "anya-e0805n1:819_1": "evaṁ parābhavo, nivāso, nīhāro, uhāro, duhāro, saṁhāro, vihāro, avahāro, anuhāro, parihāro, adhihāro, abhihāro, patihāro, suhāro, āhāro, atihāro, apihāro, apahāro , upahāro. Paharati,",
  "anya-e0805n1:819_2": "parābhavati, nivasati, nīharati,",
  "anya-e0805n1:819_3": "uddharati iccādi yojetabbaṁ.",
  "anya-e0805n1:820_0": "Dhātvatthaṁ bādhate koci, koci tamanuvattate;",
  "anya-e0805n1:821_0": "Tamevañño viseseti, upasaggagatī tidhā.",
  "anya-e0805n1:822_0": "Opasaggikapadaṁ niṭṭhitaṁ.",
  "anya-e0805n1:823_0": "Nepātikapada",
  "anya-e0805n1:824_0": "Samuccayavikappanapaṭisedhapūraṇādiatthaṁ asatvavācakaṁ nepātikaṁ padaṁ.",
  "anya-e0805n1:825_0": "Tatra caiti samuccayā’nvācaye’tarītarayogasamāhārā’vadhāraṇādīsu.",
  "anya-e0805n1:826_0": "Vāiti vikappanū’pamāna samuccaya vavatthitavibhāsāsu.",
  "anya-e0805n1:827_0": "Na no mā a alaṁ halaṁ iccete paṭisedhanatthe.",
  "anya-e0805n1:828_0": "Alaṁ pariyatti bhūsanesu ca.",
  "anya-e0805n1:829_0": "Pūraṇatthaṁ duvidhaṁ atthapūraṇaṁ padapūraṇañca.",
  "anya-e0805n1:830_0": "Tattha atha khalu vata vatha atho assu yagghe hi carahi naṁ taṁ vā ca tuva vo pana have kīva ha tato",
  "anya-e0805n1:830_1": "yathā sudaṁ kho ve haṁ enaṁ seyyathidaṁ iccevamādīni padapūraṇāni.",
  "anya-e0805n1:831_0": "Tattha – athaiti pañhā’nantariyā’dhikārādīsu ca.",
  "anya-e0805n1:832_0": "Khaluiti paṭisedhā’vadhāraṇa pasiddhīsu ca.",
  "anya-e0805n1:833_0": "Vataiti ekaṁsa khedā’nukampasaṅkappesu ca.",
  "anya-e0805n1:834_0": "Athoiti anvādese ca.",
  "anya-e0805n1:835_0": "Hiiti hetu avadhāraṇesu ca.",
  "anya-e0805n1:836_0": "Tuiti visesa hetu nivattanādīsu ca.",
  "anya-e0805n1:837_0": "Panaiti visesepi.",
  "anya-e0805n1:838_0": "Have, veiccete ekaṁsatthepi.",
  "anya-e0805n1:839_0": "Haṁiti visāda sambhamesupi.",
  "anya-e0805n1:840_0": "Seyyathidanti taṁ katamanti atthepi.",
  "anya-e0805n1:841_0": "Atthapūraṇaṁ duvidhaṁ vibhattiyuttaṁ, avibhattiyuttañca.",
  "anya-e0805n1:842_0": "Atthi sakkā labbhā iccete paṭhamāyaṁ.",
  "anya-e0805n1:843_0": "Āvuso ambho hambho re are hare jeiccete āmantane.",
  "anya-e0805n1:844_0": "Divā bhiyyo namo iccete paṭhamāyaṁ, dutiyāyañca.",
  "anya-e0805n1:845_0": "Sayaṁ sāmaṁ saṁ sammā kinti iccete tatiyatthe,",
  "anya-e0805n1:845_1": "soto dhāpaccayantā ca.",
  "anya-e0805n1:845_2": "Suttaso padaso aniccato dukkhato ekadhā dvidhā iccādi.",
  "anya-e0805n1:846_0": "Tave tuṁpaccayantā catutthiyā, kātave dātave kātuṁ kāretuṁ dātuṁ dāpetuṁ iccādi.",
  "anya-e0805n1:847_0": "So topaccayantā pañcamiyatthe, dīghaso oraso rājato vā corato vā iccādi.",
  "anya-e0805n1:848_0": "To sattamyatthepi,",
  "anya-e0805n1:848_1": "trathādipaccayantā ca.",
  "anya-e0805n1:848_2": "Ekato purato pacchato passato piṭṭhito pādato sīsato aggato mūlato yatra yattha yahiṁ tatra tattha tahiṁ tahaṁ iccādi.",
  "anya-e0805n1:849_0": "Samantā sāmantā parito abhito samantato ekajjhaṁ ekamantaṁ heṭṭhā upari uddhaṁ adho tiriyaṁsammukhāparammukhā",
  "anya-e0805n1:849_1": "āvi raho tiro uccaṁ nīcaṁ anto antarā ajjhattaṁ bahiddhā bāhirā bāhiraṁ bahi oraṁ pāraṁ ārā ārakā pacchā",
  "anya-e0805n1:849_2": "pure huraṁ pecca iccete sattamiyā.",
  "anya-e0805n1:850_0": "Sampati āyati ajja aparajju parajja suve sve parasuve hiyyo pare sajju sāyaṁ pāto kālaṁ kallaṁ divā nattaṁ",
  "anya-e0805n1:850_1": "niccaṁ satataṁ abhiṇhaṁ abhikkhaṇaṁ muhuṁ muhuttaṁ bhūtapubbaṁ purā yadā tadā kadā iccādayo kālasattamiyā.",
  "anya-e0805n1:850_2": "Iti vibhattiyuttāni.",
  "anya-e0805n1:851_0": "Avibhattiyuttesu ca appeva appevanāma nu iccete saṁsayatthe.",
  "anya-e0805n1:852_0": "Addhā aññadatthu taggha jātu kāmaṁ sasakkaṁiccete ekaṁsatthe.",
  "anya-e0805n1:853_0": "Evaiti avadhāraṇe.",
  "anya-e0805n1:854_0": "Kaccinu’kinnunanukathaṁ kiṁsu kiṁiccete pucchanatthe.",
  "anya-e0805n1:855_0": "Evaṁ iti itthaṁ iccete nidassane.",
  "anya-e0805n1:856_0": "Iti hetu vākyaparisamattīsu ca.",
  "anya-e0805n1:857_0": "Yāva tāva yāvatā tāvatā kittāvatā ettāvatā kīva iccete paricchedanatthe.",
  "anya-e0805n1:858_0": "Evaṁ sāhu lahu opāyikaṁ patirūpaṁ āma sādhu iti sampaṭicchanatthe.",
  "anya-e0805n1:859_0": "Yathā tathā yatheva tatheva evaṁ evameva evamevaṁ evampi yathāpi seyyathāpi seyyathāpināma viya iva yathariva",
  "anya-e0805n1:859_1": "tathariva yathānāma tathānāma yathāhi tathāhi yathācatathāca iccete paṭibhāgatthe.",
  "anya-e0805n1:860_0": "Yathāiti yoggatā vicchā padatthānativattanidassanesu ca.",
  "anya-e0805n1:861_0": "Evaṁiti upadesa pañhādīsu ca.",
  "anya-e0805n1:862_0": "Kiñcāpiiti anuggahatthe.",
  "anya-e0805n1:863_0": "Ahoiti garaha pasaṁsana patthanesu ca.",
  "anya-e0805n1:864_0": "Nāmaiti garaha pasaṁsana saññā pañhesu ca.",
  "anya-e0805n1:865_0": "Sādhuiti pasaṁsana yācanesu ca.",
  "anya-e0805n1:866_0": "Iṅgha handa iccete codanatthe.",
  "anya-e0805n1:867_0": "Sādhu suṭṭhu evametanti anumodane.",
  "anya-e0805n1:868_0": "Kiraiti anussavaṇa assaddheyyesu.",
  "anya-e0805n1:869_0": "Nūnaiti anumānā’nussaraṇa parivitakkanesu.",
  "anya-e0805n1:870_0": "Kasmāiti kāraṇapucchane.",
  "anya-e0805n1:871_0": "Yasmā tasmā tathāhi tena iccete kāraṇacchedanatthe.",
  "anya-e0805n1:872_0": "Saha saddhiṁ samaṁ amāiti samakriyāyaṁ.",
  "anya-e0805n1:873_0": "Vinā riteiti vippayoge.",
  "anya-e0805n1:874_0": "Nānā puthu bahuppakāre.",
  "anya-e0805n1:875_0": "Puthu visuṁ asaṅghāte ca.",
  "anya-e0805n1:876_0": "Duṭṭhu ku jigucchāyaṁ.",
  "anya-e0805n1:877_0": "Puna appaṭhame.",
  "anya-e0805n1:878_0": "Kathañci kicchatthe ca.",
  "anya-e0805n1:879_0": "Dhā kkhattuṁ sakiñca saṅkhyāvibhāge.",
  "anya-e0805n1:880_0": "Īsakaṁ appatthe.",
  "anya-e0805n1:881_0": "Saṇikaṁ mandatthe.",
  "anya-e0805n1:882_0": "Khippaṁ araṁ lahu āsuṁ tuṇṇaṁ aciraṁ sīghatthe.",
  "anya-e0805n1:883_0": "Ciraṁ cirassaṁ dīghakāle.",
  "anya-e0805n1:884_0": "Ce yadi saṅkāvaṭṭhāne.",
  "anya-e0805n1:885_0": "Dhuvaṁ thirāvadhāraṇesu.",
  "anya-e0805n1:886_0": "Hā visāde.",
  "anya-e0805n1:887_0": "Tuṇhī abhāsane.",
  "anya-e0805n1:888_0": "Sacchi paccakkhe.",
  "anya-e0805n1:889_0": "Musā micchā alikaṁ asacce.",
  "anya-e0805n1:890_0": "Suvatthi āsīsatthe iccādi.",
  "anya-e0805n1:891_0": "Tuna tvāna tvāpaccayantā ussukkanatthe bhavanti.",
  "anya-e0805n1:892_0": "Yathā –",
  "anya-e0805n1:892_1": "passituna passiya passitvāna passitvā disvā disvānadassetvā dātuna datvāna datvā upādāya dāpetvā viññāpetvā",
  "anya-e0805n1:892_2": "viceyya vineyya nihacca samecca apecca upecca ārabbha āgamma iccādi.",
  "anya-e0805n1:893_0": "Evaṁ nāmākhyātopasaggavinimuttaṁ yadabyayalakkhaṇaṁ, taṁ sabbaṁ nipātapadanti veditabbaṁ.",
  "anya-e0805n1:894_0": "Vuttañca –",
  "anya-e0805n1:895_0": "‘‘Muttaṁ padattayā yasmā, tasmā nipatatyantarā;",
  "anya-e0805n1:896_0": "Nepātikanti taṁ vuttaṁ, yaṁ abyaya salakkhaṇa’’nti.",
  "anya-e0805n1:897_0": "Nepātikapadaṁ niṭṭhitaṁ.",
  "anya-e0805n1:898_0": "Pulliṅgaṁ itthiliṅgañca, napuṁsakamathāparaṁ;",
  "anya-e0805n1:899_0": "Tiliṅgañca aliṅgañca, nāmikaṁ pañcadhā ṭhitaṁ.",
  "anya-e0805n1:900_0": "Iti padarūpasiddhiyaṁ nāmakaṇḍo dutiyo."
}