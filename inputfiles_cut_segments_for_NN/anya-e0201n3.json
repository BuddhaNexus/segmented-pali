{
  "anya-e0201n3:0_0": "4. Samāsakaṇḍa",
  "anya-e0201n3:1_0": "Atha yuttatthānaṁ syādyantapadānaṁ ekatthībhāvo vuccate.",
  "anya-e0201n3:1_1": "Ekatthībhāvoti ca idha samāso vuccati.",
  "anya-e0201n3:1_2": "So ca samāso chabbidho abyayībhāvo,",
  "anya-e0201n3:1_3": "tappuriso,",
  "anya-e0201n3:1_4": "kammadhārayo, digu,",
  "anya-e0201n3:1_5": "bahubbīhi, dvandoti.",
  "anya-e0201n3:2_0": "Abyayībhāvasamāsa",
  "anya-e0201n3:3_0": "Tattha abyayībhāvo paṭhamaṁ vuccate.",
  "anya-e0201n3:3_1": "Byayo vuccati vikāro,",
  "anya-e0201n3:3_2": "natthi byayo etassāti abyayo,",
  "anya-e0201n3:3_3": "abyayo hutvā bhavatīti abyayībhāvo,",
  "anya-e0201n3:3_4": "nānāliṅga, vibhatti,",
  "anya-e0201n3:3_5": "vacanesu rūpavikārarahito hutvā bhavatīti attho,",
  "anya-e0201n3:3_6": "sabbaliṅga,-vibhatti,",
  "anya-e0201n3:3_7": "vacanesupi yebhuyyena ekarūpena pavattatīti vuttaṁ hoti.",
  "anya-e0201n3:4_0": "Abyayanti vā upasagganipātānaṁ eva nāmaṁ,",
  "anya-e0201n3:4_1": "ayaṁ pana pakati abyayaṁ na hoti,",
  "anya-e0201n3:4_2": "asaṅkhyehi saha ekatthatāvasena abyayaṁ hoti,",
  "anya-e0201n3:4_3": "iti anabyayampi abyayaṁ bhavatīti abyayībhāvo.",
  "anya-e0201n3:5_0": "331.Syādisyādinekatthaṁka. 316; rū. 331; nī. 675; caṁ. 2.2.1; pā. 2.1.4.",
  "anya-e0201n3:6_0": "Adhikārasuttamidaṁ.",
  "anya-e0201n3:6_1": "Syādi vuccati syādyantapadaṁ,",
  "anya-e0201n3:6_2": "‘syādinā’ti syādyantapadena,",
  "anya-e0201n3:6_3": "eko attho yassa taṁ ekatthaṁ,",
  "anya-e0201n3:6_4": "syādipadaṁ syādipadena saha ekatthaṁ hotīti attho.",
  "anya-e0201n3:7_0": "Ettha ca ‘syādī’ti vacanena upasagga,",
  "anya-e0201n3:7_1": "nipātehi saddhiṁ sabbāni nāmikapadāni nāmapaṭirūpakāni ca saṅgaṇhāti,",
  "anya-e0201n3:7_2": "tyādyantapadāni nivatteti.",
  "anya-e0201n3:8_0": "Tattha nāmapaṭirūpakāni nāma ‘yevāvanakadhammā’ iccādīni.",
  "anya-e0201n3:8_1": "Tathā saññāsaddabhāvaṁ pattāni “atthipaccayo,",
  "anya-e0201n3:8_2": "natthipaccayo,",
  "anya-e0201n3:8_3": "atthikhīrā brāhmaṇī,",
  "anya-e0201n3:8_4": "aññāsikoṇḍañño,",
  "anya-e0201n3:8_5": "makkhaligosālo” iccādīsu ‘atthi’ iccādīni.",
  "anya-e0201n3:9_0": "‘Ekattha’nti etena dvandasamāsepi padānaṁ ekakattu, ekakammādibhāvena ekatthībhāvo vutto hotīti.",
  "anya-e0201n3:10_0": "332.Asaṅkhyaṁ vibhattisampattisamīpasākalyābhāvayathāpacchāyugapadattheka. 319; rū. 330; nī. 696; caṁ. 2.2.2; pā. 2.1.6.",
  "anya-e0201n3:11_0": "‘Asaṅkhya’nti upasaggapadaṁ nipātapadañca vuccati.",
  "anya-e0201n3:11_1": "Taṁ dvayampi hi ekatta,",
  "anya-e0201n3:11_2": "bahuttasaṅkhyaṁ paṭicca rūpavikārarahitattā ‘asaṅkhya’nti vuccati.",
  "anya-e0201n3:11_3": "Vibhatyatthe,",
  "anya-e0201n3:11_4": "sampatyatthe,",
  "anya-e0201n3:11_5": "samīpatthe,",
  "anya-e0201n3:11_6": "sākalyatthe,",
  "anya-e0201n3:11_7": "abhāvatthe,",
  "anya-e0201n3:11_8": "yathātthe,",
  "anya-e0201n3:11_9": "pacchātthe,",
  "anya-e0201n3:11_10": "yugapadatthe pavattaṁ asaṅkhyaṁ nāma syādipadaṁ aññena syādipadena saha ekatthaṁ hoti.",
  "anya-e0201n3:11_11": "Ayañca samāso anvatthavasena ‘asaṅkhyo’ti ca ‘abyayībhāvo’ti ca vuccati.",
  "anya-e0201n3:12_0": "Vibhatyatthe tāva –",
  "anya-e0201n3:13_0": "Adhitthi.",
  "anya-e0201n3:13_1": "Ettha ca adhito si,",
  "anya-e0201n3:13_2": "tassa ‘asaṅkhyehi sabbāsa’nti suttena lopo,",
  "anya-e0201n3:13_3": "itthito su,",
  "anya-e0201n3:13_4": "‘adhi itthīsū’ti vākyaṁ,",
  "anya-e0201n3:13_5": "tassa ca atthaṁ kathentena niccasamāsattā aññapadena viggaho kātabbo “itthīsu pavattā kathā”ti vā “itthīsu",
  "anya-e0201n3:13_6": "pavatto vacanapatho”ti vā “itthīsu pavattaṁ vacana”nti vā,",
  "anya-e0201n3:13_7": "tato purimasuttena ekatthasaññā,",
  "anya-e0201n3:13_8": "iminā suttena asaṅkhyekatthasaññā ca kariyate,",
  "anya-e0201n3:13_9": "ekatthasaññāya pana katāya vākyatthāya payuttānaṁ vibhattīnaṁ attho ekatthapadena vutto hoti,",
  "anya-e0201n3:13_10": "tadā vibhattiyo vuttatthā nāma.",
  "anya-e0201n3:14_0": "Idāni vuttatthānaṁ appayogārahattā lopavidhānamāha.",
  "anya-e0201n3:15_0": "333.Ekatthatāyaṁka. 316; rū. 331; nī. 675; caṁ. 2.1.39; pā. 2.4.71; 1.2.45, 46.",
  "anya-e0201n3:16_0": "Eko attho yesaṁ tāni ekatthāni,",
  "anya-e0201n3:16_1": "‘attho’ti cettha padantare kattu,",
  "anya-e0201n3:16_2": "kammādibhāvena vidheyyo padhānattho eva veditabbo.",
  "anya-e0201n3:16_3": "Tathā hi ‘rājaputto’ti ettha puttasaddattho eva tathāvidheyyo hoti,",
  "anya-e0201n3:16_4": "na rājasaddattho,",
  "anya-e0201n3:16_5": "sabbañca vacanavākyaṁ nāma vidheyyatthehi eva sijjhati,",
  "anya-e0201n3:16_6": "no aññathā,",
  "anya-e0201n3:16_7": "yasmā ca ‘rājaputto’ti etaṁ puttasaddatthasseva nāmaṁ hoti,",
  "anya-e0201n3:16_8": "na rājasaddatthassa,",
  "anya-e0201n3:16_9": "tasmā eko padhānabhūto puttasaddattho eva tesaṁ dvinnaṁ saddānaṁ attho nāma hoti,",
  "anya-e0201n3:16_10": "na rājasaddatthoti,",
  "anya-e0201n3:16_11": "ekatthānaṁ bhāvo ekatthatā,",
  "anya-e0201n3:16_12": "ekatthībhāvoti vuttaṁ hoti.",
  "anya-e0201n3:16_13": "So tividho samāso, taddhito,",
  "anya-e0201n3:16_14": "dhātupaccayanto cāti.",
  "anya-e0201n3:16_15": "Tissaṁ tividhāyaṁ ekatthatāyaṁ sabbāsaṁ vuttatthānaṁ syādivibhattīnaṁ lopo hotīti iminā sussa lopo.",
  "anya-e0201n3:16_16": "Bahulādhikārattā pana aluttasamāsopi dissati.",
  "anya-e0201n3:17_0": "334.Taṁ napuṁsakaṁka. 320; rū. 335; nī. 698; caṁ. 2.2.15; pā. 2.4.18.",
  "anya-e0201n3:18_0": "Taṁ asaṅkhyaṁ nāma ekatthaṁ napuṁsakaṁ hotīti iminā adhitthīsaddassa napuṁsakabhāvaṁ katvā tato syādyuppatti.",
  "anya-e0201n3:19_0": "335.Syādīsu rassoka. 342; rū. 337; nī. 734; caṁ. 2.2.84; pā. 1.2.47.",
  "anya-e0201n3:20_0": "Napuṁsakassa ekatthassa rasso hoti syādīsu vibhattīsūti iminā īkārassa rasso.",
  "anya-e0201n3:21_0": "336.Pubbasmāmāditoka. 343; rū. 338; nī. 375; caṁ. 2.1.40; pā. 1.1.41.",
  "anya-e0201n3:22_0": "Pubbaamādi nāma pubbapadatthapadhānabhūto asaṅkhyasamāso vuccati,",
  "anya-e0201n3:22_1": "tato parāsaṁ sabbāsaṁ vibhattīnaṁ lopo hoti,",
  "anya-e0201n3:22_2": "ādisaddena cettha paṭhamāvibhattipi gayhati.",
  "anya-e0201n3:22_3": "Atha vā amādi vuccati tappuriso,",
  "anya-e0201n3:22_4": "tato pubbaṁ nāma asaṅkhyasamāso,",
  "anya-e0201n3:22_5": "iti amādito pubbabhūtā asaṅkhyekatthā parāsaṁ sabbāsaṁ vibhattīnaṁ lopo hotīti iminā adhitthisaddato sabbavibhattīnaṁ lopo.",
  "anya-e0201n3:23_0": "Adhitthi tiṭṭhati,",
  "anya-e0201n3:23_1": "itthīsu pavattā kathā tiṭṭhatīti attho.",
  "anya-e0201n3:23_2": "Adhitthi tiṭṭhanti,",
  "anya-e0201n3:23_3": "itthīsu pavattā kathāyo tiṭṭhantīti attho.",
  "anya-e0201n3:23_4": "Esa nayo sesavibhattīsu sesavacanesu sesaliṅgesu ca.",
  "anya-e0201n3:23_5": "Evaṁ sabbaliṅgesu sabbavibhattīsu sabbavacanesu ca ekeneva rūpena tiṭṭhati,",
  "anya-e0201n3:23_6": "tasmā ayaṁ samāso rūpavikārarahitattā ‘abyayībhāvo’ti vuccati.",
  "anya-e0201n3:24_0": "Ettha ca vibhatyattho nāma “adhitthi,",
  "anya-e0201n3:24_1": "bahigāmaṁ,",
  "anya-e0201n3:24_2": "uparigaṅga” miccādīsu sampatyādīhi visesatthehi rahito kevalo vibhattīnaṁ attho vuccati.",
  "anya-e0201n3:24_3": "Viggahe pana “kathā,",
  "anya-e0201n3:24_4": "pavattā” iccādīni samāsasāmatthiyena viditāni atthapadāni nāma,",
  "anya-e0201n3:24_5": "adhisaddassa atthapadānītipi vadanti.",
  "anya-e0201n3:24_6": "Evaṁ adhikumāri,",
  "anya-e0201n3:24_7": "adhivadhu,",
  "anya-e0201n3:24_8": "adhijambuiccādi.",
  "anya-e0201n3:25_0": "Attani pavatto dhammo,",
  "anya-e0201n3:25_1": "pavattā vādhammāti atthe vibhattīnaṁ lope kate adhiattasaddassa napuṁsakabhāvaṁ katvā tato syādyuppatti,",
  "anya-e0201n3:25_2": "‘pubbasmāmādito’ti syādīnaṁ lope sampatte –",
  "anya-e0201n3:26_0": "337.Nātomapañcamiyāka. 341; rū. 336; nī. 733; caṁ. 2.1.41; pā. 2.4.83; mu. 4.3.374.",
  "anya-e0201n3:27_0": "Akārantamhā asaṅkhyekatthā paraṁ sabbāsaṁ vibhattīnaṁ lopo na hoti,",
  "anya-e0201n3:27_1": "pañcamīvajjitānaṁ vibhattīnaṁ aṁ hoti.",
  "anya-e0201n3:28_0": "Ajjhattaṁ dhammo jāyati,",
  "anya-e0201n3:28_1": "ajjhattaṁ dhammā jāyanti,",
  "anya-e0201n3:28_2": "ajjhattaṁ dhammaṁ passati,",
  "anya-e0201n3:28_3": "ajjhattaṁ dhamme passanti.",
  "anya-e0201n3:29_0": "Apañcamiyāti kiṁ? Ajjhattā apeti, ajjhattehi apeti.",
  "anya-e0201n3:30_0": "338.Vā tatiyāsattamīnaṁka. 341; rū. 336; nī. 733; caṁ. 2.1.42; pā. 2.4.84; mu. 4.3.375.",
  "anya-e0201n3:31_0": "Akārantamhā asaṅkhyekatthā paraṁ tatiyā, sattamīnaṁ vikappena aṁ hoti.",
  "anya-e0201n3:32_0": "Ajjhattaṁ dhammena vattati ajjhattena vā,",
  "anya-e0201n3:32_1": "ajjhattaṁ dhammehi vattati ajjhattehi vā,",
  "anya-e0201n3:32_2": "ajjhattaṁ dhammassa deti,",
  "anya-e0201n3:32_3": "ajjhattaṁ dhammānaṁ deti,",
  "anya-e0201n3:32_4": "ajjhattā dhammā apeti,",
  "anya-e0201n3:32_5": "ajjhattehi dhammehi apeti,",
  "anya-e0201n3:32_6": "ajjhattaṁ dhammassa santakaṁ,",
  "anya-e0201n3:32_7": "ajjhattaṁ dhammānaṁ santakaṁ,",
  "anya-e0201n3:32_8": "ajjhattaṁ dhamme tiṭṭhati ajjhatte vā,",
  "anya-e0201n3:32_9": "ajjhattaṁ dhammesu tiṭṭhati ajjhattesu vā.",
  "anya-e0201n3:32_10": "Ettha ca ‘ajjhattaṁ dhammo’ti ajjhattabhūto dhammo,",
  "anya-e0201n3:32_11": "‘ajjhattaṁ dhammā’ti ajjhattabhūtā dhammā iccādinā attho veditabbo.",
  "anya-e0201n3:32_12": "Attānaṁ adhikicca pavatto pavattāti vā vuttepi attassa ādhārabhāvo sijjhatiyeva.",
  "anya-e0201n3:32_13": "Evaṁ adhicittaṁ,",
  "anya-e0201n3:32_14": "attani visuṁ visuṁ pavattaṁ pavattāni vā paccattaṁ.",
  "anya-e0201n3:32_15": "Ettha ca “ajjhattaṁ abhinivisitvā ajjhattaṁ vuṭṭhāti,",
  "anya-e0201n3:32_16": "bahiddhā abhinivisitvā ajjhattaṁ vuṭṭhātī”ti dha. sa. aṭṭha. 350; saṁ. ni. aṭṭha.",
  "anya-e0201n3:32_17": "2.2.32 pāṭho atthi,",
  "anya-e0201n3:32_18": "tasmā pañcamiyā aṁbhāvavajjanaṁ appakattāti daṭṭhabbaṁ.",
  "anya-e0201n3:32_19": "“Ajjhattā dhammā,",
  "anya-e0201n3:32_20": "bahiddhā dhammā”ti dha. sa.",
  "anya-e0201n3:32_21": "tikamātikā 20 pāṭho atthi,",
  "anya-e0201n3:32_22": "tasmā paṭhamādīnampi vikappo labbhatīti.",
  "anya-e0201n3:33_0": "Sampattiatthe –",
  "anya-e0201n3:34_0": "Sampannaṁ brahmaṁ sabrahmaṁ,",
  "anya-e0201n3:34_1": "‘brahma’nti vedo vuccati.",
  "anya-e0201n3:34_2": "Ettha ca ‘akāle sakatthassā’ti suttena sahasaddassa sādeso,",
  "anya-e0201n3:34_3": "bhikkhānaṁ samiddhi subhikkhaṁ,",
  "anya-e0201n3:34_4": "‘syādīsu rasso’ti suttena katanapuṁsakassa rassattaṁ.",
  "anya-e0201n3:35_0": "Samīpe –",
  "anya-e0201n3:36_0": "Nagarassa samīpaṁ upanagaraṁ,",
  "anya-e0201n3:36_1": "kumbhassa samīpaṁ upakumbhaṁ,",
  "anya-e0201n3:36_2": "maṇikāya samīpaṁ upamaṇikaṁ,",
  "anya-e0201n3:36_3": "vadhuyā samīpaṁ upavadhu,",
  "anya-e0201n3:36_4": "gunnaṁ samīpaṁ upagu,",
  "anya-e0201n3:36_5": "‘gossū’ti suttena ossa uttaṁ.",
  "anya-e0201n3:37_0": "Sākalye –",
  "anya-e0201n3:38_0": "Tiṇena saha sakalaṁ satiṇaṁ,",
  "anya-e0201n3:38_1": "tiṇena saddhiṁ sakalaṁ vatthuṁ ajjhoharatīti attho.",
  "anya-e0201n3:38_2": "Sahasaddassa sādeso.",
  "anya-e0201n3:39_0": "Abhāve –",
  "anya-e0201n3:40_0": "Makkhikānaṁ abhāvo nimmakkhikaṁ,",
  "anya-e0201n3:40_1": "darathānaṁ abhāvo niddarathaṁ,",
  "anya-e0201n3:40_2": "bhikkhānaṁ abhāvo dubbhikkhaṁ,",
  "anya-e0201n3:40_3": "abhāvatthopi dusaddo atthi. Yathā?",
  "anya-e0201n3:40_4": "Dussīlo duppaññoti.",
  "anya-e0201n3:40_5": "Ettha ca ‘sampannaṁ brahma’ntiādinā saddabyākaraṇesu atthavacanaṁ saddatthavibhāvanamattaṁ.",
  "anya-e0201n3:40_6": "Suttantesu pana imesaṁ padānaṁ yuttaṁ abhidheyyatthaṁ ñatvā tadanurūpaṁ atthavacanampi veditabbaṁ.",
  "anya-e0201n3:41_0": "Yathāsaddatthe –",
  "anya-e0201n3:42_0": "Rūpassa sabhāvassa yogyaṁ anurūpaṁ,",
  "anya-e0201n3:42_1": "attānaṁ attānaṁ paṭicca pavattaṁ paccattaṁ,",
  "anya-e0201n3:42_2": "aḍḍhamāsaṁ aḍḍhamāsaṁ anugataṁ anvaḍḍhamāsaṁ,",
  "anya-e0201n3:42_3": "gharaṁ gharaṁ anugataṁ anugharaṁ,",
  "anya-e0201n3:42_4": "vassaṁ vassaṁ anugataṁ anuvassaṁ,",
  "anya-e0201n3:42_5": "jeṭṭhānaṁ anupubbaṁ anujeṭṭhaṁ,",
  "anya-e0201n3:42_6": "sattiyā anurūpaṁ yathāsatti,",
  "anya-e0201n3:42_7": "balassa anurūpaṁ yathābalaṁ,",
  "anya-e0201n3:42_8": "kamassa anurūpaṁ yathākkamaṁ.",
  "anya-e0201n3:42_9": "Evaṁ yathāsaṅkhyaṁ,",
  "anya-e0201n3:42_10": "yathālābhaṁ.",
  "anya-e0201n3:42_11": "Sotassa paṭilomaṁ paṭisotaṁ,",
  "anya-e0201n3:42_12": "paṭivātaṁ,",
  "anya-e0201n3:42_13": "paṭisaddaṁ.",
  "anya-e0201n3:43_0": "Pacchāpadatthe –",
  "anya-e0201n3:44_0": "Rathassa pacchā anurathaṁ.",
  "anya-e0201n3:45_0": "Yugabhūto padattho yugapadattho,",
  "anya-e0201n3:45_1": "sahabhāvīatthadvayassetaṁ nāmaṁ.",
  "anya-e0201n3:45_2": "Tattha asaniphalena saha pavattaṁ cakkaṁ sacakkaṁ,",
  "anya-e0201n3:45_3": "gadāvudhena yugaḷapavattaṁ vāsudevassa cakkāvudhantipi vadanti yugapadatthe sacakkaṁ nidhehi,",
  "anya-e0201n3:45_4": "(moggallānavuttiyaṁ).",
  "anya-e0201n3:45_5": "cakkena yugapata dhehi sacakkaṁ,",
  "anya-e0201n3:45_6": "(mugdhabodhavuttiyaṁ).",
  "anya-e0201n3:45_7": "he bisaṇu! cakkena saha yugapadekakāle gadaṁ dhāraya.",
  "anya-e0201n3:45_8": "(mugdhabodhaṭīkāyaṁ 226 piṭṭhe),",
  "anya-e0201n3:45_9": "sahassa sattaṁ.",
  "anya-e0201n3:46_0": "339.Yathā natulyeka. 319; rū. 330; nī. 696; caṁ. 2.2.3; pā. 2.1.7.",
  "anya-e0201n3:47_0": "Tulyato aññasmiṁ atthe pavatto yathāsaddo syādinā saha ekattho hoti moggallāne aññathāvutti dassitā.",
  "anya-e0201n3:48_0": "Yathāsatti, yathābalaṁ, yathākkamaṁ, ye ye vuḍḍhā yathāvuḍḍhaṁ, vuḍḍhānaṁ paṭipāṭi vā yathāvuḍḍhaṁ.",
  "anya-e0201n3:49_0": "Natulyeti kiṁ? Yathā devadatto, tathā yaññadatto.",
  "anya-e0201n3:50_0": "340.Yāvāvadhāraṇeka. 319; rū. 330; nī. 696; caṁ. 2.2.4; pā. 2.1.8.",
  "anya-e0201n3:51_0": "Avadhāraṇaṁ vuccati paricchindanaṁ, avadhāraṇe pavatto yāvasaddo syādinā saha ekattho bhavati.",
  "anya-e0201n3:52_0": "Yattakaṁ attho vattatīti yāvadatthaṁ, dāgamo.",
  "anya-e0201n3:52_1": "Yattakaṁ jīvo vattatīti yāvajīvaṁ,",
  "anya-e0201n3:52_2": "yattakaṁ āyu vattatīti yāvatāyukaṁ, takāra,",
  "anya-e0201n3:52_3": "kakārā āgamā.",
  "anya-e0201n3:53_0": "341.Parāpābahitiropurepacchā vā pañcamyāka. 319; rū. 330; nī. 696; caṁ. 2.2.7; pā. 2.1.12, 13;",
  "anya-e0201n3:53_1": "‘payyapā…’ (bahūsu).",
  "anya-e0201n3:54_0": "Pari, apa, āiccādayo saddā pañcamyantena syādinā saha ekatthā bhavanti vā.",
  "anya-e0201n3:55_0": "Pabbatato pari samantā vassīti devo paripabbataṁ paripabbatā vā,",
  "anya-e0201n3:55_1": "pabbataṁ vajjetvā vassīti attho.",
  "anya-e0201n3:55_2": "Pabbatato bahiddhā apapabbataṁ apapabbatā vā,",
  "anya-e0201n3:55_3": "pāṭaliputtato bahiddhā vassīti devo āpāṭaliputtaṁ āpāṭaliputtā vā,",
  "anya-e0201n3:55_4": "ākumārehi kaccāyanassa yaso vattatīti ākumāraṁ ākumārā vā,",
  "anya-e0201n3:55_5": "ābhavaggā bhagavato yaso vattatīti ābhavaggaṁ ābhavaggā vā,",
  "anya-e0201n3:55_6": "āpāṇakoṭiyā saraṇagamanaṁ vattatīti āpāṇakoṭikaṁ, kāgamo.",
  "anya-e0201n3:55_7": "Gāmato bahi bahigāmaṁ bahigāmā vā,",
  "anya-e0201n3:55_8": "evaṁ bahinagaraṁ,",
  "anya-e0201n3:55_9": "bahileṇaṁ,",
  "anya-e0201n3:55_10": "pabbatato tiro tiropabbataṁ tiropabbatā vā,",
  "anya-e0201n3:55_11": "evaṁ tiropākāraṁ,",
  "anya-e0201n3:55_12": "tirokuṭṭaṁ.",
  "anya-e0201n3:55_13": "Ettha ca ‘tiro’ti parabhāgo vuccati.",
  "anya-e0201n3:55_14": "Bhattamhā pure purebhattaṁ purebhattā vā,",
  "anya-e0201n3:55_15": "aruṇamhā pure purāruṇaṁ purāruṇā vā,",
  "anya-e0201n3:55_16": "bhattassa pacchā pacchābhattaṁ pacchābhattā vā.",
  "anya-e0201n3:56_0": "342.Samīpāyāmesvanuka. 319; rū. 330; nī. 696; caṁ. 2.2.9; pā. 2.1.15, 16.",
  "anya-e0201n3:57_0": "Samīpe āyāme ca pavatto anusaddo syādinā saha ekattho bhavati vā.",
  "anya-e0201n3:58_0": "Vanassa samīpaṁ anuvanaṁ, asani anuvanaṁ gatā, gaṅgaṁ anuyātā anugaṅgaṁ, bārāṇasī.",
  "anya-e0201n3:59_0": "343.Oropari paṭi pāre majjhe heṭṭhuddhādhonto vā chaṭṭhiyāka. 319; rū. 330; nī. 696; caṁ. 2.2.11; pā. 2.1.18;",
  "anya-e0201n3:59_1": "‘orepari…’ (bahūsu).",
  "anya-e0201n3:60_0": "Orādayo saddā chaṭṭhīyantena syādinā saha ekatthā bhavanti vā.",
  "anya-e0201n3:61_0": "Ettha ca ore, pāre,",
  "anya-e0201n3:61_1": "majjhesaddesu ‘tadaminādīnī’ti suttena ekāro,",
  "anya-e0201n3:61_2": "gaṅgāya oraṁ oregaṅgaṁ,",
  "anya-e0201n3:61_3": "sikharassa upari uparisikharaṁ.",
  "anya-e0201n3:61_4": "Evaṁ uparipāsādaṁ,",
  "anya-e0201n3:61_5": "uparimañcaṁ,",
  "anya-e0201n3:61_6": "uparipabbataṁ,",
  "anya-e0201n3:61_7": "sotassa paṭilomaṁ paṭisotaṁ.",
  "anya-e0201n3:61_8": "Evaṁ paṭivātaṁ,",
  "anya-e0201n3:61_9": "yamunāya pāraṁ pāreyamunaṁ,",
  "anya-e0201n3:61_10": "gaṅgāya majjhaṁ majjhegaṅgaṁ,",
  "anya-e0201n3:61_11": "pāsādassa heṭṭhā heṭṭhāpāsādaṁ,",
  "anya-e0201n3:61_12": "heṭṭhāmañcaṁ,",
  "anya-e0201n3:61_13": "gaṅgāya uddhaṁ uddhaṁgaṅgaṁ,",
  "anya-e0201n3:61_14": "gaṅgāya adho adhogaṅgaṁ,",
  "anya-e0201n3:61_15": "pāsādassa anto antopāsādaṁ.",
  "anya-e0201n3:61_16": "Evaṁ antogāmaṁ,",
  "anya-e0201n3:61_17": "antonagaraṁ,",
  "anya-e0201n3:61_18": "antovassaṁ.",
  "anya-e0201n3:62_0": "Vāti kiṁ? Gaṅgāoraṁ, majjhesamuddasmiṁ iccādi.",
  "anya-e0201n3:63_0": "344.Tiṭṭhagvādīnika. 319; rū. 330; nī. 697; caṁ. 2.2.10; pā. 2.1.17.",
  "anya-e0201n3:64_0": "Tiṭṭhaguiccādīni asaṅkhyekatthe sijjhanti.",
  "anya-e0201n3:65_0": "Tiṭṭhanti gāvo yasmiṁ kāle tiṭṭhagu,",
  "anya-e0201n3:65_1": "vahanti gāvoyasmiṁ kāle vahagu,",
  "anya-e0201n3:65_2": "‘gossū’ti suttena ossa uttaṁ.",
  "anya-e0201n3:65_3": "Āyatiṁ yavo yasmiṁ kāleti āyatiyavo,",
  "anya-e0201n3:65_4": "khale yavo yasmiṁ kāleti khaleyavaṁ.",
  "anya-e0201n3:65_5": "Pubbapade vibhattialopo.",
  "anya-e0201n3:65_6": "Lunā yavā yasmiṁ kāleti lunayavaṁ,",
  "anya-e0201n3:65_7": "ettha ‘lunā’ti lāvitā,",
  "anya-e0201n3:65_8": "luyamānā yavā yasminti luyamānayavaṁ iccādi.",
  "anya-e0201n3:66_0": "Tathā pāto nahānaṁ yasmiṁ kāleti pātanahānaṁ.",
  "anya-e0201n3:66_1": "Evaṁ sāyanahānaṁ,",
  "anya-e0201n3:66_2": "pāto kammakaraṇakālo yasminti pātakālaṁ.",
  "anya-e0201n3:66_3": "Evaṁ sāyakālaṁ,",
  "anya-e0201n3:66_4": "pāto vassati megho yasminti pātameghaṁ.",
  "anya-e0201n3:66_5": "Evaṁ sāyameghaṁ,",
  "anya-e0201n3:66_6": "pāto gantabbo maggo yasminti pātamaggaṁ.",
  "anya-e0201n3:66_7": "Evaṁ sāyamaggaṁ iccādi.",
  "anya-e0201n3:66_8": "Mahāvuttinā pātosaddassa pātattaṁ.",
  "anya-e0201n3:66_9": "Ettha ca ‘tiṭṭhagu’ iccādīni viggahatthavasena aññapadatthe siddhāni viya dissanti,",
  "anya-e0201n3:66_10": "aññapadassa pana liṅgādīnaṁ vasena tesaṁ rūpavikāro nāma natthi,",
  "anya-e0201n3:66_11": "tasmā abyayarūpattā idha gahitāni,",
  "anya-e0201n3:66_12": "sabbañcetaṁ asaṅkhyasamāsapadaṁ nāma napuṁsakaṁ eva hoti,",
  "anya-e0201n3:66_13": "rassantameva hoti.",
  "anya-e0201n3:66_14": "Sabbavibhattīnañca akārantamhā bahulaṁ aṁ hoti,",
  "anya-e0201n3:66_15": "ikārukārantehi lopo hoti.",
  "anya-e0201n3:67_0": "Abyayībhāvasamāso niṭṭhito.",
  "anya-e0201n3:68_0": "Tappurisasamāsa",
  "anya-e0201n3:69_0": "Dutiyātappurisa",
  "anya-e0201n3:70_0": "Atha amādisamāso vuccate,",
  "anya-e0201n3:70_1": "so tappurisoti ca vuccati.",
  "anya-e0201n3:70_2": "Tassa puriso tappuriso,",
  "anya-e0201n3:70_3": "tappurisasaddena sadisattā ayaṁ samāso tappurisoti vuccati.",
  "anya-e0201n3:70_4": "Yathā hi tappurisasaddo visesanapadatthaṁ jahitvā visesyapadatthe tiṭṭhati,",
  "anya-e0201n3:70_5": "evaṁ ayaṁ samāsopīti.",
  "anya-e0201n3:71_0": "345.Amādika. 327; rū. 351; nī. 704; caṁ. 2.2.16.",
  "anya-e0201n3:72_0": "Amādivibhattiyuttaṁ syādyantapadaṁ paṭhamantena syādyantapadena saha ekatthaṁ bhavati,",
  "anya-e0201n3:72_1": "ayañca samāso anvatthavasena “amādisamāso”ti ca “tappurisasamāso”ti ca vuccati.",
  "anya-e0201n3:72_2": "Iminā amādisahitassa vākyassa amādekatthasaññaṁ katvā vuttatthānaṁ vibhattīnaṁ lopo,",
  "anya-e0201n3:72_3": "tato ekatthapadante syādyuppatti hoti.",
  "anya-e0201n3:73_0": "So pana samāso dutiyātappuriso,",
  "anya-e0201n3:73_1": "tatiyātappuriso,",
  "anya-e0201n3:73_2": "catutthītappuriso,",
  "anya-e0201n3:73_3": "pañcamītappuriso,",
  "anya-e0201n3:73_4": "chaṭṭhītappuriso,",
  "anya-e0201n3:73_5": "sattamītappurisoti chabbidho.",
  "anya-e0201n3:73_6": "Ekamekasmiñcettha “niccasamāso,",
  "anya-e0201n3:73_7": "aniccasamāso”ti ca “luttasamāso,",
  "anya-e0201n3:73_8": "aluttasamāso”ti ca duvidho.",
  "anya-e0201n3:74_0": "Tattha dutiyātappuriso kattuvācakesu gata,",
  "anya-e0201n3:74_1": "nissita,-atīta,",
  "anya-e0201n3:74_2": "atikkanta, patta,",
  "anya-e0201n3:74_3": "āpannaiccādīsu paresu hoti.",
  "anya-e0201n3:75_0": "Gāmaṁ gatoti gāmagato gāmaṁ gato vā.",
  "anya-e0201n3:75_1": "Evaṁ araññagato,",
  "anya-e0201n3:75_2": "bhūmigato,",
  "anya-e0201n3:75_3": "rājānaṁ nissitoti rājanissito.",
  "anya-e0201n3:75_4": "Evaṁ atthanissito,",
  "anya-e0201n3:75_5": "dhammanissito.",
  "anya-e0201n3:75_6": "Bhavaṁ atīto bhavātīto.",
  "anya-e0201n3:75_7": "Evaṁ bhayātīto, kālātīto,",
  "anya-e0201n3:75_8": "khaṇātīto,",
  "anya-e0201n3:75_9": "pamāṇaṁ atikkantoti pamāṇātikkanto,",
  "anya-e0201n3:75_10": "sukhaṁ pattoti sukhappatto.",
  "anya-e0201n3:75_11": "Evaṁ dukkhappatto,",
  "anya-e0201n3:75_12": "sotaṁ āpannoti sotāpanno.",
  "anya-e0201n3:75_13": "Evaṁ nirodhasamāpanno,",
  "anya-e0201n3:75_14": "addhānamaggaṁ paṭipannoti addhānamaggappaṭipanno,",
  "anya-e0201n3:75_15": "rukkhaṁ ārūḷhoti rukkhārūḷho,",
  "anya-e0201n3:75_16": "rathārūḷho,",
  "anya-e0201n3:75_17": "oghaṁ tiṇṇoti oghatiṇṇo oghaṁ tiṇṇo vā iccādi.",
  "anya-e0201n3:76_0": "Kammupapadavihitehi kitantapadehi pana niccasamāsoyeva,",
  "anya-e0201n3:76_1": "kumbhaṁ karotīti kumbhakāro,",
  "anya-e0201n3:76_2": "rathakāro,",
  "anya-e0201n3:76_3": "pattaṁ gaṇhātīti pattaggāho,",
  "anya-e0201n3:76_4": "atthaṁ kāmetīti atthakāmo,",
  "anya-e0201n3:76_5": "dhammakāmo,",
  "anya-e0201n3:76_6": "vinayaṁ dhāretīti vinayadharo,",
  "anya-e0201n3:76_7": "dhammadharo,",
  "anya-e0201n3:76_8": "brahmaṁ carati sīlenāti brahmacārī,",
  "anya-e0201n3:76_9": "bhavapāraṁ gacchati sīlenāti bhavapāragū,",
  "anya-e0201n3:76_10": "sabbaṁ jānātīti sabbaññū, atthaññū,",
  "anya-e0201n3:76_11": "dhammaññūiccādi.",
  "anya-e0201n3:77_0": "Bahulādhikārattā ta, tavantu, tāvī, anta, māna, tuna, tvāna, tvā, tuṁ,",
  "anya-e0201n3:77_1": "tavepaccayantesu paresu samāso na hoti,",
  "anya-e0201n3:77_2": "vassaṁ vuttho,",
  "anya-e0201n3:77_3": "odanaṁ bhutto,",
  "anya-e0201n3:77_4": "odanaṁ bhuttavā,",
  "anya-e0201n3:77_5": "odanaṁ bhuttāvī,",
  "anya-e0201n3:77_6": "dhammaṁ suṇanto,",
  "anya-e0201n3:77_7": "dhammaṁ suṇamāno dhammaṁ sotuna,",
  "anya-e0201n3:77_8": "dhammaṁ sutvāna,",
  "anya-e0201n3:77_9": "dhammaṁ sutvā,",
  "anya-e0201n3:77_10": "dhammaṁ sotuṁ,",
  "anya-e0201n3:77_11": "dhammaṁ sotave.",
  "anya-e0201n3:78_0": "Iti dutiyātappuriso.",
  "anya-e0201n3:79_0": "Tatiyātappurisa",
  "anya-e0201n3:80_0": "Tatiyātappuriso kammavācakesu kitantesu ca sampanna,",
  "anya-e0201n3:80_1": "sahagatādīsu ca pubba, sadisa, sama, ūnattha, kalaha,",
  "anya-e0201n3:80_2": "nipuṇa,-missaka,",
  "anya-e0201n3:80_3": "sakhilādīsu ca paresu hoti.",
  "anya-e0201n3:81_0": "Buddhena bhāsito buddhabhāsito.",
  "anya-e0201n3:81_1": "Evaṁ buddhadesito,",
  "anya-e0201n3:81_2": "buddhapaññatto,",
  "anya-e0201n3:81_3": "buddharakkhito,",
  "anya-e0201n3:81_4": "satthārā vaṇṇito satthuvaṇṇito,",
  "anya-e0201n3:81_5": "viññūhi garahito viññugarahito,",
  "anya-e0201n3:81_6": "viññupasattho,",
  "anya-e0201n3:81_7": "issarena kataṁ issarakataṁ,",
  "anya-e0201n3:81_8": "attanā kataṁ sayaṁkataṁ,",
  "anya-e0201n3:81_9": "parehi kataṁ paraṁkataṁ,",
  "anya-e0201n3:81_10": "bindāgamo.",
  "anya-e0201n3:81_11": "Sukehi āhaṭaṁ sukāhaṭaṁ,",
  "anya-e0201n3:81_12": "raññā hato rājahato,",
  "anya-e0201n3:81_13": "rogena pīḷito rogapīḷito,",
  "anya-e0201n3:81_14": "agginā daḍḍho aggidaḍḍho,",
  "anya-e0201n3:81_15": "sappena daṭṭho sappadaṭṭho,",
  "anya-e0201n3:81_16": "sallena viddho sallaviddho,",
  "anya-e0201n3:81_17": "icchāya apakato abhibhūto icchāpakato.",
  "anya-e0201n3:82_0": "Sīlena sampanno sīlasampanno.",
  "anya-e0201n3:82_1": "Evaṁ sukhasahagataṁ,",
  "anya-e0201n3:82_2": "ñāṇasampayuttaṁ,",
  "anya-e0201n3:82_3": "mittasaṁsaggo,",
  "anya-e0201n3:82_4": "piyasampayogo,",
  "anya-e0201n3:82_5": "piyavippayogo,",
  "anya-e0201n3:82_6": "jātiyā andho jaccandho, guṇahīno,",
  "anya-e0201n3:82_7": "guṇavuḍḍho,",
  "anya-e0201n3:82_8": "catuvaggena saṅghena karaṇīyaṁ kammaṁ catuvaggakaraṇīyaṁ.",
  "anya-e0201n3:82_9": "Evaṁ pañcavaggakaraṇīyaṁ,",
  "anya-e0201n3:82_10": "kākehi peyyā kākapeyyā, nadī.",
  "anya-e0201n3:83_0": "Ekakkharesu parapadesu niccasamāso, urena gacchatīti urago, pādena pivatīti pādapo iccādi.",
  "anya-e0201n3:84_0": "Kvaci majjhepadalopo,",
  "anya-e0201n3:84_1": "guḷena saṁsaṭṭho odano guḷodano.",
  "anya-e0201n3:84_2": "Evaṁ khīrodano,",
  "anya-e0201n3:84_3": "assena yutto ratho assaratho.",
  "anya-e0201n3:84_4": "Evaṁ ājaññaratho,",
  "anya-e0201n3:84_5": "maggena sampayuttaṁ cittaṁ maggacittaṁ,",
  "anya-e0201n3:84_6": "jambuyā paññāto dīpo jambudīpo,",
  "anya-e0201n3:84_7": "ekena adhikā dasa ekādasa iccādi.",
  "anya-e0201n3:85_0": "Pubbādīsu –",
  "anya-e0201n3:85_1": "māsena pubbo māsapubbo,",
  "anya-e0201n3:85_2": "mātarā sadiso mātusadiso.",
  "anya-e0201n3:85_3": "Evaṁ mātusamo, pitusamo,",
  "anya-e0201n3:85_4": "ekena ūnā vīsati ekūnavīsati,",
  "anya-e0201n3:85_5": "sīlena vikalo sīlavikalo,",
  "anya-e0201n3:85_6": "asinā kalaho asikalaho,",
  "anya-e0201n3:85_7": "vācāya nipuṇo vācānipuṇo.",
  "anya-e0201n3:85_8": "Evaṁ yāvakālikasammissaṁ,",
  "anya-e0201n3:85_9": "vācāsakhilo,",
  "anya-e0201n3:85_10": "satthārā sadiso satthukappo,",
  "anya-e0201n3:85_11": "puññena attho puññattho,",
  "anya-e0201n3:85_12": "puññena atthiko puññatthiko.",
  "anya-e0201n3:85_13": "Evaṁ seyyatthiko,",
  "anya-e0201n3:85_14": "mahagghatthiko,",
  "anya-e0201n3:85_15": "guṇena adhiko guṇādhiko iccādi.",
  "anya-e0201n3:86_0": "Bahulādhikārā kvaci samāso na hoti,",
  "anya-e0201n3:86_1": "pharasunā chinnaṁ,",
  "anya-e0201n3:86_2": "kākehi pātabbā,",
  "anya-e0201n3:86_3": "dassanena pahātabbā dhammā,",
  "anya-e0201n3:86_4": "bhāvanāya pahātabbā dhammā iccādi.",
  "anya-e0201n3:87_0": "Iti tatiyātappuriso.",
  "anya-e0201n3:88_0": "Catutthītappurisa",
  "anya-e0201n3:89_0": "Catutthītappuriso tadatthe vā attha, hita, deyyādīsu vā paresu hoti.",
  "anya-e0201n3:90_0": "Kathinassa dussaṁ kathinadussaṁ,",
  "anya-e0201n3:90_1": "kathinatthāya ābhaṭaṁ dussanti attho.",
  "anya-e0201n3:90_2": "Evaṁ kathinacīvaraṁ,",
  "anya-e0201n3:90_3": "kathināya dussaṁ,",
  "anya-e0201n3:90_4": "kathināya cīvarantipi yujjati,",
  "anya-e0201n3:90_5": "kathinatthārāyāti attho.",
  "anya-e0201n3:90_6": "Cīvarāya dussaṁ cīvaradussaṁ.",
  "anya-e0201n3:90_7": "Evaṁ cīvaramūlaṁ cīvaramūlyaṁ,",
  "anya-e0201n3:90_8": "saṅghassa ābhaṭaṁ bhattaṁ saṅghabhattaṁ,",
  "anya-e0201n3:90_9": "saṅghatthāya vā paṭiyattaṁ bhattaṁ saṅghabhattaṁ.",
  "anya-e0201n3:90_10": "Evaṁ āgantukabhattaṁ,",
  "anya-e0201n3:90_11": "gamikabhattaṁ,",
  "anya-e0201n3:90_12": "gilānabhattaṁ.",
  "anya-e0201n3:91_0": "Saṅghassa attho saṅghattho,",
  "anya-e0201n3:91_1": "lokassa hito lokahito,",
  "anya-e0201n3:91_2": "buddhassa deyyaṁ buddhadeyyaṁ,",
  "anya-e0201n3:91_3": "buddhassa paṇāmo buddhappaṇāmo.",
  "anya-e0201n3:91_4": "Evaṁ buddhathomanā,",
  "anya-e0201n3:91_5": "buddhupaṭṭhānaṁ,",
  "anya-e0201n3:91_6": "suttassa anulomaṁ suttānulomaṁ.",
  "anya-e0201n3:91_7": "Evaṁ suttānurūpaṁ,",
  "anya-e0201n3:91_8": "suttānukūlaṁ,",
  "anya-e0201n3:91_9": "suttānuguṇaṁ,",
  "anya-e0201n3:91_10": "ṭhānassa arahaṁ ṭhānārahaṁ,",
  "anya-e0201n3:91_11": "rañño arahaṁ rājārahaṁ.",
  "anya-e0201n3:91_12": "Evaṁ rājagghaṁ,",
  "anya-e0201n3:91_13": "rājadeyyaṁ,",
  "anya-e0201n3:91_14": "kattuṁ kāmetīti kattukāmo.",
  "anya-e0201n3:91_15": "Evaṁ gantukāmo,",
  "anya-e0201n3:91_16": "kathetukāmo,",
  "anya-e0201n3:91_17": "daṭṭhukāmo, sotukāmo.",
  "anya-e0201n3:91_18": "Ettha ca tumantassa asaṅkhyattā ‘asaṅkhyehi sabbāsa’nti tato niccaṁ catutthīlopo hoti,",
  "anya-e0201n3:91_19": "samāse kate niccaṁ niggahītalopo ca.",
  "anya-e0201n3:91_20": "“Saṅghassa dātabbaṁ,",
  "anya-e0201n3:91_21": "saṅghassa dātuṁ” iccādīsu samāso na hoti.",
  "anya-e0201n3:92_0": "Iti catutthītappuriso.",
  "anya-e0201n3:93_0": "Pañcamītappurisa",
  "anya-e0201n3:94_0": "Pañcamītappuriso apagamana, bhaya, virati, mocanādiatthesu paresu hoti.",
  "anya-e0201n3:95_0": "Methunā apetoti methunāpeto,",
  "anya-e0201n3:95_1": "palāsato apagatoti palāsāpagato,",
  "anya-e0201n3:95_2": "nagaramhā niggatoti nagaraniggato,",
  "anya-e0201n3:95_3": "piṇḍapātato paṭikkantoti piṇḍapātappaṭikkanto.",
  "anya-e0201n3:95_4": "Evaṁ gāmanikkhanto,",
  "anya-e0201n3:95_5": "rukkhapatito,",
  "anya-e0201n3:95_6": "sāsanamhā cutoti sāsanacuto,",
  "anya-e0201n3:95_7": "āpattiyā vuṭṭhānaṁ āpattivuṭṭhānaṁ,",
  "anya-e0201n3:95_8": "udakato uggato udakuggato,",
  "anya-e0201n3:95_9": "bhavato nissaṭo bhavanissaṭo,",
  "anya-e0201n3:95_10": "khandhasaṅgahato nissaṭanti khandhasaṅgahanissaṭaṁ,",
  "anya-e0201n3:95_11": "coramhā bhītoti corabhīto,",
  "anya-e0201n3:95_12": "pāpato bhāyati sīlenāti pāpabhīruko,",
  "anya-e0201n3:95_13": "pāpato jigucchati sīlenāti pāpajigucchī,",
  "anya-e0201n3:95_14": "vaṭṭato nibbindatīti vaṭṭanibbinno,",
  "anya-e0201n3:95_15": "kāyaduccaritato virati kāyaduccaritavirati.",
  "anya-e0201n3:95_16": "Evaṁ vacīduccaritavirati,",
  "anya-e0201n3:95_17": "bandhanā mutto bandhanamutto.",
  "anya-e0201n3:95_18": "Evaṁ bandhanamokkho,",
  "anya-e0201n3:95_19": "kammato samuṭṭhitaṁ kammasamuṭṭhitaṁ.",
  "anya-e0201n3:95_20": "Evaṁ kammajātaṁ,",
  "anya-e0201n3:95_21": "kammasambhūtaṁ,",
  "anya-e0201n3:95_22": "kammanibbattaṁ,",
  "anya-e0201n3:95_23": "lokato aggo lokaggo.",
  "anya-e0201n3:95_24": "Evaṁ lokajeṭṭho,",
  "anya-e0201n3:95_25": "lokuttamo,",
  "anya-e0201n3:95_26": "sabbehi jeṭṭho sabbajeṭṭho,",
  "anya-e0201n3:95_27": "sabbehi kaniṭṭho sabbakaniṭṭho.",
  "anya-e0201n3:95_28": "Evaṁ sabbahīno,",
  "anya-e0201n3:95_29": "sabbapacchimo,",
  "anya-e0201n3:95_30": "ukkaṭṭhato ukkaṭṭhoti ukkaṭṭhukkaṭṭho,",
  "anya-e0201n3:95_31": "omakato omakoti omakomako.",
  "anya-e0201n3:96_0": "Kvaci niccasamāso hoti, mātito jāto mātujo. Evaṁ pitujo, kammajaṁ, cittajaṁ, utujaṁ iccādi.",
  "anya-e0201n3:97_0": "Iti pañcamītappuriso.",
  "anya-e0201n3:98_0": "Chaṭṭhītappurisa",
  "anya-e0201n3:99_0": "Rañño putto rājaputto.",
  "anya-e0201n3:99_1": "Evaṁ rājapuriso,",
  "anya-e0201n3:99_2": "buddhasāvako,",
  "anya-e0201n3:99_3": "samuddaghoso,",
  "anya-e0201n3:99_4": "dhaññānaṁ rāsi dhaññarāsi,",
  "anya-e0201n3:99_5": "mattikāya pattoti mattikāpatto,",
  "anya-e0201n3:99_6": "vikārasambandhe chaṭṭhī,",
  "anya-e0201n3:99_7": "mattikāmayapattoti attho.",
  "anya-e0201n3:99_8": "Evaṁ suvaṇṇakaṭāhaṁ,",
  "anya-e0201n3:99_9": "suvaṇṇabhājanaṁ,",
  "anya-e0201n3:99_10": "pānīyassa thālakaṁ pānīyathālakaṁ.",
  "anya-e0201n3:100_0": "Samāsamajjhe ī,",
  "anya-e0201n3:100_1": "ūnaṁ bahulaṁ rassattaṁ,",
  "anya-e0201n3:100_2": "daṇḍino kulaṁ daṇḍikulaṁ,",
  "anya-e0201n3:100_3": "hatthipadaṁ,",
  "anya-e0201n3:100_4": "itthirūpaṁ,",
  "anya-e0201n3:100_5": "nadikūlaṁ,",
  "anya-e0201n3:100_6": "naditīraṁ,",
  "anya-e0201n3:100_7": "bhikkhunīnaṁ saṅgho bhikkhunisaṅgho,",
  "anya-e0201n3:100_8": "jambuyā sākhā jambusākhā iccādi.",
  "anya-e0201n3:101_0": "Anta, māna,",
  "anya-e0201n3:101_1": "niddhāraṇiya, pūraṇa, bhāva,",
  "anya-e0201n3:101_2": "suhitatthehi samāso na hoti,",
  "anya-e0201n3:101_3": "mamaṁ anukubbanto,",
  "anya-e0201n3:101_4": "mamaṁ anukurumāno,",
  "anya-e0201n3:101_5": "gunnaṁ kaṇhā sampannakhīratamā.",
  "anya-e0201n3:101_6": "Vibhattāvadhichaṭṭhiyā pana hotiyeva,",
  "anya-e0201n3:101_7": "narānaṁ uttamo naruttamo,",
  "anya-e0201n3:101_8": "naraseṭṭho, naravaro,",
  "anya-e0201n3:101_9": "gaṇānaṁ uttamo gaṇuttamo,",
  "anya-e0201n3:101_10": "dvipadānaṁ uttamo dvipaduttamo iccādi.",
  "anya-e0201n3:101_11": "Sissānaṁ pañcamo sisso,",
  "anya-e0201n3:101_12": "kappassa tatiyo bhāgo,",
  "anya-e0201n3:101_13": "pakkhassa aṭṭhamī,",
  "anya-e0201n3:101_14": "paṭassa sukkatā,",
  "anya-e0201n3:101_15": "rūpassa lahutā,",
  "anya-e0201n3:101_16": "rūpassa mudutā,",
  "anya-e0201n3:101_17": "rūpassa kammaññatā.",
  "anya-e0201n3:101_18": "Kvaci hoti,",
  "anya-e0201n3:101_19": "kāyalahutā,",
  "anya-e0201n3:101_20": "cittalahutā,",
  "anya-e0201n3:101_21": "buddhasubuddhatā.",
  "anya-e0201n3:101_22": "Dhammasudhammatā,",
  "anya-e0201n3:101_23": "phalānaṁ suhito,",
  "anya-e0201n3:101_24": "phalānaṁ titto,",
  "anya-e0201n3:101_25": "phalānaṁ asito,",
  "anya-e0201n3:101_26": "karaṇatthe chaṭṭhī.",
  "anya-e0201n3:102_0": "“Bhaṭo rañño putto devadattassā”ti ettha ‘rājaputto’ti na hoti aññamaññānapekkhattā.",
  "anya-e0201n3:102_1": "“Devadattassa kaṇhā dantā”ti ettha ‘devadattakaṇhadantā’ti na hoti aññasāpekkhattā nī. 690.",
  "anya-e0201n3:102_2": "Aññasāpekkhattepi niccaṁ sambandhīpekkhasaddānaṁ samāso hoti vākye viya samāsepi sambandhassa viditattā.",
  "anya-e0201n3:102_3": "Vuttañca “satipi sāpekkhatte gamakattā samāso hotī”ti ka. 328; rū. 352; nī. 691,",
  "anya-e0201n3:102_4": "devadattagurukulaṁ,",
  "anya-e0201n3:102_5": "rājadāsīputto,",
  "anya-e0201n3:102_6": "devadāsīputto iccādi.",
  "anya-e0201n3:102_7": "Tattha devadattassa guru devadattaguru,",
  "anya-e0201n3:102_8": "tassa kulaṁ devadattagurukulanti viggaho.",
  "anya-e0201n3:102_9": "Guruno kulaṁ gurukulaṁ,",
  "anya-e0201n3:102_10": "devadattassa gurukulaṁ devadattagurukulantipi vadanti.",
  "anya-e0201n3:102_11": "“Rañño māgadhassa bimbisārassa putto”ti etthapi aññasāpekkhattā ‘bimbisāraputto’ti na hoti,",
  "anya-e0201n3:102_12": "rañño go ca asso ca puriso cāti atthe ‘rājagavassapurisā’ti hoti dvandato pubbapadassa dvandapadehipi paccekaṁ sambandhassa viditattā.",
  "anya-e0201n3:102_13": "Tathā dvandato parapadassapi,",
  "anya-e0201n3:102_14": "narānañca devānañca sārathi naradevasārathi.",
  "anya-e0201n3:103_0": "Iti chaṭṭhītappuriso.",
  "anya-e0201n3:104_0": "Sattamītappurisa",
  "anya-e0201n3:105_0": "Sattamītappurise rūpe saññā rūpasaññā.",
  "anya-e0201n3:105_1": "Ettha ca kārakānaṁ kriyāsādhanalakkhaṇattā kriyāpadeheva sambandho hoti,",
  "anya-e0201n3:105_2": "tasmā akriyavācakena parapadena saddhiṁ samāse jāte majjhe anurūpaṁ kriyāpadaṁ viññāyati,",
  "anya-e0201n3:105_3": "yathā ‘assena yutto ratho assaratho’ iti ‘rūpe saññā’ti rūpe uppannā saññāti attho.",
  "anya-e0201n3:105_4": "Cakkhusmiṁ viññāṇaṁ cakkhuviññāṇaṁ,",
  "anya-e0201n3:105_5": "dhamme rato dhammarato.",
  "anya-e0201n3:105_6": "Evaṁ dhammaruci,",
  "anya-e0201n3:105_7": "dhammagāravo,",
  "anya-e0201n3:105_8": "dāne ajjhāsayo dānajjhāsayo.",
  "anya-e0201n3:105_9": "Evaṁ dānādhimutti,",
  "anya-e0201n3:105_10": "vaṭṭe bhayaṁ vaṭṭabhayaṁ,",
  "anya-e0201n3:105_11": "vaṭṭadukkhaṁ,",
  "anya-e0201n3:105_12": "gāme sūkaro gāmasūkaro,",
  "anya-e0201n3:105_13": "vanamahiṁso,",
  "anya-e0201n3:105_14": "samuddamaccho,",
  "anya-e0201n3:105_15": "itthīsu dhutto itthidhutto,",
  "anya-e0201n3:105_16": "itthisoṇḍo.",
  "anya-e0201n3:106_0": "Upapadakitantesu niccasamāso nī. 682,",
  "anya-e0201n3:106_1": "vane caratīti vanacaro,",
  "anya-e0201n3:106_2": "kāmāvacaro,",
  "anya-e0201n3:106_3": "kucchimhi sayatīti kucchissayo,",
  "anya-e0201n3:106_4": "gabbhe setīti gabbhaseyyo,",
  "anya-e0201n3:106_5": "thale tiṭṭhatīti thalaṭṭho, jalaṭṭho,",
  "anya-e0201n3:106_6": "pabbataṭṭho,",
  "anya-e0201n3:106_7": "paṅke jātaṁ paṅkajaṁ.",
  "anya-e0201n3:106_8": "Evaṁ atrajo,",
  "anya-e0201n3:106_9": "khetrajo iccādi.",
  "anya-e0201n3:106_10": "Idha na hoti nī. 681,",
  "anya-e0201n3:106_11": "bhojane mattaññutā,",
  "anya-e0201n3:106_12": "indriyesu guttadvāro,",
  "anya-e0201n3:106_13": "āsane nisinno,",
  "anya-e0201n3:106_14": "āsane nisīditabbaṁ.",
  "anya-e0201n3:107_0": "Iti sattamītappuriso.",
  "anya-e0201n3:108_0": "Luttatappurisa",
  "anya-e0201n3:109_0": "Tappurisapadānaṁ mahāvuttisuttena kvaci vipallāso.",
  "anya-e0201n3:110_0": "Uparigaṅgā,",
  "anya-e0201n3:110_1": "heṭṭhānadī,",
  "anya-e0201n3:110_2": "antovihāro,",
  "anya-e0201n3:110_3": "antosamāpatti,",
  "anya-e0201n3:110_4": "haṁsānaṁ rājā rājahaṁso haṁsarājā vā,",
  "anya-e0201n3:110_5": "māsassa aḍḍhaṁ aḍḍhamāsaṁ,",
  "anya-e0201n3:110_6": "kahāpaṇassa aḍḍhaṁ aḍḍhakahāpaṇaṁ,",
  "anya-e0201n3:110_7": "aḍḍhamāsaṁ,",
  "anya-e0201n3:110_8": "rattiyā aḍḍhaṁ aḍḍharattaṁ.",
  "anya-e0201n3:110_9": "Evaṁ pubbarattaṁ,",
  "anya-e0201n3:110_10": "pararattaṁ,",
  "anya-e0201n3:110_11": "issa attaṁ.",
  "anya-e0201n3:110_12": "Kāyassa pubbabhāgo pubbakāyo, parakāyo,",
  "anya-e0201n3:110_13": "ahassa pubbo pubbaṇho,",
  "anya-e0201n3:110_14": "majjhaṇho, sāyanho,",
  "anya-e0201n3:110_15": "pubbediṭṭho diṭṭhapubbo,",
  "anya-e0201n3:110_16": "tathāgataṁ diṭṭhapubbo thero,",
  "anya-e0201n3:110_17": "tathāgato diṭṭhapubbo therena iccādi.",
  "anya-e0201n3:111_0": "Iti luttatappuriso.",
  "anya-e0201n3:112_0": "Aluttatappurisa",
  "anya-e0201n3:113_0": "Idāni aluttatappurisā vuccante.",
  "anya-e0201n3:114_0": "Dīpaṅkaro,",
  "anya-e0201n3:114_1": "pabhaṅkaro,",
  "anya-e0201n3:114_2": "amatandado,",
  "anya-e0201n3:114_3": "purindado,",
  "anya-e0201n3:114_4": "vessantaro,",
  "anya-e0201n3:114_5": "attantapo,",
  "anya-e0201n3:114_6": "parantapo,",
  "anya-e0201n3:114_7": "raṇañjaho,",
  "anya-e0201n3:114_8": "jutindharo,",
  "anya-e0201n3:114_9": "vijjandharo,",
  "anya-e0201n3:114_10": "dassanenapahātabbadhammo, kutojo, tatojo, itojo,",
  "anya-e0201n3:114_11": "bhayato upaṭṭhānaṁ bhayatupaṭṭhānaṁ,",
  "anya-e0201n3:114_12": "kaṭattākammaṁ,",
  "anya-e0201n3:114_13": "kaṭattārūpaṁ,",
  "anya-e0201n3:114_14": "parassapadaṁ,",
  "anya-e0201n3:114_15": "attanopadaṁ,",
  "anya-e0201n3:114_16": "devānamindo,",
  "anya-e0201n3:114_17": "devānaṁpiyatisso,",
  "anya-e0201n3:114_18": "gavampatitthero,",
  "anya-e0201n3:114_19": "pubbenivāso,",
  "anya-e0201n3:114_20": "majjhekalyāṇaṁ,",
  "anya-e0201n3:114_21": "dūrerūpaṁ,",
  "anya-e0201n3:114_22": "santikerūpaṁ,",
  "anya-e0201n3:114_23": "dūrenidānaṁ,",
  "anya-e0201n3:114_24": "santikenidānaṁ,",
  "anya-e0201n3:114_25": "antevāsiko, janesuto,",
  "anya-e0201n3:114_26": "kāmesumicchācāro iccādi ka. 327; rū. 351; nī. 686.",
  "anya-e0201n3:115_0": "Iti aluttatappuriso.",
  "anya-e0201n3:116_0": "Sabbo cāyaṁ amāditappuriso abhidheyyavacano parapadaliṅgo ca.",
  "anya-e0201n3:117_0": "Amāditappuriso niṭṭhito.",
  "anya-e0201n3:118_0": "Kammadhārayasamāsa",
  "anya-e0201n3:119_0": "Atha kammadhārayasaññito paṭhamātappuriso vuccate.",
  "anya-e0201n3:120_0": "Kammamiva dvayaṁ dhāretīti kammadhārayo.",
  "anya-e0201n3:120_1": "Yathā kammaṁ kriyañca payojanañca dvayaṁ dhāreti kamme sati tassa dvayassa sambhavato,",
  "anya-e0201n3:120_2": "tathā ayaṁ samāso ekassa atthassa dve nāmāni dhāreti imasmiṁ samāse sati ekatthajotakassa nāmadvayassa sambhavatoti ka. 324; rū. 339; nī. 702.",
  "anya-e0201n3:121_0": "Api ca kattabbanti kammaṁ,",
  "anya-e0201n3:121_1": "dhāretabbanti dhāriyaṁ,",
  "anya-e0201n3:121_2": "kammañca taṁ dhāriyañcāti kammadhāriyaṁ,",
  "anya-e0201n3:121_3": "yaṁkiñci hitakammaṁ,",
  "anya-e0201n3:121_4": "kammadhāriyasaddasadisattā sabbo cāyaṁ samāso kammadhārayoti vuccati issa attaṁ katvā.",
  "anya-e0201n3:121_5": "Yathā hi kammadhāriyasaddo ekassa atthassa dve nāmāni dhāreti,",
  "anya-e0201n3:121_6": "tathā ayaṁ samāsopīti.",
  "anya-e0201n3:121_7": "So eva uttarapadatthapadhānatāsaṅkhātena tappurisalakkhaṇena yuttattā ‘tappuriso’ti ca vuccati.",
  "anya-e0201n3:121_8": "Bhinnapavattinimittānaṁ dvinnaṁ padānaṁ visesanavisesitabbabhāvena ekasmiṁ atthe pavatti tulyādhikaraṇatā nāma,",
  "anya-e0201n3:121_9": "tena tulyādhikaraṇalakkhaṇena yuttattā ‘tulyādhikaraṇasamāso’ti ca vuccati.",
  "anya-e0201n3:121_10": "So eva ca visesanapadavasena guṇavisesadīpanattā ‘visesanasamāso’ti ca vuccati.",
  "anya-e0201n3:121_11": "Tasmiṁ visesanasamāse –",
  "anya-e0201n3:122_0": "346.Visesanamekatthenaka. 324; rū. 339; nī. 702; caṁ. 2.2.18; pā. 2.1.57.",
  "anya-e0201n3:123_0": "Visesanabhūtaṁ syādyantapadaṁ ekatthena visesyabhūtena syādyantapadena saddhiṁ ekatthaṁ hoti.",
  "anya-e0201n3:124_0": "Ettha ca visesīyati dabbaṁ visiṭṭhaṁ karīyati etenāti visesanaṁ.",
  "anya-e0201n3:124_1": "Eko attho yassāti ekatthaṁ,",
  "anya-e0201n3:124_2": "‘eko’ti samāno,",
  "anya-e0201n3:124_3": "‘attho’ti abhidheyyattho,",
  "anya-e0201n3:124_4": "nemittakattho,",
  "anya-e0201n3:124_5": "soyeva dvinnaṁ pavattinimittānaṁ adhiṭṭhānaṭṭhena ‘adhikaraṇa’nti ca vuccati.",
  "anya-e0201n3:124_6": "Pavattinimittānañca adhiṭṭhānatte sati padānampi adhiṭṭhānatā siddhā hoti.",
  "anya-e0201n3:124_7": "Iti ekatthanti tulyādhikaraṇaṁ,",
  "anya-e0201n3:124_8": "samānādhikaraṇanti vuttaṁ hoti,",
  "anya-e0201n3:124_9": "tena ekatthena.",
  "anya-e0201n3:124_10": "‘Ekatthaṁ hotī’ti ekatthībhūtaṁ hotīti attho.",
  "anya-e0201n3:125_0": "So ca samāso navavidho visesanapubbapado,",
  "anya-e0201n3:125_1": "visesanuttarapado,",
  "anya-e0201n3:125_2": "visesanobhayapado,",
  "anya-e0201n3:125_3": "upamānuttarapado,",
  "anya-e0201n3:125_4": "sambhāvanāpubbapado,",
  "anya-e0201n3:125_5": "avadhāraṇapubbapado,",
  "anya-e0201n3:125_6": "nanipātapubbapado,",
  "anya-e0201n3:125_7": "kunipātapubbapado,",
  "anya-e0201n3:125_8": "pādipubbapado cāti.",
  "anya-e0201n3:126_0": "Tattha visesanapubbapado yathā?",
  "anya-e0201n3:126_1": "Mahāpuriso, mahānadī,",
  "anya-e0201n3:126_2": "mahabbhayaṁ.",
  "anya-e0201n3:126_3": "Ettha ca “sā senā dissate mahā jā. 2.22.771,",
  "anya-e0201n3:126_4": "bārāṇasirajjaṁ nāma mahā”ti jā. aṭṭha.",
  "anya-e0201n3:126_5": "1.1.mahāsīlavajātakavaṇṇanā pāḷi dissati.",
  "anya-e0201n3:126_6": "Tasmā samāsepi tiliṅge nipātarūpo mahāsaddo yujjati.",
  "anya-e0201n3:126_7": "Mahā ca so puriso cāti mahāpuriso,",
  "anya-e0201n3:126_8": "mahā ca sā nadī cāti mahānadī,",
  "anya-e0201n3:126_9": "mahā ca taṁ bhayañcāti mahabbhayaṁ,",
  "anya-e0201n3:126_10": "dvittaṁ saṁyoge ca rassattaṁ.",
  "anya-e0201n3:126_11": "Mahāsaddavevacanena mahantasaddenapi vākyaṁ dassetuṁ yujjati,",
  "anya-e0201n3:126_12": "mahanto puriso mahāpuriso,",
  "anya-e0201n3:126_13": "mahantī nadī mahānadī,",
  "anya-e0201n3:126_14": "mahantaṁ bhayaṁ mahabbhayanti. Ca,",
  "anya-e0201n3:126_15": "tasaddehi ca saddhiṁ paripuṇṇaṁ katvā dassetuṁ yujjati,",
  "anya-e0201n3:126_16": "mahanto ca so puriso cāti mahāpuriso,",
  "anya-e0201n3:126_17": "mahantī ca sā nadī cāti mahānadī,",
  "anya-e0201n3:126_18": "mahantañca taṁ bhayañcāti mahabbhayanti.",
  "anya-e0201n3:126_19": "Mahantasaddo vā mahā hoti,",
  "anya-e0201n3:126_20": "‘ṭa ntantūna’nti suttena uttarapade pare ntassa sabbassa attaṁ,",
  "anya-e0201n3:126_21": "mahāvuttinā dīgho ca.",
  "anya-e0201n3:127_0": "Ettha ca dvīhi casaddehi dvinnaṁ padānaṁ sakatthanānāttaṁ dīpeti.",
  "anya-e0201n3:127_1": "Taṁsaddena sakatthanānāttepi sakatthānaṁ adhikaraṇabhūtassa dabbatthassa ekattaṁ dīpeti.",
  "anya-e0201n3:127_2": "Imasmiṁ byākaraṇe visuṁ rūpavidhānakiccaṁ nāma natthi,",
  "anya-e0201n3:127_3": "taṁtaṁsuttavidhānañca tadanurūpaṁ dassitaviggahavākyañca disvā tassa tassa siddhapadassa atthabyañjanavinicchaye ñāte rūpavidhānakiccaṁ siddhaṁ hoti,",
  "anya-e0201n3:127_4": "santo ca so puriso cāti sappuriso,",
  "anya-e0201n3:127_5": "setahatthī,",
  "anya-e0201n3:127_6": "nīluppalaṁ,",
  "anya-e0201n3:127_7": "lohitacandanaṁ.",
  "anya-e0201n3:128_0": "Visadisaliṅga,",
  "anya-e0201n3:128_1": "vacanāpi saddā ekatthā honti,",
  "anya-e0201n3:128_2": "vinayo ca so pariyatti cāti vinayapariyatti,",
  "anya-e0201n3:128_3": "vinayo ca so piṭakañcāti vinayapiṭakaṁ,",
  "anya-e0201n3:128_4": "avijjā ca sā paccayo cāti avijjāpaccayo,",
  "anya-e0201n3:128_5": "avijjā ca sā nīvaraṇañcāti avijjānīvaraṇaṁ.",
  "anya-e0201n3:128_6": "Evaṁ itthiratanaṁ,",
  "anya-e0201n3:128_7": "sīlañca taṁ guṇo cāti sīlaguṇo,",
  "anya-e0201n3:128_8": "sīlañca taṁ patiṭṭhā cāti sīlapatiṭṭhā iccādi.",
  "anya-e0201n3:129_0": "Tathā vīsati ca sā purisā cāti vīsatipurisā,",
  "anya-e0201n3:129_1": "satañca taṁ purisā cāti satapurisā,",
  "anya-e0201n3:129_2": "saṅkhārā ca te paccayo cāti saṅkhārapaccayo,",
  "anya-e0201n3:129_3": "aṅgā ca te janapadañcāti aṅgajanapadaṁ,",
  "anya-e0201n3:129_4": "magadhā ca te raṭṭhañcāti magadharaṭṭhaṁ.",
  "anya-e0201n3:129_5": "Evaṁ kāsiraṭṭhaṁ iccādi.",
  "anya-e0201n3:130_0": "Idha na hoti rū. 341; nī. 681,",
  "anya-e0201n3:130_1": "puṇṇo mantānīputto,",
  "anya-e0201n3:130_2": "citto gahapati,",
  "anya-e0201n3:130_3": "sakko devarājā,",
  "anya-e0201n3:130_4": "brahmā sahampati iccādi.",
  "anya-e0201n3:131_0": "Kvaci niccasamāso, kaṇhasappo, lohitamālaṁ iccādi.",
  "anya-e0201n3:132_0": "Visesanuttarapado yathā?",
  "anya-e0201n3:132_1": "Sāriputtatthero,",
  "anya-e0201n3:132_2": "buddhaghosācariyo,",
  "anya-e0201n3:132_3": "ācariyaguttilo vā,",
  "anya-e0201n3:132_4": "mahosadhapaṇḍito,",
  "anya-e0201n3:132_5": "purisuttamo,",
  "anya-e0201n3:132_6": "purisavaro,",
  "anya-e0201n3:132_7": "purisaviseso iccādi.",
  "anya-e0201n3:133_0": "Visesanobhayapado yathā?",
  "anya-e0201n3:133_1": "Chinnañca taṁ parūḷhañcāti chinnaparūḷhaṁ,",
  "anya-e0201n3:133_2": "sītañca taṁ uṇhañcāti sītuṇhaṁ,",
  "anya-e0201n3:133_3": "khañjo ca so khujjo cāti khañjakhujjo.",
  "anya-e0201n3:133_4": "Evaṁ andhabadhiro,",
  "anya-e0201n3:133_5": "katañca taṁ akatañcāti katākataṁ,",
  "anya-e0201n3:133_6": "chiddāvachiddaṁ,",
  "anya-e0201n3:133_7": "chinnabhinnaṁ,",
  "anya-e0201n3:133_8": "sittañca taṁ sammaṭṭhañcāti sittasammaṭṭhaṁ,",
  "anya-e0201n3:133_9": "santassa bhāvo saccaṁ,",
  "anya-e0201n3:133_10": "akhemaṭṭhena dukkhañca taṁ aviparītaṭṭhena saccañcāti dukkhasaccaṁ iccādi.",
  "anya-e0201n3:134_0": "Upamānuttarapado yathā?",
  "anya-e0201n3:134_1": "Sīho viyāti sīho,",
  "anya-e0201n3:134_2": "muni ca so sīho cāti munisīho.",
  "anya-e0201n3:134_3": "Evaṁ munipuṅgavo,",
  "anya-e0201n3:134_4": "buddhanāgo,",
  "anya-e0201n3:134_5": "buddhādicco,",
  "anya-e0201n3:134_6": "raṁsi viyāti raṁsi,",
  "anya-e0201n3:134_7": "saddhammo ca so raṁsi cāti saddhammaraṁsi.",
  "anya-e0201n3:134_8": "Evaṁ vinayasāgaro,",
  "anya-e0201n3:134_9": "samaṇapadumo,",
  "anya-e0201n3:134_10": "samaṇapuṇḍarīko iccādi.",
  "anya-e0201n3:135_0": "Sambhāvanāpubbapado yathā?",
  "anya-e0201n3:135_1": "Hetu hutvā paccayo hetupaccayo.",
  "anya-e0201n3:135_2": "Evaṁ ārammaṇapaccayo,",
  "anya-e0201n3:135_3": "manussabhūto,",
  "anya-e0201n3:135_4": "devabhūto,",
  "anya-e0201n3:135_5": "dhammo iti saṅkhāto dhammasaṅkhāto,",
  "anya-e0201n3:135_6": "dhammasammato,",
  "anya-e0201n3:135_7": "dhammasaññito,",
  "anya-e0201n3:135_8": "dhammalakkhito,",
  "anya-e0201n3:135_9": "eva iti saṅkhāto saddo evasaddo.",
  "anya-e0201n3:135_10": "Evaṁ casaddo, vāsaddo,",
  "anya-e0201n3:135_11": "ariyabhūto saṅgho ariyasaṅgho.",
  "anya-e0201n3:135_12": "Evaṁ buddhamuni,",
  "anya-e0201n3:135_13": "paccekamuni iccādi.",
  "anya-e0201n3:135_14": "Ettha ca sambhāvanā nāma sāmaññabhūtassa uttarapadatthassa daḷhaṁ katvā thomanā sarūpavisesadīpanā,",
  "anya-e0201n3:135_15": "na guṇamattadīpanāti adhippāyo.",
  "anya-e0201n3:135_16": "Garū pana “dhammo iti buddhi dhammabuddhi.",
  "anya-e0201n3:135_17": "Evaṁ dhammasaññā,",
  "anya-e0201n3:135_18": "aniccasaññā,",
  "anya-e0201n3:135_19": "dhātusaññā,",
  "anya-e0201n3:135_20": "mātusaññā,",
  "anya-e0201n3:135_21": "pāṇasaññitā,",
  "anya-e0201n3:135_22": "attadiṭṭhi” iccādīnipi ettha āharanti,",
  "anya-e0201n3:135_23": "imāni pana “saraṇaṁ iti gato upagato saraṇaṅgato”ti padaṁ viya itiluttāni paṭhamātappurisapadāni nāma yujjantīti rū. 343; nī. 702.",
  "anya-e0201n3:136_0": "Avadhāraṇapubbapado yathā?",
  "anya-e0201n3:136_1": "Guṇo eva dhanaṁ na maṇisuvaṇṇādīti guṇadhanaṁ.",
  "anya-e0201n3:136_2": "Evaṁ saddhādhanaṁ,",
  "anya-e0201n3:136_3": "sīladhanaṁ,",
  "anya-e0201n3:136_4": "cakkhu eva dvāraṁ na gāmadvārādīti cakkhudvāraṁ.",
  "anya-e0201n3:136_5": "Evaṁ cakkhuvatthu,",
  "anya-e0201n3:136_6": "cakkhundriyaṁ,",
  "anya-e0201n3:136_7": "cakkhāyatanaṁ,",
  "anya-e0201n3:136_8": "cakkhudhātu,",
  "anya-e0201n3:136_9": "khandhā eva bhārā khandhabhārā.",
  "anya-e0201n3:136_10": "Ettha ca yadi bharitabbaṭṭhena bhārā nāma siyuṁ,",
  "anya-e0201n3:136_11": "pañcakkhandhā eva bhārā nāma siyuṁ,",
  "anya-e0201n3:136_12": "na sīsabhāra,",
  "anya-e0201n3:136_13": "aṁsabhārādayo.",
  "anya-e0201n3:136_14": "Khandhā hi niccabhārā honti,",
  "anya-e0201n3:136_15": "itare tāvakālikā,",
  "anya-e0201n3:136_16": "khandhamūlikā cāti.",
  "anya-e0201n3:136_17": "Evaṁ atisayatthasambhāvanatthaṁ khandhā eva bhārāti avadhāraṇavākyaṁ payujjati,",
  "anya-e0201n3:136_18": "na sīsabhārādīnaṁ sabbaso bhārabhāvapaṭikkhipanatthanti.",
  "anya-e0201n3:136_19": "Evaṁ sabbattha,",
  "anya-e0201n3:136_20": "avijjā eva malaṁ na kaṁsamalādikanti avijjāmalaṁ,",
  "anya-e0201n3:136_21": "avijjā eva āsavo na madhvāsavādikoti avijjāsavo.",
  "anya-e0201n3:136_22": "Evaṁ taṇhāsallaṁ,",
  "anya-e0201n3:136_23": "paññāsatthaṁ,",
  "anya-e0201n3:136_24": "paññāloko,",
  "anya-e0201n3:136_25": "paññāpajjoto, rāgaggi, dosaggi,",
  "anya-e0201n3:136_26": "mohaggi iccādi.",
  "anya-e0201n3:136_27": "Garū pana “dhanaṁ viyāti dhanaṁ,",
  "anya-e0201n3:136_28": "saddhā eva ariyānaṁ dhanaṁ saddhādhanaṁ,",
  "anya-e0201n3:136_29": "satthaṁ viyāti satthaṁ,",
  "anya-e0201n3:136_30": "paññā eva satthaṁ paññāsattha”nti yojenti,",
  "anya-e0201n3:136_31": "evaṁ sati atisayasambhāvanattho na sijjhati rū. 343; nī. 702.",
  "anya-e0201n3:137_0": "347.Nanipātapubbapade nauka. 326; rū. 341; nī. 707.",
  "anya-e0201n3:138_0": "Ñānubandho paṭisedhamhā aññanakāra nivattanattho,",
  "anya-e0201n3:138_1": "nauiccetaṁ syādyantaṁ aññena syādyantena saha ekatthaṁ hoti.",
  "anya-e0201n3:138_2": "Iminā nañe katthasaññaṁ katvā –",
  "anya-e0201n3:139_0": "348.Ṭa naussaka. 333; rū. 344; nī. 717; caṁ. 2.2.20; pā. 2.2.6; “nau” (bahūsu).",
  "anya-e0201n3:140_0": "Uttarapade pare nauiccetassa ṭānubandho a hotīti nassa attaṁ.",
  "anya-e0201n3:141_0": "Na brāhmaṇo abrāhmaṇo.",
  "anya-e0201n3:141_1": "Ettha siyā –",
  "anya-e0201n3:141_2": "kiṁ vijjamānassa vāyaṁ nisedho,",
  "anya-e0201n3:141_3": "udāhu avijjamānassa vāti,",
  "anya-e0201n3:141_4": "kiñcettha –",
  "anya-e0201n3:141_5": "yadi vijjamānassa nisedho,",
  "anya-e0201n3:141_6": "evaṁ sati loke vijjamānā sabbe brāhmaṇā abrāhmaṇā nāma bhaveyyuṁ.",
  "anya-e0201n3:141_7": "Tasmā “idha jano na brāhmaṇo,",
  "anya-e0201n3:141_8": "tattha jano na brāhmaṇo”tiādinā desādiniyamaṁ vinā loke vijjamānassa brāhmaṇassa nisedho na yujjati,",
  "anya-e0201n3:141_9": "atha loke avijjamānassa nisedho,",
  "anya-e0201n3:141_10": "evañca sati kiṁ avijjamānassa nisedhena nisedhanīyasseva avijjamānattāti? Vuccate –",
  "anya-e0201n3:141_11": "taṁsadisādiatthesu tabbohārassevāyaṁ nisedho.",
  "anya-e0201n3:141_12": "Tathā hi brāhmaṇasadise abrāhmaṇe kesañci brāhmaṇasaññā saṇṭhāti,",
  "anya-e0201n3:141_13": "saññānurūpañca brāhmaṇavohāro tasmiṁ pavattati,",
  "anya-e0201n3:141_14": "evaṁ pavattassa abrāhmaṇe brāhmaṇavohārassa ayaṁ paṭisedho hoti.",
  "anya-e0201n3:141_15": "Yathā taṁ?",
  "anya-e0201n3:141_16": "Lokasmiṁ bālajanānaṁ micchāsaññāvasena micchāvohāro pavattatiyeva “rūpaṁ attā,",
  "anya-e0201n3:141_17": "vedanā attā” iccādi,",
  "anya-e0201n3:141_18": "tesaṁ tassa micchābhāvakhyāpanatthaṁ paṭisedho yojiyati “rūpaṁ anattā,",
  "anya-e0201n3:141_19": "vedanā anattā” mahāva.",
  "anya-e0201n3:141_20": "20 iccādi.",
  "anya-e0201n3:141_21": "Ettāvatā suddhabrāhmaṇasaddassapi micchāvasena taṁsadise atthe pavattisambhavo siddho hoti,",
  "anya-e0201n3:141_22": "nakārassa ca tadatthajotakamattatā siddhā hoti,",
  "anya-e0201n3:141_23": "evañca sati uttarapadatthapadhānatāsaṅkhātaṁ tappurisalakkhaṇampi idha na virujjhati,",
  "anya-e0201n3:141_24": "tasmā abrāhmaṇoti brāhmaṇasadisoti vuttaṁ hoti.",
  "anya-e0201n3:141_25": "Esa nayo tadañña,",
  "anya-e0201n3:141_26": "tabbiruddha,",
  "anya-e0201n3:141_27": "tadabhāvatthādīsu.",
  "anya-e0201n3:142_0": "Tattha tadaññatthe –",
  "anya-e0201n3:143_0": "Saṅkhatā dhammā asaṅkhatā dhammā dha. sa.",
  "anya-e0201n3:143_1": "dukamātikā 8.",
  "anya-e0201n3:143_2": "Ettha ca na saṅkhatā asaṅkhatā,",
  "anya-e0201n3:143_3": "saṅkhatadhammehi aññe dhammāti attho.",
  "anya-e0201n3:144_0": "Tabbiruddhe –",
  "anya-e0201n3:145_0": "Akusalo, kusalapaṭipakkho dhammoti attho.",
  "anya-e0201n3:146_0": "Tadabhāve –",
  "anya-e0201n3:147_0": "Na katvā akatvā, karaṇena sabbaso vināti attho.",
  "anya-e0201n3:148_0": "Duvidho paṭisedho pasajjapaṭisedho, payirudāsapaṭisedho cāti.",
  "anya-e0201n3:149_0": "Tattha attanā yuttapadatthaṁ pasajja laggetvā paṭisedhetīti pasajjapaṭisedho,",
  "anya-e0201n3:149_1": "tadabhāvamattajotako nakāro,",
  "anya-e0201n3:149_2": "kriyāmattanisedhoti vuttaṁ hoti. Akatvā, akātuṁ, akaronto,",
  "anya-e0201n3:149_3": "na karoti,",
  "anya-e0201n3:149_4": "na kātabbaṁ iccādi.",
  "anya-e0201n3:150_0": "Pasajjamatte aṭṭhatvā taṁsadisādike paritobhāge uggayha nisedhetabbaṁ atthaṁ asati khipati chaḍḍetīti payirudāso,",
  "anya-e0201n3:150_1": "taṁsadisādijotako,",
  "anya-e0201n3:150_2": "dabbanisedhoti vuttaṁ hoti.",
  "anya-e0201n3:150_3": "Abrāhmaṇo iccādi.",
  "anya-e0201n3:150_4": "Evaṁ asamaṇo,",
  "anya-e0201n3:150_5": "asakyaputtiyo, amitto,",
  "anya-e0201n3:150_6": "mittadhammavidhuroti attho.",
  "anya-e0201n3:151_0": "349.Ana sareka. 334; rū. 345; nī. 718; caṁ. 5.2.119; pā. 6.3.105.",
  "anya-e0201n3:152_0": "Sare pare nauiccetassa ana hoti.",
  "anya-e0201n3:153_0": "Na ariyo anariyo,",
  "anya-e0201n3:153_1": "ariyadhammavimukhoti attho.",
  "anya-e0201n3:153_2": "Na āvāso anāvāso,",
  "anya-e0201n3:153_3": "na issaro anissaro.",
  "anya-e0201n3:153_4": "Na īti anīti,",
  "anya-e0201n3:153_5": "‘ītī’ti upaddavo,",
  "anya-e0201n3:153_6": "na yutto upāyo anupāyo,",
  "anya-e0201n3:153_7": "na ūmi anūmi,",
  "anya-e0201n3:153_8": "na yuttā esanā anesanā,",
  "anya-e0201n3:153_9": "na yutto okāso anokāso,",
  "anya-e0201n3:153_10": "na atikkamma anatikkamma, anādāya,",
  "anya-e0201n3:153_11": "anoloketvā iccādi.",
  "anya-e0201n3:154_0": "Bahulādhikārā ayuttatthānampi samāso hoti ka. 336; rū. 347; nī. 689,",
  "anya-e0201n3:154_1": "puna na gāyitabbāti apunageyyā, gāthā,",
  "anya-e0201n3:154_2": "candaṁ na ullokentīti acandamullokikāni, mukhāni,",
  "anya-e0201n3:154_3": "sūriyaṁ na passantīti asūriyapassā,",
  "anya-e0201n3:154_4": "rājakaññā,",
  "anya-e0201n3:154_5": "saddhaṁ na bhuñjati sīlenāti asaddhabhojī.",
  "anya-e0201n3:154_6": "Evaṁ alavaṇabhojī,",
  "anya-e0201n3:154_7": "atthaṁ na kāmentīti anatthakāmā.",
  "anya-e0201n3:154_8": "Evaṁ ahitakāmā,",
  "anya-e0201n3:154_9": "okāsaṁ na kāresīti anokāsaṁkāretvā.",
  "anya-e0201n3:154_10": "Evaṁ animittaṁkatvā,",
  "anya-e0201n3:154_11": "mūlamūlaṁ na gacchatīti amūlamūlaṁgantvā iccādi.",
  "anya-e0201n3:155_0": "“Puna gāyitabbāti punageyyā,",
  "anya-e0201n3:155_1": "na punageyyā apunageyyā.",
  "anya-e0201n3:155_2": "Atthaṁ kāmentīti atthakāmā,",
  "anya-e0201n3:155_3": "na atthakāmā anatthakāmā.",
  "anya-e0201n3:155_4": "Atha vā na attho anattho,",
  "anya-e0201n3:155_5": "anatthaṁ kāmentīti anatthakāmā” iccādinā vākye yojite pana yuttasamāsā honti.",
  "anya-e0201n3:155_6": "Garū pana “atthaṁ na kāmenti anatthameva kāmentīti anatthakāmā,",
  "anya-e0201n3:155_7": "hitaṁ na kāmenti ahitameva kāmentīti ahitakāmā,",
  "anya-e0201n3:155_8": "phāsuṁ na kāmenti aphāsumeva kāmentīti aphāsukāmā”ti yojesuṁ,",
  "anya-e0201n3:155_9": "dvādhippāyapadaṁ nāmetaṁ.",
  "anya-e0201n3:156_0": "Kunipātapubbapade niccasamāsattā aññapadena viggaho,",
  "anya-e0201n3:156_1": "khuddakā nadī kunnadī,",
  "anya-e0201n3:156_2": "khuddako sombho kusombho,",
  "anya-e0201n3:156_3": "khuddakaṁ vanaṁ kubbanaṁ.",
  "anya-e0201n3:157_0": "350.Sare kada kussuttarattheka. 335; rū. 346; nī. 719.",
  "anya-e0201n3:158_0": "Sarādike uttarapade pare uttarapadatthe vattamānassa kunipātassa kadi hoti.",
  "anya-e0201n3:159_0": "Kucchitaṁ annaṁ kadannaṁ, kucchitaṁ asanaṁ kadasanaṁ, kucchito ariyo kadariyo, maccharī.",
  "anya-e0201n3:160_0": "Sareti kiṁ? Kuputtā, kudārā, kudāsā.",
  "anya-e0201n3:161_0": "Uttarattheti kiṁ? Kucchito oṭṭho yassāti kuoṭṭho.",
  "anya-e0201n3:162_0": "351.Kāppattheka. 336; rū. 347; nī. 720.",
  "anya-e0201n3:163_0": "Uttarapade pare uttarapadatthe ṭhitassa appatthe vattamānassa kunipātassa kā hoti vā.",
  "anya-e0201n3:164_0": "Appakaṁ lavaṇaṁ kālavaṇaṁ. Evaṁ kāpupphaṁ.",
  "anya-e0201n3:165_0": "Pādipubbapado ca niccasamāsova,",
  "anya-e0201n3:165_1": "pakaṭṭhaṁ vacanaṁ pāvacanaṁ,",
  "anya-e0201n3:165_2": "dīghattaṁ,",
  "anya-e0201n3:165_3": "pakaṭṭhaṁ hutvā nītaṁ paṇītaṁ,",
  "anya-e0201n3:165_4": "pamukhaṁ hutvā dhānaṁ padhānaṁ.",
  "anya-e0201n3:165_5": "Evaṁ paṭṭhānaṁ,",
  "anya-e0201n3:165_6": "vividhā mati vimati,",
  "anya-e0201n3:165_7": "adhiko devo adhidevo,",
  "anya-e0201n3:165_8": "atireko viseso vā dhammo abhidhammo,",
  "anya-e0201n3:165_9": "sundaro gandho sugandho,",
  "anya-e0201n3:165_10": "kucchito gandho duggandho.",
  "anya-e0201n3:165_11": "Sobhaṇaṁ kataṁ sukataṁ,",
  "anya-e0201n3:165_12": "kucchitaṁ kataṁ dukkaṭaṁ,",
  "anya-e0201n3:165_13": "viparīto patho uppatho.",
  "anya-e0201n3:165_14": "Evaṁ ummaggo, uddhammo,",
  "anya-e0201n3:165_15": "ubbinayoiccādi.",
  "anya-e0201n3:166_0": "Ayampi kammadhārayasamāso abhidheyyavacano parapadaliṅgo ca.",
  "anya-e0201n3:167_0": "Kammadhārayasamāso niṭṭhito.",
  "anya-e0201n3:168_0": "Digusamāsa",
  "anya-e0201n3:169_0": "Atha digusaṅkhāto paṭhamātappuriso vuccate.",
  "anya-e0201n3:170_0": "Dve gāvo digu,",
  "anya-e0201n3:170_1": "saṅkhyāpubbattena napuṁsakekattena ca digusaddasadisattā sabbo cāyaṁ samāso digūti vuccati.",
  "anya-e0201n3:171_0": "352.Saṅkhyādika. 321; rū. 349; nī. 699.",
  "anya-e0201n3:172_0": "Samāhārekatthe saṅkhyāpubbakaṁ ekatthaṁ napuṁsakaṁ hoti, samāhāravacaneneva ekattañca siddhaṁ.",
  "anya-e0201n3:173_0": "Dve gāvo digu,",
  "anya-e0201n3:173_1": "‘gossū’ti suttena ossa uttaṁ,",
  "anya-e0201n3:173_2": "tayo lokā tilokaṁ,",
  "anya-e0201n3:173_3": "tayo lokā ñāṇasmiṁ samāhaṭā sampiṇḍitāti tilokaṁ,",
  "anya-e0201n3:173_4": "tiṇṇaṁ lokānaṁ samāhāroti tilokaṁ,",
  "anya-e0201n3:173_5": "tayo ca te lokā cāti tilokaṁ.",
  "anya-e0201n3:173_6": "Evaṁ tibhavaṁ,",
  "anya-e0201n3:173_7": "tipurisaṁ,",
  "anya-e0201n3:173_8": "tīṇi malāni timalaṁ,",
  "anya-e0201n3:173_9": "tiratanaṁ,",
  "anya-e0201n3:173_10": "tisso saññāyotisaññaṁ,",
  "anya-e0201n3:173_11": "‘syādīsu rasso’ti rassattaṁ.",
  "anya-e0201n3:173_12": "Cattāro pathā catuppathaṁ,",
  "anya-e0201n3:173_13": "cattāri saccāni catusaccaṁ,",
  "anya-e0201n3:173_14": "catasso disā catuddisaṁ.",
  "anya-e0201n3:173_15": "Evaṁ pañcasikkhāpadaṁ,",
  "anya-e0201n3:173_16": "saḷāyatanaṁ, sattāhaṁ,",
  "anya-e0201n3:173_17": "aṭṭhapadaṁ,",
  "anya-e0201n3:173_18": "navalokuttaraṁ,",
  "anya-e0201n3:173_19": "dasasikkhāpadaṁ,",
  "anya-e0201n3:173_20": "satayojanaṁ,",
  "anya-e0201n3:173_21": "sahassayojanaṁ iccādi.",
  "anya-e0201n3:174_0": "Imasmiṁ samāhāradigumhi sabbaṁ napuṁsakameva rassantameva ekavacanantameva cāti.",
  "anya-e0201n3:175_0": "Asamāhāradigurū. 350 nī.",
  "anya-e0201n3:175_1": "703 yathā?",
  "anya-e0201n3:175_2": "Eko puggalo ekapuggalo,",
  "anya-e0201n3:175_3": "tayo bhavā tibhavā,",
  "anya-e0201n3:175_4": "catasso disā catuddisā iccādi.",
  "anya-e0201n3:176_0": "Saṅkhyāṭhāne pana ka. 392; rū. 418; nī.",
  "anya-e0201n3:176_1": "831 dve satāni dvisataṁ.",
  "anya-e0201n3:176_2": "Evaṁ tisataṁ,",
  "anya-e0201n3:176_3": "catusataṁ,",
  "anya-e0201n3:176_4": "pañcasataṁ, chasataṁ,",
  "anya-e0201n3:176_5": "sattasataṁ,",
  "anya-e0201n3:176_6": "aṭṭhasataṁ,",
  "anya-e0201n3:176_7": "navasataṁ,",
  "anya-e0201n3:176_8": "dasasataṁ,",
  "anya-e0201n3:176_9": "dvisahassaṁ,",
  "anya-e0201n3:176_10": "tisahassaṁ,",
  "anya-e0201n3:176_11": "catusahassaṁ,",
  "anya-e0201n3:176_12": "pañcasahassaṁ,",
  "anya-e0201n3:176_13": "dasasahassaṁ.",
  "anya-e0201n3:177_0": "Dve satasahassāni dvisatasahassaṁ.",
  "anya-e0201n3:177_1": "Evaṁ “tisatasahassaṁ,",
  "anya-e0201n3:177_2": "catusatasahassaṁ,",
  "anya-e0201n3:177_3": "pañcasatasahassa”nti vā “dvisatāni,",
  "anya-e0201n3:177_4": "dve satāni, tisatāni,",
  "anya-e0201n3:177_5": "tīṇi satāni,",
  "anya-e0201n3:177_6": "catusatāni,",
  "anya-e0201n3:177_7": "cattāri satāni,",
  "anya-e0201n3:177_8": "dvisahassāni,",
  "anya-e0201n3:177_9": "dve sahassāni,",
  "anya-e0201n3:177_10": "tisahassāni,",
  "anya-e0201n3:177_11": "tīṇi sahassāni,",
  "anya-e0201n3:177_12": "dvisatasahassāni,",
  "anya-e0201n3:177_13": "dve satasahassānī”ti vā evaṁ vacanadvayañca vākyañca veditabbaṁ.",
  "anya-e0201n3:177_14": "Evaṁ satasahassepīti.",
  "anya-e0201n3:178_0": "Ettha siyā –",
  "anya-e0201n3:178_1": "digu nāma saṅkhyāpubbameva siyā,",
  "anya-e0201n3:178_2": "imesu ca sabbaṁ saṅkhyāpadameva hotīti?",
  "anya-e0201n3:178_3": "Digumhi pubbaṁ saṅkhyāpadameva siyā,",
  "anya-e0201n3:178_4": "parapadaṁ pana saṅkhyāpadampi aññampi yujjatīti.",
  "anya-e0201n3:179_0": "Digusamāso niṭṭhito.",
  "anya-e0201n3:180_0": "Bahubbīhisamāsa",
  "anya-e0201n3:181_0": "Atha bahubbīhisamāso vuccate.",
  "anya-e0201n3:182_0": "Bahavo vīhayo yasmiṁ dese soyaṁ bahubbīhi,",
  "anya-e0201n3:182_1": "tādiso gāmo vā deso vā janapado vā,",
  "anya-e0201n3:182_2": "bahubbīhisaddasadisattā sabbo cāyaṁ samāso bahubbīhīti vuccati.",
  "anya-e0201n3:182_3": "Yathā hi bahubbīhisaddo samāsapadatthe atikkamma gāma, desa,",
  "anya-e0201n3:182_4": "janapadaiccādīnaṁ aññesaṁ padānaṁ atthesu tiṭṭhati,",
  "anya-e0201n3:182_5": "tathā ayaṁ samāsopi.",
  "anya-e0201n3:182_6": "Aññapadatthapadhāno hi bahubbīhisamāso.",
  "anya-e0201n3:183_0": "So saṅkhepena duvidho tagguṇasaṁviññāṇo, atagguṇasaṁviññāṇo cāti.",
  "anya-e0201n3:184_0": "Tattha ‘guṇo’ti appadhānabhūto samāsapadānaṁ attho,",
  "anya-e0201n3:184_1": "so aññapadatthassa visesanabhūtattā tassa aññapadatthassa guṇoti atthena tagguṇoti vuccati,",
  "anya-e0201n3:184_2": "viññātabboti viññāṇo,",
  "anya-e0201n3:184_3": "aññapadattho,",
  "anya-e0201n3:184_4": "tagguṇaṁ amuñcitvā tagguṇena saheva viññāṇo aññapadattho yasminti tagguṇasaṁviññāṇo,",
  "anya-e0201n3:184_5": "na tagguṇasaṁviññāṇo atagguṇasaṁviññāṇo,",
  "anya-e0201n3:184_6": "yattha samāsapadattho avayavabhāvena vā sahavidheyyabhāvena vā aññapadatthe antogadho hoti,",
  "anya-e0201n3:184_7": "so tagguṇasaṁviññāṇo. Yathā?",
  "anya-e0201n3:184_8": "Chinnahattho puriso,",
  "anya-e0201n3:184_9": "buddhappamukhassa bhikkhusaṅghassa bhattaṁ deti,",
  "anya-e0201n3:184_10": "saputtadāro āgato,",
  "anya-e0201n3:184_11": "pādayo upasaggā nāmāti.",
  "anya-e0201n3:185_0": "Ettha ca ‘buddhappamukhassa bhikkhusaṅghassa bhattaṁ detī’ti bhikkhusaṅghassa ca bhattaṁ deti,",
  "anya-e0201n3:185_1": "pamukhabhūtassa buddhassa ca bhattaṁ detīti attho.",
  "anya-e0201n3:185_2": "‘Saputtadāro āgato’ti puttadārā ca āgatā,",
  "anya-e0201n3:185_3": "puriso ca āgatoti attho.",
  "anya-e0201n3:185_4": "‘Pādayo upasaggā nāmā’ti pa-kāro ca upasaggo nāma,",
  "anya-e0201n3:185_5": "parādayo ca upasaggā nāmāti attho.",
  "anya-e0201n3:185_6": "Evaṁ yojanārahatā aññapadatthena saha samāsapadatthassa vidheyyatā nāmāti.",
  "anya-e0201n3:186_0": "Atagguṇasaṁviññāṇo yathā?",
  "anya-e0201n3:186_1": "Dinnasuṅko rājā dānaṁ deti,",
  "anya-e0201n3:186_2": "pabbatādīni khettāni kassati iccādi.",
  "anya-e0201n3:186_3": "Imesu pana samāsapadattho avidheyyo,",
  "anya-e0201n3:186_4": "aññapadattho eva vidheyyo.",
  "anya-e0201n3:187_0": "Paṭhamābahubbīhi",
  "anya-e0201n3:188_0": "Paṭhamābahubbīhi,",
  "anya-e0201n3:188_1": "dutiyābahubbīhi,",
  "anya-e0201n3:188_2": "tatiyābahubbīhi,",
  "anya-e0201n3:188_3": "catutthībahubbīhi,",
  "anya-e0201n3:188_4": "pañcamībahubbīhi,",
  "anya-e0201n3:188_5": "chaṭṭhībahubbīhi,",
  "anya-e0201n3:188_6": "sattamībahubbīhi cāti sattavidho.",
  "anya-e0201n3:189_0": "Tattha paṭhamābahubbīhi sahapubbapada,",
  "anya-e0201n3:189_1": "upamānapubbapada,",
  "anya-e0201n3:189_2": "saṅkhyobhayapada,",
  "anya-e0201n3:189_3": "disantarāḷattha,",
  "anya-e0201n3:189_4": "byatihāralakkhaṇavasena pañcavidho.",
  "anya-e0201n3:190_0": "Tattha –",
  "anya-e0201n3:191_0": "353.Vānekamaññattheka. 328; rū. 352; nī. 708.",
  "anya-e0201n3:192_0": "Anekaṁ syādyantapadaṁ aññapadassa atthe vikappena ekatthaṁ hoti.",
  "anya-e0201n3:193_0": "Saha vitakkenāti savitakko, vitakkena saha yo vattatīti vā savitakko, samādhi.",
  "anya-e0201n3:194_0": "Ettha ca ‘saha vitakkenā’ti ettha paṭhamāvibhattiyā atthabhūto aññapadattho vākyasāmatthiyena sijjhati.",
  "anya-e0201n3:194_1": "Na hi kriyākārakarahitaṁ vākyaṁ nāma sambhavati,",
  "anya-e0201n3:194_2": "iminā suttena sahapada,",
  "anya-e0201n3:194_3": "vitakkapadānaṁ samādhisaṅkhātena aññapadatthena ekatthībhāvo hoti,",
  "anya-e0201n3:194_4": "ekatthībhāve ca honte vākye ṭhitānaṁ aññapadānaṁ vibhattīnañca sabbe atthā ekatthabhūtena samāsena vuttā nāma honti,",
  "anya-e0201n3:194_5": "aññapadāni ca vibhattiyo ca vuttatthā nāma,",
  "anya-e0201n3:194_6": "vuttatthānañca attharahitattā payogakiccaṁ natthi,",
  "anya-e0201n3:194_7": "tasmā ‘ekatthatāya’nti suttena vibhattīnaṁ lopo,",
  "anya-e0201n3:194_8": "evaṁ sabbasamāsesu vākyedissamānānaṁ ya, ta, eta, ima, iti, eva, iva, viya, ca,",
  "anya-e0201n3:194_9": "vāiccādīnaṁ aññapadānaṁ mahāvuttisuttena lopo,",
  "anya-e0201n3:194_10": "vibhattīnañca lope sati sarantānaṁ byañjanantānañca samāsapadānaṁ sayameva pakatibhāvo,",
  "anya-e0201n3:194_11": "idha pana ‘sahassa soññatthe’ti suttena sahasaddassa sattaṁ,",
  "anya-e0201n3:194_12": "tato syādyuppatti,",
  "anya-e0201n3:194_13": "savitakko samādhi,",
  "anya-e0201n3:194_14": "savitakkā samādhayo,",
  "anya-e0201n3:194_15": "savitakkā paññā,",
  "anya-e0201n3:194_16": "savitakkā paññāyo,",
  "anya-e0201n3:194_17": "savitakkaṁ jhānaṁ,",
  "anya-e0201n3:194_18": "savitakkāni jhānāni iccādinā sabbaliṅga, vibhatti,",
  "anya-e0201n3:194_19": "vacanehi yojetvā payogasiddhi veditabbā.",
  "anya-e0201n3:195_0": "Upamānapubbapado yathā?",
  "anya-e0201n3:195_1": "Kāyabyāmānaṁ samapamāṇattā nigrodho iva parimaṇḍalo nigrodhaparimaṇḍalo,",
  "anya-e0201n3:195_2": "nigrodho iva vā parimaṇḍalo yo hotīti so nigrodhaparimaṇḍalo,",
  "anya-e0201n3:195_3": "rājakumāro,",
  "anya-e0201n3:195_4": "saṅkho iva paṇḍaro saṅkhapaṇḍaro,",
  "anya-e0201n3:195_5": "kāko iva sūro kākasūro,",
  "anya-e0201n3:195_6": "sattānaṁ paññācakkhupaṭilābhakaraṇena tesaṁ cakkhu viya bhūtoti cakkhubhūto,",
  "anya-e0201n3:195_7": "lokuttaradhammapaṭilābhakaraṇena tesaṁ dhammo viya bhūtoti dhammabhūto,",
  "anya-e0201n3:195_8": "niccasommahadayatāya brahmā viya bhūtoti brahmabhūto,",
  "anya-e0201n3:195_9": "andho viya bhūto ayanti andhabhūto iccādi.",
  "anya-e0201n3:196_0": "Saṅkhyobhayapado yathā?",
  "anya-e0201n3:196_1": "Dve vā tayo vā pattā dvittippattā,",
  "anya-e0201n3:196_2": "idha vāsaddāyeva aññapadāni nāma,",
  "anya-e0201n3:196_3": "aniyamabhūto tesaṁ attho aññapadattho nāma.",
  "anya-e0201n3:196_4": "Dvīhaṁ vā tīhaṁ vā dvīhatīhaṁ,",
  "anya-e0201n3:196_5": "cha vā pañca vā vācā chappañcavācā.",
  "anya-e0201n3:196_6": "Evaṁ sattaṭṭhamāsā,",
  "anya-e0201n3:196_7": "ekayojanadviyojanāni iccādi.",
  "anya-e0201n3:197_0": "Disantarāḷattho yathā?",
  "anya-e0201n3:197_1": "Dakkhiṇassā ca pubbassā ca yadantarāḷaṁ hoti sā dakkhiṇapubbā.",
  "anya-e0201n3:197_2": "Evaṁ pubbuttarā,",
  "anya-e0201n3:197_3": "pacchimuttarā,",
  "anya-e0201n3:197_4": "aparadakkhiṇā,",
  "anya-e0201n3:197_5": "mahāvuttinā pubbapade rassattaṁ.",
  "anya-e0201n3:197_6": "Dakkhiṇā ca sā pubbā cāti dakkhiṇapubbā iccādinā kammadhārayopi yujjati.",
  "anya-e0201n3:198_0": "Byatihāralakkhaṇeka. 328; rū. 352; nī. 708 –",
  "anya-e0201n3:199_0": "354.Tattha gahetvā tena paharitvā yuddhe sarūpaṁ.",
  "anya-e0201n3:200_0": "Sattamyantaṁ tatiyantañca samānarūpaṁ syādyantapadaṁ tattha gahetvā tena paharitvā yuddhe aññapadatthe ekatthaṁ hoti vā.",
  "anya-e0201n3:201_0": "355.Ṅi vītihāreka. 404; rū. 370.",
  "anya-e0201n3:202_0": "Aññapadatthavisaye kriyābyatihāre gamyamāne padante ṅānubandho ipaccayo hoti, ettha ikāro rasso eva.",
  "anya-e0201n3:203_0": "356.Ṅi smiṁcaka. 403; rū. 354.",
  "anya-e0201n3:204_0": "Vipaccayante uttarapade pare pubbapadantassa āttaṁ hoti.",
  "anya-e0201n3:205_0": "Kesesu ca kesesu ca gahetvā idaṁ yuddhaṁ pavattatīti kesākesi,",
  "anya-e0201n3:205_1": "daṇḍehi ca daṇḍehi ca paharitvā idaṁ yuddhaṁ pavattatīti daṇḍādaṇḍi.",
  "anya-e0201n3:205_2": "Evaṁ muṭṭhāmuṭṭhi,",
  "anya-e0201n3:205_3": "musalāmusali.",
  "anya-e0201n3:206_0": "Iti paṭhamābahubbīhi.",
  "anya-e0201n3:207_0": "Dutiyābahubbīhi",
  "anya-e0201n3:208_0": "Āgatā samaṇā imaṁ saṅghārāmaṁ soyaṁ āgatasamaṇo,",
  "anya-e0201n3:208_1": "saṅghārāmo.",
  "anya-e0201n3:208_2": "Ettha ca samāsapadassa attho duvidho vāccattho,",
  "anya-e0201n3:208_3": "abhidheyyattho cāti.",
  "anya-e0201n3:209_0": "Tattha saṅghārāmassa samaṇehi pattabbabhāvasaṅkhātā kammasatti vāccattho nāma,",
  "anya-e0201n3:209_1": "sattimantabhūto saṅghārāmo abhidheyyattho nāma.",
  "anya-e0201n3:210_0": "Tattha āgatasamaṇasaddo vāccatthameva ujuṁ vadati,",
  "anya-e0201n3:210_1": "na abhidheyyatthaṁ,",
  "anya-e0201n3:210_2": "āgatasamaṇoti sutvā samaṇehi pattabbabhāvamattaṁ jānāti,",
  "anya-e0201n3:210_3": "saṅghārāmadabbaṁ na jānātīti vuttaṁ hoti,",
  "anya-e0201n3:210_4": "tasmā tassaṁ abhidheyyattho aññena saṅghārāmasaddena ācikkhiyati,",
  "anya-e0201n3:210_5": "vāccatthassa pana tena ujuṁ vuttattā puna vattabbābhāvato dutiyāvibhattiyā ācikkhanakiccaṁ natthi,",
  "anya-e0201n3:210_6": "tasmā saṅghārāmapade dutiyāvibhattisambhavo natthi,",
  "anya-e0201n3:210_7": "liṅgatthamattavisayā paṭhamāvibhatti eva pavattati,",
  "anya-e0201n3:210_8": "puna padantarasambandhe sati “saṅghārāmaṁ passati āgatasamaṇaṁ,",
  "anya-e0201n3:210_9": "saṅghārāmena gāmo sobhati āgatasamaṇena,",
  "anya-e0201n3:210_10": "saṅghārāmassa pūjeti āgatasamaṇassā”tiādinā tato sabbā vibhattiyo pavattanti.",
  "anya-e0201n3:210_11": "Esa nayo sabbesu vācakapadesu netabboti.",
  "anya-e0201n3:211_0": "Āgatasamaṇā sāvatthi,",
  "anya-e0201n3:211_1": "āgatasamaṇaṁ jetavanaṁ,",
  "anya-e0201n3:211_2": "āgacchanti samaṇā imanti vā āgatasamaṇo, vihāro.",
  "anya-e0201n3:211_3": "Ārūḷhā vānarā imaṁ rukkhanti ārūḷhavānaro, rukkho.",
  "anya-e0201n3:211_4": "Sampattā gāmikā yaṁ gāmanti sampattagāmiko.",
  "anya-e0201n3:211_5": "Evaṁ paviṭṭhagāmiko iccādi.",
  "anya-e0201n3:212_0": "Iti dutiyābahubbīhi.",
  "anya-e0201n3:213_0": "Tatiyābahubbīhi",
  "anya-e0201n3:214_0": "Jitāni indriyāni yenāti jitindriyo, samaṇo.",
  "anya-e0201n3:214_1": "Diṭṭho catusaccadhammo yenāti diṭṭhadhammo.",
  "anya-e0201n3:214_2": "Evaṁ pattadhammo,",
  "anya-e0201n3:214_3": "viditadhammo,",
  "anya-e0201n3:214_4": "pariyogāḷhadhammo,",
  "anya-e0201n3:214_5": "katāni catumaggakiccāni yenāti katakicco,",
  "anya-e0201n3:214_6": "bahuvacane sati katāni kiccāni yehi te katakiccā, arahanto.",
  "anya-e0201n3:214_7": "Dhammena adhigatā bhogā yenāti dhammādhigatabhogo, puriso.",
  "anya-e0201n3:214_8": "Evaṁ adhammādhigatabhogo.",
  "anya-e0201n3:214_9": "Evaṁ kattari.",
  "anya-e0201n3:214_10": "Karaṇe pana chinno rukkho yenāti chinnarukkho,",
  "anya-e0201n3:214_11": "pharasu iccādi.",
  "anya-e0201n3:215_0": "Iti tatiyābahubbīhi.",
  "anya-e0201n3:216_0": "Catutthībahubbīhi",
  "anya-e0201n3:217_0": "Dinno suṅko yassa rañño soyaṁ dinnasuṅko,",
  "anya-e0201n3:217_1": "upanītaṁ bhojanaṁ yassāti upanītabhojano,",
  "anya-e0201n3:217_2": "natthi tulo etassāti atulo,",
  "anya-e0201n3:217_3": "‘ṭa nañssā’ti na-kārassa ṭattaṁ,",
  "anya-e0201n3:217_4": "natthi paṭipuggalo yassāti appaṭipuggalo,",
  "anya-e0201n3:217_5": "natthi sīlaṁ assāti dussīlo,",
  "anya-e0201n3:217_6": "natthi paṭisandhipaññā assāti duppañño,",
  "anya-e0201n3:217_7": "‘ghapassantassāppadhānassā’ti suttena ghasaññassa āssa rassattaṁ.",
  "anya-e0201n3:217_8": "Natthi sīlaṁ assāti nissīlo, nippañño, apañño,",
  "anya-e0201n3:217_9": "virūpaṁ mukhaṁ assāti dummukho.",
  "anya-e0201n3:217_10": "Evaṁ dummano, dubbaṇṇo,",
  "anya-e0201n3:217_11": "natthi attano uttaro adhiko yassāti anuttaro,",
  "anya-e0201n3:217_12": "‘ana sare’ti suttena nassa ana.",
  "anya-e0201n3:218_0": "Idha bāhiratthabahubbīhi nāma vuccati,",
  "anya-e0201n3:218_1": "sattāhaṁ parinibbutassa assāti sattāhaparinibbuto,",
  "anya-e0201n3:218_2": "aciraṁ parinibbutassa assāti aciraparinibbuto,",
  "anya-e0201n3:218_3": "māso jātassa assāti māsajāto,",
  "anya-e0201n3:218_4": "dvemāsajāto,",
  "anya-e0201n3:218_5": "eko māso abhisittassa assa raññoti ekamāsābhisitto,",
  "anya-e0201n3:218_6": "ekāhaṁ matassa assāti ekāhamataṁ.",
  "anya-e0201n3:218_7": "Evaṁ dvīhamataṁ,",
  "anya-e0201n3:218_8": "tīhamataṁ,",
  "anya-e0201n3:218_9": "ekāhaṁ paṭicchannāya assāti ekāhappaṭicchannā.",
  "anya-e0201n3:218_10": "Evaṁ dvīhappaṭicchannā, āpatti.",
  "anya-e0201n3:218_11": "Yojanaṁ gatassa assāti yojanagato,",
  "anya-e0201n3:218_12": "dviyojanagato iccādi.",
  "anya-e0201n3:219_0": "Iti catutthībahubbīhi.",
  "anya-e0201n3:220_0": "Pañcamībahubbīhi",
  "anya-e0201n3:221_0": "Niggatā janā asmā gāmāti niggatajano,",
  "anya-e0201n3:221_1": "apagataṁ kāḷakaṁ itoti apagatakāḷako, paṭo.",
  "anya-e0201n3:221_2": "Apagatakāḷakaṁ, vatthaṁ.",
  "anya-e0201n3:221_3": "Apetaṁ viññāṇaṁ yamhāti apetaviññāṇaṁ,",
  "anya-e0201n3:221_4": "matasarīraṁ iccādi.",
  "anya-e0201n3:222_0": "Iti pañcamībahubbīhi.",
  "anya-e0201n3:223_0": "Chaṭṭhībahubbīhi",
  "anya-e0201n3:224_0": "Chinno hattho yassa soti chinnahattho,",
  "anya-e0201n3:224_1": "hatthacchinno,",
  "anya-e0201n3:224_2": "jāto chando yassāti jātachando,",
  "anya-e0201n3:224_3": "chandajāto,",
  "anya-e0201n3:224_4": "sañjātaṁ pītisomanassaṁ yassāti sañjātapītisomanasso,",
  "anya-e0201n3:224_5": "pītisomanassasañjāto,",
  "anya-e0201n3:224_6": "visuddhaṁ sīlaṁ yassāti visuddhasīlo,",
  "anya-e0201n3:224_7": "sīlavisuddho,",
  "anya-e0201n3:224_8": "mahanto kāyo yassāti mahākāyo.",
  "anya-e0201n3:225_0": "Idha upamānapubbapado nāma vuccati,",
  "anya-e0201n3:225_1": "suvaṇṇassa viya vaṇṇo yassāti suvaṇṇavaṇṇo,",
  "anya-e0201n3:225_2": "brahmuno viya saro yassāti brahmassaro,",
  "anya-e0201n3:225_3": "nāgassa viya gati assāti nāgagati.",
  "anya-e0201n3:225_4": "Evaṁ sīhagati,",
  "anya-e0201n3:225_5": "nāgavikkamo,",
  "anya-e0201n3:225_6": "sīhavikkamo,",
  "anya-e0201n3:225_7": "sīhassa viya hanu assāti sīhahanu,",
  "anya-e0201n3:225_8": "eṇissa viya jaṅghā yassāti eṇijaṅgho,",
  "anya-e0201n3:225_9": "usabhassa viya assa khandhoti usabhakkhandho iccādi.",
  "anya-e0201n3:226_0": "Rūpaṁ vuccati sabhāvo,",
  "anya-e0201n3:226_1": "yādisaṁ rūpaṁ assāti yathārūpaṁ.",
  "anya-e0201n3:226_2": "Evaṁ tathārūpaṁ,",
  "anya-e0201n3:226_3": "evaṁ rūpaṁ assāti evarūpaṁ,",
  "anya-e0201n3:226_4": "bindulopo.",
  "anya-e0201n3:226_5": "Evaṁ ādi assāti evamādi.",
  "anya-e0201n3:226_6": "Tathā iccādi,",
  "anya-e0201n3:226_7": "iccevamādi,",
  "anya-e0201n3:226_8": "īdisaṁ nāmaṁ yassāti itthannāmo, evaṁnāmo,",
  "anya-e0201n3:226_9": "kīdisaṁ nāmaṁ yassāti kinnāmo,",
  "anya-e0201n3:226_10": "‘konāmo’ti ettha mahāvuttinā kiṁsaddassa kottaṁ.",
  "anya-e0201n3:227_0": "Ko samudayo yassa dhammassāti kiṁsamudayo,",
  "anya-e0201n3:227_1": "kā jāti yassāti kiṁjātiko,",
  "anya-e0201n3:227_2": "kiṁnidānaṁ yassāti kiṁnidāno,",
  "anya-e0201n3:227_3": "kati vassāni yassāti kativasso,",
  "anya-e0201n3:227_4": "ko attho assāti kimatthaṁ, vacanaṁ.",
  "anya-e0201n3:227_5": "‘Kvattho’ti mahāvuttinā kiṁsaddassa kottaṁ,",
  "anya-e0201n3:227_6": "yādiso attho assāti yadattho,",
  "anya-e0201n3:227_7": "tādiso attho assāti tadattho,",
  "anya-e0201n3:227_8": "ediso attho yassa vinayassāti etadattho, vinayo.",
  "anya-e0201n3:227_9": "Etadatthā,",
  "anya-e0201n3:227_10": "vinayakathā.",
  "anya-e0201n3:227_11": "Etadatthaṁ,",
  "anya-e0201n3:227_12": "sotāvadhānaṁ iccādi.",
  "anya-e0201n3:228_0": "Iti chaṭṭhībahubbīhi.",
  "anya-e0201n3:229_0": "Sattamībahubbīhi",
  "anya-e0201n3:230_0": "Sampannāni sassāni yasmiṁ janapade soyaṁ sampannasasso,",
  "anya-e0201n3:230_1": "sulabhā bhikkhā yasmiṁ janapade soyaṁ subhikkho,",
  "anya-e0201n3:230_2": "dullabhā bhikkhā yasminti dubbhikkho,",
  "anya-e0201n3:230_3": "bahavo gāmā asmiṁ janapadeti bahugāmo.",
  "anya-e0201n3:230_4": "Evaṁ bahujano, gāmo.",
  "anya-e0201n3:230_5": "Natthi gāmakhettaṁ yasmiṁ araññe tayidaṁ agāmakaṁ,",
  "anya-e0201n3:230_6": "samāsante ko.",
  "anya-e0201n3:230_7": "Saṁvijjanti manussā yasmiṁ gāme samanusso,",
  "anya-e0201n3:230_8": "na vijjanti manussā yasmiṁ gāme amanusso iccādi.",
  "anya-e0201n3:231_0": "Iti sattamībahubbīhi.",
  "anya-e0201n3:232_0": "Bhinnādhikaraṇabahubbīhi",
  "anya-e0201n3:233_0": "Bhinnādhikaraṇabahubbīhi nāma vuccati,",
  "anya-e0201n3:233_1": "ekarattiṁ vāso assāti ekarattivāso,",
  "anya-e0201n3:233_2": "samānena janena saddhiṁ vāso assāti samānavāso,",
  "anya-e0201n3:233_3": "ubhato kammato uppannaṁ byañjanadvayaṁ assāti ubhatobyañjano,",
  "anya-e0201n3:233_4": "aluttasamāso.",
  "anya-e0201n3:233_5": "Evaṁ kaṇṭhasmiṁ kāḷo assāti kaṇṭhekāḷo,",
  "anya-e0201n3:233_6": "urasmiṁ lomāni assāti urasilomo,",
  "anya-e0201n3:233_7": "yassa hatthe patto atthīti pattahattho.",
  "anya-e0201n3:233_8": "Evaṁ asihattho,",
  "anya-e0201n3:233_9": "daṇḍahattho,",
  "anya-e0201n3:233_10": "chattaṁ pāṇimhi assāti chattapāṇi.",
  "anya-e0201n3:233_11": "Evaṁ satthapāṇi,",
  "anya-e0201n3:233_12": "daṇḍapāṇi,",
  "anya-e0201n3:233_13": "vajirapāṇi,",
  "anya-e0201n3:233_14": "dāne ajjhāsayo assāti dānajjhāsayo,",
  "anya-e0201n3:233_15": "dānādhimuttiko,",
  "anya-e0201n3:233_16": "buddhesu bhatti assāti buddhabhattiko,",
  "anya-e0201n3:233_17": "buddhe gāravo assāti buddhagāravo,",
  "anya-e0201n3:233_18": "dhammagāravo iccādi.",
  "anya-e0201n3:234_0": "Tipadabahubbīhi",
  "anya-e0201n3:235_0": "Tipadabahubbīhi nāma vuccati,",
  "anya-e0201n3:235_1": "parakkamena adhigatā sampadā yehi te parakkamādhigatasampadā,",
  "anya-e0201n3:235_2": "dhammena adhigatā bhogā yehi te dhammādhigatabhogā,",
  "anya-e0201n3:235_3": "oṇīto pattamhā pāṇi yena so oṇītapattapāṇi,",
  "anya-e0201n3:235_4": "sīhassa pubbaddhaṁ viya kāyo assāti sīhapubbaddhakāyo,",
  "anya-e0201n3:235_5": "mattā bahavo mātaṅgā yasmiṁ vaneti mattabahumātaṅgaṁ iccādi.",
  "anya-e0201n3:236_0": "Bahubbīhisamāso niṭṭhito.",
  "anya-e0201n3:237_0": "Dvandasamāsa",
  "anya-e0201n3:238_0": "Atha dvandasamāso dīpiyate.",
  "anya-e0201n3:239_0": "Dve ca dve ca padāni dvandā,",
  "anya-e0201n3:239_1": "dve ca dve ca atthā vā dvandā,",
  "anya-e0201n3:239_2": "mahāvuttinā dvinnaṁ dvisaddānaṁ dvandādeso.",
  "anya-e0201n3:239_3": "Dvandasaddasadisattā sabbo cāyaṁ samāso dvandoti vuccati.",
  "anya-e0201n3:240_0": "Atha vā dve avayavā andiyanti bandhiyanti etthāti dvando,",
  "anya-e0201n3:240_1": "yugaḷassetaṁ nāmaṁ “pādadvandaṁ munindassa,",
  "anya-e0201n3:240_2": "vandāmi sirasāmaha”nti ettha viya,",
  "anya-e0201n3:240_3": "idha pana padayugaḷaṁ atthayugaḷañca gayhati.",
  "anya-e0201n3:240_4": "Ubhayapadatthapadhāno hi dvando.",
  "anya-e0201n3:241_0": "Ettha siyā –",
  "anya-e0201n3:241_1": "yadi ubhayapadatthappadhāno dvando,",
  "anya-e0201n3:241_2": "evañca sati dvande kathaṁ ekatthībhāvalakkhaṇaṁ siyāti? Vuccate –",
  "anya-e0201n3:241_3": "abhinnavidheyyatthattā.",
  "anya-e0201n3:241_4": "Vacanapathañhi patvā kattubhāvakammabhāvādiko vidheyyattho eva padānaṁ accantappadhānattho hoti vacanavākyasampattiyā padhānaṅgattā,",
  "anya-e0201n3:241_5": "so ca vidheyyattho dvandepi abhinno eva hoti.",
  "anya-e0201n3:241_6": "Tathā hi “sāriputtamoggallānā gacchanti,",
  "anya-e0201n3:241_7": "sāriputtamoggallāne passati” iccādīsu dve atthā ekavibhattiyā visayā hutvā ekakattu,",
  "anya-e0201n3:241_8": "ekakammādibhāvena ekattaṁ gacchanti,",
  "anya-e0201n3:241_9": "evaṁ dvandepi dvinnaṁ tiṇṇaṁ bahunnaṁ vā padānaṁ ekatthībhāvalakkhaṇaṁ labbhatiyevāti.",
  "anya-e0201n3:242_0": "357.Cattheka. 329; rū. 357; nī. 709.",
  "anya-e0201n3:243_0": "Anekaṁ syādyantapadaṁ casaddassa atthe ekatthaṁ hoti vā.",
  "anya-e0201n3:244_0": "Ettha ca samuccayo, anvācayo, itarītarayogo, samāhāroti cattāro casaddatthā honti.",
  "anya-e0201n3:245_0": "Tattha samuccayo yathā?",
  "anya-e0201n3:245_1": "Cīvarañca piṇḍapātañca senāsanañca detīti.",
  "anya-e0201n3:245_2": "Anvācayo yathā?",
  "anya-e0201n3:245_3": "Dānañca deti,",
  "anya-e0201n3:245_4": "sīlañca rakkhatīti.",
  "anya-e0201n3:245_5": "Ime dve casaddatthā vākyadvande eva labbhanti,",
  "anya-e0201n3:245_6": "na samāsadvande padānaṁ aññamaññaṁ nirapekkhattāti vadanti.",
  "anya-e0201n3:245_7": "Taṁ anvācaye yujjati nānākriyāpekkhattā,",
  "anya-e0201n3:245_8": "samuccaye pana “cīvarañca piṇḍapātañca senāsanañca detī”ti vā “cīvarapiṇḍapātasenāsanāni detī”ti vā evaṁ",
  "anya-e0201n3:245_9": "dvidhāpi yojetuṁ yujjatiyeva “lābhī hoti cīvarapiṇḍapātasenāsanagilānapaccayabhesajjaparikkhārāna”nti ma. ni.",
  "anya-e0201n3:245_10": "1.65 pāḷidassanato.",
  "anya-e0201n3:245_11": "Anvācayopi vā samāsadvande no na labbhati “mālāgandhavilepanadhāraṇamaṇḍanavibhūsanaṭṭhānā”ti dī. ni.",
  "anya-e0201n3:245_12": "1.10 pāḷidassanato.",
  "anya-e0201n3:245_13": "Evaṁ pana yujjeyya –",
  "anya-e0201n3:245_14": "casaddattho ekakriya,",
  "anya-e0201n3:245_15": "nānākriyāpekkhanabhedena duvidho hoti samuccayo,",
  "anya-e0201n3:245_16": "anvācayo cāti,",
  "anya-e0201n3:245_17": "tesu ca ekeko avayavappadhāna,",
  "anya-e0201n3:245_18": "samudāyappadhānabhedena duvidho hoti itarītarayogo,",
  "anya-e0201n3:245_19": "samāhāro cāti.",
  "anya-e0201n3:245_20": "Tattha itarītarayoge avayavappadhānattā sabbavibhattīsu bahuvacanameva yujjati.",
  "anya-e0201n3:246_0": "Dvande paṇītataraṁ pubbe nipatati.",
  "anya-e0201n3:246_1": "Sāriputto ca moggallāno ca sāriputtamoggallānā,",
  "anya-e0201n3:246_2": "sāriputtamoggallāne,",
  "anya-e0201n3:246_3": "sāriputtamoggallānehi iccādi.",
  "anya-e0201n3:246_4": "Evaṁ samaṇabrāhmaṇā,",
  "anya-e0201n3:246_5": "brāhmaṇagahapatikā,",
  "anya-e0201n3:246_6": "khattiyabrāhmaṇā,",
  "anya-e0201n3:246_7": "devamanussā,",
  "anya-e0201n3:246_8": "candimasūriyā.",
  "anya-e0201n3:247_0": "Appakkhara, bahvakkharesu appakkharaṁ kvaci pubbaṁ hoti, gāmanigamā, gāmajanapadā iccādi.",
  "anya-e0201n3:248_0": "Kvaci ivaṇṇu’vaṇṇantā pubbe honti, aggi ca dhūmo ca aggidhūmā, rattidivā, dhātuliṅgāni.",
  "anya-e0201n3:249_0": "Avaṇṇantesu sarādipadaṁ pubbaṁ hoti, attho ca dhammo ca atthadhammā, dhammatthā vā iccādi.",
  "anya-e0201n3:250_0": "Ayañca niyamo dvipadadvandesu yebhuyyena labbhati, bahupadadvandesu na labbhati.",
  "anya-e0201n3:251_0": "Samāhāradvande –",
  "anya-e0201n3:252_0": "358.Samāhāre napuṁsakaṁka. 322; rū. 359; nī. 700.",
  "anya-e0201n3:253_0": "Catthe samāhāre ekatthapadaṁ napuṁsakaṁ hoti,",
  "anya-e0201n3:253_1": "ekavacanantattaṁ pana samāhāravacaneneva siddhaṁ,",
  "anya-e0201n3:253_2": "ayañca samāhāro pāṇyaṅgādīnaṁ dvandesu niccaṁ labbhati,",
  "anya-e0201n3:253_3": "rukkhatiṇādīnaṁ dvandesu vikappena labbhati.",
  "anya-e0201n3:254_0": "Tattha niccaladdhesu tāva pāṇyaṅgadvande –",
  "anya-e0201n3:255_0": "Cakkhu ca sotañca cakkhusotaṁ,",
  "anya-e0201n3:255_1": "mukhañca nāsikā ca mukhanāsikaṁ,",
  "anya-e0201n3:255_2": "‘syādīsu rasso’ti rassattaṁ.",
  "anya-e0201n3:255_3": "Hanu ca gīvā ca hanugīvaṁ.",
  "anya-e0201n3:255_4": "Evaṁ kaṇṇanāsaṁ,",
  "anya-e0201n3:255_5": "chavi ca maṁsañca lohitañca chavimaṁsalohitaṁ,",
  "anya-e0201n3:255_6": "nāmañca rūpañca nāmarūpaṁ,",
  "anya-e0201n3:255_7": "jarā ca maraṇañca jarāmaraṇaṁ.",
  "anya-e0201n3:255_8": "Bahulādhikārā kvaci vikapparūpampi dissati,",
  "anya-e0201n3:255_9": "hatthā ca pādā ca hatthapādaṁ,",
  "anya-e0201n3:255_10": "hatthapādā vā iccādi.",
  "anya-e0201n3:256_0": "Tūriyaṅgadvande –",
  "anya-e0201n3:257_0": "Naccañca gītañca vāditañca naccagītavāditaṁ.",
  "anya-e0201n3:257_1": "Evaṁ sammatāḷaṁ,",
  "anya-e0201n3:257_2": "‘samma’nti kaṁsatāḷaṁ,",
  "anya-e0201n3:257_3": "‘tāḷa’nti hatthatāḷaṁ,",
  "anya-e0201n3:257_4": "saṅkho ca paṇavo ca ḍiṇḍimo ca saṅkhapaṇavaḍiṇḍimaṁ iccādi.",
  "anya-e0201n3:258_0": "Yoggaṅgadvande –",
  "anya-e0201n3:259_0": "Phālo ca pācanañca phālapācanaṁ, yugañca naṅgalañca yuganaṅgalaṁ iccādi.",
  "anya-e0201n3:260_0": "Senaṅgadvande –",
  "anya-e0201n3:261_0": "Hatthino ca assā ca hatthiassaṁ.",
  "anya-e0201n3:261_1": "Evaṁ rathapattikaṁ,",
  "anya-e0201n3:261_2": "asi ca cammañca asicammaṁ.",
  "anya-e0201n3:261_3": "‘Camma’nti saraparittāṇaphalakaṁ,",
  "anya-e0201n3:261_4": "dhanu ca kalāpo ca dhanukalāpaṁ iccādi.",
  "anya-e0201n3:262_0": "Khuddakapāṇadvande –",
  "anya-e0201n3:263_0": "Ḍaṁsā ca makasā ca ḍaṁsamakasaṁ. Evaṁ kunthakipillikaṁ su. ni. 607, kīṭapaṭaṅgaṁ iccādi.",
  "anya-e0201n3:264_0": "Niccaveridvande –",
  "anya-e0201n3:265_0": "Ahi ca nakulo ca ahinakulaṁ,",
  "anya-e0201n3:265_1": "biḷāro ca mūsikā ca biḷāramūsikaṁ,",
  "anya-e0201n3:265_2": "rassattaṁ.",
  "anya-e0201n3:265_3": "Kākolūkaṁ,",
  "anya-e0201n3:265_4": "sappamaṇḍūkaṁ,",
  "anya-e0201n3:265_5": "nāgasupaṇṇaṁ iccādi.",
  "anya-e0201n3:266_0": "Sabhāgadvande –",
  "anya-e0201n3:267_0": "Sīlañca paññāṇañca sīlapaññāṇaṁ,",
  "anya-e0201n3:267_1": "samatho ca vipassanā ca samathavipassanaṁ,",
  "anya-e0201n3:267_2": "vijjā ca caraṇañca vijjācaraṇaṁ.",
  "anya-e0201n3:267_3": "Evaṁ satisampajaññaṁ,",
  "anya-e0201n3:267_4": "hiriottappaṁ,",
  "anya-e0201n3:267_5": "uddhaccakukkuccaṁ,",
  "anya-e0201n3:267_6": "thinamiddhaṁ iccādi.",
  "anya-e0201n3:268_0": "Vividhaviruddhadvande –",
  "anya-e0201n3:269_0": "Kusalākusalaṁ, sāvajjānavajjaṁ, kaṇhasukkaṁ, hīnapaṇītaṁ, chekabālaṁ iccādi.",
  "anya-e0201n3:270_0": "Ekasaṅgītidvande –",
  "anya-e0201n3:271_0": "Dīgho ca majjhimo ca dīghamajjhimaṁ, aṅguttarasaṁyuttakaṁ, khandhakavibhaṅgaṁ iccādi.",
  "anya-e0201n3:272_0": "Saṅkhyāparimāṇadvande –",
  "anya-e0201n3:273_0": "Ekakadukaṁ, dukatikaṁ, tikacatukkaṁ, catukkapañcakaṁ iccādi.",
  "anya-e0201n3:274_0": "Pacanacaṇḍāladvande –",
  "anya-e0201n3:275_0": "Orabbhikā ca sūkarikā ca orabbhikasūkarikaṁ.",
  "anya-e0201n3:275_1": "Evaṁ sākuṇikamāgavikaṁ,",
  "anya-e0201n3:275_2": "sapākacaṇḍālaṁ,",
  "anya-e0201n3:275_3": "venarathakāraṁ,",
  "anya-e0201n3:275_4": "pukkusachavaḍāhakaṁ iccādi.",
  "anya-e0201n3:276_0": "Liṅgavisabhāgadvande –",
  "anya-e0201n3:277_0": "Itthipumaṁ, dāsidāsaṁ iccādi.",
  "anya-e0201n3:278_0": "Disādvande –",
  "anya-e0201n3:279_0": "Pubbā ca aparā ca pubbāparaṁ.",
  "anya-e0201n3:279_1": "Evaṁ dakkhiṇuttaraṁ,",
  "anya-e0201n3:279_2": "pubbadakkhiṇaṁ,",
  "anya-e0201n3:279_3": "pubbuttaraṁ,",
  "anya-e0201n3:279_4": "aparadakkhiṇaṁ,",
  "anya-e0201n3:279_5": "aparuttaraṁ.",
  "anya-e0201n3:280_0": "Nadīdvande –",
  "anya-e0201n3:281_0": "Gaṅgāyamunaṁ,",
  "anya-e0201n3:281_1": "mahisarabhu,",
  "anya-e0201n3:281_2": "sabbattha napuṁsakattā ante dīghānaṁ rassattaṁ sattasu vibhattīsu ekavacanantañca.",
  "anya-e0201n3:282_0": "Iti niccasamāhārarāsi.",
  "anya-e0201n3:283_0": "Vikappaladdhesu ka. 323; rū. 360; nī. 701 tiṇavisesadvande –",
  "anya-e0201n3:284_0": "Usīrāni ca bīraṇāni ca usīrabīraṇaṁ,",
  "anya-e0201n3:284_1": "usīrabīraṇā.",
  "anya-e0201n3:284_2": "Evaṁ muñjapabbajaṁ,",
  "anya-e0201n3:284_3": "muñjapabbajā,",
  "anya-e0201n3:284_4": "kāsakusaṁ, kāsakusā.",
  "anya-e0201n3:285_0": "Rukkhavisesadvande –",
  "anya-e0201n3:286_0": "Khadiro ca palāso ca khadirapalāsaṁ,",
  "anya-e0201n3:286_1": "khadirapalāsā,",
  "anya-e0201n3:286_2": "dhavo ca assakaṇṇo ca dhavassakaṇṇaṁ,",
  "anya-e0201n3:286_3": "dhavassakaṇṇā,",
  "anya-e0201n3:286_4": "pilakkhanigrodhaṁ,",
  "anya-e0201n3:286_5": "pilakkhanigrodhā,",
  "anya-e0201n3:286_6": "assatthakapītanaṁ kapitthanaṁ (katthaci),",
  "anya-e0201n3:286_7": "assatthakapītanā,",
  "anya-e0201n3:286_8": "sākasālaṁ, sākasālā.",
  "anya-e0201n3:287_0": "Pasuvisesadvande –",
  "anya-e0201n3:288_0": "Gajā ca gavajā ca gajagavajaṁ,",
  "anya-e0201n3:288_1": "gajagavajā,",
  "anya-e0201n3:288_2": "gomahisaṁ, gomahisā,",
  "anya-e0201n3:288_3": "eṇeyyavarāhaṁ,",
  "anya-e0201n3:288_4": "eṇeyyavarāhā, ajeḷakaṁ, ajeḷakā,",
  "anya-e0201n3:288_5": "kukkuṭasūkaraṁ,",
  "anya-e0201n3:288_6": "kukkuṭasūkarā,",
  "anya-e0201n3:288_7": "hatthigavassavaḷavaṁ,",
  "anya-e0201n3:288_8": "hatthigavassavaḷavā.",
  "anya-e0201n3:289_0": "Sakuṇavisesadvande –",
  "anya-e0201n3:290_0": "Haṁsabilavaṁ, haṁsabilavā, kāraṇḍavacakkavākaṁ, kāraṇḍavacakkavākā, bakabalākaṁ, bakabalākā.",
  "anya-e0201n3:291_0": "Dhanadvande –",
  "anya-e0201n3:292_0": "Hiraññasuvaṇṇaṁ,",
  "anya-e0201n3:292_1": "hiraññasuvaṇṇā,",
  "anya-e0201n3:292_2": "maṇi ca saṅkho ca muttā ca veḷuriyañca maṇisaṅkhamuttaveḷuriyaṁ,",
  "anya-e0201n3:292_3": "maṇisaṅkhamuttaveḷuriyā,",
  "anya-e0201n3:292_4": "jātarūparajataṁ,",
  "anya-e0201n3:292_5": "jātarūparajatā.",
  "anya-e0201n3:293_0": "Dhaññadvande –",
  "anya-e0201n3:294_0": "Sāliyavaṁ, sāliyavā, tilamuggamāsaṁ, tilamuggamāsā, nipphāvakulatthaṁ, nipphāvakulatthā.",
  "anya-e0201n3:295_0": "Byañjanānaṁ dvande –",
  "anya-e0201n3:296_0": "Macchamaṁsaṁ,",
  "anya-e0201n3:296_1": "macchamaṁsā,",
  "anya-e0201n3:296_2": "sākasūpaṁ, sākasūpā,",
  "anya-e0201n3:296_3": "gabyamāhisaṁ,",
  "anya-e0201n3:296_4": "gabyamāhisā,",
  "anya-e0201n3:296_5": "eṇeyyavārāhaṁ,",
  "anya-e0201n3:296_6": "eṇeyyavārāhā,",
  "anya-e0201n3:296_7": "migamāyūraṁ,",
  "anya-e0201n3:296_8": "migamāyūrā.",
  "anya-e0201n3:297_0": "Janapadadvande –",
  "anya-e0201n3:298_0": "Kāsikosalaṁ,",
  "anya-e0201n3:298_1": "kāsikosalā,",
  "anya-e0201n3:298_2": "vajjimallaṁ,",
  "anya-e0201n3:298_3": "vajjimallā,",
  "anya-e0201n3:298_4": "cetavaṁsaṁ,",
  "anya-e0201n3:298_5": "cetavaṁsā,",
  "anya-e0201n3:298_6": "majjhañca sūrasenañca majjhasūrasenaṁ,",
  "anya-e0201n3:298_7": "majjhasūrasenā,",
  "anya-e0201n3:298_8": "kurupañcālaṁ,",
  "anya-e0201n3:298_9": "kurupañcālā.",
  "anya-e0201n3:299_0": "Iti vikappasamāhārarāsi.",
  "anya-e0201n3:300_0": "Dvandasamāso niṭṭhito.",
  "anya-e0201n3:301_0": "Visesavidhāna",
  "anya-e0201n3:302_0": "Idāni pubbe vuttāni avuttāni ca chasu samāsesu visesavidhānāni vuccante.",
  "anya-e0201n3:303_0": "Napuṁsakekattaṁ,",
  "anya-e0201n3:303_1": "samāsantarasso,",
  "anya-e0201n3:303_2": "pumbhāvātideso,",
  "anya-e0201n3:303_3": "samāsante ka,",
  "anya-e0201n3:303_4": "samāsante a, nānādeso, abyayo, saṅkhyā.",
  "anya-e0201n3:304_0": "Napuṁsakekattarāsi",
  "anya-e0201n3:305_0": "Tattha sabbo abyayībhāvo napuṁsakaliṅgo eva,",
  "anya-e0201n3:305_1": "samāhārabhūtā digu,",
  "anya-e0201n3:305_2": "dvandā napuṁsakā ca ekattasaṅkhyā ca.",
  "anya-e0201n3:306_0": "359.Kvacekattañca chaṭṭhiyāka. 327; rū. 351; nī. 704; caṁ. 2.2.69-73; pā. 2.4.22-25.",
  "anya-e0201n3:307_0": "Chaṭṭhīsamāse kvaci napuṁsakattaṁ ekattañca hoti.",
  "anya-e0201n3:308_0": "Chāyā,",
  "anya-e0201n3:308_1": "sabhāsvevāyaṁ vidhi,",
  "anya-e0201n3:308_2": "salabhānaṁ chāyā salabhacchāyaṁ …sabhacchāyaṁ (mūlapāṭhe).",
  "anya-e0201n3:308_3": "Evaṁ sakaṭacchāyaṁ,",
  "anya-e0201n3:308_4": "gharacchāyaṁ.",
  "anya-e0201n3:308_5": "Idha na hoti,",
  "anya-e0201n3:308_6": "rukkhacchāyā,",
  "anya-e0201n3:308_7": "pabbatacchāyā.",
  "anya-e0201n3:308_8": "Sabhāsadde amanussasabhāsvevāyaṁ vidhi,",
  "anya-e0201n3:308_9": "brahmūnaṁ sabhā brahmasabhaṁ.",
  "anya-e0201n3:308_10": "Evaṁ devasabhaṁ,",
  "anya-e0201n3:308_11": "indasabhaṁ,",
  "anya-e0201n3:308_12": "yakkhasabhaṁ,",
  "anya-e0201n3:308_13": "rakkhasasataṁ.",
  "anya-e0201n3:308_14": "Manussasabhāsu natthi,",
  "anya-e0201n3:308_15": "khattiyasabhā,",
  "anya-e0201n3:308_16": "rājasabhā iccādi.",
  "anya-e0201n3:309_0": "Kvacīti kiṁ? Rājaparisā.",
  "anya-e0201n3:310_0": "Iti napuṁsakekattarāsi.",
  "anya-e0201n3:311_0": "Samāsantarassarāsi",
  "anya-e0201n3:312_0": "‘Syādīsu rasso’ti suttena abyayībhāva,",
  "anya-e0201n3:312_1": "samāhāradigu,",
  "anya-e0201n3:312_2": "dvandānaṁ kassaci tappurisassa ca syādīsu rasso.",
  "anya-e0201n3:313_0": "Abyayībhāve –",
  "anya-e0201n3:314_0": "Upamaṇikaṁ adhitthi, upavadhu.",
  "anya-e0201n3:315_0": "Samāhāradigumhi –",
  "anya-e0201n3:316_0": "Catuddisaṁ, dasitthi, dasavadhu.",
  "anya-e0201n3:317_0": "Samāhāradvande –",
  "anya-e0201n3:318_0": "Mukhanāsikaṁ, hanugīvaṁ.",
  "anya-e0201n3:319_0": "Tappurise –",
  "anya-e0201n3:320_0": "Salabhacchāyaṁ, brahmasabhaṁ.",
  "anya-e0201n3:321_0": "360.Ghapassantassāppadhānassaka. 403; rū. 354; nī. 858; caṁ. 2.2.86; pā. 1.2.48.",
  "anya-e0201n3:322_0": "Syādīsu antabhūtassa appadhānabhūtassa ca ghapassa rasso hoti.",
  "anya-e0201n3:323_0": "Bahubbīhimhi –",
  "anya-e0201n3:324_0": "Bahukañño, poso, bahuitthi, kulaṁ, bahuvadhu, kulaṁ.",
  "anya-e0201n3:325_0": "Abyayībhāve –",
  "anya-e0201n3:326_0": "Upamaṇikaṁ, adhitthi, upavadhu.",
  "anya-e0201n3:327_0": "Antassāti kiṁ? Saddhādhano, puriso.",
  "anya-e0201n3:328_0": "Appadhānassāti kiṁ? Rājakaññā, rājakumārī, brahmabandhū.",
  "anya-e0201n3:329_0": "361.Gossuka. 342; rū. 337; nī. 722; caṁ. 2.2.85; pā. 1.2.48.",
  "anya-e0201n3:330_0": "Syādīsu antabhūtassa appadhānabhūtassa ca gossa u hoti.",
  "anya-e0201n3:331_0": "Tiṭṭhagu cittagu.",
  "anya-e0201n3:332_0": "Appadhānassāti kiṁ? Rājagavo.",
  "anya-e0201n3:333_0": "Antassāti kiṁ? Gokulaṁ.",
  "anya-e0201n3:334_0": "Iti samāsantarassarāsi.",
  "anya-e0201n3:335_0": "Pumbhāvātidesarāsi",
  "anya-e0201n3:336_0": "362.Itthiyaṁ bhāsitapumitthī pumāvekattheka. 331; rū. 353; nī. 714; caṁ. 5.2.29; pā. 6.3.34.",
  "anya-e0201n3:337_0": "‘Ekatthe’ti tulyādhikaraṇe,",
  "anya-e0201n3:337_1": "itthiyaṁ vattamāne ekatthe uttarapade pare kadāci bhāsitapumo itthiliṅgasaddo pumā iva hoti.",
  "anya-e0201n3:337_2": "Caturaṅgamidaṁ vidhānaṁ,",
  "anya-e0201n3:337_3": "pubbapadaṁ itthiliṅgañca bhāsitapumañca siyā,",
  "anya-e0201n3:337_4": "parapadaṁ niyatitthiliṅgañca pubbapadena ekatthañca siyāti.",
  "anya-e0201n3:338_0": "Dīghā jaṅghā yassa so dīghajaṅgho, puriso, dīghajaṅghā, itthī, dīghajaṅghaṁ, kulaṁ.",
  "anya-e0201n3:339_0": "Ettha ca ye saddā katthaci pulliṅgarūpā honti,",
  "anya-e0201n3:339_1": "katthaci itthipaccayayuttā itthiliṅgarūpā,",
  "anya-e0201n3:339_2": "te bhāsitapumā nāma.",
  "anya-e0201n3:339_3": "Dīgho maggo,",
  "anya-e0201n3:339_4": "dīghā ratti,",
  "anya-e0201n3:339_5": "gato puriso,",
  "anya-e0201n3:339_6": "gatā itthī, kumāro, kumārī, brāhmaṇo,",
  "anya-e0201n3:339_7": "brāhmaṇī iccādi.",
  "anya-e0201n3:340_0": "Ye pana itthipaccayayuttā niccaṁ itthiliṅgarūpā honti,",
  "anya-e0201n3:340_1": "te bhāsitapumā nāma na honti, kaññā, paññā, saddhā, nadī, itthī,",
  "anya-e0201n3:340_2": "pathavī iccādi.",
  "anya-e0201n3:340_3": "Tathā sabhāvaitthiliṅgāpi niyatapunnapuṁsakaliṅgāpi bhāsitapumā na honti, devatā, ratti, dhenu, vadhū, sakko, devo, brahmā, ratanaṁ,",
  "anya-e0201n3:340_4": "saraṇaṁ iccādi.",
  "anya-e0201n3:341_0": "Idha pana dīghasaddo “dīgho bālāna saṁsāro”ti dha. pa.",
  "anya-e0201n3:341_1": "60 ādīsu bhāsitapumo,",
  "anya-e0201n3:341_2": "so visesyaliṅgānugatavasena idha itthipaccayayutto itthiliṅgasaddo nāma.",
  "anya-e0201n3:341_3": "Iminā suttena pumbhāvātidese kate tattha āpaccayo antaradhāyati,",
  "anya-e0201n3:341_4": "‘ghapassantassāppadhānassā’ti suttena samāsantassa ākārassa rassattaṁ,",
  "anya-e0201n3:341_5": "kumārī bhariyā yassa so kumārabhariyo,",
  "anya-e0201n3:341_6": "īpaccayanivatti.",
  "anya-e0201n3:341_7": "Yuvati jāyā yassa so yuvajāyo,",
  "anya-e0201n3:341_8": "tipaccayanivatti.",
  "anya-e0201n3:341_9": "Brahmabandhū bhariyā yassa so brahmabandhubhariyo,",
  "anya-e0201n3:341_10": "ūpaccayanivatti.",
  "anya-e0201n3:342_0": "Itthiyanti kiṁ?",
  "anya-e0201n3:342_1": "Kumārī ratanaṁ yassa so kumārīratano, puriso,",
  "anya-e0201n3:342_2": "idha parapadaṁ itthiliṅgaṁ na hoti,",
  "anya-e0201n3:342_3": "tasmā pumbhāvātideso na kātabbo,",
  "anya-e0201n3:342_4": "yadi kareyya,",
  "anya-e0201n3:342_5": "kumāro ratanaṁ yassa kumāraratanoti evaṁ aniṭṭhattho bhaveyya.",
  "anya-e0201n3:343_0": "Ekattheti kiṁ?",
  "anya-e0201n3:343_1": "Kumārīsu bhatti yassa so kumārībhattiko.",
  "anya-e0201n3:343_2": "Evaṁ samaṇībhattiko,",
  "anya-e0201n3:343_3": "brāhmaṇībhattiko,",
  "anya-e0201n3:343_4": "samāsante ko,",
  "anya-e0201n3:343_5": "idha parapadaṁ pubbapadena ekatthaṁ na hoti,",
  "anya-e0201n3:343_6": "tasmā pumbhāvātideso na kātabbo,",
  "anya-e0201n3:343_7": "yadi kareyya,",
  "anya-e0201n3:343_8": "kumāresu bhatti yassa so kumārabhattikoti evaṁ aniṭṭhattho bhaveyya.",
  "anya-e0201n3:344_0": "Itthīti kiṁ?",
  "anya-e0201n3:344_1": "Daṭṭhabbaṭṭhena diṭṭhi,",
  "anya-e0201n3:344_2": "gāmaṇikulaṁ diṭṭhi yena so gāmaṇidiṭṭhi,",
  "anya-e0201n3:344_3": "idha gāmaṇisaddo bhāsitapumo hoti,",
  "anya-e0201n3:344_4": "idha pana kulavācakattā napuṁsakaliṅge tiṭṭhati,",
  "anya-e0201n3:344_5": "itthipaccayo natthi,",
  "anya-e0201n3:344_6": "tasmā pumbhāvātidesakiccaṁ natthi.",
  "anya-e0201n3:345_0": "Bhāsitapumoti kiṁ?",
  "anya-e0201n3:345_1": "Saddhā pakati yassa so saddhāpakatiko.",
  "anya-e0201n3:345_2": "Evaṁ paññāpakatiko,",
  "anya-e0201n3:345_3": "idha pubbapadaṁ niyatitthiliṅgattā bhāsitapumaṁ na hotīti.",
  "anya-e0201n3:345_4": "Saddhādhano,",
  "anya-e0201n3:345_5": "paññādhano,",
  "anya-e0201n3:345_6": "saddhādhuro paññādhuro iccatra duvaṅgavekallaṁ hoti.",
  "anya-e0201n3:346_0": "Kammadhārayamhi ka. 332; rū. 343; nī.",
  "anya-e0201n3:346_1": "716 pana ‘ekatthe’ti padaṁ visuṁ ekaṁ aṅgaṁ na hoti anekatthassa idha asambhavato.",
  "anya-e0201n3:346_2": "Dīghā ca sā jaṅghā cāti dīghajaṅghā,",
  "anya-e0201n3:346_3": "kumārī ca sā bhariyā cāti kumārabhariyā.",
  "anya-e0201n3:346_4": "Evaṁ khattiyakaññā,",
  "anya-e0201n3:346_5": "brāhmaṇakaññā,",
  "anya-e0201n3:346_6": "yuvati ca sā bhariyā cāti yuvabhariyā,",
  "anya-e0201n3:346_7": "brahmabandhū ca sā bhariyā cāti brahmabandhubhariyā.",
  "anya-e0201n3:347_0": "Itthiyanti kiṁ? Kumārī ca sā ratanañcāti kumārīratanaṁ. Evaṁ samaṇīpadumaṁ.",
  "anya-e0201n3:348_0": "Itthīti kiṁ? Gāmaṇikulañca taṁ diṭṭhi cāti gāmaṇidiṭṭhi.",
  "anya-e0201n3:349_0": "Bhāsitapumoti kiṁ? Saddhāpakati, gaṅgānadī, taṇhānadī, pathavīdhātu.",
  "anya-e0201n3:350_0": "Saññāsaddesu pana caturaṅgayuttepi vidhānaṁ na hoti,",
  "anya-e0201n3:350_1": "nandādevī,",
  "anya-e0201n3:350_2": "nandāpokkharaṇī,",
  "anya-e0201n3:350_3": "kāyagatāsati,",
  "anya-e0201n3:350_4": "paṭhamāvibhatti,",
  "anya-e0201n3:350_5": "dutiyāvibhatti,",
  "anya-e0201n3:350_6": "pañcamīvibhatti,",
  "anya-e0201n3:350_7": "chaṭṭhīvibhatti iccādi.",
  "anya-e0201n3:351_0": "363.Kvaci paccayeka. 332; rū. 343; nī. 716; caṁ. 5.2.31; pā. 6.3.35.",
  "anya-e0201n3:352_0": "Paccaye pare kadāci bhāsitapumo itthiliṅgasaddo kvaci pumāva hoti.",
  "anya-e0201n3:353_0": "Byattatarā,",
  "anya-e0201n3:353_1": "byattatamā,",
  "anya-e0201n3:353_2": "ettha ca byattānaṁ itthīnaṁ atisayena byattāti byattatarā,",
  "anya-e0201n3:353_3": "byattatamāti attho.",
  "anya-e0201n3:353_4": "Evaṁ paṇḍitatarā,",
  "anya-e0201n3:353_5": "paṇḍitatamā iccādi.",
  "anya-e0201n3:354_0": "364.Sabbādayo vuttimatteka. 331; rū. 353; nī. 714; caṁ. 5.2.41; pā. 6.3.35.",
  "anya-e0201n3:355_0": "Vuttimatte ṭhāne sabbādināmakā sabbanāmasaddā pumāva honti.",
  "anya-e0201n3:356_0": "Sā pamukhā yassa so tappamukho.",
  "anya-e0201n3:356_1": "Evaṁ tappadhāno,",
  "anya-e0201n3:356_2": "tāya tāhi vā sampayutto taṁsampayutto.",
  "anya-e0201n3:356_3": "Sā eva pamukhā tappamukhā.",
  "anya-e0201n3:356_4": "Evaṁ tappadhānā,",
  "anya-e0201n3:356_5": "tassā mukhaṁ tammukhaṁ,",
  "anya-e0201n3:356_6": "tassaṁ gāthāyaṁ tāsu gāthāsu vā tatra,",
  "anya-e0201n3:356_7": "tāya gāthato tāhi vā gāthāhi tato,",
  "anya-e0201n3:356_8": "tassaṁ velāyaṁ tadā iccādi.",
  "anya-e0201n3:357_0": "Ettha ca vutti nāma samāsa, taddhitā’ yādidhātupaccayanta, vibhattipaccayantānaṁ nāmaṁ.",
  "anya-e0201n3:358_0": "Iti pumbhāvātidesarāsi.",
  "anya-e0201n3:359_0": "Samāsantakapaccayarāsi",
  "anya-e0201n3:360_0": "365.Ltitthiyūhi koka. 338; rū. 356; nī. 725; caṁ. 4.4.140; pā. 5.4.152.",
  "anya-e0201n3:361_0": "Aññapadatthavisaye kattuiccādīhi ltupaccayantehi itthiyaṁ ī, ūkārantehi ca bahulaṁ kapaccayo hoti.",
  "anya-e0201n3:362_0": "Bahavo kattāro yasmiṁ dese so bahukattuko.",
  "anya-e0201n3:362_1": "Evaṁ bahuvattuko,",
  "anya-e0201n3:362_2": "bahukā nadiyo yasmiṁ dese so bahunadiko.",
  "anya-e0201n3:362_3": "Evaṁ bahuitthiko, gāmo,",
  "anya-e0201n3:362_4": "bahuitthikā, sabhā,",
  "anya-e0201n3:362_5": "bahuitthikaṁ, kulaṁ.",
  "anya-e0201n3:362_6": "Evaṁ bahukumārikaṁ,",
  "anya-e0201n3:362_7": "bahubrahmabandhuko.",
  "anya-e0201n3:363_0": "Ettha ca ‘brahmabandhū’ti rassapadaṁ brāhmaṇaṁ vadati,",
  "anya-e0201n3:363_1": "dīghapadaṁ brāhmaṇiṁ vadati,",
  "anya-e0201n3:363_2": "kapaccaye pare dīghānaṁ mahāvuttinā rassattaṁ icchanti.",
  "anya-e0201n3:364_0": "Bahulanti kiṁ? Bahukattā, gāmo.",
  "anya-e0201n3:365_0": "366.Vāññatoka. 338; rū. 356; nī. 725; caṁ. 6.2.72; pā. 5.4.152.",
  "anya-e0201n3:366_0": "Aññapadatthavisaye ltitthiyūhi aññato avaṇṇivaṇṇuvaṇṇantehi bahulaṁ kapaccayo hoti vā.",
  "anya-e0201n3:367_0": "Avaṇṇantamhā tāva –",
  "anya-e0201n3:368_0": "Agāmakaṁ, araññaṁ,",
  "anya-e0201n3:368_1": "bahugāmako, janapado, sasotako, asotako, salomako,",
  "anya-e0201n3:368_2": "sapakkhako,",
  "anya-e0201n3:368_3": "bahumālako, bahumālo,",
  "anya-e0201n3:368_4": "bahumāyako, bahumāyo.",
  "anya-e0201n3:369_0": "Ivaṇṇantamhā –",
  "anya-e0201n3:370_0": "Sundarā diṭṭhi yassa so sammādiṭṭhiko,",
  "anya-e0201n3:370_1": "sammādiṭṭhi,",
  "anya-e0201n3:370_2": "micchādiṭṭhiko,",
  "anya-e0201n3:370_3": "micchādiṭṭhi,",
  "anya-e0201n3:370_4": "matapatikā, itthī,",
  "anya-e0201n3:370_5": "saddhāpakatiko,",
  "anya-e0201n3:370_6": "paññāpakatiko,",
  "anya-e0201n3:370_7": "bahuhatthiko,",
  "anya-e0201n3:370_8": "bahudaṇḍiko.",
  "anya-e0201n3:371_0": "Uvaṇṇantamhā –",
  "anya-e0201n3:372_0": "Sahetuko, ahetuko,",
  "anya-e0201n3:372_1": "sacakkhuko,",
  "anya-e0201n3:372_2": "acakkhuko,",
  "anya-e0201n3:372_3": "sabhikkhuko,",
  "anya-e0201n3:372_4": "abhikkhuko,",
  "anya-e0201n3:372_5": "dīghāyuko, appāyuko,",
  "anya-e0201n3:372_6": "bahudhenuko, vajo,",
  "anya-e0201n3:372_7": "bahurattaññuko,",
  "anya-e0201n3:372_8": "bhikkhusaṅgho.",
  "anya-e0201n3:373_0": "Itthiliṅge kamhi pare akārassa mahāvuttinā vā ‘adhātussa ke…’ti suttena vā bahulaṁ ikārattaṁ hoti,",
  "anya-e0201n3:373_1": "bahuputtikā, itthī,",
  "anya-e0201n3:373_2": "bahuputtakā vā,",
  "anya-e0201n3:373_3": "ekaputtikā,",
  "anya-e0201n3:373_4": "ekaputtakā iccādi.",
  "anya-e0201n3:374_0": "Iti samāsantakapaccayarāsi.",
  "anya-e0201n3:375_0": "Samāsantaapaccayarāsi",
  "anya-e0201n3:376_0": "367.Samāsantaka. 337; rū. 350; nī. 722; caṁ. 4.4.52; pā. 5.4.68; ‘tva’ (bahūsu).",
  "anya-e0201n3:377_0": "‘Samāsanto+a’ iti dvipadamidaṁ, samāsanto hutvā apaccayo hotīti attho. Adhikārasuttamidaṁ.",
  "anya-e0201n3:378_0": "368.Pāpādīhi bhūmiyāka. 337; rū. 350; nī. 722; caṁ. 4.4.72; …pe… 5.4.75; ‘godāvarīnaṁ’ (bahūsu).",
  "anya-e0201n3:379_0": "Pāpādīhi parāya bhūmiyā samāsanto ahoti,",
  "anya-e0201n3:379_1": "‘bhūmisaddassā’ti vattabbe niyatitthiliṅgadassanatthaṁ ‘bhūmiyā’ti vuttaṁ.",
  "anya-e0201n3:379_2": "Evaṁ aññatthapi.",
  "anya-e0201n3:380_0": "Pāpānaṁ bhūmi pāpabhūmaṁ,",
  "anya-e0201n3:380_1": "pāpānaṁ uppattibhūmityattho,",
  "anya-e0201n3:380_2": "jātiyā bhūmi jātibhūmaṁ,",
  "anya-e0201n3:380_3": "satthujātaraṭṭhaṁ.",
  "anya-e0201n3:380_4": "Evaṁ pacchābhūmaṁ,",
  "anya-e0201n3:380_5": "majjhimadese pacchābhāgaraṭṭhaṁ.",
  "anya-e0201n3:381_0": "369.Saṅkhyāhika. 337; rū. 350; nī. 722; caṁ. 4.4.73; pā. 5.4.75.",
  "anya-e0201n3:382_0": "Saṅkhyāhi parāya bhūmiyā samāsanto a hoti.",
  "anya-e0201n3:383_0": "Dve bhūmiyo etthāti dvibhūmo,",
  "anya-e0201n3:383_1": "dvibhūmako, pāsādo,",
  "anya-e0201n3:383_2": "dvibhūmiko vā,",
  "anya-e0201n3:383_3": "tisso bhūmiyo etesanti vā tīsu bhūmisu pariyāpannāti vā tebhūmakā, dhammā,",
  "anya-e0201n3:383_4": "catubhūmakā, dhammā,",
  "anya-e0201n3:383_5": "tebhūmikā,",
  "anya-e0201n3:383_6": "catubhūmikā vā.",
  "anya-e0201n3:383_7": "Digumhi-dve bhūmiyo dvibhūmaṁ,",
  "anya-e0201n3:383_8": "tisso bhūmiyo tibhūmaṁ,",
  "anya-e0201n3:383_9": "catasso bhūmiyo catubhūmaṁ iccādi.",
  "anya-e0201n3:384_0": "370.Nadīgodhāvarīnaṁka. 337; rū. 350; nī. 722; caṁ. 4.4.73; pā. 5.4.75.",
  "anya-e0201n3:385_0": "Saṅkhyāhi parāsaṁ nadī, godhāvarīnaṁ samāsanto a hoti.",
  "anya-e0201n3:386_0": "Pañca nadiyo pañcanadaṁ,",
  "anya-e0201n3:386_1": "pañca vā nadiyo yasmiṁ padese so pañcanado,",
  "anya-e0201n3:386_2": "satta godhāvariyo sattagodhāvaraṁ.",
  "anya-e0201n3:387_0": "371.Asaṅkhyehi caṅgulyānaññāsaṅkhyatthesuka. 337; rū. 350; nī. 722; caṁ. 4.4.74; pā. 5.4.86.",
  "anya-e0201n3:388_0": "Aññattho ca asaṅkhyattho ca aññāsaṅkhyatthā.",
  "anya-e0201n3:388_1": "Tattha ‘aññattho’ti aññapadattho bahubbīhisamāso,",
  "anya-e0201n3:388_2": "‘asaṅkhyattho’ti asaṅkhyatthasamāso abyayībhāvasamāsoti vuttaṁ hoti,",
  "anya-e0201n3:388_3": "na aññāsaṅkhyatthā anaññāsaṅkhyatthā,",
  "anya-e0201n3:388_4": "aññāsaṅkhyatthavajjitesu samāsesu asaṅkhyehi upasaggehi ca saṅkhyāhi ca parāya aṅguliyā samāsanto a hoti.",
  "anya-e0201n3:388_5": "Casaddena “sugataṅgulena,",
  "anya-e0201n3:388_6": "pamāṇaṅgulena” iccādīni sijjhanti.",
  "anya-e0201n3:389_0": "Aṅgulīhi niggataṁ niraṅgulaṁ,",
  "anya-e0201n3:389_1": "aṅguliyo atikkantaṁ accaṅgulaṁ,",
  "anya-e0201n3:389_2": "ime dve amādisamāsā,",
  "anya-e0201n3:389_3": "dve aṅguliyo samāhaṭāti dvaṅgulaṁ.",
  "anya-e0201n3:390_0": "Anaññāsaṅkhyatthesūti kiṁ?",
  "anya-e0201n3:390_1": "Pañca aṅguliyo asminti pañcaṅguli, hattho.",
  "anya-e0201n3:390_2": "Aṅguliyā samīpaṁ upaṅguli.",
  "anya-e0201n3:390_3": "“Caturaṅgulaṁ kaṇṇaṁ osāretvā mahāva. 66,",
  "anya-e0201n3:390_4": "aṭṭhaṅgulaṁ dantakaṭṭhaṁ,",
  "anya-e0201n3:390_5": "dvaṅgulaparamaṁ,",
  "anya-e0201n3:390_6": "caturaṅgulaparamaṁ,",
  "anya-e0201n3:390_7": "aṭṭhaṅgulaparama”ntiādīsu ‘aṅgula’nti akārantaṁ pamāṇavācīsaddantaraṁ.",
  "anya-e0201n3:391_0": "372.Dārumhaṅgulyāka. 337; rū. 350; nī. 722; caṁ. 4.4.97; pā. 5.4.114; ‘dārumyaṅgulyā’ (bahūsu).",
  "anya-e0201n3:392_0": "Dārusaṅkhāte aññapadatthe pavattāya aṅguliyā samāsanto ahoti.",
  "anya-e0201n3:393_0": "Pañca aṅguliyo assāti pañcaṅgulaṁ, dāru.",
  "anya-e0201n3:393_1": "Ettha ca aṅgulipamāṇāvayavo dhaññādīnaṁ mānaviseso ‘dārū’ti vuccati.",
  "anya-e0201n3:394_0": "373.Dīghāhovassekadesehi ca ratyāka. 337; rū. 350; nī. 722; caṁ. 4.4.75; pā. 5.4.87.",
  "anya-e0201n3:395_0": "Dīgho ca aho ca vasso ca ekadeso cāti dvando,",
  "anya-e0201n3:395_1": "ekadeso nāma pubba, parādi,",
  "anya-e0201n3:395_2": "anaññāsaṅkhyatthesu dīghādīhi ca asaṅkhyehi ca saṅkhyāhi ca parāya rattiyā samāsanto a hoti.",
  "anya-e0201n3:395_3": "Casaddena “ciraratta”nti sijjhati.",
  "anya-e0201n3:396_0": "Dīghā rattiyo dīgharattaṁ,",
  "anya-e0201n3:396_1": "dīghā rattidivaparaṁparātyattho.",
  "anya-e0201n3:396_2": "Aho ca ratti ca ahorattaṁ,",
  "anya-e0201n3:396_3": "vassena temitā ratti vassarattaṁ,",
  "anya-e0201n3:396_4": "rattiyā pubbaṁ pubbarattaṁ,",
  "anya-e0201n3:396_5": "rattiyā paraṁ pararattaṁ,",
  "anya-e0201n3:396_6": "rattiyā aḍḍhaṁ aḍḍharattaṁ,",
  "anya-e0201n3:396_7": "rattiṁ atikkanto atiratto,",
  "anya-e0201n3:396_8": "dve rattiyo dvirattaṁ.",
  "anya-e0201n3:396_9": "Evaṁ tirattaṁ,",
  "anya-e0201n3:396_10": "caturattaṁ,",
  "anya-e0201n3:396_11": "pañcarattaṁ,",
  "anya-e0201n3:396_12": "chārattaṁ,",
  "anya-e0201n3:396_13": "vādhikārattā “ekarattaṁ,",
  "anya-e0201n3:396_14": "ekarattī”ti sijjhati.",
  "anya-e0201n3:397_0": "Anaññāsaṅkhyatthesūti kiṁ? Dīghā ratti etthāti dīgharatti, hemanto. Rattiyā samīpaṁ uparatti.",
  "anya-e0201n3:398_0": "374.Go tvacatthe cālopeka. 337; rū. 350; nī. 722; caṁ. 4.4.77; pā. 5.4.92.",
  "anya-e0201n3:399_0": "Acatthe ca anaññā’saṅkhyatthesu ca pavattā gosaddamhā alopaṭṭhāne samāsanto a hoti.",
  "anya-e0201n3:400_0": "Rañño go rājagavo, attano go sagavo, paresaṁ go paragavo, pañcagavo, pañcagavaṁ. Evaṁ dasagavaṁ.",
  "anya-e0201n3:401_0": "Alopeti kiṁ?",
  "anya-e0201n3:401_1": "Pañcahi gohi kīto pañcagu.",
  "anya-e0201n3:401_2": "Ettha ca tena kītoti etasmiṁ atthe taddhitapaccayassa lopo,",
  "anya-e0201n3:401_3": "tena ayaṁ apaccayo na hoti,",
  "anya-e0201n3:401_4": "‘gossū’ti ossuttaṁ.",
  "anya-e0201n3:402_0": "Acattheti kiṁ? Gavajā ca gāvo ca gavajagavo, yomhi gossa gavattaṁ.",
  "anya-e0201n3:403_0": "Anaññāsaṅkhyatthesūti kiṁ? Cittagu, upagu.",
  "anya-e0201n3:404_0": "375.Rattidiva dāragava caturassāka. 337; rū. 350; nī. 722; caṁ. 4.4.62; pā. 5.4.77.",
  "anya-e0201n3:405_0": "Ete tayo saddā aantā nipaccante.",
  "anya-e0201n3:406_0": "Ratti ca divā ca rattidivaṁ,",
  "anya-e0201n3:406_1": "dārā ca gāvo ca dāragavaṁ,",
  "anya-e0201n3:406_2": "catasso assiyo yassa so caturasso, apaccayo,",
  "anya-e0201n3:406_3": "assissa issa attaṁ.",
  "anya-e0201n3:407_0": "376.Āyāmenugavaṁka. 337; rū. 350; nī. 722; caṁ. 4.4.69; pā. 5.4.83.",
  "anya-e0201n3:408_0": "Āyāme gamyamāne anugavanti nipaccate.",
  "anya-e0201n3:409_0": "Gohi anuṭṭhitaṁ sakaṭaṁ anugavaṁ.",
  "anya-e0201n3:410_0": "Āyāmeti kiṁ? Gunnaṁ pacchā anugu.",
  "anya-e0201n3:411_0": "377.Akkhismāññattheka. 337; rū. 350; nī. 722; caṁ. 4.4.96; pā. 5.4.113.",
  "anya-e0201n3:412_0": "Aññapadatthe pavattā akkhimhā samāsanto a hoti.",
  "anya-e0201n3:413_0": "Visālāni akkhīni yassa so visālakkho,",
  "anya-e0201n3:413_1": "virūpāni akkhīni yassa so virūpakkho,",
  "anya-e0201n3:413_2": "anekasahassāni akkhīni yassa so sahassakkho,",
  "anya-e0201n3:413_3": "lohitāni akkhīni yassa so lohitakkho.",
  "anya-e0201n3:413_4": "Evaṁ nīlakkho,",
  "anya-e0201n3:413_5": "nīlakkhi vā.",
  "anya-e0201n3:413_6": "Bahulādhikārā anaññatthepi,",
  "anya-e0201n3:413_7": "akkhīnaṁ paṭimukhaṁ paccakkhaṁ,",
  "anya-e0201n3:413_8": "akkhīnaṁ parabhāgo parokkhaṁ,",
  "anya-e0201n3:413_9": "akkhīnaṁ tirobhāgo tirokkhaṁ.",
  "anya-e0201n3:413_10": "Akkhisaddena cettha pañcindriyāni gayhanti.",
  "anya-e0201n3:414_0": "Mahāvuttinā kvaci samāsanto a, ā, ipaccayā honti.",
  "anya-e0201n3:415_0": "Tattha apaccaye –",
  "anya-e0201n3:416_0": "Vāyuno sakhā vāyusakho,",
  "anya-e0201n3:416_1": "vāyusaṅkhāto sakhā assāti vā vāyusakho, aggi,",
  "anya-e0201n3:416_2": "sabbesaṁ piyā’piyamajjhattānaṁ sakhāti sabbasakho,",
  "anya-e0201n3:416_3": "sabbe vā sakhāyo assāti sabbasakho,",
  "anya-e0201n3:416_4": "mettāvihārī.",
  "anya-e0201n3:416_5": "“Sabbamitto sabbasakho”ti theragā. 648 pāḷi.",
  "anya-e0201n3:416_6": "Pāpānaṁ sakhāti pāpasakho,",
  "anya-e0201n3:416_7": "pāpā sakhāro yassāti vā pāpasakho.",
  "anya-e0201n3:416_8": "“Pāpamitto pāpasakho”ti dī. ni.",
  "anya-e0201n3:416_9": "3.253 pāḷi.",
  "anya-e0201n3:416_10": "Pahito pesito attā yenāti pahitatto,",
  "anya-e0201n3:416_11": "majjhimo attā sabhāvo yassāti majjhatto,",
  "anya-e0201n3:416_12": "chātaṁ ajjhattasantānaṁ saṇṭhānaṁ (mūlapāṭhe) yassāti chātajjhatto,",
  "anya-e0201n3:416_13": "suhito attā yassāti suhitatto,",
  "anya-e0201n3:416_14": "yato saṁyato attā yassāti yatatto,",
  "anya-e0201n3:416_15": "ṭhito attā assāti ṭhitattoiccādi.",
  "anya-e0201n3:417_0": "Āpaccaye –",
  "anya-e0201n3:418_0": "Paccakkho dhammo yassāti paccakkhadhammā,",
  "anya-e0201n3:418_1": "chādetīti chado, moho,",
  "anya-e0201n3:418_2": "vivaṭo chado yasminti vivaṭacchadā,",
  "anya-e0201n3:418_3": "sammāsambuddho.",
  "anya-e0201n3:419_0": "Ipaccaye –",
  "anya-e0201n3:420_0": "Sundaro gandho yassāti sugandhi,",
  "anya-e0201n3:420_1": "kucchito gandho yassāti duggandhi,",
  "anya-e0201n3:420_2": "pūtino gandho yassāti pūtigandhi,",
  "anya-e0201n3:420_3": "surabhino gandho surabhigandhi.",
  "anya-e0201n3:420_4": "“Sarīrassa sugandhino,",
  "anya-e0201n3:420_5": "guṇagandhiyutto aha”nti pāḷi.",
  "anya-e0201n3:421_0": "Iti samāsantaapaccayarāsi.",
  "anya-e0201n3:422_0": "Nānādesarāsi",
  "anya-e0201n3:423_0": "378.Uttarapadeka. 333-334; rū. 344-345; nī. 717-718.",
  "anya-e0201n3:424_0": "Uttarapade pare pubbapade vidhi hotīti attho. Adhikārasuttamidaṁ.",
  "anya-e0201n3:425_0": "“Abrāhmaṇo, anariyo, abhikkhuko, ananto”iccādīsu samāse uttarapade pare na-kārassa a, ana honti.",
  "anya-e0201n3:426_0": "379.Nakhādayoka. 328; rū. 352; nī. 708; caṁ. 5.2.95; pā. 6.3.75.",
  "anya-e0201n3:427_0": "Nakhādayo saddā napakatikā sijjhanti.",
  "anya-e0201n3:428_0": "Nā’ssa khamatthīti nakho,",
  "anya-e0201n3:428_1": "‘kha’nti sukhaṁ,",
  "anya-e0201n3:428_2": "dukkhañca,",
  "anya-e0201n3:428_3": "nā’ssa kulamatthīti nakulo,",
  "anya-e0201n3:428_4": "evaṁnāmako brāhmaṇo,",
  "anya-e0201n3:428_5": "pumassa sakaṁ puṁsakaṁ natthi puṁsakaṁ etasminti napuṁsako,",
  "anya-e0201n3:428_6": "khañjanaṁ vekallagamanaṁ khattaṁ,",
  "anya-e0201n3:428_7": "natthi khattaṁ etassāti nakkhattaṁ,",
  "anya-e0201n3:428_8": "kaṁ vuccati sukhaṁ,",
  "anya-e0201n3:428_9": "tabbiruddhattā akaṁ vuccati dukkhaṁ,",
  "anya-e0201n3:428_10": "natthi akaṁ etasminti nāko, saggo,",
  "anya-e0201n3:428_11": "na muñcatīti namuci, māro.",
  "anya-e0201n3:428_12": "Na galati na cavatīti nagaraṁ,",
  "anya-e0201n3:428_13": "gehe vattabbe ‘agāra’nti sijjhati.",
  "anya-e0201n3:429_0": "380.Nago vā pāṇinika. 333-334; rū. 344-345; nī. 717-718; caṁ. 5.2.96; pā. 6.3.77;",
  "anya-e0201n3:429_1": "‘nago vāppāṇini’ (bahūsu).",
  "anya-e0201n3:430_0": "Apāṇimhi nagoti sijjhati vā.",
  "anya-e0201n3:431_0": "Na gacchantīti nagā, rukkhā. Nagā, pabbatā. Agā, rukkhā, agā, pabbatā.",
  "anya-e0201n3:432_0": "Apāṇinīti kiṁ?",
  "anya-e0201n3:432_1": "Ago vasalo kiṁ tena.",
  "anya-e0201n3:432_2": "Ettha ‘ago’ti duggatajano,",
  "anya-e0201n3:432_3": "‘vasalo’ti lāmako,",
  "anya-e0201n3:432_4": "‘kiṁ tenā’ti nindāvacanaṁ,",
  "anya-e0201n3:432_5": "“sītenā”tipi pāṭho.",
  "anya-e0201n3:432_6": "Evaṁ neke, aneke, nekāni,",
  "anya-e0201n3:432_7": "anekāni iccādi.",
  "anya-e0201n3:433_0": "Iti na-rāsi.",
  "anya-e0201n3:434_0": "381.Sahassa soññattheka. 404; rū. 370; nī. 859; caṁ. 5.2.97; pā. 6.3.82.",
  "anya-e0201n3:435_0": "Aññapadatthe samāse uttarapade pare sahassa so hoti vā.",
  "anya-e0201n3:436_0": "Puttena saha yo vattatīti saputto, sahaputto.",
  "anya-e0201n3:437_0": "Aññattheti kiṁ? Saha katvā, saha yujjhitvā.",
  "anya-e0201n3:438_0": "382.Saññāyaṁka. 404; rū. 370; nī. 859; caṁ. 5.2.98; pā. 6.3.78.",
  "anya-e0201n3:439_0": "Saññāyaṁ uttarapade pare sahassa so hoti.",
  "anya-e0201n3:440_0": "Saha āyattaṁ sāyattaṁ, saha palāsaṁ sapalāsaṁ, agarukārassetaṁ nāmaṁ.",
  "anya-e0201n3:441_0": "383.Apaccakkheka. 404; rū. 307; nī. 859; caṁ. 5.2.99; pā. 6.3.80.",
  "anya-e0201n3:442_0": "Apaccakkhe gamyamāne uttarapade pare sahassa so hoti.",
  "anya-e0201n3:443_0": "Oḍḍiyati etāyāti oḍḍi, pāso.",
  "anya-e0201n3:443_1": "Oḍḍiyā saha yo vattatīti soḍḍi, kapoto.",
  "anya-e0201n3:443_2": "Idha ‘oḍḍi’ apaccakkhā.",
  "anya-e0201n3:443_3": "“Sāggi kapoto”tipi pāṭho,",
  "anya-e0201n3:443_4": "picunā saha vattatīti sapicukā,",
  "anya-e0201n3:443_5": "vātamaṇḍalikā,",
  "anya-e0201n3:443_6": "sā ca apaccakkhā,",
  "anya-e0201n3:443_7": "uggantvā ākāse paribbhamantaṁ picusaṅghāṭaṁ disvā ñātabbā.",
  "anya-e0201n3:443_8": "“Sapisācā vātamaṇḍalikā”tipi pāṭho.",
  "anya-e0201n3:443_9": "Evaṁ sarajā, vātā,",
  "anya-e0201n3:443_10": "sarakkhasī, ratti.",
  "anya-e0201n3:444_0": "384.Akāle sakatthassaka. 404; rū. 370; nī. 859; caṁ. 5.2.110; pā. 6.3.81.",
  "anya-e0201n3:445_0": "Sakatthappadhānassa sahasaddassa so hoti akāle uttarapade pare.",
  "anya-e0201n3:446_0": "Sabrahmaṁ, sacakkaṁ.",
  "anya-e0201n3:447_0": "Akāleti kiṁ? Saha pubbaṇhaṁ, saha paraṇhaṁ, sunakkhattena saha pavattaṁ pubbaṇhaṁ, paraṇhanti attho.",
  "anya-e0201n3:448_0": "385.Ganthantādhikyeka. 404; rū. 370; nī. 859; caṁ. 5.2.101; pā. 6.3.79.",
  "anya-e0201n3:449_0": "Ganthassa anto ganthanto.",
  "anya-e0201n3:449_1": "Yathā taṁ kaccāyanaganthassa anto uṇādikappo,",
  "anya-e0201n3:449_2": "adhikabhāvo ādhikyaṁ,",
  "anya-e0201n3:449_3": "ganthante ca ādhikye ca vattamānassa sahasaddassa so hoti uttarapade pare.",
  "anya-e0201n3:450_0": "Saha uṇādinā’ yaṁ adhiyateti taṁ soṇādi,",
  "anya-e0201n3:450_1": "sakalaṁ kaccāyanaṁ adhītetyattho.",
  "anya-e0201n3:450_2": "Saha muhuttena sakalaṁ jotiṁ adhīte samuhuttaṁ,",
  "anya-e0201n3:450_3": "jotīti nakkhattasatthaṁ.",
  "anya-e0201n3:451_0": "Ādhikye – sadoṇā, khārī, sakahāpaṇaṁ, nikkhaṁ, samāsakaṁ, kahāpaṇaṁ. Niccatthamidaṁ suttaṁ.",
  "anya-e0201n3:452_0": "386.Samānassa pakkhādīsu vāka. 404; rū. 370; nī. 859; caṁ. 5.2.103-4; pā. 6.3.84-86.",
  "anya-e0201n3:453_0": "Pakkhādīsu uttarapadesu samānassa so hoti vā.",
  "anya-e0201n3:454_0": "Samāno pakkho sahāyo sapakkho,",
  "anya-e0201n3:454_1": "samāno pakkho yassāti vā sapakkho,",
  "anya-e0201n3:454_2": "samānapakkho vā.",
  "anya-e0201n3:454_3": "Evaṁ sajāti,",
  "anya-e0201n3:454_4": "samānajāti,",
  "anya-e0201n3:454_5": "sajanapado, saratti.",
  "anya-e0201n3:455_0": "Samāno pati yassā sā sapati.",
  "anya-e0201n3:455_1": "Evaṁ sanābhi, sabandhu,",
  "anya-e0201n3:455_2": "sabrahmacārī, sanāmo.",
  "anya-e0201n3:455_3": "Avhayaṁ vuccati nāmaṁ,",
  "anya-e0201n3:455_4": "candena samānaṁ avhayaṁ yassa so candasavhayo, sagotto,",
  "anya-e0201n3:455_5": "indena samānaṁ gottaṁ yassa so indasagotto, sarūpaṁ,",
  "anya-e0201n3:455_6": "saṭṭhānaṁ.",
  "anya-e0201n3:455_7": "Hari vuccati suvaṇṇaṁ,",
  "anya-e0201n3:455_8": "harinā samāno vaṇṇo yassa so harissavaṇṇo,",
  "anya-e0201n3:455_9": "sassa dvittaṁ.",
  "anya-e0201n3:455_10": "Evaṁ siṅgīnikkhasavaṇṇo, savayo, sadhano, sadhammo, sajātiyo.",
  "anya-e0201n3:456_0": "Pakkhādīsūti kiṁ? Samānasīlo.",
  "anya-e0201n3:457_0": "387.Udare iyeka. 404; rū. 370; nī. 859; caṁ. 5.2.105; pā. 6.3.88.",
  "anya-e0201n3:458_0": "Iyayutte udare pare samānassa so hoti vā.",
  "anya-e0201n3:459_0": "Samāne udare jāto sodariyo, samānodariyo.",
  "anya-e0201n3:460_0": "Iyeti kiṁ? Samānodaratā.",
  "anya-e0201n3:461_0": "Aññesupi samānassa so hoti,",
  "anya-e0201n3:461_1": "candena samānā sirī yassa taṁ candassasirīkaṁ, mukhaṁ.",
  "anya-e0201n3:461_2": "Evaṁ padumassasirīkaṁ, vadanaṁ.",
  "anya-e0201n3:462_0": "Mahāvuttinā santādīnañca so hoti,",
  "anya-e0201n3:462_1": "saṁvijjati lomaṁ assāti salomako.",
  "anya-e0201n3:462_2": "Evaṁ sapakkhako,",
  "anya-e0201n3:462_3": "saṁvijjanti āsavā etesanti sāsavā,",
  "anya-e0201n3:462_4": "saṁvijjanti paccayā etesanti sappaccayā,",
  "anya-e0201n3:462_5": "saṁvijjanti attano uttaritarā dhammā etesanti sauttarā,",
  "anya-e0201n3:462_6": "santo puriso sappuriso.",
  "anya-e0201n3:462_7": "Tathā sajjano,",
  "anya-e0201n3:462_8": "saddhammo,",
  "anya-e0201n3:462_9": "santassa bhāvo sabbhāvo iccādi.",
  "anya-e0201n3:463_0": "Iti sa-rāsi.",
  "anya-e0201n3:464_0": "388.Imassidaṁka. 129; rū. 222; nī. 305.",
  "anya-e0201n3:465_0": "Uttarapade pare imassa idaṁ hoti.",
  "anya-e0201n3:466_0": "Ayaṁ attho etassāti idamatthī,",
  "anya-e0201n3:466_1": "samāsante ī,",
  "anya-e0201n3:466_2": "idamatthino bhāvo idamatthitā.",
  "anya-e0201n3:466_3": "Ayaṁ paccayo etesanti idappaccayā,",
  "anya-e0201n3:466_4": "idappaccayānaṁ bhāvo idappaccayatā.",
  "anya-e0201n3:466_5": "“Imesaṁ paccayā idappaccayā,",
  "anya-e0201n3:466_6": "idappaccayā eva idappaccayatā”tipi yojenti.",
  "anya-e0201n3:466_7": "‘Ida’nti nipātapadampi atthi,",
  "anya-e0201n3:466_8": "“rūpañca hidaṁ bhikkhave attā abhavissā,",
  "anya-e0201n3:466_9": "vedanā ca hidaṁ.",
  "anya-e0201n3:466_10": "Saññā ca hidaṁ.",
  "anya-e0201n3:466_11": "Saṅkhārā ca hidaṁ bhikkhave attā abhavissaṁsu” iccādi mahāva. 20.",
  "anya-e0201n3:467_0": "389.Puṁ pumassa vāka. 82; rū. 149.",
  "anya-e0201n3:468_0": "Uttarapade pare pumassa puṁ hoti vā.",
  "anya-e0201n3:469_0": "Pumassa liṅgaṁ pulliṅgaṁ,",
  "anya-e0201n3:469_1": "pumassa bhāvo pumbhāvo,",
  "anya-e0201n3:469_2": "pumā ca so kokilo cāti puṅkokilo,",
  "anya-e0201n3:469_3": "pumā ca so go cāti puṅgavo,",
  "anya-e0201n3:469_4": "‘go tvacatthe…’ti apaccayo,",
  "anya-e0201n3:469_5": "napuṁsako.",
  "anya-e0201n3:470_0": "Vāti kiṁ? Pumitthī.",
  "anya-e0201n3:471_0": "390.Ṭa ntantūnaṁka. 126; rū. 101; nī. 301.",
  "anya-e0201n3:472_0": "Uttarapade pare nta, ntūnaṁ ṭa hoti vā kvaci.",
  "anya-e0201n3:473_0": "Bhavaṁ patiṭṭho yesaṁ te bhavaṁpatiṭṭhā,",
  "anya-e0201n3:473_1": "bindāgamo.",
  "anya-e0201n3:473_2": "Bhagavā mūlaṁ yesaṁ te bhagavaṁmūlakā, dhammā.",
  "anya-e0201n3:473_3": "Evaṁ bhagavaṁpaṭisaraṇā, dhammā.",
  "anya-e0201n3:474_0": "Bahulādhikārā tarādīsu ca paresu,",
  "anya-e0201n3:474_1": "mahantīnaṁ atisayena mahāti mahattarī,",
  "anya-e0201n3:474_2": "rattaññūnaṁ mahantassa bhāvo rattaññumahattaṁ.",
  "anya-e0201n3:474_3": "Evaṁ jātimahattaṁ,",
  "anya-e0201n3:474_4": "guṇamahattaṁ,",
  "anya-e0201n3:474_5": "puññamahattaṁ,",
  "anya-e0201n3:474_6": "arahantassa bhāvo arahattaṁ.",
  "anya-e0201n3:475_0": "391.Aka. 642; rū. 589; nī. 1269; caṁ. 5.2.106; pā. 6.3.89.",
  "anya-e0201n3:476_0": "Uttarapade pare nta, ntūnaṁ a hoti.",
  "anya-e0201n3:477_0": "Bhavantapatiṭṭhā, mayaṁ, guṇavantapatiṭṭhā, mayaṁ.",
  "anya-e0201n3:478_0": "392.Rīrikkhakesuka. 642; rū. 589; nī. 1269; caṁ. 5.2.107; pā. 6.3.89-90.",
  "anya-e0201n3:479_0": "Rī, rikkha, kapaccayantesu paresu samānassa so hoti.",
  "anya-e0201n3:480_0": "Niccasamāsattā aññapadena viggaho,",
  "anya-e0201n3:480_1": "saṁvijjatīti samāno,",
  "anya-e0201n3:480_2": "paccakkhe viya citte upalabbhatīti attho.",
  "anya-e0201n3:480_3": "Samāno viya so dissatīti sadī, sadikkho, sadiso,",
  "anya-e0201n3:480_4": "samānā viya te dissantīti sadisā.",
  "anya-e0201n3:481_0": "393.Ntakimimānaṁ ṭākīṭīka. 126; rū. 101; nī. 301.",
  "anya-e0201n3:482_0": "Tesu paresu ntapaccayantassa ca kiṁ, imasaddānañca kamena ṭā, kī, ṭī honti.",
  "anya-e0201n3:483_0": "Bhavaṁ viya so dissatīti bhavādī,",
  "anya-e0201n3:483_1": "bhavādikkho,",
  "anya-e0201n3:483_2": "bhavādiso,",
  "anya-e0201n3:483_3": "ko viya so dissatīti kīdī, kīdikkho, kīdiso,",
  "anya-e0201n3:483_4": "ayaṁ viya so dissatīti īdī, īdikkho, īdiso.",
  "anya-e0201n3:484_0": "394.Sabbādīnamāka. 642; rū. 589; nī. 1269; caṁ. 5.2.108; pā. 6.3.91.",
  "anya-e0201n3:485_0": "Tesu paresu sabbādināmakānaṁ ya, ta, eta, añña, amha, tumhasaddānaṁ anto ā hoti.",
  "anya-e0201n3:486_0": "Yādī, yādikkho, yādiso, tādī, tādikkho, tādiso, etādī, etādikkho, etādiso.",
  "anya-e0201n3:487_0": "395.Vetasseṭaka. 642; rū. 589; nī. 1269.",
  "anya-e0201n3:488_0": "Tesu paresu etassa eṭa hoti vā.",
  "anya-e0201n3:489_0": "Edī, edikkho, ediso, aññādī,",
  "anya-e0201n3:489_1": "aññādikkho, aññādiso, amhādī,",
  "anya-e0201n3:489_2": "amhādikkho, amhādiso, tumhādī,",
  "anya-e0201n3:489_3": "tumhādikkho,",
  "anya-e0201n3:489_4": "tumhādiso.",
  "anya-e0201n3:490_0": "396.Tumhamhānaṁ tāmekasmiṁka. 642; rū. 589; nī. 1269.",
  "anya-e0201n3:491_0": "Tesu paresu ekavacane pavattānaṁ tumha’ mhasaddānaṁ tā, mā honti vā.",
  "anya-e0201n3:492_0": "Ahaṁ viya so dissatīti mādī, mādikkho, mādiso, tvaṁ viya so dissatīti tādī, tādikkho, tādiso.",
  "anya-e0201n3:493_0": "Ekasminti kiṁ?",
  "anya-e0201n3:493_1": "Amhe viya te dissantīti amhādino,",
  "anya-e0201n3:493_2": "amhādikkhā, amhādisā,",
  "anya-e0201n3:493_3": "tumhe viya te dissantīti tumhādino,",
  "anya-e0201n3:493_4": "tumhādikkhā,",
  "anya-e0201n3:493_5": "tumhādisā.",
  "anya-e0201n3:493_6": "Ettha ca upamānatthasseva ekattaṁ icchīyati,",
  "anya-e0201n3:493_7": "tasmā ahaṁ viya te dissantīti mādisā tvaṁ viya te dissantīti tādino,",
  "anya-e0201n3:493_8": "tādisātipi yujjanti.",
  "anya-e0201n3:493_9": "“Mādisā ve jinā honti,",
  "anya-e0201n3:493_10": "ye pattā āsavakkhaya”nti mahāva. 11 pāḷi,",
  "anya-e0201n3:493_11": "imāni padāni upari kitakaṇḍepi āgamissanti.",
  "anya-e0201n3:494_0": "397.Taṁmamaññatraka. 143; rū. 235; nī. 322.",
  "anya-e0201n3:495_0": "Rī, rikkha, kapaccayehi aññasmiṁ uttarapade pare tumha’mhānaṁ taṁ, maṁādesā honti kvaci.",
  "anya-e0201n3:496_0": "Tvaṁ leṇaṁ yesaṁ te taṁleṇā,",
  "anya-e0201n3:496_1": "ahaṁ leṇaṁ yesaṁ te maṁleṇā saṁ. ni. 4.359.",
  "anya-e0201n3:496_2": "Evaṁ taṁdīpā,",
  "anya-e0201n3:496_3": "maṁdīpā saṁ. ni. 4.359,",
  "anya-e0201n3:496_4": "taṁpaṭisaraṇā,",
  "anya-e0201n3:496_5": "maṁpaṭisaraṇā.",
  "anya-e0201n3:497_0": "398.Manādyāpādīnamo maye caka. 183; rū. 386; nī. 375.",
  "anya-e0201n3:498_0": "Uttarapade mayapaccaye ca pare manādīnaṁ āpādīnañca o hoti.",
  "anya-e0201n3:499_0": "Manoseṭṭhā, manomayā,",
  "anya-e0201n3:499_1": "rajojallaṁ,",
  "anya-e0201n3:499_2": "rajomayaṁ,",
  "anya-e0201n3:499_3": "sabbo manogaṇo idha vattabbo, āpodhātu, āpomayaṁ.",
  "anya-e0201n3:499_4": "Anuyanti disodisaṁ dī. ni. 3.281,",
  "anya-e0201n3:499_5": "jīva tvaṁ saradosataṁ jā. 1.2.9.",
  "anya-e0201n3:500_0": "399.Parassa saṅkhyāsuka. 36; rū. 47; nī. 130.",
  "anya-e0201n3:501_0": "Saṅkhyāsu parāsu parassa o hoti.",
  "anya-e0201n3:502_0": "Parosataṁ,",
  "anya-e0201n3:502_1": "parosahassaṁ,",
  "anya-e0201n3:502_2": "paropaṇṇāsa dhammā,",
  "anya-e0201n3:502_3": "idha parasaddo “indriyaparopariyatta”nti ettha viya adhikatthavācisaddantaraṁ,",
  "anya-e0201n3:502_4": "na sabbanāmaṁ.",
  "anya-e0201n3:503_0": "400.Jane puthassuka. 49; rū. 44; nī. 129.",
  "anya-e0201n3:504_0": "Jane pare puthassa u hoti.",
  "anya-e0201n3:505_0": "Ariyehi puthagevāyaṁ janoti puthujjano.",
  "anya-e0201n3:505_1": "Api ca pāḷinaye puthusaddoyeva bahulaṁ dissati,",
  "anya-e0201n3:505_2": "puthu kilese janentīti puthujjanā,",
  "anya-e0201n3:505_3": "puthu nānāsatthārānaṁ mukhaṁ ullokentīti puthujjanā,",
  "anya-e0201n3:505_4": "puthu nānāoghehi vuyhantīti puthujjanā mahāni. 51, 94,",
  "anya-e0201n3:505_5": "saññānānāttaputhuttapabhedaṁ paṭicca taṇhānānāttaputhuttapabhedo hoti dha. sa. aṭṭha. 1,",
  "anya-e0201n3:505_6": "iṅgha aññepi pucchassu,",
  "anya-e0201n3:505_7": "puthū samaṇabrāhmaṇe saṁ. ni. 1.246.",
  "anya-e0201n3:505_8": "Gāmā gāmaṁ vicarissaṁ,",
  "anya-e0201n3:505_9": "sāvake vinayaṁ puthū,",
  "anya-e0201n3:505_10": "āyatāni puthūni ca,",
  "anya-e0201n3:505_11": "puthunā vijjuvaṇṇinā jā. 2.22.968,",
  "anya-e0201n3:505_12": "puthukāyā puthubhūtā iccādi.",
  "anya-e0201n3:505_13": "Tasmā “puthageva,",
  "anya-e0201n3:505_14": "puthakkaraṇe” iccādīsu thussa ukārassa akāro akāroti? yujjati.",
  "anya-e0201n3:506_0": "401.So chassāhāyatanesu vāka. 374; rū. 408; nī. 804.",
  "anya-e0201n3:507_0": "Ahe ca āyatane ca pare chassa so hoti vā.",
  "anya-e0201n3:508_0": "Cha ahāni sāhaṁ. Atthi sāhassa jīvitaṁ jā. 2.22.314, ‘sāhassā’ti sāhaṁ+assāti chedo. Saḷāyatanaṁ.",
  "anya-e0201n3:509_0": "Vāti kiṁ? Chāhappaṭicchannā āpatti cūḷava. 134, cha āyatanāni.",
  "anya-e0201n3:510_0": "402.Ltupitādīnamāraṅraṅaka. 200; rū. 159; nī. 415; caṁ. 5.2.20; pā. 6.3.32.",
  "anya-e0201n3:511_0": "Samāsuttarapade pare ltupaccayantānaṁ pitādīnañca kamena āraṅa, raṅa honti vā.",
  "anya-e0201n3:512_0": "Satthuno dassanaṁ satthāradassanaṁ.",
  "anya-e0201n3:512_1": "Evaṁ kattāraniddeso.",
  "anya-e0201n3:512_2": "Mātā ca pitā ca mātarapitaro,",
  "anya-e0201n3:512_3": "mātāpitūsu saṁvaḍḍho mātāpitarasaṁvaḍḍho.",
  "anya-e0201n3:513_0": "Vāti kiṁ? Satthudassanaṁ, kattu niddeso, mātāpitaro.",
  "anya-e0201n3:514_0": "403.Vijjāyonisambandhīnamā tatra cattheka. 199; rū. 158; nī. 736; caṁ. 5.2.21; pā. 6.3.25.",
  "anya-e0201n3:515_0": "Catthasamāse vijjāsambandhīnaṁ yonisambandhīnañca ltupitādīnaṁ ā hoti tesveva paresu.",
  "anya-e0201n3:516_0": "Mātāpitā, mātāpitaro iccādi.",
  "anya-e0201n3:517_0": "Tatrāti kiṁ? Mātuyā bhātā mātubhātā.",
  "anya-e0201n3:518_0": "Ettha ca vijjāsippāni sikkhāpentā ācariyā sissānaṁ vijjāsambandhī mātāpitaro nāma.",
  "anya-e0201n3:519_0": "404.Putteka. 199; rū. 158; nī. 736; caṁ. 5.2.22; pā. 6.3.25.",
  "anya-e0201n3:520_0": "Catte putte pare vijjāyonisambandhīnaṁ ltupitādīnaṁ ā hoti.",
  "anya-e0201n3:521_0": "Mātāputtā gacchanti,",
  "anya-e0201n3:521_1": "pitāputtā gacchanti.",
  "anya-e0201n3:521_2": "Mahāvuttinā tesañca i hoti,",
  "anya-e0201n3:521_3": "mātipakkho,",
  "anya-e0201n3:521_4": "pitipakkho.",
  "anya-e0201n3:521_5": "Mātigho labhate dukhaṁ jā. 2.19.118,",
  "anya-e0201n3:521_6": "pitigho labhate dukhaṁ,",
  "anya-e0201n3:521_7": "māttikaṁ dhanaṁ,",
  "anya-e0201n3:521_8": "pettikaṁ dhanaṁ pārā. 34.",
  "anya-e0201n3:521_9": "Ettha ca mātuyā santakaṁ māttikaṁ,",
  "anya-e0201n3:521_10": "pituno santakaṁ pettikaṁ,",
  "anya-e0201n3:521_11": "dvittaṁ vuddhi ca. Mātito, pitito,",
  "anya-e0201n3:521_12": "bhātā eva bhātiko,",
  "anya-e0201n3:521_13": "bhātikarājā.",
  "anya-e0201n3:522_0": "405.Jāyāya jāyaṁ patimhika. 339; rū. 358; nī. 731; ‘…jayaṁ patimhi’ (bahūsu).",
  "anya-e0201n3:523_0": "Patimhi pare jāyāsaddassa jāyaṁ hoti.",
  "anya-e0201n3:524_0": "Puttaṁ janetīti jāyā,",
  "anya-e0201n3:524_1": "jāyā ca pati ca jāyampatī jayampatī (bahūsu).",
  "anya-e0201n3:524_2": "Atha vā “jāyampatī”ti idaṁ sandhividhināva siddhaṁ,",
  "anya-e0201n3:524_3": "tasmā “jampatī”tipāṭho siyā yathā “devarājā sujampatī’ saṁ. ni. 1.264’ti,",
  "anya-e0201n3:524_4": "yathā ca sakkataganthesu “dāro ca pati ca dampatī”ti.",
  "anya-e0201n3:524_5": "Idha pana mahāvuttinā patimhi sujātāya sujaṁ hoti,",
  "anya-e0201n3:524_6": "dārassa ca daṁ hoti,",
  "anya-e0201n3:524_7": "tathā jāyā ca pati ca jampatīti niṭṭhaṁ gantabbaṁ.",
  "anya-e0201n3:525_0": "Yañca vuttiyaṁ “jānipatīti pakatyantarena siddhaṁ,",
  "anya-e0201n3:525_1": "tathā dampatī”ti vuttaṁ.",
  "anya-e0201n3:525_2": "Tattha puttaṁ janetīti jānī.",
  "anya-e0201n3:525_3": "Jānī ca pati ca jānīpatīti yujjati.",
  "anya-e0201n3:525_4": "“Tudampatī”ti pāṭho.",
  "anya-e0201n3:525_5": "Kaccāyane ca ‘jāyāya tu daṁjāni patimhī’ti.",
  "anya-e0201n3:525_6": "Tattha tusaddo padapūraṇamatte yujjati.",
  "anya-e0201n3:526_0": "406.Saññāyamudodakassaka. 404; rū. 370; nī. 257; caṁ. 5.2.65; pā. 6.3.57.",
  "anya-e0201n3:527_0": "Saññāyaṁ gamyamānāyaṁ uttarapade pare udakassa udo hoti.",
  "anya-e0201n3:528_0": "Udakaṁ dhāretīti udadhi,",
  "anya-e0201n3:528_1": "mahantaṁ udakaṁ dhāretīti mahodadhi,",
  "anya-e0201n3:528_2": "udakaṁ pivanti etthāti udapānaṁ,",
  "anya-e0201n3:528_3": "udakaṁ pivanti etāyāti udapāti.",
  "anya-e0201n3:529_0": "407.Kumbhādīsu vāka. 404; rū. 370; nī. 257; caṁ. 5.2.69; pā. 6.3.59.",
  "anya-e0201n3:530_0": "Kumbhādīsu paresu udakassa udo hoti vā.",
  "anya-e0201n3:531_0": "Udakassa kumbho udakumbho,",
  "anya-e0201n3:531_1": "udakakumbho.",
  "anya-e0201n3:531_2": "Evaṁ udapatto,",
  "anya-e0201n3:531_3": "udakapatto, udabindu,",
  "anya-e0201n3:531_4": "udakabindu.",
  "anya-e0201n3:531_5": "Mahāvuttinā syādīsupi,",
  "anya-e0201n3:531_6": "“nīlodā pokkharaṇī”ti pāḷi.",
  "anya-e0201n3:532_0": "408.Sotādīsu lopoka. 404; rū. 370; nī. 256.",
  "anya-e0201n3:533_0": "Sotādīsu paresu udakassa ussa lopo hoti.",
  "anya-e0201n3:534_0": "Udakassa sotaṁ dakasotaṁ,",
  "anya-e0201n3:534_1": "udake rakkhaso dakarakkhaso,",
  "anya-e0201n3:534_2": "udakaṁ āsayo yesaṁ te dakāsayā, pāṇā.",
  "anya-e0201n3:534_3": "Mahāvuttinā syādīsupi,",
  "anya-e0201n3:534_4": "“dake dakāsayā sentī”ti saṁ. ni.",
  "anya-e0201n3:534_5": "3.78 (thokaṁ visadisaṁ) pāḷi.",
  "anya-e0201n3:535_0": "409.Pubbāparajjasāyamajjhehāhassa ṇhoka. 404; rū. 370; nho (sī.).",
  "anya-e0201n3:536_0": "Pubbādīhi parassa ahassa ṇho hoti.",
  "anya-e0201n3:537_0": "Pubbaṇho, aparaṇho, ajjaṇho, sāyaṇho sāyanho, majjhaṇho.",
  "anya-e0201n3:538_0": "Nānādesarāsi niṭṭhito.",
  "anya-e0201n3:539_0": "Abyayarāsi",
  "anya-e0201n3:540_0": "410.Kupādayo niccamasyādividhimhika. 324; rū. 339; caṁ. 2.2.24; pā. 2.2.18.",
  "anya-e0201n3:541_0": "Syādividhito aññattha kuādayo pādayo ca saddā syādyantena saha niccaṁ ekatthā honti.",
  "anya-e0201n3:542_0": "Kucchito brāhmaṇo kubrāhmaṇo,",
  "anya-e0201n3:542_1": "īsakaṁ uṇhaṁ kaduṇhaṁ,",
  "anya-e0201n3:542_2": "pākaṭo hutvā bhavatīti pātubhūto,",
  "anya-e0201n3:542_3": "āvī ‘āvi’pi dissati hutvā bhavatīti āvībhūto,",
  "anya-e0201n3:542_4": "tuṇhī bhavatīti tuṇhībhūto,",
  "anya-e0201n3:542_5": "pamukho nāyako panāyako,",
  "anya-e0201n3:542_6": "pakārena karitvā pakaritvā pakārena kataṁ pakataṁ,",
  "anya-e0201n3:542_7": "paṭhamaṁ vā kataṁ pakataṁ,",
  "anya-e0201n3:542_8": "virūpo puriso duppuriso.",
  "anya-e0201n3:542_9": "Evaṁ dukkaṭaṁ,",
  "anya-e0201n3:542_10": "sobhaṇo puriso supuriso.",
  "anya-e0201n3:542_11": "Evaṁ sukataṁ,",
  "anya-e0201n3:542_12": "abhidhammo,",
  "anya-e0201n3:542_13": "abhitthuto,",
  "anya-e0201n3:542_14": "bhusaṁ kaḷāro ākaḷāro,",
  "anya-e0201n3:542_15": "bhusaṁ bandho ābandho iccādi.",
  "anya-e0201n3:543_0": "Pādayo pakatādyatthe paṭhamāya ekatthā honti,",
  "anya-e0201n3:543_1": "pakato ācariyo pācariyo.",
  "anya-e0201n3:543_2": "Evaṁ payyako,",
  "anya-e0201n3:543_3": "paro antevāsī pantevāsī,",
  "anya-e0201n3:543_4": "paro putto paputto,",
  "anya-e0201n3:543_5": "paro nattā panattā.",
  "anya-e0201n3:544_0": "Atyādayo atikkantādyatthe dutiyāya, mañcaṁ atikkanto atimañco. Evaṁ atibālo, ativelā.",
  "anya-e0201n3:545_0": "Avādayo kuṭṭhādyatthe tatiyāya,",
  "anya-e0201n3:545_1": "kokilāya avakuṭṭhaṁ vanaṁ avakokilaṁ,",
  "anya-e0201n3:545_2": "‘avakuṭṭha’nti chaḍḍitanti vadanti.",
  "anya-e0201n3:545_3": "Evaṁ avamayūraṁ.",
  "anya-e0201n3:546_0": "Pariyādayo gilānādyatthe catutthiyā, ajjhāyituṁ gilāno pariyajjheno.",
  "anya-e0201n3:547_0": "Nyādayo nikkhantādyatthe pañcamiyā, kosambiyā nikkhanto nikkosambi, vānato nikkhantaṁ nibbānaṁ.",
  "anya-e0201n3:548_0": "Asyādividhimhīti kiṁ? Rukkhaṁ pati vijjotate.",
  "anya-e0201n3:549_0": "411.Cī kriyatthehicaṁ. 2.2.25; pā. 1.4.60, 61.",
  "anya-e0201n3:550_0": "Cīpaccayanto saddo kriyatthehi saddehi saha ekattho hoti.",
  "anya-e0201n3:551_0": "Balasā kiriya balīkiriya, pākaṭīkiriya, pākaṭībhuyya, pākaṭībhaviya.",
  "anya-e0201n3:552_0": "412.Bhūsanādarānādarādīsvehi sahacaṁ. 2.2.27; pā. 1.4.63, 64.",
  "anya-e0201n3:553_0": "Alamādayo saddā bhūsanādīsu atthesu etehi kriyatthehi saha ekatthā honti.",
  "anya-e0201n3:554_0": "Bhūsanaṁ akāsīti alaṁkiriya,",
  "anya-e0201n3:554_1": "samaṁ ādaraṁ akāsīti sakkacca,",
  "anya-e0201n3:554_2": "asamaṁ anādaraṁ akāsīti asakkacca,",
  "anya-e0201n3:554_3": "binduno pararūpattaṁ.",
  "anya-e0201n3:555_0": "Bhūsanādīsūti kiṁ?",
  "anya-e0201n3:555_1": "Alaṁ bhutvā gato,",
  "anya-e0201n3:555_2": "‘ala’nti pariyattaṁ,",
  "anya-e0201n3:555_3": "sakkatvā gato,",
  "anya-e0201n3:555_4": "sobhaṇaṁ katvātyattho. “Kacca,",
  "anya-e0201n3:555_5": "kiriya” iccādinā saṁkhittarūpehi upapadena saha siddhehi eva ekatthasaññā,",
  "anya-e0201n3:555_6": "na “katvā” iccādinā asaṁkhittarūpehi visuṁ siddhehīti adhippāyo.",
  "anya-e0201n3:556_0": "413.Aññe caka. 324, 327; rū. 339, 351; nī. 682-688, caṁ. 2.2.30, 33, 34, 37, 44;",
  "anya-e0201n3:556_1": "pā 1.4.67, 71, 72, 75, 76; 3.4.63.",
  "anya-e0201n3:557_0": "Aññe ca saddā kriyatthehi syādyantehi saha bahulaṁ ekatthā honti.",
  "anya-e0201n3:558_0": "Atirekaṁ abhavīti parobhuyya.",
  "anya-e0201n3:558_1": "Evaṁ tirobhuyya,",
  "anya-e0201n3:558_2": "parokiriya,",
  "anya-e0201n3:558_3": "tirokiriya,",
  "anya-e0201n3:558_4": "urasikiriya,",
  "anya-e0201n3:558_5": "manasikiriya,",
  "anya-e0201n3:558_6": "majjhekiriya,",
  "anya-e0201n3:558_7": "tuṇhībhuyya.",
  "anya-e0201n3:559_0": "Tyādisaddāpi saññābhāvaṁ pattā nipātarūpā honti, syādirūpā ca. Tasmā tepi imasmiṁ sutte saṅgayhanti.",
  "anya-e0201n3:560_0": "Atthikhīrā gāvī,",
  "anya-e0201n3:560_1": "nasantiputtā itthī,",
  "anya-e0201n3:560_2": "atthi hutvā paccayo atthipaccayo.",
  "anya-e0201n3:560_3": "Evaṁ natthipaccayo,",
  "anya-e0201n3:560_4": "ahosi eva kammaṁ ahosikammaṁ,",
  "anya-e0201n3:560_5": "ehi ca passa ca ehipassa,",
  "anya-e0201n3:560_6": "ehipassa iti vidhānaṁ arahatīti ehipassiko,",
  "anya-e0201n3:560_7": "ayaṁ taddhitantasamāso nāma.",
  "anya-e0201n3:560_8": "Evaṁ parattha.",
  "anya-e0201n3:561_0": "Ehi bhaddanteti vuttopi na etīti naehibhaddantiko dī. ni. 1.394,",
  "anya-e0201n3:561_1": "tiṭṭha bhaddanteti vuttopi na tiṭṭhatīti natiṭṭhabhaddantiko,",
  "anya-e0201n3:561_2": "ehi svāgataṁ tuyhanti vadanasīlo ehisvāgatiko,",
  "anya-e0201n3:561_3": "ehisvāgatavādī pārā. 432 vā,",
  "anya-e0201n3:561_4": "ehi bhikkhūti vacanena siddhā upasampadā ehibhikkhūpasampadā,",
  "anya-e0201n3:561_5": "evaṁ porāṇā āhaṁsu vā,",
  "anya-e0201n3:561_6": "evaṁ pure āsiṁsu vāti evaṁ pavattaṁ vidhānaṁ ettha atthīti itihāso dī. ni. 1.256,",
  "anya-e0201n3:561_7": "purāṇagantho,",
  "anya-e0201n3:561_8": "yaṁ pubbe anaññātaṁ,",
  "anya-e0201n3:561_9": "taṁ idāni ñassāmi iti pavattassa indriyaṁ anaññātaññassāmītindriyaṁ,",
  "anya-e0201n3:561_10": "asuko iti āha asuko iti āha,",
  "anya-e0201n3:561_11": "asukasmiṁvā ganthe iti āha asukasmiṁ ganthe iti āhāti evaṁ pavattavacanaṁ itihitihaṁ,",
  "anya-e0201n3:561_12": "aññāsi iti byākato koṇḍañño aññāsikoṇḍañño mahāva. 8 iccādi.",
  "anya-e0201n3:562_0": "Keci pana “sacchikaroti,",
  "anya-e0201n3:562_1": "manasikaroti,",
  "anya-e0201n3:562_2": "pākaṭīkaroti,",
  "anya-e0201n3:562_3": "āvīkaroti,",
  "anya-e0201n3:562_4": "pātukaroti,",
  "anya-e0201n3:562_5": "alaṅkaroti,",
  "anya-e0201n3:562_6": "sakkaroti,",
  "anya-e0201n3:562_7": "pabhavati,",
  "anya-e0201n3:562_8": "parābhavati” iccādīnampi ekatthībhāvaṁ vadanti.",
  "anya-e0201n3:562_9": "Tumantatvantādikāpi ettha saṅgayhanti,",
  "anya-e0201n3:562_10": "gantuṁ kāmetīti gantukāmo,",
  "anya-e0201n3:562_11": "kattukāmo,",
  "anya-e0201n3:562_12": "daṭṭhukāmo,",
  "anya-e0201n3:562_13": "gantuṁ mano etassāti gantumano,",
  "anya-e0201n3:562_14": "saṁvidhāya avahāro saṁvidhāvahāro, yalopo.",
  "anya-e0201n3:562_15": "Evaṁ upādāya uppannaṁ rūpaṁ upādārūpaṁ,",
  "anya-e0201n3:562_16": "anupādāya vimutto anupādāvimutto,",
  "anya-e0201n3:562_17": "paṭiccasamuppādo,",
  "anya-e0201n3:562_18": "āhaccabhāsito,",
  "anya-e0201n3:562_19": "upahaccaparinibbāyī pu. pa. 37,",
  "anya-e0201n3:562_20": "aveccappasādo,",
  "anya-e0201n3:562_21": "chakkhattuparamaṁ,",
  "anya-e0201n3:562_22": "sattakkhattuparamo pu. pa.",
  "anya-e0201n3:562_23": "31 iccādi.",
  "anya-e0201n3:563_0": "Abyayarāsi niṭṭhito.",
  "anya-e0201n3:564_0": "Saṅkhyārāsi",
  "anya-e0201n3:565_0": "Idāni saṅkhyārāsi vuccate.",
  "anya-e0201n3:566_0": "414.Vidhādīsu dvissa duka. 386; rū. 410; nī. 811.",
  "anya-e0201n3:567_0": "Vidhādīsu paresu dvissa du hoti.",
  "anya-e0201n3:568_0": "Dve vidhā pakārā yassāti duvidho, dve paṭṭāni yassāti dupaṭṭaṁ, cīvaraṁ, duvaṅgikaṁ, jhānaṁ iccādi.",
  "anya-e0201n3:569_0": "415.Di guṇādīsuka. 386; rū. 410; nī. 811.",
  "anya-e0201n3:570_0": "Guṇādīsu dvissa di hoti.",
  "anya-e0201n3:571_0": "Dve guṇā paṭalā yassāti diguṇā, saṅghāṭi, dve gāvo digu, dve rattiyo dirattaṁ, dvirattaṁ vā.",
  "anya-e0201n3:572_0": "416.Tīsvaka. 383; rū. 253; nī. 815.",
  "anya-e0201n3:573_0": "Tīsu paresu dvissa a hoti.",
  "anya-e0201n3:574_0": "Dve vā tayo vā vārā dvattikkhattuṁ, dve vā tayo vā pattā dvattipattā.",
  "anya-e0201n3:575_0": "417.Ā saṅkhyāyāsatādonaññattheka. 383; rū. 253; nī. 815; caṁ. 5.2.52; pā. 6.3.47.",
  "anya-e0201n3:576_0": "Aññapadatthavajjite samāse satādito aññasmiṁ saṅkhyāpade pare dvissa ā hoti.",
  "anya-e0201n3:577_0": "Dve ca dasa ca dvādasa, dvīhi vā adhikā dasa dvādasa, dvāvīsati, dvattiṁsa, rassattaṁ.",
  "anya-e0201n3:578_0": "Asatādoti kiṁ? Dvisataṁ, dvisahassaṁ.",
  "anya-e0201n3:579_0": "Anaññattheti kiṁ? Dve dasa yasminti dvidasa.",
  "anya-e0201n3:580_0": "418.Tisseka. 404; rū. 370; caṁ. 5.2.53; pā. 6.3.48.",
  "anya-e0201n3:581_0": "Anaññatthe asatādo saṅkhyāpade pare tissa e hoti.",
  "anya-e0201n3:582_0": "Tayo ca dasa ca terasa, tīhi vā adhikā dasa terasa. Evaṁ tevīsati, tettiṁsa.",
  "anya-e0201n3:583_0": "419.Cattālīsādo vāka. 404; rū. 370; caṁ. 5.2.54; pā. 6.3.49.",
  "anya-e0201n3:584_0": "Cattālīsādīsu paresu tissa e hoti vā.",
  "anya-e0201n3:585_0": "Tecattālīsaṁ,",
  "anya-e0201n3:585_1": "ticattālīsaṁ,",
  "anya-e0201n3:585_2": "tepaññāsaṁ,",
  "anya-e0201n3:585_3": "tipaññāsaṁ, tesaṭṭhi, tisaṭṭhi,",
  "anya-e0201n3:585_4": "tesattati,",
  "anya-e0201n3:585_5": "tisattati, teasīti, tiasīti, tenavuti, tinavuti.",
  "anya-e0201n3:586_0": "420.Dvissā caka. 404; rū. 370 caṁ. 5.2.54; pā. 6.3.69.",
  "anya-e0201n3:587_0": "Cattālīsādo dvissa e hoti vā ā ca.",
  "anya-e0201n3:588_0": "Dvecattālīsaṁ,",
  "anya-e0201n3:588_1": "dvācattālīsaṁ,",
  "anya-e0201n3:588_2": "dvicattālīsaṁ,",
  "anya-e0201n3:588_3": "dvepaññāsaṁ,",
  "anya-e0201n3:588_4": "dvipaññāsaṁ,",
  "anya-e0201n3:588_5": "dvāsaṭṭhi,",
  "anya-e0201n3:588_6": "dvesaṭṭhi,",
  "anya-e0201n3:588_7": "dvāsattati,",
  "anya-e0201n3:588_8": "dvesattati, dvāsīti,",
  "anya-e0201n3:588_9": "dvānavuti,",
  "anya-e0201n3:588_10": "dvenavuti.",
  "anya-e0201n3:588_11": "Vāsaddena paññāsamhi āttaṁ,",
  "anya-e0201n3:588_12": "asītimhi ettañca natthi.",
  "anya-e0201n3:589_0": "421.Bācattālīsādo vāka. 380; rū. 255; nī. 810.",
  "anya-e0201n3:590_0": "Acattālīsādo pare dvissa bā hoti vā.",
  "anya-e0201n3:591_0": "Bārasa, dvādasa, bāvīsati, dvāvīsati, bāttiṁsa, dvattiṁsa.",
  "anya-e0201n3:592_0": "Acattālīsādoti kiṁ? Dvācattālīsaṁ.",
  "anya-e0201n3:593_0": "422.Catussa cuco daseka. 390; rū. 256; nī. 826.",
  "anya-e0201n3:594_0": "Dase pare catussa cu, co honti vā.",
  "anya-e0201n3:595_0": "Cuddasa, coddasa, catuddasa.",
  "anya-e0201n3:596_0": "423.Vīsatidasesu pañcassa paṇṇapannāka. 404; rū. 370; nī. 814.",
  "anya-e0201n3:597_0": "Esu pañcassa paṇṇa, pannā honti vā yathākkamaṁ.",
  "anya-e0201n3:598_0": "Paṇṇavīsati, pañcavīsati, pannarasa, pañcadasa.",
  "anya-e0201n3:599_0": "424.Chassa soka. 374; rū. 408; nī. 806.",
  "anya-e0201n3:600_0": "Dase pare chassa so hoti.",
  "anya-e0201n3:601_0": "Soḷasa.",
  "anya-e0201n3:602_0": "425.Ekaṭṭhānamāka. 383; rū. 253; nī. 815.",
  "anya-e0201n3:603_0": "Dase pare eka, aṭṭhānaṁ ā hoti.",
  "anya-e0201n3:604_0": "Ekādasa, aṭṭhārasa.",
  "anya-e0201n3:605_0": "426.Ra saṅkhyāto vāka. 381; rū. 254; nī. 812.",
  "anya-e0201n3:606_0": "Ekādisaṅkhyamhā parassa dasassa ra hoti vā.",
  "anya-e0201n3:607_0": "Ekārasa, ekādasa, bārasa, dvādasa,",
  "anya-e0201n3:607_1": "pannarasa,",
  "anya-e0201n3:607_2": "pañcadasa,",
  "anya-e0201n3:607_3": "sattarasa,",
  "anya-e0201n3:607_4": "sattadasa,",
  "anya-e0201n3:607_5": "aṭṭhārasa,",
  "anya-e0201n3:607_6": "aṭṭhādasa,",
  "anya-e0201n3:607_7": "bādese pannādese ca niccaṁ.",
  "anya-e0201n3:607_8": "Idha na hoti,",
  "anya-e0201n3:607_9": "catuddasa.",
  "anya-e0201n3:608_0": "427.Chatīhi ḷo caka. 379; rū. 258; nī. 809.",
  "anya-e0201n3:609_0": "Cha, tīhi parassa dassa ḷo hoti ro ca.",
  "anya-e0201n3:610_0": "Soḷasa, terasa, teḷasa.",
  "anya-e0201n3:611_0": "428.Catutthatatiyānamaḍḍhuḍḍhatiyāka. 387; rū. 411; nī. 819.",
  "anya-e0201n3:612_0": "‘Aḍḍhuḍḍhatiyā’ti aḍḍhā+uḍḍhatiyāti chedo,",
  "anya-e0201n3:612_1": "aḍḍhamhā paresaṁ catuttha,",
  "anya-e0201n3:612_2": "tatiyānaṁ uḍḍha,",
  "anya-e0201n3:612_3": "tiyā honti yathākkamaṁ.",
  "anya-e0201n3:613_0": "Aḍḍhena catuttho aḍḍhuḍḍho, aḍḍhena tatiyo aḍḍhatiyo.",
  "anya-e0201n3:614_0": "Sakatthe ṇyamhi aḍḍhateyyo.",
  "anya-e0201n3:615_0": "429.Dutiyassa saha diyaḍḍhadivaḍḍhāka. 387; rū. 411; nī. 819.",
  "anya-e0201n3:616_0": "Aḍḍhamhā parassa dutiyassa saha aḍḍhena diyaḍḍha, divaḍḍhā honti.",
  "anya-e0201n3:617_0": "Aḍḍhena dutiyo diyaḍḍho, divaḍḍho.",
  "anya-e0201n3:618_0": "Yathā ca eka, dvi,ti, catu, pañca, cha, satta, aṭṭha, nava,",
  "anya-e0201n3:618_1": "dasasaddā paccekaṁ attano atthesu nipatanti,",
  "anya-e0201n3:618_2": "tathā vīsati, tiṁsati,",
  "anya-e0201n3:618_3": "cattālīsa, paññāsa, saṭṭhi, sattati, asīti,",
  "anya-e0201n3:618_4": "navutisaddā paccekaṁ attano atthesu nipatanti,",
  "anya-e0201n3:618_5": "dasasaddassa kāriyā na honti,",
  "anya-e0201n3:618_6": "evaṁ satasahassasaddāpīti daṭṭhabbaṁ.",
  "anya-e0201n3:619_0": "Tato paraṁ pana dasa sahassāni dasasahassaṁ,",
  "anya-e0201n3:619_1": "idaṁ ‘nahuta’nti ca vuccati,",
  "anya-e0201n3:619_2": "sataṁ sahassāni satasahassaṁ,",
  "anya-e0201n3:619_3": "idaṁ ‘lakkha’nti ca vuccati,",
  "anya-e0201n3:619_4": "dasa satasahassāni dasasatasahassanti evaṁ digusamāsavasena etāni padāni sijjhanti.",
  "anya-e0201n3:620_0": "Dve satāni dvisataṁ,",
  "anya-e0201n3:620_1": "tīṇi satāni tisataṁ,",
  "anya-e0201n3:620_2": "dve sahassāni dvisahassaṁ,",
  "anya-e0201n3:620_3": "tīṇi sahassāni tisahassaṁ iccādīni digumhi vuttāneva.",
  "anya-e0201n3:621_0": "Gaṇanapathe pana ekaṭṭhānaṁ,",
  "anya-e0201n3:621_1": "dasaṭṭhānaṁ,",
  "anya-e0201n3:621_2": "sataṭṭhānaṁ,",
  "anya-e0201n3:621_3": "sahassaṭṭhānaṁ,",
  "anya-e0201n3:621_4": "dasasahassaṭṭhānaṁ,",
  "anya-e0201n3:621_5": "satasahassaṭṭhānaṁ,",
  "anya-e0201n3:621_6": "dasasatasahassaṭṭhānanti imāni satta ṭhānāni kamena dasaguṇitāni honti.",
  "anya-e0201n3:621_7": "Tattha ekaṭṭhānaṁ nāma ekaṁ, dve,",
  "anya-e0201n3:621_8": "tīṇi iccādi.",
  "anya-e0201n3:621_9": "Dasaṭṭhānaṁ nāma dasa, vīsaṁ,",
  "anya-e0201n3:621_10": "tiṁsaṁ iccādi.",
  "anya-e0201n3:621_11": "Sataṭṭhānaṁ nāma sataṁ, dvisataṁ,",
  "anya-e0201n3:621_12": "tisataṁ iccādi.",
  "anya-e0201n3:621_13": "Sahassaṭṭhānaṁ nāma sahassaṁ,",
  "anya-e0201n3:621_14": "dvisahassaṁ,",
  "anya-e0201n3:621_15": "tisahassaṁ iccādi.",
  "anya-e0201n3:621_16": "Evaṁ uparipi.",
  "anya-e0201n3:621_17": "Ekamekasmiñca ṭhāne nava padāni ca nava antaranavantāni ca honti.",
  "anya-e0201n3:621_18": "Ayaṁ mūlabhūmi nāma.",
  "anya-e0201n3:622_0": "Taduttari koṭibhūmi nāma.",
  "anya-e0201n3:622_1": "Tatthapi ekaṭṭhānaṁ,",
  "anya-e0201n3:622_2": "dasaṭṭhānaṁ,",
  "anya-e0201n3:622_3": "sataṭṭhānaṁiccādīni satta ṭhānāni honti.",
  "anya-e0201n3:622_4": "Tattha mūlabhūmiyā antimaṭṭhānaṁ gahetvā dasaguṇite kate koṭibhūmiyaṁ ekaṭṭhānaṁ hoti,",
  "anya-e0201n3:622_5": "idhapi satta ṭhānāni kamena dasaguṇitāniyeva,",
  "anya-e0201n3:622_6": "idha dasakoṭisatasahassaṁ antimaṭṭhānaṁ bhavati.",
  "anya-e0201n3:623_0": "Taduttari pakoṭibhūmi nāma.",
  "anya-e0201n3:623_1": "Etthapi satta ṭhānāni honti.",
  "anya-e0201n3:623_2": "Tattha koṭibhūmiyā antimaṭṭhānaṁ gahetvā dasaguṇite kate pakoṭibhūmiyaṁ ekaṭṭhānaṁ hoti,",
  "anya-e0201n3:623_3": "idhapi satta ṭhānāni dasaguṇitāniyeva,",
  "anya-e0201n3:623_4": "dasapakoṭisatasahassaṁ antimaṭṭhānaṁ,",
  "anya-e0201n3:623_5": "iminā nayena sabbabhūmīsu uparūpari bhūmisaṅkanti ca ṭhānabhedo ca veditabbo.",
  "anya-e0201n3:624_0": "Ayaṁ panettha bhūmikkamo-mūlabhūmi,",
  "anya-e0201n3:624_1": "koṭibhūmi,",
  "anya-e0201n3:624_2": "pakoṭibhūmi,",
  "anya-e0201n3:624_3": "koṭipakoṭibhūmi,",
  "anya-e0201n3:624_4": "nahutabhūmi,",
  "anya-e0201n3:624_5": "ninnahutabhūmi,",
  "anya-e0201n3:624_6": "akkhobhiṇībhūmi bhinī,",
  "anya-e0201n3:624_7": "bhanītipi dissanti,",
  "anya-e0201n3:624_8": "bindubhūmi,",
  "anya-e0201n3:624_9": "abbudabhūmi,",
  "anya-e0201n3:624_10": "nirabbudabhūmi,",
  "anya-e0201n3:624_11": "ahahabhūmi,",
  "anya-e0201n3:624_12": "abababhūmi,",
  "anya-e0201n3:624_13": "aṭaṭabhūmi,",
  "anya-e0201n3:624_14": "sogandhikabhūmi,",
  "anya-e0201n3:624_15": "uppalabhūmi,",
  "anya-e0201n3:624_16": "kumudabhūmi,",
  "anya-e0201n3:624_17": "puṇḍarīkabhūmi,",
  "anya-e0201n3:624_18": "padumabhūmi,",
  "anya-e0201n3:624_19": "kathānabhūmi,",
  "anya-e0201n3:624_20": "mahākathānabhūmi,",
  "anya-e0201n3:624_21": "asaṅkhyeyyabhūmīti ekavīsati bhūmiyo sattacattālīsasataṁ ṭhānāni ca honti.",
  "anya-e0201n3:625_0": "Nirayabhūmīnaṁ kamena pana abbudabhūmi,",
  "anya-e0201n3:625_1": "nirabbudabhūmi,",
  "anya-e0201n3:625_2": "abababhūmi,",
  "anya-e0201n3:625_3": "aṭaṭabhūmi,",
  "anya-e0201n3:625_4": "ahahabhūmi,",
  "anya-e0201n3:625_5": "kumudabhūmi,",
  "anya-e0201n3:625_6": "sogandhikabhūmi,",
  "anya-e0201n3:625_7": "uppalabhūmi,",
  "anya-e0201n3:625_8": "puṇḍarīkabhūmi,",
  "anya-e0201n3:625_9": "padumabhūmīti vattabbo.",
  "anya-e0201n3:625_10": "Ettha ca yasmā pāḷibhāsāyaṁ dasasatasahassaṁ nāma sattamaṭṭhānaṁ natthi,",
  "anya-e0201n3:625_11": "cha ṭhānāni eva atthi,",
  "anya-e0201n3:625_12": "tasmā garū aṭṭhakathāsu saṁ. ni.",
  "anya-e0201n3:625_13": "1.181 āgatanayena sattamaṭṭhānaṁ ullaṅghetvā chaṭṭhaṭṭhānato upari bhūmisaṅkantiṁ kathentā sataguṇitaṁ katvā kathenti,",
  "anya-e0201n3:625_14": "satasahassānaṁ sataṁ koṭi,",
  "anya-e0201n3:625_15": "koṭisatasahassānaṁ sataṁ pakoṭi iccādi.",
  "anya-e0201n3:626_0": "Tattha satasahassānaṁ sataṁ nāma dasasatasahassānaṁ dasakameva hoti,",
  "anya-e0201n3:626_1": "tasmā tathā kathentāpi bhūmīnaṁ sabbaṭṭhānānañca dasaguṇasiddhimeva kathentīti veditabbaṁ.",
  "anya-e0201n3:626_2": "Yasmā ca gaṇanabhūmisaṅkhāto gaṇanapatho nāma nānādesavāsīnaṁ vasena nānāvidho hoti,",
  "anya-e0201n3:626_3": "tasmā dīpavaṁse akkhobhiṇī, bindu, kathāna,",
  "anya-e0201n3:626_4": "mahākathānāni vajjetvā pāḷinayena sattarasa bhūmiyova vuttā.",
  "anya-e0201n3:626_5": "Kaccāyane ka. 394, 395; rū. 416,",
  "anya-e0201n3:626_6": "417 pubbe dassitā ekavīsati bhūmiyo,",
  "anya-e0201n3:626_7": "sakkataganthesu tato sādhikabhūmiyo,",
  "anya-e0201n3:626_8": "katthaci pana mahābalakkhandhapariyantā saṭṭhi bhūmiyoti āgatā.",
  "anya-e0201n3:627_0": "Tattha sakasakabhūmito atirekavatthūni gaṇanapathavītivattāni nāma honti,",
  "anya-e0201n3:627_1": "yesaṁ pana mūlabhūmimattaṁ atthi,",
  "anya-e0201n3:627_2": "tesaṁ koṭimattānipi vatthūni gaṇanapathātikkantāni eva.",
  "anya-e0201n3:628_0": "Api ca ‘gaṇanapathavītivatta’nti ca ‘gaṇanapathātikkanta’nti ca ‘asaṅkhyeyya’nti ca atthato ekaṁ.",
  "anya-e0201n3:628_1": "Tasmā idhapi vīsati bhūmiyo eva anukkamena dasaguṇitā gaṇanapathā nāma honti.",
  "anya-e0201n3:628_2": "Asaṅkhyeyyanti pana dasaguṇavinimuttā gaṇanapathātikkantabhūmi eva vuccati.",
  "anya-e0201n3:628_3": "Mahākathānabhūmātikkantato paṭṭhāya hi anantamahāpathaviyā sabbapaṁsucuṇṇānipi idha asaṅkhyeyyabhūmiyaṁ saṅgayhanti.",
  "anya-e0201n3:628_4": "Itarathā asaṅkhyeyyanti ca gaṇanapathabhūmīti ca viruddhametanti.",
  "anya-e0201n3:629_0": "Dīpavaṁse ca “tato upari abhūmi,",
  "anya-e0201n3:629_1": "asaṅkhyeyyanti vuccatī”ti vuttaṁ.",
  "anya-e0201n3:629_2": "Tattha ‘abhūmī’ti vacanena gaṇanapathabhūmi eva paṭisiddhā,",
  "anya-e0201n3:629_3": "na tu gaṇanapathātikkantā visuṁ asaṅkhyeyyabhūmi nāma.",
  "anya-e0201n3:629_4": "Cariyāpiṭakasaṁvaṇṇanāyampi cariyā. aṭṭha.",
  "anya-e0201n3:629_5": "nidānakathā ayamattho vutto.",
  "anya-e0201n3:629_6": "Asaṅkhyeyyabhūmiyampi asaṅkhyeyyānaṁ cūḷa,",
  "anya-e0201n3:629_7": "mahādivasena anekappabhedo dakkhiṇavibhaṅgasuttena ma. ni.",
  "anya-e0201n3:629_8": "3.370 dīpetabbo.",
  "anya-e0201n3:630_0": "Saddanītiyaṁ nī.",
  "anya-e0201n3:630_1": "833 pana pāḷinayaṁ gahetvā “vīsati abbudāni ekaṁ nirabbudaṁ nāma.",
  "anya-e0201n3:630_2": "Vīsati nirabbudāni ekaṁ ababaṁ nāma” iccādinā nirabbudādīnaṁ saṅkhyānampi vīsatimattaguṇaṁ nāma vuttaṁ.",
  "anya-e0201n3:630_3": "Taṁ na yujjati.",
  "anya-e0201n3:630_4": "Nirayesu hi vīsatimattaguṇena abbuda,",
  "anya-e0201n3:630_5": "nirabbudādīnaṁ dasannaṁ nirayānaṁ tāni nāmāni siddhāni bhavanti.",
  "anya-e0201n3:630_6": "Garū pana tāni nāmāni gahetvā dasaguṇasiddhesu gaṇanapathesu pakkhipiṁsu,",
  "anya-e0201n3:630_7": "tasmā nāmamattena sadisāni bhavanti,",
  "anya-e0201n3:630_8": "guṇavidhi pana visadisoeva.",
  "anya-e0201n3:631_0": "Evañcakatvā pāḷiyampi bakabrahmāsutte saṁ. ni.",
  "anya-e0201n3:631_1": "1.175 “sataṁ sahassānaṁ nirabbudānaṁ,",
  "anya-e0201n3:631_2": "āyuṁ pajānāmi tavāhaṁ brahme”ti vuttaṁ.",
  "anya-e0201n3:631_3": "Ettha ca yadi gaṇanabhūmipathepi nirabbudānaṁ vīsatimattena abababhūmi bhaveyya,",
  "anya-e0201n3:631_4": "evaṁ sati nirabbudānaṁ satasahassaṁ nāma na vucceyya.",
  "anya-e0201n3:631_5": "Jātakaṭṭhakathāyañca jā. aṭṭha.",
  "anya-e0201n3:631_6": "3.7.69 “nirabbudasatasahassānaṁ ekaṁ ahahaṁ nāma,",
  "anya-e0201n3:631_7": "ettakaṁ bakassa brahmuno tasmiṁbhave avasiṭṭhaṁ āyū”ti vuttaṁ.",
  "anya-e0201n3:631_8": "Tasmā imaṁ gaṇanabhūmipathaṁ patvā vīsatiguṇaṁ nāma natthīti siddhaṁ hoti.",
  "anya-e0201n3:631_9": "Akkhobhiṇī, bindu, kathāna,",
  "anya-e0201n3:631_10": "mahākathānānipi aññato gahetvā pakkhittāni siyuṁ.",
  "anya-e0201n3:631_11": "Evaṁ pakkhittānañca cuddasannaṁ saṅkhyānaṁ kaccāyane kamokkamatā pana pacchājātā siyāti.",
  "anya-e0201n3:632_0": "Iti niruttidīpaniyā nāma moggallānabyākaraṇadīpaniyā",
  "anya-e0201n3:633_0": "Samāsakaṇḍo catuttho."
}