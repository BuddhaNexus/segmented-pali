{
  "tika-vin02t0:0_0": " Namo tassa bhagavato arahato sammāsambuddhassa",
  "tika-vin02t0:1_0": "Vinayapiṭake",
  "tika-vin02t0:2_0": "Sāratthadīpanī-ṭīkā (tatiyo bhāgo)",
  "tika-vin02t0:3_0": "5. Pācittiyakaṇḍaṁ",
  "tika-vin02t0:4_0": "1. Musāvādavaggo",
  "tika-vin02t0:5_0": "1. Musāvādasikkhāpadavaṇṇanā",
  "tika-vin02t0:6_0": "1.",
  "tika-vin02t0:6_1": "Musāvādavaggassa paṭhamasikkhāpade khuddakānanti ettha ‘‘khuddaka-saddo bahu-saddapariyāyo .",
  "tika-vin02t0:6_2": "Bahubhāvato imāni khuddakāni nāma jātānī’’ti vadanti.",
  "tika-vin02t0:6_3": "Tatthāti tesu navasu vaggesu, tesu vā khuddakesu.",
  "tika-vin02t0:6_4": "Kāraṇena kāraṇantarapaṭicchādanameva vibhāvetuṁ ‘‘rūpaṁ anicca’’ntiādimāha.",
  "tika-vin02t0:6_5": "Rūpaṁ aniccanti paṭijānitvā tattha kāraṇaṁ vadanto ‘‘jānitabbato’’ti āha.",
  "tika-vin02t0:6_6": "‘‘Yadi evaṁ nibbānassapi aniccatā āpajjatī’’ti parena vutto taṁ kāraṇaṁ paṭicchādetuṁ puna ‘‘jātidhammato’’ti aññaṁ kāraṇaṁ vadati.",
  "tika-vin02t0:7_0": "‘‘Sampajānaṁ musā bhāsatī’’ti vattabbe sampajāna musā bhāsatīti anunāsikalopena niddesoti āha ‘‘jānanto musā bhāsatī’’ti.",
  "tika-vin02t0:8_0": "2.Jānitvā jānantassa ca musā bhaṇaneti pubbabhāgepi jānitvā vacanakkhaṇepi jānantassa musā bhaṇane.",
  "tika-vin02t0:8_1": "Bhaṇanañca nāma idha abhūtassa vā bhūtataṁ bhūtassa vā abhūtataṁ katvā kāyena vā vācāya vā viññāpanapayogo.",
  "tika-vin02t0:8_2": "Sampajānamusāvādeti ca nimittatthe bhummavacanaṁ,",
  "tika-vin02t0:8_3": "tasmā yo sampajāna musā vadati,",
  "tika-vin02t0:8_4": "tassa taṁnimittaṁ taṁhetu tappaccayā pācittiyaṁ hotīti evamettha aññesu ca īdisesu attho veditabbo.",
  "tika-vin02t0:9_0": "3.",
  "tika-vin02t0:9_1": "Visaṁvādenti etenāti visaṁvādanaṁ,",
  "tika-vin02t0:9_2": "vañcanādhippāyavasappavattaṁ cittaṁ.",
  "tika-vin02t0:9_3": "Tenāha ‘‘visaṁvādanacittaṁ purato katvā vadantassā’’ti. Vadati etāyāti vācā, vacanasamuṭṭhāpikā cetanā.",
  "tika-vin02t0:9_4": "Tenāha ‘‘micchāvācā…pe… cetanā’’ti.",
  "tika-vin02t0:9_5": "Pabhedagatā vācāti anekabhedabhinnā.",
  "tika-vin02t0:9_6": "Evaṁ paṭhamapadena suddhacetanā…pe… kathitāti veditabbāti iminā imaṁ dīpeti – suddhacetanā vā suddhasaddo vā suddhaviññatti vā musāvādo nāma na hoti,",
  "tika-vin02t0:9_7": "viññattiyā saddena ca sahitā taṁsamuṭṭhāpikā cetanā musāvādoti.",
  "tika-vin02t0:9_8": "Cakkhuvasena aggahitārammaṇanti cakkhusannissitena viññāṇena aggahitamārammaṇaṁ.",
  "tika-vin02t0:9_9": "Ghānādīnaṁ tiṇṇaṁ indriyānaṁ sampattavisayaggāhakattā vuttaṁ ‘‘tīhi indriyehi ekābaddhaṁ viya katvā’’ti.",
  "tika-vin02t0:9_10": "‘‘Dhanunā vijjhatī’’tiādīsu viya ‘‘cakkhunā diṭṭha’’nti ayaṁ vohāro loke pākaṭoti āha ‘‘oḷārikeneva nayenā’’ti.",
  "tika-vin02t0:10_0": "11.Avīmaṁsitvāti anupaparikkhitvā.",
  "tika-vin02t0:10_1": "Anupadhāretvāti avinicchinitvā. Jaḷattāti aññāṇatāya.",
  "tika-vin02t0:10_2": "Dārusakaṭaṁ yojetvā gatoti dārusakaṭaṁ yojetvā tattha nisīditvā gatoti adhippāyo.",
  "tika-vin02t0:10_3": "Gato bhavissatīti tatheva sanniṭṭhānaṁ katvā vuttattā musāvādo jāto.",
  "tika-vin02t0:10_4": "Keci pana ‘‘keḷiṁ kurumānoti vuttattā evaṁ vadanto dubbhāsitaṁ āpajjatī’’ti vadanti, taṁ na gahetabbaṁ .",
  "tika-vin02t0:10_5": "Jātiādīhiyeva hi dasahi akkosavatthūhi davakamyatāya vadantassa dubbhāsitaṁ vuttaṁ. Vuttañhetaṁ –",
  "tika-vin02t0:11_0": "‘‘Hīnukkaṭṭhehi ukkaṭṭhaṁ, hīnaṁ vā jātiādihi;",
  "tika-vin02t0:12_0": "Ujuṁ vāññāpadesena, vade dubbhāsitaṁ davā’’ti.",
  "tika-vin02t0:13_0": "Cittena thokatarabhāvaṁyeva aggahetvā bahubhāvaṁyeva gahetvā vuttattā ‘‘gāmo ekatelo’’tiādināpi musāvādo jāto. Cāresunti upanesuṁ. Visaṁvādanapurekkhāratā,",
  "tika-vin02t0:13_1": "visaṁvādanacittena yamatthaṁ vattukāmo,",
  "tika-vin02t0:13_2": "tassa puggalassa viññāpanapayogo cāti imānettha dve aṅgāni .",
  "tika-vin02t0:13_3": "Uttarimanussadhammārocanatthaṁ musā bhaṇantassa pārājikaṁ,",
  "tika-vin02t0:13_4": "amūlakena pārājikena anuddhaṁsanatthaṁ saṅghādiseso,",
  "tika-vin02t0:13_5": "saṅghādisesena anuddhaṁsanatthaṁ pācittiyaṁ, ācāravipattiyā dukkaṭaṁ,",
  "tika-vin02t0:13_6": "‘‘yo te vihāre vasatī’’tiādipariyāyena uttarimanussadhammārocanatthaṁ paṭivijānantassa musā bhaṇite thullaccayaṁ, appaṭivijānantassa dukkaṭaṁ,",
  "tika-vin02t0:13_7": "kevalaṁ musā bhaṇantassa idha pācittiyaṁ vuttaṁ.",
  "tika-vin02t0:14_0": "Musāvādasikkhāpadavaṇṇanā niṭṭhitā.",
  "tika-vin02t0:15_0": "2. Omasavādasikkhāpadavaṇṇanā",
  "tika-vin02t0:16_0": "12.",
  "tika-vin02t0:16_1": "Dutiye kaṇṇakaṭukatāya amanāpaṁ vadantā kaṇṇesu vijjhantā viya hontīti āha ‘‘omasantīti ovijjhantī’’ti. Padhaṁsentīti abhibhavanti.",
  "tika-vin02t0:17_0": "13.Bodhisatto tena samayena hotīti tena samayena bodhisatto nandivisālo nāma ahosīti attho. Atītatthe vattamānavacanaṁ,",
  "tika-vin02t0:17_1": "kiriyākālavacanicchāya vā vattamānappayogo saddantarasannidhānena bhūtatāvagamo siyāti.",
  "tika-vin02t0:17_2": "Paccesīti ‘‘amanāpaṁ ida’’nti aññāsi.",
  "tika-vin02t0:17_3": "Heṭṭhārukkhe datvāti upatthambhake datvā.",
  "tika-vin02t0:17_4": "Pubbe patiṭṭhitārappadesaṁ puna are patteti pubbe ujukaṁ heṭṭhāmukhaṁ patiṭṭhitaarassa bhūmippadesaṁ puna tasmiṁyeva are parivattetvā heṭṭhāmukhabhāvena sampatte,",
  "tika-vin02t0:17_5": "paṭhamaṁ bhūmiyaṁ patiṭṭhitanemippadese parivattetvā puna bhūmiyaṁ patiṭṭhiteti vuttaṁ hoti.",
  "tika-vin02t0:17_6": "Sithilakaraṇanti sithilakiriyā.",
  "tika-vin02t0:18_0": "15.Pubbeti aṭṭhuppattiyaṁ.",
  "tika-vin02t0:18_1": "Tacchakakammanti vaḍḍhakīkammaṁ.",
  "tika-vin02t0:18_2": "Koṭṭakakammanti vā pāsāṇakoṭṭakakammaṁ .",
  "tika-vin02t0:18_3": "Hatthamuddāgaṇanāti aṅgulisaṅkoceneva gaṇanā.",
  "tika-vin02t0:18_4": "Pādasikamilakkhakādayo viya navantavasena gaṇanā acchiddakagaṇanā.",
  "tika-vin02t0:18_5": "Ādi-saddena saṅkalanapaṭuppādanavoklanabhāgahārādivasena pavattā piṇḍagaṇanā gahitā. Yassa sā paguṇā hoti,",
  "tika-vin02t0:18_6": "so rukkhampi disvā ‘‘ettakāni ettha paṇṇānī’’ti jānāti.",
  "tika-vin02t0:18_7": "Yabha methuneti vacanato ya-kāra bha-kāre ekato yojite asaddhammavacanaṁ hoti.",
  "tika-vin02t0:19_0": "16-26.Āpattiyākāretabboti pācittiyena kāretabbo upasaggādimattavisiṭṭhānaṁ aticaṇḍālādipadānaṁ pāḷiyaṁ āgatesuyeva saṅgahitattā.",
  "tika-vin02t0:19_1": "Corosītiādīnaṁ pana kenaci pariyāyena pāḷiyaṁ anāgatattā dukkaṭaṁ vuttaṁ.",
  "tika-vin02t0:19_2": "Hasādhippāyatāti purimapadassa atthavivaraṇaṁ.",
  "tika-vin02t0:19_3": "Pāḷiyaṁ avuttepi ‘‘jātiādīhi akkosavatthūhi parammukhā akkosantassa vatthūnaṁ anaññabhāvato yathā dukkaṭaṁ,",
  "tika-vin02t0:19_4": "tathā davakamyatāya parammukhā vadantassapi dubbhāsitamevā’’ti ācariyā vadanti.",
  "tika-vin02t0:19_5": "Sabbasattāti ettha vacanatthavijānanapakatikā tiracchānagatāpi gahetabbā.",
  "tika-vin02t0:20_0": "35.",
  "tika-vin02t0:20_1": "Anusāsanipurekkhāratāya ṭhatvā vadantassa cittassa lahuparivattibhāvato antarā kope uppannepi anāpatti. Yaṁ akkosati, tassa upasampannatā,",
  "tika-vin02t0:20_2": "anaññāpadesena jātiādīhi akkosanaṁ, ‘‘maṁ akkosatī’’ti jānanā,",
  "tika-vin02t0:20_3": "atthapurekkhāratādīnaṁ abhāvatāti imānettha cattāri aṅgāni.",
  "tika-vin02t0:21_0": "Omasavādasikkhāpadavaṇṇanā niṭṭhitā.",
  "tika-vin02t0:22_0": "3. Pesuññasikkhāpadavaṇṇanā",
  "tika-vin02t0:23_0": "36.",
  "tika-vin02t0:23_1": "Tatiye bhaṇḍanaṁ jātaṁ etesanti bhaṇḍanajātā.",
  "tika-vin02t0:23_2": "Sammantananti raho saṁsandanaṁ.",
  "tika-vin02t0:23_3": "Hatthaparāmāsādivasena matthakaṁ patto kalaho jāto etesanti kalahajātā.",
  "tika-vin02t0:23_4": "Anāpattigāmikaṁ viruddhavādabhūtaṁ vivādaṁ āpannāti vivādāpannā.",
  "tika-vin02t0:23_5": "Viggahasaṁvattanikā kathā viggāhikakathā. Pisatīti pisuṇā, vācā,",
  "tika-vin02t0:23_6": "samagge satte avayavabhūte vagge bhinne karotīti attho. Pisuṇā eva pesuññaṁ.",
  "tika-vin02t0:23_7": "Tāya vācāya vā samannāgato pisuṇo, tassa kammaṁ pesuññaṁ.",
  "tika-vin02t0:23_8": "Piyabhāvassa suññakaraṇavācanti iminā pana ‘‘piyasuññakaraṇato pisuṇā’’ti niruttinayena atthaṁ vadati.",
  "tika-vin02t0:24_0": "Idhāpi ‘‘dasahākārehi pesuññaṁ upasaṁharatī’’ti vacanato dasavidhaakkosavatthuvaseneva pesuññaṁ upasaṁharantassa pācittiyaṁ.",
  "tika-vin02t0:24_1": "Pāḷimuttakānaṁ corotiādīnaṁ vasena pana dukkaṭamevāti veditabbaṁ .",
  "tika-vin02t0:24_2": "‘‘Anakkosavatthubhūtaṁ pana pesuññakaraṁ tassa kiriyaṁ vacanaṁ vā piyakamyatāya upasaṁharantassa kiñcāpi iminā sikkhāpadena āpatti na dissati,",
  "tika-vin02t0:24_3": "tathāpi dukkaṭenettha bhavitabba’’nti vadanti.",
  "tika-vin02t0:24_4": "Jātiādīhi anaññāpadesena akkosantassa bhikkhuno sutvā bhikkhussa upasaṁharaṇaṁ,",
  "tika-vin02t0:24_5": "piyakamyatābhedādhippāyesu aññataratā,",
  "tika-vin02t0:24_6": "tassa vijānanāti imānettha tīṇi aṅgāni.",
  "tika-vin02t0:25_0": "Pesuññasikkhāpadavaṇṇanā niṭṭhitā.",
  "tika-vin02t0:26_0": "4. Padasodhammasikkhāpadavaṇṇanā",
  "tika-vin02t0:27_0": "45.",
  "tika-vin02t0:27_1": "Catutthe ekatoti anupasampannena saddhiṁ.",
  "tika-vin02t0:27_2": "Purimabyañjanena sadisaṁ pacchābyañjananti ‘‘rūpaṁ anicca’’nti ettha anicca-saddena sadisaṁ ‘‘vedanā aniccā’’ti ettha anicca-saddaṁ vadati.",
  "tika-vin02t0:27_3": "Akkharasamūhoti avibhattiko akkharasamūho.",
  "tika-vin02t0:27_4": "Akkharānubyañjanasamūho padanti vibhattiantaṁ padamāha.",
  "tika-vin02t0:27_5": "Vibhattiantameva padaṁ gahetvā ‘‘paṭhamapadaṁ padameva, dutiyaṁ anupada’’nti vuttaṁ.",
  "tika-vin02t0:28_0": "Ekaṁ padanti gāthāpadaṁ sandhāya vadati.",
  "tika-vin02t0:28_1": "Padagaṇanāyāti gāthāpadagaṇanāya.",
  "tika-vin02t0:28_2": "Apāpuṇitvāti saddhiṁ akathetvā.",
  "tika-vin02t0:28_3": "Runti opātetīti ettha anunāsiko āgamavasena vutto,",
  "tika-vin02t0:28_4": "saṁyogapubbassa rassattaṁ katanti veditabbaṁ.",
  "tika-vin02t0:28_5": "Tenāha ‘‘rū-kāramattamevā’’ti.",
  "tika-vin02t0:28_6": "Ettha ca ‘‘rūpaṁ aniccanti bhaṇa sāmaṇerā’’ti vuccamāno sace rū-kāraṁ avatvā ru-iti rassaṁ katvā vadati, aññaṁ bhaṇitaṁ nāma hoti, tasmā anāpatti.",
  "tika-vin02t0:28_7": "Evañca katvā ‘‘vedanā aniccā’’ti etthāpi anicca-saddamatteneva āpatti hotīti veditabbaṁ.",
  "tika-vin02t0:28_8": "Esa nayoti ekamevakkharaṁ vatvā ṭhānaṁ.",
  "tika-vin02t0:28_9": "‘‘Manopubbaṅgamā dhammā’’ti vuccamāno hi ma-kāramattameva vatvā tiṭṭhati.",
  "tika-vin02t0:28_10": "‘‘Evaṁ me suta’’ntiādisuttaṁ bhaṇāpiyamāno e-kāraṁ vatvā tiṭṭhati ce, anvakkharena pācittiyaṁ,",
  "tika-vin02t0:28_11": "aparipuṇṇapadaṁ vatvā ṭhite anubyañjanena.",
  "tika-vin02t0:28_12": "Padesu ekaṁ paṭhamapadaṁ virajjhati,",
  "tika-vin02t0:28_13": "dutiyena anupadena pācittiyaṁ.",
  "tika-vin02t0:29_0": "Anaṅgaṇasuttaṁ (ma. ni.",
  "tika-vin02t0:29_1": "1.57 ādayo) sammādiṭṭhisuttaṁ (ma. ni.",
  "tika-vin02t0:29_2": "1.89 ādayo) mahāvedallañca (ma. ni.",
  "tika-vin02t0:29_3": "1.449 ādayo) dhammasenāpatinā bhāsitaṁ, anumānasuttaṁ (ma. ni.",
  "tika-vin02t0:29_4": "1.181 ādayo) mahāmoggallānattherena, cūḷavedallasuttaṁ (ma. ni.",
  "tika-vin02t0:29_5": "1.460 ādayo) dhammadinnāya theriyā bhāsitaṁ.",
  "tika-vin02t0:29_6": "Paccekabuddhabhāsitampi buddhabhāsiteyeva saṅgahaṁ gacchati.",
  "tika-vin02t0:29_7": "Aṭṭhakathānissitoti pubbe magadhabhāsāya vuttaṁ dhammasaṅgahāruḷhaṁ aṭṭhakathaṁ sandhāya vadati.",
  "tika-vin02t0:29_8": "Idānipi ‘‘yathāpi dīpiko nāma,",
  "tika-vin02t0:29_9": "nilīyitvā gaṇhate mige’’ti (mi. pa.",
  "tika-vin02t0:29_10": "6.1.5) evamādikaṁ saṅgahāruḷhaṁ aṭṭhakathāvacanaṁ gahetabbanti vadanti.",
  "tika-vin02t0:29_11": "Pāḷinissitoti ‘‘makkaṭī vajjiputtā cā’’tievamādinā (pārā. 66) pāḷiyaṁyeva āgato.",
  "tika-vin02t0:29_12": "Vivaṭṭūpanissitanti nibbānupanissitaṁ.",
  "tika-vin02t0:29_13": "Vivaṭṭanissitaṁ pana sāmaññato gahetabbanti āha ‘‘kiñcāpī’’tiādi. Therassāti nāgasenattherassa. Maggakathādīni pakaraṇāni. ‘‘Akkharena vāceti,",
  "tika-vin02t0:29_14": "akkharakkhare āpatti pācittiyassā’’ti vattabbe ‘‘akkharāya vāceti,",
  "tika-vin02t0:29_15": "akkharakkharāya āpatti pācittiyassā’’ti pāḷiyaṁ vuttaṁ.",
  "tika-vin02t0:30_0": "48.Anupasampannena saddhiṁ gaṇhantassa anāpattīti anupasampannena saha nisīditvā uddesaṁ gaṇhantassa anāpatti vuttā.",
  "tika-vin02t0:30_1": "Daharabhikkhu nisinno…pe… bhaṇato anāpattīti ettha dvīsupi ṭhitesu nisinnesu vā upasampannassa bhaṇāmīti bhaṇantassa anāpattiyeva.",
  "tika-vin02t0:30_2": "Upacāraṁ muñcitvāti parisapariyantato dvādasahatthaṁ muñcitvā.",
  "tika-vin02t0:30_3": "‘‘Nisinne vācemī’’ti bhaṇantassapi upacāraṁ muñcitvā nisinnattā anāpatti.",
  "tika-vin02t0:30_4": "Sace pana dūre nisinnampi vācemīti visuṁ sallakkhetvā bhaṇati, āpattiyeva.",
  "tika-vin02t0:30_5": "Eko pādo na āgacchatīti pubbe paguṇoyeva pacchā asarantassa na āgacchati,",
  "tika-vin02t0:30_6": "taṁ ‘‘evaṁ bhaṇāhī’’ti ekato bhaṇantassa anāpatti. Opātetīti saddhiṁ katheti. Sesamettha uttānameva. Anupasampannatā,",
  "tika-vin02t0:30_7": "vuttalakkhaṇadhammaṁ padaso vācanatā,",
  "tika-vin02t0:30_8": "ekato bhaṇanañcāti imānettha tīṇi aṅgāni.",
  "tika-vin02t0:31_0": "Padasodhammasikkhāpadavaṇṇanā niṭṭhitā.",
  "tika-vin02t0:32_0": "5. Sahaseyyasikkhāpadavaṇṇanā",
  "tika-vin02t0:33_0": "49-50.",
  "tika-vin02t0:33_1": "Pañcame vikūjamānāti nitthunantā. Kākacchamānāti rodantā. Tatridaṁ vatthunidassanaṁ vā.",
  "tika-vin02t0:33_2": "Tena nu kho pātitanti pucchāvasena kathitattā natthi musāvādo.",
  "tika-vin02t0:33_3": "Keci pana ‘‘sandehavasena vacanaṁ musā nāma na hoti,",
  "tika-vin02t0:33_4": "tasmā evaṁ vutta’’nti vadanti.",
  "tika-vin02t0:33_5": "Santikaṁ agantvāti ‘‘yaṁ etesaṁ na kappati,",
  "tika-vin02t0:33_6": "taṁ tesampi na kappatī’’ti adhippāyena agantvā.",
  "tika-vin02t0:34_0": "51.Dirattatirattanti ettha vacanasiliṭṭhatāmattena diratta-ggahaṇaṁ katanti veditabbaṁ.",
  "tika-vin02t0:34_1": "Tirattañhi sahavāse labbhamāne diratte vattabbameva natthīti dirattaggahaṇaṁ visuṁ na yojeti.",
  "tika-vin02t0:34_2": "Tenevāha ‘‘uttaridirattatirattanti bhagavā sāmaṇerānaṁ saṅgahakaraṇatthāya tirattaparihāraṁ adāsī’’ti.",
  "tika-vin02t0:34_3": "Nirantaraṁ tirattadassanatthaṁ vā dirattaggahaṇaṁ kataṁ.",
  "tika-vin02t0:34_4": "Kevalañhi tirattanti vutte aññattha vāsena antarikampi tirattaṁ gaṇheyya,",
  "tika-vin02t0:34_5": "dirattavisiṭṭhaṁ pana tirattaṁ vuccamānaṁ tena anantarikameva tirattaṁ dīpeti. Sayanaṁ seyyā,",
  "tika-vin02t0:34_6": "sayanti etthātipi seyyāti āha ‘‘kāyappasāraṇasaṅkhāta’’ntiādi.",
  "tika-vin02t0:34_7": "Tasmāti yasmā ubhayampi pariggahitaṁ, tasmā.",
  "tika-vin02t0:34_8": "Pañcahi chadanehīti iṭṭhakasilāsudhātiṇapaṇṇasaṅkhaātehi pañcahi chadanehi.",
  "tika-vin02t0:34_9": "Vācuggatavasenāti paguṇavasena.",
  "tika-vin02t0:34_10": "Diyaḍḍhahatthubbedho vaḍḍhakīhatthena gahetabbo.",
  "tika-vin02t0:34_11": "Ekūpacāroti vaḷañjanadvārassa ekattaṁ sandhāya vuttaṁ.",
  "tika-vin02t0:34_12": "Satagabbhaṁ vā catussālaṁ ekūpacāraṁ hotīti sambandho.",
  "tika-vin02t0:35_0": "Uparimatalena saddhiṁ asambaddhabhittikassāti idaṁ tulāya abbhantare sayitvā puna teneva susirena nikkhamitvā bhittiantarena heṭṭhimatalaṁ pavisituṁ yoggepi uparimatalena asambaddhabhittike senāsane anāpattiyā vuttāya tathā pavisituṁ asakkuṇeyye sambaddhabhittike vattabbameva natthīti dassanatthaṁ vuttaṁ,",
  "tika-vin02t0:35_1": "na pana sambaddhabhittike āpattīti dassanatthaṁ vuttaṁ.",
  "tika-vin02t0:35_2": "Heṭṭhāpāsāde sayitabhikkhussa anāpattīti idampi tādise senāsane heṭṭhimatale sayitasseva āpattippasaṅkā siyāti taṁnivāraṇatthaṁ vuttaṁ,",
  "tika-vin02t0:35_3": "na pana uparimatale sayitassa āpattīti dassanatthaṁ.",
  "tika-vin02t0:35_4": "Nānūpacāreti yattha bahi nisseṇiṁ katvā uparimatalaṁ ārohanti, tādisaṁ sandhāya vuttaṁ.",
  "tika-vin02t0:35_5": "Uparimatalepi ākāsaṅgaṇe nipajjantassa āpattiyā abhāvato ‘‘chadanabbhantare’’ti vuttaṁ.",
  "tika-vin02t0:36_0": "Sabhāsaṅkhepenāti sabhākārena.",
  "tika-vin02t0:36_1": "Aḍḍhakuṭṭake senāsaneti ettha ‘‘aḍḍhakuṭṭakaṁ nāma yattha ekaṁ passaṁ muñcitvā tīsu passesu bhittiyo baddhā honti,",
  "tika-vin02t0:36_2": "yattha vā ekasmiṁ passe bhittiṁ uṭṭhāpetvā ubhosu passesu upaḍḍhaṁ upaḍḍhaṁ katvā bhittiyo uṭṭhāpenti,",
  "tika-vin02t0:36_3": "tādisaṁ senāsana’’nti tīsupi gaṇṭhipadesu vuttaṁ.",
  "tika-vin02t0:36_4": "Gaṇṭhipade pana ‘‘aḍḍhakuṭṭaketi chadanaṁ aḍḍhena asampattakuṭṭake’’ti vuttaṁ, tampi no na yuttaṁ.",
  "tika-vin02t0:36_5": "‘‘Vāḷasaṅghāṭo nāma thambhānaṁ upari vāḷarūpehi katasaṅghāṭo vuccatī’’ti vadanti.",
  "tika-vin02t0:36_6": "Parikkhepassa bahigateti ettha yasmiṁ passe parikkhepo natthi,",
  "tika-vin02t0:36_7": "tatthāpi parikkhepārahappadesato bahigate anāpattiyevāti daṭṭhabbaṁ.",
  "tika-vin02t0:36_8": "Aparicchinnagabbhūpacāreti ettha majjhe vivaṭaṅgaṇavantāsu pamukhamahācatussālāsu yathā ākāsaṅgaṇaṁ anotaritvā pamukheneva gantvā sabbagabbhe pavisituṁ na sakkā hoti,",
  "tika-vin02t0:36_9": "evaṁ ekekagabbhassa dvīsu passesu kuṭṭaṁ nīharitvā kataṁ paricchinnagabbhūpacāraṁ nāma,",
  "tika-vin02t0:36_10": "idaṁ pana tādisaṁ na hotīti ‘‘aparicchinnagabbhūpacāre’’ti vuttaṁ.",
  "tika-vin02t0:36_11": "Sabbagabbhe pavisantīti gabbhūpacārassa aparicchinnattā ākāsaṅgaṇaṁ anotaritvā pamukheneva gantvā taṁ taṁ gabbhaṁ pavisanti.",
  "tika-vin02t0:36_12": "Atha kuto tassa parikkhepoyeva sabbaparicchannattāti vuttanti āha ‘‘gabbhaparikkhepoyeva hissa parikkhepo’’ti.",
  "tika-vin02t0:36_13": "Idañca samantā gabbhabhittiyo sandhāya vuttaṁ.",
  "tika-vin02t0:36_14": "Catussālavasena sanniviṭṭhepi senāsane gabbhapamukhaṁ visuṁ aparikkhittampi samantā ṭhitagabbhabhittīnaṁ vasena parikkhittaṁ nāma hoti.",
  "tika-vin02t0:37_0": "‘‘Nanu ca ‘aparikkhitte pamukhe anāpattī’ti andhakaṭṭhakathāyaṁ avisesena vuttaṁ,",
  "tika-vin02t0:37_1": "tasmā catussālavasena sanniviṭṭhepi senāsane visuṁ aparikkhitte pamukhe anāpattiyevā’’ti yo vadeyya,",
  "tika-vin02t0:37_2": "tassa vādaparimocanatthaṁ idaṁ vuttaṁ ‘‘yaṁ pana…pe… pāṭekkasannivesā ekacchadanā gabbhapāḷiyo sandhāya vutta’’nti.",
  "tika-vin02t0:37_3": "Idaṁ vuttaṁ hoti – ‘‘aparikkhitte pamukhe anāpattīti yaṁ vuttaṁ,",
  "tika-vin02t0:37_4": "taṁ na catussālavasena sanniviṭṭhā gabbhapāḷiyo sandhāya vuttaṁ,",
  "tika-vin02t0:37_5": "kiñcarahi visuṁ sanniviṭṭhaṁ ekameva gabbhapāḷiṁ sandhāya.",
  "tika-vin02t0:37_6": "Tādisāya hi gabbhapāḷiyā aparikkhitte pamukhe anāpatti,",
  "tika-vin02t0:37_7": "na catussālavasena sanniviṭṭhāyā’’ti.",
  "tika-vin02t0:37_8": "Ekāya ca gabbhapāḷiyā tassa tassa gabbhassa upacāraṁ paricchinditvā antamaso ubhosu passesu khuddakabhittīnaṁ uṭṭhāpanamattenapi pamukhaṁ parikkhittaṁ nāma hoti,",
  "tika-vin02t0:37_9": "catussālavasena sanniviṭṭhāsu pana gabbhapāḷīsu ubhosu passesu gabbhabhittīnaṁ vasenapi pamukhaṁ parikkhittaṁ nāma hoti.",
  "tika-vin02t0:37_10": "Tasmā yaṁ iminā lakkhaṇena parikkhittaṁ pamukhaṁ, tattha āpatti,",
  "tika-vin02t0:37_11": "itarattha anāpattīti idamettha sanniṭṭhānaṁ.",
  "tika-vin02t0:38_0": "Idāni ‘‘aparikkhitte pamukhe anāpattī’’ti vatvā tasseva vacanassa adhippāyaṁ pakāsentena yaṁ vuttaṁ ‘‘bhūmiyaṁ vinā jagatiyā pamukhaṁ sandhāya kathita’’nti,",
  "tika-vin02t0:38_1": "tassa ayuttatāvibhāvanatthaṁ ‘‘yañca tatthā’’tiādi āraddhaṁ.",
  "tika-vin02t0:38_2": "Bhūmiyaṁ vinā jagatiyā pamukhaṁ sandhāya kathitanti hi imassa vacanassa ayamadhippāyo – ‘‘aparikkhitte pamukhe anāpattī’’ti yaṁ vuttaṁ,",
  "tika-vin02t0:38_3": "taṁ vinā vatthuṁ bhūmiyaṁ katagehassa pamukhaṁ sandhāya kathitaṁ.",
  "tika-vin02t0:38_4": "Sace pana uccavatthukaṁ pamukhaṁ hoti,",
  "tika-vin02t0:38_5": "parikkhittasaṅkhyaṁ na gacchatīti.",
  "tika-vin02t0:38_6": "Tenevāha ‘‘dasahatthubbedhāpi hi jagati parikkhepasaṅkhyaṁ na gacchatī’’ti.",
  "tika-vin02t0:38_7": "Heṭṭhāpi idameva manasi sannidhāya vuttaṁ ‘‘uccavatthukaṁ cepi hoti,",
  "tika-vin02t0:38_8": "pamukhe sayito gabbhe sayitānaṁ āpattiṁ na karotī’’ti. Tatthāti andhakaṭṭhakathāyaṁ.",
  "tika-vin02t0:38_9": "Jagatiyā pamāṇaṁ vatvāti ‘‘sace jagatiyā otaritvā bhūmiyaṁ sayito,",
  "tika-vin02t0:38_10": "jagatiyā upari sayitaṁ na passatī’’ti evaṁ jagatiyā ubbedhena pamāṇaṁ vatvā.",
  "tika-vin02t0:38_11": "Ekasālādīsu ujukameva dīghaṁ katvā sannivesito pāsādo ekasālasanniveso.",
  "tika-vin02t0:38_12": "Dvisālasannivesādayopi vuttānusārato veditabbā.",
  "tika-vin02t0:38_13": "Sālappabhedadīpanameva cettha heṭṭhā vuttato viseso.",
  "tika-vin02t0:39_0": "Majjhepākāraṁ karontīti etthāpi parikkhepassa heṭṭhimaparicchedena diyaḍḍhahatthubbedhattā diyaḍḍhahatthaṁ cepi majjhe pākāraṁ karonti,",
  "tika-vin02t0:39_1": "nānūpacārameva hotīti veditabbaṁ.",
  "tika-vin02t0:39_2": "Na hi chiddena gehaṁ ekūpacāraṁ nāma hotīti ettha sace ubbedhena diyaḍḍhahatthabbhantare manussānaṁ sañcārappahonakaṁ chiddaṁ hoti,",
  "tika-vin02t0:39_3": "tampi dvāramevāti ekūpacāraṁ hoti.",
  "tika-vin02t0:39_4": "Kiṁ parikkhepoviddhastoti pamukhassa parikkhepaṁ sandhāya vadati.",
  "tika-vin02t0:39_5": "Sabbattha pañcannaṁyeva chadanānaṁ āgatattā vadati ‘‘pañcannaṁ aññatarena chadanena channā’’ti.",
  "tika-vin02t0:40_0": "53.",
  "tika-vin02t0:40_1": "Pāḷiyaṁ ‘‘seyyā nāma sabbacchannā sabbaparicchannā yebhuyyenacchannā yebhuyyenaparicchannā’’ti vadantena yebhuyyenacchannayebhuyyenaparicchannasenāsanaṁ pācittiyassa avasānaṁ viya katvā dassitaṁ,",
  "tika-vin02t0:40_2": "‘‘upaḍḍhacchanne upaḍḍhaparicchanne āpatti dukkaṭassā’’ti vadantena ca upaḍḍhacchannaupaḍḍhaparicchannasenāsanaṁ dukkaṭassa ādiṁ katvā dassitaṁ,",
  "tika-vin02t0:40_3": "ubhinnamantarā kena bhavitabbaṁ pācittiyena, udāhu dukkaṭenāti?",
  "tika-vin02t0:40_4": "Lokavajjasikkhāpadasseva anavasesaṁ katvā paññāpanato imassa ca paṇṇattivajjattā yebhuyyenacchannayebhuyyenaparicchannassa upaḍḍhacchannaupaḍḍhaparicchannassa ca antarā pācittiyaṁ anivāritameva,",
  "tika-vin02t0:40_5": "tasmā vinayavinicchaye ca garukeyeva ṭhātabbattā aṭṭhakathāyampi pācittiyameva dassitaṁ.",
  "tika-vin02t0:40_6": "Satta pācittiyānīti pāḷiyaṁ vuttapācittiyaṁ sāmaññato ekattena gahetvā vuttaṁ.",
  "tika-vin02t0:40_7": "Visuṁ pana gayhamāne ‘‘sabbacchanne sabbaparicchanne pācittiyaṁ,",
  "tika-vin02t0:40_8": "yebhuyyenacchanne yebhuyyenaparicchanne pācittiya’’nti aṭṭheva pācittiyāni honti.",
  "tika-vin02t0:41_0": "Senambamaṇḍapavaṇṇaṁ hotīti sīhaḷadīpe kira uccavatthuko sabbacchanno sabbaaparicchanno evaṁnāmako sannipātamaṇḍapo atthi, taṁ sandhāyetaṁ vuttaṁ.",
  "tika-vin02t0:41_1": "Yadi jagatiparikkhepasaṅkhyaṁ gacchati,",
  "tika-vin02t0:41_2": "uccavatthukattā maṇḍapassa sabbaaparicchannatā na yujjatīti āha ‘‘imināpetaṁ veditabba’’ntiādi.",
  "tika-vin02t0:41_3": "Cūḷakacchannādīni cettha evaṁ veditabbāni – yassa catūsu bhāgesu eko channo, sesā acchannā, idaṁ cūḷakacchannaṁ.",
  "tika-vin02t0:41_4": "Yassa tīsu bhāgesu dve channā, eko acchanno, idaṁ yebhuyyenacchannaṁ.",
  "tika-vin02t0:41_5": "Yassa dvīsu bhāgesu eko channo, eko acchanno,",
  "tika-vin02t0:41_6": "idaṁ upaḍḍhacchannaṁ nāma senāsanaṁ.",
  "tika-vin02t0:41_7": "Cūḷakaparicchannādīnipi imināva nayena veditabbāni. Sesaṁ uttānameva. Pācittiyavatthukasenāsanaṁ,",
  "tika-vin02t0:41_8": "tattha tattha anupasampannena saha nipajjanaṁ,",
  "tika-vin02t0:41_9": "catutthadivase sūriyatthaṅgamananti imānettha tīṇi aṅgāni.",
  "tika-vin02t0:42_0": "Sahaseyyasikkhāpadavaṇṇanā niṭṭhitā.",
  "tika-vin02t0:43_0": "6. Dutiyasahaseyyasikkhāpadavaṇṇanā",
  "tika-vin02t0:44_0": "55.",
  "tika-vin02t0:44_1": "Chaṭṭhe ‘‘paṭhamasikkhāpade ‘bhikkhuṁ ṭhapetvā avaseso anupasampanno nāmā’ti vuttattā ‘mātugāmopi anupasampannaggahaṇena gahitoyevā’ti catutthadivase mātugāmena saddhiṁ sayantassa dvīhi sikkhāpadehi dve pācittiyāni hontī’’ti vadanti.",
  "tika-vin02t0:44_2": "Gaṇṭhipadesu pana tīsupi ‘‘imasmiṁ sikkhāpade mātugāmassa visuṁ vuccamānattā paṭhamasikkhāpade ‘bhikkhuṁ ṭhapetvā avaseso anupasampanno nāmā’ti purisasseva gahaṇaṁ anucchavika’’nti vuttaṁ, tadeva ca yuttataraṁ.",
  "tika-vin02t0:45_0": "Yañca idha ‘‘paṭhamadivasepīti pi-saddena catutthadivasepīti vuttaṁ hotī’’ti kāraṇaṁ vadanti,",
  "tika-vin02t0:45_1": "tampi akāraṇaṁ pi-saddo sampiṇḍanatthoyevāti niyamābhāvato avadhāraṇatthassa ca sambhavato.",
  "tika-vin02t0:45_2": "Sambhāvane vā pi-saddo daṭṭhabbo.",
  "tika-vin02t0:45_3": "Tena idha paṭhamadivasepi tāva āpatti,",
  "tika-vin02t0:45_4": "dutiyādidivase kimeva vattabbanti imamatthaṁ dīpeti.",
  "tika-vin02t0:45_5": "Sampiṇḍanatthepi pi-sadde gayhamāne imināva sikkhāpadena āpajjitabbāpattiyā aññasmimpi divase āpajjanaṁ dīpeti,",
  "tika-vin02t0:45_6": "na paṭhamasikkhāpadena āpajjitabbāpattiyāti akāraṇameva tanti daṭṭhabbaṁ.",
  "tika-vin02t0:45_7": "‘‘Matitthī pārājikavatthubhūtāpi anupādinnapakkhe ṭhitattā sahaseyyāpattiṁ na janetī’’ti vadanti.",
  "tika-vin02t0:45_8": "‘‘Atthaṅgate sūriye mātugāme nipanne bhikkhu nipajjatī’’ti vacanato divā sayantassa sahaseyyāpatti na hotiyevāti daṭṭhabbaṁ. Pācittiyavatthukasenāsanaṁ,",
  "tika-vin02t0:45_9": "tattha mātugāmena saha nipajjanaṁ,",
  "tika-vin02t0:45_10": "sūriyatthaṅgamananti imānettha tīṇi aṅgāni.",
  "tika-vin02t0:46_0": "Dutiyasahaseyyasikkhāpadavaṇṇanā niṭṭhitā.",
  "tika-vin02t0:47_0": "7. Dhammadesanāsikkhāpadavaṇṇanā",
  "tika-vin02t0:48_0": "60-64.",
  "tika-vin02t0:48_1": "Sattame gharaṁ nayatīti gharaṇī, gharanāyikā. Tenāha ‘‘gharasāminī’’ti. Suṇhāti suṇisā.",
  "tika-vin02t0:48_2": "Na yakkhenātiādīnaṁ ‘‘aññatrā’’ti iminā sambandho.",
  "tika-vin02t0:48_3": "Purisaviggahaṁ gahetvā ṭhitena yakkhena vā petena vā tiracchānena vā saddhiṁ ṭhitāyapi desetuṁ na vaṭṭati.",
  "tika-vin02t0:48_4": "Akkharāya desetīti ettha ‘‘chappañcavācato uttari ‘imaṁ padaṁ bhāsissāmī’ti ekampi akkharaṁ vatvā tiṭṭhati, āpattiyevā’’ti vadanti.",
  "tika-vin02t0:49_0": "66.‘‘Eko gāthāpādoti idaṁ gāthābandhameva sandhāya vuttaṁ,",
  "tika-vin02t0:49_1": "aññattha pana vibhattiantapadameva gahetabba’’nti vadanti.",
  "tika-vin02t0:49_2": "‘‘Aṭṭhakathaṁ dhammapadaṁ jātakādivatthuṁ vāti imināpi porāṇaṁ saṅgītiāruḷhameva aṭṭhakathādi vutta’’nti vadanti.",
  "tika-vin02t0:49_3": "Aṭṭhakathādipāṭhaṁ ṭhapetvā damiḷādibhāsantarena yathāruci kathetuṁ vaṭṭati.",
  "tika-vin02t0:49_4": "Padasodhamme vuttappabhedoti iminā aññattha anāpattīti dīpeti.",
  "tika-vin02t0:49_5": "Uṭṭhahitvā puna nisīditvāti iriyāpathaparivattananayena nānāiriyāpathenapi anāpattīti dīpeti.",
  "tika-vin02t0:49_6": "Sabbaṁ cepi dīghanikāyaṁ kathetīti yāva na niṭṭhāti, tāva punadivasepi katheti.",
  "tika-vin02t0:50_0": "Dutiyassa viññūpurisassa aggahaṇaṁ akiriyā.",
  "tika-vin02t0:50_1": "Mātugāmena saddhiṁ ṭhitassa ca viññūpurisassa ca upacāro aniyatesu vuttanayeneva gahetabbo. Sesaṁ uttānameva.",
  "tika-vin02t0:50_2": "Vuttalakkhaṇassa dhammassa channaṁ vācānaṁ upari desanā, vuttalakkhaṇo mātugāmo, iriyāpathapaavattanābhāvo, viññūpurisābhāvo,",
  "tika-vin02t0:50_3": "apañhavissajjanāti imāni panettha pañca aṅgāni.",
  "tika-vin02t0:51_0": "Dhammadesanāsikkhāpadavaṇṇanā niṭṭhitā.",
  "tika-vin02t0:52_0": "8. Bhūtārocanasikkhāpadavaṇṇanā",
  "tika-vin02t0:53_0": "77.",
  "tika-vin02t0:53_1": "Aṭṭhame antarāti parinibbānasamayato aññasmiṁ kāle.",
  "tika-vin02t0:53_2": "Atikaḍḍhiyamānenāti ‘‘vadatha, bhante,",
  "tika-vin02t0:53_3": "kiṁ tumhehi adhigata’’nti evaṁ nippīḷiyamānena.",
  "tika-vin02t0:53_4": "Anatikaḍḍhiyamānenapi pucchite vā apucchite vā tathārūpe kāraṇe sati ārocetuṁ vaṭṭatiyeva.",
  "tika-vin02t0:53_5": "Teneva aññatarena daharabhikkhunā upavadito aññataro thero ‘‘āvuso,",
  "tika-vin02t0:53_6": "uparimaggatthāya vāyāmaṁ mā akāsi,",
  "tika-vin02t0:53_7": "khīṇāsavo tayā upavadito’’ti āha. Therena ca ‘‘atthi te, āvuso,",
  "tika-vin02t0:53_8": "imasmiṁ sāsane patiṭṭhā’’ti vutto daharabhikkhu ‘‘āma, bhante, sotāpanno aha’’nti avoca.",
  "tika-vin02t0:53_9": "‘‘Kārako aya’’nti ñatvāpi paṭipattiyā amoghabhāvadassanena samuttejanāya sampahaṁsanāya ca ariyā attānaṁ pakāsentiyeva.",
  "tika-vin02t0:53_10": "Sutapariyattisīlaguṇanti sutaguṇaṁ pariyattiguṇaṁ sīlaguṇañca.",
  "tika-vin02t0:53_11": "Ummattakassa idha avacane kāraṇaṁ vadantena khittacittavedanaṭṭānampi avacane kāraṇaṁ vuttamevāti daṭṭhabbaṁ.",
  "tika-vin02t0:53_12": "Iti-saddena vā ādiatthena khittacittavedanaṭṭe saṅgaṇhāti.",
  "tika-vin02t0:53_13": "Teneva vadati ‘‘cittakkhepassa vā abhāvā’’ti.",
  "tika-vin02t0:53_14": "Diṭṭhisampannānanti maggaphaladiṭṭhiyā samannāgatānaṁ.",
  "tika-vin02t0:53_15": "Ariyānameva hi ummattakādibhāvo natthi.",
  "tika-vin02t0:53_16": "Jhānalābhino pana tasmiṁ sati jhānā parihāyanti,",
  "tika-vin02t0:53_17": "tasmā tesaṁ abhūtārocanapaccayā anāpatti vattabbā, na bhūtārocanapaccayā.",
  "tika-vin02t0:53_18": "Tenevāha ‘‘bhūtārocanapaccayā anāpatti na vattabbā’’ti.",
  "tika-vin02t0:54_0": "Pubbe avuttehīti catutthapārājike avuttehi.",
  "tika-vin02t0:54_1": "Idañca sikkhāpadaṁ paṇṇattiajānanavasena acittakasamuṭṭhānaṁ hoti.",
  "tika-vin02t0:54_2": "Ariyā cettha paṇṇattiṁ jānantā vītikkamaṁ na karonti,",
  "tika-vin02t0:54_3": "puthujjanā pana paṇṇattiṁ jānitvāpi vītikkamaṁ karonti,",
  "tika-vin02t0:54_4": "te ca satthuno āṇāvītikkamacetanāya balavaakusalabhāvato jhānā parihāyantīti daṭṭhabbaṁ,",
  "tika-vin02t0:54_5": "ukkaṭṭhaparicchedena ariyapuggale eva sandhāya ‘‘kusalābyākatacittehi dvicitta’’nti vuttaṁ.",
  "tika-vin02t0:54_6": "Paṇṇattiṁ ajānantā pana jhānalābhī puthujjanā vatthumhi lobhavasena akusalacittenapi na ārocentīti natthi.",
  "tika-vin02t0:54_7": "Idha dukkhavedanāya abhāvato ‘‘dvivedana’’nti imassa anurūpaṁ katvā dvicittanti idaṁ vuttanti evaṁ vā ettha adhippāyo gahetabbo. Sesaṁ uttānameva.",
  "tika-vin02t0:54_8": "Uttarimanussadhammassa bhūtatā, anupasampannassa ārocanaṁ, taṅkhaṇavijānanā,",
  "tika-vin02t0:54_9": "anaññappadesoti imāni panettha cattāri aṅgāni.",
  "tika-vin02t0:55_0": "Bhūtārocanasikkhāpadavaṇṇanā niṭṭhitā.",
  "tika-vin02t0:56_0": "9. Duṭṭhullārocanasikkhāpadavaṇṇanā",
  "tika-vin02t0:57_0": "78.",
  "tika-vin02t0:57_1": "Navame duṭṭhullasaddatthadassanatthanti duṭṭhullasaddassa atthadassanatthaṁ.",
  "tika-vin02t0:57_2": "Atthe hi dassite saddopi ‘‘ayaṁ etesu atthesu vattatī’’ti dassitoyeva hoti.",
  "tika-vin02t0:57_3": "‘‘Yaṁ yaṁ duṭṭhullasaddena abhidhīyati,",
  "tika-vin02t0:57_4": "taṁ sabbaṁ dassetuṁ pārājikāni vuttānī’’ti ayañhettha adhippāyo.",
  "tika-vin02t0:57_5": "Tatrāyaṁ vicāraṇāti tatra pāḷiyaṁ ayaṁ vicāraṇā,",
  "tika-vin02t0:57_6": "tatra pāḷiaṭṭhakathāsu vā ayaṁ vicāraṇā.",
  "tika-vin02t0:57_7": "Tattha bhaveyyāti tattha kassaci vimati evaṁ bhaveyya.",
  "tika-vin02t0:57_8": "Anupasampannassa duṭṭhullārocane viya dukkaṭena bhavitabbanti āha ‘‘dukkaṭaṁ āpajjatī’’ti.",
  "tika-vin02t0:57_9": "Akkosantopi dukkaṭaṁ āpajjeyyāti omasavādena dukkaṭaṁ āpajjeyya.",
  "tika-vin02t0:57_10": "Adhippāyaṁ ajānantenapi aṭṭhakathācariyānaṁ vacaneyeva ṭhātabbanti dīpanatthaṁ ‘‘aṭṭhakathācariyāva ettha pamāṇa’’nti vuttaṁ.",
  "tika-vin02t0:57_11": "Punapi aṭṭhakathāvacanameva upapattito daḷhaṁ katvā patiṭṭhapento ‘‘imināpi ceta’’ntiādimāha.",
  "tika-vin02t0:58_0": "80.",
  "tika-vin02t0:58_1": "‘‘Aññatra bhikkhusammutiyā’’ti vuttattā sammuti atthīti gahetabbāti āha ‘‘idha vuttattāyevā’’tiādi.",
  "tika-vin02t0:59_0": "82.Ādito pañca sikkhāpadānīti pāṇātipātādīni pañca sikkhāpadāni.",
  "tika-vin02t0:59_1": "‘‘Sesānīti vikālabhojanādīni pañcā’’ti vadanti.",
  "tika-vin02t0:59_2": "Keci pana ‘‘ādito paṭṭhāya pañca sikkhāpadānīti sukkavissaṭṭhiādīni pañcā’’ti vadanti, taṁ na gahetabbaṁ.",
  "tika-vin02t0:59_3": "Pāṇātipātādīni hi daseva sikkhāpadāni sāmaṇerānaṁ paññattāni. Vuttañhetaṁ –",
  "tika-vin02t0:60_0": "‘‘Atha kho sāmaṇerānaṁ etadahosi ‘kati nu kho amhākaṁ sikkhāpadāni,",
  "tika-vin02t0:60_1": "kattha ca amhehi sikkhitabba’nti?",
  "tika-vin02t0:60_2": "Bhagavato etamatthaṁ ārocesuṁ. Anujānāmi, bhikkhave,",
  "tika-vin02t0:60_3": "sāmaṇerānaṁ dasa sikkhāpadāni,",
  "tika-vin02t0:60_4": "tesu ca sāmaṇerehi sikkhituṁ,",
  "tika-vin02t0:60_5": "pāṇātipātā veramaṇī adinnādānā veramaṇī’’tiādi (mahāva. 106).",
  "tika-vin02t0:61_0": "Tesaṁ paññattesuyeva sikkhāpadesu duṭṭhullāduṭṭhullavicāraṇā kātabbā,",
  "tika-vin02t0:61_1": "na ca sukkavissaṭṭhiādīni visuṁ tesaṁ paññattāni atthīti.",
  "tika-vin02t0:61_2": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṁ nāma hontīti āha ‘‘sukkavissaṭṭhi…pe… ajjhācāro nāmāti vutta’’nti.",
  "tika-vin02t0:61_3": "Imināpi cetaṁ siddhaṁ ‘‘anupasampannassa sukkavissaṭṭhiādi duṭṭhullaṁ nāma na hotī’’ti.",
  "tika-vin02t0:61_4": "Ajjhācāro nāmāti hi vadanto anupasampannassa sukkavissaṭṭhiādi kevalaṁ ajjhācāro nāma hoti,",
  "tika-vin02t0:61_5": "na pana duṭṭhullo nāma ajjhācāroti dīpeti.",
  "tika-vin02t0:61_6": "‘‘Ajjhācāro nāmāti ca aṭṭhakathāyaṁ vuttattā akattabbarūpattā ca anupasampannassa sukkavissaṭṭhiādīni daṇḍakammavatthupakkhaṁ bhajanti,",
  "tika-vin02t0:61_7": "tāni ca aññassa anupasampannassa avaṇṇakāmatāya ārocento bhikkhu dukkaṭaṁ āpajjatī’’ti vadanti.",
  "tika-vin02t0:61_8": "Idha pana anupasampannaggahaṇena sāmaṇerasāmaṇerīsikkhamānānaṁ gahaṇaṁ veditabbaṁ. Sesamettha uttānameva.",
  "tika-vin02t0:61_9": "Antimavatthuṁ anajjhāpannassa bhikkhuno savatthuko saṅghādiseso, anupasampannassa ārocanaṁ,",
  "tika-vin02t0:61_10": "bhikkhusammutiyā abhāvoti imāni panettha tīṇi aṅgāni.",
  "tika-vin02t0:62_0": "Duṭṭhullārocanasikkhāpadavaṇṇanā niṭṭhitā.",
  "tika-vin02t0:63_0": "10. Pathavīkhaṇanasikkhāpadavaṇṇanā",
  "tika-vin02t0:64_0": "84-86.",
  "tika-vin02t0:64_1": "Dasame ekindriyanti ‘‘kāyindriyaṁ atthī’’ti maññamānā vadanti.",
  "tika-vin02t0:64_2": "Muṭṭhippamāṇāti muṭṭhinā saṅgahetabbappamāṇā.",
  "tika-vin02t0:64_3": "Ettha kiñcāpi yebhuyyapaṁsuṁ appapaṁsuñca pathaviṁ vatvā upaḍḍhapaṁsukā pathavī na vuttā,",
  "tika-vin02t0:64_4": "tathāpi paṇṇattivajjasikkhāpadesu sāvasesapaññattiyāpi sambhavato upaḍḍhapaṁsukāyapi pathaviyā pācittiyamevāti gahetabbaṁ.",
  "tika-vin02t0:64_5": "Keci pana ‘‘sabbacchannādīsu upaḍḍhe dukkaṭassa vuttattā idhāpi dukkaṭaṁ yutta’’nti vadanti,",
  "tika-vin02t0:64_6": "taṁ na yuttaṁ pācittiyavatthukañca anāpattivatthukañca duvidhaṁ pathaviṁ ṭhapetvā aññissā dukkaṭavatthukāya tatiyāya pathaviyā abhāvato.",
  "tika-vin02t0:64_7": "Dveyeva hi pathaviyo vuttā ‘‘jātā ca pathavī ajātā ca pathavī’’ti.",
  "tika-vin02t0:64_8": "Tasmā dvīsu aññatarāya pathaviyā bhavitabbaṁ,",
  "tika-vin02t0:64_9": "vinayavinicchaye ca sampatte garukeyeva ṭhātabbattā na sakkā ettha anāpattiyā bhavituṁ.",
  "tika-vin02t0:64_10": "Sabbacchannādīsu pana upaḍḍhe dukkaṭaṁ yuttaṁ tattha tādisassa dukkaṭavatthuno sabbhāvā.",
  "tika-vin02t0:65_0": "‘‘Pokkharaṇiṁ khaṇā’’ti vadati,",
  "tika-vin02t0:65_1": "vaṭṭatīti ‘‘imasmiṁ okāse’’ti aniyametvā vuttattā vaṭṭati.",
  "tika-vin02t0:65_2": "‘‘Imaṁ valliṁ khaṇā’’ti vuttepi pathavīkhaṇanaṁ sandhāya pavattavohārattā imināva sikkhāpadena āpatti, na bhūtagāmapātabyatāya. Kuṭehīti ghaṭehi.",
  "tika-vin02t0:65_3": "Tanukakaddamoti udakamissakakaddamo. So ca udakagatikattā vaṭṭati.",
  "tika-vin02t0:65_4": "Omakacātumāsanti ūnacātumāsaṁ. Ovaṭṭhanti devena ovaṭṭhaṁ.",
  "tika-vin02t0:65_5": "Akatapabbhāreti avaḷañjanaṭṭhānadassanatthaṁ vuttaṁ.",
  "tika-vin02t0:65_6": "Tādise hi vammikassa sabbhāvoti.",
  "tika-vin02t0:65_7": "Mūsikukkuraṁ nāma mūsikāhi khaṇitvā bahi katapaṁsurāsi.",
  "tika-vin02t0:65_8": "Eseva nayoti omakacātumāsaovaṭṭhoyeva vaṭṭatīti attho.",
  "tika-vin02t0:66_0": "Ekadivasampi na vaṭṭatīti ovaṭṭhaekadivasātikkantopi vikopetuṁ na vaṭṭati.",
  "tika-vin02t0:66_1": "‘‘Heṭṭhābhūmisambandhepi ca gokaṇṭake bhūmito chinditvā uddhaṁ ṭhitattā accuggatamatthakato chinditvā gahetuṁ vaṭṭatī’’ti vadanti.",
  "tika-vin02t0:66_2": "Sakaṭṭhāne atiṭṭhamānaṁ katvā pādehi madditvā chinditvā āloḷitakaddamampi gahetuṁ vaṭṭati. Tatoti tato purāṇasenāsanato.",
  "tika-vin02t0:66_3": "Iṭṭhakaṁ gaṇhāmītiādi suddhacittaṁ sandhāya vuttaṁ.",
  "tika-vin02t0:66_4": "Udakenāti ujukaṁ ākāsatoyeva patanakaudakena.",
  "tika-vin02t0:66_5": "‘‘Sace pana aññattha paharitvā patitena udakena temitaṁ hoti, vaṭṭatī’’ti vadanti. Uccāletvāti ukkhipitvā. Tena apadesenāti tena lesena.",
  "tika-vin02t0:67_0": "87-88.Avisayattāanāpattīti ettha sacepi nibbāpetuṁ sakkā hoti,",
  "tika-vin02t0:67_1": "paṭhamaṁ suddhacittena dinnattā ‘‘dahatū’’ti sallakkhetvāpi tiṭṭhati, anāpatti.",
  "tika-vin02t0:67_2": "Ovaṭṭhaṁ channanti paṭhamaṁ ovaṭṭhaṁ pacchā channaṁ. Sesaṁ uttānameva. Jātapathavī, pathavīsaññitā,",
  "tika-vin02t0:67_3": "khaṇanakhaṇāpanānaṁ aññataranti imāni panettha tīṇi aṅgāni.",
  "tika-vin02t0:68_0": "Pathavīkhaṇanasikkhāpadavaṇṇanā niṭṭhitā.",
  "tika-vin02t0:69_0": "Niṭṭhito musāvādavaggo paṭhamo.",
  "tika-vin02t0:70_0": "2. Bhūtagāmavaggo",
  "tika-vin02t0:71_0": "1. Bhūtagāmasikkhāpadavaṇṇanā",
  "tika-vin02t0:72_0": "89.",
  "tika-vin02t0:72_1": "Senāsanavaggassa paṭhame niggahetuṁ asakkontoti sandhāretuṁ asakkonto.",
  "tika-vin02t0:72_2": "Iminā pana vacanena dārakassa tattha upanītabhāvo tena ca diṭṭhabhāvo vuttoyevāti daṭṭhabbaṁ.",
  "tika-vin02t0:72_3": "Tena hi bhikkhunā taṁ rukkhaṁ chindituṁ āraddhe tattha nibbattā ekā taruṇaputtā devadhītā puttaṁ aṅkenādāya ṭhitā taṁ yāci ‘‘mā me sāmi vimānaṁ chindi,",
  "tika-vin02t0:72_4": "na sakkhissāmi puttakaṁ ādāya anāvāsā vicaritu’’nti.",
  "tika-vin02t0:72_5": "So ‘‘ahaṁ aññattha īdisaṁ rukkhaṁ na labhissāmī’’ti tassā vacanaṁ nādiyi.",
  "tika-vin02t0:72_6": "Sā ‘‘imampi tāva dārakaṁ oloketvā oramissatī’’ti puttaṁ rukkhasākhāya ṭhapesi.",
  "tika-vin02t0:72_7": "So bhikkhu ukkhittaṁ pharasuṁ sandhāretuṁ asakkonto dārakassa bāhaṁ chindi.",
  "tika-vin02t0:72_8": "Evañca sayito vimāne sayito nāma hotīti katvā vuttaṁ ‘‘rukkhaṭṭhakadibbavimāne nipannassā’’ti.",
  "tika-vin02t0:73_0": "Rukkhaṭṭhakadibbavimāneti ca sākhaṭṭhakavimānaṁ sandhāya vuttaṁ.",
  "tika-vin02t0:73_1": "Rukkhassa upari nibbattañhi vimānaṁ rukkhapaṭibaddhattā ‘‘rukkhaṭṭhakavimāna’’nti vuccati.",
  "tika-vin02t0:73_2": "Sākhaṭṭhakavimānaṁ pana sabbasākhāsannissitaṁ hutvā tiṭṭhati.",
  "tika-vin02t0:73_3": "Tattha yaṁ rukkhaṭṭhakavimānaṁ hoti,",
  "tika-vin02t0:73_4": "taṁ yāva rukkhassa mūlamattampi tiṭṭhati, tāva na nassati.",
  "tika-vin02t0:73_5": "Sākhaṭṭhakavimānaṁ pana sākhāsu bhijjamānāsu tattha tattheva bhijjitvā sabbasākhāsu bhinnāsu sabbaṁ bhijjati,",
  "tika-vin02t0:73_6": "idampi ca vimānaṁ sākhaṭṭhakaṁ,",
  "tika-vin02t0:73_7": "tasmā rukkhe chinne taṁ vimānaṁ sabbaso vinaṭṭhaṁ,",
  "tika-vin02t0:73_8": "teneva sā devatā bhagavato santikā laddhe aññasmiṁ vimāne vasi.",
  "tika-vin02t0:73_9": "Bāhuṁ thanamūleyeva chindīti aṁsena saddhiṁ bāhaṁ chindi.",
  "tika-vin02t0:73_10": "Iminā ca rukkhadevatānaṁ gattāni chijjanti,",
  "tika-vin02t0:73_11": "na cātumahārājikādīnaṁ viya acchejjānīti daṭṭhabbaṁ.",
  "tika-vin02t0:73_12": "Rukkhadhammeti rukkhapakatiyaṁ, rukkhasabhāveti attho.",
  "tika-vin02t0:73_13": "Rukkhānaṁ viya chedanādīsu akuppanañhi rukkhadhammo nāma.",
  "tika-vin02t0:74_0": "Uppatitanti uppannaṁ. Bhantanti dhāvantaṁ. Vārayeti niggaṇheyya.",
  "tika-vin02t0:74_1": "Idaṁ vuttaṁ hoti – yathā nāma cheko sārathi ativegena dhāvantaṁ rathaṁ niggahetvā yathicchakaṁ peseti,",
  "tika-vin02t0:74_2": "evaṁ yo puggalo uppannaṁ kodhaṁ vāraye niggaṇhituṁ sakkoti, tamahaṁ sārathiṁ brūmi.",
  "tika-vin02t0:74_3": "Itaro pana rājauparājādīnaṁ rathasārathijano rasmiggāho nāma hoti, na uttamasārathīti.",
  "tika-vin02t0:75_0": "Dutiyagāthāya pana ayamattho – yoti (su. ni. aṭṭha.",
  "tika-vin02t0:75_1": "1.1) yo yādiso khattiyakulā vā pabbajito brāhmaṇakulā vā pabbajito navo vā majjhimo vā thero vā.",
  "tika-vin02t0:75_2": "Uppatitanti uddhamuddhaṁ patitaṁ, gataṁ pavattanti attho, uppannanti vuttaṁ hoti.",
  "tika-vin02t0:75_3": "Kodhanti ‘‘anatthaṁ me caratīti āghāto jāyatī’’tiādinā (dī. ni. 3.340; a. ni.",
  "tika-vin02t0:75_4": "9.29) nayena sutte vuttānaṁ navannaṁ,",
  "tika-vin02t0:75_5": "‘‘atthaṁ me na caratī’’tiādīnañca tappaṭipakkhato siddhānaṁ navannamevāti aṭṭhārasannaṁ khāṇukaṇṭakādinā aṭṭhānena saddhiṁ ekūnavīsatiyā āghātavatthūnaṁ aññatarāghātavatthusambhavaṁ āghātaṁ. Visaṭanti vitthataṁ. Sappavisanti sappassa visaṁ. Ivāti opammavacanaṁ.",
  "tika-vin02t0:75_6": "I-kāralopaṁ katvā va-icceva vuttaṁ. Osadhehīti agadehi.",
  "tika-vin02t0:75_7": "Idaṁ vuttaṁ hoti – yathā visatikicchako vejjo sappena daṭṭho sabbaṁ kāyaṁ pharitvā ṭhitaṁ visaṭaṁ sappavisaṁ mūlakhandhatacapattapupphādīnaṁ aññatarehi,",
  "tika-vin02t0:75_8": "nānābhesajjehi payojetvā katehi vā osadhehi khippameva vineyya,",
  "tika-vin02t0:75_9": "evameva yo yathāvuttena āghātavatthunā uppatitaṁ cittasantānaṁ byāpetvā ṭhitaṁ kodhaṁ vinayanupāyesu tadaṅgavinayādīsu yena kenaci upāyena vineti nādhivāseti pajahati vinodeti byantiṁ karoti, so bhikkhu jahāti orapāraṁ.",
  "tika-vin02t0:75_10": "So evaṁ kodhaṁ vinento bhikkhu yasmā kodho tatiyamaggena sabbaso pahīyati,",
  "tika-vin02t0:75_11": "tasmā orapārasaññitāni pañcorambhāgiyasaṁyojanāni jahātīti.",
  "tika-vin02t0:75_12": "Avisesena hi pāranti tīrassa nāmaṁ,",
  "tika-vin02t0:75_13": "tasmā orāni ca tāni saṁsārasāgarassa pārabhūtāni cāti katvā ‘‘orapāra’’nti vuccati.",
  "tika-vin02t0:76_0": "Atha vā yo uppatitaṁ vineti kodhaṁ visaṭaṁ sappavisaṁva osadhehi,",
  "tika-vin02t0:76_1": "so tatiyamaggena sabbaso kodhaṁ vinetvā anāgāmiphale ṭhito bhikkhu jahāti orapāraṁ. Tattha oranti sakattabhāvo. Pāranti parattabhāvo.",
  "tika-vin02t0:76_2": "Oraṁ vā cha ajjhattikāni āyatanāni, pāraṁ cha bāhirāyatanāni. Tathā oraṁ manussaloko, pāraṁ devaloko. Oraṁ kāmadhātu, pāraṁ rūpārūpadhātu. Oraṁ kāmarūpabhavo, pāraṁ arūpabhavo. Oraṁ attabhāvo,",
  "tika-vin02t0:76_3": "pāraṁ attabhāvasukhupakaraṇāni.",
  "tika-vin02t0:76_4": "Evametasmiṁ orapāre catutthamaggena chandarāgaṁ pajahanto ‘‘jahāti orapāra’’nti vuccati.",
  "tika-vin02t0:76_5": "Ettha ca kiñcāpi anāgāmino kāmarāgassa pahīnattā idhattabhāvādīsu chandarāgo eva natthi,",
  "tika-vin02t0:76_6": "apica kho panassa vaṇṇappakāsanatthaṁ sabbametaṁ orapārabhedaṁ saṅgahetvā tattha chandarāgappahānena ‘‘jahāti orapāra’’nti vuttaṁ.",
  "tika-vin02t0:77_0": "Idāni tassatthassa vibhāvanatthāya upamaṁ āha ‘‘urago jiṇṇamivattacaṁ purāṇa’’nti.",
  "tika-vin02t0:77_1": "Tattha urena gacchatīti urago, sappassetaṁ adhivacanaṁ.",
  "tika-vin02t0:77_2": "So duvidho kāmarūpī ca akāmarūpī ca.",
  "tika-vin02t0:77_3": "Kāmarūpīpi duvidho jalajo thalajo ca.",
  "tika-vin02t0:77_4": "Jalajo jale eva kāmarūpaṁ labhati,",
  "tika-vin02t0:77_5": "na thale saṅkhapālajātake (jā.",
  "tika-vin02t0:77_6": "2.17.143 ādayo) saṅkhapālanāgarājā viya. Thalajo thale eva, na jale. So jajjarabhāvena jiṇṇaṁ,",
  "tika-vin02t0:77_7": "cirakālatāya purāṇañcāti saṅkhaṁ gataṁ tacaṁ jahanto catubbidhena jahati sajātiyaṁ ṭhito jigucchanto nissāya thāmenāti.",
  "tika-vin02t0:77_8": "Sajāti nāma sappajāti dīghattabhāvo.",
  "tika-vin02t0:77_9": "Uragā hi pañcasu ṭhānesu sajātiṁ nātivattanti upapattiyaṁ cutiyaṁ vissaṭṭhaniddokkamane sajātiyā methunapaṭisevane jiṇṇatacāpanayane cāti. Tasmā yadā tacaṁ jahati,",
  "tika-vin02t0:77_10": "tadā sajātiyaṁyeva ṭhatvā jahati.",
  "tika-vin02t0:77_11": "Sajātiyaṁ ṭhitopi ca jigucchanto jahati.",
  "tika-vin02t0:77_12": "Jigucchanto nāma yadā upaḍḍhaṭṭhāne mutto hoti,",
  "tika-vin02t0:77_13": "upaḍḍhaṭṭhāne amutto olambati, tadā naṁ aṭṭīyanto jahati,",
  "tika-vin02t0:77_14": "evaṁ jigucchantopi ca daṇḍantaraṁ vā mūlantaraṁ vā pāsāṇantaraṁ vā nissāya jahati.",
  "tika-vin02t0:77_15": "Nissāya jahantopi ca thāmaṁ janetvā ussāhaṁ karitvā vīriyena vaṅkaṁ naṅguṭṭhaṁ katvā passasantova phaṇaṁ karitvā jahati.",
  "tika-vin02t0:77_16": "Evaṁ jahitvā yenakāmaṁ pakkamati.",
  "tika-vin02t0:78_0": "Evameva ayampi bhikkhu orapāraṁ jahitukāmo catubbidhena jahati sajātiyaṁ ṭhito jigucchanto nissāya thāmenāti.",
  "tika-vin02t0:78_1": "Sajāti nāma bhikkhuno ‘‘ariyāya jātiyā jāto’’ti (ma. ni. 2.351) vacanato sīlaṁ.",
  "tika-vin02t0:78_2": "Tenevāha ‘‘sīle patiṭṭhāya naro sapañño’’ti (saṁ. ni. 1.23, 192).",
  "tika-vin02t0:78_3": "Evametissaṁ sajātiyaṁ ṭhito bhikkhu taṁ sakattabhāvādibhedaṁ orapāraṁ jiṇṇapurāṇattacamiva taṁ dukkhaṁ janentaṁ tattha tattha ādīnavadassanena jigucchanto kalyāṇamitte nissāya adhimattasammāvāyāmasaṅkhātaṁ thāmaṁ janetvā ‘‘divasaṁ caṅkamena nisajjāya āvaraṇīyehi dhammehi cittaṁ parisodhetī’’ti (a. ni. 3.16;",
  "tika-vin02t0:78_4": "4.37) vuttanayena rattindivaṁ chadhā vibhajitvā ghaṭento vāyamanto urago viya vaṅkaṁ naṅguṭṭhaṁ pallaṅkaṁ ābhujitvā urago viya passasanto ayampi asithilaparakkamatāya vāyamanto uragova phaṇaṁ karitvā ayampi ñāṇavipphāraṁ janetvā uragova tacaṁ orapāraṁ jahati,",
  "tika-vin02t0:78_5": "jahitvā ca urago viya ohitataco yenakāmaṁ pakkamati,",
  "tika-vin02t0:78_6": "ayampi ohitabhāro anupādisesanibbānadhātudisaṁ pakkamatīti.",
  "tika-vin02t0:79_0": "90.Bhavantīti iminā viruḷhamūle nīlabhāvaṁ āpajjitvā vaḍḍhamānake taruṇagacche dasseti.",
  "tika-vin02t0:79_1": "Ahuvunti iminā pana vaḍḍhitvā ṭhite mahante rukkhagacchādike dasseti.",
  "tika-vin02t0:79_2": "Bhavantīti imassa vivaraṇaṁ ‘‘jāyanti vaḍḍhantī’’ti,",
  "tika-vin02t0:79_3": "ahuvunti imassa ‘‘jātā vaḍḍhitā’’ti.",
  "tika-vin02t0:79_4": "Rāsīti suddhaṭṭhakadhammasamūho.",
  "tika-vin02t0:79_5": "Bhūtānanti tathāladdhasamaññānaṁ aṭṭhadhammānaṁ.",
  "tika-vin02t0:79_6": "‘‘Bhūtānaṁ gāmo’’ti vuttepi avayavavinimuttassa samudāyassa abhāvato bhūtasaññitā teyeva tiṇarukkhalatādayo gayhanti.",
  "tika-vin02t0:79_7": "‘‘Bhūmiyaṁ patiṭṭhahitvā haritabhāvamāpannā rukkhagacchādayo devatāhi pariggayhanti,",
  "tika-vin02t0:79_8": "tasmā bhūtānaṁ nivāsaṭṭhānatāya bhūtānaṁ gāmo’’tipi vadanti.",
  "tika-vin02t0:79_9": "Rukkhādīnanti ādi-saddena osadhigacchalatādayo veditabbā.",
  "tika-vin02t0:80_0": "Nanu ca rukkhādayo cittarahitatāya na jīvā,",
  "tika-vin02t0:80_1": "cittarahitatā ca paripphandābhāvato chinnepi ruhanato visadisajātikabhāvato catuyoniapariyāpannato ca veditabbā,",
  "tika-vin02t0:80_2": "vuḍḍhi pana pavāḷasilālavaṇānampi vijjatīti na tesaṁ jīvabhāve kāraṇaṁ,",
  "tika-vin02t0:80_3": "visayaggahaṇañca nesaṁ parikappanāmattaṁ supanaṁ viya ciñcādīnaṁ, tathā dohaḷādayo,",
  "tika-vin02t0:80_4": "tattha kasmā bhūtagāmassa chedanādipaccayā pācittiyaṁ vuttanti?",
  "tika-vin02t0:80_5": "Samaṇasāruppato taṁnivāsasattānurakkhaṇato ca.",
  "tika-vin02t0:80_6": "Tenevāha ‘‘jīvasaññino hi moghapurisā manussā rukkhasmi’’ntiādi.",
  "tika-vin02t0:81_0": "91.",
  "tika-vin02t0:81_1": "‘‘Mūle jāyantī’’tiādīsu attho upari attanā vuccamānappakārena sīhaḷaṭṭhakathāyaṁ vuttoti āha ‘‘evaṁ santepi…pe… na samentī’’ti.",
  "tika-vin02t0:81_2": "Vijāta-saddo idha vi-saddalopaṁ katvā niddiṭṭhoti āha ‘‘vijātānī’’ti.",
  "tika-vin02t0:81_3": "Vijāta-saddo ca ‘‘vijātā itthī’’tiādīsu viya pasūtavacanoti āha ‘‘pasūtānī’’ti.",
  "tika-vin02t0:81_4": "Pasūti ca nāmettha nibbattapaṇṇamūlatāti āha ‘‘nibbattapaṇṇamūlānī’’ti.",
  "tika-vin02t0:81_5": "Iminā imaṁ dīpeti ‘‘nibbattapaṇṇamūlāni bījāni bhūtagāmasaṅkhameva gacchanti,",
  "tika-vin02t0:81_6": "tesu ca vattamāno bījajāta-saddo ruḷhīvasena rukkhādīsupi vattatī’’ti.",
  "tika-vin02t0:81_7": "Purimasmiṁ atthavikappe pana bījehi jātānaṁ rukkhalatādīnaṁyeva bhūtagāmatā vuttā.",
  "tika-vin02t0:82_0": "Tāni dassentoti tāni bījāni dassento.",
  "tika-vin02t0:82_1": "Mūlabījantiādīsu mūlameva bījaṁ mūlabījaṁ. Sesesupi eseva nayo. Phaḷubījanti pabbabījaṁ.",
  "tika-vin02t0:82_2": "Paccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja-saddo.",
  "tika-vin02t0:82_3": "Tadatthasaṁsiddhiyā mūlādīsupi kesuci pavattatīti mūlādito nivattanatthaṁ ekena bījasaddena visesetvā vuttaṁ ‘‘bījabīja’’nti ‘‘rūparūpaṁ, dukkhadukkha’’nti ca yathā.",
  "tika-vin02t0:82_4": "Bījato nibbattena bījaṁ dassitanti kāriyopacārena kāraṇaṁ dassitanti dīpeti.",
  "tika-vin02t0:83_0": "92.Bīje bījasaññīti ettha kāraṇūpacārena kāriyaṁ vuttanti dassento ‘‘tattha yathā’’tiādimāha.",
  "tika-vin02t0:83_1": "Bhūtagāmaparimocanaṁ katvāti bhūtagāmato mocetvā, viyojetvāti attho.",
  "tika-vin02t0:83_2": "Yaṁ bījaṁ bhūtagāmo nāma hotīti bījāni ca tāni jātāni cāti vuttamatthaṁ sandhāya vadati.",
  "tika-vin02t0:83_3": "Tattha yaṁ bījanti yaṁ nibbattapaṇṇamūlaṁ bījaṁ.",
  "tika-vin02t0:83_4": "Tasmiṁ bījeti tasmiṁ bhūtagāmasaññite bīje.",
  "tika-vin02t0:83_5": "Ettha ca bījajāta-saddassa viya ruḷhīvasena rukkhādīsu bīja-saddassapi pavatti veditabbā. Yathārutanti yathāpāḷi.",
  "tika-vin02t0:84_0": "Yattha katthacīti mūle agge majjhe vā.",
  "tika-vin02t0:84_1": "Sañcicca ukkhipituṁ na vaṭṭatīti ettha sacepi sarīre laggabhāvaṁ jānantova udakato uṭṭhahati,",
  "tika-vin02t0:84_2": "‘‘taṁ uddharissāmī’’ti saññāya abhāvato vaṭṭati. Uppāṭitānīti uddhaṭāni.",
  "tika-vin02t0:84_3": "Bījagāme saṅgahaṁ gacchantīti bhūtagāmato parimocitattā vuttaṁ.",
  "tika-vin02t0:84_4": "Anantaka-ggahaṇena sāsapamattikā gahitā.",
  "tika-vin02t0:84_5": "Nāmañhetaṁ tassā sevālajātiyā .",
  "tika-vin02t0:84_6": "Mūlapaṇṇānaṁ asampuṇṇattā ‘‘asampuṇṇabhūtagāmo nāmā’’ti vuttaṁ.",
  "tika-vin02t0:84_7": "Abhūtagāmamūlattāti ettha bhūtagāmo mūlaṁ kāraṇaṁ etassāti bhūtagāmamūlo,",
  "tika-vin02t0:84_8": "bhūtagāmassa vā mūlaṁ kāraṇanti bhūtagāmamūlaṁ.",
  "tika-vin02t0:84_9": "Bījagāmo hi nāma bhūtagāmato sambhavati,",
  "tika-vin02t0:84_10": "bhūtagāmassa ca kāraṇaṁ hoti,",
  "tika-vin02t0:84_11": "ayaṁ pana tādiso na hotīti ‘‘abhūtagāmamūlattā’’ti vuttaṁ.",
  "tika-vin02t0:84_12": "Tatraṭṭhakattā vuttaṁ ‘‘so bījagāmena saṅgahito’’ti.",
  "tika-vin02t0:84_13": "Idañca ‘‘abhūtagāmamūlattā’’ti ettha paṭhamaṁ vuttaatthasambhavato vuttaṁ.",
  "tika-vin02t0:84_14": "Kiñcāpi hi tālanāḷikerādīnaṁ khāṇu uddhaṁ avaḍḍhanato bhūtagāmassa kāraṇaṁ na hoti,",
  "tika-vin02t0:84_15": "tathāpi bhūtagāmasaṅkhyupagatanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṁ gacchati.",
  "tika-vin02t0:85_0": "‘‘Aṅkure harite’’ti vatvā tameva vibhāveti ‘‘nīlapaṇṇavaṇṇe jāte’’ti,",
  "tika-vin02t0:85_1": "nīlapaṇṇassa vaṇṇasadise vaṇṇe jāteti attho.",
  "tika-vin02t0:85_2": "‘‘Nīlavaṇṇe jāte’’ti vā pāṭho gahetabbo.",
  "tika-vin02t0:85_3": "Amūlakabhūtagāme saṅgahaṁ gacchatīti nāḷikerassa āveṇikaṁ katvā vadati.",
  "tika-vin02t0:85_4": "‘‘Pānīyaghaṭādīnaṁ bahi sevālo udake aṭṭhitattā bījagāmānulomattā ca dukkaṭavatthū’’ti vadanti.",
  "tika-vin02t0:85_5": "Kaṇṇakampi abbohārikamevāti nīlavaṇṇampi abbohārikameva.",
  "tika-vin02t0:85_6": "Seleyyakaṁ nāma silāya sambhūtā ekā sugandhajāti.",
  "tika-vin02t0:85_7": "‘‘Rukkhattacaṁ vikopetīti vuttattā rukkhe jātaṁ yaṁ kiñci chattakaṁ rukkhattacaṁ avikopetvā matthakato chinditvā gahetuṁ vaṭṭatī’’ti vadanti.",
  "tika-vin02t0:85_8": "Rukkhato muccitvā tiṭṭhatīti ettha ‘‘yadipi kiñcimattaṁ rukkhe allīnā hutvā tiṭṭhati,",
  "tika-vin02t0:85_9": "rukkhato gayhamāno pana rukkhacchaviṁ na vikopeti, vaṭṭatī’’ti vadanti.",
  "tika-vin02t0:85_10": "Allarukkhato na vaṭṭatīti etthāpi rukkhattacaṁ avikopetvā matthakato tacchetvā gahetuṁ vaṭṭatīti veditabbaṁ.",
  "tika-vin02t0:85_11": "Hatthakukkuccenāti hatthānaṁ asaṁyatabhāvena,",
  "tika-vin02t0:85_12": "hatthacāpallenāti vuttaṁ hoti.",
  "tika-vin02t0:85_13": "Pānīyaṁ na vāsetabbanti idaṁ attano atthāya nāmitaṁ sandhāya vuttaṁ.",
  "tika-vin02t0:85_14": "Kevalaṁ anupasampannassa atthāya nāmite pana pacchā tato labhitvā na vāsetabbanti natthi.",
  "tika-vin02t0:85_15": "‘‘Yesaṁ rukkhānaṁ sākhā ruhatīti vuttattā yesaṁ sākhā na ruhati,",
  "tika-vin02t0:85_16": "tattha kappiyakaraṇakiccaṁ natthī’’ti vadanti.",
  "tika-vin02t0:86_0": "93.Pañcahisamaṇakappehīti pañcahi samaṇavohārehi.",
  "tika-vin02t0:86_1": "Kiñcāpi hi bījānaṁ agginā phuṭṭhamattena nakhādīhi vilikhanamattena ca aviruḷhīdhammatā na hoti,",
  "tika-vin02t0:86_2": "tathāpi evaṁ kateyeva samaṇānaṁ kappatīti aggiparijitādayo samaṇavohārā nāma jātā,",
  "tika-vin02t0:86_3": "tasmā tehi samaṇavohārehi karaṇabhūtehi phalaṁ paribhuñjituṁ anujānāmīti adhippāyo.",
  "tika-vin02t0:86_4": "Abījanibbaṭṭabījānipi samaṇānaṁ kappantīti paññattapaṇṇattibhāvato samaṇavohārāicceva saṅkhaṁ gatāni.",
  "tika-vin02t0:86_5": "Atha vā aggiparijitādīnaṁ pañcannaṁ kappiyabhāvatoyeva pañcahi samaṇakappiyabhāvasaṅkhātehi kāraṇehi phalaṁ paribhuñjituṁ anujānāmīti evamettha adhippāyo veditabbo.",
  "tika-vin02t0:86_6": "Aggiparijitantiādīsu ‘‘paricita’’ntipi paṭhanti. Abījaṁ nāma taruṇambaphalādi.",
  "tika-vin02t0:86_7": "Nibbaṭṭabījaṁ nāma ambapanasādi,",
  "tika-vin02t0:86_8": "yaṁ bījaṁ nibbaṭṭetvā visuṁ katvā paribhuñjituṁ sakkā hoti.",
  "tika-vin02t0:86_9": "‘‘Kappiya’’nti vatvāva kātabbanti yo kappiyaṁ karoti,",
  "tika-vin02t0:86_10": "tena kattabbākārasseva vuttattā bhikkhunā avuttepi kātuṁ vaṭṭatīti na gahetabbaṁ.",
  "tika-vin02t0:86_11": "Puna ‘‘kappiyaṁ kāretabba’’nti kārāpanassa paṭhamameva kathitattā bhikkhunā ‘‘kappiyaṁ karohī’’ti vutteyeva anupasampannena ‘‘kappiya’’nti vatvā aggiparijitādi kātabbanti gahetabbaṁ.",
  "tika-vin02t0:86_12": "‘‘Kappiyanti vacanaṁ pana yāya kāyaci bhāsāya vattuṁ vaṭṭatī’’ti vadanti.",
  "tika-vin02t0:86_13": "‘‘Kappiyanti vatvāva kātabba’’nti vacanato paṭhamaṁ ‘‘kappiya’’nti vatvā pacchā aggiādinā phusanādi kātabbanti veditabbaṁ.",
  "tika-vin02t0:86_14": "‘‘Paṭhamaṁ aggiṁ nikkhipitvā nakhādinā vā vijjhitvā taṁ anuddharitvāva ‘kappiya’nti vattumpi vaṭṭatī’’ti vadanti.",
  "tika-vin02t0:87_0": "Ekasmiṁ bīje vātiādīsu ‘‘ekaṁyeva kāremīti adhippāye satipi ekābaddhattā sabbaṁ katameva hotī’’ti vadanti.",
  "tika-vin02t0:87_1": "Dāruṁ vijjhatīti ettha ‘‘jānitvāpi vijjhati vā vijjhāpeti vā, vaṭṭatiyevā’’ti vadanti.",
  "tika-vin02t0:87_2": "Bhattasitthe vijjhatīti etthāpi eseva nayo. ‘‘Taṁ vijjhati,",
  "tika-vin02t0:87_3": "na vaṭṭatīti rajjuādīnaṁ bhājanagatikattā’’ti vadanti.",
  "tika-vin02t0:87_4": "Maricapakkādīhi missetvāti ettha bhattasitthasambandhavasena ekābaddhatā veditabbā,",
  "tika-vin02t0:87_5": "na phalānaṁyeva aññamaññaṁ sambandhavasena.",
  "tika-vin02t0:87_6": "Bhindāpetvā kappiyaṁ kārāpetabbanti bījato muttassa kaṭāhassa bhājanagatikattā vuttaṁ.",
  "tika-vin02t0:88_0": "Nikkhāmetunti taṁ bhikkhuṁ nikkhāmetuṁ.",
  "tika-vin02t0:88_1": "‘‘Sace etassa anuloma’’nti senāsanarakkhaṇatthāya anuññātampi paṭaggidānādiṁ attanāpi kātuṁ vaṭṭatīti ettakeneva idampi etassa anulomanti evamadhippāyo siyā.",
  "tika-vin02t0:88_2": "Paṭaggidānaṁ parittakaraṇañca attano parassa vā senāsanarakkhaṇatthāya vaṭṭatiyeva.",
  "tika-vin02t0:88_3": "Tasmā sace tassa suttassa etaṁ anulomaṁ siyā, attano na vaṭṭati,",
  "tika-vin02t0:88_4": "aññassa vaṭṭatīti ayaṁ viseso kuto labbhatīti āha ‘‘attano na vaṭṭati…pe… na sakkā laddhu’’nti. Sesamettha uttānameva. Bhūtagāmo, bhūtagāmasaññitā,",
  "tika-vin02t0:88_5": "vikopanaṁ vā vikopāpanaṁ vāti imāni panettha tīṇi aṅgāni.",
  "tika-vin02t0:89_0": "Bhūtagāmasikkhāpadavaṇṇanā niṭṭhitā.",
  "tika-vin02t0:90_0": "2. Aññavādakasikkhāpadavaṇṇanā",
  "tika-vin02t0:91_0": "94-98.",
  "tika-vin02t0:91_1": "Dutiye aññaṁ vacananti yaṁ codakena cuditakassa dosavibhāvanavacanaṁ vuttaṁ,",
  "tika-vin02t0:91_2": "taṁ tato aññeneva vacanena paṭicarati.",
  "tika-vin02t0:91_3": "Atha vā aññenaññaṁ paṭicaratīti aññena kāraṇena aññaṁ kāraṇaṁ paṭicaratīti evamettha attho veditabbo,",
  "tika-vin02t0:91_4": "yaṁ codakena cuditakassa dosavibhāvanakāraṇaṁ vuttaṁ,",
  "tika-vin02t0:91_5": "tato aññena codanāya amūlakabhāvadīpakena kāraṇena paṭicaratīti vuttaṁ hoti.",
  "tika-vin02t0:91_6": "Paṭicaratīti ca paṭicchādanavasena carati, pavattatīti attho.",
  "tika-vin02t0:91_7": "Paṭicchādanattho eva vā carati-saddo anekatthattā dhātūnaṁ. Tenāha ‘‘paṭicchādetī’’ti.",
  "tika-vin02t0:91_8": "Ko āpannotiādinā pāḷiyaṁ codanaṁ avissajjetvā vikkhepāpajjanavasena aññena aññaṁ paṭicaraṇaṁ dassitaṁ.",
  "tika-vin02t0:91_9": "Aparampi pana codanaṁ vissajjetvā bahiddhā kathāapanāmavasena pavattaṁ pāḷimuttakaṁ aññenaññaṁ paṭicaraṇaṁ veditabbaṁ.",
  "tika-vin02t0:91_10": "‘‘Itthannāmaṁ āpattiṁ āpannosī’’ti puṭṭho ‘‘pāṭaliputtaṁ gatomhī’’ti vatvā puna ‘‘na tava pāṭaliputtagamanaṁ pucchāma,",
  "tika-vin02t0:91_11": "āpattiṁ pucchāmā’’ti vutte ‘‘tato rājagahaṁ gatomhī’’ti vatvā ‘‘rājagahaṁ vā yāhi brāhmaṇagahaṁ vā,",
  "tika-vin02t0:91_12": "āpattiṁ āpannosī’’ti vutte ‘‘tattha me sūkaramaṁsaṁ laddha’’ntiādīni vatvāva kathaṁ bahiddhā vikkhipantopi hi ‘‘aññenaññaṁ paṭicarati’’cceva saṅkhaṁ gacchati.",
  "tika-vin02t0:92_0": "Yadetaṁ aññena aññaṁ paṭicaraṇavasena pavattavacanaṁ,",
  "tika-vin02t0:92_1": "tadeva pucchitamatthaṁ ṭhapetvā aññaṁ vadatīti aññavādakanti āha ‘‘aññenaññaṁ paṭicaraṇassetaṁ nāma’’nti.",
  "tika-vin02t0:92_2": "Tuṇhībhūtassetaṁ nāmanti tuṇhībhāvassetaṁ nāmaṁ, ayameva vā pāṭho.",
  "tika-vin02t0:92_3": "Aññavādakaṁ āropetūti aññavādakakammaṁ āropetu,",
  "tika-vin02t0:92_4": "aññavādakattaṁ vā idāni kariyamānena kammena āropetūti attho.",
  "tika-vin02t0:92_5": "Vihesakaṁ āropetūti etthāpi vihesakakammaṁ vihesakabhāvaṁ vā āropetūti evamattho daṭṭhabbo.",
  "tika-vin02t0:93_0": "Anāropite aññavādake vuttadukkaṭaṁ pāḷiyaṁ āgataaññenaññaṁpaṭicaraṇavasena yujjati .",
  "tika-vin02t0:93_1": "Aṭṭhakathāyaṁ āgatena pana pāḷimuttakaaññenaññaṁpaṭicaraṇavasena anāropite aññavādake musāvādena pācittiyaṁ,",
  "tika-vin02t0:93_2": "āropite imināva pācittiyanti veditabbaṁ.",
  "tika-vin02t0:93_3": "Keci pana ‘‘āropite aññavādake musāvādena iminā ca pācittiyadvayaṁ hotī’’ti vadanti, taṁ vīmaṁsitvā gahetabbaṁ.",
  "tika-vin02t0:93_4": "Yā sā ādikammikassa anāpatti vuttā,",
  "tika-vin02t0:93_5": "sāpi pāḷiyaṁ āgataaññenaññaṁpaṭicaraṇavasena vuttāti daṭṭhabbā,",
  "tika-vin02t0:93_6": "iminā sikkhāpadena anāpattidassanatthaṁ vā. Sesaṁ uttānameva. Dhammakammena āropitatā,",
  "tika-vin02t0:93_7": "āpattiyā vā vatthunā vā anuyuñjiyamānatā,",
  "tika-vin02t0:93_8": "chādetukāmatāya aññenaññaṁ paṭicaraṇaṁ vā tuṇhībhāvo vāti imāni panettha tīṇi aṅgāni.",
  "tika-vin02t0:94_0": "Aññavādakasikkhāpadavaṇṇanā niṭṭhitā.",
  "tika-vin02t0:95_0": "3. Ujjhāpanakasikkhāpadavaṇṇanā",
  "tika-vin02t0:96_0": "103.",
  "tika-vin02t0:96_1": "Tatiye dhātupāṭhe jhe-saddo cintāyaṁ paṭhitoti āha ‘‘lāmakato vā cintāpentī’’tiādi.",
  "tika-vin02t0:96_2": "Ayameva ca anekatthattā dhātūnaṁ olokanatthopi hotīti daṭṭhabbaṁ.",
  "tika-vin02t0:96_3": "‘‘Akkharāya vācetī’’tiādīsu (pāci.",
  "tika-vin02t0:96_4": "46) viya ‘‘chandāyā’’ti liṅgavipallāsavasena vuttanti āha ‘‘chandenā’’ti.",
  "tika-vin02t0:97_0": "105.Yena vacanenāti yena ‘‘chandāya itthannāmo idaṁ nāma karotī’’tiādivacanena.",
  "tika-vin02t0:97_1": "Yena ca khiyyantīti yena ‘‘chandāya itthannāmo’’tiādivacanena tattha tattha bhikkhūnaṁ savanūpacāre ṭhatvā avaṇṇaṁ pakāsenti.",
  "tika-vin02t0:98_0": "106.Aññaṁ anupasampannaṁ ujjhāpetīti aññena anupasampannena ujjhāpeti.",
  "tika-vin02t0:98_1": "Tassa vā taṁ santike khiyyatīti tassa anupasampannassa santike taṁ saṅghena sammataṁ upasampannaṁ khiyyati, avaṇṇaṁ vadanto vā pakāseti.",
  "tika-vin02t0:98_2": "Anupasampannaṁ saṅghena sammatanti ettha sammatapubbo sammatoti vutto. Tenāha ‘‘kiñcāpī’’tiādi.",
  "tika-vin02t0:98_3": "Yasmā ujjhāpanaṁ khiyyanañca musāvādavaseneva pavattaṁ,",
  "tika-vin02t0:98_4": "tasmā ādikammikassa anāpattīti pācittiyaṭṭhāne dukkaṭaṭṭhāne ca imināva anāpattidassanatthaṁ vuttanti gahetabbaṁ.",
  "tika-vin02t0:98_5": "Evañca katvā ujjhāpentassa khiyyantassa ca ekakkhaṇe dve dve āpattiyo hontīti āpannaṁ.",
  "tika-vin02t0:98_6": "Atha vā īdisaṁ sikkhāpadaṁ musāvādato paṭhamaṁ paññattanti gahetabbaṁ. Sesamettha uttānameva. Dhammakammena sammatatā, upasampannatā, agatigamanābhāvo , tassa avaṇṇakāmatā, yassa santike vadati, tassa upasampannatā,",
  "tika-vin02t0:98_7": "ujjhāpanaṁ vā khiyyanaṁ vāti imāni panettha cha aṅgāni.",
  "tika-vin02t0:99_0": "Ujjhāpanakasikkhāpadavaṇṇanā niṭṭhitā.",
  "tika-vin02t0:100_0": "4. Paṭhamasenāsanasikkhāpadavaṇṇanā",
  "tika-vin02t0:101_0": "108-110.",
  "tika-vin02t0:101_1": "Catutthe himavassenāti himameva vuttaṁ. Apaññāteti appatīte, appasiddheti attho.",
  "tika-vin02t0:101_2": "‘‘Maṇḍape vā rukkhamūle vāti vacanato vivaṭaṅgaṇepi nikkhipituṁ vaṭṭatī’’ti tīsupi gaṇṭhipadesu vuttaṁ.",
  "tika-vin02t0:101_3": "Gocarappasutāti gocaraṭṭhānaṁ paṭipannā.",
  "tika-vin02t0:101_4": "‘‘Aṭṭha māse’’ti iminā vassānaṁ cātumāsaṁ cepi devo na vassati,",
  "tika-vin02t0:101_5": "paṭikkhittamevāti āha ‘‘aṭṭha māseti vacanato…pe… nikkhipituṁ na vaṭṭatiyevā’’ti.",
  "tika-vin02t0:101_6": "Tattha cattāro māseti vassānassa cattāro māse.",
  "tika-vin02t0:101_7": "Avassikasaṅketeti iminā anuññātepi aṭṭha māse yattha hemante devo vassati,",
  "tika-vin02t0:101_8": "tattha aparepi cattāro māsā paṭikkhittāti āha ‘‘avassikasaṅketeti vacanato’’tiādi.",
  "tika-vin02t0:101_9": "Iminā imaṁ dīpeti ‘‘yasmiṁ dese hemante devo vassati,",
  "tika-vin02t0:101_10": "tattha aṭṭha māse paṭikkhipitvā cattāro māsā anuññātā.",
  "tika-vin02t0:101_11": "Yattha pana vassāneyeva vassati,",
  "tika-vin02t0:101_12": "tattha cattāro māse paṭikkhipitvā aṭṭha māsā anuññātā’’ti.",
  "tika-vin02t0:102_0": "Imināva nayena majjhimapadese yattha hemante himavassaṁ vassati,",
  "tika-vin02t0:102_1": "tatthāpi aṭṭheva māsā paṭikkhittāti veditabbā.",
  "tika-vin02t0:102_2": "Tasmā vassānakāle pakatiajjhokāse ovassakamaṇḍape rukkhamūle ca santharituṁ na vaṭṭati,",
  "tika-vin02t0:102_3": "hemantakāle pakatiajjhokāse ovassakamaṇḍapādīsupi vaṭṭati.",
  "tika-vin02t0:102_4": "Tañca kho yattha himavassena senāsanaṁ na temati,",
  "tika-vin02t0:102_5": "gimhakālepi pakatiajjhokāsādīsu vaṭṭatiyeva, tañca kho akālameghādassane,",
  "tika-vin02t0:102_6": "kākādīnaṁ nibaddhavāsarukkhamūle pana kadācipi na vaṭṭatīti evamettha vinicchayo veditabbo.",
  "tika-vin02t0:103_0": "Imañca pana atthavisesaṁ gahetvā bhagavatā paṭhamameva sikkhāpadaṁ paññattanti visuṁ anupaññatti na vuttā.",
  "tika-vin02t0:103_1": "Teneva hi mātikāṭṭhakathāyaṁ (kaṅkhā. aṭṭha.",
  "tika-vin02t0:103_2": "paṭhamasenāsanasikkhāpadavaṇṇanā) vuttaṁ ‘‘iti yattha ca yadā ca santharituṁ na vaṭṭati,",
  "tika-vin02t0:103_3": "taṁ sabbamidha ajjhokāsasaṅkhameva gata’’nti.",
  "tika-vin02t0:103_4": "Atha vā avisesena ajjhokāse santharaṇasantharāpanāni paṭikkhipitvā ‘‘īdise kāle īdise ca padese ṭhapethā’’ti anujānanamatteneva alanti na sikkhāpade visuṁ anupaññatti uddhaṭāti veditabbā. Parivāre (pari.",
  "tika-vin02t0:103_5": "65-67) pana imasseva sikkhāpadassa anurūpavasena paññattattā ‘‘ekā anupaññattī’’ti vuttaṁ.",
  "tika-vin02t0:104_0": "Navavāyimo sīghaṁ na nassatīti āha ‘‘navavāyimo vā’’ti. Onaddhakoti cammena onaddho.",
  "tika-vin02t0:104_1": "Ukkaṭṭhaabbhokāsikoti idaṁ tassa parivitakkadassanamattaṁ,",
  "tika-vin02t0:104_2": "ukkaṭṭhaabbhokāsikassa pana cīvarakuṭi na vaṭṭatīti natthi.",
  "tika-vin02t0:104_3": "Kāyānugatikattāti bhikkhuno tattheva sannihitabhāvaṁ sandhāya vuttaṁ.",
  "tika-vin02t0:104_4": "Iminā ca tasmiṁyeva kāle anāpatti vuttā,",
  "tika-vin02t0:104_5": "cīvarakuṭito nikkhamitvā pana aññattha gacchantassa piṇḍāya pavisantassapi āpattiyeva.",
  "tika-vin02t0:104_6": "‘‘Yasmā pana dāyakehi dānakāleyeva sahassagghanakampi kambalaṁ ‘pādapuñchaniṁ katvā paribhuñjathā’ti dinnaṁ tatheva paribhuñjituṁ vaṭṭati,",
  "tika-vin02t0:104_7": "tasmā ‘imaṁ mañcapīṭhādisenāsanaṁ abbhokāsepi yathāsukhaṁ paribhuñjathā’ti dāyakehi dinnaṁ ce,",
  "tika-vin02t0:104_8": "sabbasmimpi kāle abbhokāse nikkhipituṁ vaṭṭatī’’ti vadanti.",
  "tika-vin02t0:104_9": "Pesetvā gantabbanti ettha ‘‘yo bhikkhu imaṁ ṭhānaṁ āgantvā vasati,",
  "tika-vin02t0:104_10": "tassa dethā’’ti vatvā pesetabbaṁ.",
  "tika-vin02t0:105_0": "Valāhakānaṁ anuṭṭhitabhāvaṁ sallakkhetvāti iminā ca gimhānepi meghe uṭṭhite mañcapīṭhādiṁ yaṁkiñci senāsanaṁ ajjhokāse nikkhipituṁ na vaṭṭatīti dīpitanti veditabbaṁ.",
  "tika-vin02t0:105_1": "‘‘Pādaṭṭhānābhimukhāti nisīdantānaṁ pādapatanaṭṭhānābhimukha’’nti keci.",
  "tika-vin02t0:105_2": "‘‘Sammajjantassa pādaṭṭhānābhimukha’’nti apare.",
  "tika-vin02t0:105_3": "‘‘Bahi vālukāya agamananimittaṁ pādaṭṭhānābhimukhā vālikā haritabbāti vutta’’nti eke .",
  "tika-vin02t0:105_4": "Kacavaraṁ hatthehi gahetvā bahi chaṭṭetabbanti iminā kacavaraṁ chaḍḍessāmīti vālikā na chaḍḍetabbāti dīpeti.",
  "tika-vin02t0:106_0": "111.Anto saṁveṭhetvā baddhanti erakapattādīhi veṇiṁ katvā tāya veṇiyā ubhosu passesu vitthataṭṭhānesu bahuṁ veṭhetvā tato paṭṭhāya yāva majjhaṭṭhānaṁ,",
  "tika-vin02t0:106_1": "tāva anto ākaḍḍhanavasena veṭhetvā majjhe saṅkhipitvā tiriyaṁ tattha tattha bandhitvā kataṁ.",
  "tika-vin02t0:106_2": "Kappaṁ labhitvāti gacchāti vuttavacanena kappaṁ labhitvā.",
  "tika-vin02t0:106_3": "Therassa hi āṇattiyā gacchantassa anāpatti.",
  "tika-vin02t0:106_4": "Purimanayenevāti ‘‘nisīditvā sayaṁ gacchanto’’tiādinā pubbe vuttanayeneva.",
  "tika-vin02t0:106_5": "Aññattha gacchatīti taṁ maggaṁ atikkamitvā aññattha gacchati.",
  "tika-vin02t0:106_6": "Leḍḍupātupacārato bahi ṭhitattā ‘‘pāduddhārena kāretabbo’’ti vuttaṁ,",
  "tika-vin02t0:106_7": "aññattha gacchantassa paṭhamapāduddhāre dukkaṭaṁ,",
  "tika-vin02t0:106_8": "dutiyapāduddhāre pācittiyanti attho.",
  "tika-vin02t0:106_9": "Pākatikaṁ akatvāti appaṭisāmetvā.",
  "tika-vin02t0:106_10": "Antarasannipāteti antarantarā sannipāte.",
  "tika-vin02t0:107_0": "Āvāsikānaṁyeva palibodhoti ettha āgantukehi āgantvā kiñci avatvā tattha nisinnepi āvāsikānaṁyeva palibodhoti adhippāyo.",
  "tika-vin02t0:107_1": "Mahāpaccarivāde pana ‘‘aññesu āgantvā nisinnesū’’ti idaṁ amhākanti vatvā vā avatvā vā nisinnesūti adhippāyo.",
  "tika-vin02t0:107_2": "Mahāaṭṭhakathāvāde ‘‘āpattī’’ti pācittiyameva vuttaṁ.",
  "tika-vin02t0:107_3": "Mahāpaccariyaṁ pana santharaṇasantharāpane sati pācittiyena bhavitabbanti anāṇattiyā paññattattā dukkaṭaṁ vuttaṁ. ‘‘Idaṁ ussārakassa,",
  "tika-vin02t0:107_4": "idaṁ dhammakathikassā’’ti visuṁ paññattattā anāṇattiyā paññattepi pācittiyeneva bhavitabbanti adhippāyena ‘‘tasmiṁ āgantvā nisinne tassa palibodho’’ti vuttaṁ.",
  "tika-vin02t0:107_5": "Keci pana vadanti ‘‘anāṇattiyā paññattepi dhammakathikassa anuṭṭhāpanīyattā pācittiyena bhavitabbaṁ,",
  "tika-vin02t0:107_6": "āgantukassa pana pacchā āgatehi vuḍḍhatarehi uṭṭhāpetabbattā dukkaṭaṁ vutta’’nti.",
  "tika-vin02t0:108_0": "112.Bhūmiyaṁ attharitabbāti cimilikāya sati tassā upari,",
  "tika-vin02t0:108_1": "asati suddhabhūmiyaṁ attharitabbā.",
  "tika-vin02t0:108_2": "Sīhacammādīnaṁ pariharaṇeyeva paṭikkhepo veditabboti iminā –",
  "tika-vin02t0:109_0": "‘‘Na , bhikkhave,",
  "tika-vin02t0:109_1": "mahācammāni dhāretabbāni sīhacammaṁ byagghacammaṁ dīpicammaṁ, yo dhāreyya,",
  "tika-vin02t0:109_2": "āpatti dukkaṭassā’’ti (mahāva. 255) –",
  "tika-vin02t0:110_0": "Evaṁ vuttāya khandhakapāḷiyā adhippāyaṁ vibhāveti.",
  "tika-vin02t0:110_1": "Idaṁ vuttaṁ hoti – ‘‘antopi mañce paññattāni honti,",
  "tika-vin02t0:110_2": "bahipi mañce paññattāni hontī’’ti imasmiṁ vatthusmiṁ sikkhāpadassa paññattattā mañcapīṭhesu attharitvā paribhogoyeva paṭikkhitto,",
  "tika-vin02t0:110_3": "bhūmattharaṇavasena paribhogo pana appaṭikkhittoti.",
  "tika-vin02t0:110_4": "Yadi evaṁ ‘‘pariharaṇeyeva paṭikkhepo’’ti idaṁ kasmā vuttanti? Yathā ‘‘anujānāmi, bhikkhave,",
  "tika-vin02t0:110_5": "sabbaṁ pāsādaparibhoga’’nti (cūḷava.",
  "tika-vin02t0:110_6": "320) vacanato puggalikepi senāsane senāsanaparibhogavasena niyamitaṁ suvaṇṇaghaṭādikaṁ paribhuñjituṁ vaṭṭamānampi kevalaṁ attano santakaṁ katvā paribhuñjituṁ na vaṭṭati,",
  "tika-vin02t0:110_7": "evamidaṁ bhūmattharaṇavasena paribhuñjiyamānampi attano santakaṁ katvā taṁ taṁ vihāraṁ haritvā paribhuñjituṁ na vaṭṭatīti dassanatthaṁ ‘‘pariharaṇeyeva paṭikkhepo veditabbo’’ti vuttaṁ.",
  "tika-vin02t0:110_8": "Dārumayapīṭhanti phalakamayameva pīṭhaṁ vuttaṁ.",
  "tika-vin02t0:110_9": "Pādakathalikanti adhotapādaṭṭhapanakaṁ.",
  "tika-vin02t0:110_10": "Ajjhokāse rajanaṁ pacitvā…pe… paṭisāmetabbanti ettha theve asati rajanakamme niṭṭhite paṭisāmetabbaṁ.",
  "tika-vin02t0:111_0": "113.‘‘Bhikkhu vā sāmaṇero vā ārāmiko vā lajjī hotīti vuttattā alajjiṁ āpucchitvā gantuṁ na vaṭṭatī’’ti vadanti.",
  "tika-vin02t0:111_1": "Otāpento gacchatīti ettha ‘‘kiñcāpi ‘ettakaṁ dūraṁ gantabba’nti paricchedo natthi,",
  "tika-vin02t0:111_2": "tathāpi leḍḍupātaṁ atikkamma nātidūraṁ gantabba’’nti vadanti. Sesamettha uttānameva. Mañcādīnaṁ saṅghikatā,",
  "tika-vin02t0:111_3": "vuttalakkhaṇe dese santharaṇaṁ vā santharāpanaṁ vā, apalibuddhatā, āpadāya abhāvo,",
  "tika-vin02t0:111_4": "leḍḍupātātikkamoti imāni panettha pañca aṅgāni.",
  "tika-vin02t0:112_0": "Mātikāṭṭhakathāyaṁ (kaṅkhā. aṭṭha.",
  "tika-vin02t0:112_1": "paṭhamasenāsanasikkhāpadavaṇṇanā) pana anāpucchaṁ vā gaccheyyāti ettha ‘‘yo bhikkhu vā sāmaṇero vā ārāmiko vā lajjī hoti,",
  "tika-vin02t0:112_2": "attano palibodhaṁ viya maññati,",
  "tika-vin02t0:112_3": "tathārūpaṁ anāpucchitvā taṁ senāsanaṁ tassa aniyyātetvā nirapekkho gacchati,",
  "tika-vin02t0:112_4": "thāmamajjhimassa purisassa leḍḍupātaṁ atikkameyya,",
  "tika-vin02t0:112_5": "ekena pādena leḍḍupātātikkame dukkaṭaṁ,",
  "tika-vin02t0:112_6": "dutiyapādātikkame pācittiya’’nti vatvā aṅgesupi nirapekkhatāya saddhiṁ cha aṅgāni vuttāni.",
  "tika-vin02t0:112_7": "Pāḷiyaṁ pana aṭṭhakathāyañca ‘‘nirapekkho gacchatī’’ti ayaṁ viseso na dissati.",
  "tika-vin02t0:112_8": "‘‘Otāpento gacchatī’’ti ca otāpanavisaye eva sāpekkhagamane anāpatti vuttā.",
  "tika-vin02t0:112_9": "Yadi aññatthāpi sāpekkhagamane anāpatti siyā,",
  "tika-vin02t0:112_10": "‘‘anāpatti sāpekkho gacchatī’’ti avisesena vattabbaṁ bhaveyya,",
  "tika-vin02t0:112_11": "tasmā vīmaṁsitvā yuttataraṁ gahetabbanti.",
  "tika-vin02t0:113_0": "Paṭhamasenāsanasikkhāpadavaṇṇanā niṭṭhitā.",
  "tika-vin02t0:114_0": "5. Dutiyasenāsanasikkhāpadavaṇṇanā",
  "tika-vin02t0:115_0": "116.",
  "tika-vin02t0:115_1": "Dutiyasenāsanasikkhāpade ettakameva vuttanti aṭṭhakathāsu vuttaṁ.",
  "tika-vin02t0:115_2": "‘‘Idañca aṭṭhakathāsu tathāvuttabhāvadassanatthaṁ vuttaṁ,",
  "tika-vin02t0:115_3": "aññampi tādisaṁ mañcapīṭhesu attharitaṁ paccattharaṇamevā’’ti tīsupi gaṇṭhipadesu vuttaṁ.",
  "tika-vin02t0:115_4": "Mātikāṭṭhakathāyaṁ pana ‘‘paccattharaṇaṁ nāma pāvāro kojavoti ettakamevā’’ti niyametvā vuttaṁ,",
  "tika-vin02t0:115_5": "tasmā gaṇṭhipadesu vuttaṁ iminā na sameti, vīmaṁsitvā gahetabbaṁ.",
  "tika-vin02t0:115_6": "Senāsanatoti sabbapacchimasenāsanato.",
  "tika-vin02t0:115_7": "Yo kocīti tassa ñātako vā aññātako vā yo koci.",
  "tika-vin02t0:116_0": "117.Pariveṇanti ekekassa vihārassa parikkhepabbhantaraṁ.",
  "tika-vin02t0:116_1": "Kurundaṭṭhakathāyaṁ vuttamevatthaṁ savisesaṁ katvā dassetuṁ ‘‘kiñcāpi vutto’’tiādi āraddhaṁ.",
  "tika-vin02t0:116_2": "‘‘Aparicchanne maṇḍape’’ti visuṁ yojetabbaṁ.",
  "tika-vin02t0:116_3": "Teneva mātikāṭṭhakathāyaṁ (kaṅkhā. aṭṭha.",
  "tika-vin02t0:116_4": "dutiyasenāsanasikkhāpadavaṇṇanā) ‘‘aparicchannamaṇḍape vā paricchanne vāpi bahūnaṁ sannipātabhūte’’ti vuttaṁ.",
  "tika-vin02t0:116_5": "Bhojanasālāyampi ayaṁ viseso labbhatiyeva.",
  "tika-vin02t0:116_6": "Vattabbaṁ natthīti visesetvā kiñci vattabbaṁ natthi. Palujjatīti vinassati.",
  "tika-vin02t0:116_7": "Nasseyyāti corādīhi vinasseyya.",
  "tika-vin02t0:117_0": "118.",
  "tika-vin02t0:117_1": "Yena mañcaṁ vā pīṭhaṁ vā vinanti, taṁ mañcapīṭhakavānaṁ.",
  "tika-vin02t0:117_2": "Siluccayaleṇanti siluccaye leṇaṁ, pabbataguhāti attho.",
  "tika-vin02t0:117_3": "‘‘Senāsanaṁ upacikāhi khāyita’’nti imasmiṁ vatthusmiṁ paññattattā vatthuanurūpavasena aṭṭhakathāyaṁ upacikāsaṅkāya abhāve anāpatti vuttā.",
  "tika-vin02t0:117_4": "Vattakkhandhake gamikavattaṁ paññapentena ‘‘senāsanaṁ āpucchitabba’’nti vuttattā kevalaṁ itikattabbākāramattadassanatthaṁ ‘‘āpucchanaṁ pana vatta’’nti vuttaṁ,",
  "tika-vin02t0:117_5": "na pana vattabhedena dukkaṭanti dassanatthaṁ.",
  "tika-vin02t0:117_6": "Teneva andhakaṭṭhakathāyaṁ ‘‘senāsanaṁ āpucchitabba’’nti ettha ‘‘yaṁ pāsāṇapiṭṭhiyaṁ vā pāsāṇatthambhesu vā katasenāsanaṁ yattha upacikā nārohanti,",
  "tika-vin02t0:117_7": "taṁ anāpucchantassapi anāpattī’’ti vakkhati,",
  "tika-vin02t0:117_8": "tasmā yaṁ vuttaṁ gaṇṭhipade ‘‘tādise senāsane anāpucchā gacchantassa pācittiyaṁ natthi,",
  "tika-vin02t0:117_9": "gamikavattavasena pana anāpucchā gacchato vattabhedo hoti, tasmā dukkaṭaṁ āpajjatī’’ti, taṁ na gahetabbaṁ.",
  "tika-vin02t0:118_0": "Pacchimassa ābhogena mutti natthīti tassa pacchato gacchantassa aññassa abhāvato vuttaṁ.",
  "tika-vin02t0:118_1": "Ekaṁ vā pesetvā āpucchitabbanti ettha gamanacittassa uppannaṭṭhānato anāpucchitvā gacchato dutiyapāduddhāre pācittiyaṁ.",
  "tika-vin02t0:118_2": "Kiñcāpi mañcaṁ vā pīṭhaṁ vā ajjhokāse nikkhipitvā gacchantassa idha visuṁ āpatti na vuttā,",
  "tika-vin02t0:118_3": "tathāpi akāle ajjhokāse mañcapīṭhāni paññapetvā gacchantassa leḍḍupātātikkame purimasikkhāpadena pācittiyaṁ,",
  "tika-vin02t0:118_4": "parikkhepātikkame iminā dukkaṭanti veditabbaṁ.",
  "tika-vin02t0:118_5": "‘‘Maṇḍape vā rukkhamūle vā’’ti iminā ajjhokāsopi saṅgahitoyevāti tatthāpi dukkaṭaṁ idha vuttamevāti daṭṭhabbaṁ.",
  "tika-vin02t0:118_6": "Seyyaṁ pana ajjhokāse santharitvā gacchantassa ubhayenapi dukkaṭameva.",
  "tika-vin02t0:118_7": "‘‘Saṅghike vihāre saṅghikaṁyeva seyyaṁ santharitvā pakkamantassa pācittiyaṁ vuttanti ubhosu ekekasmiṁ saṅghike dukkaṭa’’nti vadanti. Sesamettha uttānameva. Vuttalakkhaṇaseyyā, tassā saṅghikatā,",
  "tika-vin02t0:118_8": "vuttalakkhaṇe vihāre santharaṇaṁ vā santharāpanaṁ vā, apalibuddhatā, āpadāya abhāvo, anapekkhassa disāpakkamanaṁ,",
  "tika-vin02t0:118_9": "upacārasīmātikkamoti imāni panettha satta aṅgāni.",
  "tika-vin02t0:119_0": "Dutiyasenāsanasikkhāpadavaṇṇanā niṭṭhitā.",
  "tika-vin02t0:120_0": "6. Anupakhajjasikkhāpadavaṇṇanā",
  "tika-vin02t0:121_0": "119-121.",
  "tika-vin02t0:121_1": "Chaṭṭhe anupavisitvāti samīpaṁ pavisitvā.",
  "tika-vin02t0:121_2": "Bahūpakārataṁ guṇavisiṭṭhatañca sallakkhentoti bhaṇḍāgārikassa bahūpakārataṁ dhammakathikādīnaṁ guṇavisiṭṭhatañca sallakkhento.",
  "tika-vin02t0:121_3": "Samantā diyaḍḍho hatthoti majjhe paññattamañcapīṭhaṁ sandhāya vuttaṁ.",
  "tika-vin02t0:122_0": "122.Upacāraṁṭhapetvāti vuttalakkhaṇaṁ upacāraṁ ṭhapetvā. Ekavihāreti ekasmiṁ senāsane.",
  "tika-vin02t0:122_1": "Ekapariveṇeti tassa vihārassa parikkhepabbhantare.",
  "tika-vin02t0:122_2": "‘‘Gilāno pavisatītiādīsu anāpattikāraṇasabbhāvato gilānāditāya pavisissāmīti upacāraṁ pavisantassa satipi sambādhetukāmatāya anāpatti vuttāyevā’’ti tīsupi gaṇṭhipadesu vuttaṁ.",
  "tika-vin02t0:122_3": "Evañca sati agilānādibhāvopi visuṁ aṅgesu vattabbo siyā, mātikāṭṭhakathāyaṁ (kaṅkhā. aṭṭha.",
  "tika-vin02t0:122_4": "anupakhajjasikkhāpadavaṇṇanā) pana ‘‘saṅghikavihāratā, anuṭṭhāpanīyabhāvajānanaṁ, sambādhetukāmatā,",
  "tika-vin02t0:122_5": "upacāre nisīdanaṁ vā nipajjanaṁ vāti imāni panettha cattāri aṅgānī’’ti ettakameva vuttaṁ, tasmā vīmaṁsitabbaṁ.",
  "tika-vin02t0:123_0": "Anupakhajjasikkhāpadavaṇṇanā niṭṭhitā.",
  "tika-vin02t0:124_0": "7. Nikkaḍḍhanasikkhāpadavaṇṇanā",
  "tika-vin02t0:125_0": "126.",
  "tika-vin02t0:125_1": "Sattame koṭṭhakānīti dvārakoṭṭhakāni.",
  "tika-vin02t0:125_2": "‘‘Nikkhamāti vacanaṁ sutvāpi attano ruciyā nikkhamati, anāpattī’’ti vadanti.",
  "tika-vin02t0:126_0": "128.Alajjiṁ nikkaḍḍhatītiādīsu paṭhamaṁ alajjīādibhāvena nikkaḍḍhissāmīti cintetvā nikkaḍḍhantassa cittassa lahuparivattitāya kope uppannepi anāpatti. Sesamettha uttānameva. Saṅghikavihāro,",
  "tika-vin02t0:126_1": "upasampannassa bhaṇḍanakārakabhāvādivinimuttatā,",
  "tika-vin02t0:126_2": "kopena nikkaḍḍhanaṁ vā nikkaḍḍhāpanaṁ vāti imāni panettha tīṇi aṅgāni.",
  "tika-vin02t0:127_0": "Nikkaḍḍhanasikkhāpadavaṇṇanā niṭṭhitā.",
  "tika-vin02t0:128_0": "8. Vehāsakuṭisikkhāpadavaṇṇanā",
  "tika-vin02t0:129_0": "129-131.",
  "tika-vin02t0:129_1": "Aṭṭhame uparimatale padarānaṁ asantharitattā ‘‘upariacchannatalāyā’’ti vuttaṁ.",
  "tika-vin02t0:129_2": "Pubbe vuttanayenevāti anupakhajjasikkhāpade vuttanayeneva. Sesaṁ suviññeyyameva. Saṅghiko vihāro , asīsaghaṭṭā vehāsakuṭi , heṭṭhā saparibhogatā,",
  "tika-vin02t0:129_3": "apaṭāṇidinne āhaccapādake nisīdanaṁ vā nipajjanaṁ vāti imāni panettha cattāri aṅgāni.",
  "tika-vin02t0:130_0": "Vehāsakuṭisikkhāpadavaṇṇanā niṭṭhitā.",
  "tika-vin02t0:131_0": "9. Mahallakavihārasikkhāpadavaṇṇanā",
  "tika-vin02t0:132_0": "135.",
  "tika-vin02t0:132_1": "Navame ‘‘mahallako nāma vihāro sasāmiko’’ti vuttattā saññācikāya kuṭiyā anāpatti.",
  "tika-vin02t0:132_2": "‘‘Aḍḍhateyyahatthampī’’ti ukkaṭṭhaparicchedena vuttavacanaṁ pāḷiyā sametīti āha ‘‘taṁ suvutta’’nti.",
  "tika-vin02t0:132_3": "‘‘Pāḷiyaṁ aṭṭhakathāyañca ukkaṭṭhaparicchedena aḍḍhateyyahatthappamāṇassa okāsassa dassitattā kavāṭaṁ aḍḍhateyyahatthavitthārato ūnakaṁ vā hotu adhikaṁ vā,",
  "tika-vin02t0:132_4": "aḍḍhateyyahatthappamāṇaṁyeva okāso’’ti vadanti.",
  "tika-vin02t0:133_0": "Yassa vemajjheti yassa vihārassa vemajjhe.",
  "tika-vin02t0:133_1": "Sā aparipūraupacārāpi hotīti vivariyamānaṁ kavāṭaṁ yaṁ bhittiṁ āhanati,",
  "tika-vin02t0:133_2": "sā samantā kavāṭavitthārappamāṇaupacārarahitāpi hotīti attho.",
  "tika-vin02t0:133_3": "Ālokaṁ sandheti pidhetīti ālokasandhi. ‘‘Punappunaṁ chādāpesi,",
  "tika-vin02t0:133_4": "punappunaṁ limpāpesīti imasmiṁ vatthusmiṁ uppannadosena sikkhāpadassa paññattattā lepaṁ anujānantena ca dvārabandhassa samantā aḍḍhateyyahatthappamāṇeyeva padese punappunaṁ lepassa anuññātattā tato aññattha punappunaṁ limpentassa vā limpāpentassa vā bhittiyaṁ mattikāya kattabbakiccaṁ niṭṭhāpetvā puna catutthalepe dinne pācittiyena bhavitabba’’nti vadanti.",
  "tika-vin02t0:133_5": "Gaṇṭhipadesu pana tīsupi ‘‘punappunaṁ lepadānassa vuttappamāṇato aññattha paṭikkhittamattaṁ ṭhapetvā pācittiyassa avuttattā dukkaṭaṁ anurūpa’’nti vuttaṁ.",
  "tika-vin02t0:134_0": "Adhiṭṭhātabbanti saṁvidhātabbaṁ.",
  "tika-vin02t0:134_1": "Appahariteti ettha appa-saddo ‘‘appiccho’’tiādīsu viya abhāvatthoti āha ‘‘aharite’’ti.",
  "tika-vin02t0:134_2": "Patanokāsoti patanokāsattā tatra ṭhitassa bhikkhuno upari pateyyāti adhippāyo.",
  "tika-vin02t0:134_3": "Sace harite ṭhito adhiṭṭheti,",
  "tika-vin02t0:134_4": "āpatti dukkaṭassāti vacanena imamatthaṁ dīpeti – sace vihārassa samantā vuttappamāṇe paricchede pubbaṇṇādīni na santi, tattha vihāro kāretabbo. Yattha pana santi,",
  "tika-vin02t0:134_5": "tattha kārāpentassa dukkaṭanti.",
  "tika-vin02t0:135_0": "136.",
  "tika-vin02t0:135_1": "Ekekaṁ maggaṁ ujukameva uṭṭhapetvā chādanaṁ maggena chādanaṁ nāma hotīti dassetuṁ ‘‘maggena chādentassā’’ti vuttaṁ.",
  "tika-vin02t0:135_2": "Iminā pana nayena sabbasmiṁ vihāre ekavāraṁ chādite taṁ chadanaṁ ekamagganti gahetvā ‘‘dve magge’’tiādi vuttaṁ.",
  "tika-vin02t0:135_3": "‘‘Pariyāyena chādanepi imināva nayena yojetabba’’nti tīsupi gaṇṭhipadesu vuttaṁ,",
  "tika-vin02t0:135_4": "taṁ ‘‘punappunaṁ chādāpesī’’ti imāya pāḷiyā ‘‘sabbampi cetaṁ chadanaṁ chadanūpari veditabba’’nti iminā aṭṭhakathāvacanena ca sameti,",
  "tika-vin02t0:135_5": "tasmā dve magge adhiṭṭhahitvā tatiyāya maggaṁ āṇāpetvā pakkamitabbanti ettha dve chadanāni adhiṭṭhahitvā tatiyaṁ chadanaṁ ‘‘evaṁ chādehī’’ti āṇāpetvā pakkamitabbanti evamattho gahetabbo.",
  "tika-vin02t0:136_0": "Keci pana ‘‘paṭhamaṁ tāva ekavāraṁ aparisesaṁ chādetvā puna chadanadaṇḍake bandhitvā dutiyavāraṁ tatheva chādetabbaṁ,",
  "tika-vin02t0:136_1": "tatiyavāracatutthavāre sampatte dve magge adhiṭṭhahitvā āṇāpetvā pakkamitabba’’nti vadanti.",
  "tika-vin02t0:136_2": "Apare pana ‘‘paṭhamavāreyeva tayopi magge adhiṭṭhātuṁ vaṭṭati,",
  "tika-vin02t0:136_3": "catutthato paṭṭhāya āpatti pācittiya’’nti vadanti.",
  "tika-vin02t0:136_4": "Tadubhayampi pāḷiyā aṭṭhakathāya ca na sameti.",
  "tika-vin02t0:136_5": "Tatiyāya magganti ettha tatiyāyāti upayogatthe sampadānavacanaṁ, tatiyaṁ magganti attho.",
  "tika-vin02t0:136_6": "Tiṇṇaṁ maggānanti maggavasena chāditānaṁ tiṇṇaṁ chadanānaṁ.",
  "tika-vin02t0:136_7": "Tiṇṇaṁ pariyāyānanti etthāpi eseva nayo.",
  "tika-vin02t0:136_8": "Catutthe magge vā pariyāye vāti ca tathā chādentānaṁ catutthaṁ chādanameva vuttaṁ. Sesaṁ uttānameva. Mahallakavihāratā, attano vāsāgāratā,",
  "tika-vin02t0:136_9": "uttari adhiṭṭhānanti imāni panettha tīṇi aṅgāni.",
  "tika-vin02t0:137_0": "Mahallakavihārasikkhāpadavaṇṇanā niṭṭhitā.",
  "tika-vin02t0:138_0": "10. Sappāṇakasikkhāpadavaṇṇanā",
  "tika-vin02t0:139_0": "140.",
  "tika-vin02t0:139_1": "Dasame imassa sikkhāpadassa ‘‘siñceyya vā siñcāpeyya vā’’ti bāhiraparibhogavasena paṭhamaṁ paññattattā ‘‘sappāṇakaṁ udakaṁ paribhuñjeyyā’’ti sikkhāpadaṁ attano nahānapānādiparibhogavasena paññattanti veditabbaṁ.",
  "tika-vin02t0:139_2": "Tasmiṁ vā paṭhamaṁ paññattepi attano paribhogavaseneva paññattattā puna imaṁ sikkhāpadaṁ bāhiraparibhogavaseneva paññattanti gahetabbaṁ.",
  "tika-vin02t0:140_0": "Sappāṇakasaññissa ‘‘paribhogena pāṇakā marissantī’’ti pubbabhāge jānantassapi siñcanasiñcāpanaṁ ‘‘padīpe nipatitvā paṭaṅgādipāṇakā marissantī’’ti jānantassa padīpujjalanaṁ viya vināpi vadhakacetanāya hotīti āha ‘‘paṇṇattivajja’’nti. Sesaṁ uttānatthameva . Udakassa sappāṇakatā,",
  "tika-vin02t0:140_1": "‘‘siñcanena pāṇakā marissantī’’ti jānanaṁ, tādisameva ca udakaṁ,",
  "tika-vin02t0:140_2": "vinā vadhakacetanāya kenacideva karaṇīyena tiṇādīnaṁ siñcananti imāni panettha cattāri aṅgāni.",
  "tika-vin02t0:141_0": "Sappāṇakasikkhāpadavaṇṇanā niṭṭhitā.",
  "tika-vin02t0:142_0": "Niṭṭhito senāsanavaggo dutiyo.",
  "tika-vin02t0:143_0": "Bhūtagāmavaggotipi imasseva nāmaṁ.",
  "tika-vin02t0:144_0": "3. Ovādavaggo",
  "tika-vin02t0:145_0": "1. Ovādasikkhāpadavaṇṇanā",
  "tika-vin02t0:146_0": "144.",
  "tika-vin02t0:146_1": "Bhikkhunivaggassa paṭhamasikkhāpade kathānusārenāti ‘‘so thero kiṁsīlo kiṁsamācāro katarakulā pabbajito’’tiādinā pucchantānaṁ pucchākathānusārena.",
  "tika-vin02t0:146_2": "Kathetuṁ vaṭṭantīti nirāmiseneva cittena kathetuṁ vaṭṭanti.",
  "tika-vin02t0:146_3": "Aniyyānikattā saggamokkhamaggānaṁ tiracchānabhūtā kathā tiracchānakathāti āha ‘‘saggamaggagamanepī’’tiādi.",
  "tika-vin02t0:146_4": "Api-saddena pageva mokkhamaggagamaneti dīpeti.",
  "tika-vin02t0:146_5": "Tiracchānabhūtanti tirokaraṇabhūtaṁ, bādhikanti vuttaṁ hoti.",
  "tika-vin02t0:146_6": "Laddhāsevanā hi tiracchānakathā saggamokkhānaṁ bādhikāva hoti. Samiddhoti paripuṇṇo. Sahitatthoti yuttattho.",
  "tika-vin02t0:146_7": "Atthagambhīratādiyogato gambhīro.",
  "tika-vin02t0:146_8": "Bahurasoti attharasādibahuraso.",
  "tika-vin02t0:146_9": "Lakkhaṇapaṭivedhasaṁyuttoti aniccādilakkhaṇapaṭivedharasaāvahanato lakkhaṇapaṭivedhasaṁyutto.",
  "tika-vin02t0:147_0": "145-147.Paratoti parattha, uttarinti attho.",
  "tika-vin02t0:147_1": "Karontovāti paribāhire karontoyeva.",
  "tika-vin02t0:147_2": "Pātimokkhoti cārittavārittappabhedaṁ sikkhāpadasīlaṁ . Tañhi yo naṁ pāti rakkhati,",
  "tika-vin02t0:147_3": "taṁ mokkheti moceti āpāyikādīhi dukkhehi,",
  "tika-vin02t0:147_4": "tasmā ‘‘pātimokkha’’nti vuccati. Saṁvaraṇaṁ saṁvaro, kāyavacīdvārānaṁ pidahanaṁ.",
  "tika-vin02t0:147_5": "Yena hi te saṁvutā pihitā honti, so saṁvaro,",
  "tika-vin02t0:147_6": "kāyikavācasikassa avītikkamassetaṁ nāmaṁ.",
  "tika-vin02t0:147_7": "Pātimokkhasaṁvarena saṁvutoti pātimokkhasaṁvarena pihitakāyavacīdvāro.",
  "tika-vin02t0:147_8": "Tathābhūto ca yasmā tena samaṅgī nāma hoti,",
  "tika-vin02t0:147_9": "tasmā vuttaṁ ‘‘samannāgato’’ti .",
  "tika-vin02t0:147_10": "Vattatīti attabhāvaṁ pavatteti.",
  "tika-vin02t0:147_11": "Viharatīti iminā pātimokkhasaṁvarasīle ṭhitassa bhikkhuno iriyāpathavihāro dassito.",
  "tika-vin02t0:148_0": "Saṅkhepato vuttamatthaṁ vitthārato pāḷiyā vibhāvetuṁ ‘‘vuttañheta’’ntiādi āraddhaṁ.",
  "tika-vin02t0:148_1": "Tattha vibhaṅgeti jhānavibhaṅge.",
  "tika-vin02t0:148_2": "Sīlaṁ patiṭṭhātiādīni pātimokkhasseva vevacanāni. Tattha (vibha. aṭṭha.",
  "tika-vin02t0:148_3": "511) sīlanti kāmañcetaṁ saha kammavācāpariyosānena ijjhanakassa pātimokkhasseva vevacanaṁ,",
  "tika-vin02t0:148_4": "evaṁ santepi dhammato etaṁ sīlaṁ nāma pāṇātipātādīhi vā viramantassa vattapaṭipattiṁ vā pūrentassa cetanādayo dhammā veditabbā.",
  "tika-vin02t0:148_5": "Yasmā pana pātimokkhasīlena bhikkhu sāsane patiṭṭhāti nāma,",
  "tika-vin02t0:148_6": "tasmā taṁ ‘‘patiṭṭhā’’ti vuttaṁ.",
  "tika-vin02t0:148_7": "Patiṭṭhahati vā ettha bhikkhu,",
  "tika-vin02t0:148_8": "kusaladhammā eva vā ettha patiṭṭhahantīti patiṭṭhā.",
  "tika-vin02t0:148_9": "Ayamattho ‘‘sīle patiṭṭhāya naro sapañño’’ti (saṁ. ni. 1.23, 192) ca ‘‘patiṭṭhā, mahārāja,",
  "tika-vin02t0:148_10": "sīlaṁ sabbesaṁ kusalānaṁ dhammāna’’nti (mi. pa.",
  "tika-vin02t0:148_11": "2.1.9) ca ‘‘sīle patiṭṭhitassa kho, mahārāja,",
  "tika-vin02t0:148_12": "sabbe kusalā dhammā na parihāyantī’’ti ca ādisuttavasena veditabbo.",
  "tika-vin02t0:149_0": "Tadetaṁ pubbuppattiatthena ādi. Vuttampi cetaṁ –",
  "tika-vin02t0:150_0": "‘‘Tasmātiha tvaṁ, uttiya,",
  "tika-vin02t0:150_1": "ādimeva visodhehi kusalesu dhammesu. Ko cādi kusalānaṁ dhammānaṁ?",
  "tika-vin02t0:150_2": "Sīlañca suvisuddhaṁ diṭṭhi ca ujukā’’ti (saṁ. ni. 5.382).",
  "tika-vin02t0:151_0": "Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti,",
  "tika-vin02t0:151_1": "tato aparabhāge vīthicatukkasiṅghāṭakādiparicchedena vibhajitvā nagaraṁ māpeti,",
  "tika-vin02t0:151_2": "evameva yogāvacaro ādimhi sīlaṁ sodheti,",
  "tika-vin02t0:151_3": "tato aparabhāge samādhivipassanāmaggaphalanibbānāni sacchikaroti.",
  "tika-vin02t0:151_4": "Yathā vā pana rajako paṭhamaṁ tīhi khārehi vatthaṁ dhovitvā parisuddhe vatthe yadicchakaṁ raṅgajātaṁ upaneti,",
  "tika-vin02t0:151_5": "yathā vā pana cheko cittakāro rūpaṁ likhitukāmo ādito bhittiparikammaṁ karoti,",
  "tika-vin02t0:151_6": "tato aparabhāge rūpaṁ samuṭṭhāpeti,",
  "tika-vin02t0:151_7": "evameva yogāvacaro āditova sīlaṁ visodhetvā aparabhāge samathavipassanādayo dhamme sacchikaroti. Tasmā sīlaṁ ‘‘ādī’’ti vuttaṁ.",
  "tika-vin02t0:152_0": "Tadetaṁ caraṇasarikkhatāya caraṇaṁ. ‘‘Caraṇā’’ti pādā vuccanti.",
  "tika-vin02t0:152_1": "Yathā hi chinnacaraṇassa purisassa disaṁgamanābhisaṅkhāro na jāyati, paripuṇṇapādasseva jāyati,",
  "tika-vin02t0:152_2": "evameva yassa sīlaṁ bhinnaṁ hoti khaṇḍaṁ aparipuṇṇaṁ,",
  "tika-vin02t0:152_3": "tassa nibbānagamanāya ñāṇagamanaṁ na sampajjati.",
  "tika-vin02t0:152_4": "Yassa pana taṁ abhinnaṁ hoti akhaṇḍaṁ paripuṇṇaṁ,",
  "tika-vin02t0:152_5": "tassa nibbānagamanāya ñāṇagamanaṁ sampajjati.",
  "tika-vin02t0:152_6": "Tasmā sīlaṁ ‘‘caraṇa’’nti vuttaṁ.",
  "tika-vin02t0:153_0": "Tadetaṁ saṁyamanavasena saṁyamo,",
  "tika-vin02t0:153_1": "saṁvaraṇavasena saṁvaroti ubhayenapi sīlasaṁyamo ceva sīlasaṁvaro ca kathito.",
  "tika-vin02t0:153_2": "Vacanattho panettha saṁyameti vītikkamavipphandanaṁ,",
  "tika-vin02t0:153_3": "puggalaṁ vā saṁyameti vītikkamavasena tassa vipphandituṁ na detīti saṁyamo,",
  "tika-vin02t0:153_4": "vītikkamassa pavesanadvāraṁ saṁvarati pidahatīti saṁvaro.",
  "tika-vin02t0:153_5": "Mokkhanti uttamaṁ mukhabhūtaṁ vā.",
  "tika-vin02t0:153_6": "Yathā hi sattānaṁ catubbidho āhāro mukhena pavisitvā aṅgamaṅgāni pharati,",
  "tika-vin02t0:153_7": "evaṁ yoginopi catubhūmakakusalaṁ sīlamukhena pavisitvā atthasiddhiṁ sampādeti. Tena vuttaṁ ‘‘mokkha’’nti. Pamukhe sādhūti pamokkhaṁ,",
  "tika-vin02t0:153_8": "pubbaṅgamaṁ seṭṭhaṁ padhānanti attho.",
  "tika-vin02t0:153_9": "Kusalānaṁ dhammānaṁ samāpattiyāti catubhūmakakusalānaṁ paṭilābhatthāya pamokkhaṁ pubbaṅgamaṁ seṭṭhaṁ padhānanti veditabbaṁ.",
  "tika-vin02t0:154_0": "Kāyiko avītikkamoti tividhaṁ kāyasucaritaṁ.",
  "tika-vin02t0:154_1": "Vācasikoti catubbidhaṁ vacīsucaritaṁ. Kāyikavācasikoti tadubhayaṁ.",
  "tika-vin02t0:154_2": "Iminā ājīvaṭṭhamakasīlaṁ pariyādāya dasseti. Saṁvutoti pihito,",
  "tika-vin02t0:154_3": "saṁvutindriyo pihitindriyoti attho.",
  "tika-vin02t0:154_4": "Yathā hi saṁvutadvāraṁ gehaṁ ‘‘saṁvutagehaṁ pihitageha’’nti vuccati,",
  "tika-vin02t0:154_5": "evamidha saṁvutindriyo ‘‘saṁvuto’’ti vutto.",
  "tika-vin02t0:154_6": "Pātimokkhasaṁvarenāti pātimokkhasaṅkhātena saṁvarena.",
  "tika-vin02t0:154_7": "Upetotiādīni sabbāni aññamaññavevacanāni.",
  "tika-vin02t0:155_0": "Iriyatītiādīhi sattahipi padehi pātimokkhasaṁvarasīle ṭhitassa bhikkhuno iriyāpathavihāro kathito.",
  "tika-vin02t0:155_1": "Tattha iriyatīti catunnaṁ iriyāpathānaṁ aññatarasamaṅgibhāvato iriyati.",
  "tika-vin02t0:155_2": "Tehi iriyāpathacatukkehi kāyasakaṭavattanena vattati.",
  "tika-vin02t0:155_3": "Ekaṁ iriyāpathadukkhaṁ aparena iriyāpathena vicchinditvā ciraṭṭhitibhāvena sarīrarakkhaṇato pāleti.",
  "tika-vin02t0:155_4": "Ekasmiṁ iriyāpathe asaṇṭhahitvā sabbairiyāpathe vattanato yapeti.",
  "tika-vin02t0:155_5": "Tena tena iriyāpathena tathā tathā kāyassa yāpanato yāpeti. Cirakālavattāpanato carati.",
  "tika-vin02t0:155_6": "Iriyāpathena iriyāpathaṁ vicchinditvā jīvitaharaṇato viharati.",
  "tika-vin02t0:156_0": "Micchājīvapaṭisedhakenāti –",
  "tika-vin02t0:157_0": "‘‘Idhekacco veḷudānena vā pattadānena vā puppha phala sinānadantakaṭṭhadānena vā cāṭukamyatāya vā muggasūpyatāya vā pāribhaṭayatāya vā jaṅghapesanikena vā aññataraññatarena vā buddhapaṭikuṭṭhena micchāājīvena jīvikaṁ kappeti,",
  "tika-vin02t0:157_1": "ayaṁ vuccati anācāro’’ti (vibha. 513) –",
  "tika-vin02t0:158_0": "Evaṁ vuttaanācārasaṅkhātamicchājīvapaṭipakkhena.",
  "tika-vin02t0:159_0": "Na veḷudānādinā ācārenāti –",
  "tika-vin02t0:160_0": "‘‘Idhekacco na veḷudānena na patta na puppha na phala na sināna na dantakaṭṭha na cāṭukamyatāya na muggasūpyatāya na pāribhaṭayatāya na jaṅghapesanikena na aññataraññatarena buddhapaṭikuṭṭhena micchāājīvena jīvikaṁ kappeti,",
  "tika-vin02t0:160_1": "ayaṁ vuccati ācāro’’ti (vibha. 513) –",
  "tika-vin02t0:161_0": "Evaṁ vuttena na veḷudānādinā ācārena.",
  "tika-vin02t0:162_0": "Vesiyādiagocaraṁ pahāyāti –",
  "tika-vin02t0:163_0": "‘‘Idhekacco vesiyagocaro vā hoti vidhava thullakumāri paṇḍaka bhikkhuni pānāgāragocaro vā,",
  "tika-vin02t0:163_1": "saṁsaṭṭho viharati rājūhi rājamahāmattehi titthiyehi titthiyasāvakehi ananulomikena saṁsaggena,",
  "tika-vin02t0:163_2": "yāni pana tāni kulāni assaddhāni appasannāni anopānabhūtāni akkosakaparibhāsakāni anatthakāmāni ahitakāmāni aphāsukakāmāni ayogakkhemakāmāni bhikkhūnaṁ bhikkhunīnaṁ upāsakānaṁ upāsikānaṁ,",
  "tika-vin02t0:163_3": "tathārūpāni kulāni sevati bhajati payirupāsati,",
  "tika-vin02t0:163_4": "ayaṁ vuccati agocaro’’ti (vibha. 514) –",
  "tika-vin02t0:164_0": "Evamāgataṁ vesiyādiagocaraṁ pahāya.",
  "tika-vin02t0:165_0": "Saddhāsampannakulādināti ettha ādi-saddena upanissayagocarādiṁ saṅgaṇhāti.",
  "tika-vin02t0:165_1": "Tividho hi gocaro upanissayagocaro ārakkhagocaro upanibandhagocaroti. Katamo upanissayagocaro?",
  "tika-vin02t0:165_2": "Dasakathāvatthuguṇasamannāgato kalyāṇamitto, yaṁ nissāya asutaṁ suṇāti, sutaṁ pariyodapeti, kaṅkhaṁ vitarati, diṭṭhiṁ ujuṁ karoti, cittaṁ pasādeti.",
  "tika-vin02t0:165_3": "Yassa vā pana anusikkhamāno saddhāya vaḍḍhati,",
  "tika-vin02t0:165_4": "sīlena sutena cāgena paññāya vaḍḍhati, ayaṁ upanissayagocaro. Katamo ārakkhagocaro?",
  "tika-vin02t0:165_5": "Idha bhikkhu antaragharaṁ paviṭṭho vīthiṁ paṭipanno okkhittacakkhu yugamattadassāvī saṁvuto gacchati, na hatthiṁ olokento, na assaṁ, na rathaṁ, na pattiṁ, na itthiṁ, na purisaṁ olokento, na uddhaṁ olokento, na adho olokento,",
  "tika-vin02t0:165_6": "na disāvidisaṁ vipekkhamāno gacchati, ayaṁ ārakkhagocaro. Katamo upanibandhagocaro? Cattāro satipaṭṭhānā, yattha cittaṁ upanibandhati.",
  "tika-vin02t0:165_7": "Vuttañhetaṁ bhagavatā ‘‘ko ca, bhikkhave,",
  "tika-vin02t0:165_8": "bhikkhuno gocaro sako pettiko visayo?",
  "tika-vin02t0:165_9": "Yadidaṁ cattāro satipaṭṭhānā’’ti (saṁ. ni. 5.372), ayaṁ upanibandhagocaro.",
  "tika-vin02t0:165_10": "Iti ayaṁ tividho gocaro idha ādi-saddena saṅgahitoti daṭṭhabbo.",
  "tika-vin02t0:166_0": "Appamattakesu vajjesūti asañcicca āpannasekhiyaakusalacittuppādādibhedesu vajjesu.",
  "tika-vin02t0:166_1": "Bhayato dassanasīloti paramāṇumattaṁ vajjaṁ aṭṭhasaṭṭhiyojanasatasahassubbedhasinerupabbatasadisaṁ katvā dassanasabhāvo,",
  "tika-vin02t0:166_2": "sabbalahukaṁ vā dubbhāsitamattaṁ pārājikasadisaṁ katvā dassanasabhāvo.",
  "tika-vin02t0:166_3": "Sammā ādāyāti sammadeva sakkaccaṁ sabbaso vā ādiyitvā.",
  "tika-vin02t0:167_0": "Vaṭṭadukkhanissaraṇatthikehi sotabbato sutaṁ, pariyattidhammo. Taṁ dhāretīti sutadharo, sutassa ādhārabhūto.",
  "tika-vin02t0:167_1": "Yassa hi ito gahitaṁ etto palāyati,",
  "tika-vin02t0:167_2": "chiddaghaṭe udakaṁ viya na tiṭṭhati,",
  "tika-vin02t0:167_3": "parisamajjhe ekaṁ suttaṁ vā jātakaṁ vā kathetuṁ vā vācetuṁ vā na sakkoti, ayaṁ na sutadharo nāma.",
  "tika-vin02t0:167_4": "Yassa pana uggahitaṁ buddhavacanaṁ uggahitakālasadisameva hoti,",
  "tika-vin02t0:167_5": "dasapi vīsatipi vassāni sajjhāyaṁ akarontassa na nassati, ayaṁ sutadharo nāma.",
  "tika-vin02t0:167_6": "Tenevāha ‘‘yadassa ta’’ntiādi.",
  "tika-vin02t0:167_7": "Ekapadampi ekakkharampi avinaṭṭhaṁ hutvā sanniciyatīti sannicayo,",
  "tika-vin02t0:167_8": "sutaṁ sannicayo etasminti sutasannicayoti āha ‘‘sutaṁ sannicitaṁ asminti sutasannicayo’’ti.",
  "tika-vin02t0:167_9": "Yassa hi sutaṁ hadayamañjusāyaṁ sannicitaṁ silāya lekhā viya suvaṇṇaghaṭe pakkhittā sīhavasā viya ca sādhu tiṭṭhati, ayaṁ sutasannicayo nāma.",
  "tika-vin02t0:167_10": "Tenāha ‘‘etena…pe… avināsaṁ dassetī’’ti.",
  "tika-vin02t0:168_0": "Dhātāti paguṇā vācuggatā.",
  "tika-vin02t0:168_1": "Ekassa hi uggahitabuddhavacanaṁ niccakālikaṁ na hoti,",
  "tika-vin02t0:168_2": "‘‘asukasuttaṁ vā jātakaṁ vā kathehī’’ti vutte ‘‘sajjhāyitvā aññehi saṁsanditvā paripucchāvasena atthaṁ ogāhitvā jānissāmī’’ti vadati.",
  "tika-vin02t0:168_3": "Ekassa paguṇaṁ pabandhavicchedābhāvato gaṅgāsotasadisaṁ bhavaṅgasotasadisañca akittimaṁ sukhappavatti hoti,",
  "tika-vin02t0:168_4": "‘‘asukasuttaṁ vā jātakaṁ vā kathehī’’ti vutte uddharitvā tameva katheti.",
  "tika-vin02t0:168_5": "Taṁ sandhāya vuttaṁ ‘‘dhātā’’ti.",
  "tika-vin02t0:168_6": "Vācāya paguṇā katāti suttadasakavaggadasakapaṇṇāsadasakavasena vācāya sajjhāyitā, dasa suttāni gatāni,",
  "tika-vin02t0:168_7": "dasa vaggāni gatānītiādinā sallakkhetvā vācāya sajjhāyitāti attho.",
  "tika-vin02t0:168_8": "Suttekadesassa hi suttamattassa ca vacasā paricayo idha nādhippeto, atha kho vaggādivaseneva.",
  "tika-vin02t0:168_9": "Manasā anupekkhitāti manasā anu anu pekkhitā,",
  "tika-vin02t0:168_10": "bhāgaso nijjhāyitā cintitāti attho.",
  "tika-vin02t0:168_11": "Āvajjantassāti vācāya sajjhāyituṁ buddhavacanaṁ manasā cintentassa.",
  "tika-vin02t0:168_12": "Suṭṭhu paṭividdhāti nijjaṭaṁ niggumbaṁ katvā suṭṭhu yāthāvato paṭividdhā.",
  "tika-vin02t0:169_0": "Dve mātikāti bhikkhumātikā bhikkhunīmātikā ca.",
  "tika-vin02t0:169_1": "Vācuggatāti purimasseva vevacanaṁ.",
  "tika-vin02t0:169_2": "Tisso anumodanāti saṅghabhatte dānānisaṁsapaṭisaṁyuttaanumodanā,",
  "tika-vin02t0:169_3": "vihārādimaṅgale maṅgalasuttādianumodanā,",
  "tika-vin02t0:169_4": "matakabhattādiavamaṅgale tirokuṭṭādianumodanāti imā tisso anumodanā .",
  "tika-vin02t0:169_5": "Kammākammavinicchayoti parivārāvasāne kammavagge vuttavinicchayo.",
  "tika-vin02t0:169_6": "‘‘Vipassanāvasena uggaṇhantena catudhātuvavatthānamukhena uggahetabba’’nti tīsupi gaṇṭhipadesu vuttaṁ.",
  "tika-vin02t0:169_7": "Catūsu disāsu appaṭihatattā catasso disā etassāti catuddiso, catuddisoyeva cātuddiso, catasso vā disā arahati,",
  "tika-vin02t0:169_8": "catūsu vā disāsu sādhūti cātuddiso.",
  "tika-vin02t0:170_0": "Abhivinayeti sakale vinayapiṭake. Vinetunti sikkhāpetuṁ.",
  "tika-vin02t0:170_1": "‘‘Dve vibhaṅgā paguṇā vācuggatā kātabbāti idaṁ paripucchāvasena uggahaṇampi sandhāya vutta’’nti vadanti. Ekassa pamuṭṭhaṁ,",
  "tika-vin02t0:170_2": "itarassa paguṇaṁ hotīti āha ‘‘tīhi janehi saddhiṁ parivattanakkhamā kātabbā’’ti.",
  "tika-vin02t0:170_3": "Abhidhammeti nāmarūpaparicchede.",
  "tika-vin02t0:170_4": "Heṭṭhimā vā tayo vaggāti mahāvaggato heṭṭhā sagāthakavaggo nidānavaggo khandhakavaggoti ime tayo vaggā.",
  "tika-vin02t0:170_5": "‘‘Dhammapadampi saha vatthunā uggahetuṁ vaṭṭatī’’ti mahāpaccariyaṁ vuttattā jātakabhāṇakena sāṭṭhakathaṁ jātakaṁ uggahetvāpi dhammapadampi saha vatthunā uggahetabbameva.",
  "tika-vin02t0:171_0": "Kalyāṇā sundarā parimaṇḍalapadabyañjanā vācā assāti kalyāṇavāco.",
  "tika-vin02t0:171_1": "Tenāha ‘‘sithiladhanitādīnaṁ…pe… vācāya samannāgato’’ti.",
  "tika-vin02t0:171_2": "Tattha parimaṇḍalapadabyañjanāyāti ṭhānakaraṇasampattiyā sikkhāsampattiyā ca katthacipi anūnatāya parimaṇḍalapadāni byañjanāni akkharāni etissāti parimaṇḍalapadabyañjanā,",
  "tika-vin02t0:171_3": "padameva vā atthassa byañjanato padabyañjanaṁ,",
  "tika-vin02t0:171_4": "taṁ akkharapāripūriṁ katvā sithiladhanitādidasavidhaṁ byañjanabuddhiṁ aparihāpetvā vuttaṁ parimaṇḍalaṁ nāma hoti.",
  "tika-vin02t0:171_5": "Akkharapāripūriyā hi padabyañjanassa parimaṇḍalatā.",
  "tika-vin02t0:171_6": "Tena vuttaṁ ‘‘sithiladhanitādīnaṁyathāvidhānavacanenā’’ti,",
  "tika-vin02t0:171_7": "parimaṇḍalaṁ padabyañjanaṁ etissāti parimaṇḍalapadabyañjanā.",
  "tika-vin02t0:171_8": "Atha vā pajjati ñāyati attho etenāti padaṁ, nāmādi.",
  "tika-vin02t0:171_9": "Yathādhippetamatthaṁ byañjetīti byañjanaṁ, vākyaṁ.",
  "tika-vin02t0:171_10": "Tesaṁ paripuṇṇatāya parimaṇḍalapadabyañjanā.",
  "tika-vin02t0:172_0": "Apica yo bhikkhu parisati dhammaṁ desento suttaṁ vā jātakaṁ vā nikkhipitvā aññaṁ upārambhakaraṁ suttaṁ āharati, tassa upamaṁ katheti, tadatthaṁ otāreti,",
  "tika-vin02t0:172_1": "evaṁ idaṁ gahetvā ettha khipanto ekapasseneva pariharanto kālaṁ ñatvā vuṭṭhahati,",
  "tika-vin02t0:172_2": "nikkhittasuttaṁ pana nikkhittamattameva hoti,",
  "tika-vin02t0:172_3": "tassa kathā aparimaṇḍalā nāma hoti atthassa aparipuṇṇabhāvato.",
  "tika-vin02t0:172_4": "Yo pana suttaṁ vā jātakaṁ vā nikkhipitvā bahi ekapadampi agantvā yathānikkhittassa suttassa atthasaṁvaṇṇanāvaseneva suttantarampi ānento pāḷiyā anusandhiñca pubbāparañca apekkhanto ācariyehi dinnanaye ṭhatvā tulikāya paricchindanto viya taṁ taṁ atthaṁ suvavatthitaṁ katvā dassento gambhīramātikāya udakaṁ pesento viya gambhīramatthaṁ gamento vaggihārigatiyā pade padaṁ koṭṭento sindhavājānīyo viya ekaṁyeva padaṁ anekehi pariyāyehi punappunaṁ saṁvaṇṇanto gacchati,",
  "tika-vin02t0:172_5": "tassa kathā parimaṇḍalā nāma hoti dhammato atthato anusandhito pubbāparato ācariyuggahatoti sabbaso paripuṇṇabhāvato.",
  "tika-vin02t0:172_6": "Evarūpampi kathaṁ sandhāya ‘‘parimaṇḍalapadabyañjanāyā’’ti vuttaṁ.",
  "tika-vin02t0:173_0": "Guṇaparipuṇṇabhāvena pure bhavāti porī,",
  "tika-vin02t0:173_1": "tassa bhikkhuno tenetaṁ bhāsitabbaṁ atthassa guṇaparipuṇṇabhāvena pure puṇṇabhāve bhavāti attho.",
  "tika-vin02t0:173_2": "Pure vā bhavattā poriyā nāgarikitthiyā sukhumālattanena sadisāti porī,",
  "tika-vin02t0:173_3": "pure saṁvaḍḍhanārī viya sukumārāti attho. Purassa esātipi porī,",
  "tika-vin02t0:173_4": "purassa esāti nagaravāsīnaṁ kathāti attho.",
  "tika-vin02t0:173_5": "Nagaravāsino hi yuttakathā honti pitimattaṁ ‘‘pitā’’ti,",
  "tika-vin02t0:173_6": "bhātimattaṁ ‘‘bhātā’’ti vadanti.",
  "tika-vin02t0:173_7": "Evarūpī hi kathā bahuno janassa kantā hoti manāpā, tāya poriyā.",
  "tika-vin02t0:174_0": "Vissaṭṭhāyāti pittasemhādīhi apalibuddhāya sandiṭṭhavilambitādidosarahitāya.",
  "tika-vin02t0:174_1": "Atha vā nātisīghaṁ nātisaṇikaṁ nirantaraṁ ekarasañca katvā parisāya ajjhāsayānurūpaṁ dhammaṁ kathentassa vācā vissaṭṭhā nāma.",
  "tika-vin02t0:174_2": "Yo hi bhikkhu dhammaṁ kathento suttaṁ vā jātakaṁ vā ārabhitvā āraddhakālato paṭṭhāya turitaturito araṇiṁ manthento viya uṇhakhādanīyaṁ khādanto viya pāḷiyā anusandhipubbāparesu gahitaṁ gahitameva,",
  "tika-vin02t0:174_3": "aggahitaṁ aggahitameva katvā purāṇapaṇṇantaresu caramānaṁ godhaṁ uṭṭhāpento viya tattha tattha paharanto osāpetvā uṭṭhāya gacchati .",
  "tika-vin02t0:174_4": "Purāṇapaṇṇantaresu hi paripātiyamānā godhā kadāci dissati kadāci na dissati,",
  "tika-vin02t0:174_5": "evamekaccassa atthavaṇṇanā katthaci dissati katthaci na dissati.",
  "tika-vin02t0:174_6": "Yopi dhammaṁ kathento kālena sīghaṁ, kālena saṇikaṁ, kālena mandaṁ, kālena mahāsaddaṁ,",
  "tika-vin02t0:174_7": "kālena khuddakasaddaṁ karoti,",
  "tika-vin02t0:174_8": "yathā nijjhāmataṇhikapetassa mukhato niccharaṇakaaggi kālena jalati kālena nibbāyati,",
  "tika-vin02t0:174_9": "evaṁ petadhammakathiko nāma hoti,",
  "tika-vin02t0:174_10": "parisāya uṭṭhātukāmāya puna ārabhati.",
  "tika-vin02t0:174_11": "Yopi kathento tattha tattha vitthāyati, appaṭibhānatāya āpajjati,",
  "tika-vin02t0:174_12": "kenaci rogena nitthunanto viya kandanto viya katheti,",
  "tika-vin02t0:174_13": "imesaṁ sabbesampi kathā vissaṭṭhā nāma na hoti sukhena appavattabhāvato.",
  "tika-vin02t0:174_14": "Yo pana suttaṁ āharitvā ācariyehi dinnanaye ṭhito ācariyuggahaṁ amuñcanto yathā ca ācariyā taṁ taṁ suttaṁ saṁvaṇṇesuṁ,",
  "tika-vin02t0:174_15": "teneva nayena saṁvaṇṇento nātisīghaṁ nātisaṇikantiādinā vuttanayena kathāpabandhaṁ avicchinnaṁ katvā nadīsoto viya pavatteti,",
  "tika-vin02t0:174_16": "ākāsagaṅgāto bhassamānaudakaṁ viya nirantarakathaṁ pavatteti,",
  "tika-vin02t0:174_17": "tassa kathā vissaṭṭhā nāma hoti.",
  "tika-vin02t0:174_18": "Taṁ sandhāya vuttaṁ ‘‘vissaṭṭhāyā’’ti.",
  "tika-vin02t0:175_0": "Anelagaḷāyāti elagaḷavirahitāya.",
  "tika-vin02t0:175_1": "Kassaci hi kathentassa elaṁ gaḷati, lālā paggharati,",
  "tika-vin02t0:175_2": "kheḷaphusitāni vā nikkhamanti,",
  "tika-vin02t0:175_3": "tassa vācā elagaḷā nāma hoti, tabbiparītāyāti attho.",
  "tika-vin02t0:175_4": "Atthassa viññāpaniyāti ādimajjhapariyosānaṁ pākaṭaṁ katvā bhāsitatthassa viññāpanasamatthatāya atthañāpane sādhanāya.",
  "tika-vin02t0:176_0": "Vācāva karaṇanti vākkaraṇaṁ, udāhāraghoso.",
  "tika-vin02t0:176_1": "Kalyāṇaṁ madhuraṁ vākkaraṇaṁ assāti kalyāṇavākkaraṇo. Tenevāha ‘‘madhurassaro’’ti. Hīḷetīti avajānāti. Mātugāmoti sambandho.",
  "tika-vin02t0:176_2": "Manaṁ apāyati vaḍḍhetīti manāpo. Tenāha ‘‘manavaḍḍhanako’’ti.",
  "tika-vin02t0:176_3": "Vaṭṭabhayena tajjetvāti yobbanamadādimattā bhikkhuniyo saṁsārabhayena tāsetvā. Gihikāleti attano gihikāle.",
  "tika-vin02t0:176_4": "Bhikkhuniyā methunena bhikkhunīdūsako hotīti bhikkhuniyā kāyasaṁsaggameva vadati.",
  "tika-vin02t0:176_5": "Sikkhamānāsāmaṇerīsu pana methunenapi bhikkhunīdūsako na hotīti āha ‘‘sikkhamānāsāmaṇerīsu methunadhamma’’nti.",
  "tika-vin02t0:176_6": "‘‘Kāsāyavatthavasanāyā’’ti vacanato dussīlāsu bhikkhunīsikkhamānāsāmaṇerīsu garudhammaṁ ajjhāpannapubbo paṭikkhittoyevāti daṭṭhabbaṁ.",
  "tika-vin02t0:176_7": "Tassā bhikkhuniyā abhāvepi yā yā tassā vacanaṁ assosuṁ,",
  "tika-vin02t0:176_8": "tā tā tatheva maññantīti āha ‘‘mātugāmo hī’’tiādi.",
  "tika-vin02t0:177_0": "Idāni aṭṭha aṅgāni samodhānetvā dassetuṁ ‘‘ettha cā’’tiādi āraddhaṁ.",
  "tika-vin02t0:177_1": "Imehi pana aṭṭhahaṅgehi asamannāgataṁ ñatticatutthena kammena sammannento dukkaṭaṁ āpajjati,",
  "tika-vin02t0:177_2": "bhikkhu pana sammatoyeva hoti.",
  "tika-vin02t0:178_0": "148.Garukehīti garukātabbehi.",
  "tika-vin02t0:178_1": "Ekatoupasampannāyāti upayogatthe bhummavacanaṁ.",
  "tika-vin02t0:178_2": "‘‘Ovadatī’’ti vā imassa ‘‘vadatī’’ti atthe sati sampadānavacanampi yujjati.",
  "tika-vin02t0:178_3": "Bhikkhūnaṁ santike upasampannā nāma parivattaliṅgā vā pañcasatasākiyāniyo vā.",
  "tika-vin02t0:179_0": "149.Āsanaṁ paññapetvāti ettha ‘‘sace bhūmi manāpā hoti,",
  "tika-vin02t0:179_1": "āsanaṁ apaññāpetumpi vaṭṭatī’’ti tīsupi gaṇṭhipadesu vuttaṁ.",
  "tika-vin02t0:179_2": "Mātugāmaggahaṇena bhikkhunīpi saṅgahitāti āha ‘‘dhammadesanāpattimocanattha’’nti.",
  "tika-vin02t0:179_3": "Sammatassa bhikkhuno santikaṁ pāṭipade ovādatthāya sabbāhi bhikkhunīhi āgantabbato ‘‘samaggāttha bhaginiyo’’ti iminā sabbāsaṁ āgamanaṁ pucchatīti āha ‘‘sabbā āgatātthā’’ti.",
  "tika-vin02t0:179_4": "Gilānāsu anāgatāsupi gilānānaṁ anāgamanassa anuññātattā āgantuṁ samatthāhi ca sabbāhi āgatattā ‘‘samaggāmhayyā’’ti vattuṁ vaṭṭati.",
  "tika-vin02t0:179_5": "Antogāme vātiādīsu yattha pañca aṅgāni bhūmiyaṁ patiṭṭhāpetvā vandituṁ na sakkā hoti,",
  "tika-vin02t0:179_6": "tattha ṭhitāya eva kāyaṁ purato nāmetvā ‘‘vandāmi ayyā’’ti añjaliṁ paggayha gantumpi vaṭṭati.",
  "tika-vin02t0:179_7": "Antaragharanti katthaci nagaradvārassa bahiindakhīlato paṭṭhāya antogāmo vuccati,",
  "tika-vin02t0:179_8": "katthaci gharummārato paṭṭhāya antogehaṁ.",
  "tika-vin02t0:179_9": "Idha pana ‘‘antogāme vā’’ti visuṁ vuttattā ‘‘antaraghare vā’’ti antogehaṁ sandhāya vuttanti daṭṭhabbaṁ.",
  "tika-vin02t0:179_10": "Yattha katthacīti antogāmādīsu yattha katthaci.",
  "tika-vin02t0:180_0": "Vaṭṭatīti ‘‘vasatha ayye,",
  "tika-vin02t0:180_1": "mayaṁ bhikkhū ānessāmā’’ti vuttavacanaṁ saddahantīhi vasituṁ vaṭṭati.",
  "tika-vin02t0:180_2": "Na nimantitā hutvā gantukāmāti manussehi nimantitā hutvā gantukāmā na hontīti attho,",
  "tika-vin02t0:180_3": "tattheva vassaṁ upagantukāmā hontīti adhippāyo. Yatoti bhikkhunupassayato.",
  "tika-vin02t0:180_4": "Yācitvāti ‘‘tumhehi ānītaovādeneva mayampi vasissāmā’’ti yācitvā.",
  "tika-vin02t0:180_5": "Tatthāti tasmiṁ bhikkhunupassaye.",
  "tika-vin02t0:180_6": "Āgatānaṁ santike ovādena vasitabbanti pacchimikāya vassaṁ vasitabbaṁ.",
  "tika-vin02t0:180_7": "Abhikkhukāvāse vasantiyā āpattīti codanāmukhena sāmaññato āpattippasaṅgaṁ vadati, na pana tassā āpatti.",
  "tika-vin02t0:180_8": "Vassacchedaṁ katvā gacchantiyāpi āpattīti vassānupagamamūlaṁ āpattiṁ vadati.",
  "tika-vin02t0:180_9": "Itarāya āpattiyā anāpattikāraṇasabbhāvato ‘‘sā rakkhitabbā’’ti vuttaṁ,",
  "tika-vin02t0:180_10": "sā vassānupagamamūlā āpatti rakkhitabbāti attho,",
  "tika-vin02t0:180_11": "abhikkhukepi āvāse īdisāsu āpadāsu vassaṁ upagantabbanti adhippāyo.",
  "tika-vin02t0:180_12": "Tenāha ‘‘āpadāsu hi…pe… anāpatti vuttā’’ti.",
  "tika-vin02t0:180_13": "Itarāya pana āpattiyā anāpatti,",
  "tika-vin02t0:180_14": "kāraṇe asati pacchimikāyapi vassaṁ na upagantabbaṁ.",
  "tika-vin02t0:180_15": "Santesu hi bhikkhūsu vassaṁ anupagacchantiyā āpatti.",
  "tika-vin02t0:180_16": "Tattha gantvā pavāretabbanti ettha apavārentīnaṁ āpattisambhavato.",
  "tika-vin02t0:180_17": "Sace dūrepi bhikkhūnaṁ vasanaṭṭhānaṁ hoti,",
  "tika-vin02t0:180_18": "sakkā ca hoti navamiyaṁ gantvā pavāretuṁ, tattha gantvā pavāretabbaṁ.",
  "tika-vin02t0:180_19": "Sace pana navamiyaṁ nikkhamitvā sampāpuṇituṁ na sakkā hoti, agacchantīnaṁ anāpatti.",
  "tika-vin02t0:181_0": "Uposathassa pucchanaṁ uposathapucchā,",
  "tika-vin02t0:181_1": "sāyeva ka-ppaccayaṁ rassattañca katvā uposathapucchakanti vuttāti āha ‘‘uposathapucchana’’nti.",
  "tika-vin02t0:181_2": "Uposatho pucchitabboti ‘‘kadā, ayya, uposatho’’ti pucchitabbo. Bhikkhunāpi ‘‘sve, bhagini, uposatho’’ti vattabbaṁ.",
  "tika-vin02t0:181_3": "Bhikkhū kadāci kenaci kāraṇena pannarasikaṁ vā cātuddasīuposathaṁ,",
  "tika-vin02t0:181_4": "cātuddasikaṁ vā pannarasīuposathaṁ karonti,",
  "tika-vin02t0:181_5": "yasmiñca divase bhikkhūhi uposatho kato,",
  "tika-vin02t0:181_6": "tasmiṁyeva bhikkhunīhipi uposatho kātabboti adhippāyena ‘‘pakkhassa terasiyaṁyeva gantvā’’tiādi vuttaṁ.",
  "tika-vin02t0:181_7": "Evaṁ pucchitena bhikkhunā sace cātuddasiyaṁ uposathaṁ karonti,",
  "tika-vin02t0:181_8": "‘‘cātuddasiko bhaginī’’ti vattabbaṁ.",
  "tika-vin02t0:181_9": "Sace pana pannarasiyaṁ karonti,",
  "tika-vin02t0:181_10": "‘‘pannarasiko bhaginī’’ti ācikkhitabbaṁ.",
  "tika-vin02t0:181_11": "Ovādatthāyāti ovādayācanatthāya.",
  "tika-vin02t0:181_12": "Pāṭipadadivasato pana paṭṭhāya dhammasavanatthāya gantabbanti pāṭipadadivase ovādaggahaṇatthāya dutiyadivasato paṭṭhāya antarantarā dhammasavanatthāya gantabbaṁ.",
  "tika-vin02t0:181_13": "Ovādaggahaṇampi hi ‘‘dhammasavanamevā’’ti abhedena vuttaṁ.",
  "tika-vin02t0:181_14": "Nirantaraṁ vihāraṁ upasaṅkamiṁsūti yebhuyyena upasaṅkamanaṁ sandhāya vuttaṁ.",
  "tika-vin02t0:181_15": "Vuttañhetantiādinā yathānusiṭṭhaṁ paṭipajjissāmāti sabbāsaṁyeva bhikkhunīnaṁ upasaṅkamanadīpanatthaṁ pāḷi nidassitā.",
  "tika-vin02t0:181_16": "Ovādaṁ gacchatīti ovādaṁ yācituṁ gacchati. Dve tissoti dvīhi tīhi.",
  "tika-vin02t0:181_17": "Karaṇatthe cetaṁ paccattavacanaṁ.",
  "tika-vin02t0:182_0": "Pāsādikenāti pasādajanakena niddosena kāyakammādinā.",
  "tika-vin02t0:182_1": "Sampādetūti tividhaṁ sikkhaṁ sampādetu.",
  "tika-vin02t0:182_2": "Sace pātimokkhuddesakaṁyeva disvā tāhi bhikkhunīhi ovādo yācito bhaveyya, tena kiṁ kātabbanti?",
  "tika-vin02t0:182_3": "Uposathagge sannipatite bhikkhusaṅghe pubbakiccavasena ‘‘atthi kāci bhikkhuniyo ovādaṁ yācamānā’’ti pucchiyamāne ‘‘evaṁ vadehī’’ti ovādapaṭiggāhakena vattabbavacanaṁ aññena bhikkhunā kathāpetvā pātimokkhuddesakena vattabbavacanaṁ attanā vatvā puna sayameva gantvā bhikkhunīnaṁ ārocetabbaṁ,",
  "tika-vin02t0:182_4": "aññena vā bhikkhunā tasmiṁ divase pātimokkhaṁ uddisāpetabbaṁ.",
  "tika-vin02t0:182_5": "Etaṁ vuttanti ‘‘tāhī’’ti etaṁ bahuvacanaṁ vuttaṁ.",
  "tika-vin02t0:183_0": "Ekā bhikkhunī vāti idaṁ bahūhi bhikkhunupassayehi ekāya eva bhikkhuniyā sāsanapaṭiggahaṇaṁ sandhāya vuttaṁ,",
  "tika-vin02t0:183_1": "na pana dutiyikāya abhāvaṁ sandhāya.",
  "tika-vin02t0:183_2": "Bahūhi bhikkhunupassayehīti antarāmagge vā tasmiṁyeva vā gāme bahūhi bhikkhunupassayehi.",
  "tika-vin02t0:183_3": "‘‘Bhikkhunisaṅgho ca ayya bhikkhuniyo ca bhikkhunī cā’’ti iminā nānāupassayehi sāsanaṁ gahetvā āgatabhikkhuniyā vattabbavacanaṁ dasseti.",
  "tika-vin02t0:183_4": "Idañca ekena pakārena mukhamattanidassanatthaṁ vuttaṁ,",
  "tika-vin02t0:183_5": "tasmiṁ tasmiṁ pana bhikkhunupassaye bhikkhunīnaṁ pamāṇaṁ sallakkhetvā tadanurūpena nayena vattabbaṁ.",
  "tika-vin02t0:183_6": "Bhikkhusaṅghassa ayyānaṁ ayyassāti idaṁ saṅkhipitvā vuttaṁ.",
  "tika-vin02t0:184_0": "Pātimokkhuddesakenapīti idaṁ saṅghuposathavaseneva dassitaṁ.",
  "tika-vin02t0:184_1": "Yattha pana tiṇṇaṁ dvinnaṁ vā vasanaṭṭhāne pātimokkhuddeso natthi,",
  "tika-vin02t0:184_2": "tatthāpi ñattiṭhapanakena itarena vā bhikkhunā imināva nayena vattabbaṁ.",
  "tika-vin02t0:184_3": "Ekapuggalenapi uposathadivase ovādayācanaṁ sampaṭicchitvā pāṭipade āgatānaṁ bhikkhunīnaṁ ‘‘natthi kocī’’tiādi vattabbameva. Sace sayameva, ‘‘sammato aha’’nti vattabbaṁ.",
  "tika-vin02t0:184_4": "Imaṁ vidhiṁ ajānanto idha bāloti adhippeto.",
  "tika-vin02t0:185_0": "150.Adhammakamme adhammakammasaññī vaggaṁ bhikkhunisaṅghaṁ vaggasaññī ovadati,",
  "tika-vin02t0:185_1": "āpatti pācittiyassātiādīsu vijjamānesupi vaggādibhāvanimittesu dukkaṭesu adhammakammamūlakaṁ pācittiyameva pāḷiyaṁ sabbattha vuttanti āha ‘‘adhammakamme dvinnaṁ navakānaṁ vasena aṭṭhārasa pācittiyānī’’ti. Sesamettha uttānameva. Asammatatā,",
  "tika-vin02t0:185_2": "bhikkhuniyā paripuṇṇūpasampannatā,",
  "tika-vin02t0:185_3": "ovādavasena aṭṭhagarudhammabhaṇananti imāni panettha tīṇi aṅgāni.",
  "tika-vin02t0:186_0": "Ovādasikkhāpadavaṇṇanā niṭṭhitā.",
  "tika-vin02t0:187_0": "2. Atthaṅgatasikkhāpadavaṇṇanā",
  "tika-vin02t0:188_0": "153.",
  "tika-vin02t0:188_1": "Dutiye kusalānaṁ dhammānaṁ sātaccakiriyāyāti pubbabhāgappaṭipattivasena vuttaṁ. Munātīti jānāti.",
  "tika-vin02t0:188_2": "Tena ñāṇenāti tena arahattaphalapaññāsaṅkhātena ñāṇena. Pathesūti upāyamaggesu.",
  "tika-vin02t0:188_3": "Arahato pariniṭṭhitasikkhattā āha ‘‘idañca…pe… vutta’’nti.",
  "tika-vin02t0:188_4": "Atha vā ‘‘appamajjato sikkhato’’ti imesaṁ padānaṁ hetuatthatā daṭṭhabbā,",
  "tika-vin02t0:188_5": "tasmā appamajjanahetu sikkhanahetu ca adhicetasoti attho. Sokāti cittasantāpā.",
  "tika-vin02t0:188_6": "Ettha ca adhicetasoti iminā adhicittasikkhā,",
  "tika-vin02t0:188_7": "appamajjatoti iminā adhisīlasikkhā,",
  "tika-vin02t0:188_8": "munino monapathesu sikkhatoti etehi adhipaññāsikkhā,",
  "tika-vin02t0:188_9": "muninoti vā etena adhipaññāsikkhā,",
  "tika-vin02t0:188_10": "monapathesu sikkhatoti etena tāsaṁ lokuttarasikkhānaṁ pubbabhāgappaṭipadā,",
  "tika-vin02t0:188_11": "sokā na bhavantītiādīhi sikkhāpāripūriyā ānisaṁsā pakāsitāti veditabbaṁ.",
  "tika-vin02t0:189_0": "Kokanudanti padumavisesanaṁ yathā ‘‘kokāsaya’’nti,",
  "tika-vin02t0:189_1": "taṁ kira bahupattaṁ vaṇṇasampannaṁ ativiya sugandhañca hoti.",
  "tika-vin02t0:189_2": "‘‘Kokanudaṁ nāma setapaduma’’ntipi vadanti. Pātoti pageva.",
  "tika-vin02t0:189_3": "Ayañhettha attho – yathā kokanudasaṅkhātaṁ padumaṁ pāto sūriyuggamanavelāyaṁ phullaṁ vikasitaṁ avītagandhaṁ siyā virocamānaṁ,",
  "tika-vin02t0:189_4": "evaṁ sarīragandhena guṇagandhena ca sugandhaṁ saradakāle antalikkhe ādiccamiva attano tejasā tapantaṁ aṅgehi niccharaṇajutitāya aṅgīrasaṁ sammāsambuddhaṁ passāti.",
  "tika-vin02t0:190_0": "Abhabboti paṭipattisāramidaṁ sāsanaṁ,",
  "tika-vin02t0:190_1": "paṭipatti ca pariyattimūlikā,",
  "tika-vin02t0:190_2": "tvañca pariyattiṁ uggahetuṁ asamattho, tasmā abhabboti adhippāyo.",
  "tika-vin02t0:190_3": "Suddhaṁ pilotikakhaṇḍanti iddhiyā abhisaṅkhataṁ parisuddhaṁ coḷakhaṇḍaṁ.",
  "tika-vin02t0:190_4": "Tadā kira bhagavā ‘‘na sajjhāyaṁ kātuṁ asakkonto mama sāsane abhabbo nāma hoti,",
  "tika-vin02t0:190_5": "mā soci bhikkhū’’ti taṁ bāhāyaṁ gahetvā vihāraṁ pavisitvā iddhiyā pilotikakhaṇḍaṁ abhinimminitvā ‘‘handa, bhikkhu,",
  "tika-vin02t0:190_6": "imaṁ parimajjanto ‘rajoharaṇaṁ rajoharaṇa’nti punappunaṁ sajjhāyaṁ karohī’’ti vatvā adāsi tattha pubbekatādhikārattā.",
  "tika-vin02t0:191_0": "So kira pubbe rājā hutvā nagaraṁ padakkhiṇaṁ karonto nalāṭato sede muccante parisuddhena sāṭakena nalāṭaṁ puñchi, sāṭako kiliṭṭho ahosi .",
  "tika-vin02t0:191_1": "So ‘‘imaṁ sarīraṁ nissāya evarūpo parisuddhasāṭako pakatiṁ jahitvā kiliṭṭho jāto,",
  "tika-vin02t0:191_2": "aniccā vata saṅkhārā’’ti aniccasaññaṁ paṭilabhati,",
  "tika-vin02t0:191_3": "tena kāraṇenassa rajoharaṇameva paccayo jāto. Rajaṁ haratīti rajoharaṇaṁ.",
  "tika-vin02t0:191_4": "Saṁvegaṁ paṭilabhitvāti asubhasaññaṁ aniccasaññañca upaṭṭhapento saṁvegaṁ paṭilabhitvā.",
  "tika-vin02t0:191_5": "So hi yoniso ummajjanto ‘‘parisuddhaṁ vatthaṁ, natthettha doso,",
  "tika-vin02t0:191_6": "attabhāvassa panāyaṁ doso’’ti asubhasaññaṁ aniccasaññañca paṭilabhitvā nāmarūpapariggahādinā pañcasu khandhesu ñāṇaṁ otāretvā kalāpasammasanādikkamena vipassanaṁ vaḍḍhetvā udayabbayañāṇādipaapāṭiyā vipassanaṁ anulomagotrabhusamīpaṁ pāpesi.",
  "tika-vin02t0:191_7": "Taṁ sandhāya vuttaṁ ‘‘vipassanaṁ ārabhī’’ti.",
  "tika-vin02t0:191_8": "Obhāsagāthaṁ abhāsīti obhāsavissajjanapubbakabhāsitagāthā obhāsagāthā, taṁ abhāsīti attho.",
  "tika-vin02t0:192_0": "Ettha ca ‘‘adhicetasoti imaṁ obhāsagāthaṁ abhāsī’’ti idheva vuttaṁ. Visuddhimagge (visuddhi.",
  "tika-vin02t0:192_1": "2.386) pana dhammapadaṭṭhakathāyaṁ (dha. pa. aṭṭha.",
  "tika-vin02t0:192_2": "1.cūḷapanthakattheravatthu) theragāthāsaṁvaṇṇanāyañca (theragā. aṭṭha. 2.566) –",
  "tika-vin02t0:193_0": "‘‘Rāgo rajo na ca pana reṇu vuccati;",
  "tika-vin02t0:194_0": "Rāgassetaṁ adhivacanaṁ rajoti;",
  "tika-vin02t0:195_0": "Etaṁ rajaṁ vippajahitvā paṇḍitā;",
  "tika-vin02t0:196_0": "Viharanti te vigatarajassa sāsane.",
  "tika-vin02t0:197_0": "‘‘Doso…pe… sāsane.",
  "tika-vin02t0:198_0": "‘‘Moho rajo na ca pana reṇu vuccati;",
  "tika-vin02t0:199_0": "Mohassetaṁ adhivacanaṁ rajoti;",
  "tika-vin02t0:200_0": "Etaṁ rajaṁ vippajahitvā paṇḍitā;",
  "tika-vin02t0:201_0": "Viharanti te vigatarajassa sāsaneti. –",
  "tika-vin02t0:202_0": "Imā tisso obhāsagāthā abhāsī’’ti vuttaṁ.",
  "tika-vin02t0:202_1": "Adhicetasoti ca ayaṁ cūḷapanthakattherassa udānagāthāti imissāyeva pāḷiyā āgataṁ.",
  "tika-vin02t0:202_2": "Theragāthāyaṁ pana cūḷapanthakattherassa udānagāthāsu ayaṁ anāruḷhā,",
  "tika-vin02t0:202_3": "‘‘ekudāniyattherassa pana ayaṁ udānagāthā’’ti (theragā. aṭṭha.",
  "tika-vin02t0:202_4": "1.ekudāniyattheragāthāvaṇṇanā) tattha vuttaṁ.",
  "tika-vin02t0:202_5": "Evaṁ santepi imissā pāḷiyā aṭṭhakathāya ca evamāgatattā cūḷapanthakattherassapi ayaṁ udānagāthā obhāsagāthāvasena ca bhagavatā bhāsitāti gahetabbaṁ.",
  "tika-vin02t0:202_6": "Arahattaṁ pāpuṇīti abhiññāpaṭisambhidāparivāraṁ arahattaṁ pāpuṇi.",
  "tika-vin02t0:202_7": "Abhabbo tvantiādivacanato anukampāvasena saddhivihārikādiṁ saṅghikavihārā nikkaḍḍhāpentassa anāpatti viya dissati.",
  "tika-vin02t0:202_8": "Abhabbo hi thero sañcicca taṁ kātuṁ,",
  "tika-vin02t0:202_9": "nikkaḍḍhanasikkhāpade vā apaññatte therena evaṁ katanti gahetabbaṁ.",
  "tika-vin02t0:203_0": "156.Ovadantassa pācittiyanti atthaṅgate sūriye garudhammehi vā aññena vā dhammeneva ovadantassa sammatassapi pācittiyaṁ. Sesamettha uttānameva. Atthaṅgatasūriyatā, paripuṇṇūpasampannatā,",
  "tika-vin02t0:203_1": "ovadananti imāni panettha tīṇi aṅgāni.",
  "tika-vin02t0:204_0": "Atthaṅgatasikkhāpadavaṇṇanā niṭṭhitā.",
  "tika-vin02t0:205_0": "3. Bhikkhunupassayasikkhāpadavaṇṇanā",
  "tika-vin02t0:206_0": "162. Tatiyaṁ uttānatthameva. Upassayūpagamanaṁ, paripuṇṇūpasampannatā, samayābhāvo,",
  "tika-vin02t0:206_1": "garudhammehi ovadananti imāni panettha cattāri aṅgāni.",
  "tika-vin02t0:207_0": "Bhikkhunupassayasikkhāpadavaṇṇanā niṭṭhitā.",
  "tika-vin02t0:208_0": "4. Āmisasikkhāpadavaṇṇanā",
  "tika-vin02t0:209_0": "164.",
  "tika-vin02t0:209_1": "Catutthe ‘‘upasampannaṁ…pe… bhikkhunovādaka’’nti imesaṁ ‘‘maṅkukattukāmo’’ti iminā sambandho.",
  "tika-vin02t0:209_2": "‘‘Avaṇṇaṁ kattukāmo ayasaṁ kattukāmo’’ti imesaṁ pana vasena ‘‘upasampanna’’ntiādīsu ‘‘upasampannassā’’ti vibhattivipariṇāmo kātabboti imamatthaṁ sandhāya ‘‘ujjhāpanake vuttanayenevattho veditabbo’’ti vuttaṁ.",
  "tika-vin02t0:209_3": "‘‘Cīvarahetu ovadatī’’tiādinā bhaṇantassa ekekasmiṁ vacane niṭṭhite pācittiyaṁ veditabbaṁ.",
  "tika-vin02t0:209_4": "‘‘Upasampannaṁ saṅghena asammata’’nti pāḷivacanato ‘‘sammatena vā saṅghena vā bhāraṁ katvā ṭhapito’’ti aṭṭhakathāvacanato ca aṭṭhahi aṅgehi samannāgato sammatena vā vippavasitukāmena ‘‘yāvāhaṁ āgamissāmi,",
  "tika-vin02t0:209_5": "tāva te bhāro hotū’’ti yācitvā ṭhapito tassābhāvato saṅghena vā tatheva bhāraṁ katvā ṭhapito aṭṭhahi garudhammehi aññena vā dhammena ovadituṁ labhatīti veditabbaṁ. Tasmā ‘‘yo pana, bhikkhu,",
  "tika-vin02t0:209_6": "asammato bhikkhuniyo ovadeyya,",
  "tika-vin02t0:209_7": "pācittiya’’nti idaṁ pageva bhāraṁ katvā aṭṭhapitaṁ sandhāya vuttanti gahetabbaṁ.",
  "tika-vin02t0:210_0": "168.Anāpatti pakatiyā cīvarahetu…pe… ovadantaṁ bhaṇatīti ettha āmisahetu ovadantaṁ ‘‘āmisahetu ovadatī’’ti saññāya evaṁ bhaṇantassa anāpatti,",
  "tika-vin02t0:210_1": "‘‘na āmisahetu ovadatī’’ti saññino pana dukkaṭaṁ,",
  "tika-vin02t0:210_2": "na āmisahetu ovadantaṁ pana ‘‘āmisahetu ovadatī’’ti saññāya bhaṇantassapi anāpatti sacittakattā sikkhāpadassa. Sesamettha uttānameva. Upasampannatā, dhammena laddhasammutitā, anāmisantaratā,",
  "tika-vin02t0:210_3": "avaṇṇakāmatāya evaṁ bhaṇananti imāni panettha cattāri aṅgāni.",
  "tika-vin02t0:211_0": "Āmisasikkhāpadavaṇṇanā niṭṭhitā.",
  "tika-vin02t0:212_0": "169. Pañcamaṁ uttānatthameva.",
  "tika-vin02t0:213_0": "6. Cīvarasibbāpanasikkhāpadavaṇṇanā",
  "tika-vin02t0:214_0": "175.",
  "tika-vin02t0:214_1": "Chaṭṭhe sace sā bhikkhunī taṁ cīvaraṁ āditova pārupeyya,",
  "tika-vin02t0:214_2": "aññā bhikkhuniyo disvā ujjhāpeyyuṁ,",
  "tika-vin02t0:214_3": "tato mahājano passituṁ na labhatīti maññamāno ‘‘yathāsaṁhaṭaṁ haritvā nikkhipitvā’’tiādimāha.",
  "tika-vin02t0:215_0": "176.Nīharatīti sakiṁ nīharati.",
  "tika-vin02t0:215_1": "Yepi tesaṁ nissitakāti sambandho.",
  "tika-vin02t0:215_2": "Kathinavattanti ‘‘sabrahmacārīnaṁ kātuṁ vaṭṭatī’’ti itikattabbatāvasena sūcikammakaraṇaṁ.",
  "tika-vin02t0:215_3": "Ācariyupajjhāyānaṁ dukkaṭanti akappiyasamādānavasena dukkaṭaṁ.",
  "tika-vin02t0:215_4": "Vañcetvāti ‘‘tava ñātikāyā’’ti avatvā ‘‘ekissā bhikkhuniyā’’ti ettakameva vatvā.",
  "tika-vin02t0:215_5": "‘‘Ekissā bhikkhuniyā’’ti sutvā te aññātikasaññino bhaveyyunti āha ‘‘akappiye niyojitattā’’ti .",
  "tika-vin02t0:215_6": "‘‘Idaṁ te mātu cīvara’’ntiādīni avatvāpi ‘‘idaṁ cīvaraṁ sibbehī’’ti suddhacittena sibbāpentassapi anāpatti.",
  "tika-vin02t0:216_0": "179.Upāhanatthavikādinti ādi-saddena yaṁ cīvaraṁ nivāsetuṁ vā pārupituṁ vā na sakkā hoti, tampi saṅgaṇhāti. Sesamettha uttānameva.",
  "tika-vin02t0:216_1": "Aññātikāya bhikkhuniyā santakatā, nivāsanapārupanūpagatā,",
  "tika-vin02t0:216_2": "vuttanayena sibbanaṁ vā sibbāpanaṁ vāti imāni panettha tīṇi aṅgāni.",
  "tika-vin02t0:217_0": "Cīvarasibbāpanasikkhāpadavaṇṇanā niṭṭhitā.",
  "tika-vin02t0:218_0": "7. Saṁvidahanasikkhāpadavaṇṇanā",
  "tika-vin02t0:219_0": "181.",
  "tika-vin02t0:219_1": "Sattame ‘‘pacchā gacchantīnaṁ corā acchindiṁsū’’ti ettha ‘‘pattacīvara’’nti pāṭhasesoti āha ‘‘pacchā gacchantīnaṁ pattacīvara’’nti.",
  "tika-vin02t0:219_2": "Tā bhikkhuniyoti pacchā gacchantiyo bhikkhuniyo.",
  "tika-vin02t0:219_3": "‘‘Pacchā gacchantīna’’nti ca vibhattivipariṇāmenettha sambandho veditabbo. Pāḷiyaṁ ‘‘gacchāma bhagini,",
  "tika-vin02t0:219_4": "gacchāma ayyā’’ti bhikkhupubbakaṁ saṁvidhānaṁ vuttaṁ, ‘‘gacchāma ayya,",
  "tika-vin02t0:219_5": "gacchāma bhaginī’’ti bhikkhunīpubbakaṁ.",
  "tika-vin02t0:219_6": "Ekaddhānamagganti ekaṁ addhānasaṅkhātaṁ maggaṁ, ekato vā addhānamaggaṁ. Hiyyoti suve. Pareti tatiyadivase.",
  "tika-vin02t0:220_0": "182-183.Dvidhā vuttappakāroti pādagamanavasena pakkhagamanavasena vāti dvidhā vuttappabhedo .",
  "tika-vin02t0:220_1": "Catunnaṁ maggānaṁ sambandhaṭṭhānaṁ catukkaṁ,",
  "tika-vin02t0:220_2": "tiṇṇaṁ maggānaṁ sambandhaṭṭhānaṁ siṅghāṭakaṁ.",
  "tika-vin02t0:220_3": "‘‘Gāmantare gāmantare’’ti ettha añño gāmo gāmantaranti āha ‘‘nikkhamane anāpatti…pe… bhikkhuno pācittiya’’nti.",
  "tika-vin02t0:220_4": "‘‘Saṁvidhāyā’’ti pāḷiyaṁ avisesena vuttattā ‘‘neva pāḷiyā sametī’’ti vuttaṁ,",
  "tika-vin02t0:220_5": "‘‘etthantare saṁvidahitepi bhikkhuno dukkaṭa’’nti vuttattā ‘‘na sesaaṭṭhakathāya sametī’’ti vuttaṁ.",
  "tika-vin02t0:220_6": "Addhayojanaṁ atikkamantassāti asati gāme addhayojanaṁ atikkamantassa.",
  "tika-vin02t0:220_7": "Yattha hi addhayojanabbhantare añño gāmo na hoti,",
  "tika-vin02t0:220_8": "taṁ idha agāmakaṁ araññanti adhippetaṁ,",
  "tika-vin02t0:220_9": "addhayojanabbhantare pana gāme sati gāmantaragaṇanāya eva āpatti.",
  "tika-vin02t0:221_0": "185.Raṭṭhabhedeti raṭṭhavilope.",
  "tika-vin02t0:221_1": "Cakkasamāruḷhāti iriyāpathacakkaṁ sakaṭacakkaṁ vā samāruḷhā. Sesaṁ uttānameva.",
  "tika-vin02t0:221_2": "Dvinnampi saṁvidahitvā maggappaṭipatti , avisaṅketaṁ, samayābhāvo, anāpadā,",
  "tika-vin02t0:221_3": "gāmantarokkamanaṁ vā addhayojanātikkamo vāti imāni panettha pañca aṅgāni.",
  "tika-vin02t0:221_4": "Ekatoupasampannādīhi saddhiṁ gacchantassa pana mātugāmasikkhāpadena āpatti.",
  "tika-vin02t0:222_0": "Saṁvidahanasikkhāpadavaṇṇanā niṭṭhitā.",
  "tika-vin02t0:223_0": "8. Nāvābhiruhanasikkhāpadavaṇṇanā",
  "tika-vin02t0:224_0": "188.",
  "tika-vin02t0:224_1": "Aṭṭhame lokassādamittasanthavavasena kīḷāpurekkhārā saṁvidahitvāti ayaṁ viseso ‘‘evamime…pe… bhikkhunīhi saddhiṁ nāvāya kīḷantī’’ti iminā ‘‘uddhaṁgāminiṁ vā adhogāminiṁ vā’’ti iminā ca siddho.",
  "tika-vin02t0:225_0": "189.",
  "tika-vin02t0:225_1": "Nadiyā kuto gāmantaranti āha ‘‘yassā nadiyā’’tiādi.",
  "tika-vin02t0:225_2": "‘‘Tassā sagāmakatīrapassena…pe… addhayojanagaṇanāyāti ekekapasseneva gamanaṁ sandhāya vuttattā tādisikāya nadiyā majjhena gacchantassa gāmantaragaṇanāya addhayojanagaṇanāya ca āpattī’’ti vadanti.",
  "tika-vin02t0:225_3": "Sabbaaṭṭhakathāsūtiādinā attanā vuttamevatthaṁ samattheti.",
  "tika-vin02t0:225_4": "‘‘Kīḷāpurekkhāratāya bhikkhuniyā saddhiṁ saṁvidhāya nāvaṁ abhiruhantassa nadiyaṁyeva pācittiyassa vuttattā vāpisamuddādīsu kīḷāpurekkhāratāya dukkaṭameva, na pācittiya’’nti vadanti.",
  "tika-vin02t0:225_5": "‘‘Lokassādamittasanthavavasena kīḷāpurekkhārā saṁvidahitvā’’ti vacanato keci ‘‘imaṁ sikkhāpadaṁ akusalacittaṁ lokavajja’’nti vadanti, taṁ na gahetabbaṁ.",
  "tika-vin02t0:225_6": "Kīḷāpurekkhāratāya hi abhiruhitvāpi gāmantarokkamane addhayojanātikkame vā kusalābyākatacittasamaṅgīpi hutvā āpattiṁ āpajjati .",
  "tika-vin02t0:225_7": "Yadi hi so saṁvegaṁ paṭilabhitvā arahattaṁ vā sacchikareyya, niddaṁ vā okkameyya,",
  "tika-vin02t0:225_8": "kammaṭṭhānaṁ vā manasi karonto gaccheyya,",
  "tika-vin02t0:225_9": "kuto tassa akusalacittasamaṅgitā,",
  "tika-vin02t0:225_10": "yenidaṁ sikkhāpadaṁ akusalacittaṁ lokavajjanti vuccati,",
  "tika-vin02t0:225_11": "tasmā paṇṇattivajjaṁ ticittanti siddhaṁ. Sesamettha uttānameva.",
  "tika-vin02t0:226_0": "Nāvābhiruhanasikkhāpadavaṇṇanā niṭṭhitā.",
  "tika-vin02t0:227_0": "9. Paripācitasikkhāpadavaṇṇanā",
  "tika-vin02t0:228_0": "194.",
  "tika-vin02t0:228_1": "Navame paṭiyāditanti bhikkhūnaṁ atthāya sampāditaṁ.",
  "tika-vin02t0:228_2": "Ñātakā vā honti pavāritā vāti ettha sacepi bhikkhuno aññātakā appavāritā ca siyuṁ,",
  "tika-vin02t0:228_3": "bhikkhuniyā ñātakā pavāritā ce, vaṭṭati.",
  "tika-vin02t0:229_0": "197.",
  "tika-vin02t0:229_1": "Pāpabhikkhūnaṁ pakkhupacchedāya idaṁ paññattaṁ,",
  "tika-vin02t0:229_2": "tasmā pañcabhojaneyeva āpatti vuttā.",
  "tika-vin02t0:229_3": "Pañca bhojanāni ṭhapetvā sabbattha anāpattīti idaṁ pana iminā sikkhāpadena anāpattidassanatthaṁ vuttaṁ.",
  "tika-vin02t0:229_4": "Viññattiyā uppannaṁ paribhuñjantassa hi aññattha vuttanayena dukkaṭaṁ. Sesaṁ uttānameva. Bhikkhuniparipācitabhāvo, jānanaṁ, gihisamārambhābhāvo, odanādīnaṁ aññataratā,",
  "tika-vin02t0:229_5": "tassa ajjhoharaṇanti imāni panettha pañca aṅgāni.",
  "tika-vin02t0:230_0": "Paripācitasikkhāpadavaṇṇanā niṭṭhitā.",
  "tika-vin02t0:231_0": "10. Rahonisajjasikkhāpadavaṇṇanā",
  "tika-vin02t0:232_0": "198.",
  "tika-vin02t0:232_1": "Dasame upanandassa catutthasikkhāpadenāti appaṭicchanne mātugāmena saddhiṁ rahonisajjasikkhāpadaṁ sandhāya vuttaṁ.",
  "tika-vin02t0:232_2": "Kiñcāpi taṁ acelakavagge pañcamasikkhāpadaṁ hoti,",
  "tika-vin02t0:232_3": "upanandattheraṁ ārabbha paññattesu pana catutthabhāvato ‘‘upanandassa catutthasikkhāpadenā’’ti vuttaṁ.",
  "tika-vin02t0:232_4": "Catutthasikkhāpadassa vatthuto imassa sikkhāpadassa vatthuno paṭhamaṁ uppannattā idaṁ sikkhāpadaṁ paṭhamaṁ paññattaṁ.",
  "tika-vin02t0:232_5": "Iminā ca sikkhāpadena kevalaṁ bhikkhuniyā eva rahonisajjāya āpatti paññattā,",
  "tika-vin02t0:232_6": "upari mātugāmena saddhiṁ rahonisajjāya āpatti visuṁ paññattāti daṭṭhabbaṁ.",
  "tika-vin02t0:233_0": "Rahonisajjasikkhāpadavaṇṇanā niṭṭhitā.",
  "tika-vin02t0:234_0": "Niṭṭhito bhikkhunivaggo tatiyo.",
  "tika-vin02t0:235_0": "4. Bhojanavaggo",
  "tika-vin02t0:236_0": "1. Āvasathapiṇḍasikkhāpadavaṇṇanā",
  "tika-vin02t0:237_0": "206.",
  "tika-vin02t0:237_1": "Bhojanavaggassa paṭhamasikkhāpade addhayojanaṁ vā yojanaṁ vā gantuṁ sakkotīti ettha tattakaṁ gantuṁ sakkontassapi tāvatakaṁ gantvā aladdhabhikkhassa ito bhuñjituṁ vaṭṭati.",
  "tika-vin02t0:237_2": "Imesaṁyevāti imesaṁ pāsaṇḍānaṁyeva.",
  "tika-vin02t0:237_3": "Ettakānanti imasmiṁ pāsaṇḍe ettakānaṁ.",
  "tika-vin02t0:237_4": "Ekadivasaṁ bhuñjitabbanti ekadivasaṁ sakiṁyeva bhuñjitabbaṁ.",
  "tika-vin02t0:237_5": "‘‘Ekadivasaṁ bhuñjitabba’’nti vacanato pana ekasmiṁ divase punappunaṁ bhuñjituṁ vaṭṭatīti na gahetabbaṁ.",
  "tika-vin02t0:237_6": "Puna ādito paṭṭhāya bhuñjituṁ na vaṭṭatīti iminā paṭhamaṁ bhuttaṭṭhānesu puna ekasmimpi ṭhāne bhuñjituṁ na vaṭṭatīti dasseti.",
  "tika-vin02t0:238_0": "208.‘‘Gacchanto vā āgacchanto vāti idaṁ addhayojanavasena gahetabba’’nti vadanti.",
  "tika-vin02t0:238_1": "Antarāmagge gataṭṭhāneti ekasseva santakaṁ sandhāya vuttaṁ.",
  "tika-vin02t0:238_2": "‘‘Āgacchantepi eseva nayo’’ti saṅkhepena vuttamevatthaṁ vibhāvento ‘‘gantvā paccāgacchanto’’tiādimāha.",
  "tika-vin02t0:238_3": "Āpattiṭṭhāneyeva puna bhuñjantassa anāpatti vattabbāti gamane āgamane ca paṭhamaṁ bhojanaṁ avatvā antarāmagge ekadivasaṁ gataṭṭhāne ca ekadivasanti punappunaṁ bhojanameva dassitaṁ,",
  "tika-vin02t0:238_4": "gamanadivase pana āgamanadivase ca ‘‘gamissāmi āgamissāmī’’ti bhuñjituṁ vaṭṭatiyeva.",
  "tika-vin02t0:238_5": "Suddhacittena punappunaṁ bhuñjantassapi punappunaṁ bhojane anāpatti.",
  "tika-vin02t0:238_6": "Aññassatthāya uddisitvā paññattaṁ bhikkhuno gahetumeva na vaṭṭatīti āha ‘‘bhikkhūnaṁyeva atthāyā’’ti. Sesamettha uttānameva. Āvasathapiṇḍatā, agilānatā,",
  "tika-vin02t0:238_7": "anuvasitvā bhojananti imāni panettha tīṇi aṅgāni.",
  "tika-vin02t0:239_0": "Āvasathapiṇḍasikkhāpadavaṇṇanā niṭṭhitā.",
  "tika-vin02t0:240_0": "2. Gaṇabhojanasikkhāpadavaṇṇanā",
  "tika-vin02t0:241_0": "209.",
  "tika-vin02t0:241_1": "Dutiye abhimāreti abhigantvā bhagavato māraṇatthāya niyojite dhanuddhare. Guḷhapaṭicchannoti apākaṭo. Pavijjhīti vissajjesi.",
  "tika-vin02t0:241_2": "Nanu rājānampi mārāpesīti vacanato idaṁ sikkhāpadaṁ ajātasattuno kāle paññattanti siddhaṁ,",
  "tika-vin02t0:241_3": "evañca sati parato anupaññattiyaṁ –",
  "tika-vin02t0:242_0": "‘‘Tena kho pana samayena rañño māgadhassa seniyassa bimbisārassa ñātisālohito ājīvakesu pabbajito hoti.",
  "tika-vin02t0:242_1": "Atha kho so ājīvako yena rājā māgadho seniyo bimbisāro tenupasaṅkami,",
  "tika-vin02t0:242_2": "upasaṅkamitvā rājānaṁ māgadhaṁ seniyaṁ bimbisāraṁ etadavoca…pe… kukkuccāyantā nādhivāsentī’’ti –",
  "tika-vin02t0:243_0": "Idaṁ kasmā vuttanti?",
  "tika-vin02t0:243_1": "So kira ājīvako taṁ dānaṁ dento bimbisārakālato paṭṭhāya adāsi,",
  "tika-vin02t0:243_2": "pacchā ajātasattukāle sikkhāpadapaññattito paṭṭhāya bhikkhū kukkuccāyantā taṁ dānaṁ na paṭiggaṇhiṁsu,",
  "tika-vin02t0:243_3": "tasmā ādito paṭṭhāya taṁ vatthu dassitanti veditabbaṁ.",
  "tika-vin02t0:243_4": "‘‘Atha kho so ājīvako bhikkhūnaṁ santike dūtaṁ pāhesī’’ti idañca tato pabhuti so ājīvako antarantarā bhikkhū nimantetvā dānaṁ dento ajātasattukāle sikkhāpade paññatte yaṁ bhikkhūnaṁ santike dūtaṁ pāhesi, taṁ sandhāya vuttaṁ.",
  "tika-vin02t0:244_0": "215.",
  "tika-vin02t0:244_1": "Aññamaññavisiṭṭhattā visadisaṁ rajjaṁ virajjaṁ, tato āgatā, tattha vā jātā, bhavāti vā verajjā, te eva verajjakā.",
  "tika-vin02t0:244_2": "Te pana yasmā gottacaraṇādivibhāgena nānappakārā,",
  "tika-vin02t0:244_3": "tasmā vuttaṁ ‘‘nānāverajjake’’ti.",
  "tika-vin02t0:244_4": "Aṭṭhakathāyaṁ pana nānāvidhehi aññarajjehi āgateti rajjānaṁyeva vasena nānappakāratā vuttā.",
  "tika-vin02t0:245_0": "217-218.",
  "tika-vin02t0:245_1": "Imassa sikkhāpadassa viññattiṁ katvā bhuñjanavatthusmiṁ paññattattā viññattito gaṇabhojanaṁ vatthuvaseneva pākaṭanti taṁ avatvā ‘‘gaṇabhojanaṁ nāma yattha…pe… nimantitā bhuñjantī’’ti nimantanavaseneva padabhājane gaṇabhojanaṁ vuttaṁ.",
  "tika-vin02t0:245_2": "‘‘Kiñci pana sikkhāpadaṁ vatthuananurūpampi siyāti padabhājane vuttanayena nimantanavaseneva gaṇabhojanaṁ hotīti kesañci āsaṅkā bhaveyyā’’ti taṁnivattanatthaṁ ‘‘taṁ panetaṁ gaṇabhojanaṁ dvīhākārehi pasavatī’’ti vuttaṁ.",
  "tika-vin02t0:245_3": "Pañcannaṁ bhojanānaṁ nāmaṁ gahetvāti ettha ‘‘bhojanaṁ gaṇhathāti vuttepi gaṇabhojanaṁ hotiyevā’’ti vadanti.",
  "tika-vin02t0:245_4": "‘‘Heṭṭhā addhānagamanavatthusmiṁ nāvābhiruhanavatthusmiñca ‘idheva, bhante,",
  "tika-vin02t0:245_5": "bhuñjathā’ti vutte yasmā kukkuccāyantā na paṭiggaṇhiṁsu,",
  "tika-vin02t0:245_6": "tasmā ‘bhuñjathā’ti vuttepi gaṇabhojanaṁ na hotiyevā’’ti tīsupi gaṇṭhipadesu vuttaṁ.",
  "tika-vin02t0:245_7": "‘‘Pañcannaṁ bhojanānaṁ nāmaṁ gahetvā nimantetī’’ti vuttattā pana ‘‘odanaṁ bhuñjathā’’ti vā ‘‘bhattaṁ bhuñjathā’’ti vā bhojananāmaṁ gahetvāva vutte gaṇabhojanaṁ hoti, na aññathā. ‘‘Idheva, bhante,",
  "tika-vin02t0:245_8": "bhuñjathā’’ti etthāpi ‘‘odana’’nti vā ‘‘bhatta’’nti vā vatvāva te evaṁ nimantesunti gahetabbaṁ.",
  "tika-vin02t0:245_9": "Gaṇavasena vā nimantitattā te bhikkhū apakataññutāya kukkuccāyantā na paṭiggaṇhiṁsūti ayaṁ amhākaṁ khanti,",
  "tika-vin02t0:245_10": "vīmaṁsitvā yuttataraṁ gahetabbaṁ.",
  "tika-vin02t0:246_0": "Ekato gaṇhantīti ettha aññamaññassa dvādasahatthaṁ amuñcitvā ṭhitā ekato gaṇhanti nāmāti gahetabbaṁ.",
  "tika-vin02t0:246_1": "‘‘Amhākaṁ catunnampi bhattaṁ dehīti vā viññāpeyyu’’nti vacanato heṭṭhā ‘‘tvaṁ ekassa bhikkhuno bhattaṁ dehi,",
  "tika-vin02t0:246_2": "tvaṁ dvinnanti evaṁ viññāpetvā’’ti vacanato ca attano atthāya aññehi viññattampi sādiyantassa gaṇabhojanaṁ hotiyevāti daṭṭhabbaṁ.",
  "tika-vin02t0:246_3": "Evaṁ viññattito pasavatīti ettha viññattiyā sati gaṇhantassa ekato hutvā gahaṇe iminā sikkhāpadena āpatti,",
  "tika-vin02t0:246_4": "visuṁ gahaṇe paṇītabhojanasūpodanaviññattīhi āpatti veditabbā.",
  "tika-vin02t0:247_0": "Vicāretīti pañcakhaṇḍādivasena saṁvidahati.",
  "tika-vin02t0:247_1": "Ghaṭṭetīti anuvātaṁ chinditvā hatthena daṇḍakena vā ghaṭṭeti.",
  "tika-vin02t0:247_2": "Suttaṁ karotīti suttaṁ vaṭṭeti.",
  "tika-vin02t0:247_3": "Valetīti daṇḍake vā hatthe vā āvaṭṭeti.",
  "tika-vin02t0:247_4": "‘‘Abhinavasseva cīvarassa karaṇaṁ idha cīvarakammaṁ nāma,",
  "tika-vin02t0:247_5": "purāṇacīvare sūcikammaṁ nāma na hotī’’ti vadanti.",
  "tika-vin02t0:247_6": "‘‘Catutthe āgate na yāpentīti vacanato sace añño koci āgacchanto natthi,",
  "tika-vin02t0:247_7": "cattāroyeva ca tattha nisinnā yāpetuṁ na sakkonti, na vaṭṭatī’’ti vadanti.",
  "tika-vin02t0:248_0": "220.",
  "tika-vin02t0:248_1": "Gaṇabhojanāpattijanakanimantanabhāvato ‘‘akappiyanimantana’’nti vuttaṁ. Sampavesetvāti nisīdāpetvā.",
  "tika-vin02t0:248_2": "Gaṇo bhijjatīti gaṇo āpattiṁ na āpajjatīti adhippāyo.",
  "tika-vin02t0:248_3": "‘‘Yattha cattāro bhikkhū…pe… bhuñjantī’’ti imāya pāḷiyā saṁsandanato ‘‘itaresaṁ pana gaṇapūrako hotī’’ti vuttaṁ.",
  "tika-vin02t0:248_4": "Avisesenāti ‘‘gilāno vā cīvarakārako vā’’ti avisesetvā sabbasādhāraṇavacanena. Tasmāti avisesitattā.",
  "tika-vin02t0:248_5": "Bhutvā gatesūti ettha agatesupi bhojanakicce niṭṭhite gaṇhituṁ vaṭṭati .",
  "tika-vin02t0:248_6": "Tāni ca tehi ekato na gahitānīti yehi bhojanehi visaṅketo natthi,",
  "tika-vin02t0:248_7": "tāni bhojanāni tehi bhikkhūhi ekato na gahitāni ekena pacchā gahitattā.",
  "tika-vin02t0:248_8": "Mahāthereti bhikkhū sandhāya vuttaṁ.",
  "tika-vin02t0:248_9": "Dūtassa puna paṭipathaṁ āgantvā ‘‘bhattaṁ gaṇhathā’’ti vacanabhayena ‘‘gāmadvāre aṭṭhatvāvā’’ti vuttaṁ.",
  "tika-vin02t0:248_10": "Tattha tattha gantvāti antaravīthiādīsu tattha tattha ṭhitānaṁ santikaṁ gantvā.",
  "tika-vin02t0:248_11": "Bhikkhūnaṁ atthāya gharadvāre ṭhapetvā diyyamānepi eseva nayo.",
  "tika-vin02t0:248_12": "Nivattathāti vuttapade nivattituṁ vaṭṭatīti ‘‘nivattathā’’ti vicchinditvā pacchā ‘‘bhattaṁ gaṇhathā’’ti vuttattā vaṭṭati. Sesamettha uttānameva. Gaṇabhojanatā, samayābhāvo,",
  "tika-vin02t0:248_13": "ajjhoharaṇanti imāni panettha tīṇi aṅgāni.",
  "tika-vin02t0:249_0": "Gaṇabhojanasikkhāpadavaṇṇanā niṭṭhitā.",
  "tika-vin02t0:250_0": "3. Paramparabhojanasikkhāpadavaṇṇanā",
  "tika-vin02t0:251_0": "221.",
  "tika-vin02t0:251_1": "Tatiye kulapaṭipāṭiyā abbocchinnaṁ katvā nirantaraṁ diyyamānattā ‘‘bhattapaṭipāṭi aṭṭhitā hotī’’ti pāḷiyaṁ vuttaṁ,",
  "tika-vin02t0:251_2": "antarā aṭṭhatvā nirantaraṁ pavattāti vuttaṁ hoti. Upacāravasenāti vohāravasena.",
  "tika-vin02t0:251_3": "Na hi so badaramattameva deti,",
  "tika-vin02t0:251_4": "upacāravasena pana evaṁ vadati.",
  "tika-vin02t0:251_5": "Badaracuṇṇasakkharādīhi payojitaṁ ‘‘badarasāḷava’’nti vuccati.",
  "tika-vin02t0:252_0": "226.",
  "tika-vin02t0:252_1": "Vikappanāvaseneva taṁ bhattaṁ asantaṁ nāma hotīti anupaññattivasena vikappanaṁ aṭṭhapetvā yathāpaññattaṁ sikkhāpadameva ṭhapitaṁ.",
  "tika-vin02t0:252_2": "Parivāre pana vikappanāya anujānanampi anupaññattisamānanti katvā ‘‘catasso anupaññattiyo’’ti vuttaṁ.",
  "tika-vin02t0:252_3": "Mahāpaccariādīsu vuttanayaṁ pacchā vadanto pāḷiyā saṁsandanato parammukhāvikappanameva patiṭṭhāpesi.",
  "tika-vin02t0:252_4": "Keci pana ‘‘tadā attano santike ṭhapetvā bhagavantaṁ aññassa abhāvato thero sammukhāvikappanaṁ nākāsi,",
  "tika-vin02t0:252_5": "bhagavatā ca visuṁ sammukhāvikappanā na vuttā,",
  "tika-vin02t0:252_6": "tathāpi sammukhāvikappanāpi vaṭṭatī’’ti vadanti.",
  "tika-vin02t0:252_7": "Teneva mātikāaṭṭhakathāyampi (kaṅkhā. aṭṭha.",
  "tika-vin02t0:252_8": "paramparabhojanasikkhāpadavaṇṇanā) ‘‘yo bhikkhu pañcasu sahadhammikesu aññatarassa ‘mayhaṁ bhattapaccāsaṁ tuyhaṁ dammī’ti vā ‘vikappemī’ti vā evaṁ sammukhā vā ‘itthannāmassa dammī’ti vā ‘vikappemī’ti vā evaṁ parammukhā vā paṭhamanimantanaṁ avikappetvā pacchā nimantitakule laddhabhikkhato ekasitthampi ajjhoharati, pācittiya’’nti vuttaṁ.",
  "tika-vin02t0:253_0": "229.",
  "tika-vin02t0:253_1": "Pañcahi bhojanehi nimantitassa yena yena paṭhamaṁ nimantito,",
  "tika-vin02t0:253_2": "tassa tassa bhojanato uppaṭipāṭiyā avikappetvā vā parassa parassa bhojanaṁ paramparabhojananti āha ‘‘sace pana mūlanimantanaṁ heṭṭhā hoti, pacchimaṁ pacchimaṁ upari,",
  "tika-vin02t0:253_3": "taṁ uparito paṭṭhāya bhuñjantassa āpattī’’ti.",
  "tika-vin02t0:253_4": "Hatthaṁ anto pavesetvā sabbaheṭṭhimaṁ gaṇhantassa majjhe ṭhitampi antohatthagataṁ hotīti āha ‘‘hatthaṁ pana…pe… yathā tathā vā bhuñjantassa anāpattī’’ti.",
  "tika-vin02t0:253_5": "Khīrassa rasassa ca bhattena amissaṁ hutvā upari ṭhitattā ‘‘khīraṁ vā rasaṁ vā pivato anāpattī’’ti vuttaṁ.",
  "tika-vin02t0:254_0": "Mahāupāsakoti gehasāmiko.",
  "tika-vin02t0:254_1": "‘‘Mahāaṭṭhakathāyaṁ ‘āpattī’ti vacanena kurundiyaṁ ‘vaṭṭatī’ti vacanaṁ viruddhaṁ viya dissati,",
  "tika-vin02t0:254_2": "dvinnampi adhippāyo mahāpaccariyaṁ vibhāvito’’ti mahāgaṇṭhipadesu vuttaṁ.",
  "tika-vin02t0:254_3": "Sabbe nimantentīti akappiyanimantanena nimantenti.",
  "tika-vin02t0:254_4": "‘‘Paramparabhojanaṁ nāma pañcannaṁ bhojanānaṁ aññatarena bhojanena nimantito,",
  "tika-vin02t0:254_5": "taṁ ṭhapetvā aññaṁ pañcannaṁ bhojanānaṁ aññataraṁ bhojanaṁ bhuñjati,",
  "tika-vin02t0:254_6": "etaṁ paramparabhojanaṁ nāmā’’ti vuttattā satipi bhikkhācariyāya paṭhamaṁ laddhabhāve ‘‘piṇḍāya caritvā laddhabhattaṁ bhuñjati, āpattī’’ti vuttaṁ.",
  "tika-vin02t0:254_7": "Avikappavasena ‘‘vacīkamma’’nti vuttaṁ. Sesamettha uttānameva. Paramparabhojanatā, samayābhāvo,",
  "tika-vin02t0:254_8": "ajjhoharaṇanti imāni panettha tīṇi aṅgāni.",
  "tika-vin02t0:255_0": "Paramparabhojanasikkhāpadavaṇṇanā niṭṭhitā.",
  "tika-vin02t0:256_0": "4. Kāṇamātāsikkhāpadavaṇṇanā",
  "tika-vin02t0:257_0": "230-231.",
  "tika-vin02t0:257_1": "Catutthe kāṇāya mātāti kāṇāti laddhanāmāya dārikāya mātā.",
  "tika-vin02t0:257_2": "Kasmā panesā kāṇā nāma jātāti āha ‘‘sā kirassā’’tiādi.",
  "tika-vin02t0:257_3": "Imissā daharakāle mātāpitaro sinehavasena ‘‘amma kāṇe, amma kāṇe’’ti vohariṁsu,",
  "tika-vin02t0:257_4": "sā tadupādāya kāṇā nāma jātā,",
  "tika-vin02t0:257_5": "tassā ca mātā ‘‘kāṇamātā’’ti pākaṭā ahosīti evamettha kāraṇaṁ vadanti.",
  "tika-vin02t0:257_6": "Paṭiyālokanti pacchimaṁ disaṁ, paccādiccanti vuttaṁ hoti.",
  "tika-vin02t0:258_0": "233.Pūvagaṇanāya pācittiyanti mukhavaṭṭiyā heṭṭhimalekhato upariṭṭhitapūvagaṇanāya pācittiyaṁ.",
  "tika-vin02t0:258_1": "‘‘Dvattipattapūrā paṭiggahetabbā’’ti hi vacanato mukhavaṭṭiyā heṭṭhimalekhaṁ anatikkante dve vā tayo vā pattapūre gahetuṁ vaṭṭati.",
  "tika-vin02t0:259_0": "235.Aṭṭhakathāsu pana…pe… vuttanti idaṁ aṭṭhakathāsu tathā āgatabhāvamattadīpanatthaṁ vuttaṁ,",
  "tika-vin02t0:259_1": "na pana tassa vādassa patiṭṭhāpanatthaṁ.",
  "tika-vin02t0:259_2": "Aṭṭhakathāsu vuttañhi pāḷiyā na sameti.",
  "tika-vin02t0:259_3": "Tatuttarigahaṇe anāpattidassanatthañhi ‘‘ñātakānaṁ pavāritāna’’nti vuttaṁ.",
  "tika-vin02t0:259_4": "Aññathā ‘‘anāpatti dvattipattapūre paṭiggaṇhātī’’ti imināva pamāṇayuttaggahaṇe anāpattisiddhito ‘‘ñātakānaṁ pavāritāna’’nti visuṁ na vattabbaṁ.",
  "tika-vin02t0:259_5": "Yadi evaṁ ‘‘taṁ pāḷiyā na sametī’’ti kasmā na vuttanti?",
  "tika-vin02t0:259_6": "Heṭṭhā tatuttarisikkhāpade vuttanayeneva sakkā viññātunti na vuttaṁ. Vuttañhi tattha (pārā. aṭṭha.",
  "tika-vin02t0:259_7": "2.526) ‘‘aṭṭhakathāsu pana ñātakapavāritaṭṭhāne pakatiyāva bahumpi vaṭṭati,",
  "tika-vin02t0:259_8": "acchinnakāraṇā pamāṇameva vaṭṭatīti vuttaṁ, taṁ pāḷiyā na sametī’’ti.",
  "tika-vin02t0:259_9": "‘‘Apātheyyādiatthāya paṭiyādita’’nti saññāya gaṇhantassapi āpattiyeva acittakattā sikkhāpadassa.",
  "tika-vin02t0:259_10": "Attanoyeva gahaṇatthaṁ ‘‘imassa hatthe dehī’’ti vacanenapi āpajjanato ‘‘vacīkamma’’nti vuttaṁ. Sesaṁ uttānameva . Vuttalakkhaṇapūvamanthatā, asesakatā, apaṭippassaddhagamanatā, na ñātakāditā,",
  "tika-vin02t0:259_11": "atirekapaṭiggahaṇanti imāni panettha pañca aṅgāni.",
  "tika-vin02t0:260_0": "Kāṇamātāsikkhāpadavaṇṇanā niṭṭhitā.",
  "tika-vin02t0:261_0": "5. Paṭhamapavāraṇāsikkhāpadavaṇṇanā",
  "tika-vin02t0:262_0": "236.",
  "tika-vin02t0:262_1": "Pañcame bhuttāvīti bhuttāvino bhuttavanto,",
  "tika-vin02t0:262_2": "katabhattakiccāti vuttaṁ hoti.",
  "tika-vin02t0:262_3": "Pavāritāti ettha catūsu pavāraṇāsu yāvadatthapavāraṇā paṭikkhepapavāraṇā ca labbhatīti āha ‘‘brāhmaṇena…pe… paṭikkhepapavāraṇāya pavāritā’’ti.",
  "tika-vin02t0:262_4": "Catubbidhā hi pavāraṇā vassaṁvutthapavāraṇā, paccayapavāraṇā , paṭikkhepapavāraṇā, yāvadatthapavāraṇāti. Tattha ‘‘anujānāmi, bhikkhave,",
  "tika-vin02t0:262_5": "vassaṁvutthānaṁ bhikkhūnaṁ tīhi ṭhānehi pavāretu’’nti (mahāva.",
  "tika-vin02t0:262_6": "209) ayaṁ vassaṁvutthapavāraṇā.",
  "tika-vin02t0:262_7": "Pakārehi diṭṭhādīhi vāreti saṅghādike bhajāpeti bhatte karoti etāyāti pavāraṇā,",
  "tika-vin02t0:262_8": "āpattivisodhanāya attavossaggokāsadānaṁ.",
  "tika-vin02t0:262_9": "Sā pana yasmā yebhuyyena vassaṁvutthehi kātabbā vuttā,",
  "tika-vin02t0:262_10": "tasmā ‘‘vassaṁvutthapavāraṇā’’ti vuccati. ‘‘Icchāmahaṁ, bhante,",
  "tika-vin02t0:262_11": "saṅghaṁ cātumāsaṁ bhesajjena pavāretu’’nti (pāci. 303) ca,",
  "tika-vin02t0:262_12": "‘‘aññatra puna pavāraṇāya aññatra niccapavāraṇāyā’’ti (pāci.",
  "tika-vin02t0:262_13": "306) ca ayaṁ paccayapavāraṇā pavāreti paccaye icchāpeti etāyāti katvā,",
  "tika-vin02t0:262_14": "cīvarādīhi upanimantanāyetaṁ adhivacanaṁ.",
  "tika-vin02t0:262_15": "‘‘Pavārito nāma asanaṁ paññāyati, bhojanaṁ paññāyati, hatthapāse ṭhito abhiharati, paṭikkhepo paññāyati, eso pavārito nāmā’’ti (pāci. 239) ayaṁ paṭikkhepapavāraṇā.",
  "tika-vin02t0:262_16": "Vippakatabhojanatādipañcaṅgasahito bhojanapaṭikkhepoyeva hettha pakārayuttā vāraṇāti pavāraṇā.",
  "tika-vin02t0:262_17": "‘‘Paṇītena khādanīyena bhojanīyena sahatthā santappesi sampavāresī’’ti (ma. ni.",
  "tika-vin02t0:262_18": "1.363) ayaṁ yāvadatthapavāraṇā.",
  "tika-vin02t0:262_19": "Yāvadatthaṁ bhojanassa pavāraṇā yāvadatthapavāraṇā.",
  "tika-vin02t0:263_0": "237.Ti-kāraṁ avatvā…pe… vattuṁ vaṭṭatīti idaṁ vattabbākāradassanatthaṁ vuttaṁ.",
  "tika-vin02t0:263_1": "‘‘Ti-kāre pana vuttepi akataṁ nāma na hotī’’ti tīsupi gaṇṭhipadesu vuttaṁ.",
  "tika-vin02t0:264_0": "238-239.Pavāritoti paṭikkhepito.",
  "tika-vin02t0:264_1": "Yo hi bhuñjanto parivesakena upanītaṁ bhojanaṁ anicchanto paṭikkhipati,",
  "tika-vin02t0:264_2": "so tena pavārito paṭikkhepito nāma hoti.",
  "tika-vin02t0:264_3": "Byañjanaṁ pana anādiyitvā atthamattameva dassetuṁ ‘‘katapavāraṇo katapaṭikkhepo’’ti vuttaṁ.",
  "tika-vin02t0:264_4": "Yasmā ‘‘asana’’nti imināva padena ‘‘bhuttāvī’’ti imassa attho vutto,",
  "tika-vin02t0:264_5": "tasmā na tassa kiñci payojanaṁ visuṁ upalabbhati. Yadi hi upalabbheyya,",
  "tika-vin02t0:264_6": "pavāraṇā chaḷaṅgasamannāgatā āpajjeyyāti manasi katvā pañcasamannāgatattaṁyeva dassetuṁ ‘‘vuttampi ceta’’ntiādinā pāḷiṁ āharati.",
  "tika-vin02t0:264_7": "Keci pana ‘‘hatthapāse ṭhito abhiharatī’’ti ekameva aṅgaṁ katvā ‘‘caturaṅgasamannāgatā pavāraṇā’’tipi vadanti.",
  "tika-vin02t0:265_0": "Ambilapāyāsādīsūti ādi-saddena khīrapāyāsādiṁ saṅgaṇhāti.",
  "tika-vin02t0:265_1": "Tattha ambilapāyāsaggahaṇena takkādiambilasaṁyuttā ghanayāgu vuttā.",
  "tika-vin02t0:265_2": "Khīrapāyāsaggahaṇena khīrasaṁyuttā yāgu saṅgayhati.",
  "tika-vin02t0:265_3": "Pavāraṇaṁ na janetīti anatirittabhojanāpattinibandhanaṁ paṭikkhepaṁ na sādheti.",
  "tika-vin02t0:265_4": "Katopi paṭikkhepo anatirittabhojanāpattinibandhano na hotīti akataṭṭhāneyeva tiṭṭhatīti āha ‘‘pavāraṇaṁ na janetī’’ti.",
  "tika-vin02t0:265_5": "‘‘Yāgu-saddassa pavāraṇajanakayāguyāpi sādhāraṇattā ‘yāguṁ gaṇhathā’ti vuttepi pavāraṇā hotīti pavāraṇaṁ janetiyevāti vutta’’nti tīsupi gaṇṭhipadesu vuttaṁ,",
  "tika-vin02t0:265_6": "taṁ parato tattheva ‘‘bhattamissakaṁ yāguṁ āharitvā’’ti ettha vuttakāraṇena na sameti.",
  "tika-vin02t0:265_7": "Vuttañhi tattha ‘‘heṭṭhā ayāguke nimantane udakakañjikakhīrādīhi saddhiṁ madditaṁ bhattameva sandhāya ‘yāguṁ gaṇhathā’ti vuttattā pavāraṇā hoti,",
  "tika-vin02t0:265_8": "‘bhattamissakaṁ yāguṁ āharitvā’ti ettha pana visuṁ yāguyā vijjamānattā pavāraṇā na hotī’’ti.",
  "tika-vin02t0:265_9": "Tasmā tattha vuttanayeneva khīrādīhi saṁmadditaṁ bhattameva sandhāya ‘‘yāguṁ gaṇhathā’’ti vuttattā yāguyā ca tattha abhāvato pavāraṇā hotīti evamettha kāraṇaṁ vattabbaṁ.",
  "tika-vin02t0:265_10": "Evañhi sati parato ‘‘yenāpucchito,",
  "tika-vin02t0:265_11": "tassa atthitāyā’’ti aṭṭhakathāyaṁ vuttakāraṇenapi saṁsandati,",
  "tika-vin02t0:265_12": "aññathā gaṇṭhipadesuyeva pubbāparavirodho āpajjati.",
  "tika-vin02t0:265_13": "Aṭṭhakathāvacanena ca na sameti.",
  "tika-vin02t0:265_14": "Sace…pe… paññāyatīti iminā vuttappamāṇassa macchamaṁsakhaṇḍassa nahāruno vā sabbhāvamattaṁ dasseti. Tāhīti puthukāhi.",
  "tika-vin02t0:266_0": "Sālivīhiyavehi katasattūti yebhuyyanayena vuttaṁ,",
  "tika-vin02t0:266_1": "satta dhaññāni pana bhajjitvā katopi sattuyeva.",
  "tika-vin02t0:266_2": "Tenevāha ‘‘kaṅguvaraka…pe… sattusaṅgahameva gacchatī’’ti.",
  "tika-vin02t0:266_3": "Sattumodakoti sattuyo piṇḍetvā kato apakko sattuguḷo.",
  "tika-vin02t0:266_4": "Pañcannaṁ bhojanānaṁ aññataravasena vippakatabhojanabhāvassa upacchinnattā ‘‘mukhe sāsapamattampi…pe… na pavāretī’’ti vuttaṁ.",
  "tika-vin02t0:266_5": "‘‘Akappiyamaṁsaṁ paṭikkhipati,",
  "tika-vin02t0:266_6": "na pavāretī’’ti vacanato sace saṅghikaṁ lābhaṁ attano apāpuṇantaṁ jānitvā vā ajānitvā vā paṭikkhipati,",
  "tika-vin02t0:266_7": "na pavāreti paṭikkhipitabbasseva paṭikkhittattā.",
  "tika-vin02t0:266_8": "Alajjisantakaṁ paṭikkhipantopi na pavāreti.",
  "tika-vin02t0:266_9": "Avatthutāyāti anatirittāpattisādhikāya pavāraṇāya avatthubhāvato.",
  "tika-vin02t0:266_10": "Etena paṭikkhipitabbasseva paṭikkhittabhāvaṁ dīpeti . Yañhi paṭikkhipitabbaṁ hoti,",
  "tika-vin02t0:266_11": "tassa paṭikkhepo āpattiaṅgaṁ na hotīti taṁ ‘‘pavāraṇāya avatthū’’ti vuccati.",
  "tika-vin02t0:267_0": "Upanāmetīti iminā kāyābhihāraṁ dasseti.",
  "tika-vin02t0:267_1": "Hatthapāsato bahi ṭhitassa satipi dātukāmābhihāre paṭikkhipantassa dūrabhāveneva pavāraṇāya abhāvato therassapi dūrabhāvamattaṁ gahetvā pavāraṇāya abhāvaṁ dassento ‘‘therassa dūrabhāvato’’ti āha,",
  "tika-vin02t0:267_2": "na pana therassa abhihārasabbhāvato.",
  "tika-vin02t0:267_3": "Sacepi gahetvā gato hatthapāse ṭhito hoti,",
  "tika-vin02t0:267_4": "kiñci pana avatvā ādhārakaṭṭhāne ṭhitattā abhihāro nāma na hotīti ‘‘dūtassa ca anabhiharaṇato’’ti vuttaṁ.",
  "tika-vin02t0:267_5": "‘‘Gahetvā gatena ‘bhattaṁ gaṇhathā’ti vutte abhihāro nāma hotīti ‘sace pana gahetvā āgato bhikkhu…pe… pavāraṇā hotī’ti vutta’’nti tīsupi gaṇṭhipadesu vuttaṁ.",
  "tika-vin02t0:267_6": "Keci pana ‘‘pattaṁ kiñci upanāmetvā ‘imaṁ bhattaṁ gaṇhathā’ti vuttanti gahetabba’’nti vadanti,",
  "tika-vin02t0:267_7": "taṁ yuttaṁ viya dissati vācābhihārassa idha anadhippetattā.",
  "tika-vin02t0:268_0": "Parivesanāyāti bhattagge.",
  "tika-vin02t0:268_1": "Abhihaṭāva hotīti parivesakeneva abhihaṭā hoti.",
  "tika-vin02t0:268_2": "Tato dātukāmatāya gaṇhantaṁ paṭikkhipantassa pavāraṇā hotīti ettha agaṇhantampi paṭikkhipato pavāraṇā hotiyeva. Kasmā? Dātukāmatāya abhihaṭattā.",
  "tika-vin02t0:268_3": "‘‘Tasmā sā abhihaṭāva hotī’’ti hi vuttaṁ.",
  "tika-vin02t0:268_4": "Teneva tīsupi gaṇṭhipadesu ‘‘dātukāmābhihāre sati kevalaṁ ‘dassāmī’ti gahaṇameva abhihāro nāma na hoti,",
  "tika-vin02t0:268_5": "‘dassāmī’ti gaṇhantepi agaṇhantepi dātukāmābhihārova abhihāro nāma hoti,",
  "tika-vin02t0:268_6": "tasmā gahaṇasamaye vā aggahaṇasamaye vā taṁ paṭikkhipato pavāraṇā hotī’’ti vuttaṁ.",
  "tika-vin02t0:268_7": "Idāni asati tassa dātukāmābhihāre gahaṇasamayepi paṭikkhipato pavāraṇā na hotīti dassetuṁ ‘‘sace panā’’tiādi vuttaṁ.",
  "tika-vin02t0:269_0": "‘‘Rasaṁ gaṇhathā’’ti apavāraṇajanakassa nāmaṁ gahetvā vuttattā ‘‘taṁ sutvā paṭikkhipato pavāraṇā natthī’’ti vuttaṁ.",
  "tika-vin02t0:269_1": "Maccharasaṁ maṁsarasanti ettha pana na kevalaṁ macchassa rasaṁ maccharasamicceva viññāyati,",
  "tika-vin02t0:269_2": "atha kho maccho ca maccharasañca maccharasanti evaṁ pavāraṇajanakasādhāraṇanāmavasenapi viññāyamānattā taṁ paṭikkhipato pavāraṇāva hoti.",
  "tika-vin02t0:269_3": "Parato macchasūpanti etthāpi eseva nayo.",
  "tika-vin02t0:269_4": "‘‘Idaṁ gaṇhathā’’ti vuttepīti ettha evaṁ avatvāpi pavāraṇapahonakaṁ yaṁkiñci abhihaṭaṁ paṭikkhipato pavāraṇā hotiyevāti daṭṭhabbaṁ.",
  "tika-vin02t0:269_5": "Karambakoti missakādhivacanametaṁ.",
  "tika-vin02t0:269_6": "Yañhi aññenaññena missetvā karonti, so ‘‘karambako’’ti vuccati.",
  "tika-vin02t0:269_7": "So sacepi maṁsena missetvā katova hoti,",
  "tika-vin02t0:269_8": "‘‘karambakaṁ gaṇhathā’’ti apavāraṇārahassa nāmena vuttattā paṭikkhipato pavāraṇā na hoti.",
  "tika-vin02t0:269_9": "‘‘Maṁsakarambakaṁ gaṇhathā’’ti vutte pana maṁsamissakaṁ gaṇhathāti vuttaṁ hoti, tasmā pavāraṇāva hoti.",
  "tika-vin02t0:270_0": "‘‘Uddissakata’’nti maññamānoti ettha ‘‘vatthuno kappiyattā akappiyasaññāya paṭikkhipatopi acittakattā imassa sikkhāpadassa pavāraṇā hotī’’ti vadanti.",
  "tika-vin02t0:270_1": "‘‘Heṭṭhā ayāguke nimantane udakakañjikakhīrādīhi saddhiṁ madditaṁ bhattameva sandhāya ‘yāguṁ gaṇhathā’ti vuttattā pavāraṇā hoti,",
  "tika-vin02t0:270_2": "‘bhattamissakaṁ yāguṁ āharitvā’ti ettha pana visuṁ yāguyā vijjamānattā pavāraṇā na hotī’’ti vadanti.",
  "tika-vin02t0:270_3": "Ayamettha adhippāyoti ‘‘yenāpucchito’’tiādinā vuttamevatthaṁ sandhāya vadati.",
  "tika-vin02t0:270_4": "Kāraṇaṁ panettha duddasanti ettha eke tāva vadanti ‘‘yasmā yāgumissakaṁ nāma bhattameva na hoti, khīrādikampi hotiyeva,",
  "tika-vin02t0:270_5": "tasmā karambake viya pavāraṇāya na bhavitabbaṁ.",
  "tika-vin02t0:270_6": "Evañca sati yāgu bahutarā vā hoti samasamā vā, na pavāreti. ‘Yāgu mandā, bhattaṁ bahutaraṁ,",
  "tika-vin02t0:270_7": "pavāretī’ti ettha kāraṇaṁ duddasa’’nti.",
  "tika-vin02t0:270_8": "Keci pana vadanti ‘‘yāgumissakaṁ nāma bhattaṁ,",
  "tika-vin02t0:270_9": "tasmā taṁ paṭikkhipato pavāraṇāya eva bhavitabbaṁ.",
  "tika-vin02t0:270_10": "Evañca sati ‘idha pavāraṇā hoti na hotī’ti ettha kāraṇaṁ duddasa’’nti.",
  "tika-vin02t0:271_0": "Yathā cettha kāraṇaṁ duddasaṁ,",
  "tika-vin02t0:271_1": "evaṁ parato ‘‘missakaṁ gaṇhathā’’ti etthāpi kāraṇaṁ duddasamevāti veditabbaṁ.",
  "tika-vin02t0:271_2": "Na hi pavāraṇappahonakassa appabahubhāvo pavāraṇāya bhāvābhāvanimittaṁ,",
  "tika-vin02t0:271_3": "kiñcarahi pavāraṇajanakassa nāmaggahaṇamevettha pamāṇaṁ,",
  "tika-vin02t0:271_4": "tasmā ‘‘idañca karambakena na samānetabba’’ntiādinā yampi kāraṇaṁ vuttaṁ,",
  "tika-vin02t0:271_5": "tampi pubbe vuttena saṁsandiyamānaṁ na sameti.",
  "tika-vin02t0:271_6": "Yadi hi ‘‘missaka’’nti bhattamissakeyeva ruḷhaṁ siyā,",
  "tika-vin02t0:271_7": "evaṁ sati yathā ‘‘bhattamissakaṁ gaṇhathā’’ti vutte bhattaṁ bahutaraṁ vā samaṁ vā appataraṁ vā hoti, pavāretiyeva,",
  "tika-vin02t0:271_8": "evaṁ ‘‘missakaṁ gaṇhathā’’ti vuttepi appatarepi bhatte pavāraṇāya bhavitabbaṁ missakanti bhattamissakeyeva ruḷhattā.",
  "tika-vin02t0:271_9": "Tathā hi ‘‘missakanti bhattamissakeyeva ruḷhavohārattā idaṁ pana ‘bhattamissakamevā’ti vutta’’nti tīsupi gaṇṭhipadesu vuttaṁ.",
  "tika-vin02t0:271_10": "Atha ‘‘missaka’’nti bhattamissake ruḷhaṁ na hoti,",
  "tika-vin02t0:271_11": "missakabhattaṁ pana sandhāya ‘‘missakaṁ gaṇhathā’’ti vuttanti.",
  "tika-vin02t0:271_12": "Evampi yathā ayāguke nimantane khīrādīhi saddhiṁ madditaṁ bhattameva sandhāya ‘‘yāguṁ gaṇhathā’’ti vutte pavāraṇā hoti,",
  "tika-vin02t0:271_13": "evamidhāpi missakabhattameva sandhāya ‘‘missakaṁ gaṇhathā’’ti vutte bhattaṁ appaṁ vā hotu bahu vā, pavāraṇā eva siyā.",
  "tika-vin02t0:271_14": "Tasmā ‘‘missaka’’nti bhattamissake ruḷhaṁ vā hotu sandhāyabhāsitaṁ vā,",
  "tika-vin02t0:271_15": "ubhayatthāpi pubbenāparaṁ na sametīti kimettha kāraṇacintāya,",
  "tika-vin02t0:271_16": "īdisesu pana ṭhānesu aṭṭhakathāpamāṇeneva gantabbanti ayaṁ amhākaṁ khanti.",
  "tika-vin02t0:272_0": "‘‘Visuṁkatvā detīti bhattassa upari ṭhitaṁ rasādiṁ visuṁ gahetvā detī’’ti tīsupi gaṇṭhipadesu vuttaṁ.",
  "tika-vin02t0:272_1": "Kenaci pana ‘‘yathā bhattasitthaṁ na patati,",
  "tika-vin02t0:272_2": "tathā gāḷhaṁ hatthena pīḷetvā parissāvetvā detī’’ti vuttaṁ. Tathāpi kāraṇaṁ na dissati.",
  "tika-vin02t0:272_3": "Yathā hi bhattamissakaṁ yāguṁ āharitvā ‘‘yāguṁ gaṇhathā’’ti vatvā yāgumissakaṁ bhattampi dentaṁ paṭikkhipato pavāraṇā na hoti,",
  "tika-vin02t0:272_4": "evamidhāpi bahukhīrarasādīsu bhattesu ‘‘khīraṁ gaṇhathā’’tiādīni vatvā khīrādīni vā detu khīrādimissakabhattaṁ vā,",
  "tika-vin02t0:272_5": "ubhayathāpi pavāraṇāya na bhavitabbaṁ,",
  "tika-vin02t0:272_6": "tasmā ‘‘visuṁ katvā detī’’ti tenākārena dentaṁ sandhāya vuttaṁ,",
  "tika-vin02t0:272_7": "na pana bhattamissakaṁ katvā diyyamānaṁ paṭikkhipato pavāraṇā hotīti dassanatthanti gahetabbaṁ.",
  "tika-vin02t0:272_8": "Yadi pana bhattamissakaṁ katvā diyyamāne pavāraṇā hotīti adhippāyena aṭṭhakathāyaṁ ‘‘visuṁ katvā detī’’ti vuttaṁ,",
  "tika-vin02t0:272_9": "evaṁ sati aṭṭhakathāyevettha pamāṇanti gahetabbaṁ,",
  "tika-vin02t0:272_10": "na pana kāraṇantaraṁ gavesitabbaṁ.",
  "tika-vin02t0:273_0": "Sace ukkuṭikaṁ nisinno pāde amuñcitvāpi bhūmiyaṁ nisīdati,",
  "tika-vin02t0:273_1": "iriyāpathaṁ vikopento nāma hotīti ukkuṭikāsanaṁ avikopetvāva sukhena nisīdituṁ ‘‘tassa pana heṭṭhā…pe… nisīdanakaṁ dātabba’’nti vuttaṁ.",
  "tika-vin02t0:273_2": "‘‘Āsanaṁ acāletvāti pīṭhe phuṭṭhokāsato ānisadamaṁsaṁ amocetvā, anuṭṭhahitvāti vuttaṁ hoti,",
  "tika-vin02t0:273_3": "adinnādāne viya ṭhānācāvanaṁ na gahetabba’’nti tīsupi gaṇṭhipadesu vuttaṁ.",
  "tika-vin02t0:274_0": "Akappiyakatanti ettha akappiyakatasseva anatirittabhāvato kappiyaṁ akārāpetvā tasmiṁ patte pakkhittamūlaphalādiyeva atirittaṁ na hoti,",
  "tika-vin02t0:274_1": "sesaṁ pana pattapariyāpannaṁ atirittameva hoti, paribhuñjituṁ vaṭṭati.",
  "tika-vin02t0:274_2": "Taṁ pana mūlaphalādiṁ paribhuñjitukāmena tato nīharitvā kappiyaṁ kārāpetvā aññasmiṁ bhājane ṭhapetvā atirittaṁ kārāpetvā bhuñjitabbaṁ.",
  "tika-vin02t0:275_0": "So puna kātuṁ na labhatīti tasmiṁyeva bhājane kariyamānaṁ paṭhamaṁ katena saddhiṁ kataṁ hotīti puna soyeva kātuṁ na labhati, añño labhati.",
  "tika-vin02t0:275_1": "Aññasmiṁ pana bhājane tena vā aññena vā kātuṁ vaṭṭati. Tenāha ‘‘yena akataṁ, tena kātabbaṁ. Yañca akataṁ, taṁ kātabba’’nti.",
  "tika-vin02t0:275_2": "Tenapīti ettha pi-saddo na kevalaṁ aññena vāti imamatthaṁ dīpeti.",
  "tika-vin02t0:275_3": "Evaṁ katanti aññasmiṁ bhājane kataṁ.",
  "tika-vin02t0:275_4": "Pesetvāti anupasampannassa hatthe pesetvā.",
  "tika-vin02t0:275_5": "Imassa vinayakammabhāvato ‘‘anupasampannassa hatthe ṭhitaṁ na kāretabba’’nti vuttaṁ.",
  "tika-vin02t0:276_0": "Sace pana āmisasaṁsaṭṭhānīti ettha sace mukhagatenapi anatirittena āmisena saṁsaṭṭhāni honti , pācittiyamevāti veditabbaṁ.",
  "tika-vin02t0:276_1": "Tasmā pavāritena bhojanaṁ atirittaṁ kārāpetvā bhuñjantenapi yathā akatena missaṁ na hoti,",
  "tika-vin02t0:276_2": "evaṁ mukhañca hatthañca suddhaṁ katvā bhuñjitabbaṁ.",
  "tika-vin02t0:276_3": "Kiñcāpi appavāritassa purebhattaṁ yāmakālikādīni āhāratthāya paribhuñjatopi anāpatti,",
  "tika-vin02t0:276_4": "pavāritassa pana pavāraṇamūlakaṁ dukkaṭaṁ hotiyevāti ‘‘yāmakālikaṁ…pe… ajjhohāre āpatti dukkaṭassā’’ti pāḷiyaṁ vuttaṁ.",
  "tika-vin02t0:277_0": "241.",
  "tika-vin02t0:277_1": "Kāyena bhuñjanato vācāya āṇāpetvā atirittaṁ akārāpanato ca āpajjatīti ‘‘kāyavācato’’ti vuttaṁ. Sesamettha uttānameva. Pavāritabhāvo, āmisassa anatirittatā,",
  "tika-vin02t0:277_2": "kāle ajjhoharaṇanti imāni panettha tīṇi aṅgāni.",
  "tika-vin02t0:278_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin02t0:279_0": "6. Dutiyapavāraṇāsikkhāpadavaṇṇanā",
  "tika-vin02t0:280_0": "243.",
  "tika-vin02t0:280_1": "Chaṭṭhe sādhāraṇamevāti ‘‘handa bhikkhu khāda vā’’tiādinā vuttapavāraṇāya sādhāraṇaṁ.",
  "tika-vin02t0:280_2": "‘‘Bhuttasmiṁ pācittiya’’nti mātikāyaṁ vuttattā bhojanapariyosāne āpatti, na ajjhohāre ajjhohāre. Abhihaṭṭhuṁ pavāreti,",
  "tika-vin02t0:280_3": "āpatti pācittiyassāti idañca bhojanapariyosānaṁyeva sandhāya vuttanti veditabbaṁ. Sesamettha uttānameva. Pavāritatā, pavāritasaññitā, āsādanāpekkhatā,",
  "tika-vin02t0:280_4": "anatirittena abhihaṭṭhuṁ pavāraṇā,",
  "tika-vin02t0:280_5": "bhojanapariyosānanti imāni panettha pañca aṅgāni.",
  "tika-vin02t0:281_0": "Dutiyapavāraṇāsikkhāpadavaṇṇanā niṭṭhitā.",
  "tika-vin02t0:282_0": "7. Vikālabhojanasikkhāpadavaṇṇanā",
  "tika-vin02t0:283_0": "247.",
  "tika-vin02t0:283_1": "Sattame aggasamajjoti uttamaṁ naccaṁ.",
  "tika-vin02t0:283_2": "Taṁ kira pabbatamatthake ṭhatvā ekaṁ devataṁ uddissa karonti.",
  "tika-vin02t0:283_3": "Naṭānaṁ nāṭakāni naṭanāṭakāni, sītāharaṇādīni.",
  "tika-vin02t0:283_4": "Apaññatte sikkhāpadeti ūnavīsativassasikkhāpade apaññatte.",
  "tika-vin02t0:283_5": "Adaṁsūti ‘‘vihāraṁ netvā khādissathā’’ti adaṁsu.",
  "tika-vin02t0:284_0": "248-249.",
  "tika-vin02t0:284_1": "Mūlakamūlādīni upadesatoyeva veditabbāni.",
  "tika-vin02t0:284_2": "Na hi tāni pariyāyantarena vuccamānānipi sakkā viññātuṁ.",
  "tika-vin02t0:284_3": "Pariyāyantarepi hi vuccamāne taṁ taṁ nāmaṁ ajānantānaṁ sammohoyeva siyā,",
  "tika-vin02t0:284_4": "tasmā tattha na kiñci vakkhāma.",
  "tika-vin02t0:284_5": "Khādanīyatthanti khādanīyena kattabbakiccaṁ.",
  "tika-vin02t0:284_6": "Neva pharantīti na nipphādenti.",
  "tika-vin02t0:284_7": "Tesu tesu janapadesūti ettha ‘‘ekasmiṁ janapade āhārakiccaṁ sādhentaṁ sesajanapadesupi na kappatī’’ti vadanti.",
  "tika-vin02t0:284_8": "Rukkhavalliādīnanti heṭṭhā vuttameva sampiṇḍetvā vuttaṁ.",
  "tika-vin02t0:284_9": "Antopathavīgatoti sālakalyāṇīkhandhaṁ sandhāya vuttaṁ.",
  "tika-vin02t0:284_10": "Sabbakappiyānīti mūlakhandhatacapattādivasena sabbaso kappiyāni.",
  "tika-vin02t0:284_11": "Tesampi nāmavasena na sakkā pariyantaṁ dassetunti sambandho.",
  "tika-vin02t0:284_12": "Acchivādīnaṁ aparipakkāneva phalāni yāvajīvikānīti dassetuṁ ‘‘aparipakkānī’’ti vuttaṁ.",
  "tika-vin02t0:285_0": "Harītakādīnaṁ aṭṭhīnīti ettha miñjaṁ paṭicchādetvā ṭhitakapālāni yāvajīvikānīti ācariyā. Miñjampi yāvajīvikanti eke.",
  "tika-vin02t0:285_1": "Hiṅgūti hiṅgurukkhato paggharitaniyyāso.",
  "tika-vin02t0:285_2": "Hiṅgujatuādayopi hiṅguvikatiyo eva.",
  "tika-vin02t0:285_3": "Tattha hiṅgujatu nāma hiṅgurukkhassa daṇḍapattāni pacitvā kataniyyāso,",
  "tika-vin02t0:285_4": "hiṅgusipāṭikaṁ nāma hiṅgupattāni pacitvā kataniyyāso.",
  "tika-vin02t0:285_5": "‘‘Aññena missetvā kato’’tipi vadanti.",
  "tika-vin02t0:285_6": "Takanti aggakoṭiyā nikkhantasileso.",
  "tika-vin02t0:285_7": "Takapattinti pattato nikkhantasileso.",
  "tika-vin02t0:285_8": "Takapaṇṇinti palāse bhajjitvā katasileso.",
  "tika-vin02t0:285_9": "‘‘Daṇḍato nikkhantasileso tipi vadanti. Sesamettha uttānameva. Vikālatā, yāvakālikatā,",
  "tika-vin02t0:285_10": "ajjhoharaṇanti imāni panettha tīṇi aṅgāni.",
  "tika-vin02t0:286_0": "Vikālabhojanasikkhāpadavaṇṇanā niṭṭhitā.",
  "tika-vin02t0:287_0": "8. Sannidhikārakasikkhāpadavaṇṇanā",
  "tika-vin02t0:288_0": "252-3.",
  "tika-vin02t0:288_1": "Aṭṭhame tādisanti asūpabyañjanaṁ.",
  "tika-vin02t0:288_2": "Yaṁkiñci yāvakālikaṁ vā yāmakālikaṁ vāti ettha ‘‘yāmakālika’’nti iminā na kevalaṁ yāvakālike eva sannidhipaccayā pācittiyaṁ,",
  "tika-vin02t0:288_3": "atha kho yāmakālikepīti dasseti.",
  "tika-vin02t0:288_4": "Nanu ca yāmakālikaṁ neva khādanīyesu antogadhaṁ, na bhojanīyesu.",
  "tika-vin02t0:288_5": "Teneva padabhājanīye ‘‘khādanīyaṁ nāma pañca bhojanāni yāmakālikaṁ sattāhakālikaṁ yāvajīvikaṁ ṭhapetvā avasesaṁ khādanīyaṁ nāma.",
  "tika-vin02t0:288_6": "Bhojanīyaṁ nāma pañca bhojanānī’’ti vuttaṁ,",
  "tika-vin02t0:288_7": "‘‘yo pana bhikkhu sannidhikārakaṁ khādanīyaṁ vā bhojanīyaṁ vā khādeyya vā bhuñjeyya vā, pācittiya’’nti ca vuttaṁ,",
  "tika-vin02t0:288_8": "tasmā yāmakālike pācittiyena bhavitabbanti kathaṁ viññāyatīti?",
  "tika-vin02t0:288_9": "Vuccate – padabhājane khādanīya-saddassa atthadassanatthaṁ ‘‘yāmakālikaṁ ṭhapetvā’’ti vuttaṁ,",
  "tika-vin02t0:288_10": "na pana sannidhipaccayā anāpattidassanatthaṁ.",
  "tika-vin02t0:288_11": "Khāditabbañhi yaṁkiñci khādanīyanti adhippetaṁ,",
  "tika-vin02t0:288_12": "na ca yāmakālikesu kiñci khāditabbaṁ atthi pātabyabhāvato.",
  "tika-vin02t0:288_13": "Tasmā kiñcāpi yāmakālikaṁ khādanīyabhojanīyehi na saṅgahitaṁ,",
  "tika-vin02t0:288_14": "tathāpi anāpattiṁ dassentena ‘‘anāpatti yāmakālikaṁ yāme nidahitvā bhuñjatī’’ti vacanato yāmātikkame sannidhipaccayā pācittiyena bhavitabbanti viññāyati. ‘‘Yāmakālikena, bhikkhave,",
  "tika-vin02t0:288_15": "sattāhakālikaṁ yāvajīvikaṁ tadahupaṭiggahitaṁ yāme kappati,",
  "tika-vin02t0:288_16": "yāmātikkante na kappatī’’ti (mahāva.",
  "tika-vin02t0:288_17": "305) imināpi cāyamattho siddho.",
  "tika-vin02t0:288_18": "Teneva bhagavato adhippāyaññūhi aṭṭhakathācariyehi yāmakālike pācittiyameva vuttaṁ.",
  "tika-vin02t0:289_0": "Paṭiggahaṇeti gahaṇameva sandhāya vuttaṁ. Paṭiggahitameva hi taṁ,",
  "tika-vin02t0:289_1": "puna paṭiggahaṇakiccaṁ natthi.",
  "tika-vin02t0:289_2": "Teneva ‘‘ajjhoharitukāmatāya gaṇhantassa paṭiggahaṇe’’ti vuttaṁ. Mātikāṭṭhakathāyaṁ (kaṅkhā. aṭṭha.",
  "tika-vin02t0:289_3": "sannidhikārakasikkhāpadavaṇṇanā) pana ‘‘ajjhoharissāmīti gaṇhantassa paṭiggahaṇe’’icceva vuttaṁ. Yanti yaṁ pattaṁ.",
  "tika-vin02t0:289_4": "Sandissatīti yāguyā upari sandissati.",
  "tika-vin02t0:289_5": "Telavaṇṇe patte satipi nisnehabhāve aṅguliyā ghaṁsantassa vaṇṇavaseneva lekhā paññāyati,",
  "tika-vin02t0:289_6": "tasmā tattha anāpattīti dassanatthaṁ ‘‘sā abbohārikā’’ti vuttaṁ.",
  "tika-vin02t0:289_7": "Sayaṁ paṭiggahetvā apariccattameva hi dutiyadivase na vaṭṭatīti ettha paṭiggahaṇe anapekkhavissajjanena anupasampannassa nirapekkhadānena vā vijahitapaṭiggahaṇaṁ pariccattameva hotīti ‘‘apariccatta’’nti iminā ubhayathāpi avijahitapaṭiggahaṇameva vuttaṁ.",
  "tika-vin02t0:289_8": "Tasmā yaṁ parassa pariccajitvā adinnampi sace paṭiggahaṇe nirapekkhavissajjanena vijahitapaṭiggahaṇaṁ hoti,",
  "tika-vin02t0:289_9": "tampi dutiyadivase vaṭṭatīti veditabbaṁ.",
  "tika-vin02t0:290_0": "Yadi evaṁ ‘‘patto duddhoto hotī’’tiādīsu kasmā āpatti vuttāti?",
  "tika-vin02t0:290_1": "‘‘Paṭiggahaṇaṁ avissajjetvāva sayaṁ vā aññena vā tucchaṁ katvā na sammā dhovitvā niṭṭhāpite patte laggampi avijahitapaṭiggahaṇameva hotīti tattha āpattī’’ti tīsupi gaṇṭhipadesu vuttaṁ.",
  "tika-vin02t0:290_2": "Keci pana ‘‘sāmaṇerānaṁ pariccajantīti imasmiṁ adhikāre ṭhatvā ‘apariccattamevā’ti vuttattā anupasampannassa pariccattameva vaṭṭati,",
  "tika-vin02t0:290_3": "apariccattaṁ na vaṭṭatīti āpannaṁ,",
  "tika-vin02t0:290_4": "tasmā nirālayabhāvena paṭiggahaṇe vijahitepi anupasampannassa apariccattaṁ na vaṭṭatī’’ti vadanti, taṁ yuttaṁ viya na dissati.",
  "tika-vin02t0:290_5": "Yadaggena hi paṭiggahaṇaṁ vijahati,",
  "tika-vin02t0:290_6": "tadaggena sannidhimpi na karoti vijahitapaṭiggahaṇassa appaṭiggahitasadisattā.",
  "tika-vin02t0:290_7": "Paṭiggahetvā nidahiteyeva ca sannidhipaccayā āpatti vuttā.",
  "tika-vin02t0:290_8": "‘‘Paṭiggahetvā ekarattaṁ vītināmitassetaṁ adhivacana’’nti hi vuttaṁ.",
  "tika-vin02t0:291_0": "Pāḷiyaṁ ‘‘sattāhakālikaṁ yāvajīvikaṁ āhāratthāya paṭiggaṇhāti,",
  "tika-vin02t0:291_1": "āpatti dukkaṭassā’’tiādinā sannihitesu sattāhakālikayāvajīvikesu purebhattampi āhāratthāya ajjhoharaṇepi dukkaṭassa vuttattā yāmakālikepi āhāratthāya ajjhoharaṇe visuṁ dukkaṭenapi bhavitabbanti āha ‘‘āhāratthāya ajjhoharato dukkaṭena saddhiṁ pācittiya’’nti.",
  "tika-vin02t0:291_2": "Pakatiāmiseti odanādikappiyāmise.",
  "tika-vin02t0:291_3": "Yāmakālikaṁ sati paccaye sāmisena mukhena ajjhoharato dveti hiyyo paṭiggahitayāmakālikaṁ ajja purebhattaṁ sāmisena mukhena bhuñjato sannihitayāmakālikapaccayā ekaṁ pācittiyaṁ,",
  "tika-vin02t0:291_4": "sannihitena saṁsaṭṭhaāmisapaccayā ekanti dve pācittiyāni.",
  "tika-vin02t0:291_5": "Vikappadvayepīti sāmisena nirāmisenāti vuttavidhānadvaye.",
  "tika-vin02t0:291_6": "Dukkaṭaṁ vaḍḍhatīti āhāratthāya ajjhoharaṇapaccayā dukkaṭaṁ vaḍḍhati.",
  "tika-vin02t0:291_7": "Thullaccayañca dukkaṭañca vaḍḍhatīti manussamaṁse thullaccayaṁ,",
  "tika-vin02t0:291_8": "sesaakappiyamaṁsesu dukkaṭaṁ vaḍḍhati.",
  "tika-vin02t0:292_0": "255.Paṭiggahaṇapaccayā tāva dukkaṭanti ettha sannihitattā purebhattampi dukkaṭameva.",
  "tika-vin02t0:292_1": "Sati paccaye pana sannihitampi sattāhakālikaṁ yāvajīvikaṁ bhesajjatthāya gaṇhantassa paribhuñjantassa ca anāpattiyeva. Sesamettha uttānameva. Yāvakālikayāmakālikatā, sannidhibhāvo,",
  "tika-vin02t0:292_2": "tassa ajjhoharaṇanti imāni panettha tīṇi aṅgāni.",
  "tika-vin02t0:293_0": "Sannidhikārakasikkhāpadavaṇṇanā niṭṭhitā.",
  "tika-vin02t0:294_0": "9. Paṇītabhojanasikkhāpadavaṇṇanā",
  "tika-vin02t0:295_0": "257-259.",
  "tika-vin02t0:295_1": "Navame paṇītasaṁsaṭṭhāni bhojanāni paṇītabhojanāni.",
  "tika-vin02t0:295_2": "Yathā hi ājaññayutto ratho ‘‘ājaññaratho’’ti vuccati,",
  "tika-vin02t0:295_3": "evamidhāpi paṇītasaṁsaṭṭhāni sattadhaññanibbattāni bhojanāni ‘‘paṇītabhojanānī’’ti vuttāni.",
  "tika-vin02t0:295_4": "Yehi pana paṇītehi saṁsaṭṭhāni,",
  "tika-vin02t0:295_5": "tāni ‘‘paṇītabhojanānī’’ti vuccanti,",
  "tika-vin02t0:295_6": "tesaṁ pabhedadassanatthaṁ ‘‘seyyathidaṁ,",
  "tika-vin02t0:295_7": "sappi navanīta’’ntiādi pāḷiyaṁ vuttaṁ.",
  "tika-vin02t0:295_8": "‘‘Yesaṁ maṁsaṁ kappatī’’ti idañca pācittiyavatthuparicchedadassanatthaṁ vuttaṁ,",
  "tika-vin02t0:295_9": "na pana kappiyavatthuparicchedadassanatthaṁ.",
  "tika-vin02t0:295_10": "Na hi akappiyamaṁsasattānaṁ sappiādīni na kappanti.",
  "tika-vin02t0:295_11": "Ekañhi manussavasātelaṁ ṭhapetvā sabbesaṁ khīrasappinavanītavasātelesu akappiyaṁ nāma natthi.",
  "tika-vin02t0:295_12": "Sappibhattanti ettha kiñcāpi sappisaṁsaṭṭhaṁ bhattaṁ sappibhattaṁ,",
  "tika-vin02t0:295_13": "sappi ca bhattañca sappibhattantipi viññāyati,",
  "tika-vin02t0:295_14": "aṭṭhakathāsu pana ‘‘sālibhattaṁ viya sappibhattaṁ nāma natthī’’ti kāraṇaṁ vatvā dukkaṭasseva daḷhataraṁ katvā vuttattā na sakkā aññaṁ vattuṁ.",
  "tika-vin02t0:295_15": "Aṭṭhakathācariyā eva hi īdisesu ṭhānesu pamāṇaṁ.",
  "tika-vin02t0:296_0": "Mūlanti kappiyabhaṇḍaṁ sandhāya vuttaṁ.",
  "tika-vin02t0:296_1": "Anāpattīti visaṅketattā sabbāhiyeva āpattīhi anāpatti.",
  "tika-vin02t0:296_2": "Keci pana ‘‘pācittiyeneva anāpatti vuttā,",
  "tika-vin02t0:296_3": "sūpodanaviññattidukkaṭaṁ pana hotiyevā’’ti vadanti, taṁ na gahetabbaṁ.",
  "tika-vin02t0:296_4": "Kappiyasappinā akappiyasappināti ca idaṁ kappiyākappiyamaṁsānaṁ vasena vuttaṁ,",
  "tika-vin02t0:296_5": "tasmā kappiyamaṁsasappinā akappiyamaṁsasappināti evamettha attho gahetabbo.",
  "tika-vin02t0:296_6": "Nānāvatthukānīti sappinavanītādīnaṁ vasena vuttaṁ.",
  "tika-vin02t0:297_0": "261.Mahānāmasikkhāpadena kāretabboti ettha –",
  "tika-vin02t0:298_0": "‘‘Agilānena bhikkhunā catumāsapaccayapavāraṇā sāditabbā aññatra punapavāraṇāya aññatra niccapavāraṇāya, tato ce uttari sādiyeyya, pācittiya’’nti (pāci. 306) –",
  "tika-vin02t0:299_0": "Idaṁ mahānāmasikkhāpadaṁ nāma.",
  "tika-vin02t0:299_1": "Iminā ca sikkhāpadena saṅghavasena gilānapaccayapavāraṇāya pavāritaṭṭhāne sace tattha rattīhi vā bhesajjehi vā paricchedo kato hoti,",
  "tika-vin02t0:299_2": "ettakāyeva rattiyo ettakāni vā bhesajjāni viññāpetabbānīti.",
  "tika-vin02t0:299_3": "Atha tato rattipariyantato vā bhesajjapariyantato vā uttari na bhesajjakaraṇīyena vā bhesajjaṁ aññabhesajjakaraṇīyena vā aññaṁ bhesajjaṁ viññāpentassa pācittiyaṁ vuttaṁ.",
  "tika-vin02t0:299_4": "Tasmā agilāno gilānasaññī hutvā pañca bhesajjāni viññāpento na bhesajjakaraṇīyena bhesajjaṁ viññāpento nāma hotīti ‘‘mahānāmasikkhāpadena kāretabbo’’ti vuttaṁ.",
  "tika-vin02t0:299_5": "Etāni pāṭidesanīyavatthūnīti pāḷiyaṁ āgatasappiādīni sandhāya vuttaṁ.",
  "tika-vin02t0:299_6": "Pāḷiyaṁ anāgatāni pana akappiyasappiādīni bhikkhunīnampi dukkaṭavatthūnīti veditabbaṁ.",
  "tika-vin02t0:299_7": "Sūpodanaviññattiyanti bhikkhūnaṁ pācittiyavatthūni bhikkhunīnaṁ pāṭidesanīyavatthūni ca ṭhapetvā avasesaviññattiṁ sandhāya vuttaṁ. Sesamettha uttānameva. Paṇītabhojanatā, agilānatā, akataviññattiyā paṭilābho,",
  "tika-vin02t0:299_8": "ajjhoharaṇanti imāni panettha cattāri aṅgāni.",
  "tika-vin02t0:300_0": "Paṇītabhojanasikkhāpadavaṇṇanā niṭṭhitā.",
  "tika-vin02t0:301_0": "10. Dantaponasikkhāpadavaṇṇanā",
  "tika-vin02t0:302_0": "263.",
  "tika-vin02t0:302_1": "Dasame ayyavosāṭitakānīti pitupiṇḍassetaṁ adhivacanaṁ.",
  "tika-vin02t0:302_2": "Ummāreti susāne katagehassa attano gehassa vā ummāre.",
  "tika-vin02t0:302_3": "Ghanabaddhoti ghanamaṁsena sambaddho,",
  "tika-vin02t0:302_4": "kathinasaṁhatasarīroti vuttaṁ hoti.",
  "tika-vin02t0:303_0": "264.Mukhadvāranti galanāḷikaṁ.",
  "tika-vin02t0:303_1": "Āhāranti ajjhoharitabbaṁ yaṁkiñci yāvakālikādiṁ.",
  "tika-vin02t0:303_2": "Āhareyyāti mukhadvāraṁ paveseyya.",
  "tika-vin02t0:303_3": "Mukhena vā paviṭṭhaṁ hotu nāsikāya vā,",
  "tika-vin02t0:303_4": "galena ajjhoharaṇīyattā sabbampi taṁ mukhadvāraṁ pavesitameva hoti.",
  "tika-vin02t0:303_5": "Yasmā pana te bhikkhū anāhārepi udake āhārasaññāya dantapone ca mukhadvāraṁ āhaṭaṁ idanti saññāya kukkuccāyiṁsu,",
  "tika-vin02t0:303_6": "tasmā vuttaṁ ‘‘te bhikkhū adinnaṁ…pe… sammā atthaṁ asallakkhetvā kukkuccāyiṁsū’’ti.",
  "tika-vin02t0:303_7": "Udakañhi yathāsukhaṁ pātuṁ dantakaṭṭhañca dantaponaparibhogena paribhuñjituṁ vaṭṭati,",
  "tika-vin02t0:303_8": "tassa pana rasaṁ gilituṁ na vaṭṭati.",
  "tika-vin02t0:303_9": "Sacepi dantakaṭṭharaso ajānantassa anto pavisati, pācittiyameva.",
  "tika-vin02t0:303_10": "Anajjhoharantena pana dantakaṭṭhaṁ vā hotu aññaṁ vā,",
  "tika-vin02t0:303_11": "kiñci mukhe pakkhipituṁ vaṭṭati.",
  "tika-vin02t0:304_0": "265.Akallakoti gilāno sahatthā paribhuñjituṁ asakkonto mukhena paṭiggaṇhāti.",
  "tika-vin02t0:304_1": "Uccāraṇamattanti ukkhipanamattaṁ.",
  "tika-vin02t0:304_2": "Ekadesenapīti aṅguliyāpi phuṭṭhamattena. Taṁ ce paṭiggaṇhāti,",
  "tika-vin02t0:304_3": "sabbaṁ paṭiggahitamevāti veṇukoṭiyā bandhitvā ṭhapitattā.",
  "tika-vin02t0:304_4": "Sacepi bhūmiyaṁ ṭhitameva ghaṭaṁ dāyakena hatthapāse ṭhatvā ghaṭaṁ dassāmīti dinnaveṇukoṭiggahaṇavasena paṭiggaṇhāti,",
  "tika-vin02t0:304_5": "ubhayakoṭibaddhaṁ sabbampi paṭiggahitameva hoti.",
  "tika-vin02t0:304_6": "Bhikkhussa atthāya apīḷetvā pakatiyā pīḷiyamānaucchurasaṁ sandhāya ‘‘gaṇhathā’’ti vuttattā ‘‘abhihāro na paññāyatī’’ti vuttaṁ.",
  "tika-vin02t0:304_7": "Hatthapāse ṭhitassa pana bhikkhussa atthāya pīḷiyamānā ucchuto paggharantaṁ rasaṁ gaṇhituṁ vaṭṭati,",
  "tika-vin02t0:304_8": "doṇikāya sayaṁ paggharantaṁ ucchurasaṁ majjhe āvaritvā āvaritvā vissajjitampi gaṇhituṁ vaṭṭati. Katthaci aṭṭhakathāsu.",
  "tika-vin02t0:305_0": "Asaṁhārimeti thāmamajjhimena purisena asaṁhāriye.",
  "tika-vin02t0:305_1": "‘‘Tintiṇikādipaṇṇesū’’ti vacanato sākhāsu paṭiggahaṇaṁ ruhatīti daṭṭhabbaṁ.",
  "tika-vin02t0:305_2": "Puñchitvā paṭiggahetvāti ettha ‘‘puñchite paṭiggahaṇakiccaṁ natthi,",
  "tika-vin02t0:305_3": "tasmā puñchitvā gahetvāti evamattho gahetabbo’’ti vadanti.",
  "tika-vin02t0:305_4": "Puñchitvā paṭiggahetvā vāti evamettha attho daṭṭhabbo.",
  "tika-vin02t0:305_5": "Patte patitarajanacuṇṇañhi abbhantaraparibhogatthāya aparihaṭabhāvato paṭiggahetvā paribhuñjituṁ vaṭṭati.",
  "tika-vin02t0:305_6": "Pubbābhogassa anurūpena ‘‘anupasampannassa datvā…pe… vaṭṭatī’’ti vuttaṁ.",
  "tika-vin02t0:305_7": "Yasmā pana taṁ ‘‘aññassa dassāmī’’ti cittuppādamattena parasantakaṁ nāma na hoti,",
  "tika-vin02t0:305_8": "tasmā tassa adatvāpi paṭiggahetvā paribhuñjituṁ vaṭṭati.",
  "tika-vin02t0:306_0": "Bhikkhussa detīti aññassa bhikkhussa deti.",
  "tika-vin02t0:306_1": "Kañjikanti khīrarasādiṁ yaṁkiñci dravaṁ sandhāya vuttaṁ.",
  "tika-vin02t0:306_2": "Hatthato mocetvā puna gaṇhāti,",
  "tika-vin02t0:306_3": "uggahitakaṁ hotīti āha ‘‘hatthato amocentenevā’’ti. Ālulentānanti ālolentānaṁ, ayameva vā pāṭho.",
  "tika-vin02t0:306_4": "Āharitvā bhūmiyaṁ ṭhapitattā abhihāro natthīti āha ‘‘patto paṭiggahetabbo’’ti.",
  "tika-vin02t0:306_5": "Paṭhamataraṁ uḷuṅkato thevā patte patantīti ettha ‘‘yathā paṭhamataraṁ patitatheve doso natthi,",
  "tika-vin02t0:306_6": "tathā ākiritvā apanentānaṁ pacchā patitathevepi abhihaṭattā nevatthi doso’’ti vadanti. Carukenāti khuddakabhājanena.",
  "tika-vin02t0:306_7": "Mukhavaṭṭiyāpi gahetuṁ vaṭṭatīti mukhavaṭṭiṁ ukkhipitvā hatthe phusāpite gaṇhituṁ vaṭṭati. Kecīti abhayagirivāsino.",
  "tika-vin02t0:306_8": "Esa nayoti kāyapaṭibaddhapaṭibaddhampi kāyapaṭibaddhamevāti ayaṁ nayo.",
  "tika-vin02t0:306_9": "Tathā ca tattha kāyapaṭibaddhe taṁpaṭibaddhe ca thullaccayameva vuttaṁ.",
  "tika-vin02t0:307_0": "Tenāti yassa bhikkhuno santikaṁ gataṁ, tena.",
  "tika-vin02t0:307_1": "Tasmāti yasmā mūlaṭṭhasseva paribhogo anuññāto, tasmā.",
  "tika-vin02t0:307_2": "Taṁ divasaṁ hatthena gahetvā dutiyadivase paṭiggahetvā paribhuñjantassa uggahitakapaṭiggahitaṁ hotīti āha ‘‘anāmasitvā’’ti.",
  "tika-vin02t0:307_3": "Appaṭiggahitattā ‘‘sannidhipaccayā anāpattī’’ti vuttaṁ.",
  "tika-vin02t0:307_4": "Appaṭiggahetvā paribhuñjantassa adinnamukhadvārāpatti hotīti āha ‘‘paṭiggahetvā pana paribhuñjitabba’’nti.",
  "tika-vin02t0:307_5": "‘‘Taṁ divasaṁ…pe… na tato para’’nti vacanato taṁ divasaṁ hatthena gahetvā vā aggahetvā vā ṭhapitaṁ dutiyadivase appaṭiggahetvā paribhuñjantassa adinnamukhadvārāpatti hoti,",
  "tika-vin02t0:307_6": "hatthena gahetvā ṭhapitaṁ dutiyadivase paṭiggahetvā paribhuñjantassa pana uggahitakapaṭiggahitaṁ hoti.",
  "tika-vin02t0:307_7": "Appaṭiggahitameva hi hatthena gahetvā ṭhapitaṁ.",
  "tika-vin02t0:307_8": "‘‘Sāmaṁ gahetvā paribhuñjitu’’nti hi vacanato appaṭiggahitasseva tasmiṁ divase paribhogo anuññāto.",
  "tika-vin02t0:307_9": "Tasmā yaṁ vuttaṁ gaṇṭhipade ‘‘taṁ diyyamānaṁ patatīti ettha yathā gaṇabhojanādīsu gilānādīnaṁ kukkuccāyantānaṁ gaṇabhojanaṁ anuññātaṁ,",
  "tika-vin02t0:307_10": "evamidhāpi bhagavatā paṭiggahitameva kukkuccavinodanatthaṁ anuññāta’’nti, taṁ na gahetabbaṁ.",
  "tika-vin02t0:307_11": "‘‘Taṁ diyyamānaṁ patatī’’ti avisesena vuttattā catūsupi kālikesu ayaṁ nayo veditabbo.",
  "tika-vin02t0:308_0": "Satthakenāti paṭiggahitasatthakena.",
  "tika-vin02t0:308_1": "Kasmā panettha uggahitapaccayā sannidhipaccayā vā doso na siyāti āha ‘‘na hi taṁ paribhogatthāya pariharantī’’ti.",
  "tika-vin02t0:308_2": "Imināva bāhiraparibhogatthaṁ sāmaṁ gahetvā anupasampannena dinnaṁ vā gahetvā pariharituṁ vaṭṭatīti dīpeti.",
  "tika-vin02t0:308_3": "Tasmā pattasammakkhanādiatthaṁ sāmaṁ gahetvā parihaṭatelādiṁ sace paribhuñjitukāmo hoti,",
  "tika-vin02t0:308_4": "paṭiggahetvā paribhuñjantassa anāpatti.",
  "tika-vin02t0:308_5": "Abbhantaraparibhogatthaṁ pana sāmaṁ gahitaṁ paṭiggahetvā paribhuñjantassa uggahitakapaṭiggahitaṁ hoti,",
  "tika-vin02t0:308_6": "appaṭiggahetvā paribhuñjantassa adinnamukhadvārāpatti hoti,",
  "tika-vin02t0:308_7": "abbhantaraparibhogatthameva anupasampannena dinnaṁ gahetvā pariharantassa siṅgīloṇakappo viya sannidhipaccayā āpatti hoti.",
  "tika-vin02t0:308_8": "Keci pana ‘‘thāmamajjhimassa purisassa uccāraṇamattaṁ hotītiādinā vuttapañcaṅgasampattiyā paṭiggahaṇassa ruhanato bāhiraparibhogatthampi sace anupasampannena dinnaṁ gaṇhāti, paṭiggahitamevā’’ti vadanti.",
  "tika-vin02t0:308_9": "Evaṁ sati idha bāhiraparibhogatthaṁ anupasampannena dinnaṁ gahetvā pariharantassa sannidhipaccayā āpatti vattabbā siyā,",
  "tika-vin02t0:308_10": "‘‘na hi taṁ paribhogatthāya pariharantī’’ti ca na vattabbaṁ,",
  "tika-vin02t0:308_11": "tasmā bāhiraparibhogatthaṁ gahitaṁ paṭiggahitaṁ nāma na hotīti veditabbaṁ.",
  "tika-vin02t0:308_12": "Yadi evaṁ pañcasu paṭiggahaṇaṅgesu ‘‘paribhogatthāyā’’ti visesanaṁ vattabbanti? Na vattabbaṁ.",
  "tika-vin02t0:308_13": "Paṭiggahaṇañhi paribhogatthameva hotīti ‘‘paribhogatthāyā’’ti visuṁ avatvā ‘‘tañce bhikkhu kāyena vā kāyapaṭibaddhena vā paṭiggaṇhātī’’ti ettakameva vuttaṁ.",
  "tika-vin02t0:308_14": "Apare pana ‘‘satipi paṭiggahaṇe ‘na hi taṁ paribhogatthāya pariharantī’ti idha aparibhogatthāya pariharaṇe anāpatti vuttā’’ti vadanti.",
  "tika-vin02t0:308_15": "Udukkhalamusalāni khiyyantīti ettha udukkhalamusalānaṁ khayena pisitakoṭṭitabhesajjesu sace āgantukavaṇṇo paññāyati, na vaṭṭati.",
  "tika-vin02t0:309_0": "Suddhaṁ udakaṁ hotīti rukkhasākhādīhi gaḷitvā patanaudakaṁ sandhāya vuttaṁ.",
  "tika-vin02t0:309_1": "Patto vāssa paṭiggahetabboti etthāpi pattagataṁ chupitvā dentassa hatthalaggena āmisena dosābhāvatthaṁ pattapaṭiggahaṇanti abbhantaraparibhogatthameva paṭiggahaṇaṁ veditabbaṁ.",
  "tika-vin02t0:309_2": "Yaṁ sāmaṇerassa patte patati…pe… paṭiggahaṇaṁ na vijahatīti ettha punappunaṁ gaṇhantassa attano patte pakkhittameva ‘‘attano santaka’’nti sanniṭṭhānakaraṇato hatthagataṁ paṭiggahaṇaṁ na vijahati,",
  "tika-vin02t0:309_3": "paricchinditvā dinnaṁ pana gaṇhantassa gahaṇasamayeyeva ‘‘attano santaka’’nti sanniṭṭhānassa katattā hatthagataṁ paṭiggahaṇaṁ vijahati.",
  "tika-vin02t0:309_4": "Kesañci atthāya odanaṁ pakkhipatīti ettha anupasampannassa atthāya pakkhipantepi ‘‘āgantvā gaṇhissatī’’ti sayameva pakkhipitvā ṭhapanato paṭiggahaṇaṁ na vijahati,",
  "tika-vin02t0:309_5": "anupasampannassa hatthe pakkhittaṁ pana anupasampanneneva ṭhapitaṁ nāma hotīti paṭiggahaṇaṁ vijahati pariccattabhāvato.",
  "tika-vin02t0:309_6": "Tena vuttaṁ ‘‘sāmaṇera…pe… pariccattattā’’ti.",
  "tika-vin02t0:310_0": "Paṭiggahaṇūpagaṁ bhāraṁ nāma thāmamajjhimassa purisassa ukkhepārahaṁ.",
  "tika-vin02t0:310_1": "Kiñcāpi avissajjetvāva aññena hatthena pidahantassa doso natthi,",
  "tika-vin02t0:310_2": "tathāpi na pidahitabbanti aṭṭhakathāpamāṇeneva gahetabbaṁ.",
  "tika-vin02t0:310_3": "Macchikavāraṇatthanti ettha ‘‘sacepi sākhāya laggarajaṁ patte patati,",
  "tika-vin02t0:310_4": "sukhena paribhuñjituṁ sakkāti sākhāya paṭiggahitattā abbhantaraparibhogatthamevidha paṭiggahaṇanti mūlapaṭiggahaṇameva vaṭṭatī’’ti vuttaṁ.",
  "tika-vin02t0:310_5": "Apare pana ‘‘macchikavāraṇatthanti ettha vacanamattaṁ gahetvā bāhiraparibhogatthaṁ gahita’’nti vadanti.",
  "tika-vin02t0:310_6": "Tasmimpi asatīti cāṭiyā vā kuṇḍake vā asati.",
  "tika-vin02t0:310_7": "Anupasampannaṁ gāhāpetvāti taṁyeva ajjhoharaṇīyabhaṇḍaṁ anupasampannena gāhāpetvā.",
  "tika-vin02t0:310_8": "Therassa pattaṁ anutherassāti therassa pattaṁ attanā gahetvā anutherassa deti.",
  "tika-vin02t0:310_9": "Tuyhaṁ yāguṁ mayhaṁ dehīti ettha evaṁ vatvā sāmaṇerassa pattaṁ gahetvā attanopi pattaṁ tassa deti.",
  "tika-vin02t0:310_10": "Ettha panāti paṇḍito sāmaṇerotiādipattaparivattanakathāya.",
  "tika-vin02t0:310_11": "Kāraṇaṁ upaparikkhitabbanti yathā mātuādīnaṁ telādīni haranto tathārūpe kicce anupasampannena aparivattetvāva paribhuñjituṁ labhati,",
  "tika-vin02t0:310_12": "evamidha pattaparivattanaṁ akatvā paribhuñjituṁ na labhatīti ettha kāraṇaṁ vīmaṁsitabbanti attho.",
  "tika-vin02t0:311_0": "Ettha pana ‘‘sāmaṇerehi gahitataṇḍulesu parikkhīṇesu avassaṁ amhākaṁ sāmaṇerā saṅgahaṁ karontīti vitakkuppatti sambhavati,",
  "tika-vin02t0:311_1": "tasmā taṁ parivattetvāva paribhuñjitabbaṁ.",
  "tika-vin02t0:311_2": "Mātāpitūnaṁ atthāya pana chāyatthāya vā gahaṇe paribhogāsā natthi,",
  "tika-vin02t0:311_3": "tasmā taṁ vaṭṭatī’’ti kāraṇaṁ vadanti.",
  "tika-vin02t0:311_4": "Teneva ācariyabuddhadattattherenapi vuttaṁ –",
  "tika-vin02t0:312_0": "‘‘Mātāpitūnamatthāya, telādiharatopi ca;",
  "tika-vin02t0:313_0": "Sākhaṁ chāyādiatthāya, imesaṁ na visesati.",
  "tika-vin02t0:314_0": "‘‘Tasmā hissa visesassa, cintetabbaṁ tu kāraṇaṁ;",
  "tika-vin02t0:315_0": "Tassa sālayabhāvaṁ tu, visesaṁ takkayāma ta’’nti.",
  "tika-vin02t0:316_0": "Idamevettha yuttataraṁ avassaṁ tathāvidhavitakkuppattiyā sambhavato.",
  "tika-vin02t0:316_1": "Na sakkā hi ettha vitakkaṁ sodhetunti.",
  "tika-vin02t0:316_2": "Mātādīnaṁ atthāya haraṇe pana nāvassaṁ tathāvidhavitakkuppattīti sakkā vitakkaṁ sodhetuṁ.",
  "tika-vin02t0:316_3": "Yattha hi vitakkaṁ sodhetuṁ sakkā, tattha nevatthi doso.",
  "tika-vin02t0:316_4": "Teneva vakkhati ‘‘sace pana sakkoti vitakkaṁ sodhetuṁ,",
  "tika-vin02t0:316_5": "tato laddhaṁ khāditumpi vaṭṭatī’’ti.",
  "tika-vin02t0:317_0": "Niccāletuṁ na sakkotīti niccāletvā sakkharā apanetuṁ na sakkoti.",
  "tika-vin02t0:317_1": "Ādhārake patto ṭhapitohotīti paṭiggahetabbapattaṁ sandhāya vuttaṁ. Cāletīti vinā kāraṇaṁ cāleti.",
  "tika-vin02t0:317_2": "Satipi kāraṇe bhikkhūnaṁ paribhogārahaṁ cāletuṁ na vaṭṭati. Kiñcāpi ‘‘anujānāmi, bhikkhave,",
  "tika-vin02t0:317_3": "amanussikābādhe āmakamaṁsaṁ āmakalohita’’nti (mahāva.",
  "tika-vin02t0:317_4": "264) tādise ābādhe attano atthāya āmakamaṁsapaṭiggahaṇaṁ anuññātaṁ,",
  "tika-vin02t0:317_5": "‘‘āmakamaṁsapaṭiggahaṇā paṭivirato hotī’’ti ca sāmaññato paṭikkhittaṁ,",
  "tika-vin02t0:317_6": "tathāpi attano aññassa vā bhikkhuno atthāya aggahitattā ‘‘sīhavighāsādiṁ…pe… vaṭṭatī’’ti vuttaṁ.",
  "tika-vin02t0:317_7": "Sakkoti vitakkaṁ sodhetunti mayhampi detīti vitakkassa anuppannabhāvaṁ sallakkhetuṁ sakkoti,",
  "tika-vin02t0:317_8": "sāmaṇerassa dassāmīti suddhacittena mayā gahitanti vā sallakkhetuṁ sakkoti.",
  "tika-vin02t0:318_0": "Sace pana mūlepi paṭiggahitaṁ hotīti ettha ‘‘gahetvā gate mayhampi dadeyyunti saññāya sace paṭiggahitaṁ hotī’’ti vadanti.",
  "tika-vin02t0:318_1": "Koṭṭhāse karotīti bhikkhusāmaṇerā ca attano attano abhirucitaṁ koṭṭhāsaṁ gaṇhantūti sabbesaṁ samake koṭṭhāse karoti.",
  "tika-vin02t0:318_2": "Gahitāvasesanti sāmaṇerehi gahitakoṭṭhāsato avasesaṁ.",
  "tika-vin02t0:318_3": "Gaṇhitvāti ‘‘mayhaṁ idaṁ gaṇhissāmī’’ti gahetvā.",
  "tika-vin02t0:318_4": "Idha gahitāvasesaṁ nāma tena gaṇhitvā puna ṭhapitaṁ.",
  "tika-vin02t0:318_5": "Paṭiggahetvāti tadahu paṭiggahetvā.",
  "tika-vin02t0:318_6": "Teneva ‘‘yāvakālikena yāvajīvikasaṁsagge doso natthī’’ti vuttaṁ.",
  "tika-vin02t0:318_7": "Sace pana purimadivase paṭiggahetvā ṭhapitā hoti,",
  "tika-vin02t0:318_8": "sāmisena mukhena tassā vaṭṭiyā dhūmaṁ pivituṁ na vaṭṭati.",
  "tika-vin02t0:318_9": "Samuddodakenāti appaṭiggahitasamuddodakena.",
  "tika-vin02t0:318_10": "Yasmā katakaṭṭhi udakaṁ pasādetvā visuṁ tiṭṭhati,",
  "tika-vin02t0:318_11": "tasmā ‘‘abbohārika’’nti vuttaṁ.",
  "tika-vin02t0:318_12": "Laggatīti mukhe hatthe ca udake sukkhe setavaṇṇaṁ dassentaṁ laggati.",
  "tika-vin02t0:318_13": "Pānīyaṁ gahetvāti attanoyeva atthāya gahetvā.",
  "tika-vin02t0:318_14": "Sace pana pītāvasesaṁ tattheva ākirissāmīti gaṇhāti,",
  "tika-vin02t0:318_15": "puna paṭiggahaṇakiccaṁ natthi. Vikkhambhetvāti viyūhitvā, apanetvāti attho.",
  "tika-vin02t0:319_0": "Mahābhūtesūti sarīranissitesu mahābhūtesu. Patatīti vicchinditvā patati.",
  "tika-vin02t0:319_1": "Vicchinditvā patitameva hi paṭiggahetabbaṁ, na itaraṁ.",
  "tika-vin02t0:319_2": "Alladāruṁ rukkhato chinditvāpi kātuṁ vaṭṭatīti ettha mattikatthāya pathaviṁ khaṇitumpi vaṭṭatīti veditabbaṁ.",
  "tika-vin02t0:319_3": "Sappadaṭṭhakkhaṇeyeva vaṭṭatīti asati kappiyakārake sāmaṁ gahetvā paribhuñjituṁ vaṭṭati,",
  "tika-vin02t0:319_4": "aññadā paṭiggahāpetvā paribhuñjitabbaṁ. Sesamettha uttānameva. Appaṭiggahitatā, ananuññātatā, dhūmādiabbohārikābhāvo,",
  "tika-vin02t0:319_5": "ajjhoharaṇanti imāni panettha cattāri aṅgāni.",
  "tika-vin02t0:320_0": "Dantaponasikkhāpadavaṇṇanā niṭṭhitā.",
  "tika-vin02t0:321_0": "Niṭṭhito bhojanavaggo catuttho.",
  "tika-vin02t0:322_0": "5. Acelakavaggo",
  "tika-vin02t0:323_0": "1. Acelakasikkhāpadavaṇṇanā",
  "tika-vin02t0:324_0": "273.",
  "tika-vin02t0:324_1": "Acelakavaggassa paṭhamasikkhāpade tesanti titthiyānaṁ. Tatthāti bhājane. Itoti pattato.",
  "tika-vin02t0:324_2": "Sace titthiyo vadatīti ‘‘paṭhamameva maṁ sandhāya abhiharitvā ṭhapitaṁ mayhaṁ santakaṁ hoti,",
  "tika-vin02t0:324_3": "imasmiṁ bhājane ākirathā’’ti vadati, vaṭṭati. Sesamettha uttānameva. Aññatitthiyatā, ajjhoharaṇīyatā ,",
  "tika-vin02t0:324_4": "ajjhoharaṇatthāya sahatthā anikkhittabhājane dānanti imāni panettha tīṇi aṅgāni.",
  "tika-vin02t0:325_0": "Acelakasikkhāpadavaṇṇanā niṭṭhitā.",
  "tika-vin02t0:326_0": "2. Uyyojanasikkhāpadavaṇṇanā",
  "tika-vin02t0:327_0": "274. Dutiyaṁ uttānatthameva. Anācāraṁ ācaritukāmatā,",
  "tika-vin02t0:327_1": "tadatthameva upasampannassa uyyojanā,",
  "tika-vin02t0:327_2": "evaṁ uyyojentassa upacārātikkamoti imāni panettha tīṇi aṅgāni.",
  "tika-vin02t0:328_0": "Uyyojanasikkhāpadavaṇṇanā niṭṭhitā.",
  "tika-vin02t0:329_0": "3. Sabhojanasikkhāpadavaṇṇanā",
  "tika-vin02t0:330_0": "280.",
  "tika-vin02t0:330_1": "Tatiye piṭṭhasaṅghāṭoti dvārabāhāyetaṁ adhivacanaṁ.",
  "tika-vin02t0:330_2": "Khuddakaṁ nāma sayanigharaṁ vitthārato pañcahatthappamāṇaṁ hoti,",
  "tika-vin02t0:330_3": "tassa ca majjhimaṭṭhānaṁ piṭṭhasaṅghāṭato aḍḍhateyyahatthappamāṇameva hoti,",
  "tika-vin02t0:330_4": "tasmā tādise sayanighare piṭṭhasaṅghāṭato hatthapāsaṁ vijahitvā nisinno piṭṭhivaṁsaṁ atikkamitvā nisinno nāma hoti.",
  "tika-vin02t0:330_5": "Evaṁ nisinno ca majjhaṁ atikkamitvā nisinno nāma hotīti āha ‘‘iminā majjhātikkamaṁ dassetī’’ti.",
  "tika-vin02t0:330_6": "Yathā vā tathā vā katassāti piṭṭhivaṁsaṁ āropetvā vā anāropetvā vā katassa.",
  "tika-vin02t0:330_7": "Sacittakanti anupavisitvā nisīdanacittena sacittakaṁ. Sesamettha uttānameva.",
  "tika-vin02t0:330_8": "Pariyuṭṭhitarāgajāyampatikānaṁ sannihitatā, sayanigharatā, dutiyassa bhikkhuno abhāvo,",
  "tika-vin02t0:330_9": "anupakhajja nisīdananti imāni panettha cattāri aṅgāni.",
  "tika-vin02t0:331_0": "Sabhojanasikkhāpadavaṇṇanā niṭṭhitā.",
  "tika-vin02t0:332_0": "284-289. Catutthapañcamesu natthi kiñci vattabbaṁ.",
  "tika-vin02t0:333_0": "6. Cārittasikkhāpadavaṇṇanā",
  "tika-vin02t0:334_0": "298.",
  "tika-vin02t0:334_1": "Chaṭṭhe pakativacanenāti ettha yaṁ dvādasahatthabbhantare ṭhitena sotuṁ sakkā bhaveyya, taṁ pakativacanaṁ nāma.",
  "tika-vin02t0:334_2": "Āpucchitabboti ‘‘ahaṁ itthannāmassa gharaṁ gacchāmī’’ti vā ‘‘cārittaṁ āpajjāmī’’ti vā īdisena vacanena āpucchitabbo. Sesamettha uttānameva.",
  "tika-vin02t0:334_3": "Pañcannaṁ bhojanānaṁ aññatarena nimantanasādiyanaṁ, santaṁ bhikkhuṁ anāpucchanā,",
  "tika-vin02t0:334_4": "bhattiyagharato aññagharappavesanaṁ, majjhanhikānatikkamo,",
  "tika-vin02t0:334_5": "samayassa vā āpadānaṁ vā abhāvoti imāni panettha pañca aṅgāni.",
  "tika-vin02t0:335_0": "Cārittasikkhāpadavaṇṇanā niṭṭhitā.",
  "tika-vin02t0:336_0": "7. Mahānāmasikkhāpadavaṇṇanā",
  "tika-vin02t0:337_0": "303.",
  "tika-vin02t0:337_1": "Sattame mahānāmo nāmāti anuruddhattherassa bhātā bhagavato cūḷapitu putto.",
  "tika-vin02t0:337_2": "Suddhodano sakkodano sukkodano dhotodano amitodanoti ime hi pañca janā bhātaro.",
  "tika-vin02t0:337_3": "Amitā nāma devī tesaṁ bhaginī, tissatthero tassā putto.",
  "tika-vin02t0:337_4": "Tathāgato ca nandatthero ca suddhodanassa puttā,",
  "tika-vin02t0:337_5": "mahānāmo ca anuruddhatthero ca sukkodanassa, ānandatthero amitodanassa. So bhagavato kaniṭṭho,",
  "tika-vin02t0:337_6": "mahānāmo mahallakataro sakadāgāmī ariyasāvako.",
  "tika-vin02t0:337_7": "Tena vuttaṁ ‘‘mahānāmo nāma…pe… ariyasāvako’’ti.",
  "tika-vin02t0:338_0": "305-306.",
  "tika-vin02t0:338_1": "Pāḷiyaṁ ajjaṇhoti ajja ekadivasanti attho,",
  "tika-vin02t0:338_2": "‘‘ajjano’’ti vā attho gahetabbo, no amhākaṁ.",
  "tika-vin02t0:338_3": "Kālaṁ āharissathāti sve harissatha.",
  "tika-vin02t0:338_4": "Tato ce uttari sādiyeyyāti sace tattha rattīhi vā bhesajjehi vā paricchedo kato hoti ‘‘ettakāyeva vā rattiyo ettakāni vā bhesajjāni viññāpetabbānī’’ti,",
  "tika-vin02t0:338_5": "tato rattipariyantato vā bhesajjapariyantato vā uttari viññāpento sādiyeyya.",
  "tika-vin02t0:338_6": "‘‘Imehi tayā bhesajjehi pavāritamha,",
  "tika-vin02t0:338_7": "amhākañca imināva bhesajjena attho’’ti ācikkhitvā viññāpetumpi gilānova labhati.",
  "tika-vin02t0:339_0": "310.",
  "tika-vin02t0:339_1": "Yasmā saṅghapavāraṇāyamevāyaṁ vidhi,",
  "tika-vin02t0:339_2": "tasmā ‘‘ye attano puggalikāya pavāraṇāya pavāritā’’ti vuttaṁ. Sesaṁ uttānameva. Saṅghapavāraṇatā , bhesajjaviññatti, agilānatā,",
  "tika-vin02t0:339_3": "pariyantātikkamoti imāni panettha cattāri aṅgāni.",
  "tika-vin02t0:340_0": "Mahānāmasikkhāpadavaṇṇanā niṭṭhitā.",
  "tika-vin02t0:341_0": "8. Uyyuttasenāsikkhāpadavaṇṇanā",
  "tika-vin02t0:342_0": "311. Aṭṭhamaṁ uttānatthameva. Uyyuttasenā, dassanatthāya gamanaṁ,",
  "tika-vin02t0:342_1": "anuññātokāsato aññatra dassanaṁ,",
  "tika-vin02t0:342_2": "tathārūpapaccayassa āpadāya vā abhāvoti imāni panettha cattāri aṅgāni.",
  "tika-vin02t0:343_0": "Uyyuttasenāsikkhāpadavaṇṇanā niṭṭhitā.",
  "tika-vin02t0:344_0": "9. Senāvāsasikkhāpadavaṇṇanā",
  "tika-vin02t0:345_0": "317.",
  "tika-vin02t0:345_1": "Navamasikkhāpadampi uttānameva. Tirattātikkamo, senāya sūriyassa atthaṅgamo,",
  "tika-vin02t0:345_2": "gilānatādīnaṁ abhāvoti imāni panettha tīṇi aṅgāni.",
  "tika-vin02t0:346_0": "Senāvāsasikkhāpadavaṇṇanā niṭṭhitā.",
  "tika-vin02t0:347_0": "10. Uyyodhikasikkhāpadavaṇṇanā",
  "tika-vin02t0:348_0": "322.",
  "tika-vin02t0:348_1": "Dasame kati te lakkhāni laddhānīti tava sarappahārassa lakkhaṇabhūtā kittakā janā tayā laddhāti attho,",
  "tika-vin02t0:348_2": "kittakā tayā viddhāti vuttaṁ hoti. Sesamettha uttānameva.",
  "tika-vin02t0:348_3": "Uyyodhikādidassanatthāya gamanaṁ,",
  "tika-vin02t0:348_4": "anuññātokāsato aññatra dassanaṁ,",
  "tika-vin02t0:348_5": "tathārūpapaccayassa āpadāya vā abhāvoti imāni panettha tīṇi aṅgāni.",
  "tika-vin02t0:349_0": "Uyyodhikasikkhāpadavaṇṇanā niṭṭhitā.",
  "tika-vin02t0:350_0": "Niṭṭhito acelakavaggo pañcamo.",
  "tika-vin02t0:351_0": "6. Surāpānavaggo",
  "tika-vin02t0:352_0": "1. Surāpānasikkhāpadavaṇṇanā",
  "tika-vin02t0:353_0": "326-328.",
  "tika-vin02t0:353_1": "Surāpānavaggassa paṭhamasikkhāpade vatiyāti gāmaparikkhepavatiyā.",
  "tika-vin02t0:353_2": "Pāḷiyaṁ piṭṭhasurādīsu piṭṭhaṁ bhājane pakkhipitvā tajjaṁ udakaṁ datvā madditvā katā piṭṭhasurā.",
  "tika-vin02t0:353_3": "Evaṁ pūve odane ca bhājane pakkhipitvā tajjaṁ udakaṁ datvā madditvā katā pūvasurā odanasurāti ca vuccati.",
  "tika-vin02t0:353_4": "‘‘Kiṇṇā’’ti pana tassā surāya bījaṁ vuccati. Ye surāmodakātipi vuccanti,",
  "tika-vin02t0:353_5": "te pakkhipitvā katā kiṇṇapakkhittā.",
  "tika-vin02t0:353_6": "Harītakīsāsapādinānāsambhārehi saṁyojitā sambhārasaṁyuttā.",
  "tika-vin02t0:354_0": "Madhukatālanāḷikerādipuppharaso ciraparivāsito pupphāsavo. Panasādiphalaraso phalāsavo. Muddikāraso madhvāsavo. Ucchuraso guḷāsavo.",
  "tika-vin02t0:354_1": "Harītakāmalakakaṭukabhaṇḍādinānāsambhārānaṁ raso ciraparivāsito sambhārasaṁyutto.",
  "tika-vin02t0:354_2": "Bījato paṭṭhāyāti sambhāre paṭiyādetvā cāṭiyaṁ pakkhittakālato,",
  "tika-vin02t0:354_3": "tālanāḷikerādīnaṁ puppharasassa gahitaabhinavakālatoyeva ca paṭṭhāya.",
  "tika-vin02t0:355_0": "329.Loṇasovīrakaṁ suttañca anekehi bhesajjehi abhisaṅkhato amajjabhūto āsavaviseso.",
  "tika-vin02t0:355_1": "Vāsaggāhāpanatthanti sugandhibhāvaggāhāpanatthaṁ.",
  "tika-vin02t0:355_2": "Acittakaṁ lokavajjanti ettha yaṁ vattabbaṁ,",
  "tika-vin02t0:355_3": "taṁ paṭhamapārājikavaṇṇanāyaṁ vuttanayena veditabbaṁ. Sesamettha uttānameva. Majjabhāvo,",
  "tika-vin02t0:355_4": "tassa pānañcāti imāni panettha dve aṅgāni.",
  "tika-vin02t0:356_0": "Surāpānasikkhāpadavaṇṇanā niṭṭhitā.",
  "tika-vin02t0:357_0": "2. Aṅgulipatodakasikkhāpadavaṇṇanā",
  "tika-vin02t0:358_0": "330.",
  "tika-vin02t0:358_1": "Dutiye bhikkhunīpi anupasampannaṭṭhāne ṭhitāti ettha bhikkhupi bhikkhuniyā anupasampannaṭṭhāne ṭhitoti veditabbo. Sesamettha uttānameva. Hasādhippāyatā,",
  "tika-vin02t0:358_2": "upasampannassa kāyena kāyāmasananti imāni panettha dve aṅgāni.",
  "tika-vin02t0:359_0": "Aṅgulipatodakasikkhāpadavaṇṇanā niṭṭhitā.",
  "tika-vin02t0:360_0": "3. Hasadhammasikkhāpadavaṇṇanā",
  "tika-vin02t0:361_0": "335. Tatiyaṁ uttānatthameva. Uparigopphakatā,",
  "tika-vin02t0:361_1": "hasādhippāyena kīḷananti imāni panettha dve aṅgāni.",
  "tika-vin02t0:362_0": "Hasadhammasikkhāpadavaṇṇanā niṭṭhitā.",
  "tika-vin02t0:363_0": "4. Anādariyasikkhāpadavaṇṇanā",
  "tika-vin02t0:364_0": "344.",
  "tika-vin02t0:364_1": "Catutthe gārayho ācariyuggaho na gahetabboti yasmā ucchuraso sattāhakāliko, tassa kasaṭo yāvajīviko,",
  "tika-vin02t0:364_2": "dvinnaṁyeva samavāyo ucchuyaṭṭhi,",
  "tika-vin02t0:364_3": "tasmā vikāle ucchuyaṭṭhiṁ khādituṁ vaṭṭati guḷaharītakaṁ viyāti evamādiko gārayhācariyavādo na gahetabbo.",
  "tika-vin02t0:364_4": "Lokavajje ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo, so na gahetabbo,",
  "tika-vin02t0:364_5": "lokavajjaṁ atikkamitvā ‘‘idaṁ amhākaṁ ācariyuggaho’’ti vadantassa uggaho na vaṭṭatīti adhippāyo. Suttānulomaṁ nāma aṭṭhakathā.",
  "tika-vin02t0:364_6": "Paveṇiyā āgatasamodhānaṁ gacchatīti ‘‘paveṇiyā āgato ācariyuggahova gahetabbo’’ti evaṁ vutte mahāaṭṭhakathāvādeyeva saṅgahaṁ gacchatīti adhippāyo. Sesamettha uttānameva.",
  "tika-vin02t0:364_7": "Upasampannassa paññattena vacanaṁ,",
  "tika-vin02t0:364_8": "anādariyakaraṇanti imāni panettha dve aṅgāni.",
  "tika-vin02t0:365_0": "Anādariyasikkhāpadavaṇṇanā niṭṭhitā.",
  "tika-vin02t0:366_0": "5. Bhiṁsāpanasikkhāpadavaṇṇanā",
  "tika-vin02t0:367_0": "345. Pañcamaṁ uttānatthameva. Upasampannatā,",
  "tika-vin02t0:367_1": "tassa dassanasavanavisaye bhiṁsāpetukāmatāya vāyamananti imāni panettha dve aṅgāni.",
  "tika-vin02t0:368_0": "Bhiṁsāpanasikkhāpadavaṇṇanā niṭṭhitā.",
  "tika-vin02t0:369_0": "6. Jotisikkhāpadavaṇṇanā",
  "tika-vin02t0:370_0": "350.",
  "tika-vin02t0:370_1": "Chaṭṭhe bhaggā nāma janapadino rājakumārā,",
  "tika-vin02t0:370_2": "tesaṁ nivāso ekopi janapado ruḷhīsaddena ‘‘bhaggā’’ti vuccati.",
  "tika-vin02t0:370_3": "Tena vuttaṁ ‘‘bhaggāti janapadassa nāma’’nti.",
  "tika-vin02t0:370_4": "Susumāragireti evaṁnāmake nagare.",
  "tika-vin02t0:370_5": "Tassa kira nagarassa māpanatthaṁ vatthuvijjācariyena nagaraṭṭhānassa pariggaṇhanadivase avidūre susumāro saddamakāsi giraṁ nicchāresi.",
  "tika-vin02t0:370_6": "Atha anantarāyena nagare māpite tameva susumāragiraṇaṁ subhanimittaṁ katvā susumāragiraṁtvevassa nāmaṁ akaṁsu.",
  "tika-vin02t0:370_7": "Keci pana ‘‘susumārasaṇṭhānattā susumāro nāma eko giri, so tassa nagarassa samīpe,",
  "tika-vin02t0:370_8": "tasmā taṁ susumāragiri etassa atthīti ‘susumāragirī’ti vuccatī’’ti vadanti. Tathā vā hotu aññathā vā,",
  "tika-vin02t0:370_9": "nāmametaṁ tassa nagarassāti āha ‘‘susumāragiranti nagarassa nāma’’nti.",
  "tika-vin02t0:370_10": "Bhesakaḷāti ghampaṇḍanāmako gacchaviseso.",
  "tika-vin02t0:370_11": "Keci ‘‘setarukkho’’tipi vadanti.",
  "tika-vin02t0:370_12": "Tesaṁ bahulatāya pana taṁ vanaṁ bhesakaḷāvanantveva paññāyittha. ‘‘Bhesagaḷāvane’’tipi pāṭho.",
  "tika-vin02t0:370_13": "‘‘Bheso nāma eko yakkho ayuttakārī,",
  "tika-vin02t0:370_14": "tassa tato gaḷitaṭṭhānatāya taṁ vanaṁ bhesagaḷāvanaṁ nāma jāta’’nti hi keci.",
  "tika-vin02t0:371_0": "352.Jotikaraṇeti aggikaraṇe. Sesamettha uttānameva. Agilānatā, anuññātakaraṇābhāvo, visibbetukāmatā,",
  "tika-vin02t0:371_1": "samādahananti imāni panettha cattāri aṅgāni.",
  "tika-vin02t0:372_0": "Jotisikkhāpadavaṇṇanā niṭṭhitā.",
  "tika-vin02t0:373_0": "7. Nahānasikkhāpadavaṇṇanā",
  "tika-vin02t0:374_0": "357.",
  "tika-vin02t0:374_1": "Sattamasikkhāpadassa pāḷiyaṁ asambhinnenāti amakkhitena, anaṭṭhenāti attho.",
  "tika-vin02t0:374_2": "Orenaddhamāsaṁ nahāyeyyāti nahātadivasato paṭṭhāya addhamāse aparipuṇṇe nahāyeyya. Sesamettha uttānameva. Majjhimadeso, ūnakaddhamāse nahānaṁ,",
  "tika-vin02t0:374_3": "samayānaṁ vā nadīpāragamanassa vā āpadānaṁ vā abhāvoti imāni panettha tīṇi aṅgāni.",
  "tika-vin02t0:375_0": "Nahānasikkhāpadavaṇṇanā niṭṭhitā.",
  "tika-vin02t0:376_0": "8. Dubbaṇṇakaraṇasikkhāpadavaṇṇanā",
  "tika-vin02t0:377_0": "368.",
  "tika-vin02t0:377_1": "Aṭṭhame ‘‘cammakāranīlaṁ nāma pakatinīla’’nti tīsupi gaṇṭhipadesu vuttaṁ.",
  "tika-vin02t0:377_2": "Gaṇṭhipade pana ‘‘cammakārā udake tipumalaṁ ayagūthañca pakkhipitvā cammaṁ kāḷaṁ karonti,",
  "tika-vin02t0:377_3": "taṁ cammakāranīla’’nti vuttaṁ. Sesamettha uttānameva.",
  "tika-vin02t0:377_4": "Vuttappakārassa cīvarassa akatakappatā, anaṭṭhacīvarāditā,",
  "tika-vin02t0:377_5": "nivāsanaṁ vā pārupanaṁ vāti imāni panettha tīṇi aṅgāni.",
  "tika-vin02t0:378_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin02t0:379_0": "9. Vikappanasikkhāpadavaṇṇanā",
  "tika-vin02t0:380_0": "374.",
  "tika-vin02t0:380_1": "Navame apaccuddhāraṇanti ‘‘mayhaṁ santakaṁ paribhuñja vā vissajjehi vā’’tiādinā akatapaccuddhāraṁ.",
  "tika-vin02t0:380_2": "Yena vinayakammaṁ katanti yena saddhiṁ vinayakammaṁ kataṁ.",
  "tika-vin02t0:380_3": "Tiṁsakavaṇṇanāyanti nissaggiyavaṇṇanāyaṁ. Paribhogena kāyakammaṁ,",
  "tika-vin02t0:380_4": "apaccuddhārāpanena vacīkammaṁ. Sesamettha uttānameva.",
  "tika-vin02t0:380_5": "Sāmaṁ vikappitassa apaccuddhāro, vikappanupagacīvaratā,",
  "tika-vin02t0:380_6": "paribhogoti imāni panettha tīṇi aṅgāni.",
  "tika-vin02t0:381_0": "Vikappanasikkhāpadavaṇṇanā niṭṭhitā.",
  "tika-vin02t0:382_0": "10. Cīvaraapanidhānasikkhāpadavaṇṇanā",
  "tika-vin02t0:383_0": "377. Dasamaṁ uttānatthameva.",
  "tika-vin02t0:383_1": "Upasampannassa santakānaṁ pattādīnaṁ apanidhānaṁ,",
  "tika-vin02t0:383_2": "vihesetukāmatā vā hasādhippāyatā vāti imāni panettha dve aṅgāni.",
  "tika-vin02t0:384_0": "Cīvaraapanidhānasikkhāpadavaṇṇanā niṭṭhitā.",
  "tika-vin02t0:385_0": "Niṭṭhito surāpānavaggo chaṭṭho.",
  "tika-vin02t0:386_0": "7. Sappāṇakavaggo",
  "tika-vin02t0:387_0": "1. Sañciccasikkhāpadavaṇṇanā",
  "tika-vin02t0:388_0": "382.",
  "tika-vin02t0:388_1": "Sappāṇakavaggassa paṭhamasikkhāpade usuṁ saraṁ assati khipatīti issāso,",
  "tika-vin02t0:388_2": "dhanusippakusaloti āha ‘‘dhanuggahācariyo’’ti.",
  "tika-vin02t0:388_3": "Paṭisattuvidhamanatthaṁ dhanuṁ gaṇhantīti dhanuggahā,",
  "tika-vin02t0:388_4": "tesaṁ ācariyo dhanuggahācariyo.",
  "tika-vin02t0:388_5": "Appamattena vattaṁ kātabbanti yathā te pāṇā na maranti,",
  "tika-vin02t0:388_6": "evaṁ sūpaṭṭhitassatinā senāsane vattaṁ kātabbaṁ. Sesamettha uttānameva.",
  "tika-vin02t0:388_7": "Aṅgānipi manussaviggahe vuttanayena veditabbānīti.",
  "tika-vin02t0:389_0": "Sañciccasikkhāpadavaṇṇanā niṭṭhitā.",
  "tika-vin02t0:390_0": "2. Sappāṇakasikkhāpadavaṇṇanā",
  "tika-vin02t0:391_0": "387.",
  "tika-vin02t0:391_1": "Dutiye udakasaṇṭhānakappadeseti yattha bhūmibhāge udakaṁ nikkhittaṁ santiṭṭhati,",
  "tika-vin02t0:391_2": "na sahasā parikkhayaṁ gacchati, tādise padese. Sesamettha uttānameva.",
  "tika-vin02t0:391_3": "Aṅgāni siñcanasikkhāpade vuttanayāneva.",
  "tika-vin02t0:392_0": "Sappāṇakasikkhāpadavaṇṇanā niṭṭhitā.",
  "tika-vin02t0:393_0": "3. Ukkoṭanasikkhāpadavaṇṇanā",
  "tika-vin02t0:394_0": "392.",
  "tika-vin02t0:394_1": "Tatiye yathāpatiṭṭhitabhāvena patiṭṭhātuṁ na dentīti tesaṁ pavattiākāradassanatthaṁ vuttaṁ.",
  "tika-vin02t0:394_2": "Yaṁ pana dhammena adhikaraṇaṁ nihataṁ, taṁ sunihatameva.",
  "tika-vin02t0:394_3": "Sace vippakate kamme paṭikkosati, taṁ saññāpetvāva kātabbaṁ. Itarathā kammañca kuppati, kārakānañca āpatti. Sesamettha uttānameva. Yathādhammaṁ nihatabhāvo, jānanā,",
  "tika-vin02t0:394_4": "ukkoṭanāti imāni panettha tīṇi aṅgāni.",
  "tika-vin02t0:395_0": "Ukkoṭanasikkhāpadavaṇṇanā niṭṭhitā.",
  "tika-vin02t0:396_0": "4. Duṭṭhullasikkhāpadavaṇṇanā",
  "tika-vin02t0:397_0": "399.",
  "tika-vin02t0:397_1": "Catutthe tassevāti yo āpanno, tasseva.",
  "tika-vin02t0:397_2": "Ārocetīti paṭicchādanatthameva mā kassaci ārocesīti vadati.",
  "tika-vin02t0:397_3": "Vatthupuggaloti āpannapuggalo.",
  "tika-vin02t0:397_4": "Yenassa ārocitanti yena dutiyena assa tatiyassa ārocitaṁ.",
  "tika-vin02t0:397_5": "Koṭi chinnā hotīti yasmā paṭicchādanapaccayā āpattiṁ āpajjitvāva dutiyena tatiyassa ārocitaṁ,",
  "tika-vin02t0:397_6": "tasmā tappaccayā puna tena āpajjitabbāpattiyā abhāvato āpattiyā koṭi chinnā nāma hoti.",
  "tika-vin02t0:398_0": "400.‘‘Anupasampannassa sukkavissaṭṭhi ca kāyasaṁsaggo cāti ayaṁ duṭṭhullaajjhācāro nāmā’’ti idaṁ duṭṭhullārocanasikkhāpadaṭṭhakathāya na sameti. Vuttañhi tattha (pāci. aṭṭha.",
  "tika-vin02t0:398_1": "82) ‘‘anupasampannassa duṭṭhullaṁ vā aduṭṭhullaṁ vā ajjhācāranti ettha ādito pañca sikkhāpadāni duṭṭhullo nāma ajjhācāro, sesāni aduṭṭhullo,",
  "tika-vin02t0:398_2": "sukkavissaṭṭhikāyasaṁsaggaduṭṭhullaattakāmā panassa ajjhācāro nāmā’’ti.",
  "tika-vin02t0:398_3": "‘‘Ārocane anupasampannassa duṭṭhullaṁ aññathā adhippetaṁ,",
  "tika-vin02t0:398_4": "paṭicchādane aññathā’’ti etthāpi visesakāraṇaṁ na dissati,",
  "tika-vin02t0:398_5": "tasmā aṭṭhakathāya pubbenāparaṁ na sameti.",
  "tika-vin02t0:398_6": "Avirodhaṁ icchantena pana vīmaṁsitabbamettha kāraṇaṁ. Sesamettha uttānameva.",
  "tika-vin02t0:398_7": "Upasampannassa duṭṭhullāpattijānanaṁ,",
  "tika-vin02t0:398_8": "paṭicchādetukāmatāya nārocessāmīti dhuranikkhepoti imāni panettha dve aṅgāni.",
  "tika-vin02t0:399_0": "Duṭṭhullasikkhāpadavaṇṇanā niṭṭhitā.",
  "tika-vin02t0:400_0": "5. Ūnavīsativassasikkhāpadavaṇṇanā",
  "tika-vin02t0:401_0": "402.",
  "tika-vin02t0:401_1": "Pañcame rūpasuttanti heraññikānaṁ suttaṁ.",
  "tika-vin02t0:401_2": "Duruttānanti akkosavasena duruttānaṁ, duruttattāyeva durāgatānaṁ.",
  "tika-vin02t0:401_3": "Vacanapathānanti ettha vacanameva tadatthaṁ ñātukāmānaṁ ñāpetukāmānañca pathoti vacanapatho.",
  "tika-vin02t0:401_4": "Dukkhamānanti dukkhena khamitabbānaṁ.",
  "tika-vin02t0:402_0": "404.",
  "tika-vin02t0:402_1": "Gabbhe sayitakālena saddhiṁ vīsatimaṁ vassaṁ assāti gabbhavīso.",
  "tika-vin02t0:402_2": "Hāyanavaḍḍhananti gabbhamāsesu adhikesu uttarihāyanaṁ, ūnesu vaḍḍhananti veditabbaṁ.",
  "tika-vin02t0:402_3": "Ekūnavīsativassanti dvādasamāse mātukucchismiṁ vasitvā mahāpavāraṇāya jātakālato paṭṭhāya ekūnavīsativassaṁ.",
  "tika-vin02t0:402_4": "Pāṭipadadivaseti pacchimikāya vassūpagamanadivase. ‘‘Tiṁsarattidivo māso’’ti (a. ni. 3.71; 8.43; vibha.",
  "tika-vin02t0:402_5": "1023) vacanato ‘‘cattāro māsā parihāyantī’’ti vuttaṁ.",
  "tika-vin02t0:402_6": "Vassaṁ ukkaḍḍhantīti vassaṁ uddhaṁ kaḍḍhanti,",
  "tika-vin02t0:402_7": "tatiye saṁvacchare ekamāsaṁ adhikamāsavasena pariccajantā vassaṁ uddhaṁ kaḍḍhantīti attho,",
  "tika-vin02t0:402_8": "tasmā tatiyo saṁvaccharo terasamāsiko hoti,",
  "tika-vin02t0:402_9": "saṁvaccharassa pana dvādasamāsikattā aṭṭhārasasu vassesu adhikamāse visuṁ gahetvā ‘‘cha māsā vaḍḍhantī’’ti vuttaṁ. Tatoti chamāsato.",
  "tika-vin02t0:402_10": "Nikkaṅkhā hutvāti adhikamāsehi saddhiṁ paripuṇṇavīsativassattā nibbematikā hutvā.",
  "tika-vin02t0:402_11": "Yaṁ pana vuttaṁ tīsu gaṇṭhipadesu ‘‘aṭṭhārasannaṁyeva vassānaṁ adhikamāse gahetvā gaṇitattā sesavassadvayassapi adhikāni divasāni honteva,",
  "tika-vin02t0:402_12": "tāni adhikadivasāni sandhāya ‘nikkaṅkhā hutvā’ti vutta’’nti, taṁ na gahetabbaṁ.",
  "tika-vin02t0:402_13": "Na hi dvīsu vassesu adhikadivasāni nāma visuṁ upalabbhanti tatiye vasse vassukkaḍḍhanavasena adhikamāse pariccatteyeva atirekamāsasambhavato.",
  "tika-vin02t0:402_14": "Tasmā dvīsu vassesu atirekadivasāni nāma visuṁ na sambhavanti.",
  "tika-vin02t0:403_0": "Nanu ca ‘‘te dve māse gahetvā vīsativassāni paripuṇṇāni hontī’’ti kasmā vuttaṁ,",
  "tika-vin02t0:403_1": "ekūnavīsativassamhi puna aparasmiṁ vasse pakkhitte vīsativassāni paripuṇṇāni hontīti āha ‘‘ettha pana…pe… vutta’’nti.",
  "tika-vin02t0:403_2": "Anekatthattā nipātānaṁ pana-saddo hi-saddatthe, ettha hīti vuttaṁ hoti.",
  "tika-vin02t0:403_3": "Idañhi vuttassevatthassa samatthanavasena vuttaṁ.",
  "tika-vin02t0:403_4": "Iminā ca imaṁ dīpeti ‘‘yaṁ vuttaṁ ‘ekūnavīsativassaṁ sāmaṇeraṁ nikkhamanīyapuṇṇamāsiṁ atikkamma pāṭipadadivase upasampādentī’ti,",
  "tika-vin02t0:403_5": "tattha gabbhamāsepi aggahetvā dvīhi māsehi aparipuṇṇavīsativassaṁ sandhāya ‘ekūnavīsativassa’nti vuttaṁ,",
  "tika-vin02t0:403_6": "tasmā adhikamāsesu dvīsu gahitesu vīsativassāni paripuṇṇāni nāma hontī’’ti.",
  "tika-vin02t0:403_7": "Tasmāti yasmā gabbhamāsāpi gaṇanūpagā honti, tasmā.",
  "tika-vin02t0:403_8": "Ekavīsativasso hotīti jātadivasato paṭṭhāya vīsativasso samāno gabbhamāsehi saddhiṁ ekavīsativasso hoti.",
  "tika-vin02t0:404_0": "406.Aññaṁupasampādetīti upajjhāyo kammavācācariyo vā hutvā upasampādeti. Sesamettha uttānameva. Ūnavīsativassatā, ūnakasaññitā,",
  "tika-vin02t0:404_1": "upasampādananti imāni panettha tīṇi aṅgāni.",
  "tika-vin02t0:405_0": "Ūnavīsativassasikkhāpadavaṇṇanā niṭṭhitā.",
  "tika-vin02t0:406_0": "6. Theyyasatthasikkhāpadavaṇṇanā",
  "tika-vin02t0:407_0": "407.",
  "tika-vin02t0:407_1": "Chaṭṭhasikkhāpadaṁ uttānatthameva. Theyyasatthakabhāvo, jānanaṁ, saṁvidhānaṁ,",
  "tika-vin02t0:407_2": "avisaṅketena gamananti imāni panettha cattāri aṅgāni.",
  "tika-vin02t0:408_0": "Theyyasatthasikkhāpadavaṇṇanā niṭṭhitā.",
  "tika-vin02t0:409_0": "412. Sattame natthi kiñci vattabbaṁ.",
  "tika-vin02t0:410_0": "8. Ariṭṭhasikkhāpadavaṇṇanā",
  "tika-vin02t0:411_0": "417. Aṭṭhame bādhayiṁsūti haniṁsu.",
  "tika-vin02t0:411_1": "Taṁtaṁsampattiyā vibandhanavasena sattasantānassa antare vemajjhe eti āgacchatīti antarāyo, diṭṭhadhammikādianattho.",
  "tika-vin02t0:411_2": "Anatikkamanaṭṭhena tasmiṁ antarāye niyuttā,",
  "tika-vin02t0:411_3": "antarāyaṁ vā phalaṁ arahanti,",
  "tika-vin02t0:411_4": "antarāyassa vā karaṇasīlāti antarāyikā.",
  "tika-vin02t0:411_5": "Tenāha ‘‘antarāyaṁ karontīti antarāyikā’’ti.",
  "tika-vin02t0:411_6": "Ānantariyadhammāti ānantarikasabhāvā cetanādhammā.",
  "tika-vin02t0:411_7": "Tatrāyaṁ vacanattho – cutianantaraphalaṁ anantaraṁ nāma, tasmiṁ anantare niyuttā,",
  "tika-vin02t0:411_8": "taṁnibbattanena anantarakaraṇasīlā,",
  "tika-vin02t0:411_9": "anantarappayojanāti vā ānantarikā, te eva ānantariyāti vuttā.",
  "tika-vin02t0:411_10": "Kammāni eva antarāyikāti kammantarāyikā.",
  "tika-vin02t0:411_11": "Mokkhasseva antarāyaṁ karoti,",
  "tika-vin02t0:411_12": "na saggassāti micchācāralakkhaṇābhāvato vuttaṁ.",
  "tika-vin02t0:411_13": "Na hi bhikkhuniyā dhammarakkhitabhāvo atthi.",
  "tika-vin02t0:411_14": "Pākatikabhikkhunīvasena cetaṁ vuttaṁ.",
  "tika-vin02t0:411_15": "Ariyāya pana pavattaṁ apāyasaṁvattanikameva,",
  "tika-vin02t0:411_16": "nandamāṇavako cettha nidassanaṁ.",
  "tika-vin02t0:411_17": "Ubhinnaṁ samānacchandatāvasena vā na saggantarāyikatā ,",
  "tika-vin02t0:411_18": "mokkhantarāyikatā pana mokkhatthāya paṭipattiyā vidūsanato.",
  "tika-vin02t0:411_19": "Abhibhavitvā pana pavattiyaṁ saggantarāyikatāpi na sakkā nivāretunti.",
  "tika-vin02t0:412_0": "Ahetukadiṭṭhiakiriyadiṭṭhinatthikadiṭṭhiyova niyatabhāvaṁ pattā niyatamicchādiṭṭhidhammā.",
  "tika-vin02t0:412_1": "Paṭisandhidhammāti paṭisandhicittuppādamāha.",
  "tika-vin02t0:412_2": "Paṇḍakādiggahaṇañcettha nidassanamattaṁ sabbāyapi ahetukapaṭisandhiyā vipākantarāyikabhāvato. Yāhi ariye upavadati, tā cetanā ariyūpavādā jātā.",
  "tika-vin02t0:412_3": "Tato paranti khamāpanato upari. Yaṁ panettha vattabbaṁ,",
  "tika-vin02t0:412_4": "taṁ dibbacakkhukathāyaṁ vuttameva.",
  "tika-vin02t0:412_5": "Sañcicca āpannā āpattiyoti sañcicca vītikkantā satta āpattikkhandhā.",
  "tika-vin02t0:412_6": "Sañcicca vītikkantañhi antamaso dukkaṭadubbhāsitampi saggamaggaphalānaṁ antarāyaṁ karoti.",
  "tika-vin02t0:412_7": "Yāva bhikkhubhāvaṁ paṭijānāti pārājikaṁ āpanno,",
  "tika-vin02t0:412_8": "na vuṭṭhāti sesagarukāpattiṁ āpanno,",
  "tika-vin02t0:412_9": "na deseti lahukāpattiṁ āpanno.",
  "tika-vin02t0:413_0": "Ayaṁ bhikkhūti ariṭṭho bhikkhu.",
  "tika-vin02t0:413_1": "Rasena rasaṁ saṁsanditvāti anavajjena paccayaparibhuñjanarasena sāvajjakāmaguṇaparibhogarasaṁ samānetvā.",
  "tika-vin02t0:413_2": "Yoniso paccavekkhaṇena natthi ettha chandarāgoti nicchandarāgo, paccayaparibhogo.",
  "tika-vin02t0:413_3": "Upanento viyāti bandhanaṁ upanento viya. ‘‘Ghaṭento viyā’’tipi pāṭho.",
  "tika-vin02t0:413_4": "Upasaṁharanto viyāti sadisataṁ upasaṁharanto viya ekantasāvajje anavajjabhāvapakkhepanato.",
  "tika-vin02t0:413_5": "Pāpakanti lāmakaṭṭhena duggatisampāpanaṭṭhena ca pāpakaṁ.",
  "tika-vin02t0:413_6": "Mahāsamuddaṁ bandhantena viyāti setukaraṇavasena mahāsāgaraṁ bandhantena viya.",
  "tika-vin02t0:413_7": "Sabbaññutaññāṇena saddhiṁ paṭivirujjhantoti sabbaññutaññāṇena ‘‘sāvajja’’nti diṭṭhaṁ ‘‘anavajja’’nti gahaṇena tena saha paṭivirujjhanto.",
  "tika-vin02t0:413_8": "Āṇācakketi paṭhamapārājikasikkhāpadasaṅkhāte,",
  "tika-vin02t0:413_9": "‘‘abrahmacariyaṁ pahāyā’’tiādidesanāsaṅkhāte ca āṇācakke.",
  "tika-vin02t0:414_0": "Aṭṭhikaṅkalaṁ nāma uraṭṭhi vā piṭṭhikaṇṭakaṁ vā sīsaṭṭhi vā.",
  "tika-vin02t0:414_1": "Tañhi nimmaṁsattā ‘‘kaṅkala’’nti vuccati.",
  "tika-vin02t0:414_2": "Vigatamaṁsāya hi aṭṭhisaṅkhalikāya ekaṭṭhimhi vā kaṅkala-saddo niruḷho.",
  "tika-vin02t0:414_3": "Anudahanaṭṭhenāti anupāyapaṭipattiyā sampati āyatiñca anudahanaṭṭhena.",
  "tika-vin02t0:414_4": "Mahābhitāpanaṭṭhena anavaṭṭhitasabhāvatāya,",
  "tika-vin02t0:414_5": "ittarapaccupaṭṭhānaṭṭhena muhuttakaraṇīyatāya,",
  "tika-vin02t0:414_6": "tāvakālikaṭṭhena parehi abhibhavanatāya,",
  "tika-vin02t0:414_7": "sabbaṅgapaccaṅgapalibhañjanaṭṭhena bhedanādiadhikaraṇabhāvena,",
  "tika-vin02t0:414_8": "ugghāṭasadisatāya adhikuṭṭanaṭṭhena,",
  "tika-vin02t0:414_9": "avaṇe vaṇaṁ uppādetvā anto anupavisanabhāvatāya vinivijjhanaṭṭhena,",
  "tika-vin02t0:414_10": "diṭṭhadhammikasamparāyikaanatthanimittatāya sāsaṅkasappaṭibhayaṭṭhena.",
  "tika-vin02t0:415_0": "Pāḷiyaṁ ‘‘thāmasā parāmāsā’’tiādīsu evamattho veditabbo. Thāmasāti diṭṭhithāmena,",
  "tika-vin02t0:415_1": "tassā diṭṭhiyā thāmagatabhāvenāti attho. Parāmāsāti diṭṭhiparāmāsena,",
  "tika-vin02t0:415_2": "diṭṭhisaṅkhātaparāmāsenāti attho.",
  "tika-vin02t0:415_3": "Diṭṭhiyeva hi dhammasabhāvaṁ atikkamitvā parato āmasanena parāmāso.",
  "tika-vin02t0:415_4": "Abhinivissāti taṇhābhinivesapubbaṅgamena diṭṭhābhinivesena ‘‘idamettha sacca’’nti abhinivisitvā. Voharatīti katheti.",
  "tika-vin02t0:415_5": "Yato ca kho te bhikkhūti yadā te bhikkhū. Evaṁbyākho ahaṁ, bhante,",
  "tika-vin02t0:415_6": "bhagavatāti idaṁ esa attano laddhiṁ nigūhitukāmatāya natthīti vattukāmopi bhagavato ānubhāvena sampaṭicchati.",
  "tika-vin02t0:415_7": "Buddhānaṁ kira sammukhā dve kathā kathetuṁ samattho nāma natthi.",
  "tika-vin02t0:415_8": "Kassa nu kho nāma tvaṁ moghapurisāti tvaṁ moghapurisa kassa khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vā mayā evaṁ dhammaṁ desitaṁ ājānāsi. Sesamettha uttānameva. Dhammakammatā, samanubhāsanā,",
  "tika-vin02t0:415_9": "appaṭinissajjananti imāni panettha tīṇi aṅgāni.",
  "tika-vin02t0:416_0": "Ariṭṭhasikkhāpadavaṇṇanā niṭṭhitā.",
  "tika-vin02t0:417_0": "9. Ukkhittasambhogasikkhāpadavaṇṇanā",
  "tika-vin02t0:418_0": "424.",
  "tika-vin02t0:418_1": "Navame payogagaṇanāyāti dānaggahaṇappayogagaṇanāya.",
  "tika-vin02t0:418_2": "Saṁvāse kammapariyosānavasena,",
  "tika-vin02t0:418_3": "sahaseyyāya ekasmiṁ nipanne itarassa nipajjanapayogavasena āpattiparicchedo veditabbo.",
  "tika-vin02t0:418_4": "Ettha ca padabhājane ‘‘ekacchanne’’ti avisesena vuttattā nānūpacārepi ekacchanne nipajjantassa āpatti.",
  "tika-vin02t0:418_5": "Teneva mātikāṭṭhakathāyaṁ (kaṅkhā. aṭṭha.",
  "tika-vin02t0:418_6": "ukkhittasambhogasikkhāpadavaṇṇanā) vuttaṁ ‘‘saha vā seyyaṁ kappeyyāti nānūpacārepi ekacchanne nipajjeyyā’’ti.",
  "tika-vin02t0:418_7": "Paṇṇattiṁ ajānantena arahatāpi kiriyābyākatacittena āpajjitabbattā ‘‘ticitta’’nti vuttaṁ.",
  "tika-vin02t0:418_8": "Yaṁ pana kenaci vuttaṁ ‘‘ticittanti ettha vipākābyākatacittena saha vā seyyaṁ kappeyyāti evamattho daṭṭhabbo,",
  "tika-vin02t0:418_9": "aññathā sacittakattā sikkhāpadassa kiriyābyākataṁ sandhāya na yujjatī’’ti, taṁ na gahetabbaṁ.",
  "tika-vin02t0:418_10": "Na hi sacittakasikkhāpadavītikkamo arahato na sambhavati.",
  "tika-vin02t0:418_11": "Teneva pathavīkhaṇanādīsu sacittakasikkhāpadesu ticittameva vuttaṁ. Sesamettha uttānameva. Akatānudhammatā, jānanā,",
  "tika-vin02t0:418_12": "sambhogādikaraṇanti imāni panettha tīṇi aṅgāni.",
  "tika-vin02t0:419_0": "Ukkhittasambhogasikkhāpadavaṇṇanā niṭṭhitā.",
  "tika-vin02t0:420_0": "10. Kaṇṭakasikkhāpadavaṇṇanā",
  "tika-vin02t0:421_0": "428. Dasame pireti nipātapadaṁ.",
  "tika-vin02t0:421_1": "Sambodhane vattamānaṁ para-saddena samānatthaṁ vadantīti āha ‘‘para amāmakā’’ti,",
  "tika-vin02t0:421_2": "amhākaṁ anajjhattikabhūtāti attho.",
  "tika-vin02t0:421_3": "Pireti vā ‘‘parato’’ti iminā samānatthaṁ nipātapadaṁ,",
  "tika-vin02t0:421_4": "tasmā cara pireti parato gaccha,",
  "tika-vin02t0:421_5": "mā idha tiṭṭhāti evampettha attho veditabbo.",
  "tika-vin02t0:421_6": "Sesamettha purimasikkhāpadadvaye vuttanayameva.",
  "tika-vin02t0:422_0": "Kaṇṭakasikkhāpadavaṇṇanā niṭṭhitā.",
  "tika-vin02t0:423_0": "Niṭṭhito sappāṇakavaggo sattamo.",
  "tika-vin02t0:424_0": "8. Sahadhammikavaggo",
  "tika-vin02t0:425_0": "1. Sahadhammikasikkhāpadavaṇṇanā",
  "tika-vin02t0:426_0": "434.",
  "tika-vin02t0:426_1": "Sahadhammikavaggassa paṭhamasikkhāpade vācāya vācāya āpattīti anādariyabhayā lesena evaṁ vadantassa āpatti. Sesamettha uttānameva.",
  "tika-vin02t0:426_2": "Upasampannassa paññattena vacanaṁ,",
  "tika-vin02t0:426_3": "asikkhitukāmatāya evaṁ vacananti imāni panettha dve aṅgāni.",
  "tika-vin02t0:427_0": "Sahadhammikasikkhāpadavaṇṇanā niṭṭhitā.",
  "tika-vin02t0:428_0": "2. Vilekhanasikkhāpadavaṇṇanā",
  "tika-vin02t0:429_0": "438.",
  "tika-vin02t0:429_1": "Dutiye vinayassa pariyāpuṇanaṁ vinayapariyattīti āha ‘‘vinayaṁ pariyāpuṇantāna’’ntiādi.",
  "tika-vin02t0:429_2": "Suguttoti yathā karaṇḍake pakkhittamaṇikkhandho viya na nassati vipattiṁ na pāpuṇāti, evaṁ suṭṭhu gopito.",
  "tika-vin02t0:429_3": "Surakkhitoti tasseva pariyāyavacanaṁ.",
  "tika-vin02t0:429_4": "Yathā hi kilesacorehi avilumpanīyo hoti,",
  "tika-vin02t0:429_5": "evaṁ sabbadā sūpaṭṭhitassatitāya suṭṭhu rakkhito.",
  "tika-vin02t0:429_6": "Kukkuccapakatānanti kappiyākappiyaṁ nissāya uppannakukkuccena abhibhūtānaṁ. Sārajjanaṁ sārado, byāmohabhayaṁ.",
  "tika-vin02t0:429_7": "Vigato sārado etassāti visārado.",
  "tika-vin02t0:429_8": "Sahadhammenāti sakāraṇena vacanena.",
  "tika-vin02t0:429_9": "Suniggahitaṁ niggaṇhātīti yathā na puna sīsaṁ ukkhipanti,",
  "tika-vin02t0:429_10": "atha kho appaṭibhānā maṅkubhūtāyeva honti, evaṁ suṭṭhu niggaṇhāti.",
  "tika-vin02t0:430_0": "Alajjitāti ya-kāralopena niddeso, alajjitāyāti vuttaṁ hoti. Aññāṇatātiādīsupi eseva nayo.",
  "tika-vin02t0:430_1": "Mando momūhoti aññāṇabhāvena mando, avisayato momūho, mahāmūḷhoti attho.",
  "tika-vin02t0:431_0": "Attapaccatthikāti attano paccatthikā.",
  "tika-vin02t0:431_1": "Vajjiputtakā dasavatthudīpakā.",
  "tika-vin02t0:431_2": "Parūpahāraaññāṇakaṅkhāparavitāraṇādivādāti ettha ye arahattaṁ paṭijānantānaṁ appatte pattasaññīnaṁ adhimānikānaṁ kuhakānaṁ vā arahattaṁ paṭijānantānaṁ sukkavissaṭṭhiṁ disvā mārakāyikā devatā ‘‘arahato asuciṁ upasaṁharantī’’ti maññanti seyyathāpi pubbaseliyā aparaseliyā ca, te parūpahāravādā.",
  "tika-vin02t0:431_3": "Yesaṁ pana arahato itthipurisādīnaṁ nāmagottādīsu ñāṇappavattiyā abhāvena atthi arahato aññāṇaṁ,",
  "tika-vin02t0:431_4": "tattheva sanniṭṭhānābhāvena atthi arahato kaṅkhā,",
  "tika-vin02t0:431_5": "yasmā cassa tāni vatthūni pare vitārenti pakāsenti ācikkhanti,",
  "tika-vin02t0:431_6": "tasmā atthi arahato paravitāraṇāti imā tisso laddhiyo seyyathāpi etarahi pubbaseliyānaṁ,",
  "tika-vin02t0:431_7": "te aññāṇakaṅkhāparavitāraṇavādā.",
  "tika-vin02t0:431_8": "Niggaho pana nesaṁ kathāvatthuppakaraṇe vuttanayeneva veditabbo.",
  "tika-vin02t0:432_0": "Cattāro maggā ca phalāni cāti ukkaṭṭhaniddesavasena vuttaṁ,",
  "tika-vin02t0:432_1": "catasso paṭisambhidā tisso vijjā cha abhiññāti ayampi adhigamasaddhammoyeva.",
  "tika-vin02t0:432_2": "Ca-kāro vā avuttasampiṇḍanattho daṭṭhabbo. Keci therāti dhammakathikā.",
  "tika-vin02t0:432_3": "Āhaṁsūti paṁsukūlikattherā evaṁ āhaṁsu.",
  "tika-vin02t0:433_0": "Kadā panāyaṁ kathā udapādīti? Ayañhettha anupubbikathā (a. ni. aṭṭha.",
  "tika-vin02t0:433_1": "1.1.130) – imasmiṁ kira dīpe caṇḍālatissamahābhaye sakko devarājā mahāuḷumpaṁ māpetvā bhikkhūnaṁ ārocāpesi ‘‘mahantaṁ bhayaṁ bhavissati, na sammā devo vassissati,",
  "tika-vin02t0:433_2": "bhikkhū paccayehi kilamantā pariyattiṁ sandhāretuṁ na sakkhissanti,",
  "tika-vin02t0:433_3": "paratīraṁ gantvā ayyehi jīvitaṁ rakkhituṁ vaṭṭati.",
  "tika-vin02t0:433_4": "Imaṁ mahāuḷumpaṁ āruyha gacchatha bhante,",
  "tika-vin02t0:433_5": "yesaṁ ettha nisajjaṭṭhānaṁ nappahoti,",
  "tika-vin02t0:433_6": "te kaṭṭhakhaṇḍepi uraṁ ṭhapetvā gacchantu,",
  "tika-vin02t0:433_7": "sabbesaṁ bhayaṁ na bhavissatī’’ti.",
  "tika-vin02t0:433_8": "Tadā samuddatīraṁ patvā saṭṭhi bhikkhū katikaṁ katvā ‘‘amhākaṁ ettha gamanakiccaṁ natthi,",
  "tika-vin02t0:433_9": "mayaṁ idheva hutvā tepiṭakaṁ rakkhissāmā’’ti tato nivattitvā dakkhiṇamalayajanapadaṁ gantvā kandamūlapaṇṇehi jīvikaṁ kappentā vasiṁsu,",
  "tika-vin02t0:433_10": "kāye vahante nisīditvā sajjhāyaṁ karonti,",
  "tika-vin02t0:433_11": "avahante vālikaṁ ussāretvā parivāretvā sīsāni ekaṭṭhāne katvā pariyattiṁ sammasanti.",
  "tika-vin02t0:433_12": "Iminā niyāmena dvādasa saṁvaccharāni sāṭṭhakathaṁ tepiṭakaṁ paripuṇṇaṁ katvā dhārayiṁsu.",
  "tika-vin02t0:434_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi ekabyañjanampi avināsetvā imameva dīpamāgamma kallagāmajanapade maṇḍalārāmavihāraṁ pavisiṁsu.",
  "tika-vin02t0:434_1": "Therānaṁ āgatapavattiṁ sutvā imasmiṁ dīpe ohīnā saṭṭhi bhikkhū ‘‘there passissāmā’’ti gantvā therehi saddhiṁ tepiṭakaṁ sodhentā ekakkharampi ekabyañjanampi asamentaṁ nāma na passiṁsu.",
  "tika-vin02t0:434_2": "Tasmiṁ ṭhāne therānaṁ ayaṁ kathā udapādi ‘‘pariyatti nu kho sāsanassa mūlaṁ, udāhu paṭipattī’’ti.",
  "tika-vin02t0:434_3": "Paṁsukūlikattherā ‘‘paṭipatti mūla’’nti āhaṁsu,",
  "tika-vin02t0:434_4": "dhammakathikā ‘‘pariyattī’’ti .",
  "tika-vin02t0:434_5": "Atha ne therā ‘‘tumhākaṁ dvinnampi janānaṁ vacanamatteneva na sakkā viññātuṁ,",
  "tika-vin02t0:434_6": "jinabhāsitaṁ suttaṁ āharathā’’ti āhaṁsu. Suttaṁ āharituṁ na bhāroti –",
  "tika-vin02t0:435_0": "‘‘Ime ca, subhadda, bhikkhū sammā vihareyyuṁ,",
  "tika-vin02t0:435_1": "asuñño loko arahantehi assā’’ti (dī. ni. 2.214). ‘‘Paṭipattimūlakaṁ, mahārāja, satthusāsanaṁ , paṭipattisārakaṁ, mahārāja, satthusāsanaṁ,",
  "tika-vin02t0:435_2": "paṭipatti tiṭṭhantī tiṭṭhatī’’ti (mi. pa. 4.1.7) –",
  "tika-vin02t0:436_0": "Suttaṁ āhariṁsu.",
  "tika-vin02t0:437_0": "Imaṁ suttaṁ sutvā dhammakathikā attano vādaṭṭhapanatthāya imaṁ suttaṁ āhariṁsu –",
  "tika-vin02t0:438_0": "‘‘Yāva tiṭṭhanti suttantā, vinayo yāva dippati;",
  "tika-vin02t0:439_0": "Tāva dakkhanti ālokaṁ, sūriye abbhuṭṭhite yathā.",
  "tika-vin02t0:440_0": "‘‘Suttantesu asantesu, pamuṭṭhe vinayamhi ca;",
  "tika-vin02t0:441_0": "Tamo bhavissati loke, sūriye atthaṅgate yathā.",
  "tika-vin02t0:442_0": "‘‘Suttante rakkhite sante, paṭipatti hoti rakkhitā;",
  "tika-vin02t0:443_0": "Paṭipattiyaṁ ṭhito dhīro, yogakkhemā na dhaṁsatī’’ti.",
  "tika-vin02t0:444_0": "Imasmiṁ sutte āhaṭe paṁsukūlikattherā tuṇhī ahesuṁ.",
  "tika-vin02t0:444_1": "Dhammakathikattherānaṁyeva vacanaṁ purato ahosi.",
  "tika-vin02t0:444_2": "Yathā hi gavasatassa gavasahassassa vā antare paveṇipālikāya dhenuyā asati so vaṁso sā paveṇī na ghaṭīyati,",
  "tika-vin02t0:444_3": "evameva āraddhavipassakānaṁ bhikkhūnaṁ satepi sahassepi vijjamāne pariyattiyā asati ariyamaggapaṭivedho nāma na hoti.",
  "tika-vin02t0:444_4": "Yathā ca nidhikumbhiyā jānanatthāya pāsāṇapiṭṭhe akkharesu upanibaddhesu yāva akkharāni dharanti,",
  "tika-vin02t0:444_5": "tāva nidhikumbhī naṭṭhā nāma na hoti,",
  "tika-vin02t0:444_6": "evameva pariyattiyā dharamānāya sāsanaṁ antarahitaṁ nāma na hotīti. Tassādheyyoti tassāyatto.",
  "tika-vin02t0:445_0": "439.Sopanāti so pātimokkho. Sesamettha uttānameva. Garahitukāmatā,",
  "tika-vin02t0:445_1": "upasampannassa santike sikkhāpadavivaṇṇanañcāti imāni panettha dve aṅgāni.",
  "tika-vin02t0:446_0": "Vilekhanasikkhāpadavaṇṇanā niṭṭhitā.",
  "tika-vin02t0:447_0": "3. Mohanasikkhāpadavaṇṇanā",
  "tika-vin02t0:448_0": "443. Tatiyaṁ uttānameva. Mohāropanaṁ, mohetukāmatā, vuttanayena sutabhāvo,",
  "tika-vin02t0:448_1": "mohananti imāni panettha cattāri aṅgāni.",
  "tika-vin02t0:449_0": "Mohanasikkhāpadavaṇṇanā niṭṭhitā.",
  "tika-vin02t0:450_0": "4. Pahārasikkhāpadavaṇṇanā",
  "tika-vin02t0:451_0": "452.",
  "tika-vin02t0:451_1": "Catutthe rattacittoti kāyasaṁsaggarāgena rattacitto.",
  "tika-vin02t0:451_2": "Sace pana methunarāgena ratto pahāraṁ deti, dukkaṭameva. Sesamettha uttānameva. Kupitatā, na mokkhādhippāyatā,",
  "tika-vin02t0:451_3": "upasampannassa pahāradānanti imāni panettha tīṇi aṅgāni.",
  "tika-vin02t0:452_0": "Pahārasikkhāpadavaṇṇanā niṭṭhitā.",
  "tika-vin02t0:453_0": "5. Talasattikasikkhāpadavaṇṇanā",
  "tika-vin02t0:454_0": "457.",
  "tika-vin02t0:454_1": "Pañcame na paharitukāmatāya dinnattā dukkaṭanti ettha paharitukāmatāya pahaṭe purimasikkhāpadena pācittiyaṁ,",
  "tika-vin02t0:454_2": "uccāretukāmatāya kevalaṁ uggiraṇamatte kate iminā pācittiyaṁ.",
  "tika-vin02t0:454_3": "Iminā pana virajjhitvā pahāro dinno, tasmā dukkaṭaṁ.",
  "tika-vin02t0:454_4": "Kimidaṁ dukkaṭaṁ pahārapaccayā, udāhu uggiraṇapaccayāti?",
  "tika-vin02t0:454_5": "Tattha keci tāva vadanti ‘‘pahārapaccayā eva dukkaṭaṁ,",
  "tika-vin02t0:454_6": "uggiraṇapaccayā pācittiyanti sadukkaṭaṁ pācittiyaṁ yujjati. Purimañhi uggiraṇaṁ, pacchā pahāro,",
  "tika-vin02t0:454_7": "na ca pacchā pahāraṁ nissāya purimaṁ uggiraṇaṁ anāpattivatthukaṁ bhavitumarahatī’’ti.",
  "tika-vin02t0:455_0": "Mayaṁ panettha evaṁ takkayāma ‘‘uggiraṇassa attano sabhāveneva asaṇṭhitattā tappaccayā pācittiyena na bhavitabbaṁ,",
  "tika-vin02t0:455_1": "asuddhacittena katapayogattā pana na sakkā ettha anāpattiyā bhavitunti dukkaṭaṁ vuttaṁ.",
  "tika-vin02t0:455_2": "‘Na paharitukāmatāya dinnattā’ti iminā ca pahārapaccayā purimasikkhāpadena pācittiyāsambhave kāraṇaṁ vuttaṁ,",
  "tika-vin02t0:455_3": "na pana pahārapaccayā dukkaṭasambhave.",
  "tika-vin02t0:455_4": "Na hi apaharitukāmatāya pahāre dinne purimasikkhāpadena pahārapaccayā pācittiyena dukkaṭena vā bhavituṁ yutta’’nti.",
  "tika-vin02t0:455_5": "‘‘Tiracchānādīnaṁ asucikaraṇādiṁ disvā kujjhitvāpi uggirantassa mokkhādhippāyo evā’’ti vadanti. Sesamettha uttānameva. Kupitatā, na mokkhādhippāyatā,",
  "tika-vin02t0:455_6": "upasampannassa talasattiuggiraṇanti imāni panettha tīṇi aṅgāni.",
  "tika-vin02t0:456_0": "Talasattikasikkhāpadavaṇṇanā niṭṭhitā.",
  "tika-vin02t0:457_0": "6. Amūlakasikkhāpadavaṇṇanā",
  "tika-vin02t0:458_0": "459. Chaṭṭhaṁ uttānatthameva. Upasampannatā, saṅghādisesassa amūlakatā, anuddhaṁsanā,",
  "tika-vin02t0:458_1": "taṅkhaṇavijānanāti imāni panettha cattāri aṅgāni.",
  "tika-vin02t0:459_0": "Amūlakasikkhāpadavaṇṇanā niṭṭhitā.",
  "tika-vin02t0:460_0": "7. Sañciccasikkhāpadavaṇṇanā",
  "tika-vin02t0:461_0": "464. Sattamampi uttānatthameva. Upasampannatā, aphāsukāmatā,",
  "tika-vin02t0:461_1": "kukkuccuppādananti imāni panettha tīṇi aṅgāni.",
  "tika-vin02t0:462_0": "Sañciccasikkhāpadavaṇṇanā niṭṭhitā.",
  "tika-vin02t0:463_0": "8. Upassutisikkhāpadavaṇṇanā",
  "tika-vin02t0:464_0": "471.",
  "tika-vin02t0:464_1": "Aṭṭhame sutisamīpanti saddasamīpaṁ. Suyyatīti hi suti, saddassetaṁ adhivacanaṁ. Tassa samīpaṁ upassuti, saddasamīpanti vuttaṁ hoti.",
  "tika-vin02t0:464_2": "Gaṇṭhipadesu ca suyyatīti sutīti saddova vutto.",
  "tika-vin02t0:464_3": "Yattha pana ṭhitena sakkā hoti saddaṁ sotuṁ,",
  "tika-vin02t0:464_4": "tattha tiṭṭhanto saddasamīpe ṭhito nāma hotīti āha ‘‘yattha ṭhatvā’’tiādi.",
  "tika-vin02t0:464_5": "Keci pana ‘‘suṇāti etthāti suti. Yattha ṭhito suṇāti, tassa ṭhānassetaṁ nāmaṁ.",
  "tika-vin02t0:464_6": "Tassa samīpaṁ upassutī’’ti vadanti,",
  "tika-vin02t0:464_7": "evaṁ pana gayhamāne yasmiṁ ṭhāne ṭhito suṇāti,",
  "tika-vin02t0:464_8": "tassa āsanne aññasmiṁ padese tiṭṭhatīti āpajjati.",
  "tika-vin02t0:464_9": "Aṭṭhakathāyañca upassuti-saddasseva atthaṁ dassetuṁ ‘‘yattha ṭhatvā sakkā hoti,",
  "tika-vin02t0:464_10": "tesaṁ vacanaṁ sotu’’nti vuttaṁ, na suti-saddassa.",
  "tika-vin02t0:464_11": "Tasmā pubbanayovettha pasatthataro.",
  "tika-vin02t0:464_12": "Atha vā upecca suyyati etthāti upassuti, ṭhānaṁ.",
  "tika-vin02t0:464_13": "Yaṁ ṭhānaṁ upagatena sakkā hoti kathentānaṁ saddaṁ sotuṁ, tatthāti evamattho gahetabbo.",
  "tika-vin02t0:464_14": "Mantentanti bhummatthe upayogavacananti āha ‘‘mantayamāne’’ti.",
  "tika-vin02t0:465_0": "473.Ekaparicchedānīti ‘‘siyā kiriyaṁ,",
  "tika-vin02t0:465_1": "siyā akiriya’’nti iminā nayena ekaparicchedāni.",
  "tika-vin02t0:465_2": "Imāni hi tīṇi sikkhāpadāni kadāci kiriyato samuṭṭhahanti, kadāci akiriyato,",
  "tika-vin02t0:465_3": "na ekakkhaṇeyeva kiriyākiriyato samuṭṭhahanti. Sesamettha uttānameva. Upasampannatā, codanādhippāyo,",
  "tika-vin02t0:465_4": "savananti imāni panettha tīṇi aṅgāni.",
  "tika-vin02t0:466_0": "Upassutisikkhāpadavaṇṇanā niṭṭhitā.",
  "tika-vin02t0:467_0": "9. Kammapaṭibāhanasikkhāpadavaṇṇanā",
  "tika-vin02t0:468_0": "474. Navamaṁ uttānatthameva. Dhammakammatā, dhammakammanti saññā,",
  "tika-vin02t0:468_1": "chandaṁ datvā khiyyananti imāni panettha tīṇi aṅgāni.",
  "tika-vin02t0:469_0": "Kammapaṭibāhanasikkhāpadavaṇṇanā niṭṭhitā.",
  "tika-vin02t0:470_0": "10. Chandaṁ adatvā gamanasikkhāpadavaṇṇanā",
  "tika-vin02t0:471_0": "479. Dasamaṁ uttānatthameva.",
  "tika-vin02t0:471_1": "Vinicchayakathāya pavattamānatā, dhammakammatā, dhammakammasaññitā, samānasīmāyaṁ ṭhitatā, samānasaṁvāsakatā,",
  "tika-vin02t0:471_2": "kopetukāmatāya hatthapāsavijahananti imāni panettha cha aṅgāni.",
  "tika-vin02t0:472_0": "Chandaṁ adatvā gamanasikkhāpadavaṇṇanā niṭṭhitā.",
  "tika-vin02t0:473_0": "11. Dubbalasikkhāpadavaṇṇanā",
  "tika-vin02t0:474_0": "484. Ekādasamampi uttānatthameva. Upasampannatā, dhammena laddhasammutitā,",
  "tika-vin02t0:474_1": "saṅghena saddhiṁ vikappanupagacīvaradānaṁ,",
  "tika-vin02t0:474_2": "pacchā khīyitukāmatāya khiyyanāti imāni panettha cattāri aṅgāni.",
  "tika-vin02t0:475_0": "Dubbalasikkhāpadavaṇṇanā niṭṭhitā.",
  "tika-vin02t0:476_0": "489. Dvādasame natthi kiñci vattabbaṁ.",
  "tika-vin02t0:477_0": "Niṭṭhito sahadhammikavaggo aṭṭhamo.",
  "tika-vin02t0:478_0": "9. Rājavaggo",
  "tika-vin02t0:479_0": "1. Antepurasikkhāpadavaṇṇanā",
  "tika-vin02t0:480_0": "497-499.",
  "tika-vin02t0:480_1": "Rājavaggassa paṭhamasikkhāpade aṭṭhakathāyaṁ sabbaṁ uttānatthameva.",
  "tika-vin02t0:480_2": "Pāḷiyaṁ pana ayamanuttānapadattho.",
  "tika-vin02t0:480_3": "Kataṁ vā karissanti vāti methunavītikkamanaṁ kataṁ vā karissanti vā.",
  "tika-vin02t0:480_4": "Imesanti padaṁ vibhattivipariṇāmaṁ katvā ubhayattha yojetabbaṁ ‘‘imehi kataṁ ime karissantī’’ti.",
  "tika-vin02t0:480_5": "Ratananti maṇiratanādīsu yaṁkiñci. Ubhatoti dvīhi pakkhehi.",
  "tika-vin02t0:480_6": "‘‘Ubhato sujāto’’ti ettake vutte yehi kehici dvīhi bhāgehi sujātatā viññāyeyya,",
  "tika-vin02t0:480_7": "sujāta-saddo ca ‘‘sujāto cārudassano’’tiādīsu ārohasampattipariyāyoti jātivaseneva sujātataṁ vibhāvetuṁ ‘‘mātito ca pitito cā’’ti vuttaṁ.",
  "tika-vin02t0:480_8": "Anorasaputtavasenapi loke mātupitusamaññā dissati,",
  "tika-vin02t0:480_9": "idha pana sā orasaputtavaseneva icchitāti dassetuṁ ‘‘saṁsuddhagahaṇiko’’ti vuttaṁ.",
  "tika-vin02t0:480_10": "Gabbhaṁ gaṇhāti dhāretīti gahaṇī,",
  "tika-vin02t0:480_11": "gabbhāsayasaññito mātukucchippadeso.",
  "tika-vin02t0:480_12": "Saṁsuddhā gahaṇī assāti saṁsuddhagahaṇiko,",
  "tika-vin02t0:480_13": "saṁsuddhā tassa mātukucchīti vuttaṁ hoti.",
  "tika-vin02t0:480_14": "‘‘Samavepākiniyā gahaṇiyā’’ti ettha pana yathābhuttassa āhārassa vipācanavasena gaṇhanato achaḍḍanato kammajatejodhātu ‘‘gahaṇī’’ti vuccati.",
  "tika-vin02t0:481_0": "Yāvasattamā pitāmahayugāti ettha pitu pitā pitāmaho,",
  "tika-vin02t0:481_1": "pitāmahassa yugaṁ pitāmahayugaṁ.",
  "tika-vin02t0:481_2": "‘‘Yuga’’nti āyuppamāṇaṁ vuccati. Abhilāpamattameva cetaṁ,",
  "tika-vin02t0:481_3": "atthato pana pitāmahoyeva pitāmahayugaṁ. Pitā ca mātā ca pitaro, pitūnaṁ pitaro pitāmahā, tesaṁ yugo pitāmahayugo,",
  "tika-vin02t0:481_4": "tasmā yāva sattamā pitāmahayugā,",
  "tika-vin02t0:481_5": "pitāmahadvandāti evamettha attho daṭṭhabbo.",
  "tika-vin02t0:481_6": "Evañhi pitāmahaggahaṇeneva mātāmahopi gahito hoti.",
  "tika-vin02t0:481_7": "Yuga-saddo cettha ekasesena daṭṭhabbo yugo ca yugo ca yugoti.",
  "tika-vin02t0:481_8": "Evañhi tattha tattha dvandaṁ gahitameva hoti,",
  "tika-vin02t0:481_9": "tasmā tato uddhaṁ sabbepi pubbapurisā pitāmahayugaggahaṇeneva gahitā.",
  "tika-vin02t0:481_10": "Evaṁ yāva sattamo pitāmahayugo, tāva saṁsuddhagahaṇiko.",
  "tika-vin02t0:482_0": "Akkhittoti ‘‘apanetha etaṁ,",
  "tika-vin02t0:482_1": "kiṁ iminā’’ti evaṁ akkhitto anavakkhitto. Anupakuṭṭhoti na upakuṭṭho,",
  "tika-vin02t0:482_2": "na akkosaṁ vā nindaṁ vā pattapubbo.",
  "tika-vin02t0:482_3": "Kena kāraṇenāti āha ‘‘jātivādenā’’ti.",
  "tika-vin02t0:482_4": "Ettha ca ‘‘ubhato…pe… pitāmahayugā’’ti etena tassa yonidosābhāvo dassito saṁsuddhagahaṇikabhāvakittanato,",
  "tika-vin02t0:482_5": "‘‘akkhitto’’ti iminā kiriyāparādhābhāvo.",
  "tika-vin02t0:482_6": "Kiriyāparādhena hi sattā khepaṁ pāpuṇanti.",
  "tika-vin02t0:482_7": "‘‘Anupakuṭṭho’’ti iminā ayuttasaṁsaggābhāvo.",
  "tika-vin02t0:482_8": "Ayuttasaṁsaggañhi paṭicca sattā akkosaṁ labhanti. Sesamettha uttānameva. Khattiyatā, abhisittatā,",
  "tika-vin02t0:482_9": "ubhinnampi sayanigharato anikkhantatā, appaṭisaṁviditatā,",
  "tika-vin02t0:482_10": "indakhīlātikkamoti imāni panettha pañca aṅgāni.",
  "tika-vin02t0:483_0": "Antepurasikkhāpadavaṇṇanā niṭṭhitā.",
  "tika-vin02t0:484_0": "2. Ratanasikkhāpadavaṇṇanā",
  "tika-vin02t0:485_0": "502.",
  "tika-vin02t0:485_1": "Dutiye mahālataṁ nāmāti patikulaṁ gacchantiyā kira tassā pitā mahālatāpiḷandhanaṁ nāma kārāpesi.",
  "tika-vin02t0:485_2": "Tasmiṁ piḷandhane catasso vajiranāḷiyo tattha tattha appetabbaṭṭhāne appanavasena viniyogaṁ agamaṁsu, muttānaṁ ekādasa nāḷiyo, pavāḷassa dvāvīsati nāḷiyo, maṇīnaṁ tettiṁsa nāḷiyo.",
  "tika-vin02t0:485_3": "Iti etehi ca aññehi ca veḷuriyalohitaṅkamasāragallādīhi sattavaṇṇehi ca ratanehi niṭṭhānaṁ agamāsi .",
  "tika-vin02t0:485_4": "Taṁ sīse paṭimukkaṁ yāva pādapiṭṭhiyā bhassati,",
  "tika-vin02t0:485_5": "pañcannaṁ hatthīnaṁ balaṁ dhārayamānāva itthī naṁ dhāretuṁ sakkoti. Taṁ sandhāyetaṁ vuttaṁ.",
  "tika-vin02t0:486_0": "506.",
  "tika-vin02t0:486_1": "Āvasathassa pana suppapāto vā musalapāto vā upacāro nāmāti yojetabbaṁ.",
  "tika-vin02t0:486_2": "Āvasathoti cettha antoārāme vā hotu aññattha vā, attano vasanaṭṭhānaṁ vuccati.",
  "tika-vin02t0:486_3": "Chandenapi bhayenapīti vaḍḍhakīādīsu chandena, rājavallabhesu bhayena.",
  "tika-vin02t0:486_4": "Tameva bhikkhuṁ āsaṅkantīti vissaritvā gamanakāle attano pacchato aññassābhāvā āsaṅkanti.",
  "tika-vin02t0:486_5": "Patirūpaṁ nāma ratanasammate paṁsukūlaggahaṇaṁ vā ratane nirussukkagamanaṁ vā.",
  "tika-vin02t0:486_6": "Yadi hi taṁ ratanasammataṁ āmāsaṁ ce,",
  "tika-vin02t0:486_7": "‘‘natthi etassa sāmī’’ti paṁsukūlaṁ gahessati. Anāmāsaṁ ce,",
  "tika-vin02t0:486_8": "‘‘natthi etassa sāmī’’ti paṁsukūlachinnapalibodho nirapekkho gamissati.",
  "tika-vin02t0:486_9": "Samādapetvāti aññaṁ samādapetvā, ‘‘uddissa ariyā tiṭṭhanti, esā ariyānayācanā’’ti (jā.",
  "tika-vin02t0:486_10": "1.7.59) vuttanayena yācitvāti attho. Sesamettha uttānameva. Ananuññātakaraṇaṁ, parasantakatā,",
  "tika-vin02t0:486_11": "vissāsaggāhapaṁsukūlasaññānaṁ abhāvo,",
  "tika-vin02t0:486_12": "uggahaṇaṁ vā uggahāpanaṁ vāti imāni panettha cattāri aṅgāni.",
  "tika-vin02t0:487_0": "Ratanasikkhāpadavaṇṇanā niṭṭhitā.",
  "tika-vin02t0:488_0": "3. Vikālagāmappavisanasikkhāpadavaṇṇanā",
  "tika-vin02t0:489_0": "508.",
  "tika-vin02t0:489_1": "Tatiye ariyamaggassāti ettha saggamaggopi saṅgahetabbo.",
  "tika-vin02t0:489_2": "Aniyyānikattā saggamokkhamaggānaṁ tiracchānabhūtā hi kathā tiracchānakathā.",
  "tika-vin02t0:489_3": "Tiracchānabhūtanti tirokaraṇabhūtaṁ vibandhanabhūtaṁ.",
  "tika-vin02t0:489_4": "Rājapaṭisaṁyuttaṁ kathanti (dī. ni. aṭṭha. 1.17; ma. ni. aṭṭha. 2.223; saṁ. ni. aṭṭha. 3.5.1080; a. ni. aṭṭha.",
  "tika-vin02t0:489_5": "3.10.69-70) rājānaṁ ārabbha ‘‘mahāsammato mandhātā dhammāsoko evaṁmahānubhāvo’’tiādinā nayena pavattakathaṁ.",
  "tika-vin02t0:489_6": "Ettha ca ‘‘asuko rājā abhirūpo dassanīyo’’tiādinā nayena gehassitakathāva tiracchānakathā hoti.",
  "tika-vin02t0:489_7": "‘‘Sopi nāma evaṁmahānubhāvo khayaṁ gato’’ti evaṁ pavattā pana aniccatāpaṭisaṁyuttā kammaṭṭhānabhāve tiṭṭhati.",
  "tika-vin02t0:489_8": "Coresupi ‘‘mūladevo evaṁmahānubhāvo,",
  "tika-vin02t0:489_9": "meghamālo evaṁmahānubhāvo’’ti tesaṁ kammaṁ paṭicca ‘‘aho sūrā’’ti gehassitakathāva tiracchānakathā.",
  "tika-vin02t0:489_10": "Yuddhepi bharatayuddhādīsu ‘‘asukena asuko evaṁ mārito evaṁ viddho’’ti kāmassādavaseneva kathā tiracchānakathā.",
  "tika-vin02t0:489_11": "‘‘Tepi nāma khayaṁ gatā’’ti evaṁ pavattā pana sabbattha kammaṭṭhānameva hoti.",
  "tika-vin02t0:490_0": "Apica annādīsu ‘‘evaṁ vaṇṇavantaṁ gandhavantaṁ rasavantaṁ phassasampannaṁ khādimha bhuñjimha pivimha paribhuñjimhā’’ti kāmassādavasena kathetuṁ na vaṭṭati,",
  "tika-vin02t0:490_1": "sātthakaṁ pana katvā ‘‘pubbe evaṁ vaṇṇādisampannaṁ annaṁ pānaṁ vatthaṁ sayanaṁ mālāgandhaṁ sīlavantānaṁ adamha,",
  "tika-vin02t0:490_2": "cetiyapūjaṁ akarimhā’’ti kathetuṁ vaṭṭati.",
  "tika-vin02t0:490_3": "Ñātikathādīsupi ‘‘amhākaṁ ñātakā sūrā samatthā’’ti vā ‘‘pubbe mayaṁ evaṁ vicitrehi yānehi vicarimhā’’ti vā assādavasena vattuṁ na vaṭṭati,",
  "tika-vin02t0:490_4": "sātthakaṁ pana katvā ‘‘tepi no ñātakā khayaṁ gatā’’ti vā ‘‘pubbe mayaṁ evarūpā upāhanā saṅghassa adamhā’’ti vā kathetabbaṁ.",
  "tika-vin02t0:490_5": "Gāmakathāpi suniviṭṭhadunniviṭṭhasubhikkhadubbhikkhādivasena vā ‘‘asukagāmavāsino sūrā samatthā’’ti vā evaṁ assādavasena na vaṭṭati,",
  "tika-vin02t0:490_6": "sātthakaṁ pana katvā ‘‘saddhā pasannā’’ti vā ‘‘khayavayaṁ gatā’’ti vā vattuṁ vaṭṭati.",
  "tika-vin02t0:490_7": "Nigamanagarajanapadakathāsupi eseva nayo.",
  "tika-vin02t0:491_0": "Itthikathāpi vaṇṇasaṇṭhānādīni paṭicca assādavasena na vaṭṭati, ‘‘saddhā pasannā,",
  "tika-vin02t0:491_1": "khayaṁ gatā’’ti evaṁ vattuṁ vaṭṭati.",
  "tika-vin02t0:491_2": "Sūrakathāpi ‘‘nandimitto nāma yodho sūro ahosī’’ti assādavasena na vaṭṭati, ‘‘saddho ahosi,",
  "tika-vin02t0:491_3": "khayaṁ gato’’ti evameva vaṭṭati.",
  "tika-vin02t0:491_4": "Visikhākathāpi ‘‘asukā visikhā suniviṭṭhā dunniviṭṭhā sūrā samatthā’’ti assādavaseneva na vaṭṭati, ‘‘saddhā pasannā, khayaṁ gatā’’icceva vaṭṭati.",
  "tika-vin02t0:492_0": "Kumbhaṭṭhānakathāti kuṭaṭṭhānakathā udakatitthakathā vuccati, kumbhadāsīkathā vā.",
  "tika-vin02t0:492_1": "Sāpi ‘‘pāsādikā naccituṁ gāyituṁ chekā’’ti assādavasena na vaṭṭati,",
  "tika-vin02t0:492_2": "‘‘saddhā pasannā’’tiādinā nayeneva vaṭṭati.",
  "tika-vin02t0:492_3": "Pubbapetakathāti atītañātikathā.",
  "tika-vin02t0:492_4": "Tattha vattamānañātikathāsadisova vinicchayo.",
  "tika-vin02t0:493_0": "Nānattakathāti purimapacchimakathāvimuttā avasesā nānāsabhāvā niratthakakathā.",
  "tika-vin02t0:493_1": "Lokakkhāyikāti ‘‘ayaṁ loko kena nimmito,",
  "tika-vin02t0:493_2": "asukena pajāpatinā brahmunā issarena vā nimmito, kāko seto aṭṭhīnaṁ setattā,",
  "tika-vin02t0:493_3": "bakā rattā lohitassa rattattā’’ti evamādikā lokāyatavitaṇḍasallāpakathā.",
  "tika-vin02t0:493_4": "Uppattiṭhitisaṁhārādivasena lokaṁ akkhāyatīti lokakkhāyikā.",
  "tika-vin02t0:493_5": "Samuddakkhāyikā nāma kasmā samuddo sāgaro,",
  "tika-vin02t0:493_6": "sāgarassa rañño puttehi khatattā sāgaro.",
  "tika-vin02t0:493_7": "Khato amhehīti hatthamuddāya niveditattā samuddoti evamādikā niratthakā samuddakkhāyikakathā.",
  "tika-vin02t0:494_0": "Iti bhavo iti abhavoti yaṁ vā taṁ vā niratthakakāraṇaṁ vatvā pavattitakathā itibhavābhavakathā. Ettha ca bhavoti sassataṁ, abhavoti ucchedaṁ. Bhavoti vuddhi, abhavoti hāni . Bhavoti kāmasukhaṁ, abhavoti attakilamatho.",
  "tika-vin02t0:494_1": "Iti imāya chabbidhāya itibhavābhavakathāya saddhiṁ bāttiṁsa tiracchānakathā nāma hoti.",
  "tika-vin02t0:494_2": "Atha vā pāḷiyaṁ sarūpato anāgatāpi araññapabbatanadīdīpakathā iti-saddena saṅgahetvā chattiṁsa tiracchānakathāti vuccati.",
  "tika-vin02t0:494_3": "Iti vāti hi ettha iti-saddo pakāratthe, vā-saddo vikappatthe.",
  "tika-vin02t0:494_4": "Idaṁ vuttaṁ hoti – ‘‘evaṁpakāraṁ ito aññaṁ vā tādisaṁ niratthakakathaṁ kathentī’’ti.",
  "tika-vin02t0:494_5": "Ādiatthe vā iti-saddo ‘‘iti vā iti evarūpā naccagītavāditavisūkadassanā paṭivirato’’tiādīsu (dī. ni. 1.10, 194) viya,",
  "tika-vin02t0:494_6": "evamādiṁ aññampi tādisaṁ kathaṁ kathentīti attho.",
  "tika-vin02t0:495_0": "512.Aparikkhittassa gāmassa upacāro adinnādāne vuttanayeneva veditabboti iminā dutiyaleḍḍupāto idha upacāroti dasseti. Sesamettha uttānameva. Santaṁ bhikkhuṁ anāpucchanā, anuññātakāraṇābhāvo,",
  "tika-vin02t0:495_1": "vikāle gāmappavisananti imāni panettha tīṇi aṅgāni.",
  "tika-vin02t0:496_0": "Vikālagāmappavisanasikkhāpadavaṇṇanā niṭṭhitā.",
  "tika-vin02t0:497_0": "4. Sūcigharasikkhāpadavaṇṇanā",
  "tika-vin02t0:498_0": "517.",
  "tika-vin02t0:498_1": "Catutthe taṁ assa atthīti paṭhamaṁ bhinditvā pacchā desetabbattā taṁ bhedanakaṁ tassa pācittiyassa atthīti bhedanakaṁ, pācittiyaṁ.",
  "tika-vin02t0:498_2": "Assatthiatthe a-kārapaccayo daṭṭhabbo. Vāsijaṭeti vāsidaṇḍake. Sesamettha uttānameva. Sūcigharatā, aṭṭhimayāditā,",
  "tika-vin02t0:498_3": "attano atthāya karaṇaṁ vā kārāpetvā vā paṭilābhoti imāni panettha tīṇi aṅgāni.",
  "tika-vin02t0:499_0": "Sūcigharasikkhāpadavaṇṇanā niṭṭhitā.",
  "tika-vin02t0:500_0": "5. Mañcapīṭhasikkhāpadavaṇṇanā",
  "tika-vin02t0:501_0": "522.",
  "tika-vin02t0:501_1": "Pañcame chedanakaṁ vuttanayamevāti chedanameva chedanakaṁ,",
  "tika-vin02t0:501_2": "taṁ tassa atthīti chedanakanti imamatthaṁ atidissati. Sesamettha uttānameva. Pamāṇātikkantamañcapīṭhatā,",
  "tika-vin02t0:501_3": "attano atthāya karaṇaṁ vā kārāpetvā vā paṭilābhoti imāni panettha dve aṅgāni.",
  "tika-vin02t0:502_0": "Mañcapīṭhasikkhāpadavaṇṇanā niṭṭhitā.",
  "tika-vin02t0:503_0": "6. Tūlonaddhasikkhāpadavaṇṇanā",
  "tika-vin02t0:504_0": "526.",
  "tika-vin02t0:504_1": "Chaṭṭhe tūlaṁ pakkhipitvāti heṭṭhā cimilikaṁ pattharitvā tassa upari tūlaṁ pakkhipitvāti attho.",
  "tika-vin02t0:504_2": "Poṭakitūlanti erakatūlādi yaṁkiñci tiṇajātīnaṁ tūlaṁ. Sesamettha uttānameva. Tūlonaddhamañcapīṭhatā,",
  "tika-vin02t0:504_3": "attano atthāya karaṇaṁ vā kārāpetvā vā paṭilābhoti imāni panettha dve aṅgāni.",
  "tika-vin02t0:504_4": "Attanā kārāpitassa hi paṭilābhamatteneva pācittiyaṁ.",
  "tika-vin02t0:504_5": "Teneva padabhājane ‘‘paṭilābhena uddāletvā pācittiyaṁ desetabba’’nti vuttaṁ.",
  "tika-vin02t0:504_6": "Kenaci pana ‘‘paṭilābhena uddāletvā pācittiyaṁ desetabbanti ettha kiñcāpi paṭilābhamatteneva pācittiyaṁ viya dissati,",
  "tika-vin02t0:504_7": "paribhogeyeva āpatti daṭṭhabbā.",
  "tika-vin02t0:504_8": "‘Aññena kataṁ paṭilabhitvā paribhuñjati,",
  "tika-vin02t0:504_9": "āpatti dukkaṭassā’ti vacanaṁ ettha sādhaka’’nti vuttaṁ, taṁ tassa matimattaṁ.",
  "tika-vin02t0:504_10": "Na hi ‘‘aññena kataṁ paṭilabhitvā paribhuñjati,",
  "tika-vin02t0:504_11": "āpatti dukkaṭassā’’ti idaṁ attanā kārāpitaṁ sandhāya vuttaṁ,",
  "tika-vin02t0:504_12": "karaṇakārāpanapaccayā ca iminā sikkhāpadena pācittiyaṁ vuttaṁ, na paribhogapaccayā. ‘‘Na, bhikkhave,",
  "tika-vin02t0:504_13": "tūlonaddhaṁ mañcaṁ vā pīṭhaṁ vā paribhuñjitabbaṁ, yo paribhuñjeyya,",
  "tika-vin02t0:504_14": "āpatti dukkaṭassā’’ti hi khandhake vuttattā attanā vā kataṁ hotu aññena vā,",
  "tika-vin02t0:504_15": "paribhuñjantassa paribhogapaccayā dukkaṭameva, na pācittiyaṁ.",
  "tika-vin02t0:505_0": "Tūlonaddhasikkhāpadavaṇṇanā niṭṭhitā.",
  "tika-vin02t0:506_0": "7. Nisīdanasikkhāpadavaṇṇanā",
  "tika-vin02t0:507_0": "531. Sattame yaṁ vattabbaṁ,",
  "tika-vin02t0:507_1": "taṁ nisīdanasanthatasikkhāpade vuttameva.",
  "tika-vin02t0:507_2": "Nisīdanassa pamāṇātikkantatā,",
  "tika-vin02t0:507_3": "attano atthāya karaṇaṁ vā kārāpetvā vā paṭilābhoti imāni panettha dve aṅgāni.",
  "tika-vin02t0:508_0": "Nisīdanasikkhāpadavaṇṇanā niṭṭhitā.",
  "tika-vin02t0:509_0": "537-542.",
  "tika-vin02t0:509_1": "Aṭṭhamanavamadasamesu natthi vattabbaṁ,",
  "tika-vin02t0:509_2": "aṅgānipi sattameva vuttanayeneva veditabbāni.",
  "tika-vin02t0:510_0": "Niṭṭhito rājavaggo navamo.",
  "tika-vin02t0:511_0": "Iti samantapāsādikāya vinayaṭṭhakathāya sāratthadīpaniyaṁ",
  "tika-vin02t0:512_0": "Khuddakavaṇṇanā samattā.",
  "tika-vin02t0:513_0": "Pācittiyakaṇḍaṁ niṭṭhitaṁ."
}