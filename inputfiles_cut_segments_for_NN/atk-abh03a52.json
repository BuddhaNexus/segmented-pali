{
  "atk-abh03a52:0_0": "Paccayaniddeso",
  "atk-abh03a52:1_0": "1. Hetupaccayaniddesavaṇṇanā",
  "atk-abh03a52:2_0": "1.",
  "atk-abh03a52:2_1": "Idāni sabbepi te paccaye uddiṭṭhapaṭipāṭiyā niddisitvā dassetuṁ hetupaccayoti hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena paccayotiādimāha.",
  "atk-abh03a52:2_2": "Tattha hetupaccayoti catuvīsatiyā paccayesu nikkhittapaṭipāṭiyā sabbapaṭhamaṁ bhājetabbassa paduddhāro.",
  "atk-abh03a52:2_3": "Sesapaccayesupi imināva nayena paṭhamaṁ bhājetabbapadaṁ uddharitvā vissajjanaṁ katanti veditabbaṁ.",
  "atk-abh03a52:2_4": "Ayaṁ panettha sambandho – yo paccayuddese hetupaccayoti uddiṭṭho,",
  "atk-abh03a52:2_5": "so niddesato ‘‘hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena paccayo’’ti evaṁ veditabbo .",
  "atk-abh03a52:2_6": "Iminā upāyena sabbapaccayesu bhājetabbassa padassa vissajjanena saddhiṁ sambandho veditabbo.",
  "atk-abh03a52:3_0": "Idāni hetū hetusampayuttakānanti ettha ‘‘hetusampayuttakāna’’nti avatvā ‘‘hetū hetusampayuttakāna’’nti kasmā vuttanti?",
  "atk-abh03a52:3_1": "Paccayassa ceva paccayuppannānañca vavatthāpanato.",
  "atk-abh03a52:3_2": "Hetusampayuttakānanti hi vutte hetunā sampayuttakānaṁ hetupaccayena paccayoti attho bhaveyya.",
  "atk-abh03a52:3_3": "Evaṁ sante asuko nāma dhammo hetupaccayena paccayoti paccayavavatthānaṁ na paññāyeyya.",
  "atk-abh03a52:3_4": "Athāpi hetunā sampayuttakānaṁ hetusampayuttakānanti atthaṁ aggahetvāva yesaṁ kesañci sampayuttakānaṁ hetū hetupaccayena paccayoti attho bhaveyya,",
  "atk-abh03a52:3_5": "evaṁ sante hetunā vippayuttā cakkhuviññāṇādayopi sampayuttakāyeva,",
  "atk-abh03a52:3_6": "hetunā sampayuttā kusalādayopi.",
  "atk-abh03a52:3_7": "Tattha ayaṁ hetu asukassa nāma sampayuttakadhammassa paccayoti paccayuppannavavatthānaṁ na paññāyeyya.",
  "atk-abh03a52:3_8": "Tasmā paccayañceva paccayuppannañca vavatthāpento ‘‘hetū hetusampayuttakāna’’nti āha.",
  "atk-abh03a52:3_9": "Tassattho – hetusampayuttakānaṁ kusalādidhammānaṁ yo hetu sampayuttako, so hetupaccayena paccayoti.",
  "atk-abh03a52:3_10": "Tatrāpi ‘‘paccayo’’ti avatvā ‘‘hetupaccayenā’’ti vacanaṁ hetuno aññathā paccayabhāvapaṭisedhanatthaṁ.",
  "atk-abh03a52:3_11": "Ayañhi hetu hetupaccayenāpi paccayo hoti, sahajātādipaccayenāpi.",
  "atk-abh03a52:3_12": "Tatrāssa yvāyaṁ sahajātādipaccayavasena aññathāpi paccayabhāvo,",
  "atk-abh03a52:3_13": "tassa paṭisedhanatthaṁ hetupaccayenāti vuttaṁ.",
  "atk-abh03a52:3_14": "Evaṁ santepi ‘‘taṁsampayuttakāna’’nti avatvā kasmā ‘‘hetusampayuttakāna’’nti vuttanti? Niddisitabbassa apākaṭattā.",
  "atk-abh03a52:3_15": "Taṁsampayuttakānanti hi vutte yena te taṁsampayuttakā nāma honti ,",
  "atk-abh03a52:3_16": "ayaṁ nāma soti niddisitabbo apākaṭo.",
  "atk-abh03a52:3_17": "Tassa apākaṭattā yena sampayuttā te taṁsampayuttakāti vuccanti,",
  "atk-abh03a52:3_18": "taṁ sarūpatova dassetuṁ ‘‘hetusampayuttakāna’’nti vuttaṁ.",
  "atk-abh03a52:4_0": "Taṁsamuṭṭhānānanti ettha pana niddisitabbassa pākaṭattā taṁ-gahaṇaṁ kataṁ.",
  "atk-abh03a52:4_1": "Ayañhettha attho – te hetū ceva hetusampayuttakā ca dhammā samuṭṭhānaṁ etesanti taṁsamuṭṭhānāni. Tesaṁ taṁsamuṭṭhānānaṁ,",
  "atk-abh03a52:4_2": "hetuto ceva hetusampayuttadhammehi ca nibbattānanti attho.",
  "atk-abh03a52:4_3": "Iminā cittasamuṭṭhānarūpaṁ gaṇhāti .",
  "atk-abh03a52:4_4": "Kiṁ pana taṁ cittato aññenapi samuṭṭhātīti? Āma, samuṭṭhāti.",
  "atk-abh03a52:4_5": "Sabbepi hi cittacetasikā ekato hutvā rūpaṁ samuṭṭhāpenti.",
  "atk-abh03a52:4_6": "Lokiyadhammadesanāyaṁ pana cittassa adhikabhāvato tathāvidhaṁ rūpaṁ cittasamuṭṭhānanti vuccati.",
  "atk-abh03a52:4_7": "Tenevāha cittacetasikā dhammā cittasamuṭṭhānānaṁ rūpānaṁ sahajātapaccayena paccayoti.",
  "atk-abh03a52:5_0": "Yadi evaṁ idhāpi ‘‘taṁsamuṭṭhānāna’’nti avatvā cittasamuṭṭhānānanti kasmā na vuttanti?",
  "atk-abh03a52:5_1": "Acittasamuṭṭhānānampi saṅgaṇhanato.",
  "atk-abh03a52:5_2": "Pañhāvārasmiñhi ‘‘paṭisandhikkhaṇe vipākābyākatā hetū sampayuttakānaṁ khandhānaṁ kaṭattā ca rūpānaṁ hetupaccayena paccayoti āgataṁ’’.",
  "atk-abh03a52:5_3": "Tassa saṅgaṇhanatthaṁ idha cittasamuṭṭhānānanti avatvā taṁsamuṭṭhānānanti vuttaṁ.",
  "atk-abh03a52:5_4": "Tassattho – cittajarūpaṁ ajanayamānāpi te hetū hetusampayuttakā dhammā sahajātādipaccayavasena samuṭṭhānaṁ etesanti taṁsamuṭṭhānāni.",
  "atk-abh03a52:5_5": "Tesaṁ taṁsamuṭṭhānānaṁ pavatte cittajānaṁ paṭisandhiyañca kaṭattārūpānampi hetū hetupaccayena paccayoti.",
  "atk-abh03a52:5_6": "Iminā upāyena aññesupi taṁsamuṭṭhānānanti āgataṭṭhānesu attho veditabbo.",
  "atk-abh03a52:6_0": "Kasmā panāyaṁ hetu paṭisandhiyameva kaṭattārūpānaṁ hetupaccayo hoti, na pavatteti?",
  "atk-abh03a52:6_1": "Paṭisandhiyaṁ kammajarūpānaṁ cittapaṭibaddhavuttitāya.",
  "atk-abh03a52:6_2": "Paṭisandhiyañhi kammajarūpānaṁ cittapaṭibaddhā pavatti,",
  "atk-abh03a52:6_3": "cittavasena uppajjanti ceva tiṭṭhanti ca.",
  "atk-abh03a52:6_4": "Tasmiñhi khaṇe cittaṁ cittajarūpaṁ janetuṁ na sakkoti,",
  "atk-abh03a52:6_5": "tānipi vinā cittena uppajjituṁ vā ṭhātuṁ vā na sakkonti.",
  "atk-abh03a52:6_6": "Tenevāha – ‘‘viññāṇapaccayā nāmarūpaṁ,",
  "atk-abh03a52:6_7": "tasmiṁ patiṭṭhite viññāṇe nāmarūpassa avakkanti hotī’’ti (saṁ. ni. 2.39).",
  "atk-abh03a52:6_8": "Pavattiyaṁ pana tesaṁ citte vijjamānepi kammapaṭibaddhāva pavatti, na cittapaṭibaddhā.",
  "atk-abh03a52:6_9": "Avijjamāne cāpi citte nirodhasamāpannānaṁ uppajjantiyeva.",
  "atk-abh03a52:7_0": "Kasmā pana paṭisandhikkhaṇe cittaṁ cittajarūpaṁ janetuṁ na sakkotīti?",
  "atk-abh03a52:7_1": "Kammavegakkhittatāya ceva appatiṭṭhitavatthutāya ca dubbalattā.",
  "atk-abh03a52:7_2": "Tañhi tadā kammavegakkhittaṁ apurejātavatthukattā ca appatiṭṭhitavatthukanti dubbalaṁ hoti.",
  "atk-abh03a52:7_3": "Tasmā papāte patitamatto puriso kiñci sippaṁ kātuṁ viya rūpaṁ janetuṁ na sakkoti;",
  "atk-abh03a52:7_4": "kammajarūpameva panassa cittasamuṭṭhānarūpaṭṭhāne tiṭṭhati.",
  "atk-abh03a52:7_5": "Tañca kammajarūpasseva bījaṭṭhāne tiṭṭhati.",
  "atk-abh03a52:7_6": "Kammaṁ panassa khettasadisaṁ, kilesā āpasadisā.",
  "atk-abh03a52:7_7": "Tasmā santepi khette āpe ca paṭhamuppattiyaṁ bījānubhāvena rukkhuppatti viya paṭisandhikkhaṇe cittānubhāvena rūpakāyassa uppatti.",
  "atk-abh03a52:7_8": "Bīje pana vigatepi pathavīāpānubhāvena rukkhassa uparūpari pavatti viya;",
  "atk-abh03a52:7_9": "vinā cittena kammatova kaṭattārūpānaṁ pavatti hotīti veditabbā.",
  "atk-abh03a52:7_10": "Vuttampi cetaṁ – ‘‘kammaṁ khettaṁ viññāṇaṁ bījaṁ taṇhā sneho’’ti (a. ni. 3.77).",
  "atk-abh03a52:8_0": "Ayañca panattho okāsavaseneva gahetabbo. Tayo hi okāsā – nāmokāso, rūpokāso, nāmarūpokāsoti.",
  "atk-abh03a52:8_1": "Tattha arūpabhavo nāmokāso nāma.",
  "atk-abh03a52:8_2": "Tatra hi hadayavatthumattampi rūpapaccayaṁ vinā arūpadhammāva uppajjanti. Asaññabhavo rūpokāso nāma.",
  "atk-abh03a52:8_3": "Tatra hi paṭisandhicittamattampi arūpapaccayaṁ vinā rūpadhammāva uppajjanti.",
  "atk-abh03a52:8_4": "Pañcavokārabhavo nāmarūpokāso nāma.",
  "atk-abh03a52:8_5": "Tatra hi vatthurūpamattampi vinā paṭisandhiyaṁ arūpadhammā,",
  "atk-abh03a52:8_6": "paṭisandhicittañca vinā kammajāpi rūpadhammā nuppajjanti.",
  "atk-abh03a52:8_7": "Yuganaddhāva rūpārūpānaṁ uppatti.",
  "atk-abh03a52:8_8": "Yathā hi sassāmike sarājake gehe sadvārapālake rājāṇattiṁ vinā paṭhamappaveso nāma natthi,",
  "atk-abh03a52:8_9": "aparabhāge pana vināpi āṇattiṁ purimāṇattiānubhāveneva hoti,",
  "atk-abh03a52:8_10": "evameva pañcavokāre paṭisandhiviññāṇarājassa sahajātādipaccayataṁ vinā rūpassa paṭisandhivasena paṭhamuppatti nāma natthi.",
  "atk-abh03a52:8_11": "Aparabhāge pana vināpi paṭisandhiviññāṇassa sahajātādipaccayānubhāvaṁ purimānubhāvavasena laddhappavesassa kammato pavatti hoti.",
  "atk-abh03a52:8_12": "Asaññabhavo pana yasmā arūpokāso na hoti,",
  "atk-abh03a52:8_13": "tasmā tattha vināva arūpapaccayā asaññokāsattā rūpaṁ pavattati,",
  "atk-abh03a52:8_14": "assāmike suññagehe attano gehe ca purisassa paveso viya.",
  "atk-abh03a52:8_15": "Arūpabhavopi yasmā rūpokāso na hoti,",
  "atk-abh03a52:8_16": "tasmā tattha vināva rūpapaccayā aññokāsattā arūpadhammā pavattanti.",
  "atk-abh03a52:8_17": "Pañcavokārabhavo pana rūpārūpokāsoti natthettha arūpapaccayaṁ vinā paṭisandhikkhaṇe rūpānaṁ uppattīti.",
  "atk-abh03a52:8_18": "Iti ayaṁ hetu paṭisandhiyameva kaṭattārūpānaṁ paccayo hoti, na pavatteti.",
  "atk-abh03a52:9_0": "Nanu ‘‘hetū sahajātānaṁ hetupaccayena paccayoti vutte sabbopi ayamattho gahito hoti,",
  "atk-abh03a52:9_1": "atha kasmā ‘‘hetusampayuttakānaṁ dhammānaṁ taṁsamuṭṭhānānañca rūpāna’’nti idaṁ gahitanti?",
  "atk-abh03a52:9_2": "Pavattiyaṁ kaṭattārūpādīnaṁ paccayabhāvapaṭibāhanato.",
  "atk-abh03a52:9_3": "Evañhi sati yāni pavattiyaṁ hetunā saha ekakkhaṇe kaṭattārūpāni ceva utuāhārasamuṭṭhānāni ca jāyanti,",
  "atk-abh03a52:9_4": "tesampi hetū hetupaccayoti āpajjeyya, na ca so tesaṁ paccayo.",
  "atk-abh03a52:9_5": "Tasmā tesaṁ paccayabhāvassa paṭibāhanatthametaṁ gahitanti veditabbaṁ.",
  "atk-abh03a52:10_0": "Idāni ‘‘nānappakārabhedato paccayuppannato’’ti imesaṁ padānaṁ vasenettha viññātabbo vinicchayo.",
  "atk-abh03a52:10_1": "Tesu nānappakārabhedatoti ayañhi hetu nāma jātito kusalākusalavipākakiriyabhedato catubbidho.",
  "atk-abh03a52:10_2": "Tattha kusalahetu bhūmantarato kāmāvacarādibhedena catubbidho,",
  "atk-abh03a52:10_3": "akusalahetu kāmāvacarova vipākahetu kāmāvacarādibhedena catubbidho,",
  "atk-abh03a52:10_4": "kiriyahetu kāmāvacaro rūpāvacaro arūpāvacaroti tividho.",
  "atk-abh03a52:10_5": "Tattha kāmāvacarakusalahetu nāmato alobhādivasena tividho.",
  "atk-abh03a52:10_6": "Rūpāvacarādikusalahetūsupi eseva nayo.",
  "atk-abh03a52:10_7": "Akusalahetu lobhādivasena tividho.",
  "atk-abh03a52:10_8": "Vipākakiriyahetū pana alobhādivasena tayo tayo honti.",
  "atk-abh03a52:10_9": "Taṁtaṁcittasampayogavasena pana tesaṁ tesaṁ hetūnaṁ nānappakārabhedoyevāti evaṁ tāvettha nānappakārabhedato viññātabbo vinicchayo.",
  "atk-abh03a52:11_0": "Paccayuppannatoti iminā paccayena ime dhammā uppajjanti,",
  "atk-abh03a52:11_1": "imesaṁ nāma dhammānaṁ ayaṁ paccayoti evampi viññātabbo vinicchayoti attho.",
  "atk-abh03a52:11_2": "Tattha imasmiṁ tāva hetupaccaye kāmāvacarakusalahetu kāmabhavarūpabhavesu attanā sampayuttadhammānañceva cittasamuṭṭhānarūpānañca hetupaccayo hoti,",
  "atk-abh03a52:11_3": "arūpabhave sampayuttadhammānaṁyeva.",
  "atk-abh03a52:11_4": "Rūpāvacarakusalahetu kāmabhavarūpabhavesuyeva sampayuttadhammānañceva cittasamuṭṭhānarūpānañca hetupaccayo.",
  "atk-abh03a52:11_5": "Arūpāvacarakusalahetu kāmāvacarakusalahetusadisova.",
  "atk-abh03a52:11_6": "Tathā apariyāpannakusalahetu, tathā akusalahetu.",
  "atk-abh03a52:11_7": "Kāmāvacaravipākahetu pana kāmabhavasmiṁyeva attanā sampayuttadhammānaṁ,",
  "atk-abh03a52:11_8": "paṭisandhiyaṁ kaṭattārūpānaṁ,",
  "atk-abh03a52:11_9": "pavatte cittasamuṭṭhānarūpānañca hetupaccayo.",
  "atk-abh03a52:11_10": "Rūpāvacaravipākahetu rūpabhave vuttappakārānaññeva hetupaccayo.",
  "atk-abh03a52:11_11": "Arūpāvacaravipākahetu arūpabhave sampayuttakānaññeva hetupaccayo.",
  "atk-abh03a52:11_12": "Apariyāpannavipākahetu kāmabhavarūpabhavesu sampayuttakānañceva cittasamuṭṭhānarūpānañca arūpabhave arūpadhammānaññeva hetupaccayo.",
  "atk-abh03a52:11_13": "Kiriyahetūsu pana tebhūmakesupi kusalahetusadisova paccayoti.",
  "atk-abh03a52:11_14": "Evamettha paccayuppannatopi viññātabbo vinicchayoti.",
  "atk-abh03a52:12_0": "Hetupaccayaniddesavaṇṇanā.",
  "atk-abh03a52:13_0": "2. Ārammaṇapaccayaniddesavaṇṇanā",
  "atk-abh03a52:14_0": "2.",
  "atk-abh03a52:14_1": "Ārammaṇapaccayaniddese rūpāyatananti rūpasaṅkhātaṁ āyatanaṁ. Sesesupi eseva nayo.",
  "atk-abh03a52:14_2": "Cakkhuviññāṇadhātuyāti cakkhuviññāṇasaṅkhātāya dhātuyā. Sesapadesupi eseva nayo.",
  "atk-abh03a52:14_3": "Taṁsampayuttakānanti tāya cakkhuviññāṇadhātuyā sampayuttakānaṁ tiṇṇaṁ khandhānaṁ,",
  "atk-abh03a52:14_4": "sabbesampi cakkhupasādavatthukānaṁ catunnaṁ khandhānaṁ rūpāyatanaṁ ārammaṇapaccayena paccayoti attho. Ito paresupi eseva nayo.",
  "atk-abh03a52:14_5": "Manodhātuyāti sasampayuttadhammāya tividhāyapi manodhātuyā rūpāyatanādīni pañca ārammaṇapaccayena paccayo, no ca kho ekakkhaṇe.",
  "atk-abh03a52:14_6": "Sabbe dhammāti etāni ca rūpāyatanādīni pañca avasesā ca sabbepi ñeyyadhammā imā cha dhātuyo ṭhapetvā sesāya sasampayuttadhammāya manoviññāṇadhātuyā ārammaṇapaccayena paccayoti attho.",
  "atk-abh03a52:14_7": "Yaṁ yaṁ dhammaṁ ārabbhāti iminā ye ete etāsaṁ sattannaṁ viññāṇadhātūnaṁ ārammaṇadhammā vuttā,",
  "atk-abh03a52:14_8": "te tāsaṁ dhātūnaṁ ārammaṇaṁ katvā uppajjanakkhaṇeyeva ārammaṇapaccayo hontīti dīpeti.",
  "atk-abh03a52:14_9": "Evaṁ hontāpi ca na ekato honti,",
  "atk-abh03a52:14_10": "yaṁ yaṁ ārabbha ye ye uppajjanti,",
  "atk-abh03a52:14_11": "tesaṁ tesaṁ te te visuṁ visuṁ ārammaṇapaccayo hontītipi dīpeti.",
  "atk-abh03a52:14_12": "Uppajjantīti idaṁ yathā najjo sandanti,",
  "atk-abh03a52:14_13": "pabbatā tiṭṭhantīti sabbakālasaṅgahavasena, evaṁ vuttanti veditabbaṁ.",
  "atk-abh03a52:14_14": "Tena yepi ārabbha ye uppajjiṁsu, yepi uppajjissanti,",
  "atk-abh03a52:14_15": "te sabbe ārammaṇapaccayeneva uppajjiṁsu ca uppajjissanti cāti siddhaṁ hoti.",
  "atk-abh03a52:14_16": "Cittacetasikā dhammāti idaṁ ‘‘ye ye dhammā’’ti vuttānaṁ sarūpato nidassanaṁ.",
  "atk-abh03a52:14_17": "Te te dhammāti te te ārammaṇadhammā.",
  "atk-abh03a52:14_18": "Tesaṁ tesanti tesaṁ tesaṁ cittacetasikadhammānaṁ. Ayaṁ tāvettha pāḷivaṇṇanā.",
  "atk-abh03a52:15_0": "Idaṁ pana ārammaṇaṁ nāma rūpārammaṇaṁ saddagandharasaphoṭṭhabbadhammārammaṇanti koṭṭhāsato chabbidhaṁ hoti.",
  "atk-abh03a52:15_1": "Tattha ṭhapetvā paññattiṁ avasesaṁ bhūmito kāmāvacaraṁ…pe… apariyāpannanti catubbidhaṁ hoti.",
  "atk-abh03a52:15_2": "Tattha kāmāvacaraṁ kusalākusalavipākakiriyarūpabhedato pañcavidhaṁ;",
  "atk-abh03a52:15_3": "rūpāvacaraṁ kusalavipākakiriyato tividhaṁ, tathā arūpāvacaraṁ,",
  "atk-abh03a52:15_4": "apariyāpannaṁ kusalavipākanibbānavasena tividhaṁ hoti.",
  "atk-abh03a52:15_5": "Sabbameva vā etaṁ kusalākusalavipākakiriyarūpanibbānapaññattibhedato sattavidhaṁ hoti.",
  "atk-abh03a52:15_6": "Tattha kusalaṁ bhūmibhedato catubbidhaṁ hoti, akusalaṁ kāmāvacarameva, vipākaṁ catubhūmakaṁ, kiriyaṁ tibhūmakaṁ,",
  "atk-abh03a52:15_7": "rūpaṁ ekabhūmakaṁ kāmāvacarameva,",
  "atk-abh03a52:15_8": "nibbānampi ekabhūmakaṁ apariyāpannameva,",
  "atk-abh03a52:15_9": "paññatti bhūmivinimuttāti evamettha nānappakārabhedato viññātabbo vinicchayo.",
  "atk-abh03a52:16_0": "Evaṁ bhinne panetasmiṁ ārammaṇe kāmāvacarakusalārammaṇaṁ kāmāvacarakusalassa, rūpāvacarakusalassa, akusalassa, kāmāvacaravipākassa, kāmāvacarakiriyassa,",
  "atk-abh03a52:16_1": "rūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:16_2": "Rūpāvacarakusalārammaṇaṁ tesu chasu rāsīsu kāmāvacaravipākavajjānaṁ pañcannaṁ rāsīnaṁ ārammaṇapaccayo hoti.",
  "atk-abh03a52:16_3": "Arūpāvacarakusalārammaṇaṁ kāmāvacarakusalassa, rūpāvacarakusalassa, arūpāvacarakusalassa, akusalassa, arūpāvaracaravipākassa, kāmāvacarakiriyassa, rūpāvacarakiriyassa,",
  "atk-abh03a52:16_4": "arūpāvacarakiriyassa cāti imesaṁ aṭṭhannaṁ rāsīnaṁ ārammaṇapaccayo hoti.",
  "atk-abh03a52:16_5": "Apariyāpannakusalārammaṇaṁ kāmāvacararūpāvacarato kusalakiriyānameva ārammaṇapaccayo hoti.",
  "atk-abh03a52:16_6": "Akusalārammaṇaṁ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a52:16_7": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:17_0": "Kāmāvacaravipākārammaṇaṁ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a52:17_1": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:17_2": "Rūpāvacaravipākārammaṇaṁ kāmāvacararūpāvacarakusalassa, akusalassa,",
  "atk-abh03a52:17_3": "kāmāvacararūpāvacarakiriyassa cāti imesaṁ pañcannaṁ rāsīnaṁ ārammaṇapaccayo hoti.",
  "atk-abh03a52:17_4": "Arūpāvacaravipākārammaṇampi imesaṁyeva pañcannaṁ rāsīnaṁ ārammaṇapaccayo hoti.",
  "atk-abh03a52:17_5": "Apariyāpannavipākārammaṇaṁ kāmāvacararūpāvacarakusalakiriyānaññeva ārammaṇapaccayo hoti.",
  "atk-abh03a52:18_0": "Kāmāvacarakiriyārammaṇaṁ kāmāvacararūpāvacarakusalassa, akusalassa, kāmāvacaravipākassa,",
  "atk-abh03a52:18_1": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:18_2": "Rūpāvacarakiriyārammaṇaṁ imesu chasu rāsīsu kāmāvacaravipākavajjānaṁ pañcannaṁ rāsīnaṁ ārammaṇapaccayo hoti.",
  "atk-abh03a52:18_3": "Arūpāvacarakiriyārammaṇaṁ tesaṁ pañcannaṁ arūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:18_4": "Catusamuṭṭhānaṁ rūpakkhandhasaṅkhātaṁ rūpārammaṇaṁ kāmāvacararūpāvacarakusalassa akusalassa kāmāvacaravipākassa kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:18_5": "Nibbānārammaṇaṁ kāmāvacararūpāvacarakusalassa,",
  "atk-abh03a52:18_6": "apariyāpannato kusalavipākassa,",
  "atk-abh03a52:18_7": "kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hoti.",
  "atk-abh03a52:18_8": "Rūpāvacarakusalakiriyānaṁ keci nicchanti, taṁ yuttito upadhāretabbaṁ.",
  "atk-abh03a52:18_9": "Nānappakārakaṁ pana paññattiārammaṇaṁ tebhūmakakusalassa, akusalassa, rūpāvacaravipākassa, arūpāvacaravipākassa,",
  "atk-abh03a52:18_10": "tebhūmakakiriyassa cāti imesaṁ navannaṁ rāsīnaṁ ārammaṇapaccayo hoti.",
  "atk-abh03a52:18_11": "Tattha yaṁ yaṁ ārammaṇaṁ yesaṁ yesaṁ paccayo,",
  "atk-abh03a52:18_12": "te te taṁtaṁpaccayuppannā nāma hontīti evamettha paccayuppannatopi viññātabbo vinicchayoti.",
  "atk-abh03a52:19_0": "Ārammaṇapaccayaniddesavaṇṇanā.",
  "atk-abh03a52:20_0": "3. Adhipatipaccayaniddesavaṇṇanā",
  "atk-abh03a52:21_0": "3.",
  "atk-abh03a52:21_1": "Adhipatipaccayaniddese chandādhipatīti chandasaṅkhāto adhipati.",
  "atk-abh03a52:21_2": "Chandaṁ dhuraṁ katvā chandaṁ jeṭṭhakaṁ katvā cittuppattikāle uppannassa kattukamyatāchandassetaṁ nāmaṁ. Sesesupi eseva nayo.",
  "atk-abh03a52:21_3": "Kasmā pana yathā hetupaccayaniddese hetū hetusampayuttakāna’’nti vuttaṁ,",
  "atk-abh03a52:21_4": "evamidha ‘‘adhipatī adhipatisampayuttakānanti avatvā ‘‘chandādhipati chandasampayuttakāna’’ntiādinā nayena desanā katāti? Ekakkhaṇe abhāvato.",
  "atk-abh03a52:21_5": "Purimanayasmiñhi dve tayo hetū ekakkhaṇepi hetupaccayo honti mūlaṭṭhena.",
  "atk-abh03a52:21_6": "Upakārakabhāvassa avijahanato.",
  "atk-abh03a52:21_7": "Adhipati pana jeṭṭhakaṭṭhena upakārako,",
  "atk-abh03a52:21_8": "na ca ekakkhaṇe bahū jeṭṭhakā nāma honti.",
  "atk-abh03a52:21_9": "Tasmā ekato uppannānampi nesaṁ ekakkhaṇe adhipatipaccayabhāvo natthi.",
  "atk-abh03a52:21_10": "Tassa adhipatipaccayabhāvassa ekakkhaṇe abhāvato idha evaṁ desanā katāti.",
  "atk-abh03a52:22_0": "Evaṁ sahajātādhipatiṁ dassetvā idāni ārammaṇādhipatiṁ dassetuṁ yaṁ yaṁ dhammaṁ garuṁ katvātiādi āraddhaṁ.",
  "atk-abh03a52:22_1": "Tattha yaṁ yaṁ dhammanti yaṁ yaṁ ārammaṇadhammaṁ.",
  "atk-abh03a52:22_2": "Garuṁ katvāti garukāracittīkāravasena vā assādavasena vā garuṁ bhāriyaṁ laddhabbaṁ avijahitabbaṁ anavaññātaṁ katvā.",
  "atk-abh03a52:22_3": "Te te dhammāti te te garukātabbadhammā.",
  "atk-abh03a52:22_4": "Tesaṁ tesanti tesaṁ tesaṁ garukārakadhammānaṁ.",
  "atk-abh03a52:22_5": "Adhipatipaccayenāti ārammaṇādhipatipaccayena paccayo hotīti ayaṁ tāvettha pāḷivaṇṇanā.",
  "atk-abh03a52:23_0": "Ayaṁ pana adhipati nāma sahajātārammaṇavasena duvidho.",
  "atk-abh03a52:23_1": "Tattha sahajāto chandādivasena catubbidho.",
  "atk-abh03a52:23_2": "Tesu ekeko kāmāvacarādivasena bhūmito catubbidho.",
  "atk-abh03a52:23_3": "Tattha kāmāvacaro kusalākusalakiriyavasena tividho.",
  "atk-abh03a52:23_4": "Akusalaṁ patvā panettha vīmaṁsādhipati na labbhati.",
  "atk-abh03a52:23_5": "Rūpārūpāvacaro kusalakiriyavasena duvidho,",
  "atk-abh03a52:23_6": "apariyāpanno kusalavipākavasena duvidho.",
  "atk-abh03a52:23_7": "Ārammaṇādhipati pana jātibhedato kusalākusalavipākakiriyarūpanibbānānaṁ vasena chabbidhoti evamettha nānappakārabhedato viññātabbo vinicchayo.",
  "atk-abh03a52:24_0": "Evaṁ bhinne panettha sahajātādhipatimhi tāva kāmāvacarakusalakiriyasaṅkhāto adhipati duhetukatihetukesu cittuppādesu chandādīnaṁ aññataraṁ jeṭṭhakaṁ katvā uppattikāle attanā sampayuttadhammānañceva cittasamuṭṭhānarūpassa ca adhipatipaccayo hoti.",
  "atk-abh03a52:24_1": "Rūpāvacarakusalakiriyasaṅkhātepi eseva nayo.",
  "atk-abh03a52:24_2": "Ayaṁ pana ekanteneva labbhati.",
  "atk-abh03a52:24_3": "Na hi te dhammā sahajātādhipatiṁ vinā uppajjanti.",
  "atk-abh03a52:24_4": "Arūpāvacarakusalakiriyasaṅkhāto pana pañcavokāre rūpāvacaraadhipatisadisova catuvokāre pana sampayuttadhammānaññeva adhipatipaccayo hoti.",
  "atk-abh03a52:24_5": "Tathā tatthuppanno sabbopi kāmāvacarādhipati.",
  "atk-abh03a52:24_6": "Apariyāpanno kusalatopi vipākatopi pañcavokāre ekanteneva sampayuttadhammānañceva cittasamuṭṭhānarūpānañca adhipatipaccayo hoti,",
  "atk-abh03a52:24_7": "catuvokāre arūpadhammānaññeva.",
  "atk-abh03a52:24_8": "Akusalo kāmabhave micchattaniyatacittesu ekanteneva sampayuttakānañceva cittasamuṭṭhānarūpānañca adhipatipaccayo hoti.",
  "atk-abh03a52:24_9": "Aniyato kāmabhavarūpabhavesu attano adhipatikāle tesaññeva.",
  "atk-abh03a52:24_10": "Arūpabhave arūpadhammānaññeva adhipatipaccayo hoti.",
  "atk-abh03a52:24_11": "Ayaṁ tāva sahajātādhipatimhi nayo.",
  "atk-abh03a52:25_0": "Ārammaṇādhipatimhi pana kāmāvacarakusalo ārammaṇādhipati kāmāvacarakusalassa lobhasahagatākusalassāti imesaṁ dvinnaṁ rāsīnaṁ ārammaṇādhipatipaccayo hoti.",
  "atk-abh03a52:25_1": "Rūpāvacarārūpāvacarepi kusalārammaṇādhipatimhi eseva nayo.",
  "atk-abh03a52:25_2": "Apariyāpannakusalo pana ārammaṇādhipati kāmāvacarato ñāṇasampayuttakusalassa ceva ñāṇasampayuttakiriyassa ca ārammaṇādhipatipaccayo hoti.",
  "atk-abh03a52:25_3": "Akusalo pana ārammaṇādhipati nāma lobhasahagatacittuppādo vuccati.",
  "atk-abh03a52:25_4": "So lobhasahagatākusalasseva ārammaṇādhipatipaccayo hoti.",
  "atk-abh03a52:25_5": "Kāmāvacaro pana vipākārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a52:25_6": "Tathā rūpāvacarārūpāvacaravipākārammaṇādhipati.",
  "atk-abh03a52:25_7": "Lokuttaro pana vipākārammaṇādhipati kāmāvacarato ñāṇasampayuttakusalakiriyānaññeva ārammaṇādhipatipaccayo hoti.",
  "atk-abh03a52:25_8": "Kāmāvacarādibhedato pana tividhopi kiriyārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a52:25_9": "Catusamuṭṭhānikarūpasaṅkhāto rūpakkhandho ārammaṇādhipati lobhasahagatākusalasseva ārammaṇādhipatipaccayo hoti.",
  "atk-abh03a52:25_10": "Nibbānaṁ kāmāvacarato ñāṇasampayuttakusalassa ñāṇasampayuttakiriyassa lokuttarakusalassa lokuttaravipākassa cāti imesaṁ catunnaṁ rāsīnaṁ ārammaṇādhipatipaccayo hotīti evamettha paccayuppannatopi viññātabbo vinicchayoti.",
  "atk-abh03a52:26_0": "Adhipatipaccayaniddesavaṇṇanā.",
  "atk-abh03a52:27_0": "4. Anantarapaccayaniddesavaṇṇanā",
  "atk-abh03a52:28_0": "4.",
  "atk-abh03a52:28_1": "Anantarapaccayaniddese manodhātuyāti vipākamanodhātuyā.",
  "atk-abh03a52:28_2": "Manoviññāṇadhātuyāti santīraṇakiccāya ahetukavipākamanoviññāṇadhātuyā.",
  "atk-abh03a52:28_3": "Tato paraṁ pana voṭṭhabbanajavanatadārammaṇabhavaṅgakiccā manoviññāṇadhātuyo vattabbā siyuṁ,",
  "atk-abh03a52:28_4": "tā avuttāpi imināva nayena veditabbāti nayaṁ dassetvā desanā saṅkhittā.",
  "atk-abh03a52:28_5": "‘‘Purimā purimā kusalā dhammā’’tiādike ca chaṭṭhanaye tā saṅgahitātipi idha na vuttāti veditabbā.",
  "atk-abh03a52:28_6": "Tattha purimā purimāti chasu dvāresupi anantarātītā kusalajavanadhammā daṭṭhabbā.",
  "atk-abh03a52:28_7": "Pacchimānaṁ pacchimānanti anantarauppajjamānānaññeva. Kusalānanti sadisakusalānaṁ.",
  "atk-abh03a52:28_8": "Abyākatānanti idaṁ pana kusalānantaraṁ tadārammaṇabhavaṅgaphalasamāpattivasena vuttaṁ.",
  "atk-abh03a52:28_9": "Akusalamūlake abyākatānanti tadārammaṇabhavaṅgasaṅkhātānaññeva.",
  "atk-abh03a52:28_10": "Abyākatamūlake abyākatānanti āvajjanajavanavasena vā bhavaṅgavasena vā pavattānaṁ kiriyavipākābyākatānaṁ kiriyamanodhātuto paṭṭhāya pana yāva voṭṭhabbanakiccā manoviññāṇadhātu,",
  "atk-abh03a52:28_11": "tāva pavattesu vīthicittesupi ayaṁ nayo labbhateva.",
  "atk-abh03a52:28_12": "Kusalānanti pañcadvāre voṭṭhabbanānantarānaṁ manodvāre āvajjanāntarānaṁ paṭhamajavanakusalānaṁ.",
  "atk-abh03a52:28_13": "Akusalānanti padepi eseva nayo.",
  "atk-abh03a52:28_14": "Yesaṁ yesanti idaṁ sabbesampi anantarapaccayadhammānaṁ.",
  "atk-abh03a52:28_15": "Saṅkhepalakkhaṇanti ayaṁ tāvettha pāḷivaṇṇanā.",
  "atk-abh03a52:29_0": "Ayaṁ pana anantarapaccayo nāma ṭhapetvā nibbānaṁ catubhūmako arūpadhammarāsiyevāti veditabbo.",
  "atk-abh03a52:29_1": "So jātivasena kusalākusalavipākakiriyato catudhā bhijjati.",
  "atk-abh03a52:29_2": "Tattha kusalo kāmāvacarādibhedato catubbidho hoti,",
  "atk-abh03a52:29_3": "akusalo kāmāvacarova vipāko catubhūmako,",
  "atk-abh03a52:29_4": "kiriyānantarapaccayo pana te bhūmakoti evamettha nānappakārabhedato viññātabbo vinicchayo.",
  "atk-abh03a52:30_0": "Evaṁ bhinne panettha kāmāvacarakusalo attanā sadisasseva kāmāvacarakusalassa anantarapaccayo hoti.",
  "atk-abh03a52:30_1": "Ñāṇasampayuttakāmāvacarakusalo pana rūpāvacarakusalassa arūpāvacarakusalassa lokuttarakusalassāti imesaṁ tiṇṇaṁ rāsīnaṁ anantarapaccayo hoti.",
  "atk-abh03a52:30_2": "Kāmāvacarakusalo ca kāmāvacaravipākassa,",
  "atk-abh03a52:30_3": "rūpāvacarārūpāvacaravipākassa,",
  "atk-abh03a52:30_4": "ñāṇasampayutto lokuttaravipākassāpīti imesaṁ catunnaṁ rāsīnaṁ anantarapaccayo hoti.",
  "atk-abh03a52:30_5": "Rūpāvacarakusalo rūpāvacarakusalassa,",
  "atk-abh03a52:30_6": "ñāṇasampayuttakāmāvacaravipākassa,",
  "atk-abh03a52:30_7": "rūpāvacaravipākassāti imesaṁ tiṇṇaṁ rāsīnaṁ anantarapaccayo hoti.",
  "atk-abh03a52:30_8": "Arūpāvacarakusalo tesaṁ dvinnaṁ vipākānaṁ attano kusalassa vipākassa cāti avisesena catunnaṁ rāsīnaṁ anantarapaccayo hoti.",
  "atk-abh03a52:30_9": "Visesena panettha nevasaññānāsaññāyatanakusalo anāgāmiphalasaṅkhātassa lokuttaravipākassapi anantarapaccayo hoti.",
  "atk-abh03a52:30_10": "Lokuttarakusalo lokuttaravipākasseva anantarapaccayo hoti.",
  "atk-abh03a52:30_11": "Akusalo avisesena akusalassa ceva kusalākusalavipākassa ca.",
  "atk-abh03a52:30_12": "Visesena panettha sukhamajjhattavedanāsampayutto akusalo rūpāvacarārūpāvacaravipākassāpīti imesaṁ catunnaṁ rāsīnaṁ anantarapaccayo hoti.",
  "atk-abh03a52:31_0": "Kāmāvacaravipākassa ñāṇasampayutto vā ñāṇavippayutto vā vipāko kāmāvacarakiriyāvajjanassa,",
  "atk-abh03a52:31_1": "ñāṇasampayuttavipāko panettha paṭisandhivasena uppajjamānassa rūpāvacarārūpāvacaravipākassāpīti imesaṁ catunnaṁ rāsīnaṁ anantarapaccayo hoti.",
  "atk-abh03a52:31_2": "Rūpāvacaravipāko sahetukakāmāvacaravipākassa rūpāvacarārūpāvacaravipākassa kāmāvacarakiriyāvajjanassāti imesaṁ catunnaṁ rāsīnaṁ anantarapaccayo hoti.",
  "atk-abh03a52:31_3": "Arūpāvacaravipāko tihetukakāmāvacaravipākassa arūpāvacaravipākassa kāmāvacarakiriyāvajjanassāti tiṇṇaṁ rāsīnaṁ anantarapaccayo hoti.",
  "atk-abh03a52:31_4": "Lokuttaravipāko tihetukakāmāvacaravipākassa rūpāvacarārūpāvacaralokuttaravipākassāti catunnaṁ rāsīnaṁ anantarapaccayo hoti.",
  "atk-abh03a52:32_0": "Kāmāvacarakiriyaṁ kāmāvacarakusalākusalassa catubhūmakavipākassa tebhūmakakiriyassāti navannaṁ rāsīnaṁ anantarapaccayo hoti.",
  "atk-abh03a52:32_1": "Rūpāvacarakiriyaṁ tihetukakāmāvacaravipākassa rūpāvacaravipākassa rūpāvacarakiriyassāti tiṇṇaṁ rāsīnaṁ anantarapaccayo hoti.",
  "atk-abh03a52:32_2": "Arūpāvacarakiriyaṁ tihetukakāmāvacaravipākassa rūpāvacarārūpāvacaralokuttaravipākassa arūpāvacarakiriyassāti pañcannaṁ rāsīnaṁ anantarapaccayo hotīti.",
  "atk-abh03a52:32_3": "Evamettha paccayuppannatopi viññātabbo vinicchayoti.",
  "atk-abh03a52:33_0": "Anantarapaccayaniddesavaṇṇanā.",
  "atk-abh03a52:34_0": "5. Samanantarapaccayaniddesavaṇṇanā",
  "atk-abh03a52:35_0": "5.",
  "atk-abh03a52:35_1": "Samanantarapaccayaniddesopi iminā samānagatikova.",
  "atk-abh03a52:35_2": "Ime pana dve paccayā mahāvitthārā,",
  "atk-abh03a52:35_3": "tasmā sabbacittuppattivasena tesaṁ upaparikkhitvā vitthāro gahetabboti.",
  "atk-abh03a52:36_0": "Samanantarapaccayaniddesavaṇṇanā.",
  "atk-abh03a52:37_0": "6. Sahajātapaccayaniddesavaṇṇanā",
  "atk-abh03a52:38_0": "6.",
  "atk-abh03a52:38_1": "Sahajātapaccayaniddese aññamaññanti añño aññassa.",
  "atk-abh03a52:38_2": "Iminā etesaṁ dhammānaṁ ekakkhaṇe paccayabhāvañceva paccayuppannabhāvañca dīpeti.",
  "atk-abh03a52:38_3": "Okkantikkhaṇeti pañcavokārabhave paṭisandhikkhaṇe.",
  "atk-abh03a52:38_4": "Tasmiñhi khaṇe nāmarūpaṁ okkantaṁ viya pakkhandantaṁ viya paralokato imaṁ lokaṁ āgantvā pavisantaṁ viya uppajjati,",
  "atk-abh03a52:38_5": "tasmā so khaṇo ‘‘okkantikkhaṇo’’ti vuccati.",
  "atk-abh03a52:38_6": "Ettha ca rūpanti hadayavatthumattameva adhippetaṁ. Tañhi nāmassa,",
  "atk-abh03a52:38_7": "nāmañca tassa aññamaññaṁ sahajātapaccayaṭṭhaṁ pharati.",
  "atk-abh03a52:38_8": "Cittacetasikāti pavattiyaṁ cattāro khandhā.",
  "atk-abh03a52:38_9": "Sahajātapaccayenāti ettha cittasamuṭṭhānarūpā cittacetasikānaṁ paccayaṭṭhaṁ na pharanti,",
  "atk-abh03a52:38_10": "tasmā ‘‘aññamañña’’nti na vuttaṁ. Tathā upādārūpā bhūtānaṁ.",
  "atk-abh03a52:38_11": "Rūpino dhammā arūpīnaṁ dhammānanti hadayavatthu catunnaṁ khandhānaṁ. Kiñci kāleti kismiñci kāle.",
  "atk-abh03a52:38_12": "Sahajātapaccayenāti paṭisandhiṁ sandhāya vuttaṁ.",
  "atk-abh03a52:38_13": "Na sahajātapaccayenāti pavattiṁ sandhāya vuttaṁ.",
  "atk-abh03a52:39_0": "Ayaṁ pana ‘cattāro khandhā arūpino aññamaññaṁ sahajātapaccayena paccayo’ti evaṁ chahi koṭṭhāsehi ṭhito.",
  "atk-abh03a52:39_1": "Tattha tayo koṭṭhāsā aññamaññavasena vuttā, tayo na aññamaññavasena.",
  "atk-abh03a52:39_2": "Tattha paṭhamakoṭṭhāse arūpameva paccayo ceva paccayuppannañca, dutiye rūpameva, tatiye nāmarūpaṁ, catutthe paccayo arūpaṁ, paccayuppannaṁ rūpaṁ;",
  "atk-abh03a52:39_3": "pañcame paccayopi paccayuppannampi rūpameva; chaṭṭhe paccayo rūpaṁ,",
  "atk-abh03a52:39_4": "paccayuppannaṁ arūpanti ayaṁ tāvettha pāḷivaṇṇanā.",
  "atk-abh03a52:40_0": "Ayaṁ pana sahajātapaccayo jātivasena kusalo akusalo vipāko kiriyaṁ rūpanti pañcadhā bhijjati.",
  "atk-abh03a52:40_1": "Tattha kusalo bhūmito catubbidho hoti,",
  "atk-abh03a52:40_2": "akusalo ekavidhova vipāko catubbidho, kiriyasaṅkhāto tividho,",
  "atk-abh03a52:40_3": "rūpaṁ ekavidhaṁ kāmāvacaramevāti evaṁ tāvettha nānappakārabhedato viññātabbo vinicchayo.",
  "atk-abh03a52:41_0": "Evaṁ bhinne panettha catubhūmakampi kusalaṁ pañcavokārabhave attanā sampayuttadhammānañceva cittasamuṭṭhānarūpassa ca sahajātapaccayo hoti, tathā akusalaṁ.",
  "atk-abh03a52:41_1": "Yaṁ panettha arūpe uppajjati,",
  "atk-abh03a52:41_2": "taṁ arūpadhammānaṁyeva sahajātapaccayo hoti.",
  "atk-abh03a52:42_0": "Kāmāvacararūpāvacaravipākaṁ cittasamuṭṭhānarūpassa ceva sampayuttadhammānañca sahajātapaccayo hoti.",
  "atk-abh03a52:42_1": "Yaṁ panettha rūpaṁ na samuṭṭhāpeti, taṁ sampayuttadhammānaññeva. Yaṁ paṭisandhiyaṁ uppajjati,",
  "atk-abh03a52:42_2": "taṁ kaṭattārūpānañcāpi sahajātapaccayo hoti.",
  "atk-abh03a52:42_3": "Arūpāvacaravipākaṁ sampayuttadhammānaññeva.",
  "atk-abh03a52:42_4": "Lokuttaravipākaṁ pañcavokāre sampayuttadhammānañceva cittasamuṭṭhānarūpānañca, catuvokāre arūpānaññeva.",
  "atk-abh03a52:42_5": "Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpānañca sahajātapaccayo hoti, catuvokāre arūpānaññeva.",
  "atk-abh03a52:42_6": "Rūpāvacarakiriyā sampayuttadhammānañceva cittasamuṭṭhānarūpānañca ekantena sahajātapaccayo hoti.",
  "atk-abh03a52:43_0": "Catusamuṭṭhānikassa rūpassa kammasamuṭṭhānarūpe ekaṁ mahābhūtaṁ tiṇṇaṁ, tīṇi ekassa, dve dvinnaṁ mahābhūtānaṁ,",
  "atk-abh03a52:43_1": "mahābhūtā upādārūpassa sahajātapaccayena paccayo.",
  "atk-abh03a52:43_2": "Kāmāvacararūpāvacarapaṭisandhikkhaṇe vatthurūpaṁ vipākakkhandhānaṁ sahajātapaccayena paccayo.",
  "atk-abh03a52:43_3": "Utucittāhārasamuṭṭhānesu pana mahābhūtāni aññamaññañceva upādārūpassa ca sahajātapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:44_0": "Sahajātapaccayaniddesavaṇṇanā.",
  "atk-abh03a52:45_0": "7. Aññamaññapaccayaniddesavaṇṇanā",
  "atk-abh03a52:46_0": "7.",
  "atk-abh03a52:46_1": "Aññamaññapaccayaniddese sahajātapaccayaniddesassa purimānaṁ tiṇṇaṁ koṭṭhāsānaṁ vasena pāḷi āgatā.",
  "atk-abh03a52:46_2": "Tassā tattha vuttasadisāva vaṇṇanāti puna na gahitā.",
  "atk-abh03a52:46_3": "Ayampi ca aññamaññapaccayo jātivasena kusalo akusalo vipāko kiriyaṁ rūpanti pañcadhā bhinno.",
  "atk-abh03a52:46_4": "Tattha kusalo bhūmito catubbidho.",
  "atk-abh03a52:46_5": "Sabbaṁ purimasadisamevāti evamettha nānappakārabhedato viññātabbo vinicchayo.",
  "atk-abh03a52:47_0": "Evaṁ bhinne panettha sabbampi catubhūmakaṁ kusalaṁ attanā sampayuttadhammānaṁ aññamaññapaccayena paccayo. Tathā akusalaṁ.",
  "atk-abh03a52:47_1": "Vipāke pana kāmāvacararūpāvacaravipākaṁ paṭisandhiyaṁ vatthurūpassa,",
  "atk-abh03a52:47_2": "pavatte sampayuttadhammānaññeva.",
  "atk-abh03a52:47_3": "Arūpāvacaralokuttaravipākaṁ attanā sampayuttadhammānaññeva aññamaññapaccayena paccayo.",
  "atk-abh03a52:47_4": "Sabbampi kiriyaṁ sampayuttadhammānaññeva aññamaññapaccayena paccayo.",
  "atk-abh03a52:47_5": "Catusamuṭṭhānikarūpassa kammasamuṭṭhāne ekaṁ mahābhūtaṁ tiṇṇaṁ, tīṇi ekassa,",
  "atk-abh03a52:47_6": "dve dvinnaṁ mahābhūtānaṁ aññamaññapaccayena paccayo.",
  "atk-abh03a52:47_7": "Kāmāvacararūpāvacarapaṭisandhiyaṁ vatthurūpaṁ vipākakkhandhānaṁ aññamaññapaccayena paccayo.",
  "atk-abh03a52:47_8": "Utucittāhārasamuṭṭhānesu mahābhūtāneva mahābhūtānaṁ aññamaññapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:48_0": "Aññamaññapaccayaniddesavaṇṇanā.",
  "atk-abh03a52:49_0": "8. Nissayapaccayaniddesavaṇṇanā",
  "atk-abh03a52:50_0": "8.",
  "atk-abh03a52:50_1": "Nissayapaccayaniddese sahajātapaccayaniddesassa purimānaṁ pañcannaṁ koṭṭhāsānaṁ vasena sahajātanissayanayaṁ dassetvā puna chaṭṭhena koṭṭhāsena purejātanissayanayaṁ dassetuṁ cakkhāyatanaṁ cakkhuviññāṇadhātuyātiādi āraddhaṁ.",
  "atk-abh03a52:50_2": "Tattha yaṁ rūpaṁ nissāyāti vatthurūpaṁ sandhāya vuttaṁ.",
  "atk-abh03a52:50_3": "Tañhi nissāya tividhā manodhātu,",
  "atk-abh03a52:50_4": "ṭhapetvā arūpavipākaṁ dvāsattatividhā manoviññāṇadhātūti imāni pañcasattati cittāni vattantīti ayaṁ tāvettha pāḷivaṇṇanā.",
  "atk-abh03a52:50_5": "Ayampi nissayapaccayo jātivasena kusalādibhedato pañcadhāva bhijjati.",
  "atk-abh03a52:50_6": "Tattha kusalo bhūmito catubbidhova akusalo ekavidho vipāko catubbidho, kiriyasaṅkhāto tividho,",
  "atk-abh03a52:50_7": "rūpaṁ ekavidhamevāti evamettha nānappakārabhedato viññātabbo vinicchayo.",
  "atk-abh03a52:51_0": "Evaṁ bhinne panettha catubhūmakampi kusalaṁ pañcavokāre sampayuttakkhandhānañceva cittasamuṭṭhānarūpassa ca nissayapaccayena paccayo hoti. Tathā akusalaṁ .",
  "atk-abh03a52:51_1": "Yaṁ panettha āruppe uppajjati,",
  "atk-abh03a52:51_2": "taṁ arūpadhammānaññeva nissayapaccayo hoti.",
  "atk-abh03a52:51_3": "Kāmāvacararūpāvacaravipākaṁ pavatte sampayuttadhammānañceva cittasamuṭṭhānarūpassa ca,",
  "atk-abh03a52:51_4": "paṭisandhiyaṁ kaṭattārūpassāpi nissayapaccayo hoti.",
  "atk-abh03a52:51_5": "Arūpāvacaravipākaṁ sampayuttakkhandhānaṁyeva hoti. Lokuttaravipākaṁ pañcavokāre;",
  "atk-abh03a52:51_6": "sampayuttakānañceva cittasamuṭṭhānarūpassa ca,",
  "atk-abh03a52:51_7": "catuvokāre arūpasseva nissayapaccayo hoti.",
  "atk-abh03a52:51_8": "Kāmāvacaraarūpāvacarakiriyā pañcavokāre sampayuttakānañceva cittasamuṭṭhānarūpassa ca nissayapaccayo hoti, catuvokāre arūpānaññeva.",
  "atk-abh03a52:51_9": "Rūpāvacarakiriyā sampayuttakānañceva cittasamuṭṭhānarūpassa ca ekantena nissayapaccayo hoti.",
  "atk-abh03a52:52_0": "Catusamuṭṭhānikarūpassa ca kammasamuṭṭhānarūpe ekaṁ mahābhūtaṁ tiṇṇaṁ, tīṇi ekassa, dve dvinnaṁ mahābhūtānaṁ, mahābhūtā upādārūpānaṁ,",
  "atk-abh03a52:52_1": "vatthurūpaṁ pañcavokārabhave catubhūmakakusalassa, akusalassa,",
  "atk-abh03a52:52_2": "ṭhapetvā āruppavipākañceva dve pañcaviññāṇāni ca sesatebhūmakavipākassa,",
  "atk-abh03a52:52_3": "tebhūmakakiriyassāti imesaṁ catunnaṁ dhammarāsīnaṁ nissayapaccayo hoti.",
  "atk-abh03a52:52_4": "Cakkhāyatanādīni pañca sasampayuttānaṁ cakkhuviññāṇādīnaṁ nissayapaccayo hoti.",
  "atk-abh03a52:52_5": "Utucittāhārasamuṭṭhānesu pana mahābhūtā mahābhūtānañceva upādārūpassa ca nissayapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:53_0": "Nissayapaccayaniddesavaṇṇanā.",
  "atk-abh03a52:54_0": "9. Upanissayapaccayaniddesavaṇṇanā",
  "atk-abh03a52:55_0": "9.",
  "atk-abh03a52:55_1": "Upanissayapaccayaniddese purimā purimāti anantarūpanissaye samanantarātītā labbhanti,",
  "atk-abh03a52:55_2": "ārammaṇūpanissayapakatūpanissayesu nānāvīthivasena purimatarā.",
  "atk-abh03a52:55_3": "Te tayopi rāsayo kusalavasena kusalapade labbhanti,",
  "atk-abh03a52:55_4": "kusalena pana akusale samanantarātītā na labbhanti.",
  "atk-abh03a52:55_5": "Teneva vuttaṁ – ‘‘akusalānaṁ dhammānaṁ kesañci upanissayapaccayena paccayo’’ti .",
  "atk-abh03a52:55_6": "Idañhi – ‘‘kusalo dhammo akusalassa dhammassa upanissayapaccayena paccayo;",
  "atk-abh03a52:55_7": "ārammaṇūpanissayo pakatūpanissayo.",
  "atk-abh03a52:55_8": "Ārammaṇūpanissayo – dānaṁ datvā sīlaṁ samādiyitvā uposathakammaṁ katvā taṁ garuṁ katvā assādeti abhinandati,",
  "atk-abh03a52:55_9": "taṁ garuṁ katvā rāgo uppajjati, diṭṭhi uppajjati,",
  "atk-abh03a52:55_10": "pubbe suciṇṇāni garuṁ katvā assādeti abhinandati,",
  "atk-abh03a52:55_11": "taṁ garuṁ katvā rāgo uppajjati, diṭṭhi uppajjati.",
  "atk-abh03a52:55_12": "Jhānā vuṭṭhahitvā jhānaṁ garuṁ katvā assādeti abhinandati,",
  "atk-abh03a52:55_13": "taṁ garuṁ katvā rāgo uppajjati diṭṭhi uppajjati.",
  "atk-abh03a52:55_14": "Pakatūpanissayo – saddhaṁ upanissāya mānaṁ jappeti, diṭṭhiṁ gaṇhāti.",
  "atk-abh03a52:55_15": "Sīlaṁ sutaṁ cāgaṁ paññaṁ upanissāya mānaṁ jappeti, diṭṭhiṁ gaṇhāti.",
  "atk-abh03a52:55_16": "Saddhā sīlaṁ sutaṁ cāgo paññā rāgassa dosassa mohassa mānassa diṭṭhiyā patthanāya upanissayapaccayena paccayo’’ti imaṁ nayaṁ sandhāya vuttaṁ.",
  "atk-abh03a52:55_17": "Kusalena abyākate tayopi labbhanti, tathā akusalena akusale.",
  "atk-abh03a52:56_0": "Akusalena pana kusale samanantarātītā na labbhanti.",
  "atk-abh03a52:56_1": "Tena vuttaṁ – ‘‘kusalānaṁ dhammānaṁ kesañci upanissayapaccayena paccayo’’ti.",
  "atk-abh03a52:56_2": "Idampi hi – ‘‘akusalo dhammo kusalassa dhammassa upanissayapaccayena paccayo.",
  "atk-abh03a52:56_3": "Pakatūpanissayo – rāgaṁ upanissāya dānaṁ deti, sīlaṁ samādiyati, uposathakammaṁ karoti,",
  "atk-abh03a52:56_4": "jhānaṁ uppādeti vipassanaṁ uppādeti, maggaṁ uppādeti, abhiññaṁ uppādeti, samāpattiṁ uppādeti;",
  "atk-abh03a52:56_5": "dosaṁ mohaṁ mānaṁ diṭṭhiṁ patthanaṁ upanissāya dānaṁ deti…pe… samāpattiṁ uppādeti.",
  "atk-abh03a52:56_6": "Rāgo doso moho māno diṭṭhi patthanā saddhāya sīlassa sutassa cāgassa paññāya upanissayapaccayena paccayo.",
  "atk-abh03a52:56_7": "Pāṇaṁ hantvā tassa paṭighātatthāya dānaṁ detī’’tiādinā nayena pañhāvāre āgataṁ pakatūpanissayameva sandhāya vuttaṁ.",
  "atk-abh03a52:56_8": "Akusalaṁ pana kusalassa ārammaṇūpanissayo na hoti. Kasmā?",
  "atk-abh03a52:56_9": "Taṁ garuṁ katvā tassa appavattanatoti yathā anantarūpanissayo,",
  "atk-abh03a52:56_10": "evaṁ ārammaṇūpanissayopettha na labbhatīti veditabbo.",
  "atk-abh03a52:56_11": "Akusalena abyākatapade ārammaṇūpanissayova na labbhati.",
  "atk-abh03a52:56_12": "Na hi abyākatā dhammā akusalaṁ garuṁ karonti .",
  "atk-abh03a52:56_13": "Yasmā pana anantaratā labbhati,",
  "atk-abh03a52:56_14": "tasmā ettha ‘‘kesañcī’’ti na vuttaṁ.",
  "atk-abh03a52:56_15": "Abyākatena pana abyākate kusale akusaleti tīsu nayesu tayopi upanissayā labbhanteva.",
  "atk-abh03a52:56_16": "Puggalopi senāsanampīti idaṁ dvayaṁ pakatūpanissayavasena vuttaṁ.",
  "atk-abh03a52:56_17": "Idañhi dvayaṁ kusalākusalapavattiyā balavapaccayo hoti.",
  "atk-abh03a52:56_18": "Paccayabhāvo cassa panettha pariyāyavasena veditabboti ayaṁ tāvettha pāḷivaṇṇanā.",
  "atk-abh03a52:57_0": "Ayaṁ pana upanissayapaccayo nāma saddhiṁ ekaccāya paññattiyā sabbepi catubhūmakadhammā.",
  "atk-abh03a52:57_1": "Vibhāgato pana ārammaṇūpanissayādivasena tividho hoti.",
  "atk-abh03a52:57_2": "Tattha ārammaṇūpanissayo ārammaṇādhipatinā ninnānākaraṇoti heṭṭhā vuttanayeneva nānappakārabhedato gahetabbo.",
  "atk-abh03a52:57_3": "Anantarūpanissayo anantarapaccayena ninnānākaraṇo,",
  "atk-abh03a52:57_4": "sopi heṭṭhā vuttanayeneva nānappakārabhedato veditabbo.",
  "atk-abh03a52:57_5": "Paccayuppannatopi nesaṁ tattha vuttanayeneva vinicchayo veditabbo.",
  "atk-abh03a52:57_6": "Pakatūpanissayo pana jātivasena kusalākusalavipākakiriyarūpabhedato pañcavidho hoti,",
  "atk-abh03a52:57_7": "kusalādīnaṁ pana bhūmibhedato anekavidhoti evaṁ tāvettha nānappakārabhedato viññātabbo vinicchayo.",
  "atk-abh03a52:58_0": "Evaṁ bhinne panettha tebhūmakakusalo catubhūmakassāpi kusalassa akusalassa vipākakiriyassāti catunnaṁ rāsīnaṁ pakatūpanissayo hoti.",
  "atk-abh03a52:58_1": "Lokuttaro akusalasseva na hoti.",
  "atk-abh03a52:58_2": "Amhākaṁ ācariyena ‘‘lokuttaradhammo nibbattito’’ti iminā pana nayena aññesaṁ akusalassāpi hoti. Yassa vā uppajjissati,",
  "atk-abh03a52:58_3": "tassāpi anuttaresu vimokkhesu pihaṁ upaṭṭhāpayato iminā nayena hotiyeva.",
  "atk-abh03a52:58_4": "Akusalo sabbesampi catubhūmakānaṁ khandhānaṁ pakatūpanissayo hoti, tathā tebhūmakavipāko.",
  "atk-abh03a52:58_5": "Lokuttaravipāke heṭṭhimāni tīṇi phalāni akusalasseva na honti, upariṭṭhimaṁ kusalassāpi.",
  "atk-abh03a52:58_6": "Purimanayena pana aññesaṁ vā yassa vā uppajjissati,",
  "atk-abh03a52:58_7": "tassa santāne sabbopi lokuttaravipāko sabbesaṁ kusalādīnaṁ arūpakkhandhānaṁ pakatūpanissayo hoti.",
  "atk-abh03a52:58_8": "Kiriyasaṅkhātopi pakatūpanissayo catubhūmakānaṁ akusalādikhandhānaṁ hotiyeva, tathā rūpasaṅkhāto.",
  "atk-abh03a52:58_9": "Sayaṁ pana rūpaṁ imasmiṁ paṭṭhānamahāpakaraṇe āgatanayena upanissayapaccayaṁ na labhati,",
  "atk-abh03a52:58_10": "suttantikapariyāyena pana labhatīti vattuṁ vaṭṭati.",
  "atk-abh03a52:58_11": "Evamettha paccayuppannatopi viññātabbo vinicchayoti.",
  "atk-abh03a52:59_0": "Upanissayapaccayaniddesavaṇṇanā.",
  "atk-abh03a52:60_0": "10. Purejātapaccayaniddesavaṇṇanā",
  "atk-abh03a52:61_0": "10.",
  "atk-abh03a52:61_1": "Purejātapaccayaniddese purejātapaccayena paccayoti ettha purejātaṁ nāma yassa paccayo hoti,",
  "atk-abh03a52:61_2": "tato purimataraṁ jātaṁ jātikkhaṇaṁ atikkamitvā ṭhitikkhaṇappattaṁ.",
  "atk-abh03a52:61_3": "Cakkhāyatanantiādi vatthupurejātavasena vuttaṁ.",
  "atk-abh03a52:61_4": "Rūpāyatanantiādi ārammaṇapurejātavasena.",
  "atk-abh03a52:61_5": "Kiñcikāle purejātapaccayenāti pavattiṁ sandhāya vuttaṁ.",
  "atk-abh03a52:61_6": "Kiñcikāle na purejātapaccayenāti paṭisandhiṁ sandhāya vuttaṁ.",
  "atk-abh03a52:61_7": "Evaṁ sabbathāpi pañcadvāre vatthārammaṇavasena,",
  "atk-abh03a52:61_8": "manodvāre vatthuvasenevāyaṁ pāḷi āgatā,",
  "atk-abh03a52:61_9": "pañhāvāre pana ‘‘ārammaṇapurejātaṁ – sekkhā vā puthujjanā vā cakkhuṁ aniccato dukkhato anattato vipassantī’’ti āgatattā manodvārepi ārammaṇapurejātaṁ labbhateva.",
  "atk-abh03a52:61_10": "Idha pana sāvasesavasena desanā katāti ayaṁ tāvettha pāḷivaṇṇanā.",
  "atk-abh03a52:62_0": "Ayaṁ pana purejātapaccayo suddharūpameva hoti.",
  "atk-abh03a52:62_1": "Tañca kho uppādakkhaṇaṁ atikkamitvā ṭhitippattaṁ aṭṭhārasavidhaṁ rūparūpameva.",
  "atk-abh03a52:62_2": "Taṁ sabbampi vatthupurejātaṁ ārammaṇapurejātanti dvidhā ṭhitaṁ.",
  "atk-abh03a52:62_3": "Tattha cakkhāyatanaṁ…pe… kāyāyatanaṁ vatthurūpanti idaṁ vatthupurejātaṁ nāma.",
  "atk-abh03a52:62_4": "Sesaṁ imāya pāḷiyā āgatañca anāgatañca vaṇṇo saddo gandho raso catasso dhātuyo tīṇi indriyāni kabaḷīkāro āhāroti dvādasavidhaṁ rūpaṁ ārammaṇapurejātapaccayo nāmāti evamettha nānappakārabhedato viññātabbo vinicchayo.",
  "atk-abh03a52:63_0": "Evaṁ bhinne panettha cakkhāyatanaṁ dvinnaṁ cakkhuviññāṇānaṁ purejātapaccayena paccayo,",
  "atk-abh03a52:63_1": "tathā itarāni cattāri sotaviññāṇādīnaṁ.",
  "atk-abh03a52:63_2": "Vatthurūpaṁ pana ṭhapetvā dvipañcaviññāṇāni cattāro ca āruppavipāke sesānaṁ sabbesampi catubhūmakānaṁ kusalākusalābyākatānaṁ cittacetasikānaṁ purejātapaccayo hoti.",
  "atk-abh03a52:63_3": "Rūpādīni pana pañcārammaṇāni dvipañcaviññāṇānañceva manodhātūnañca ekanteneva purejātapaccayā honti.",
  "atk-abh03a52:63_4": "Aṭṭhārasavidhampi panetaṁ rūparūpaṁ kāmāvacarakusalassa rūpāvacarato abhiññākusalassa akusalassa tadārammaṇabhāvino kāmāvacaravipākassa kāmāvacarakiriyassa rūpāvacarato abhiññākiriyassāti imesaṁ channaṁ rāsīnaṁ purejātapaccayo hotīti evamettha paccayuppannatopi viññātabbo vinicchayoti.",
  "atk-abh03a52:64_0": "Purejātapaccayaniddesavaṇṇanā.",
  "atk-abh03a52:65_0": "11. Pacchājātapaccayaniddesavaṇṇanā",
  "atk-abh03a52:66_0": "11.",
  "atk-abh03a52:66_1": "Pacchājātapaccayaniddese pacchājātāti yassa kāyassa paccayā honti, tasmiṁ uppajjitvā ṭhite jātā.",
  "atk-abh03a52:66_2": "Purejātassāti tesaṁ uppādato paṭhamataraṁ jātassa jātikkhaṇaṁ atikkamitvā ṭhitippattassa.",
  "atk-abh03a52:66_3": "Imassa kāyassāti imassa catusamuṭṭhānikatisamuṭṭhānikabhūtaupādārūpasaṅkhātassa kāyassa.",
  "atk-abh03a52:66_4": "Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṁ kāyo veditabbo. Ayamettha pāḷivaṇṇanā.",
  "atk-abh03a52:66_5": "Ayaṁ pana pacchājātapaccayo nāma saṅkhepato ṭhapetvā āruppavipāke avasesā catubhūmakā arūpakkhandhā.",
  "atk-abh03a52:66_6": "So jātivasena kusalākusalavipākakiriyabhedena catudhā bhijjatīti evamettha nānappakārabhedato viññātabbo vinicchayo.",
  "atk-abh03a52:67_0": "Evaṁ bhinne panettha pañcavokārabhave uppannaṁ catubhūmakakusalañca akusalañca uppādakkhaṇaṁ atikkamitvā ṭhitippattassa catusamuṭṭhānikatisamuṭṭhānikarūpakāyassa pacchājātapaccayo hoti.",
  "atk-abh03a52:67_1": "Vipākepi ṭhapetvā paṭisandhivipākaṁ avaseso kāmāvacararūpāvacaravipāko tasseva ekantena pacchājātapaccayo hoti.",
  "atk-abh03a52:67_2": "Lokuttaropi pañcavokāre uppannavipāko tasseva pacchājātapaccayo hoti.",
  "atk-abh03a52:67_3": "Tebhūmakakiriyāpi pañcavokāre uppannāva vuttappakārassa kāyassa pacchājātapaccayo hotīti evamettha paccayuppannatopi viññātabbo vinicchayoti.",
  "atk-abh03a52:68_0": "Pacchājātapaccayaniddesavaṇṇanā.",
  "atk-abh03a52:69_0": "12. Āsevanapaccayaniddesavaṇṇanā",
  "atk-abh03a52:70_0": "12.",
  "atk-abh03a52:70_1": "Āsevanapaccayaniddese purimā purimāti sabbanayesu samanantarātītāva daṭṭhabbā.",
  "atk-abh03a52:70_2": "Kasmā panettha anantarapaccaye viya ‘‘purimā purimā kusalā dhammā pacchimānaṁ pacchimānaṁ abyākatānaṁ dhammāna’’ntiādinā nayena bhinnajātikehi saddhiṁ niddeso na katoti?",
  "atk-abh03a52:70_3": "Attano gatiṁ gāhāpetuṁ asamatthatāya.",
  "atk-abh03a52:70_4": "Bhinnajātikā hi bhinnajātikānaṁ arūpadhammānaṁ āsevanaguṇena paguṇabalavabhāvaṁ sādhayamānā attano kusalādibhāvasaṅkhātaṁ gatiṁ gāhāpetuṁ na sakkonti.",
  "atk-abh03a52:70_5": "Tasmā tehi saddhiṁ niddesaṁ akatvā ye yesaṁ vāsanāsaṅkhātena āsevanena paguṇatarabalavatarabhāvavisiṭṭhaṁ attano kusalādibhāvasaṅkhātaṁ gatiṁ gāhāpetuṁ sakkonti,",
  "atk-abh03a52:70_6": "tesaṁ tehi samānajātikeheva saddhiṁ niddeso katoti veditabbo.",
  "atk-abh03a52:70_7": "Atha vipākābyākataṁ kasmā na gahitanti? Āsevanābhāvena.",
  "atk-abh03a52:70_8": "Vipākañhi kammavasena vipākabhāvappattaṁ kammapariṇāmitaṁ hutvā vattati nirussāhaṁ dubbalanti taṁ āsevanaguṇena attano sabhāvaṁ gāhāpetvā paribhāvetvā neva aññaṁ vipākaṁ uppādetuṁ sakkoti,",
  "atk-abh03a52:70_9": "na purimavipākānubhāvaṁ gahetvā uppajjitunti.",
  "atk-abh03a52:70_10": "Kammavegakkhittaṁ pana patitaṁ viya hutvā uppajjatīti sabbathāpi vipāke āsevanaṁ natthīti āsevanābhāvena vipākaṁ na gahitaṁ.",
  "atk-abh03a52:70_11": "Kusalākusalakiriyānantaraṁ uppajjamānampi cetaṁ kammapaṭibaddhavuttitāya āsevanaguṇaṁ na gaṇhātīti kusalādayopissa āsevanapaccayā na honti.",
  "atk-abh03a52:70_12": "Apica nānājātikattāpete na hontiyeva.",
  "atk-abh03a52:70_13": "Bhūmito pana ārammaṇato vā nānājātikattaṁ nāma natthi.",
  "atk-abh03a52:70_14": "Tasmā kāmāvacarakusalakiriyāmahaggatakusalakiriyānampi,",
  "atk-abh03a52:70_15": "saṅkhārārammaṇañca anulomakusalaṁ nibbānārammaṇassa gotrabhukusalassa āsevanapaccayo hotiyevāti ayaṁ tāvettha pāḷivaṇṇanā.",
  "atk-abh03a52:70_16": "Ayaṁ pana āsevanapaccayo jātito tāva kusalo akusalo kiriyābyākatoti tidhā ṭhito.",
  "atk-abh03a52:70_17": "Tattha kusalo bhūmito kāmāvacaro rūpāvacaro arūpāvacaroti tividho hoti,",
  "atk-abh03a52:70_18": "akusalo kāmāvacarova kiriyābyākato kāmāvacaro rūpāvacaro arūpāvacaroti tividhova,",
  "atk-abh03a52:70_19": "lokuttaro āsevanapaccayo nāma natthīti evamettha nānappakārabhedato viññātabbo vinicchayo.",
  "atk-abh03a52:71_0": "Evaṁ bhinne panettha kāmāvacarakusalaṁ attano anantarassa kāmāvacarakusalasseva.",
  "atk-abh03a52:71_1": "Yaṁ panettha ñāṇasampayuttaṁ,",
  "atk-abh03a52:71_2": "taṁ attanā sadisavedanassa rūpāvacarakusalassa arūpāvacarakusalassa lokuttarakusalassāti imesaṁ rāsīnaṁ āsevanapaccayo hoti.",
  "atk-abh03a52:71_3": "Rūpāvacarakusalaṁ pana rūpāvacarakusalasseva.",
  "atk-abh03a52:71_4": "Arūpāvacarakusalaṁ arūpāvacarakusalasseva.",
  "atk-abh03a52:71_5": "Akusalaṁ pana akusalasseva āsevanapaccayo hoti.",
  "atk-abh03a52:71_6": "Kiriyato pana kāmāvacarakiriyasaṅkhāto tāva kāmāvacarakiriyasseva. Yo panettha ñāṇasampayutto,",
  "atk-abh03a52:71_7": "so attanā sadisavedanassa rūpāvacarakiriyassa arūpāvacarakiriyassāti imesaṁ rāsīnaṁ āsevanapaccayo hoti.",
  "atk-abh03a52:71_8": "Rūpāvacarakiriyasaṅkhāto pana rūpāvacarakiriyasseva,",
  "atk-abh03a52:71_9": "arūpāvacarakiriyasaṅkhāto arūpāvacarakiriyasseva āsevanapaccayo hoti.",
  "atk-abh03a52:71_10": "Vipāko pana ekadhammassāpi ekadhammopi vā koci vipākassa āsevanapaccayo natthīti evamettha paccayuppannatopi viññātabbo vinicchayoti.",
  "atk-abh03a52:72_0": "Āsevanapaccayaniddesavaṇṇanā.",
  "atk-abh03a52:73_0": "13. Kammapaccayaniddesavaṇṇanā",
  "atk-abh03a52:74_0": "13.",
  "atk-abh03a52:74_1": "Kammapaccayaniddese kammanti cetanākammameva.",
  "atk-abh03a52:74_2": "Kaṭattā ca rūpānanti kammassa kaṭattā uppannarūpānaṁ.",
  "atk-abh03a52:74_3": "Kammapaccayenāti anekānampi kappakoṭīnaṁ matthake attano phalaṁ uppādetuṁ samatthena nānākkhaṇikakammapaccayenāti attho.",
  "atk-abh03a52:74_4": "Kusalākusalañhi kammaṁ attano pavattikkhaṇe phalaṁ na deti. Yadi dadeyya,",
  "atk-abh03a52:74_5": "yaṁ manusso devalokūpagaṁ kusalakammaṁ karoti,",
  "atk-abh03a52:74_6": "tassānubhāvena tasmiṁyeva khaṇe devo bhaveyya. Yasmiṁ pana khaṇe taṁ kataṁ,",
  "atk-abh03a52:74_7": "tato aññasmiṁ khaṇe avijjamānampi kevalaṁ kaṭattāyeva diṭṭheva dhamme upapajje vā apare vā pariyāye avasesapaccayasamāyoge sati phalaṁ uppādeti niruddhāpi purimasippādikiriyā viya kālantare pacchimasippādikiriyāya.",
  "atk-abh03a52:74_8": "Tasmā nānākkhaṇikakammapaccayoti vuccati.",
  "atk-abh03a52:74_9": "Cetanā sampayuttakānaṁ dhammānanti yā kāci cetanā attanā sampayuttakānaṁ dhammānaṁ.",
  "atk-abh03a52:74_10": "Taṁsamuṭṭhānānanti iminā paṭisandhikkhaṇe kaṭattārūpampi gaṇhāti.",
  "atk-abh03a52:74_11": "Kammapaccayenāti idaṁ sahajātacetanaṁ sandhāya vuttaṁ.",
  "atk-abh03a52:74_12": "Kusalādīsu hi yā kāci sahajātacetanā sesadhammānaṁ cittapayogasaṅkhātena kiriyābhāvena upakārikā hoti.",
  "atk-abh03a52:74_13": "Tasmā sahajātakammapaccayoti vuccati. Ayaṁ tāvettha pāḷivaṇṇanā.",
  "atk-abh03a52:75_0": "Ayaṁ pana kammapaccayo atthato catubhūmikacetanāmattameva.",
  "atk-abh03a52:75_1": "So hi jātibhedato kusalo akusalo vipāko kiriyāti catudhā bhijjati.",
  "atk-abh03a52:75_2": "Tattha kusalo bhūmito kāmāvacarādivasena catudhā bhijjati.",
  "atk-abh03a52:75_3": "Akusalo ekadhāva vipāko catudhā,",
  "atk-abh03a52:75_4": "kiriyā tidhāvāti evamettha nānappakārabhedato viññātabbo vinicchayo.",
  "atk-abh03a52:76_0": "Evaṁ bhinne panettha sahajātā kāmāvacarakusalacetanā pañcavokāre attanā sampayuttadhammānañceva cittasamuṭṭhānarūpassa ca,",
  "atk-abh03a52:76_1": "catuvokāre sampayuttakkhandhānaññeva sahajātakammapaccayo hoti.",
  "atk-abh03a52:76_2": "Uppajjitvā niruddhā pana attano vipākānaṁ khandhānaṁ kaṭattā ca rūpānaṁ nānākkhaṇikakammapaccayena paccayo hoti. Sā ca kho pañcavokāreyeva, na aññattha.",
  "atk-abh03a52:76_3": "Sahajātā rūpāvacarakusalacetanā attanā sampayuttadhammānañceva cittasamuṭṭhānarūpānañca ekanteneva sahajātakammapaccayena paccayo.",
  "atk-abh03a52:76_4": "Uppajjitvā niruddhā pana attano vipākānañceva kaṭattārūpānañca nānākkhaṇikakammapaccayena paccayo.",
  "atk-abh03a52:76_5": "Arūpāvacarā pana lokuttarā ca sahajātā kusalacetanā pañcavokāre attanā sampayuttadhammānañceva cittasamuṭṭhānarūpānañca,",
  "atk-abh03a52:76_6": "catuvokāre sampayuttakkhandhānaññeva sahajātakammapaccayena paccayo.",
  "atk-abh03a52:76_7": "Uppajjitvā niruddhā panesā duvidhāpi attano attano vipākakkhandhānaññeva nānākkhaṇikakammapaccayena paccayo.",
  "atk-abh03a52:76_8": "Sahajātā akusalacetanā pañcavokāre attanā sampayuttakkhandhānañceva cittasamuṭṭhānarūpānañca catuvokāre arūpakkhandhānaññeva sahajātakammapaccayena paccayo.",
  "atk-abh03a52:76_9": "Uppajjitvā niruddhā pana vipākakkhandhānañceva kaṭattārūpānañca nānākkhaṇikakammapaccayena paccayo.",
  "atk-abh03a52:77_0": "Kāmāvacararūpāvacarato vipākacetanā attanā sampayuttadhammānaṁ pavatte cittasamuṭṭhānarūpānaṁ,",
  "atk-abh03a52:77_1": "paṭisandhiyaṁ kaṭattārūpānañca sahajātakammapaccayena paccayo.",
  "atk-abh03a52:77_2": "Arūpāvacaravipākacetanā attanā sampayuttadhammānaññeva sahajātakammapaccayena paccayo.",
  "atk-abh03a52:77_3": "Lokuttaravipākacetanā pañcavokāre attanā sampayuttadhammānañceva cittasamuṭṭhānarūpassa ca,",
  "atk-abh03a52:77_4": "catuvokāre arūpasseva sahajātakammapaccayena paccayo.",
  "atk-abh03a52:77_5": "Tebhūmikā kiriyacetanā pañcavokāre sampayuttadhammānañceva cittasamuṭṭhānarūpassa ca sahajātakammapaccayena paccayo.",
  "atk-abh03a52:77_6": "Yā panettha āruppe uppajjati,",
  "atk-abh03a52:77_7": "sā arūpadhammānaññeva sahajātakammapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:78_0": "Kammapaccayaniddesavaṇṇanā.",
  "atk-abh03a52:79_0": "14. Vipākapaccayaniddesavaṇṇanā",
  "atk-abh03a52:80_0": "14.",
  "atk-abh03a52:80_1": "Vipākapaccayaniddese vipākā cattāro khandhāti yasmā kammasamuṭṭhānāpi rūpā vipākā na honti,",
  "atk-abh03a52:80_2": "tasmā ‘‘vipākā’’ti vatvā ‘‘cattāro khandhā’’ti vuttaṁ.",
  "atk-abh03a52:80_3": "Evaṁ ayaṁ pāḷi arūpadhammānaññeva vipākapaccayavasena āgatā.",
  "atk-abh03a52:80_4": "Pañhāvāre pana ‘‘vipākābyākato eko khandho tiṇṇaṁ khandhānaṁ cittasamuṭṭhānānañca rūpānaṁ vipākapaccayena paccayo.",
  "atk-abh03a52:80_5": "Paṭisandhikkhaṇe vipākābyākato eko khandho tiṇṇannaṁ khandhānaṁ kaṭattā ca rūpānaṁ vipākapaccayena paccayo’’ti āgatattā cittasamuṭṭhānakammasamuṭṭhānarūpānampi vipākapaccayo labbhati.",
  "atk-abh03a52:80_6": "Idha pana sāvasesavasena desanā katāti ayaṁ tāvettha pāḷivaṇṇanā.",
  "atk-abh03a52:80_7": "Ayaṁ pana vipākapaccayo vipākabhāvena jātito ekavidho,",
  "atk-abh03a52:80_8": "bhūmibhedato kāmāvacarādivasena catudhā bhijjatīti evamettha nānappakārabhedato viññātabbo vinicchayo.",
  "atk-abh03a52:81_0": "Evaṁ bhinne panettha kāmāvacararūpāvacaravipāko attanā sampayuttadhammānaṁ pavatte cittasamuṭṭhānarūpānaṁ paṭisandhiyaṁ kaṭattārūpānañca vipākapaccayo hoti.",
  "atk-abh03a52:81_1": "Arūpāvacaravipāko sampayuttadhammānaññeva.",
  "atk-abh03a52:81_2": "Lokuttaravipāko pañcavokāre sampayuttadhammānañceva cittasamuṭṭhānarūpassa ca,",
  "atk-abh03a52:81_3": "catuvokāre sampayuttakkhandhānaññeva vipākapaccayo hotīti evamettha paccayuppannatopi viññātabbo vinicchayoti.",
  "atk-abh03a52:82_0": "Vipākapaccayaniddesavaṇṇanā.",
  "atk-abh03a52:83_0": "15. Āhārapaccayaniddesavaṇṇanā",
  "atk-abh03a52:84_0": "15.",
  "atk-abh03a52:84_1": "Āhārapaccayaniddese kabaḷīkāro āhāroti catusantatisamuṭṭhāne rūpe ojā āhāro nāma.",
  "atk-abh03a52:84_2": "So pana yasmā kabaḷaṁ karitvā ajjhoharitova āhārakiccaṁ karoti, na bahi ṭhito,",
  "atk-abh03a52:84_3": "tasmā āhāroti avatvā ‘‘kabaḷīkāro āhāro’’ti vuttaṁ.",
  "atk-abh03a52:84_4": "Kabaḷaṁ karitvā ajjhoharitabbavatthukattā vā kabaḷīkāroti nāmametaṁ tassa.",
  "atk-abh03a52:84_5": "Arūpino āhārāti phassacetanāviññāṇāhārā .",
  "atk-abh03a52:84_6": "Taṁsamuṭṭhānānanti idhāpi kammasamuṭṭhānāni gahitāneva.",
  "atk-abh03a52:84_7": "Vuttañhetaṁ pañhāvāre – paṭisandhikkhaṇe vipākābyākatā āhārā sampayuttakānaṁ khandhānaṁ kaṭattā ca rūpānaṁ āhārapaccayena paccayoti. Ayaṁ tāvettha pāḷivaṇṇanā.",
  "atk-abh03a52:85_0": "Ayaṁ pana āhārapaccayo saṅkhepato kabaḷīkāro āhāro, phasso, cetanā,",
  "atk-abh03a52:85_1": "viññāṇanti cattārova dhammā honti.",
  "atk-abh03a52:85_2": "Tattha ṭhapetvā kabaḷīkārāhāraṁ sesā tayo arūpāhārā jātivasena kusalākusalavipākakiriyabhedato catudhā bhijjanti.",
  "atk-abh03a52:85_3": "Puna bhūmibhedena kusalo catudhā, akusalo ekadhā, vipāko catudhā,",
  "atk-abh03a52:85_4": "kiriyā tidhāti evaṁ anekadhā bhijjanti.",
  "atk-abh03a52:85_5": "Kabaḷīkārāhāro pana jātito abyākato,",
  "atk-abh03a52:85_6": "bhūmito kāmāvacarovāti evamettha nānappakārabhedato viññātabbo vinicchayo.",
  "atk-abh03a52:86_0": "Evaṁ bhinne panettha catubhūmakāpi tayo kusalāhārā pañcavokāre attanā sampayuttadhammānañceva cittasamuṭṭhānarūpassa ca āhārapaccayena paccayo,",
  "atk-abh03a52:86_1": "ṭhapetvā pana rūpāvacaraṁ avasesā āruppe sampayuttadhammānaññeva āhārapaccayena paccayo. Akusalāhāresupi eseva nayo.",
  "atk-abh03a52:86_2": "Catubhūmakavipākāhārā pana sabbattha sampayuttakānaṁ āhārapaccayā honti.",
  "atk-abh03a52:86_3": "Kāmāvacararūpāvacaravipākā panettha pañcavokāre uppajjamānā pavatte cittasamuṭṭhānarūpassa paṭisandhiyaṁ kaṭattārūpassāpi āhārapaccayā honti.",
  "atk-abh03a52:86_4": "Lokuttarā pana cittasamuṭṭhānarūpasseva,",
  "atk-abh03a52:86_5": "āruppe uppannā rūpassa paccayā na honti.",
  "atk-abh03a52:86_6": "Tebhūmakāpi tayo kiriyāhārā pañcavokāre sampayuttadhammānañceva cittasamuṭṭhānarūpassa ca,",
  "atk-abh03a52:86_7": "kāmāvacarārūpāvacarā pana āruppe sampayuttadhammānaññeva āhārapaccayena paccayo .",
  "atk-abh03a52:86_8": "Catusantatisamuṭṭhāno kabaḷīkārāhāro kiñcāpi ‘‘imassa kāyassā’’ti avisesato vutto,",
  "atk-abh03a52:86_9": "visesato panāyamettha āhārasamuṭṭhānarūpassa janako ceva anupālako ca hutvā āhārapaccayena paccayo hoti,",
  "atk-abh03a52:86_10": "sesatisantatisamuṭṭhānassa anupālakova hutvā āhārapaccayena paccayo hotīti evamettha paccayuppannatopi viññātabbo vinicchayoti.",
  "atk-abh03a52:87_0": "Āhārapaccayaniddesavaṇṇanā.",
  "atk-abh03a52:88_0": "16. Indriyapaccayaniddesavaṇṇanā",
  "atk-abh03a52:89_0": "16.",
  "atk-abh03a52:89_1": "Indriyapaccayaniddese cakkhundriyanti cakkhusaṅkhātaṁ indriyaṁ.",
  "atk-abh03a52:89_2": "Indriyapaccayenāti sayaṁ purejāto hutvā arūpadhammānaṁ uppādato paṭṭhāya yāva bhaṅgā indriyapaccayena paccayo hoti. Sotindriyādīsupi eseva nayo.",
  "atk-abh03a52:89_3": "Arūpino indriyāti ettha arūpajīvitindriyampi saṅgahitaṁ.",
  "atk-abh03a52:89_4": "Taṁsamuṭṭhānānanti ettha heṭṭhā vuttanayeneva kaṭattārūpampi saṅgahitaṁ.",
  "atk-abh03a52:89_5": "Vuttañhetaṁ pañhāvāre – paṭisandhikkhaṇe vipākābyākatā indriyā sampayuttakānaṁ khandhānaṁ kaṭattā ca rūpānaṁ indriyapaccayena paccayoti.",
  "atk-abh03a52:89_6": "Evaṁ tāvettha pāḷivaṇṇanā veditabbā.",
  "atk-abh03a52:90_0": "Ayaṁ pana indriyapaccayo itthindriyapurisindriyavajjānaṁ samavīsatiyā indriyānaṁ vasena ṭhito.",
  "atk-abh03a52:90_1": "Itthindriyapurisindriyāni hi kiñcāpi itthiliṅgapurisaliṅgādīnaṁ bījabhūtāni,",
  "atk-abh03a52:90_2": "kalalādikāle pana vijjamānesupi tesu itthiliṅgapurisaliṅgādīnaṁ abhāvā tāni neva tesaṁ,",
  "atk-abh03a52:90_3": "na aññesaṁ indriyapaccayataṁ pharanti.",
  "atk-abh03a52:90_4": "Indriyapaccayo hi attano vijjamānakkhaṇe avinibbhuttadhammānaṁ indriyapaccayataṁ apharanto nāma natthi,",
  "atk-abh03a52:90_5": "tasmā tāni indriyapaccayā na honti. Yesaṁ panetāni bījabhūtāni,",
  "atk-abh03a52:90_6": "tesaṁ tāni suttantikapariyāyena pakatūpanissayabhāvaṁ bhajanti.",
  "atk-abh03a52:90_7": "Iti indriyapaccayo samavīsatiyā indriyānaṁ vasena ṭhitoti veditabbo.",
  "atk-abh03a52:90_8": "So jātito kusalākusalavipākakiriyarūpavasena pañcadhā bhijjati.",
  "atk-abh03a52:90_9": "Tattha kusalo bhūmivasena catudhā,",
  "atk-abh03a52:90_10": "akusalo kāmāvacarova vipāko catudhāva kiriyāsaṅkhāto tidhā,",
  "atk-abh03a52:90_11": "rūpaṁ kāmāvacaramevāti evaṁ anekadhā bhijjatīti evaṁ tāvettha nānappakārabhedato viññātabbo vinicchayo.",
  "atk-abh03a52:91_0": "Evaṁ bhinne panettha catubhūmakopi kusalindriyapaccayo pañcavokāre sampayuttadhammānañceva cittasamuṭṭhānarūpassa ca indriyapaccayena paccayo, tathā akusalo.",
  "atk-abh03a52:91_1": "Ṭhapetvā pana rūpāvacarakusalaṁ avasesā kusalākusalā āruppe sampayuttadhammānaññeva indriyapaccayena paccayo.",
  "atk-abh03a52:91_2": "Catubhūmako vipākindriyapaccayo ekanteneva sampayuttakānaṁ indriyapaccayena paccayo.",
  "atk-abh03a52:91_3": "Kāmāvacararūpāvacarā panettha pañcavokāre uppajjanato pavatte cittasamuṭṭhānarūpassa,",
  "atk-abh03a52:91_4": "paṭisandhiyaṁ kaṭattārūpassāpi indriyapaccayena paccayā honti.",
  "atk-abh03a52:91_5": "Lokuttarā cittasamuṭṭhānarūpasseva.",
  "atk-abh03a52:91_6": "Āruppe uppannā lokuttaravipākā indriyā rūpassa paccayā na honti.",
  "atk-abh03a52:91_7": "Tebhūmakā kiriyindriyā pañcavokāre sampayuttadhammānañceva cittasamuṭṭhānarūpassa ca,",
  "atk-abh03a52:91_8": "kāmāvacarārūpāvacarā pana āruppe sampayuttadhammānaññeva indriyapaccayataṁ pharanti.",
  "atk-abh03a52:91_9": "Cakkhundriyādivasena chabbidhe rūpindriye cakkhundriyaṁ kusalākusalavipākato sampayuttadhammānaṁ dvinnaṁ cakkhuviññāṇānaṁ,",
  "atk-abh03a52:91_10": "sotindriyādīni tathāvidhānaññeva sotaviññāṇādīnaṁ,",
  "atk-abh03a52:91_11": "rūpajīvitindriyaṁ attanā sahajātarūpānaṁ ṭhitikkhaṇe indriyapaccayena paccayo.",
  "atk-abh03a52:91_12": "Sahajātapaccayatā pana tassa natthīti evamettha paccayuppannatopi viññātabbo vinicchayoti.",
  "atk-abh03a52:92_0": "Indriyapaccayaniddesavaṇṇanā.",
  "atk-abh03a52:93_0": "17. Jhānapaccayaniddesavaṇṇanā",
  "atk-abh03a52:94_0": "17.",
  "atk-abh03a52:94_1": "Jhānapaccayaniddese jhānaṅgānīti dvipañcaviññāṇavajjesu sesacittesu uppannāni vitakkavicārapītisomanassadomanassupekkhācittekaggatāsaṅkhātāni satta aṅgāni.",
  "atk-abh03a52:94_2": "Pañcannaṁ pana viññāṇakāyānaṁ abhinipātamattattā tesu vijjamānānipi upekkhāsukhadukkhāni upanijjhānākārassa abhāvato jhānaṅgānīti na uddhaṭāni.",
  "atk-abh03a52:94_3": "Tattha pacchinnattā pana sesāhetukesupi jhānaṅgaṁ na uddhaṭameva.",
  "atk-abh03a52:94_4": "Taṁsamuṭṭhānānanti idhāpi kaṭattārūpaṁ saṅgahitanti veditabbaṁ.",
  "atk-abh03a52:94_5": "Vuttañhetaṁ pañhāvāre – ‘‘paṭisandhikkhaṇe vipākābyākatāni jhānaṅgāni sampayuttakānaṁ khandhānaṁ kaṭattā ca rūpānaṁ jhānapaccayena paccayo’’ti. Ayaṁ tāvettha pāḷivaṇṇanā.",
  "atk-abh03a52:94_6": "Ayaṁ pana jhānapaccayo sattannaṁ jhānaṅgānaṁ vasena ṭhitopi jātibhedato kusalākusalavipākakiriyavasena catudhā bhijjati, puna bhūmivasena catudhā; ekadhā, catudhā,",
  "atk-abh03a52:94_7": "tidhāti dvādasadhā bhijjatīti evamettha nānappakārabhedato viññātabbo vinicchayo.",
  "atk-abh03a52:95_0": "Evaṁ bhinne panettha catubhūmakampi kusalajhānaṅgaṁ pañcavokāre sampayuttadhammānañceva cittasamuṭṭhānarūpassa ca,",
  "atk-abh03a52:95_1": "ṭhapetvā rūpāvacaraṁ avasesaṁ āruppe sampayuttadhammānaññeva jhānapaccayena paccayo. Akusalepi eseva nayo.",
  "atk-abh03a52:95_2": "Kāmāvacararūpāvacaravipākaṁ pavatte sampayuttadhammānañceva cittasamuṭṭhānarūpassa ca,",
  "atk-abh03a52:95_3": "paṭisandhiyaṁ sampayuttadhammānañceva kaṭattārūpassa ca,",
  "atk-abh03a52:95_4": "āruppavipākaṁ sampayuttadhammānaññeva,",
  "atk-abh03a52:95_5": "yañca āruppe lokuttaravipākaṁ uppajjati, tañca.",
  "atk-abh03a52:95_6": "Pañcavokāre pana taṁ cittasamuṭṭhānarūpassapi jhānapaccayena paccayo hoti.",
  "atk-abh03a52:95_7": "Tebhūmakampi kiriyajhānaṅgaṁ pañcavokāre sampayuttadhammānañceva cittasamuṭṭhānarūpassa ca.",
  "atk-abh03a52:95_8": "Yaṁ panettha āruppe uppajjati,",
  "atk-abh03a52:95_9": "taṁ sampayuttadhammānaññeva jhānapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:96_0": "Jhānapaccayaniddesavaṇṇanā.",
  "atk-abh03a52:97_0": "18. Maggapaccayaniddesavaṇṇanā",
  "atk-abh03a52:98_0": "18.",
  "atk-abh03a52:98_1": "Maggapaccayaniddese maggaṅgānīti ahetukacittuppādavajjesu sesacittesu uppannāni paññā, vitakko, sammāvācākammantājīvā, vīriyaṁ, sati, samādhi, micchādiṭṭhi,",
  "atk-abh03a52:98_2": "micchāvācākammantājīvāti imāni dvādasaṅgāni.",
  "atk-abh03a52:98_3": "Maggassa pana hetupacchimakattā ahetukacittesu maggaṅgāni na uddhaṭāni.",
  "atk-abh03a52:98_4": "Taṁsamuṭṭhānānanti idhāpi kaṭattārūpaṁ saṅgahitameva.",
  "atk-abh03a52:98_5": "Vuttañhetaṁ pañhāvāre – ‘‘paṭisandhikkhaṇe vipākābyākatāni maggaṅgāni sampayuttakānaṁ khandhānaṁ kaṭattā ca rūpānaṁ maggapaccayena paccayo’’ti. Ayaṁ tāvettha pāḷivaṇṇanā.",
  "atk-abh03a52:99_0": "Ayaṁ pana maggapaccayo dvādasannaṁ maggaṅgānaṁ vasena ṭhitopi jātibhedato kusalādivasena catudhā,",
  "atk-abh03a52:99_1": "kusalādīnañca kāmāvacarādibhūmibhedato dvādasadhā bhijjatīti evamettha nānappakārabhedato viññātabbo vinicchayo .",
  "atk-abh03a52:99_2": "Evaṁ bhinne panettha catubhūmakampi kusalamaggaṅgaṁ pañcavokāre sampayuttadhammānañceva cittasamuṭṭhānarūpassa ca,",
  "atk-abh03a52:99_3": "ṭhapetvā rūpāvacaraṁ avasesaṁ āruppe sampayuttadhammānaññeva maggapaccayena paccayoti sabbaṁ jhānapaccaye viya vitthāretabbanti evamettha paccayuppannatopi viññātabbo vinicchayoti.",
  "atk-abh03a52:100_0": "Maggapaccayaniddesavaṇṇanā.",
  "atk-abh03a52:101_0": "19. Sampayuttapaccayaniddesavaṇṇanā",
  "atk-abh03a52:102_0": "19.",
  "atk-abh03a52:102_1": "Sampayuttapaccayaniddese pāḷi uttānatthā eva.",
  "atk-abh03a52:102_2": "Ayaṁ pana sampayuttapaccayo nāma saṅkhepato sabbepi arūpino khandhā.",
  "atk-abh03a52:102_3": "Pabhedato panesa jātito kusalādīnaṁ,",
  "atk-abh03a52:102_4": "bhūmito ca kāmāvacarādīnaṁ vasena anekadhā bhijjatīti evamettha nānappakārabhedato viññātabbo vinicchayo.",
  "atk-abh03a52:102_5": "Evaṁ bhinne panettha catubhūmakesupi kusalakkhandhesu eko khandho tiṇṇaṁ khandhānaṁ, tayo ekassa,",
  "atk-abh03a52:102_6": "dve dvinnanti evaṁ sabbepi aññamaññaṁ sampayuttapaccayena paccayo.",
  "atk-abh03a52:102_7": "Akusalavipākakiriyakkhandhesupi eseva nayoti evamettha paccayuppannatopi viññātabbo vinicchayoti.",
  "atk-abh03a52:103_0": "Sampayuttapaccayaniddesavaṇṇanā.",
  "atk-abh03a52:104_0": "20. Vippayuttapaccayaniddesavaṇṇanā",
  "atk-abh03a52:105_0": "20.",
  "atk-abh03a52:105_1": "Vippayuttapaccayaniddese rūpino dhammā arūpīnanti idaṁ tāva hadayavatthuno ceva cakkhundriyādīnañca vasena veditabbaṁ.",
  "atk-abh03a52:105_2": "Rūpadhammesu hi eteyeva cha koṭṭhāsā arūpakkhandhānaṁ vippayuttapaccayena paccayā honti.",
  "atk-abh03a52:105_3": "Rūpāyatanādayo pana ārammaṇadhammā kiñcāpi vippayuttadhammā,",
  "atk-abh03a52:105_4": "vippayuttapaccayā pana na honti. Kiṁ kāraṇā? Sampayogāsaṅkāya abhāvato.",
  "atk-abh03a52:105_5": "Arūpino hi khandhā cakkhādīnaṁ vatthūnaṁ abbhantarato nikkhamantā viya uppajjanti.",
  "atk-abh03a52:105_6": "Tattha āsaṅkā hoti – ‘‘kiṁ nu kho ete etehi sampayuttā, udāhu vippayuttā’’ti.",
  "atk-abh03a52:105_7": "Ārammaṇadhammā pana vatthunissayena uppajjamānānaṁ ārammaṇamattā hontīti natthi tesu sampayogāsaṅkā.",
  "atk-abh03a52:105_8": "Iti sampayogāsaṅkāya abhāvato na te vippayuttapaccayā.",
  "atk-abh03a52:105_9": "Hadayavatthuādīsu eva panāyaṁ vippayuttapaccayatā veditabbā.",
  "atk-abh03a52:105_10": "Vuttampi cetaṁ pañhāvāre – vatthu kusalānaṁ khandhānaṁ vippayuttapaccayena paccayo.",
  "atk-abh03a52:105_11": "Vatthu akusalānaṁ khandhānaṁ vippayuttapaccayena paccayo.",
  "atk-abh03a52:105_12": "Cakkhāyatanaṁ cakkhuviññāṇassa vippayuttapaccayena paccayo.",
  "atk-abh03a52:105_13": "Sota… ghāna… jivhā… kāyāyatanaṁ kāyaviññāṇassa vippayuttapaccayena paccayo.",
  "atk-abh03a52:105_14": "Vatthu vipākābyākatānaṁ kiriyābyākatānaṁ khandhānaṁ vippayuttapaccayena paccayoti.",
  "atk-abh03a52:106_0": "Arūpinodhammā rūpīnanti idaṁ pana catunnaṁ khandhānaṁ vasena veditabbaṁ.",
  "atk-abh03a52:106_1": "Arūpadhammesu hi cattāro khandhāva sahajātapurejātānaṁ rūpadhammānaṁ vippayuttapaccayā honti,",
  "atk-abh03a52:106_2": "nibbānaṁ pana arūpampi samānaṁ rūpassa vippayuttapaccayo na hoti.",
  "atk-abh03a52:106_3": "‘‘Catūhi sampayogo catūhi vippayogo’’ti hi vuttaṁ.",
  "atk-abh03a52:106_4": "Iti catunnaṁ arūpakkhandhānaṁyeva vippayuttapaccayatā veditabbā.",
  "atk-abh03a52:106_5": "Vuttampi cetaṁ pañhāvāre – sahajātā kusalā khandhā cittasamuṭṭhānānaṁ rūpānaṁ vippayuttapaccayena paccayo.",
  "atk-abh03a52:106_6": "Pacchājātā kusalā khandhā purejātassa imassa kāyassa vippayuttapaccayena paccayo.",
  "atk-abh03a52:106_7": "Paṭisandhikkhaṇe vipākābyākatā khandhā kaṭattārūpānaṁ vippayuttapaccayena paccayo, khandhā vatthussāti.",
  "atk-abh03a52:106_8": "Evaṁ tāvettha pāḷivaṇṇanā veditabbā.",
  "atk-abh03a52:107_0": "Ayaṁ pana vippayuttapaccayo nāma saṅkhepato pañcavokārabhave vattamānā rūpārūpadhammā.",
  "atk-abh03a52:107_1": "Tesu rūpaṁ vatthuno cakkhādīnañca vasena chadhā bhinnaṁ,",
  "atk-abh03a52:107_2": "arūpaṁ pañcavokārabhave uppannakusalākusalavipākakiriyavasena catudhā bhinnaṁ.",
  "atk-abh03a52:107_3": "Tassa bhūmito kāmāvacarādivasena catudhā, ekadhā, tidhā,",
  "atk-abh03a52:107_4": "tidhāti ekadasadhā bhedo hoti.",
  "atk-abh03a52:107_5": "Āruppavipākañhi vippayuttapaccayo na hotīti evamettha nānappakārabhedato viññātabbo vinicchayo.",
  "atk-abh03a52:108_0": "Evaṁ bhinne panettha pañcavokārabhave uppannaṁ catubhūmakampi kusalaṁ akusalañca attanā samuṭṭhāpitacittasamuṭṭhānarūpassa sahajātavippayuttapaccayena paccayo hoti.",
  "atk-abh03a52:108_1": "Uppādakkhaṇaṁ pana atikkamitvā ṭhitikkhaṇaṁ pattassa purejātassa catusamuṭṭhānikatisamuṭṭhānikarūpakāyassa pacchājātavippayuttapaccayena paccayo hoti.",
  "atk-abh03a52:108_2": "Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṁ kāyo veditabbo.",
  "atk-abh03a52:108_3": "Kāmāvacararūpāvacaravipākaṁ pana pavatte cittasamuṭṭhānarūpassa,",
  "atk-abh03a52:108_4": "paṭisandhiyaṁ kaṭattārūpassa ca sahajātavippayuttapaccayena paccayo hoti.",
  "atk-abh03a52:108_5": "Lokuttaravipākaṁ cittasamuṭṭhānarūpasseva.",
  "atk-abh03a52:108_6": "Tividhampi panetaṁ purejātassa catusamuṭṭhānikatisamuṭṭhānikakāyassa pacchājātavippayuttapaccayena paccayo.",
  "atk-abh03a52:108_7": "Tebhūmakampi kiriyaṁ cittasamuṭṭhānassa sahajātavippayuttapaccayena paccayo,",
  "atk-abh03a52:108_8": "purejātassa catusamuṭṭhānikatisamuṭṭhānikakāyassa pacchājātavippayuttapaccayena paccayo.",
  "atk-abh03a52:108_9": "Chadhā ṭhitesu pana rūpesu vatthurūpaṁ paṭisandhikkhaṇe kāmāvacararūpāvacaravipākānaṁ sahajātavippayuttapaccayena paccayo,",
  "atk-abh03a52:108_10": "pavatte uppajjamānānaṁ catubhūmakakusalānaṁ akusalānaṁ dvipañcaviññāṇavajjānaṁ tebhūmakavipākānaṁ tebhūmakakiriyānañca purejātavippayuttapaccayena paccayo.",
  "atk-abh03a52:108_11": "Cakkhāyatanādīni cakkhuviññāṇādīnaṁ purejātavippayuttapaccayena paccayoti evamettha paccayuppannatopi viññātabbo vinicchayoti.",
  "atk-abh03a52:109_0": "Vippayuttapaccayaniddesavaṇṇanā.",
  "atk-abh03a52:110_0": "21. Atthipaccayaniddesavaṇṇanā",
  "atk-abh03a52:111_0": "21.",
  "atk-abh03a52:111_1": "Atthipaccayaniddese cattāro khandhātiādīhi sahajātavasena atthipaccayo niddiṭṭho.",
  "atk-abh03a52:111_2": "Cakkhāyatanantiādīhi purejātavasena.",
  "atk-abh03a52:111_3": "Yaṁ rūpaṁ nissāyāti ettha sahajātapurejātavasena atthipaccayo niddiṭṭho.",
  "atk-abh03a52:111_4": "Evamayaṁ pāḷi sahajātapurejātānaññeva atthipaccayānaṁ vasena āgatā. Pañhāvāre pana sahajātaṁ, purejātaṁ, pacchājātaṁ, āhāraṁ,",
  "atk-abh03a52:111_5": "indriyanti imesaṁ vasena āgatattā pacchājātaāhārindriyavasenāpi atthipaccayo labbhati.",
  "atk-abh03a52:111_6": "Idha pana sāvasesavasena desanā katāti ayaṁ tāvettha pāḷivaṇṇanā.",
  "atk-abh03a52:112_0": "Ayaṁ pana atthipaccayo nāma duvidho – aññamaññato, na aññamaññato.",
  "atk-abh03a52:112_1": "Tattha aññamaññaṁ tividhaṁ – arūpaṁ arūpena, rūpaṁ rūpena, rūpārūpaṁ rūpārūpena.",
  "atk-abh03a52:112_2": "‘‘Cattāro khandhā arūpino’’ti ettha hi sabbacittuppattivasena arūpaṁ arūpena vuttaṁ.",
  "atk-abh03a52:112_3": "‘‘Cattāro mahābhūtā’’ti ettha sabbasantativasena rūpaṁ rūpena.",
  "atk-abh03a52:112_4": "‘‘Okkantikkhaṇe nāmarūpa’’nti ettha paṭisandhikhandhānañceva vatthuno ca vasena rūpārūpaṁ rūpārūpena vuttaṁ.",
  "atk-abh03a52:112_5": "Na aññamaññampi tividhaṁ – ‘‘arūpaṁ rūpassa, rūpaṁ rūpassa,",
  "atk-abh03a52:112_6": "rūpaṁ arūpassa cittacetasikā dhammā’’ti ettha hi pañcavokāravasena arūpaṁ rūpassa vuttaṁ.",
  "atk-abh03a52:112_7": "‘‘Mahābhūtā upādārūpāna’’nti ettha sabbasantativasena rūpaṁ rūpassa.",
  "atk-abh03a52:112_8": "‘‘Cakkhāyatanaṁ cakkhuviññāṇadhātuyā’’tiādīsu vatthārammaṇavasena rūpaṁ arūpassa atthipaccayoti vuttaṁ.",
  "atk-abh03a52:113_0": "Apicesa atthipaccayo nāma saṅkhepato khaṇattayappattaṁ nāmañceva rūpañca,",
  "atk-abh03a52:113_1": "vattamānā pañcakkhandhātipi vattuṁ vaṭṭati.",
  "atk-abh03a52:113_2": "So jātibhedato kusalākusalavipākakiriyarūpavasena pañcadhā bhijjati .",
  "atk-abh03a52:113_3": "Tattha kusalo sahajātapacchājātavasena duvidho hoti,",
  "atk-abh03a52:113_4": "tathā akusalo vipākakiriyasaṅkhāto ca.",
  "atk-abh03a52:113_5": "Tesu kusalo kāmāvacarādibhedena catudhā bhijjati,",
  "atk-abh03a52:113_6": "akusalo kāmāvacarova vipāko catubhūmako, kiriyāsaṅkhāto tibhūmako.",
  "atk-abh03a52:113_7": "Rūpasaṅkhāto atthipaccayo kāmāvacarova.",
  "atk-abh03a52:113_8": "So pana sahajātapurejātavasena duvidho.",
  "atk-abh03a52:113_9": "Tattha pañca vatthūni ārammaṇāni ca purejātāneva,",
  "atk-abh03a52:113_10": "hadayavatthu sahajātaṁ vā hoti purejātaṁ vā.",
  "atk-abh03a52:113_11": "Pañhāvāre pana āgato āhāro indriyañca sahajātādibhedaṁ na labhatīti evamettha nānappakārabhedato viññātabbo vinicchayo.",
  "atk-abh03a52:114_0": "Evaṁ bhinne panettha catubhūmakakusalopi sahajāto atthipaccayo pañcavokāre ‘‘eko khandho tiṇṇannaṁ khandhāna’’ntiādinā nayena aññamaññaṁ khandhānañceva cittasamuṭṭhānarūpassa ca ṭhapetvā pana rūpāvacarakusalaṁ avaseso āruppe sampayuttakkhandhānaññeva sahajātakusalo atthipaccayena paccayo hoti.",
  "atk-abh03a52:114_1": "Catubhūmako panesa pañcavokāre catusamuṭṭhānikatisamuṭṭhānikakāyassa pacchājāto kusalo atthipaccayena paccayo hoti. Akusalepi eseva nayo.",
  "atk-abh03a52:114_2": "Sopi hi pañcavokāre sampayuttakkhandhānañceva cittasamuṭṭhānarūpassa ca,",
  "atk-abh03a52:114_3": "catuvokāre sampayuttakkhandhānaññeva sahajātākusalo atthipaccayena paccayo.",
  "atk-abh03a52:114_4": "Pañcavokāre catusamuṭṭhānikatisamuṭṭhānikakāyassa pacchājātākusalo atthipaccayena paccayo.",
  "atk-abh03a52:115_0": "Vipākato pana kāmāvacararūpāvacaro atthipaccayo niyameneva paṭisandhikkhaṇe khandhānañceva kaṭattārūpassa ca sahajātatthipaccayena paccayo.",
  "atk-abh03a52:115_1": "Pavatte pana sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a52:115_2": "ṭhitippattassa catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a52:115_3": "Arūpāvacaravipāko pana āruppe uppannalokuttaravipāko ca attanā sampayuttakkhandhānaññeva sahajātatthipaccayena paccayo.",
  "atk-abh03a52:115_4": "Pañcavokāre lokuttaravipāko sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a52:115_5": "catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a52:115_6": "Kiriyato rūpāvacaro atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena paccayo,",
  "atk-abh03a52:115_7": "catusamuṭṭhānikatisamuṭṭhānikakāyassa pacchājātatthipaccayena paccayo.",
  "atk-abh03a52:115_8": "Kāmāvacarārūpāvacaro pana āruppe sampayuttakkhandhānaññeva,",
  "atk-abh03a52:115_9": "pañcavokāre cittasamuṭṭhānarūpassāpi sahajātatthipaccayena paccayo,",
  "atk-abh03a52:115_10": "catusamuṭṭhānikatisamuṭṭhānikakāyassa pacchājātatthi paccayena paccayo.",
  "atk-abh03a52:116_0": "Rūpasaṅkhāto pana atthipaccayo sahajāto, purejāto, āhāro, indriyanti catubbidho.",
  "atk-abh03a52:116_1": "Tattha sahajātarūpatthipaccayo catusamuṭṭhānavasena catudhā ṭhito.",
  "atk-abh03a52:116_2": "Tattha kammasamuṭṭhāno ekaṁ mahābhūtaṁ tiṇṇannaṁ mahābhūtānaṁ, tīṇi ekassa, dve dvinnaṁ,",
  "atk-abh03a52:116_3": "mahābhūtā upādārūpānanti evaṁ sahajātatthipaccayena paccayo hoti.",
  "atk-abh03a52:116_4": "Paṭisandhikkhaṇe vatthurūpaṁ kāmāvacararūpāvacaravipākakkhandhānaṁ sahajātatthipaccayena paccayo hoti.",
  "atk-abh03a52:116_5": "Tesampi tisamuṭṭhānikarūpaṁ ekaṁ mahābhūtaṁ tiṇṇannaṁ mahābhūtānaṁ, tīṇi ekassa, dve dvinnaṁ,",
  "atk-abh03a52:116_6": "mahābhūtā upādārūpānanti evaṁ sahajātatthipaccayena paccayo hoti.",
  "atk-abh03a52:116_7": "Purejātatthipaccayo pana vatthupurejātaārammaṇapurejātavasena duvidho hoti.",
  "atk-abh03a52:116_8": "So duvidhopi heṭṭhā purejātapaccaye vuttanayeneva yojetvā gahetabbo.",
  "atk-abh03a52:116_9": "Āhāratthipaccayopi heṭṭhā kabaḷīkārāhārapaccaye yojitanayeneva yojetabbo.",
  "atk-abh03a52:116_10": "Idha panesa attano aniruddhakkhaṇe paccayabhāvena atthipaccayoti vutto.",
  "atk-abh03a52:116_11": "Rūpajīvitindriyampi heṭṭhā indriyapaccaye rūpajīvitindriyayojanāyaṁ vuttanayeneva yojetabbaṁ.",
  "atk-abh03a52:116_12": "Idha panetampi attano aniruddhakkhaṇeyeva paccayabhāvena atthipaccayoti vuttanti evamettha paccayuppannatopi viññātabbo vinicchayoti.",
  "atk-abh03a52:117_0": "Atthipaccayaniddesavaṇṇanā.",
  "atk-abh03a52:118_0": "22. Natthipaccayaniddesavaṇṇanā",
  "atk-abh03a52:119_0": "22.",
  "atk-abh03a52:119_1": "Natthipaccayaniddese samanantaraniruddhāti aññena cittuppādena anantarikā hutvā samanantaraniruddhā.",
  "atk-abh03a52:119_2": "Paṭuppannānanti paccuppannānaṁ.",
  "atk-abh03a52:119_3": "Iminā natthipaccayassa okāsadānaṭṭhena natthipaccayabhāvaṁ sādheti.",
  "atk-abh03a52:119_4": "Purimesu hi nirodhavasena pacchimānaṁ pavattanokāsaṁ adentesu tesaṁ paṭuppannabhāvo na siyāti ayamettha pāḷivaṇṇanā.",
  "atk-abh03a52:119_5": "Sesaṁ sabbaṁ anantarapaccaye vuttanayeneva veditabbaṁ.",
  "atk-abh03a52:119_6": "Paccayalakkhaṇameva hettha nānaṁ,",
  "atk-abh03a52:119_7": "paccayānaṁ pana paccayuppannānañca nānākaraṇaṁ natthi.",
  "atk-abh03a52:119_8": "Kevalaṁ pana tattha ‘‘cakkhuviññāṇadhātu taṁsampayuttakā ca dhammā manodhātuyā’’tiādinā nayena paccayā ca paccayuppannā ca sarūpato dassitā.",
  "atk-abh03a52:119_9": "Idha pana ‘‘samanantaraniruddhā cittacetasikā dhammā paṭuppannānaṁ cittacetasikānaṁ dhammāna’’nti sabbepi te nirodhuppādavasena sāmaññato dassitāti.",
  "atk-abh03a52:120_0": "Natthipaccayaniddesavaṇṇanā.",
  "atk-abh03a52:121_0": "23. Vigatapaccayaniddesavaṇṇanā",
  "atk-abh03a52:122_0": "23.",
  "atk-abh03a52:122_1": "Vigatapaccayaniddese samanantaravigatāti samanantarameva vigatā.",
  "atk-abh03a52:122_2": "Iminā vigatapaccayassa vigacchamānabhāveneva paccayabhāvaṁ dasseti.",
  "atk-abh03a52:122_3": "Iti natthipaccayassa ca imassa ca byañjanamatteyeva nānattaṁ, na attheti.",
  "atk-abh03a52:123_0": "Vigatapaccayaniddesavaṇṇanā.",
  "atk-abh03a52:124_0": "24. Avigatapaccayaniddesavaṇṇanā",
  "atk-abh03a52:125_0": "24.",
  "atk-abh03a52:125_1": "Avigatapaccayaniddese cattāro khandhātiādīnaṁ sabbākārena atthipaccayaniddese vuttanayeneva attho veditabbo.",
  "atk-abh03a52:125_2": "Imassapi hi paccayassa atthipaccayena saddhiṁ byañjanamatteyeva nānattaṁ, na attheti.",
  "atk-abh03a52:126_0": "Avigatapaccayaniddesavaṇṇanā.",
  "atk-abh03a52:127_0": "Paccayaniddesapakiṇṇakavinicchayakathā",
  "atk-abh03a52:128_0": "Idāni evaṁ uddesaniddesato dassitesu imesu catuvīsatiyā paccayesu ñāṇacārassa visadabhāvatthaṁ anekadhammānaṁ ekapaccayabhāvato,",
  "atk-abh03a52:128_1": "ekadhammassa anekapaccayabhāvato,",
  "atk-abh03a52:128_2": "ekapaccayassa anekapaccayabhāvato, paccayasabhāgato, paccayavisabhāgato, yugaḷakato, janakājanakato,",
  "atk-abh03a52:128_3": "sabbaṭṭhānikāsabbaṭṭhānikato, rūpaṁ rūpassātiādivikappato,",
  "atk-abh03a52:128_4": "bhavabhedatoti imesaṁ dasannaṁ padānaṁ vasena pakiṇṇakavinicchayo veditabbo.",
  "atk-abh03a52:128_5": "Tattha anekadhammānaṁ ekapaccayabhāvatoti etesu hi ṭhapetvā kammapaccayaṁ avasesesu tevīsatiyā paccayesu anekadhammā ekato paccayā honti.",
  "atk-abh03a52:128_6": "Kammapaccayo pana eko cetanādhammoyevāti evaṁ tāvettha anekadhammānaṁ ekapaccayabhāvato vinicchayo veditabbo.",
  "atk-abh03a52:129_0": "Ekadhammassa anekapaccayabhāvatoti hetupaccaye tāva amoho eko dhammo.",
  "atk-abh03a52:129_1": "So purejātakammāhārajhānapaccayova na hoti,",
  "atk-abh03a52:129_2": "sesānaṁ vīsatiyā paccayānaṁ vasena paccayo hoti.",
  "atk-abh03a52:129_3": "Alobhādosā indriyamaggapaccayāpi na honti,",
  "atk-abh03a52:129_4": "sesānaṁ aṭṭhārasannaṁ paccayānaṁ vasena paccayā honti.",
  "atk-abh03a52:129_5": "Lobhamohā vipākapaccayāpi na honti,",
  "atk-abh03a52:129_6": "sesānaṁ sattarasannaṁ paccayānaṁ vasena paccayā honti.",
  "atk-abh03a52:129_7": "Doso adhipatipaccayopi na hoti,",
  "atk-abh03a52:129_8": "sesānaṁ soḷasannaṁ paccayānaṁ vasena paccayo hoti.",
  "atk-abh03a52:129_9": "Ārammaṇapaccaye rūpāyatanaṁ cakkhuviññāṇadhātuyā ārammaṇapurejātaatthiavigatavasena catudhā paccayo;",
  "atk-abh03a52:129_10": "tathā manodhātuyā ahetukamanoviññāṇadhātuyā ca.",
  "atk-abh03a52:129_11": "Sahetukāya pana ārammaṇādhipatiārammaṇūpanissayavasenāpi paccayo hoti.",
  "atk-abh03a52:129_12": "Iminā nayena sabbesaṁ ārammaṇapaccayadhammānaṁ anekapaccayabhāvo veditabbo.",
  "atk-abh03a52:130_0": "Adhipatipaccaye ārammaṇādhipatino ārammaṇapaccaye vuttanayeneva anekapaccayabhāvo veditabbo.",
  "atk-abh03a52:130_1": "Sahajātādhipatīsu vīmaṁsā amohahetu viya vīsatidhā paccayo hoti.",
  "atk-abh03a52:130_2": "Chando hetupurejātakammaāhāraindriyajhānamaggapaccayo na hoti,",
  "atk-abh03a52:130_3": "sesānaṁ sattarasannaṁ paccayānaṁ vasena paccayo hoti.",
  "atk-abh03a52:130_4": "Cittaṁ hetupurejātakammajhānamaggapaccayo na hoti,",
  "atk-abh03a52:130_5": "sesānaṁ ekūnavīsatiyā paccayānaṁ vasena paccayo hoti.",
  "atk-abh03a52:130_6": "Vīriyaṁ hetupurejātakammāhārajhānapaccayo na hoti,",
  "atk-abh03a52:130_7": "sesānaṁ ekūnavīsatiyā vasena paccayo hoti.",
  "atk-abh03a52:131_0": "Anantarapaccaye ‘‘cakkhuviññāṇadhātū’’tiādinā nayena vuttesu catūsu khandhesu vedanākkhandho hetupurejātakammāhāramaggapaccayo na hoti,",
  "atk-abh03a52:131_1": "sesānaṁ ekūnavīsatiyā vasena paccayo hoti.",
  "atk-abh03a52:131_2": "Saññākkhandho indriyajhānapaccayopi na hoti,",
  "atk-abh03a52:131_3": "sesānaṁ sattarasannaṁ vasena paccayo hoti.",
  "atk-abh03a52:131_4": "Saṅkhārakkhandhe hetū hetupaccaye vuttanayena,",
  "atk-abh03a52:131_5": "chandavīriyāni adhipatipaccaye vuttanayeneva paccayā honti.",
  "atk-abh03a52:131_6": "Phasso hetupurejātakammaindriyajhānamaggapaccayo na hoti,",
  "atk-abh03a52:131_7": "sesānaṁ aṭṭhārasannaṁ vasena paccayo hoti.",
  "atk-abh03a52:131_8": "Cetanā hetupurejātaindriyajhānamaggapaccayo na hoti.",
  "atk-abh03a52:131_9": "Sesānaṁ ekūnavīsatiyā vasena paccayo hoti.",
  "atk-abh03a52:131_10": "Vitakko hetupurejātakammāhārindriyapaccayo na hoti,",
  "atk-abh03a52:131_11": "sesānaṁ ekūnavīsatiyā vasena paccayo hoti.",
  "atk-abh03a52:131_12": "Vicāro maggapaccayopi na hoti,",
  "atk-abh03a52:131_13": "sesānaṁ aṭṭhārasannaṁ vasena paccayo hoti.",
  "atk-abh03a52:131_14": "Pīti tesaññeva vasena paccayo hoti.",
  "atk-abh03a52:131_15": "Cittekaggatā hetupurejātakammāhārapaccayo na hoti,",
  "atk-abh03a52:131_16": "sesānaṁ vīsatiyā vasena paccayo hoti.",
  "atk-abh03a52:131_17": "Saddhā hetupurejātakammāhārajhānamaggapaccayo na hoti,",
  "atk-abh03a52:131_18": "sesānaṁ aṭṭhārasannaṁ vasena paccayo hoti.",
  "atk-abh03a52:131_19": "Sati tehi ceva maggapaccayena cāti ekūnavīsatiyā vasena paccayo hoti.",
  "atk-abh03a52:131_20": "Jīvitindriyaṁ saddhāya vuttānaṁ aṭṭhārasannaṁ vasena paccayo hoti.",
  "atk-abh03a52:131_21": "Hirottappaṁ tato indriyapaccayaṁ apanetvā sesānaṁ sattarasannaṁ vasena paccayo hoti.",
  "atk-abh03a52:131_22": "Tathā kāyapassaddhādīni yugaḷakāni,",
  "atk-abh03a52:131_23": "yevāpanakesu adhimokkhamanasikāratatramajjhattatā karuṇāmuditā ca.",
  "atk-abh03a52:131_24": "Viratiyo pana tehi ceva maggapaccayena cāti aṭṭhārasadhā paccayā honti.",
  "atk-abh03a52:131_25": "Micchādiṭṭhi tato vipākapaccayaṁ apanetvā sattarasadhā,",
  "atk-abh03a52:131_26": "micchāvācākammantājīvā tehi ceva kammāhārapaccayehi cāti ekūnavīsatidhā.",
  "atk-abh03a52:131_27": "Ahirikaṁ anottappaṁ māno thinaṁ middhaṁ uddhaccanti ime hetupurejātakammavipākāhārindriyajhānamaggapaccayā na honti,",
  "atk-abh03a52:131_28": "sesānaṁ pana soḷasannaṁ paccayānaṁ vasena paccayā honti.",
  "atk-abh03a52:131_29": "Vicikicchāissāmacchariyakukkuccāni tato adhipatipaccayaṁ apanetvā pannarasadhā viññāṇakkhandhassa.",
  "atk-abh03a52:131_30": "Adhipatipaccaye vuttanayeneva anekapaccayabhāvo veditabbo.",
  "atk-abh03a52:131_31": "Samanantarapaccayepi eseva nayo.",
  "atk-abh03a52:132_0": "Sahajātapaccaye catūsu tāva khandhesu ekekassa dhammassa anekapaccayabhāvo vuttanayeneva veditabbo.",
  "atk-abh03a52:132_1": "Cattāri mahābhūtāni ārammaṇaārammaṇādhipatisahajātaaññamaññanissayaupanissayapurejātaatthiavigatavasena navadhā paccayā honti.",
  "atk-abh03a52:132_2": "Hadayavatthu tesañceva vippayuttassa ca vasena dasadhā paccayo hoti.",
  "atk-abh03a52:132_3": "Aññamaññapaccaye apubbaṁ natthi.",
  "atk-abh03a52:132_4": "Nissayapaccaye cakkhāyatanādīni ārammaṇaārammaṇādhipatinissayaupanissayapurejātaindriyavippayuttaatthiavigatavasena navadhā paccayā honti. Upanissaye apubbaṁ natthi.",
  "atk-abh03a52:132_5": "Purejātapaccaye rūpasaddagandharasāyatanāni ārammaṇaārammaṇādhipatiupanissayapurejātaatthiavigatavasena chadhā paccayā honti. Ettakamevettha apubbaṁ.",
  "atk-abh03a52:132_6": "Pacchājātādīsu apubbaṁ natthi.",
  "atk-abh03a52:132_7": "Āhārapaccaye kabaḷīkārāhāro ārammaṇaārammaṇādhipatiupanissayaāhāraatthiavigatavasena chadhā paccayo hoti. Indriyādīsu apubbaṁ natthi.",
  "atk-abh03a52:132_8": "Evamettha ekadhammassa anekapaccayabhāvatopi viññātabbo vinicchayo.",
  "atk-abh03a52:133_0": "Ekapaccayassa anekapaccayabhāvatoti hetupaccayādīsu yassa kassaci ekassa paccayassa yenākārena yenatthena yo paccayuppannānaṁ paccayo hoti,",
  "atk-abh03a52:133_1": "taṁ ākāraṁ taṁ atthaṁ avijahitvāva aññehipi yehākārehi yehi atthehi so tasmiññeva khaṇe tesaṁ dhammānaṁ anekapaccayabhāvaṁ gacchati,",
  "atk-abh03a52:133_2": "tato anekapaccayabhāvato tassa vinicchayo veditabboti attho.",
  "atk-abh03a52:133_3": "Seyyathidaṁ – amoho hetupaccayo,",
  "atk-abh03a52:133_4": "so hetupaccayattaṁ avijahantova adhipatisahajātaaññamaññanissayavipākaindriyamaggasampayuttavippayuttaatthiavigatānaṁ vasena aparehipi ekādasahākārehi anekapaccayabhāvaṁ gacchati.",
  "atk-abh03a52:133_5": "Alobhādosā tato adhipatiindriyamaggapaccaye tayo apanetvā sesānaṁ vasena anekapaccayabhāvaṁ gacchanti.",
  "atk-abh03a52:133_6": "Idaṁ vipākahetūsuyeva labbhati,",
  "atk-abh03a52:133_7": "kusalakiriyesu pana vipākapaccayatā parihāyati.",
  "atk-abh03a52:133_8": "Lobhadosamohā te tayo vipākañcāti cattāro apanetvā sesānaṁ vasena anekapaccayabhāvaṁ gacchanti.",
  "atk-abh03a52:134_0": "Ārammaṇapaccayo taṁ ārammaṇapaccayattaṁ avijahantaṁyeva ārammaṇādhipatinissayaupanissayapurejātavippayuttaatthiavigatānaṁ vasena aparehipi sattahākārehi anekapaccayabhāvaṁ gacchati.",
  "atk-abh03a52:134_1": "Ayamettha ukkaṭṭhaparicchedo,",
  "atk-abh03a52:134_2": "arūpadhammānaṁ pana atītānāgatānaṁ vā rūpadhammānaṁ ārammaṇapaccayabhāve sati ārammaṇādhipatiārammaṇūpanissayamattaññeva uttari labbhati.",
  "atk-abh03a52:134_3": "Adhipatipaccaye vīmaṁsā amohasadisā.",
  "atk-abh03a52:134_4": "Chando adhipatipaccayo adhipatipaccayattaṁ avijahantova sahajātaaññamaññanissayavipākasampayuttavippayuttaatthiavigatānaṁ vasena aparehipi aṭṭhahākārehi anekapaccayabhāvaṁ gacchati.",
  "atk-abh03a52:134_5": "Vīriyaṁ tesañceva indriyamaggapaccayānañcāti imesaṁ vasena aparehipi dasahākārehi anekapaccayabhāvaṁ gacchati.",
  "atk-abh03a52:134_6": "Cittaṁ tato maggapaccayaṁ apanetvā āhārapaccayaṁ pakkhipitvā imesaṁ vasena adhipatipaccayato uttari dasahākārehi anekapaccayabhāvaṁ gacchati.",
  "atk-abh03a52:134_7": "Ārammaṇādhipatino pana heṭṭhā ārammaṇapaccaye vuttanayeneva anekapaccayabhāvo veditabbo.",
  "atk-abh03a52:135_0": "Anantarasamanantarapaccayā anantarasamanantarapaccayattaṁ avijahantāva upanissayakammaāsevananatthivigatānaṁ vasena aparehipi pañcahākārehi anekapaccayabhāvaṁ gacchanti.",
  "atk-abh03a52:135_1": "Ariyamaggacetanāyeva cettha kammapaccayataṁ labhati, na sesadhammā.",
  "atk-abh03a52:135_2": "Sahajātapaccayo sahajātapaccayattaṁ avijahantova hetuadhipatiaññamaññanissayakammavipākaāhāraindriyajhānamaggasampayuttavippayuttaatthiavigatānaṁ vasena aparehi cuddasahākārehi anekapaccayabhāvaṁ gacchati.",
  "atk-abh03a52:135_3": "Ayampi ukkaṭṭhaparicchedo vatthusahajātādīnaṁ pana vasenettha hetupaccayādīnaṁ abhāvopi veditabbo.",
  "atk-abh03a52:135_4": "Aññamaññapaccayepi eseva nayo.",
  "atk-abh03a52:136_0": "Nissayapaccayo nissayapaccayattaṁ avijahantova catuvīsatiyā paccayesu attano nissayapaccayattañceva anantarasamanantarapacchājātaāsevananatthivigatapaccaye ca cha apanetvā sesānaṁ vasena aparehipi sattarasahākārehi anekapaccayabhāvaṁ gacchati.",
  "atk-abh03a52:136_1": "Ayampi ukkaṭṭhaparicchedova vatthunissayādīnaṁ pana vasenettha hetupaccayādīnaṁ ābhāvopi veditabbo.",
  "atk-abh03a52:137_0": "Upanissayapaccaye ārammaṇūpanissayo ārammaṇādhipatisadiso.",
  "atk-abh03a52:137_1": "Anantarūpanissayo anantarūpanissayapaccayattaṁ avijahantova anantarasamanantarakammaāsevananatthivigatānaṁ vasena aparehipi chahākārehi anekapaccayabhāvaṁ gacchati.",
  "atk-abh03a52:137_2": "Ariyamaggacetanāyeva cettha kammapaccayataṁ labhati, na sesadhammā.",
  "atk-abh03a52:137_3": "Pakatūpanissayo pakatūpanissayova.",
  "atk-abh03a52:137_4": "Purejātapaccayo attano purejātapaccayattaṁ avijahantova ārammaṇaārammaṇādhipatinissayaupanissayaindriyavippayuttaatthiavigatānaṁ vasena aparehipi aṭṭhahākārehi anekapaccayabhāvaṁ gacchati.",
  "atk-abh03a52:137_5": "Ayampi ukkaṭṭhaniddesova ārammaṇapurejāte panettha nissayaindriyavippayuttapaccayatā na labbhati.",
  "atk-abh03a52:137_6": "Ito uttaripi labbhamānālabbhamānaṁ veditabbaṁ.",
  "atk-abh03a52:137_7": "Pacchājātapaccayo attano pacchājātapaccayabhāvaṁ avijahantova vippayuttaatthiavigatānaṁ vasena aparehipi tīhākārehi anekapaccayabhāvaṁ gacchati.",
  "atk-abh03a52:137_8": "Āsevanapaccayo āsevanapaccayattaṁ avijahantova anantarasamanantaraupanissayanatthivigatānaṁ vasena aparehipi pañcahākārehi anekapaccayabhāvaṁ gacchati.",
  "atk-abh03a52:138_0": "Kammapaccayo kammapaccayattaṁ avijahantova ekakkhaṇiko tāva sahajātaaññamaññanissayavipākaāhārasampayuttavippayuttaatthiavigatānaṁ vasena aparehipi navahākārehi anekapaccayabhāvaṁ gacchati.",
  "atk-abh03a52:138_1": "Nānākkhaṇiko upanissayaanantarasamanantaranatthivigatānaṁ vasena aparehipi pañcahākārehi anekapaccayabhāvaṁ gacchati.",
  "atk-abh03a52:138_2": "Vipākapaccayo vipākapaccayattaṁ avijahantova hetuadhipatisahajātaaññamaññanissayakammaāhāraindriyajhānamaggasampayuttavippayuttaatthiavigatānaṁ vasena aparehipi cuddasahākārehi anekapaccayabhāvaṁ gacchati.",
  "atk-abh03a52:138_3": "Āhārapaccaye kabaḷīkāro āhāro āhārapaccayattaṁ avijahantova atthiavigatānaṁ vasena aparehipi dvīhākārehi anekapaccayabhāvaṁ gacchati.",
  "atk-abh03a52:138_4": "Sesā tayo āhārapaccayattaṁ avijahantāva yathānurūpaṁ adhipatisahajātaaññamaññanissayakammavipākaindriyasampayuttavippayuttaatthiavigatānaṁ vasena aparehipi ekādasahākārehi anekapaccayabhāvaṁ gacchanti.",
  "atk-abh03a52:139_0": "Indriyapaccaye rūpino pañcindriyā indriyapaccayattaṁ avijahantāva nissayapurejātavippayuttaatthiavigatānaṁ vasena aparehipi pañcahākārehi anekapaccayabhāvaṁ gacchanti.",
  "atk-abh03a52:139_1": "Rūpajīvitindriyampi indriyapaccayattaṁ avijahantaññeva atthiavigatānaṁ vasena aparehipi dvīhākārehi anekapaccayabhāvaṁ gacchati.",
  "atk-abh03a52:139_2": "Arūpino indriyānipi yathānurūpaṁ indriyapaccayattaṁ avijahantāneva hetuadhipatisahajātaaññamaññanissayavipākaāhārajhānamaggasampayuttavippayuttaatthiavigatānaṁ vasena aparehipi terasahākārehi anekapaccayabhāvaṁ gacchanti.",
  "atk-abh03a52:139_3": "Jhānapaccayo jhānapaccayattaṁ avijahantova yathānurūpaṁ sahajātaaññamaññanissayavipākaindriyamaggasampayuttavippayuttaatthiavigatānaṁ vasena aparehipi dasahākārehi anekapaccayabhāvaṁ gacchati.",
  "atk-abh03a52:139_4": "Maggapaccayo maggapaccayattaṁ avijahantova yathānurūpaṁ jhānapaccaye vuttānaṁ dasannaṁ hetuadhipatīnañcāti imesaṁ vasena aparehipi dvādasahākārehi anekapaccayabhāvaṁ gacchati.",
  "atk-abh03a52:140_0": "Sampayuttapaccayo sampayuttapaccayattaṁ avijahantova yathānurūpaṁ hetuadhipatisahajātaaññamaññanissayakammavipākaāhāraindriyajhānamaggaatthiavigatānaṁ vasena aparehipi terasahākārehi anekapaccayabhāvaṁ gacchati.",
  "atk-abh03a52:140_1": "Vippayuttapaccayo vippayuttapaccayattaṁ avijahantova anantarasamanantaraāsevanasampayuttanatthivigatasaṅkhāte cha paccaye apanetvā sesānaṁ vasena yathānurūpaṁ aparehipi sattarasahākārehi anekapaccayabhāvaṁ gacchati.",
  "atk-abh03a52:140_2": "Tattha rūpassa ca arūpassa ca paccayavibhāgo veditabbo.",
  "atk-abh03a52:140_3": "Atthipaccayo atthipaccayattaṁ avijahantova anantarasamanantaraāsevananatthivigatasaṅkhāte pañca paccaye apanetvā sesānaṁ vasena yathānurūpaṁ aparehi aṭṭhārasahākārehi anekapaccayabhāvaṁ gacchati.",
  "atk-abh03a52:140_4": "Natthipaccayavigatapaccayā anantarapaccayasadisā .",
  "atk-abh03a52:140_5": "Avigatapaccayo atthipaccayasadisoyevāti evamettha ekapaccayassa anekapaccayabhāvatopi viññātabbo vinicchayo.",
  "atk-abh03a52:141_0": "Paccayasabhāgatoti etesu hi catuvīsatiyā paccayesu anantarasamanantaraanantarūpanissayaāsevananatthivigatā sabhāgā,",
  "atk-abh03a52:141_1": "tathā ārammaṇaārammaṇādhipatiārammaṇūpanissayāti iminā upāyenettha paccayasabhāgatopi viññātabbo vinicchayo.",
  "atk-abh03a52:142_0": "Paccayavisabhāgatoti purejātapaccayo panettha pacchājātapaccayena visabhāgo,",
  "atk-abh03a52:142_1": "tathā sampayuttapaccayo vippayuttapaccayena,",
  "atk-abh03a52:142_2": "atthipaccayo natthipaccayena,",
  "atk-abh03a52:142_3": "vigatapaccayo avigatapaccayenāti iminā upāyenettha paccayavisabhāgatopi viññātabbo vinicchayo.",
  "atk-abh03a52:143_0": "Yugaḷakatoti etesu ca atthasarikkhatāya, saddasarikkhatāya, kālapaṭipakkhatāya, hetuphalatāya,",
  "atk-abh03a52:143_1": "aññamaññapaṭipakkhatāyāti imehi kāraṇehi yugaḷakato viññātabbo vinicchayo.",
  "atk-abh03a52:143_2": "Anantarasamanantarā hi atthasarikkhatāya ekaṁ yugaḷakaṁ nāma;",
  "atk-abh03a52:143_3": "nissayūpanissayā saddasarikkhatāya,",
  "atk-abh03a52:143_4": "purejātapacchājātā kālapaṭipakkhatāya,",
  "atk-abh03a52:143_5": "kammapaccayavipākapaccayā hetuphalatāya,",
  "atk-abh03a52:143_6": "sampayuttavippayuttapaccayā aññamaññapaṭipakkhatāya ekaṁ yugaḷakaṁ nāma, tathā atthinatthipaccayā,",
  "atk-abh03a52:143_7": "vigatāvigatapaccayā cāti evamettha yugaḷakatopi viññātabbo vinicchayo.",
  "atk-abh03a52:143_8": "Janakājanakatoti etesu ca anantarasamanantarānantarūpanissayapakatūpanissayāsevanapaccayā nānākkhaṇiko, kammapaccayo,",
  "atk-abh03a52:143_9": "natthivigatapaccayāti ime paccayā janakāyeva, na ajanakā.",
  "atk-abh03a52:143_10": "Pacchājātapaccayo kevalaṁ upatthambhakoyeva, na janako.",
  "atk-abh03a52:143_11": "Sesā janakā ca ajanakā ca upatthambhakā cāti attho.",
  "atk-abh03a52:143_12": "Evamettha janakājanakatopi viññātabbo vinicchayo.",
  "atk-abh03a52:144_0": "Sabbaṭṭhānikāsabbaṭṭhānikatoti etesu ca sahajātanissayaatthiavigatapaccayā sabbaṭṭhānikā nāma,",
  "atk-abh03a52:144_1": "sabbesaṁ saṅkhatānaṁ rūpārūpadhammānaṁ ṭhānabhūtā kāraṇabhūtāti attho.",
  "atk-abh03a52:144_2": "Etehi vinā uppajjamāno ekadhammopi natthīti.",
  "atk-abh03a52:144_3": "Ārammaṇaārammaṇādhipatianantarasamanantarānantarūpanissayapakatūpanissayāsevanasampayuttanatthivigatapaccayā asabbaṭṭhānikā nāma.",
  "atk-abh03a52:144_4": "Na sabbesaṁ rūpārūpadhammānaṁ ṭhānabhūtā,",
  "atk-abh03a52:144_5": "arūpakkhandhānaññeva pana ṭhānabhūtā kāraṇabhūtāti attho.",
  "atk-abh03a52:144_6": "Arūpadhammāyeva hi etehi uppajjanti, na rūpadhammā.",
  "atk-abh03a52:144_7": "Purejātapacchājātāpi asabbaṭṭhānikā arūparūpānaññeva yathākkamena paccayabhāvato.",
  "atk-abh03a52:144_8": "Vuttāvasesāpi ekaccānaṁ rūpārūpadhammānaṁ uppattihetuto na sabbaṭṭhānikāti evamettha sabbaṭṭhānikā sabbaṭṭhānikatopi viññātabbo vinicchayo.",
  "atk-abh03a52:145_0": "Rūpaṁ rūpassātiādivikappatoti etesu ca catuvīsatiyā paccayesu ekapaccayopi ekantena rūpameva hutvā rūpasseva paccayo nāma natthi,",
  "atk-abh03a52:145_1": "ekantena pana rūpaṁ hutvā arūpasseva paccayo nāma atthi. Kataro panesoti? Purejātapaccayo.",
  "atk-abh03a52:145_2": "Purejātapaccayo hi ekantena rūpameva hutvā arūpasseva paccayo hoti.",
  "atk-abh03a52:145_3": "Ekantena rūpameva hutvā rūpārūpasseva paccayo nāmātipi natthi,",
  "atk-abh03a52:145_4": "ekantena pana arūpaṁ hutvā arūpasseva paccayo nāma atthi. Kataro panesoti?",
  "atk-abh03a52:145_5": "Anantarasamanantaraāsevanasampayuttanatthivigatavasena chabbidho.",
  "atk-abh03a52:145_6": "So hi sabbopi ekantena arūpameva hutvā arūpasseva paccayo hoti.",
  "atk-abh03a52:145_7": "Ekantena arūpameva hutvāpi ekantena rūpasseva paccayo nāmātipi atthi. Kataro panesoti? Pacchājātapaccayo.",
  "atk-abh03a52:145_8": "So hi ekantena arūpaṁ hutvā rūpasseva paccayo hoti;",
  "atk-abh03a52:145_9": "ekantena pana arūpadhammova hutvā rūpārūpānaṁ paccayopi atthi. Kataro panesoti?",
  "atk-abh03a52:145_10": "Hetukammavipākajhānamaggavasena pañcavidho.",
  "atk-abh03a52:145_11": "So hi sabbopi ekantena arūpameva hutvā rūpadhammānaṁ arūpadhammānampi paccayo hoti.",
  "atk-abh03a52:145_12": "Ekantena pana rūpārūpameva hutvā rūpasseva paccayo nāmātipi natthi, arūpasseva pana hoti. Kataro panesoti?",
  "atk-abh03a52:145_13": "Ārammaṇapaccayo ceva upanissayapaccayo ca.",
  "atk-abh03a52:145_14": "Idañhi dvayaṁ ekantena rūpārūpameva hutvā arūpasseva paccayo hoti.",
  "atk-abh03a52:145_15": "Ekantena rūpārūpameva hutvā pana rūpārūpasseva paccayo nāmātipi atthi. Kataro panesoti?",
  "atk-abh03a52:145_16": "Adhipatisahajātaaññamaññanissayaāhāraindriyavippayuttaatthiavigatavasena navavidho.",
  "atk-abh03a52:145_17": "So hi sabbopi ekantena rūpārūpameva hutvā rūpārūpasseva paccayo hotīti evamettha rūpaṁ rūpassātiādivikappatopi viññātabbo vinicchayo.",
  "atk-abh03a52:146_0": "Bhavabhedatoti imesu pana catuvīsatiyā paccayesu pañcavokārabhave tāva na koci paccayo na labbhati nāma.",
  "atk-abh03a52:146_1": "Catuvokārabhave pana tayo purejātapacchājātavippayuttapaccaye apanetvā sesā ekavīsatimeva labbhanti.",
  "atk-abh03a52:146_2": "Ekavokārabhave sahajātaaññamaññanissayakammaindriyaatthiavigatavasena satteva labbhanti.",
  "atk-abh03a52:146_3": "Bāhire pana anindriyabaddharūpe sahajātaaññamaññanissayaatthiavigatavasena pañceva labbhantīti evamettha bhavabhedatopi viññātabbo vinicchayoti.",
  "atk-abh03a52:147_0": "Paccayaniddesavāravaṇṇanā niṭṭhitā.",
  "atk-abh03a52:148_0": "Pucchāvāro",
  "atk-abh03a52:149_0": "1. Paccayānulomavaṇṇanā",
  "atk-abh03a52:150_0": "Evaṁ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne paṭṭhānamahāpakaraṇe ye tikādayo nissāya niddiṭṭhattā etaṁ tikapaṭṭhānaṁ,",
  "atk-abh03a52:150_1": "dukapaṭṭhānaṁ…pe… dukadukapaṭṭhānanti vuttaṁ.",
  "atk-abh03a52:150_2": "Te anāmasitvā yesaṁ paccayānaṁ vasena te tikādayo vibhattā,",
  "atk-abh03a52:150_3": "te paccaye eva tāva iminā mātikānikkhepapaccayavibhaṅgasaṅkhātena vārena uddesato ca niddesato ca dassetvā,",
  "atk-abh03a52:150_4": "idāni ye tikādayo nissāya niddiṭṭhattā etaṁ tikapaṭṭhānaṁ,",
  "atk-abh03a52:150_5": "dukapaṭṭhānaṁ…pe… dukadukapaṭṭhānanti vuttaṁ.",
  "atk-abh03a52:150_6": "Te tikādayo imesaṁ paccayānaṁ vasena vitthāretvā dassetuṁ ekekaṁ tikadukaṁ nissāya sattahi mahāvārehi desanā katā.",
  "atk-abh03a52:150_7": "Tesaṁ imāni nāmāni – paṭiccavāro, sahajātavāro, paccayavāro, nissayavāro, saṁsaṭṭhavāro, sampayuttavāro, pañhāvāroti.",
  "atk-abh03a52:151_0": "Tattha ‘‘kusalaṁ dhammaṁ paṭicca kusalo dhammo’’ti evaṁ paṭiccābhidhānavasena vutto paṭiccavāro nāma.",
  "atk-abh03a52:151_1": "Kusalaṁ dhammaṁ sahajāto kusalo dhammo’’ti evaṁ sahajātābhidhānavasena vutto sahajātavāro nāma.",
  "atk-abh03a52:151_2": "So purimena paṭiccavārena atthato ninnānākaraṇo.",
  "atk-abh03a52:151_3": "Paṭiccābhidhānavasena bujjhanakānaṁ vasena pana paṭhamo vutto,",
  "atk-abh03a52:151_4": "sahajātābhidhānavasena bujjhanakānaṁ vasena dutiyo.",
  "atk-abh03a52:151_5": "Dvīsupi cetesu rūpārūpadhammavasena paccayā ceva paccayuppannadhammā ca veditabbā. Te ca kho sahajātāva,",
  "atk-abh03a52:151_6": "na purejātapacchājātā labbhanti.",
  "atk-abh03a52:151_7": "‘‘Kusalaṁ dhammaṁ paccayā kusalo dhammo’’ti evaṁ paccayābhidhānavasena vutto pana paccayavāro nāma.",
  "atk-abh03a52:151_8": "Sopi purimavāradvayaṁ viya rūpārūpadhammavaseneva veditabbo.",
  "atk-abh03a52:151_9": "Paccayo panettha purejātopi labbhati.",
  "atk-abh03a52:151_10": "Ayamassa purimavāradvayato viseso.",
  "atk-abh03a52:151_11": "Tadanantaro ‘‘kusalaṁ dhammaṁ nissāya kusalo dhammo’’ti evaṁ nissayābhidhānavasena vutto nissayavāro nāma.",
  "atk-abh03a52:151_12": "So purimena paccayavārena atthato ninnānākaraṇo.",
  "atk-abh03a52:151_13": "Paccayābhidhānavasena bujjhanakānaṁ vasena pana paṭhamo vutto,",
  "atk-abh03a52:151_14": "nissayābhidhānavasena bujjhanakānaṁ vasena dutiyo.",
  "atk-abh03a52:151_15": "Tato paraṁ ‘‘kusalaṁ dhammaṁ saṁsaṭṭho kusalo dhammo’’ti evaṁ saṁsaṭṭhābhidhānavasena vutto saṁsaṭṭhavāro nāma.",
  "atk-abh03a52:151_16": "‘‘Kusalaṁ dhammaṁ sampayutto kusalo dhammo’’ti evaṁ sampayuttābhidhānavasena vutto sampayuttavāro nāma.",
  "atk-abh03a52:151_17": "So purimena saṁsaṭṭhavārena atthato ninnānākaraṇo.",
  "atk-abh03a52:151_18": "Saṁsaṭṭhābhidhānavasena bujjhanakānaṁ vasena pana paṭhamo vutto,",
  "atk-abh03a52:151_19": "sampayuttābhidhānavasena dutiyo.",
  "atk-abh03a52:151_20": "Dvīsupi cetesu arūpadhammavaseneva paccayā paccayuppannā ca veditabbā.",
  "atk-abh03a52:151_21": "Sattamavāre pana yasmā ‘‘kusalo dhammo kusalassa dhammassa hetupaccayena paccayo’’tiādinā nayena te te pañhe uddharitvā puna ‘‘kusalā hetū sampayuttakānaṁ khandhāna’’ntiādinā nayena sabbepi te pañhā nijjaṭā niggumbā ca katvā vibhattā,",
  "atk-abh03a52:151_22": "tasmā so vāro pañhānaṁ sādhukaṁ vibhattattā pañhāvārotveva saṅkhyaṁ gato.",
  "atk-abh03a52:151_23": "Rūpārūpadhammavaseneva panettha paccayāpi paccayuppannāpi veditabbā.",
  "atk-abh03a52:152_0": "Tattha yo tāva esa sabbapaṭhamo paṭiccavāro nāma,",
  "atk-abh03a52:152_1": "so uddesato niddesato ca duvidho hoti. Tattha uddesavāro paṭhamo, pucchāvārotipi vuccati.",
  "atk-abh03a52:152_2": "Paṇṇattivārotipi tasseva nāmaṁ.",
  "atk-abh03a52:152_3": "So hi kusalādayo paṭicca kusalādīnaṁ hetupaccayādīnaṁ vasena uddiṭṭhattā uddesavāro,",
  "atk-abh03a52:152_4": "kusalādayo paṭicca hetupaccayādivasena kusalādīnaṁ uppattiyā pucchitattā pucchāvāro,",
  "atk-abh03a52:152_5": "kusalādayo paṭicca hetupaccayādivasena kusalādīnaṁ uppattiyā paññāpitattā paṇṇattivārotipi vutto.",
  "atk-abh03a52:153_0": "25-34.",
  "atk-abh03a52:153_1": "Tattha siyā kusalaṁ dhammaṁ paṭicca kusalo dhammo uppajjeyya hetupaccayāti parikappapucchā.",
  "atk-abh03a52:153_2": "Ayañhettha attho – yo kusalo dhammo uppajjeyya hetupaccayā,",
  "atk-abh03a52:153_3": "kiṁ so kusalaṁ dhammaṁ paṭicca siyāti atha vā kusalaṁ dhammaṁ paṭicca yo kusalo dhammo uppajjeyya,",
  "atk-abh03a52:153_4": "so hetupaccayā siyāti ayamettha attho.",
  "atk-abh03a52:153_5": "Tattha paṭīti sadisatthe vattati.",
  "atk-abh03a52:153_6": "Sadisapuggalo hi paṭipuggalo,",
  "atk-abh03a52:153_7": "sadisabhāgo ca paṭibhāgoti vuccati.",
  "atk-abh03a52:153_8": "Iccāti gamanussukkavacanametaṁ.",
  "atk-abh03a52:153_9": "Ubhayaṁ ekato katvā paṭiccāti paṭigantvā sahuppattisaṅkhātena sadisabhāvena patvā,",
  "atk-abh03a52:153_10": "tena saddhiṁ ekato uppattibhāvaṁ upagantvāti vuttaṁ hoti.",
  "atk-abh03a52:153_11": "Kusalo dhammoti evaṁ sahuppattibhāvena kusalaṁ dhammaṁ paṭicca kusalo dhammo uppajjeyya hetupaccayāti pucchati.",
  "atk-abh03a52:153_12": "Atha vā paṭiccāti paccayaṁ katvā.",
  "atk-abh03a52:153_13": "Taṁ pana paccayakaraṇaṁ purejātepi paccaye labbhati sahajātepi. Idha sahajātaṁ adhippetaṁ.",
  "atk-abh03a52:153_14": "Siyā kusalaṁ dhammaṁ paṭicca akusalotiādīsupi eseva nayo.",
  "atk-abh03a52:153_15": "Tattha kiñcāpi sahajātavasena kusalaṁ dhammaṁ paṭicca akusalo natthi,",
  "atk-abh03a52:153_16": "imasmiṁ pana pucchāvāre yampi vissajjiyamānaṁ atthato labbhati, yampi na labbhati,",
  "atk-abh03a52:153_17": "taṁ sabbaṁ pucchāvasena uddhaṭaṁ.",
  "atk-abh03a52:153_18": "Parato pana vissajjane yaṁ na labbhati, taṁ pahāya yaṁ labbhati, tadeva vissajjitaṁ.",
  "atk-abh03a52:154_0": "Evamettha pucchānaṁ atthañceva pucchāgatiñca ñatvā idāni gaṇanavasena pucchāparicchedo veditabbo .",
  "atk-abh03a52:154_1": "Ettha hi ‘‘kusalaṁ dhammaṁ paṭiccā’’ti kusalapadaṁ ādiṁ katvā kusalākusalābyākatantā tisso pucchā,",
  "atk-abh03a52:154_2": "puna tadevādiṁ katvā kusalābyākatādivasena dukappabhedantā tisso,",
  "atk-abh03a52:154_3": "puna tadevādiṁ katvā tikantā ca ekā,",
  "atk-abh03a52:154_4": "evaṁ kusalaṁ dhammaṁ paṭiccāti kusalādikā satta pucchā, tathā akusalādikā, tathā abyākatādikā, tathā kusalābyākatādikā, akusalābyākatādikā, kusalākusalādikā,",
  "atk-abh03a52:154_5": "kusalākusalābyākatādikāti sabbāpi sattannaṁ sattakānaṁ vasena kusalattikaṁ nissāya hetupaccaye ekūnapaññāsaṁ pucchā.",
  "atk-abh03a52:155_0": "Tattha ekamūlakāvasānā nava, ekamūladukāvasānā nava, ekamūlatikāvasānā tisso, dukamūlaekāvasānā nava, dukamūladukāvasānā nava, dukamūlatikāvasānā tisso, tikamūlaekāvasānā tisso, tikamūladukāvasānā tisso,",
  "atk-abh03a52:155_1": "tikamūlatikāvasānā ekāti evametā mūlavasenāpi veditabbā.",
  "atk-abh03a52:155_2": "Yathā ca hetupaccaye ekūnapaññāsaṁ,",
  "atk-abh03a52:155_3": "ārammaṇapaccayādīsupi tathevāti sabbesupi catuvīsatiyā paccayesu –",
  "atk-abh03a52:156_0": "Sahassamekañca sataṁ, chasattati punāparā;",
  "atk-abh03a52:157_0": "Pucchā sampiṇḍitā honti, nayamhi ekamūlake.",
  "atk-abh03a52:158_0": "35-36.",
  "atk-abh03a52:158_1": "Tato paraṁ hetupaccayā ārammaṇapaccayāti dumūlakanayo āraddho.",
  "atk-abh03a52:158_2": "Tattha hetārammaṇaduko…pe… hetuavigatadukoti hetupaccayena saddhiṁ tevīsati dukā honti.",
  "atk-abh03a52:158_3": "Tesu hetupaccaye viya hetārammaṇadukepi ekūnapaññāsaṁ pucchā, tāsu pāḷiyaṁ dveyeva dassitā.",
  "atk-abh03a52:158_4": "Yathā ca hetārammaṇaduke ekūnapaññāsaṁ tathā hetādhipatidukādīsupi.",
  "atk-abh03a52:158_5": "Tattha paṭhamapucchāvasena hetādhipatiduko, hetānantaraduko,",
  "atk-abh03a52:158_6": "hetusamanantaradukoti paṭipāṭiyā tayo duke dassetvā pariyosāne hetuavigataduko dassito, sesaṁ saṅkhittaṁ.",
  "atk-abh03a52:158_7": "Pucchāparicchedo panettha evaṁ veditabbo.",
  "atk-abh03a52:159_0": "Sahassamekañca sataṁ, sattavīsatimeva ca;",
  "atk-abh03a52:160_0": "Dukesu tevīsatiyā, pucchā honti dumūlake.",
  "atk-abh03a52:161_0": "37.",
  "atk-abh03a52:161_1": "Tato paraṁ hetupaccayā ārammaṇapaccayā adhipatipaccayāti timūlakanayo āraddho.",
  "atk-abh03a52:161_2": "Tattha hetārammaṇadukena saddhiṁ adhipatipaccayādīsu bāvīsatiyā paccayesu ekamekassa yojanāvasena bāvīsati tikā honti.",
  "atk-abh03a52:161_3": "Tesu paṭhamapucchāvasena paṭhamattikañca dutiyattikañca dassetvā pariyosānatiko dassito, sesaṁ saṅkhittaṁ. Yathā pana dukesu,",
  "atk-abh03a52:161_4": "evaṁ tikesupi ekamekasmiṁ tike ekūnapaññāsaṁ katvā sabbesupi bāvīsatiyā tikesu –",
  "atk-abh03a52:162_0": "Sahassamekaṁ pucchānaṁ, aṭṭhasattatimeva ca;",
  "atk-abh03a52:163_0": "Pucchā gaṇanato honti, nayamhi tikamūlake.",
  "atk-abh03a52:164_0": "38.",
  "atk-abh03a52:164_1": "Tato paraṁ hetupaccayā ārammaṇapaccayā adhipatipaccayā anantarapaccayāti catumūlakanayo āraddho.",
  "atk-abh03a52:164_2": "Tattha paṭhamattikena saddhiṁ anantarapaccayādīsu ekavīsatiyā paccayesu ekamekassa yojanāvasena ekavīsati catukkā honti.",
  "atk-abh03a52:164_3": "Tesu dve catukke dassetvā sesaṁ saṅkhittaṁ.",
  "atk-abh03a52:164_4": "Idhāpi ekamekasmiṁ catukke ekūnapaññāsaṁ katvā sabbesupi ekavīsatiyā catukkesu –",
  "atk-abh03a52:165_0": "Sahassamekaṁ pucchānaṁ, ekūnatiṁsa punāparā;",
  "atk-abh03a52:166_0": "Pucchā gaṇanato honti, nayamhi catumūlake.",
  "atk-abh03a52:167_0": "Tato paraṁ pañcamūlakaṁ ādiṁ katvā yāva sabbamūlakā desanā katā,",
  "atk-abh03a52:167_1": "taṁ sabbaṁ saṅkhipitvā heṭṭhā vuttañca upari vattabbañca ekato katvā pāḷiyaṁ ‘‘ekamūlakaṁ, dumūlakaṁ, timūlakaṁ, catumūlakaṁ, pañcamūlakaṁ,",
  "atk-abh03a52:167_2": "sabbamūlakaṁ asammuyhantena vitthāretabba’’nti nayo dassito.",
  "atk-abh03a52:167_3": "Tattha ekamūlakādīsu yaṁ vattabbaṁ, taṁ vuttameva.",
  "atk-abh03a52:167_4": "Pañcamūlake pana paṭhamacatukkena saddhiṁ samanantarapaccayādīsu samavīsatiyā paccayesu ekamekassa yojanāvasena samavīsati pañcakā honti.",
  "atk-abh03a52:167_5": "Tesu ekamekasmiṁ ekūnapaññāsaṁ katvā –",
  "atk-abh03a52:168_0": "Satāni nava pucchānaṁ, asīti ca punāparā;",
  "atk-abh03a52:169_0": "Pucchā gaṇanato honti, nayamhi pañcamūlake.",
  "atk-abh03a52:170_0": "Chamūlake paṭhamapañcakena saddhiṁ sahajātapaccayādīsu ekūnavīsatiyā paccayesu ekamekassa yojanāvasena ekūnavīsati chakkā honti.",
  "atk-abh03a52:170_1": "Tesu ekamekasmiṁ ekūnapaññāsaṁ katvā –",
  "atk-abh03a52:171_0": "Satāni nava pucchānaṁ, ekatiṁsa tatoparā;",
  "atk-abh03a52:172_0": "Pucchā gaṇanato honti, nayamhi chakkamūlake.",
  "atk-abh03a52:173_0": "Sattamūlake paṭhamachakkena saddhiṁ aññamaññapaccayādīsu aṭṭhārasasu paccayesu ekamekassa yojanāvasena aṭṭhārasa sattakā honti.",
  "atk-abh03a52:173_1": "Tesu ekamekasmiṁ ekūnapaññāsaṁ katvā –",
  "atk-abh03a52:174_0": "Satāni aṭṭha pucchānaṁ, dvāsīti ca tatoparā;",
  "atk-abh03a52:175_0": "Pucchā gaṇanato honti, nayamhi sattamūlake.",
  "atk-abh03a52:176_0": "Aṭṭhamūlake paṭhamasattakena saddhiṁ nissayapaccayādīsu sattarasasu paccayesu ekamekassa yojanāvasena sattarasa aṭṭhakā honti.",
  "atk-abh03a52:176_1": "Tesu ekamekasmiṁ ekūnapaññāsaṁ katvā –",
  "atk-abh03a52:177_0": "Satāni aṭṭha pucchānaṁ, tettiṁsā ca tatoparā;",
  "atk-abh03a52:178_0": "Pucchā gaṇanato honti, nayamhi aṭṭhamūlake.",
  "atk-abh03a52:179_0": "Navamūlake paṭhamaaṭṭhakena saddhiṁ upanissayapaccayādīsu soḷasasu paccayesu ekamekassa yojanāvasena soḷasa navakā honti.",
  "atk-abh03a52:179_1": "Tesu ekamekasmiṁ ekūnapaññāsaṁ katvā –",
  "atk-abh03a52:180_0": "Satāni satta pucchānaṁ, caturāsīti tatoparā;",
  "atk-abh03a52:181_0": "Pucchā gaṇanato honti, nayamhi navamūlake.",
  "atk-abh03a52:182_0": "Dasamūlake paṭhamanavakena saddhiṁ purejātapaccayādīsu pannarasasu paccayesu ekamekassa yojanāvasena pannarasa dasakā honti.",
  "atk-abh03a52:182_1": "Tesu ekamekasmiṁ ekūnapaññāsaṁ katvā –",
  "atk-abh03a52:183_0": "Satāni satta pucchānaṁ, pañcatiṁsa tatoparā;",
  "atk-abh03a52:184_0": "Pucchā gaṇanato honti, nayamhi dasamūlake.",
  "atk-abh03a52:185_0": "Ekādasamūlake paṭhamadasakena saddhiṁ pacchājātapaccayādīsu cuddasasu paccayesu ekamekassa yojanāvasena cuddasa ekādasakā honti.",
  "atk-abh03a52:185_1": "Tesu ekamekasmiṁ ekūnapaññāsaṁ katvā –",
  "atk-abh03a52:186_0": "Cha satāni ca pucchānaṁ, chaḷāsīti tatoparā;",
  "atk-abh03a52:187_0": "Nayamhi pucchā gaṇitā, ekādasakamūlake.",
  "atk-abh03a52:188_0": "Dvādasamūlake paṭhamaekādasakena saddhiṁ āsevanapaccayādīsu terasasu paccayesu ekamekassa yojanāvasena terasa dvādasakā honti.",
  "atk-abh03a52:188_1": "Tesu ekamekasmiṁ ekūnapaññāsaṁ katvā –",
  "atk-abh03a52:189_0": "Cha satāni ca pucchānaṁ, sattatiṁsa tatoparā;",
  "atk-abh03a52:190_0": "Pucchā gaṇanato honti, naye dvādasamūlake.",
  "atk-abh03a52:191_0": "Terasamūlake paṭhamadvādasakena saddhiṁ kammapaccayādīsu dvādasasu paccayesu ekamekassa yojanāvasena dvādasa terasakā honti.",
  "atk-abh03a52:191_1": "Tesu ekamekasmiṁ ekūnapaññāsaṁ katvā –",
  "atk-abh03a52:192_0": "Satāni pañca pucchānaṁ, aṭṭhāsīti punāparā;",
  "atk-abh03a52:193_0": "Pucchā gaṇanato honti, naye terasamūlake.",
  "atk-abh03a52:194_0": "Cuddasamūlake paṭhamaterasakena saddhiṁ vipākapaccayādīsu ekādasasu paccayesu ekamekassa yojanāvasena ekādasa cuddasakā honti.",
  "atk-abh03a52:194_1": "Tesu ekamekasmiṁ ekūnapaññāsaṁ katvā –",
  "atk-abh03a52:195_0": "Satāni pañca pucchānaṁ, tiṁsa cātha navāparā;",
  "atk-abh03a52:196_0": "Pucchā gaṇanato honti, naye cuddasamūlake.",
  "atk-abh03a52:197_0": "Pannarasamūlake paṭhamacuddasakena saddhiṁ āhārapaccayādīsu dasasu paccayesu ekamekassa yojanāvasena dasa pannarasakā honti.",
  "atk-abh03a52:197_1": "Tesu ekamekasmiṁ ekūnapaññāsaṁ katvā –",
  "atk-abh03a52:198_0": "Satāni cattāri pucchānaṁ, navuti ca tatoparā;",
  "atk-abh03a52:199_0": "Pucchā gaṇanato honti, naye pannarasamūlake.",
  "atk-abh03a52:200_0": "Soḷasamūlake paṭhamapannarasakena saddhiṁ indriyapaccayādīsu navasu paccayesu ekamekassa yojanāvasena nava soḷasakā honti.",
  "atk-abh03a52:200_1": "Tesu ekamekasmiṁ ekūnapaññāsaṁ katvā –",
  "atk-abh03a52:201_0": "Satāni cattāri cattā-līsekā ceva punāparā;",
  "atk-abh03a52:202_0": "Pucchā gaṇanato honti, naye soḷasamūlake.",
  "atk-abh03a52:203_0": "Sattarasamūlake paṭhamasoḷasakena saddhiṁ jhānapaccayādīsu aṭṭhasu paccayesu ekamekassa yojanāvasena aṭṭha sattarasakā honti.",
  "atk-abh03a52:203_1": "Tesu ekamekasmiṁ ekūnapaññāsaṁ katvā –",
  "atk-abh03a52:204_0": "Satāni tīṇi pucchānaṁ, navuti dve punāparā;",
  "atk-abh03a52:205_0": "Pucchā gaṇanato honti, naye sattarasamūlake.",
  "atk-abh03a52:206_0": "Aṭṭhārasamūlake paṭhamasattarasakena saddhiṁ maggapaccayādīsu sattasu paccayesu ekamekassa yojanāvasena satta aṭṭhārasakā honti.",
  "atk-abh03a52:206_1": "Tesu ekamekasmiṁ ekūnapaññāsaṁ katvā –",
  "atk-abh03a52:207_0": "Satāni tīṇi pucchānaṁ, tecattārīsameva ca;",
  "atk-abh03a52:208_0": "Pucchā gaṇanato honti, naye aṭṭhārasamūlake.",
  "atk-abh03a52:209_0": "Ekūnavīsatimūlake paṭhamaaṭṭhārasakena saddhiṁ sampayuttapaccayādīsu chasu paccayesu ekamekassa yojanāvasena cha ekūnavīsatikā honti.",
  "atk-abh03a52:209_1": "Tesu ekamekasmiṁ ekūnapaññāsaṁ katvā –",
  "atk-abh03a52:210_0": "Dve satā navuti ceva, catasso ca punāparā;",
  "atk-abh03a52:211_0": "Pucchā gaṇanato honti, naye ekūnavīsatike.",
  "atk-abh03a52:212_0": "Vīsatimūlake paṭhamaekūnavīsatikena saddhiṁ vippayuttapaccayādīsu pañcasu paccayesu ekamekassa yojanāvasena pañcavīsatikā honti.",
  "atk-abh03a52:212_1": "Tesu ekamekasmiṁ ekūnapaññāsaṁ katvā –",
  "atk-abh03a52:213_0": "Dve satā honti pucchānaṁ, cattālīsā ca pañca ca;",
  "atk-abh03a52:214_0": "Pucchā gaṇanato honti, naye vīsatimūlake.",
  "atk-abh03a52:215_0": "Ekavīsatimūlake paṭhamavīsatikena saddhiṁ atthipaccayādīsu catūsu paccayesu ekamekassa yojanāvasena cattāro ekavīsatikā honti.",
  "atk-abh03a52:215_1": "Tesu ekamekasmiṁ ekūnapaññāsaṁ katvā –",
  "atk-abh03a52:216_0": "Sataṁ chanavuti ceva, pucchā honti sampiṇḍitā;",
  "atk-abh03a52:217_0": "Gaṇitā lakkhaṇaññūhi, ekavīsatike naye.",
  "atk-abh03a52:218_0": "Dvāvīsatimūlake paṭhamaekavīsatikena saddhiṁ natthipaccayādīsu tīsu paccayesu ekamekassa yojanāvasena tayo dvāvīsatikā honti.",
  "atk-abh03a52:218_1": "Tesu ekamekasmiṁ ekūnapaññāsaṁ katvā –",
  "atk-abh03a52:219_0": "Cattālīsādhikaṁ sataṁ, satta ceva punāparā;",
  "atk-abh03a52:220_0": "Pucchā gaṇanato honti, naye dvāvīsatimūlake.",
  "atk-abh03a52:221_0": "Tevīsatimūlake paṭhamadvāvīsatikena saddhiṁ dvīsu vigatāvigatapaccayesu ekamekassa yojanāvasena dve tevīsatikā honti.",
  "atk-abh03a52:221_1": "Tesu ekamekasmiṁ ekūnapaññāsaṁ katvā –",
  "atk-abh03a52:222_0": "Aṭṭhanavutimevidha, pucchā gaṇanato matā;",
  "atk-abh03a52:223_0": "Nayamhi tevīsatime, tevīsatikamūlake.",
  "atk-abh03a52:224_0": "Catuvīsatimūlako pana sabbapaccayānaṁ samodhānavasena veditabbo, teneva sabbamūlakoti vutto.",
  "atk-abh03a52:224_1": "Tattha ekūnapaññāsameva pucchā hontīti sabbāpetā hetupaccayapadameva gahetvā ekamūlakādīnaṁ sabbamūlakapariyosānānaṁ vasena satthārā devaparisati vitthārato vibhattā pucchā idha saṅkhepena dassitā.",
  "atk-abh03a52:225_0": "Tāsaṁ pana sabbāsampi ayaṁ gaṇanapiṇḍo – ekamūlakanayasmiñhi ekādasa satāni chasattati ca pucchā āgatā.",
  "atk-abh03a52:225_1": "Hetupaccayanaye teneva mūlakena ekūnapaññāsaṁ katvā imasmiṁ hetupaccayamūlake gahetabbā,",
  "atk-abh03a52:225_2": "sesā sesapaccayamūlakesu pakkhipitabbā.",
  "atk-abh03a52:225_3": "Dumūlake sattavīsāni ekādasa satāni,",
  "atk-abh03a52:225_4": "timūlake sahassaṁ aṭṭhasattati ca,",
  "atk-abh03a52:225_5": "catumūlake sahassaṁ ekūnatiṁsañca,",
  "atk-abh03a52:225_6": "pañcamūlake asītādhikāni nava satāni,",
  "atk-abh03a52:225_7": "chamūlake ekatiṁsāni nava satāni,",
  "atk-abh03a52:225_8": "sattamūlake dvāsītāni aṭṭha satāni,",
  "atk-abh03a52:225_9": "aṭṭhamūlake tettiṁsāni aṭṭha satāni,",
  "atk-abh03a52:225_10": "navamūlake caturāsītāni satta satāni,",
  "atk-abh03a52:225_11": "dasamūlake pañcatiṁsāni satta satāni,",
  "atk-abh03a52:225_12": "ekādasamūlake chāsītāni cha satāni,",
  "atk-abh03a52:225_13": "dvādasamūlake sattatiṁsāni cha satāni,",
  "atk-abh03a52:225_14": "terasamūlake aṭṭhāsītāni pañca satāni,",
  "atk-abh03a52:225_15": "cuddasamūlake ekūnacattālīsāni pañca satāni,",
  "atk-abh03a52:225_16": "pannarasamūlake navutāni cattāri satāni,",
  "atk-abh03a52:225_17": "soḷasamūlake ekacattālīsāni cattāri sattāni,",
  "atk-abh03a52:225_18": "sattarasamūlake dvānavutāni tīṇi satāni,",
  "atk-abh03a52:225_19": "aṭṭhārasamūlake tecattālīsāni tīṇi satāni,",
  "atk-abh03a52:225_20": "ekūnavīsatimūlake catunavutāni dve satāni,",
  "atk-abh03a52:225_21": "vīsatimūlake pañcacattālīsāni dve satāni,",
  "atk-abh03a52:225_22": "ekavīsatimūlake chanavutisataṁ,",
  "atk-abh03a52:225_23": "dvāvīsatimūlake sattacattālīsasataṁ, tevīsatimūlake aṭṭhanavuti,",
  "atk-abh03a52:225_24": "sabbamūlake ekūnapaññāsāti evaṁ hetupadaṁ ādiṁ katvā vibhattesu ekamūlakādīsu –",
  "atk-abh03a52:226_0": "Cuddaseva sahassāni, puna satta satāni ca;",
  "atk-abh03a52:227_0": "Pucchā hetupadasseva, ekamūlādibhedatoti.",
  "atk-abh03a52:228_0": "39-40.",
  "atk-abh03a52:228_1": "Evaṁ hetupaccayaṁ ādiṁ katvā ekamūlakato paṭṭhāya yāva sabbamūlakanayā pucchābhedaṁ dassetvā idāni ārammaṇapaccayaṁ ādiṁ katvā dassetuṁ siyā kusalaṁ dhammaṁ paṭicca kusalo dhammo uppajjeyya ārammaṇapaccayā hetupaccayātiādimāha.",
  "atk-abh03a52:228_2": "Tattha ārammaṇapaccayā hetupaccayāti ettāvatā ārammaṇapaccayaṁ ādiṁ katvā hetupaccayapariyosāno ekamūlakanayo dassito.",
  "atk-abh03a52:228_3": "Tato paraṁ ārammaṇapaccayā adhipatipaccayāti dukamūlakaṁ āraddhaṁ.",
  "atk-abh03a52:228_4": "Tattha imaṁ paṭhamadukañceva ārammaṇāvigatadukañca dassetvā sesaṁ saṅkhittaṁ.",
  "atk-abh03a52:228_5": "Ārammaṇapaccayā hetupaccayāti ayaṁ osānadukopi na dassito.",
  "atk-abh03a52:228_6": "Sace pana katthaci vācanāmagge sandissati, sveva vācanāmaggo gahetabbo.",
  "atk-abh03a52:228_7": "Tato paraṁ ārammaṇapaccayavasena tikamūlakādayo adassetvāva adhipatipaccayaṁ ādiṁ katvā ekakādayo dassetuṁ adhipatipaccayā, anantarapaccayā, samanantarapaccayā, sahajātapaccayā,",
  "atk-abh03a52:228_8": "aññamaññapaccayāti ettakameva vuttaṁ,",
  "atk-abh03a52:228_9": "taṁ ekamūlakavasena vā sabbamūlakavasena vā veditabbaṁ.",
  "atk-abh03a52:229_0": "41.",
  "atk-abh03a52:229_1": "Tato paraṁ avigatapaccayaṁ ādiṁ katvā dumūlakameva dassetuṁ – avigatapaccayā hetupaccayātiādi āraddhaṁ. Tattha avigatahetuduko, avigatārammaṇaduko,",
  "atk-abh03a52:229_2": "avigatādhipatidukoti paṭipāṭiyā tayo duke vatvā pariyosāne ca avigatavigataduko eko duko dassito.",
  "atk-abh03a52:229_3": "Tato avigatapaccayavaseneva timūlakaṁ dassetuṁ – ‘‘avigatapaccayā hetupaccayā ārammaṇapaccayā,",
  "atk-abh03a52:229_4": "avigatapaccayā hetupaccayā adhipatipaccayā,",
  "atk-abh03a52:229_5": "avigatapaccayā hetupaccayā anantarapaccayā’’ti evaṁ paṭipāṭiyā tayo tike vatvā ‘‘avigatapaccayā hetupaccayā vigatapaccayā’’ti pariyosānattiko vutto.",
  "atk-abh03a52:229_6": "Tato avigatapaccayavaseneva catumūlakaṁ dassetuṁ ‘‘avigatapaccayā hetupaccayā ārammaṇapaccayā adhipatipaccayā,",
  "atk-abh03a52:229_7": "avigatapaccayā hetupaccayā ārammaṇapaccayā anantarapaccayā’’ti dve catukke vatvā ‘‘vigatapaccayā’’ti padaṁ uddharitvā ṭhapitaṁ, sesaṁ sabbaṁ saṅkhittaṁ.",
  "atk-abh03a52:229_8": "Tassa saṅkhittabhāvaṁ dassetuṁ ‘‘ekekassa padassa ekamūlakaṁ, dumūlakaṁ, timūlakaṁ,",
  "atk-abh03a52:229_9": "sabbamūlakaṁ asammuyhantena vitthāretabba’’nti vuttaṁ.",
  "atk-abh03a52:229_10": "Tasmā yathā hetupaccayaṁ ādiṁ katvā hetuādipadavasena ekamūlake ekādasa pucchāsatāni chasattati ca pucchā…pe… sabbamūlake ekūnapaññāsaṁ,",
  "atk-abh03a52:229_11": "evaṁ ārammaṇapaccayādīsupi ekamekaṁ ādiṁ katvā ārammaṇādipadavasena ekamekassa padassa ekamūlake ekādasa pucchāsatāni chasattati ca pucchā…pe… sabbamūlake ekūnapaññāsāti ekekassa padassa ekamūlakādibhede sattasatādhikāni cuddasa pucchā sahassāni honti.",
  "atk-abh03a52:229_12": "Tāsaṁ sabbesupi catuvīsatiyā paccayesu ayaṁ gaṇanaparicchedo –",
  "atk-abh03a52:230_0": "Dvāpaññāsasahassāna-ṭṭhasatāni tīṇi satasahassāni;",
  "atk-abh03a52:231_0": "Kusalattikassa pucchā, anulomanayamhi suvibhattā.",
  "atk-abh03a52:232_0": "Yathā ca kusalattikassa,",
  "atk-abh03a52:232_1": "evaṁ vedanāttikādīnampīti sabbesupi dvāvīsatiyā tikesu –",
  "atk-abh03a52:233_0": "Ekasaṭṭhisahassāni, cha satāni sattasattati;",
  "atk-abh03a52:234_0": "Satasahassāni pucchānaṁ, tikabhede pabhedato.",
  "atk-abh03a52:235_0": "Saṅkhittā vācanāmagge.",
  "atk-abh03a52:236_0": "Dukesu pana ‘‘siyā hetuṁ dhammaṁ paṭicca hetudhammo uppajjeyya hetupaccayā’’ti evaṁ hetuṁ paṭicca hetu, hetuṁ paṭicca nahetu,",
  "atk-abh03a52:236_1": "hetuṁ paṭicca hetu ca nahetu ca, nahetuṁ paṭicca nahetu, nahetuṁ paṭicca hetu,",
  "atk-abh03a52:236_2": "nahetuṁ paṭicca hetu ca nahetu ca,",
  "atk-abh03a52:236_3": "hetuñca nahetuñca paṭicca hetu,",
  "atk-abh03a52:236_4": "hetuñca nahetuñca paṭicca nahetu,",
  "atk-abh03a52:236_5": "hetuñca nahetuñca paṭicca hetu ca nahetu cāti ekamekasmiṁ duke hetupaccayādīsu ekamekasmiṁ paccaye nava pucchā honti.",
  "atk-abh03a52:236_6": "Tāsu hetupaccayaṁ ādiṁ katvā ekamūlake dvesatāni soḷasa ca pucchā honti.",
  "atk-abh03a52:236_7": "Tāsu hetupaccayasseva aññena asammissā nava pucchā gahetabbā, sesā aṭṭha vārena gahitā.",
  "atk-abh03a52:237_0": "Tāsaṁ dukamūlakādīsu tevīsatiyā vāresu ekekaṁ navakaṁ apanetvā yāva sabbamūlakā ayaṁ gaṇanaparicchedo – dukamūlake tāva ekamūlake dassitesu dvīsu soḷasādhikesu pucchāsatesu nava apanetvā dvesatāni satta ca pucchā honti,",
  "atk-abh03a52:237_1": "tato nava apanetvā timūlake aṭṭhanavutisataṁ.",
  "atk-abh03a52:237_2": "Evaṁ purimapurimato nava nava apanetvā catumūlake ekūnanavutisataṁ, pañcamūlake asītisataṁ, chamūlake ekasattatisataṁ, sattamūlake dvāsaṭṭhisataṁ, aṭṭhamūlake tepaṇṇāsasataṁ,",
  "atk-abh03a52:237_3": "navamūlake catucattālīsasataṁ, dasamūlake pañcatiṁsasataṁ, ekādasamūlake chabbīsasataṁ,",
  "atk-abh03a52:237_4": "dvādasamūlake sattarasādhikasataṁ,",
  "atk-abh03a52:237_5": "terasamūlake aṭṭhādhikasataṁ, cuddasamūlake navanavuti, pannarasamūlake navuti, soḷasamūlake ekāsīti, sattarasamūlake dvāsattati, aṭṭhārasamūlake tesaṭṭhi,",
  "atk-abh03a52:237_6": "ekūnavīsatimūlake catupaññāsaṁ,",
  "atk-abh03a52:237_7": "vīsatimūlake pañcacattālīsaṁ, ekavīsatimūlake chattiṁsaṁ, dvāvīsatimūlake sattavīsa, tevīsatimūlake aṭṭhārasa, sabbamūlake navāti.",
  "atk-abh03a52:237_8": "Yathā panetāni hetupaccayavasena ekamūlake soḷasādhikāni dve pucchāsatāni…pe… sabbamūlake nava,",
  "atk-abh03a52:237_9": "evaṁ ārammaṇapaccayādīsupi ekamekaṁ ādiṁ katvā ārammaṇādipadavasena ekekassa padassa ekamūlake soḷasādhikāni dve pucchāsatāni…pe… sabbamūlake navāti ekekassa padassa ekamūlakādibhede dve pucchā sahassāni sattasatāni ca pucchā honti.",
  "atk-abh03a52:237_10": "Tāsaṁ sabbesupi catuvīsatiyā paccayesu ayaṁ gaṇanaparicchedo –",
  "atk-abh03a52:238_0": "Catusaṭṭhisahassāni, puna aṭṭhasatāni ca;",
  "atk-abh03a52:239_0": "Pucchā hetudukasseva, anulomanaye matā.",
  "atk-abh03a52:240_0": "Yathā ca hetudukassa,",
  "atk-abh03a52:240_1": "evaṁ sahetukadukādīnampīti sabbasmimpi dukasate –",
  "atk-abh03a52:241_0": "Saṭṭhi satasahassāni, cattāri ca tatoparaṁ;",
  "atk-abh03a52:242_0": "Asīti ca sahassāni, pucchā dukasate vidū.",
  "atk-abh03a52:243_0": "Ayaṁ tāva suddhike tikapaṭṭhāne ceva dukapaṭṭhāne ca pucchānaṁ gaṇanaparicchedo.",
  "atk-abh03a52:244_0": "Yaṁ pana tato paraṁ dvāvīsati tike gahetvā dukasate pakkhipitvā dukatikapaṭṭhānaṁ nāma desitaṁ,",
  "atk-abh03a52:244_1": "tattha ‘‘siyā hetuṁ kusalaṁ dhammaṁ paṭicca hetu kusalo dhammo uppajjeyya hetupaccayā’’ti evaṁ dvāvīsatiyā tikesu ekekaṁ tikaṁ dukānaṁ satena satena saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:245_0": "Yampi tato paraṁ dukasataṁ gahetvā dvāvīsatiyā tikesu pakkhipitvā tikadukapaṭṭhānaṁ nāma desitaṁ,",
  "atk-abh03a52:245_1": "tatthāpi ‘‘siyā kusalaṁ hetuṁ dhammaṁ paṭicca kusalo hetudhammo uppajjeyya hetupaccayā’’ti evaṁ dukasate ekekaṁ dukaṁ dvāvīsatiyā tikehi saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:246_0": "Yampi tato paraṁ tike tikesuyeva pakkhipitvā tikatikapaṭṭhānaṁ nāma desitaṁ,",
  "atk-abh03a52:246_1": "tatthāpi ‘‘siyā kusalaṁ sukhāya vedanāya sampayuttaṁ dhammaṁ paṭicca kusalo sukhāya vedanāya sampayutto dhammo uppajjeyya hetupaccayā’’ti evaṁ dvāvīsatiyā tikesu ekekaṁ tikaṁ sesehi ekavīsatiyā tikehi saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:247_0": "Yampi tato paraṁ duke dukesuyeva pakkhipitvā dukadukapaṭṭhānaṁ nāma desitaṁ,",
  "atk-abh03a52:247_1": "tatthāpi ‘‘siyā hetuṁ sahetukaṁ dhammaṁ paṭicca hetu sahetuko dhammo uppajjeyya hetupaccayā’’ti evaṁ dukasate ekekaṁ dukaṁ sesehi navanavutiyā dukehi saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ vasena gahetvā paricchedo veditabbo.",
  "atk-abh03a52:247_2": "Tathāgatena hi sabbampetaṁ pabhedaṁ dassetvāva devaparisāya dhammo desito,",
  "atk-abh03a52:247_3": "dhammasenāpatissa pana tena ‘‘ajja idañcidañca desita’’nti saṅkhipitvā nayadassanamatteneva desanā akkhātā.",
  "atk-abh03a52:247_4": "Therenāpi saṅkhipitvāva vācanāmaggo pavattito,",
  "atk-abh03a52:247_5": "so therena pavattitanayeneva saṅgītikāle saṅgahaṁ āropito.",
  "atk-abh03a52:248_0": "Taṁ panassa saṅkhepanayaṁ dassetuṁ tikañca paṭṭhānavaranti ayaṁ gāthā ṭhapitā.",
  "atk-abh03a52:248_1": "Tassattho – tikañca paṭṭhānavaranti pavaraṁ tikapaṭṭhānañca.",
  "atk-abh03a52:248_2": "Dukuttamanti uttamaṁ seṭṭhaṁ dukapaṭṭhānañca.",
  "atk-abh03a52:248_3": "Dukatikañcevāti dukatikapaṭṭhānañca.",
  "atk-abh03a52:248_4": "Tikadukañcāti tikadukapaṭṭhānañca.",
  "atk-abh03a52:248_5": "Tikatikañcevāti tikatikapaṭṭhānañca.",
  "atk-abh03a52:248_6": "Dukadukañcāti dukadukapaṭṭhānañca.",
  "atk-abh03a52:248_7": "Cha anulomamhi nayā sugambhīrāti ete tikapaṭṭhānādayo suṭṭhu gambhīrā cha nayā anulomamhi veditabbāti.",
  "atk-abh03a52:248_8": "Tattha dve anulomāni – dhammānulomañca paccayānulomañca.",
  "atk-abh03a52:248_9": "Tattha ‘‘kusalaṁ dhammaṁ paṭicca kusalo dhammo’’ti evaṁ abhidhammamātikāpadehi saṅgahitānaṁ dhammānaṁ anulomadesanāvasena pavattaṁ dhammānulomaṁ nāma.",
  "atk-abh03a52:248_10": "‘‘Hetupaccayā ārammaṇapaccayā’’ti evaṁ catuvīsatiyā paccayānaṁ anulomadesanāvasena pavattaṁ paccayānulomaṁ nāma.",
  "atk-abh03a52:249_0": "Tattha heṭṭhā aṭṭhakathāyaṁ ‘‘tikañca paṭṭhānavaraṁ…pe… cha anulomamhi nayā sugambhīrā’’ti ayaṁ gāthā dhammānulomaṁ sandhāya vuttā.",
  "atk-abh03a52:249_1": "Idha pana ayaṁ gāthā tasmiṁ dhammānulome paccayānulomaṁ sandhāya vuttā.",
  "atk-abh03a52:249_2": "Tasmā ‘‘cha anulomamhi nayā sugambhīrā’’ti aṭṭhakathāgāthāya dhammānulome tikapaṭṭhānādayo cha nayā sugambhīrāti evamattho veditabbo.",
  "atk-abh03a52:249_3": "Imasmiṁ panokāse ‘‘hetupaccayā ārammaṇapaccayā’’ti evaṁ pavatte paccayānulome ete dhammānulome tikapaṭṭhānādayo ‘‘cha nayā sugambhīrā’’ti evamattho veditabbo.",
  "atk-abh03a52:249_4": "Tesu anulome tikapaṭṭhāne kusalattikamattasseva vasena ayaṁ imasmiṁ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a52:249_5": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a52:249_6": "Tato paresu pana sahajātavārādīsu kusalattikassāpi vasena pucchaṁ anuddharitvā labbhamānakavasena vissajjanameva dassitaṁ.",
  "atk-abh03a52:249_7": "‘‘Cha anulomamhi nayā sugambhīrā’’ti vacanato pana imasmiṁ paccayānulome chapi ete paṭṭhānanayā pucchāvasena uddharitvā dassetabbā.",
  "atk-abh03a52:249_8": "Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:250_0": "2. Paccayapaccanīyavaṇṇanā",
  "atk-abh03a52:251_0": "42-44. Idāni paccanīyaṁ hoti.",
  "atk-abh03a52:251_1": "Taṁ dassetuṁ siyā kusalaṁ dhammaṁ paṭicca kusalo dhammo uppajjeyya na hetupaccayātiādi āraddhaṁ.",
  "atk-abh03a52:251_2": "Tattha anulomapucchāhi samappamāṇova pucchāparicchedo.",
  "atk-abh03a52:251_3": "Tenevettha ‘‘yathā anulome hetupaccayo vitthārito,",
  "atk-abh03a52:251_4": "evaṁ paccanīyepi nahetupaccayo vitthāretabbo’’ti vatvā puna pariyosāne ‘‘yathā anulome ekekassa padassa ekamūlakaṁ, dumūlakaṁ, timūlakaṁ,",
  "atk-abh03a52:251_5": "catumūlakaṁ yāva tevīsatimūlakaṁ,",
  "atk-abh03a52:251_6": "evaṁ paccanīyepi vitthāretabba’’nti vuttaṁ.",
  "atk-abh03a52:251_7": "Tevīsatimūlakanti idañcettha dumūlakaṁyeva sandhāya vuttaṁ.",
  "atk-abh03a52:251_8": "Pariyosāne pana sabbamūlakaṁ catuvīsatimūlakampi hotiyeva. Taṁ sabbaṁ saṅkhittamevāti.",
  "atk-abh03a52:252_0": "Tikañcapaṭṭhānavaraṁ…pe… cha paccanīyamhi nayā sugambhīrāti etthāpi dve paccanīyāni – dhammapaccanīyañca paccayapaccanīyañca.",
  "atk-abh03a52:252_1": "Tattha ‘‘kusalā dhammā’’ti evaṁ abhidhammamātikāpadehi saṅgahitānaṁ dhammānaṁ ‘‘na kusalaṁ dhammaṁ paṭicca na kusalo dhammo’’ti paccanīyadesanāvasena pavattaṁ dhammapaccanīyaṁ nāma.",
  "atk-abh03a52:252_2": "‘‘Nahetupaccayā nārammaṇapaccayā’’ti evaṁ catuvīsatiyā paccayānaṁ paccanīyadesanāvasena pavattaṁ paccayapaccanīyaṁ nāma.",
  "atk-abh03a52:252_3": "Tattha heṭṭhā aṭṭhakathāyaṁ ‘‘tikañca paṭṭhānavaraṁ…pe… cha paccanīyamhi nayā sugambhīrā’’ti ayaṁ gāthā dhammapaccanīyaṁ sandhāya vuttā.",
  "atk-abh03a52:252_4": "Idha pana ayaṁ gāthā dhammānulomeyeva paccayapaccanīyaṁ sandhāya vuttā.",
  "atk-abh03a52:252_5": "Tasmā ‘‘cha paccanīyamhi nayā sugambhīrā’’ti aṭṭhakathāgāthāya dhammapaccanīye tikapaṭṭhānādayo cha nayā sugambhīrāti evamattho veditabbo.",
  "atk-abh03a52:252_6": "Imasmiṁ panokāse na hetupaccayā nārammaṇapaccayāti evaṁ pavatte paccayapaccanīye ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a52:253_0": "Tesu anulomatikapaṭṭhāneyeva kusalattikamattassa vasena ayaṁ imasmiṁ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a52:253_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a52:253_2": "Tato paresu pana sahajātavārādīsu kusalattikassāpi vasena pucchaṁ anuddharitvā labbhamānakavasena vissajjanameva dassitaṁ.",
  "atk-abh03a52:253_3": "‘‘Cha paccanīyamhi nayā sugambhīrā’’ti vacanato pana imasmiṁ paccayapaccanīye chapi ete paṭṭhānanayā pucchāvasena uddharitvā dassetabbā.",
  "atk-abh03a52:253_4": "Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:254_0": "3. Anulomapaccanīyavaṇṇanā",
  "atk-abh03a52:255_0": "45-48. Idāni anulomapaccanīyaṁ hoti.",
  "atk-abh03a52:255_1": "Taṁ dassetuṁ siyā kusalaṁ dhammaṁ paṭicca kusalo dhammo uppajjeyya hetupaccayā naārammaṇapaccayātiādi āraddhaṁ.",
  "atk-abh03a52:255_2": "Tattha ‘‘hetupaccayā naārammaṇapaccayā…pe… hetupaccayā naavigatapaccayā’’ti hetupadassa sesesu tevīsatiyā paccayesu ekekena saddhiṁ yojanāvasena hetupadādike ekamūlake tevīsati anulomapaccanīyāni.",
  "atk-abh03a52:255_3": "Tesu ekekasmiṁ ekūnapaññāsaṁ katvā sattavīsādhikāni ekādasa pucchāsatāni honti.",
  "atk-abh03a52:255_4": "Dumūlake pana hetārammaṇapadānaṁ sesesu dvāvīsatiyā paccayesu ekekena saddhiṁ yojanāvasena dvāvīsati anulomapaccanīyānīti evaṁ anulome vuttesu sabbesu ekamūlakādīsu ekekaṁ padaṁ parihāpetvā avasesānaṁ vasena pucchāgaṇanā veditabbā.",
  "atk-abh03a52:255_5": "Ekamūlakādīsu cettha yā pucchā pāḷiyaṁ āgatā, yā ca na āgatā,",
  "atk-abh03a52:255_6": "tā sabbā heṭṭhā vuttanayānusāreneva veditabbā.",
  "atk-abh03a52:256_0": "Tikañca paṭṭhānavaraṁ…pe… cha anulomapaccanīyamhi nayā sugambhīrāti ettha pana heṭṭhā vuttanayeneva dve anulomapaccanīyāni – dhammānulomapaccanīyaṁ paccayānulomapaccanīyañca.",
  "atk-abh03a52:256_1": "Tattha ‘‘kusalā dhammā’’ti evaṁ abhidhammamātikāpadehi saṅgahitānaṁ dhammānaṁ ‘‘kusalaṁ dhammaṁ paṭicca na kusalo dhammo’’ti anulomapaccanīyadesanāvasena pavattaṁ dhammānulomapaccanīyaṁ nāma.",
  "atk-abh03a52:256_2": "‘‘Hetupaccayā naārammaṇapaccayā’’ti evaṁ catuvīsatiyā paccayesu labbhamānapadānaṁ anulomapaccanīyadesanāvasena pavattaṁ paccayānulomapaccanīyaṁ nāma.",
  "atk-abh03a52:256_3": "Tattha heṭṭhā aṭṭhakathāyaṁ ‘‘tikañca paṭṭhānavaraṁ…pe… cha anulomapaccanīyamhi nayā sugambhīrā’’ti ayaṁ gāthā dhammānulomapaccanīyaṁ sandhāya vuttā.",
  "atk-abh03a52:256_4": "Idha pana ayaṁ gāthā dhammānulomeyeva paccayānulomapaccanīyaṁ sandhāya vuttā.",
  "atk-abh03a52:256_5": "Tasmā ‘‘cha anulomapaccanīyamhi nayā sugambhīrā’’ti aṭṭhakathāgāthāya dhammānulomapaccanīye tikapaṭṭhānādayo cha nayā sugambhīrāti evamattho veditabbo.",
  "atk-abh03a52:256_6": "Imasmiṁ panokāse hetupaccayā nārammaṇapaccayāti evaṁ pavatte paccayānulomapaccanīye ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a52:257_0": "Tesu anulome tikapaṭṭhāneyeva kusalattikamattassa vasena ayaṁ imasmiṁ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a52:257_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a52:257_2": "Tato paresu pana sahajātavārādīsu kusalattikassāpi vasena pucchaṁ anuddharitvā labbhamānakavasena vissajjanameva dassitaṁ.",
  "atk-abh03a52:257_3": "‘‘Cha anulomapaccanīyamhi nayā sugambhīrā’’ti vacanato pana imasmiṁ paccayānulomapaccanīye chapi ete paṭṭhānanayā pucchāvasena uddharitvā dassetabbā.",
  "atk-abh03a52:257_4": "Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:258_0": "4. Paccanīyānulomavaṇṇanā",
  "atk-abh03a52:259_0": "49-52. Idāni paccanīyānulomaṁ hoti.",
  "atk-abh03a52:259_1": "Taṁ dassetuṁ siyā kusalaṁ dhammaṁ paṭicca kusalo dhammo uppajjeyya nahetupaccayā ārammaṇapaccayātiādi āraddhaṁ.",
  "atk-abh03a52:259_2": "Tattha anulomapaccanīyapucchāhi samappamāṇo eva pucchāparicchedo.",
  "atk-abh03a52:259_3": "Ekamūlakādīsu cettha yā pucchā pāḷiyaṁ āgatā, yā ca na āgatā,",
  "atk-abh03a52:259_4": "tā sabbā heṭṭhā vuttanayānusāreneva veditabbā.",
  "atk-abh03a52:260_0": "Tikañca paṭṭhānavaraṁ…pe… cha paccanīyānulomamhi nayā sugambhīrāti etthāpi heṭṭhā vuttanayeneva dve paccayānulomāni – dhammapaccanīyānulomaṁ paccayapaccanīyānulomañca.",
  "atk-abh03a52:260_1": "Tattha ‘‘kusalā dhammā’’ti evaṁ abhidhammamātikāpadehi saṅgahitānaṁ dhammānaṁ ‘‘nakusalaṁ dhammaṁ paṭicca kusalo dhammo’’ti paccanīyānulomadesanāvasena pavattaṁ dhammapaccanīyānulomaṁ nāma.",
  "atk-abh03a52:260_2": "‘‘Nahetupaccayā ārammaṇapaccayā’’ti evaṁ catuvīsatiyā paccayesu labbhamānapadānaṁ paccayapaccanīyānulomadesanāvasena pavattaṁ paccayapaccanīyānulomaṁ nāma.",
  "atk-abh03a52:260_3": "Tattha heṭṭhā aṭṭhakathāyaṁ ‘‘tikañca paṭṭhānavaraṁ…pe… cha paccanīyānulomamhi nayā sugambhīrā’’ti ayaṁ gāthā dhammapaccanīyānulomaṁ sandhāya vuttā.",
  "atk-abh03a52:260_4": "Idha pana ayaṁ gāthā dhammānulomeyeva paccayapaccanīyānulomaṁ sandhāya vuttā.",
  "atk-abh03a52:260_5": "Tasmā ‘‘cha paccanīyānulomamhi nayā sugambhīrā’’ti aṭṭhakathāya dhammapaccanīyānulome tikapaṭṭhānādayo cha nayā sugambhīrāti evamattho veditabbo.",
  "atk-abh03a52:260_6": "Imasmiṁ panokāse nahetupaccayā ārammaṇapaccayāti evaṁ pavatte paccayapaccanīyānulome ete dhammānulomeyeva tikapaṭṭhānādayo cha nayā sugambhīrāti evamattho veditabbo.",
  "atk-abh03a52:261_0": "Tesu anulomatikapaṭṭhāneyeva kusalattikamattassapi vasena ayaṁ imasmiṁ paṭiccavārassa paṇṇattivāre saṅkhipitvā pucchāpabhedo dassito.",
  "atk-abh03a52:261_1": "Sesesu pana tikesu sesapaṭṭhānesu ca ekāpi pucchā na dassitā.",
  "atk-abh03a52:261_2": "Tato paresu pana sahajātavārādīsu kusalattikassapi vasena pucchaṁ anuddharitvā labbhamānakavasena vissajjanameva dassitaṁ.",
  "atk-abh03a52:261_3": "‘‘Cha paccanīyānulomamhi nayā sugambhīrā’’ti vacanato pana imasmiṁ paccayapaccanīyānulome chapi ete paṭṭhānanayā pucchāvasena uddharitvā dassetabbā.",
  "atk-abh03a52:261_4": "Paṭṭhānaṁ vaṇṇayantānañhi ācariyānaṁ bhāro esoti.",
  "atk-abh03a52:262_0": "Pucchāvāravaṇṇanā niṭṭhitā."
}