{
  "anya-e0401n7:0_0": "8. Paccayasaṅgahaanudīpanā",
  "anya-e0401n7:1_0": "166.",
  "anya-e0401n7:1_1": "Yehipakārehi yathā.",
  "anya-e0401n7:1_2": "Tesaṁ vibhāgo taṁ vibhāgo.",
  "anya-e0401n7:1_3": "Ayañcaniddeso ekasesaniddeso,",
  "anya-e0401n7:1_4": "vicchālopaniddesovāti dassetuṁ ‘‘tesaṁ’’tiādimāha.",
  "anya-e0401n7:1_5": "Na sameti.",
  "anya-e0401n7:1_6": "Gāthāyaṁ ‘yesaṁ’tiādinā tīhi-ya-saddehi dassitānaṁ tiṇṇaṁ atthānaṁ-ta-saddattha sambhavato.",
  "anya-e0401n7:1_7": "Ta-saddatthānañca anusandhiyaṁ paripuṇṇaṁ katvā vattabbato.",
  "anya-e0401n7:1_8": "‘‘Samuppajjatī’’ti suṭṭhu paripuṇṇaṁ katvā uppajjati,",
  "anya-e0401n7:1_9": "pātubhavati.",
  "anya-e0401n7:1_10": "‘‘Avinā’’ti avinā hutvā.",
  "anya-e0401n7:1_11": "‘‘Sahajāta dhammehī’’ti avijjā paccayā saṅkhārātiādīsu saṅkhārādīnaṁ sahajāta dhammehi saheva uppajjanaṁ.",
  "anya-e0401n7:1_12": "‘‘Kalāpavasenā’’ti suddha dhamma kalāpavasena.",
  "anya-e0401n7:1_13": "‘‘Sāmañña lakkhaṇaṁ’’ti sādhāraṇa lakkhaṇaṁ.",
  "anya-e0401n7:1_14": "‘‘Attho’’ti idappaccayatā saddassa attho.",
  "anya-e0401n7:1_15": "‘‘Ayamattho paṭikkhitto’’ti ‘samuppajjanaṁ samuppādo’ti ayaṁbhāvasādhanattho paṭikkhitto.",
  "anya-e0401n7:1_16": "‘‘Ayamevā’’ti ayaṁ bhāvasādhanattho eva.",
  "anya-e0401n7:1_17": "Jarāmaraṇaṁ sambhavatīti yojanā.",
  "anya-e0401n7:1_18": "‘‘Uppādāvā tathāgatānaṁ’’ti sammāsambuddhānaṁ uppādevā sati.",
  "anya-e0401n7:1_19": "‘‘Anuppādāvā’’ti anuppādevā sati.",
  "anya-e0401n7:1_20": "‘‘Ṭhitāva sādhātū’’ti jātiyā sati jarāmaraṇassa pavattisabhāvo loke ṭhitoyeva.",
  "anya-e0401n7:1_21": "Katamā pana sādhātūti āha ‘‘dhammaṭṭhitatā’’tiādiṁ.",
  "anya-e0401n7:1_22": "Tattha ‘‘dhammaṭṭhitatā’’ti kenaci akatā sabhāvaṭṭhitatā.",
  "anya-e0401n7:1_23": "‘‘Dhammaniyāmatā’’ti sabhāvaniyāmatā.",
  "anya-e0401n7:1_24": "‘‘Tatra tathatā’’ti tasmiṁ sāmaññalakkhaṇe saṅkhata dhammānaṁ tathatā.",
  "anya-e0401n7:1_25": "Sāmañña lakkhaṇameva paṭiccasamuppādo nāmāti dasseti,",
  "anya-e0401n7:1_26": "na avijjādiko paccaya dhammo. Kasmā,",
  "anya-e0401n7:1_27": "tehi vacanehi dhammaniyāmatā mattassa dassitattā.",
  "anya-e0401n7:1_28": "Avijjādīnaṁ dhamma sarūpānaṁ adassitattā.",
  "anya-e0401n7:1_29": "‘‘Dhammaniyāmatāmattaṁ’’ti ca yathā vuttasāmañña lakkhaṇameva vuccati.",
  "anya-e0401n7:1_30": "Yadi bhāvasādhanaṁ iccheyya,",
  "anya-e0401n7:1_31": "bhāvasādhanaṁ nāma katturahitaṁ bhaveyya.",
  "anya-e0401n7:1_32": "Katturahite ca sati,",
  "anya-e0401n7:1_33": "kathaṁ paṭicca kriyāya samānakattukatā labbhati.",
  "anya-e0401n7:1_34": "Aladdhe ca samānakattukatte kathañca pubbakāletvā paccayasambhavoti.",
  "anya-e0401n7:1_35": "Ayaṁ bhāvasādhanaṁ icchantassa byañjanayuttivirodho.",
  "anya-e0401n7:1_36": "Taṁ pariharanto na cetthātiādimāha.",
  "anya-e0401n7:1_37": "Gambhīrocānanda paṭiccasamuppādo gambhīrāva bhāsocāti bhagavatā vuttaṁ.",
  "anya-e0401n7:1_38": "Bhāvasādhane ca kate uppajjana kriyāmattaṁ nāma visuṁ eko dhammo na hotīti kathaṁ taṁ gambhīraṁ siyāti.",
  "anya-e0401n7:1_39": "Ayaṁ bhāvasādhanaṁ icchantassa gambhīravacana virodho.",
  "anya-e0401n7:1_40": "Taṁ pariharanto ‘‘saṅkhata dhammesu cā’’tiādimāha.",
  "anya-e0401n7:1_41": "Api ca saṅkhata lakkhaṇaṁ nāma saṅkhata dhammatopi gambhīraṁ hoti.",
  "anya-e0401n7:1_42": "Tathāhi cittaṁ nāma saṅkhata dhammo.",
  "anya-e0401n7:1_43": "Tañca atthi mecittaṁ nāmāti sattānaṁ pākaṭaṁ hoti.",
  "anya-e0401n7:1_44": "Tassa pana aniccatā saṅkhātaṁ saṅkhata lakkhaṇaṁ apākaṭaṁ hoti suṭṭhu santatiyā paṭicchannaṁ.",
  "anya-e0401n7:1_45": "Tathā vedanā nāma sukhāvā dukkhāvā saṅkhata dhammo.",
  "anya-e0401n7:1_46": "Sā ca atthi mevedanāti sattānaṁ pākaṭā hoti.",
  "anya-e0401n7:1_47": "Tassā pana aniccatā saṅkhātaṁ saṅkhata lakkhaṇaṁ apākaṭaṁ hoti suṭṭhu santatiyā paṭicchannaṁ.",
  "anya-e0401n7:1_48": "Evaṁ sesesu nāmadhammesu ca rūpadhammesu ca.",
  "anya-e0401n7:1_49": "Yato sattasu visuddhīsu saṅkhata dhamma vavatthāna saṅkhātaṁ diṭṭhivisuddhiñāṇañca avijjādipaccaya pariggaha",
  "anya-e0401n7:1_50": "saṅkhātaṁ kaṅkhāvitaraṇa visuddhiñāṇañca pathamaṁ sampādetvā pacchā dasavidhāni saṅkhata lakkhaṇānupassanā",
  "anya-e0401n7:1_51": "ñāṇāni sampādetabbāni hontīti.",
  "anya-e0401n7:1_52": "Yathā ca aniccatā saṅkhātaṁ saṅkhata lakkhaṇaṁ saṅkhata dhammato gambhīraṁ hoti.",
  "anya-e0401n7:1_53": "Tathā idampi paṭiccasamuppāda saṅkhātaṁ saṅkhata lakkhaṇaṁ saṅkhata dhammato gambhīraṁ hotīti daṭṭhabbaṁ.",
  "anya-e0401n7:2_0": "‘‘Tabbhāvabhāvībhāvo’’ti ettha bhavati saṁvijjatīti bhāvo.",
  "anya-e0401n7:2_1": "So so avijjādiko bhāvo tabbhāvo.",
  "anya-e0401n7:2_2": "Tabbhāve bhavanti sambhavanti sīlenāti tabbhāvabhāvino.",
  "anya-e0401n7:2_3": "Saṅkhārādayo.",
  "anya-e0401n7:2_4": "‘‘Bhāvo’’ti uppattikāraṇaṁ.",
  "anya-e0401n7:2_5": "Tabbhāvabhāvīnaṁ bhāvoti tabbhāvabhāvi bhāvoti imamatthaṁ dassento ‘‘tasmiṁ tasmiṁ’’tiādimāha.",
  "anya-e0401n7:2_6": "Api ca ‘‘bhāvo’’ti vijjamānatā vuccati.",
  "anya-e0401n7:2_7": "Tassa tassa paccaya dhammassa bhāvoti tabbhāvo.",
  "anya-e0401n7:2_8": "Tabbhāve sati bhavanti sambhavanti dhammatāyāti tabbhāvabhāvino.",
  "anya-e0401n7:2_9": "Tesaṁ bhāvotipi yujjatiyeva.",
  "anya-e0401n7:2_10": "‘‘Hetvādi paccaya sattiniyāmaṁ’’ti hetupaccayo,",
  "anya-e0401n7:2_11": "ārammaṇa paccayo,",
  "anya-e0401n7:2_12": "tiādīsu hetusadda ārammaṇa saddādayo lobhādīnaṁ rūpārammaṇādīnañca dhammānaṁ taṁ taṁ paccaya sattivisesaṁ dīpenti.",
  "anya-e0401n7:2_13": "Tesañca so so paccaya sattiviseso visuṁ dhammaniyāmo hoti,",
  "anya-e0401n7:2_14": "evaṁ hetvādi paccayasattiniyāmaṁ nivatteti.",
  "anya-e0401n7:2_15": "‘‘Tathā tathā’’ti mūlaṭṭhagocaravisayaṭṭhādikena tena tena paccayākārena.",
  "anya-e0401n7:2_16": "So hi vuccatīti sambandho.",
  "anya-e0401n7:2_17": "‘‘Paccaya dhammuddhāra matte aṭhatvā’’ti paccaya dhammānaṁ nāma saññāvasena uddharaṇamattaṁ akatvāti adhippāyo.",
  "anya-e0401n7:2_18": "‘‘Āhaccā’’ti āhanitvā taṁ taṁ paccayasatti visesaṁ pāpetvāti attho.",
  "anya-e0401n7:2_19": "Tenāha ‘‘matthakaṁ pāpetvā’’ti.",
  "anya-e0401n7:2_20": "Paccayasatti viseso hi hetuphaladīpane tato uttari vattabba kiccābhāvato matthakaṁ nāma hotīti.",
  "anya-e0401n7:2_21": "‘‘Anosakkamānā’’ti anivattamānā.",
  "anya-e0401n7:2_22": "‘‘Etāyā’’ti paccaya sattiyā.",
  "anya-e0401n7:2_23": "Papañcente ācariye.",
  "anya-e0401n7:3_0": "Etasmā kāraṇā phalaṁ etadeva paṭicca anāgatapakkhato paccuppannapakkhaṁ āgacchati pātubbhavatīti paccayo.",
  "anya-e0401n7:3_1": "Uppattikāraṇaṁ pavattikāraṇañca.",
  "anya-e0401n7:3_2": "Tattha uppattikāraṇaṁ janakapaccayo.",
  "anya-e0401n7:3_3": "Pavattikāraṇaṁ upatthambhaka paccayo.",
  "anya-e0401n7:3_4": "‘‘Etenā’’ti hetunā.",
  "anya-e0401n7:3_5": "‘‘Kāyavacī manokammaṁ’’ti ettha ‘‘kammaṁ’’ti kriyāvuccati,",
  "anya-e0401n7:3_6": "gamana ṭhāna nisajjasayanādikaṁ kāyika kriyañca.",
  "anya-e0401n7:3_7": "Ālāpa sallāpa kathana sajjhāyana gāyanādikaṁ vācasika kriyañca.",
  "anya-e0401n7:3_8": "Vijānana cintana vīmaṁsanādikaṁ mānasika kriyañca.",
  "anya-e0401n7:3_9": "‘‘Abhisaṅkharontī’’ti abhinipphādenti.",
  "anya-e0401n7:3_10": "‘‘Etehī’’ti etehi lokiyakusalā kusala cetanā dhammehi.",
  "anya-e0401n7:3_11": "Api ca saṅkharonti sattā etehīti saṅkhārā.",
  "anya-e0401n7:3_12": "‘‘Saṅkharontī’’ti kiṁ saṅkharonti.",
  "anya-e0401n7:3_13": "Attabhāvaṁ saṅkharonti.",
  "anya-e0401n7:3_14": "Bhavābhavaṁ saṅkharonti.",
  "anya-e0401n7:3_15": "Diṭṭhadhammikampi atthaṁ vā anatthaṁ vā saṅkharonti.",
  "anya-e0401n7:3_16": "Samparāyikampi atthaṁ vā anatthaṁ vā saṅkharontītiādinā.",
  "anya-e0401n7:3_17": "Cakkhumpi saṅkharonti,",
  "anya-e0401n7:3_18": "sotaṁpi saṅkharontītiādinā.",
  "anya-e0401n7:3_19": "Dassanampi saṅkharonti,",
  "anya-e0401n7:3_20": "savanampi saṅkharontītiādinā ca vattuṁ vaṭṭatiyeva.",
  "anya-e0401n7:3_21": "‘‘Vijānātī’’ti vividhena jānāti.",
  "anya-e0401n7:3_22": "Bhūtenapi jānāti,",
  "anya-e0401n7:3_23": "abhūtenapi jānāti.",
  "anya-e0401n7:3_24": "‘‘Namatī’’ti gocara visayatthāya namati.",
  "anya-e0401n7:3_25": "‘‘Ruppatī’’ti kuppati, khobhati.",
  "anya-e0401n7:3_26": "‘‘Phusatī’’ti saṁhanati.",
  "anya-e0401n7:3_27": "‘‘Vedayatī’’ti viditaṁ karoti.",
  "anya-e0401n7:3_28": "Taṁ taṁ ārammaṇaṁ lagganavasena bhusaṁ nahati bandhati,",
  "anya-e0401n7:3_29": "muñcituṁ na detīti taṇhātipi yujjati.",
  "anya-e0401n7:3_30": "‘‘Upādiyatī’’ti daḷhaṁ gaṇhāti.",
  "anya-e0401n7:3_31": "Tenāha ‘‘amuñcaggāhaṁ gaṇhātī’’ti.",
  "anya-e0401n7:3_32": "Bhavatīti bhavo.",
  "anya-e0401n7:3_33": "Upapattibhavo.",
  "anya-e0401n7:3_34": "Bhavanti etenāti bhavo.",
  "anya-e0401n7:3_35": "Kammabhavo.",
  "anya-e0401n7:3_36": "‘‘Jananaṁ’’ti abhinavassa pātubbhavanaṁ.",
  "anya-e0401n7:3_37": "‘‘Jīraṇaṁ’’ti abhinavabhāvato hāyanaṁ.",
  "anya-e0401n7:3_38": "‘‘Socanaṁ’’ti cittasantāpanaṁ.",
  "anya-e0401n7:3_39": "‘‘Paridevanaṁ’’ti rodanaṁ.",
  "anya-e0401n7:3_40": "‘‘Dukkhaṁ’’ti kāyarujjanaṁ.",
  "anya-e0401n7:3_41": "‘‘Domanassaṁ’’ti cittarujjanaṁ.",
  "anya-e0401n7:3_42": "‘‘Visīdanaṁ’’ti bāḷhaṁ cittakilamathabhāvena virūpaṁ hutvā cittassasīdanaṁ.",
  "anya-e0401n7:3_43": "Thāmabalakhiyyanaṁ.",
  "anya-e0401n7:3_44": "Yato assāsapassāsānaṁ virūpappavattivā taṅkhaṇe sabbaso uparujjhanaṁ vā hotīti.",
  "anya-e0401n7:3_45": "‘‘Kenaci sukhenā’’ti dukkhasaccato vimuttena kenaci santisukhena.",
  "anya-e0401n7:4_0": "‘‘Dukkhappaṭicchādikā’’ti bhayaṭṭhena dukkhabhūtānaṁ tebhūmika dhammānaṁ dukkhabhāvappaṭicchādikā.",
  "anya-e0401n7:4_1": "‘‘Samudayappaṭicchādikā’’ti taṇhāya dukkha samudaya bhāvappaṭicchādikā.",
  "anya-e0401n7:4_2": "‘‘Nirodhappaṭicchādikā’’ti taṇhānirodhasseva dukkhanirodha bhāvappaṭicchādikā.",
  "anya-e0401n7:4_3": "‘‘Maggappaṭicchādikā’’ti aṭṭhaṅgīka maggasseva dukkhanirodha maggabhāvappaṭicchādikā.",
  "anya-e0401n7:4_4": "Pubbanto vuccati atītekāle bhavaparamparā.",
  "anya-e0401n7:4_5": "Aparanto vuccati anāgate bhavaparamparā.",
  "anya-e0401n7:4_6": "Pubbantā paranto vuccati tadubhayaṁ.",
  "anya-e0401n7:4_7": "‘‘Paṭiccasamuppādappaṭicchādikā’’ti paccuppannabhave khandhānaṁ paṭiccasamuppādappaṭicchādikā.",
  "anya-e0401n7:4_8": "‘‘Suttantikanayenā’’ti abhidhammepi vibhaṅge suttanta bhājanīyaṁ nāma āgataṁ.",
  "anya-e0401n7:4_9": "Tena suttanta bhājanīyanayena.",
  "anya-e0401n7:4_10": "Sāsavā kusalā kusala cetanā saṅkhārā nāmāti yojanā.",
  "anya-e0401n7:4_11": "‘‘Abhidhammanayenā’’ti vibhaṅge abhidhammabhājanīyanayena.",
  "anya-e0401n7:4_12": "Aṭṭhakathāpāṭhe.",
  "anya-e0401n7:4_13": "Avijjā kiriya dhammānaṁ neva upanissaya paccayattaṁ labhati.",
  "anya-e0401n7:4_14": "Kusalā kusalamūlāni kiriya dhammānaṁ na upanissaya paccayattaṁ labhantīti yojanā.",
  "anya-e0401n7:4_15": "Kiriya dhammā avijjāto ca kusalā kusala mūlehi ca upanissaya paccayaṁ na labhantīti vuttaṁ hoti.",
  "anya-e0401n7:4_16": "‘‘Paccayākāro’’ti paṭicca samuppādo.",
  "anya-e0401n7:4_17": "‘‘Avijjāvirāgā’’ti avijjā vigamanato.",
  "anya-e0401n7:4_18": "Tesaṁpikiriya dhammānaṁ.",
  "anya-e0401n7:4_19": "Viññāṇādīsupi kiriya viññāṇaṁ,",
  "anya-e0401n7:4_20": "kiriya nāmaṁ,",
  "anya-e0401n7:4_21": "kiriya manāyatanaṁ,",
  "anya-e0401n7:4_22": "kiriyaphasso,",
  "anya-e0401n7:4_23": "kiriya vedanāti atthitāya ‘‘esanayo viññāṇādīsupī’’ti vuttaṁ.",
  "anya-e0401n7:4_24": "‘‘Kusalā kusala vipākasampayuttaṁ’’ti kusala viññāṇa sampayuttaṁ,",
  "anya-e0401n7:4_25": "akusalaviññāṇasampayuttaṁ ,",
  "anya-e0401n7:4_26": "vipāka viññāṇa sampayuttaṁ.",
  "anya-e0401n7:4_27": "‘‘Taṁ anupapannaṁ’’ti pavattivipākaviññāṇa sahagatassa khandhattayassa taṁ sahajātassa cittajarūpassa ca avasiṭṭhattā taṁ na sampannaṁti attho.",
  "anya-e0401n7:4_28": "Tattha hi viññāṇapade pavattivasena dvattiṁsavidhaṁ vipākacittaṁ viññāṇaṁ nāmāti vuttaṁ.",
  "anya-e0401n7:4_29": "Evañcasati,",
  "anya-e0401n7:4_30": "nāma rūpapadepi pavattivasena tadubhayaṁ pavattiviññāṇasahagataṁpi gahetabbamevāti.",
  "anya-e0401n7:4_31": "‘‘Taṁ taṁ viññāṇa sampayuttā’’ti paṭisandhiviññāṇa pavatti viññāṇasampayuttā.",
  "anya-e0401n7:4_32": "‘‘Taṇhupādānānipākaṭānī’’ti cha taṇhā rūpataṇhā saddataṇhādivasena.",
  "anya-e0401n7:4_33": "Cattāri upādānāni kāmupādānādivasenāti evaṁ pākaṭāniyeva.",
  "anya-e0401n7:4_34": "‘‘Lakkhaṇamattānī’’ti saṅkhata dhammānaṁ saṅkhatabhāvasallakkhaṇa nimittamattāni.",
  "anya-e0401n7:4_35": "‘‘Ñātibyasanādīhī’’ti ñātivināsanādīhi.",
  "anya-e0401n7:4_36": "‘‘Ñātibyasanādinimittaṁ’’ti ñātivināsanādikāraṇā.",
  "anya-e0401n7:5_0": "‘‘Khandhadukkhe’’ti paccakkhandhasaṅkhāte dukkhasacce.",
  "anya-e0401n7:5_1": "Khandhappavatti maggo nāma taṇhāsamudayo eva.",
  "anya-e0401n7:5_2": "Khandhanirodha maggo nāma ariyamaggo.",
  "anya-e0401n7:5_3": "‘‘Khandha samudayabhūtā’’ti khandhappavattiyā kāraṇabhūtā.",
  "anya-e0401n7:5_4": "‘‘Avijjāni vuṭānaṁ’’ti avijjāyanīvāritānaṁ pihitānaṁ.",
  "anya-e0401n7:5_5": "‘‘Appahīna bhavābhilāsānaṁ’’ti maggena appahīna bhavapatthanānaṁ.",
  "anya-e0401n7:5_6": "Appahīnabhavataṇhānanti vuttaṁ hoti.",
  "anya-e0401n7:5_7": "‘‘Vibandho’’ti antarāyo.",
  "anya-e0401n7:5_8": "‘‘Udayabhūtānaṁ’’ti vaḍḍhibhūtānaṁ.",
  "anya-e0401n7:5_9": "‘‘Avassayo’’ti nissayo.",
  "anya-e0401n7:5_10": "Sukhavedanā visesato taṇhāya paccayo hotīti vuttaṁ ‘‘sukhavedanāsadiso’’tiādi.",
  "anya-e0401n7:5_11": "Domanassānaṁ pana tassā paccayabhāvo parato pariyeṭṭhitaṇhāyaṁ pākaṭo bhavissati.",
  "anya-e0401n7:5_12": "Upekkhā vedanāpi dukkhena pīḷitassa sukhaṭhāne tiṭṭhati.",
  "anya-e0401n7:5_13": "Sukhaṁ viya taṁ patthetīti.",
  "anya-e0401n7:5_14": "Samudā caritvā paricayitvā.",
  "anya-e0401n7:5_15": "‘‘Taṇhā evā’’ti kāmataṇhā eva.",
  "anya-e0401n7:5_16": "‘‘Attani cā’’ti diṭṭhiyañcāti adhippāyo.",
  "anya-e0401n7:5_17": "‘‘Attano ārammaṇesū’’ti atta jīva lokādīsu diṭṭhiyāgahitā rammaṇesu.",
  "anya-e0401n7:5_18": "‘‘Assādana khamanarocanabhūtāyā’’ti sādhuvatāyaṁ mamadassananti evaṁ rajjana tussana kantibhūtāya.",
  "anya-e0401n7:5_19": "‘‘Upādānīyassā’’ti daḷhaṁ gahetabbassa.",
  "anya-e0401n7:5_20": "‘‘Atthassā’’ti attano attādikassa atthassa.",
  "anya-e0401n7:5_21": "Gāthāyaṁ .‘‘Bhavaṁ hotī’’ti bhavanto vaḍḍhanto hoti.",
  "anya-e0401n7:5_22": "‘‘Parābhavo’’ti vināsanto.",
  "anya-e0401n7:6_0": "‘‘Addhānavante dhamme’’ti tekālikasaṅkhata dhamme.",
  "anya-e0401n7:6_1": "Apatamāne katvāti pāṭhaseso.",
  "anya-e0401n7:6_2": "Yathā upādānaṁti disvā upādārūpaṁti pade ādāsaddo viññāyati.",
  "anya-e0401n7:6_3": "Na upubba padasaddo.",
  "anya-e0401n7:6_4": "Itarathā upādānanti nasijjhati.",
  "anya-e0401n7:6_5": "Evaṁ addhā, addhāna, padesupi.",
  "anya-e0401n7:6_6": "Tenāha ‘‘addhānaṁ’’ti nasijjhatīti.",
  "anya-e0401n7:6_7": "Saṁkhipanti vīsatākārā etesūti saṅkhepā. Saṅgahā.",
  "anya-e0401n7:6_8": "‘‘Vaṭṭadhammā’’ti saṅkhārādayo dhammā.",
  "anya-e0401n7:6_9": "‘‘Etthā’’ti etāsu avijjātaṇhāsu.",
  "anya-e0401n7:6_10": "Kathaṁ tiṭṭhantīti āha ‘‘tadāyattavuttitāyā’’ti.",
  "anya-e0401n7:6_11": "‘‘Patiṭṭhā’’ti suppatiṭṭhitaṭṭhānāni.",
  "anya-e0401n7:6_12": "‘‘Pabhavā’’ti vaṭṭadhammaparamparappavattiyā mūla padhāna kāraṇāni.",
  "anya-e0401n7:6_13": "Tattha hetu ca desetabbo hoti.",
  "anya-e0401n7:6_14": "Itarathā issaranimmānadiṭṭhi ahetuka diṭṭhīnaṁ okāso siyāti.",
  "anya-e0401n7:6_15": "Phalañca desetabbaṁ hoti.",
  "anya-e0401n7:6_16": "Itarathā ucchedadiṭṭhiyā okāso siyāti.",
  "anya-e0401n7:6_17": "‘‘Addhuno’’ti dīghakālassa.",
  "anya-e0401n7:6_18": "‘‘Nivattetī’’ti samucchindati.",
  "anya-e0401n7:6_19": "‘‘Ahetū apaccayā sattā pavattantī’’ti pubbaheturahitā pubbapaccayarahitā hutvā imesattā pavattanti.",
  "anya-e0401n7:6_20": "‘‘Avijjādīhi sādhetabbo na hotī’’ti bhavaparamparāsu nicco hutvā sandhāvantassa avijjādīhi kattabba kiccaṁ na hotīti adhippāyo.",
  "anya-e0401n7:6_21": "‘‘Kesañci na sambhavantiyevā’’ti anāgāmīnaṁ arahantānañca na sambhavantiyeva.",
  "anya-e0401n7:6_22": "Mahāādīnavarāsidassanatthaṁ sokādivacanaṁ hotīti yojanā.",
  "anya-e0401n7:6_23": "‘‘Tesaṁ’’ti aññesaṁ paccayānaṁ.",
  "anya-e0401n7:6_24": "‘‘Laddhā’’ti atthato laddhā.",
  "anya-e0401n7:6_25": "‘‘Tadavinābhāvibhāvalakkhaṇenā’’ti ettha tena tena paccayena avinābhāvīnaṁ bhāvo,",
  "anya-e0401n7:6_26": "so eva lakkhaṇanti viggaho.",
  "anya-e0401n7:6_27": "‘‘Parattha pī’’ti ito paresu taṇhupādāna bhavaggahaṇenātiādīsupi.",
  "anya-e0401n7:6_28": "‘‘Ādito’’tiādimhi.",
  "anya-e0401n7:6_29": "Vibhāvanipāṭhe.",
  "anya-e0401n7:6_30": "‘‘Kilesabhāvasāmaññato’’ti kilesabhāvena samānattā sadisattā.",
  "anya-e0401n7:6_31": "‘‘Lakkhitabba dhammehī’’ti viññāṇādīhi.",
  "anya-e0401n7:6_32": "‘‘Pathamena dutīyassā’’ti pathamasaṅkhepena saddhiṁ dutīyassa saṅkhepassa ekā sandhītiādinā yojetabbaṁ.",
  "anya-e0401n7:6_33": "‘‘Lokassa pākaṭa vohārenā’’ti kilesadhammā kammadhammā ca loke hetūti pākaṭā honti.",
  "anya-e0401n7:6_34": "Vipākadhammā pana phalanti pākaṭā.",
  "anya-e0401n7:6_35": "Evaṁ loke pākaṭa vohārena.",
  "anya-e0401n7:6_36": "Idha pana kilesadhammakammadhammā vā hontu,",
  "anya-e0401n7:6_37": "vipākadhammā vā,",
  "anya-e0401n7:6_38": "yo yo paccayapakkhe ṭhito,",
  "anya-e0401n7:6_39": "so so hetūtipi vattabboyeva.",
  "anya-e0401n7:6_40": "Yo yo paccayuppanna pakkhe ṭhito,",
  "anya-e0401n7:6_41": "so so phalantidassento ‘‘hetuphalasaddāpanā’’tiādimāha.",
  "anya-e0401n7:6_42": "Aṭṭhakathā pāṭhe.",
  "anya-e0401n7:6_43": "‘‘Sajjantassā’’ti saṁvidahantassa.",
  "anya-e0401n7:6_44": "‘‘Āyūhana saṅkhārā nāmā’’tiādito paṭṭhāya samuccayanasaṅkhārā nāma.",
  "anya-e0401n7:6_45": "‘‘Dakkhiṇaṁ’’ti dānavatthuṁ.",
  "anya-e0401n7:6_46": "Dakkhiṇodakaṁ vā.",
  "anya-e0401n7:6_47": "‘‘Ettha cā’’ti imasmiṁ tatīyapañcake ca.",
  "anya-e0401n7:6_48": "‘‘Vuttanayene vā’’ti pathamapañcake vuttanayeneva.",
  "anya-e0401n7:6_49": "Vibhāvanipāṭhe.",
  "anya-e0401n7:6_50": "‘‘Āyatiṁ paṭisandhiyā paccayacetanā bhavo nāmā’’ti idaṁ uddesapāḷiyaṁ yathādiṭṭhapāṭhavaseneva vuttaṁ.",
  "anya-e0401n7:6_51": "Tathā purimakammabhavasmiṁ idha paṭisandhiyā paccayacetanā saṅkhārā nāmāti idañca.",
  "anya-e0401n7:6_52": "Idha pana pubbeyeva dvīsuhetupañcakesu dvinnaṁ saṅkhāra kammabhavānaṁ saṅgahitattā aṭṭhakathāyaṁ vuttanayeneva",
  "anya-e0401n7:6_53": "dvinnaṁ saṅkhāra kammabhavānaṁ viseso yutto.",
  "anya-e0401n7:6_54": "Tenāha ‘‘taṁ idha na yujjatī’’ti.",
  "anya-e0401n7:6_55": "‘‘Saṅgahitattā’’ti pubbeyeva saṅgahitattā.",
  "anya-e0401n7:6_56": "‘‘Etaṁ’’ti vibhāvani vacanaṁ.",
  "anya-e0401n7:6_57": "‘‘Dhammavibhāgarakkhaṇatthaṁ’’ti vibhaṅge bhavapade upapattibhavassapi vibhattattā evaṁ vibhattassa dhammavibhāgassa rakkhaṇatthaṁ.",
  "anya-e0401n7:6_58": "Phalapañcakato anaññaṁpi upapattibhavaṁ aññaṁviya katvā ‘upapattibhavasaṅkhāto bhavekadeso’ti vuttaṁ.",
  "anya-e0401n7:6_59": "So ca upapattibhavo nāma paccuppannahetūhi nibbattattā catutthe phalapañcake eva saṅgahito.",
  "anya-e0401n7:6_60": "Tasmā tena upapattibhavasaddena catuttha pañcakameva gahitanti yuttaṁ.",
  "anya-e0401n7:6_61": "Itarathā dve phalapañcakāni vipākavaṭṭanti vutte siddhameva hoti.",
  "anya-e0401n7:6_62": "Evañcasati avasesā cāti ettha dutīyaphalapañcakameva avasiṭṭhaṁ hotīti daṭṭhabbaṁ.",
  "anya-e0401n7:6_63": "‘‘Avijjā nāma moho,",
  "anya-e0401n7:6_64": "so ca akusala mūla’’ntiādi abhidhamme mūlayamake mūlanāmena āgatattā vuttaṁ.",
  "anya-e0401n7:6_65": "Dvīsupanabhava cakkesu purimacakke avijjā ādi hoti.",
  "anya-e0401n7:6_66": "Pacchimacakke taṇhā.",
  "anya-e0401n7:6_67": "Ādi ca nāma mūlanti ca sīsanti ca vattuṁ vaṭṭatīti pariyāyaṁ dassetuṁ ‘‘athavā’’tiādi vuttaṁ .‘‘Āgamanasambhāresū’’ti",
  "anya-e0401n7:6_68": "atītabhavato imaṁbhavaṁ āgamanasambhāresu.",
  "anya-e0401n7:6_69": "Taṇhā eva sīsaṁ katvā vuttāti yojanā.",
  "anya-e0401n7:6_70": "‘‘Tesaṁ antare’’ti avijjāsaṅkhārānaṁ antare.",
  "anya-e0401n7:6_71": "Taṇhāya okāso natthīti kasmā vuttaṁ.",
  "anya-e0401n7:6_72": "Nanu avijjāya sati,",
  "anya-e0401n7:6_73": "taṇhā nāma ekantena sambhavatiyeva.",
  "anya-e0401n7:6_74": "Sā ca saṅkhārānaṁ balavapaccayo hoti.",
  "anya-e0401n7:6_75": "Tasmā sā avijjā paccayā taṇhā,",
  "anya-e0401n7:6_76": "taṇhā paccayā saṅkhārāti vattabbā siyāti.",
  "anya-e0401n7:6_77": "Taṁ pariharituṁ ‘‘ayañhī’’tiādivuttaṁ.",
  "anya-e0401n7:6_78": "Paṭilomapaṭiccasamuppādo nāma avijjānirodhā saṅkhāranirodhoti evaṁ pavatto paṭiccasamuppādo.",
  "anya-e0401n7:6_79": "‘‘Jarāmaraṇamucchayātiādi navattabbaṁ siyā’’ti jarāmaraṇamucchāyātiādivacanaṁ anulomapaṭiccasamuppāda sambandha vacananti katvā vuttaṁ.",
  "anya-e0401n7:6_80": "‘‘Uparivaṭṭamūla dhammappaṭipādakānaṁ’’ti upari dutiyānāgatabhāvādīsu avijjātaṇhā saṅkhātānaṁ vaṭṭamūladhammānaṁ niyojakānaṁ.",
  "anya-e0401n7:6_81": "‘‘Te pī’’ti sokādayo dukkhadhammāpi.",
  "anya-e0401n7:6_82": "‘‘Āsavasambhūtā’’ti āsavehi sambhūtā sañjātā.",
  "anya-e0401n7:6_83": "‘‘Tesaṁ’’ti sokādīnaṁ dukkhadhammānaṁ.",
  "anya-e0401n7:6_84": "‘‘Jarāmaraṇaṅge gahaṇaṁ’’ti dvādasasu aṅgesu jarāmaraṇaṅge saṅgahaṇaṁ.",
  "anya-e0401n7:6_85": "‘‘Pavaḍḍhatī’’ti bhusaṁ vaḍḍhati.",
  "anya-e0401n7:6_86": "‘‘Āsavasamudayā’’ti āsavasamuppādā.",
  "anya-e0401n7:6_87": "‘‘Avijjāsamudayo’’ti avijjāsamuppādo.",
  "anya-e0401n7:6_88": "‘‘Avijjāpaccayāsaṅkhārātī’’ti ettha itisaddo ādiattho.",
  "anya-e0401n7:6_89": "‘‘Nānābyasana phuṭṭhassā’’ti ñātibyasanādīhi nānābyasanehi phuṭṭhassa,",
  "anya-e0401n7:6_90": "vihiṁsitassa.",
  "anya-e0401n7:6_91": "‘‘Yato’’ti yaṁ kāraṇā,",
  "anya-e0401n7:6_92": "avijjātaṇhānaṁ vaḍḍhanakāraṇā.",
  "anya-e0401n7:6_93": "‘‘Vaṭṭaṁ’’ti saṅkhārādikaṁ bhavacakkaṁ.",
  "anya-e0401n7:6_94": "Saṁmuyhanaṁ sammoho.",
  "anya-e0401n7:6_95": "Pariyesanaṁ pariyeṭṭhi.",
  "anya-e0401n7:6_96": "Vipaccatīti vipāko.",
  "anya-e0401n7:6_97": "Vipāko eva vepakkaṁ.",
  "anya-e0401n7:6_98": "Sammoho vepakkaṁ assāti sammohavepakkaṁ.",
  "anya-e0401n7:6_99": "Tathā pariyeṭṭhive pakkañcāti imamatthaṁ dasseti ‘‘tadubhayaṁ’’tiādinā.",
  "anya-e0401n7:6_100": "Tadubhayaṁ vipākaṁ etassāti katvā dukkhaṁ sammohavepakkanti ca pariyeṭṭhivepakkanti ca vuccatīti yojanā. Api ca,",
  "anya-e0401n7:6_101": "sammohaṁ vipāceti sañjanetīti sammoha vepakkaṁ.",
  "anya-e0401n7:6_102": "Evaṁ pariyeṭṭhivepakkantipi yujjati.",
  "anya-e0401n7:6_103": "‘‘Kicchaṁ’’ti kasiraṁ dukkhaṁ āpanno.",
  "anya-e0401n7:6_104": "‘‘Miyyatī’’ti marati.",
  "anya-e0401n7:6_105": "‘‘Ca vatī’’ti saṅkamati.",
  "anya-e0401n7:6_106": "‘‘Upapajjatī’’ti bhavantaraṁ upeti.",
  "anya-e0401n7:6_107": "‘‘Atha ca panā’’ti evaṁbhūtassa sato.",
  "anya-e0401n7:6_108": "‘‘Jarāmaraṇassā’’ti jarāmaraṇa saṅkhātassa imassa dukkhassāti sambandho.",
  "anya-e0401n7:6_109": "‘‘Nissaraṇaṁ’’ti niggamanaṁ.",
  "anya-e0401n7:6_110": "‘‘Nappajānātī’’ti ayaṁ loko nappajānāti.",
  "anya-e0401n7:6_111": "‘‘Āgatiyā’’ti imasmiṁ bhave paṭisandhiviññāṇuppattivasena āgamanena.",
  "anya-e0401n7:6_112": "‘‘Gatiyā cā’’ti anāgatabhave jātipātubbhāvavasena gamanena ca.",
  "anya-e0401n7:6_113": "Ādisaṅkhāto pubbapariyanto yassa atthītiādimantaṁ.",
  "anya-e0401n7:6_114": "Na ādimantaṁ anādimantaṁ.",
  "anya-e0401n7:6_115": "‘‘Vaṭṭappavattassā’’ti tividhavaṭṭasaṅkhātassa pabandhappavattassa.",
  "anya-e0401n7:6_116": "Jātiyā vuttāya sabbāni tassā nidānāni vuttāni eva hontīti katvā ‘‘jātiyā eva vā’’ti vuttaṁ.",
  "anya-e0401n7:6_117": "‘‘Iccevaṁ’’ti iti evaṁ.",
  "anya-e0401n7:6_118": "Tattha avijjāpaccayā saṅkhārātiādinā nayena paṭṭhapesi mahāmunīti sambandho.",
  "anya-e0401n7:6_119": "Ācariya vādepana ‘‘iccevaṁ’’ti jarāmaraṇa mucchāyātiādinānayena.",
  "anya-e0401n7:6_120": "Ābandhaṁ anādikanti sambandho.",
  "anya-e0401n7:6_121": "Idhapi tameva sambandhaṁ gahetvā yojeti ‘‘iccevaṁ ābandhanti. La.",
  "anya-e0401n7:6_122": "Punappunaṁ ābandhaṁ’’ti.",
  "anya-e0401n7:6_123": "Avijjā ādimhi vuttā.",
  "anya-e0401n7:6_124": "Tasmā sā sayaṁ ahetu apaccayā hutvā vaṭṭassa ādipaccayabhūtā hotīti codanā.",
  "anya-e0401n7:6_125": "Taṁ pariharati ‘‘vaṭṭassā’’tiādinā.",
  "anya-e0401n7:6_126": "‘‘Vaṭṭakathāya sīsabhūtattā’’ti vaṭṭassa ādināma natthi.",
  "anya-e0401n7:6_127": "Tassa pana pavatti nivattiyo atthi.",
  "anya-e0401n7:6_128": "Jānantehi tāsaṁ pakāsanatthāya paṭiccasamuppādakathānāma vaṭṭakathā ekantena kathetabbā hoti.",
  "anya-e0401n7:6_129": "Kathentehi ca vaṭṭadhammānaṁ majjhe katamassa dhammassa kiccaṁ vaṭṭappavattatthāya padhānataraṁ hotīti jānitabbaṁ hoti.",
  "anya-e0401n7:6_130": "Tadā kiccavasena padhānataraṁ ekaṁ dhammaṁ mūlaṁ sīsaṁ katvā vaṭṭakathā kathetabbāti.",
  "anya-e0401n7:6_131": "Idaṁ vaṭṭakathāya sīsaṁ nāma.",
  "anya-e0401n7:6_132": "Tattha avijjā nāma moho.",
  "anya-e0401n7:6_133": "So ca muyhanakiriyā.",
  "anya-e0401n7:6_134": "Andhabhāvakaraṇañcassa kiccaṁ.",
  "anya-e0401n7:6_135": "Na ca paññā cakkhussa andhabhāvakaraṇa sadisaṁ aññaṁ vaṭṭassa pavattatthāya padhānakiccaṁ nāma atthi.",
  "anya-e0401n7:6_136": "Tasmā avijjā evettha sabbappadhāna kiccattā vaṭṭakathāya sīsabhūtā hoti.",
  "anya-e0401n7:6_137": "Evaṁ vaṭṭakathāya sīsabhūtattā sā ādimhi vuttāti.",
  "anya-e0401n7:6_138": "‘‘Anādikabhāvo eva dassito’’ti anādikabhāvo dassito eva.",
  "anya-e0401n7:6_139": "No na dassitoti attho.",
  "anya-e0401n7:6_140": "Iti etaṁ atthajātaṁ paccakkhato siddhaṁ.",
  "anya-e0401n7:6_141": "‘‘Idhā’’ti imasmiṁbhave.",
  "anya-e0401n7:6_142": "‘‘Tassā’’ti atīta bhavapariyāpannāya avijjāya.",
  "anya-e0401n7:6_143": "‘‘Aññāya avijjāya evā’’ti atītabhavatopi purimabhave siddhāya aññāya avijjāya eva.",
  "anya-e0401n7:6_144": "‘‘Tassāpī’’ti purimatarabhave avijjāyapi.",
  "anya-e0401n7:6_145": "‘‘Attabhāvo’’ti purimataro attabhāvo.",
  "anya-e0401n7:6_146": "‘‘Padhāna paccayabhūtattā’’ti pubbe vuttanayena andhabhāvakaraṇa kiccattā vaṭṭappavattiyā padhāna paccayabhūtā hoti.",
  "anya-e0401n7:6_147": "Evaṁ padhānapaccayabhūtattā.",
  "anya-e0401n7:6_148": "‘‘Tassa tassāti niṭṭhānameva na paññāyeyyā’’ti tassa paccayassa paccayo vattabbo.",
  "anya-e0401n7:6_149": "Tassapi paccayassa paccayo vattabboti evaṁ vassasatampi vassasahassaṁpi niṭṭhānameva na paññāyeyya.",
  "anya-e0401n7:6_150": "‘‘Vuttoyevā’’ti avijjāya paccayo vuttoyeva.",
  "anya-e0401n7:6_151": "‘‘Pañcanīvaraṇātissavacanīyaṁ’’ti pañcanīvaraṇa dhammā avijjāya āhāroti vacanīyaṁ bhaveyya.",
  "anya-e0401n7:6_152": "Tattha ‘‘āhāro’’ti balavapaccayo vuccatīti.",
  "anya-e0401n7:7_0": "Paṭiccasamuppādanayānudīpanā niṭṭhitā.",
  "anya-e0401n7:8_0": "167.",
  "anya-e0401n7:8_1": "Paṭṭhānanaye.",
  "anya-e0401n7:8_2": "‘‘Hetu ca so paccayo cā’’ti ettha lobho hetujātikattā hetu ca hoti.",
  "anya-e0401n7:8_3": "Ārammaṇānantarādi paccayena aññadhammassa paccayo ca hotīti atthassa sambhavato ‘‘hetu hutvā paccayo’’ti vaṇṇeti.",
  "anya-e0401n7:8_4": "Evaṁ vaṇṇitepi ‘‘hetu hutvā paccayo’’ti hetu honto paccayoti atthe sati,",
  "anya-e0401n7:8_5": "so yevattho sambhavatīti ‘‘puna hetubhāvena paccayo’’ti vaṇṇeti.",
  "anya-e0401n7:8_6": "Ettha siyā,",
  "anya-e0401n7:8_7": "hetu ca so paccayo cāti ettha pada dvayaṁ ekadhammādhikaraṇattā tulyādhikaraṇaṁ hoti.",
  "anya-e0401n7:8_8": "Hetubhāvena paccayoti ettha pana padadvayaṁ tulyādhikaraṇaṁ na hoti.",
  "anya-e0401n7:8_9": "Purima padañhi dhamma bhāvappadhānaṁ,",
  "anya-e0401n7:8_10": "pacchimaṁ dhammappadhānanti.",
  "anya-e0401n7:8_11": "Evaṁ sante tulyādhikaraṇaṁ vākyaṁ bhinnādhikaraṇaṁ katvā vaṇṇetīti na yuttametanti.",
  "anya-e0401n7:8_12": "No na yuttaṁ.",
  "anya-e0401n7:8_13": "Mukhyopacāramattena nānatthattā.",
  "anya-e0401n7:8_14": "Pacchimavākyaṁhi mukhyavacanaṁ.",
  "anya-e0401n7:8_15": "Purimavākyaṁ upacāra vacanaṁ.",
  "anya-e0401n7:8_16": "Upacāravacane ca upacārattho yujjati.",
  "anya-e0401n7:8_17": "Mukhyavacane mukhyatthoti.",
  "anya-e0401n7:8_18": "‘‘Heṭṭhāvuttamevā’’ti pakiṇṇakasaṅgahe vuttameva.",
  "anya-e0401n7:8_19": "Hinonti etthāti hetu.",
  "anya-e0401n7:8_20": "Hinonti etenāti hetu.",
  "anya-e0401n7:8_21": "Tattha ‘‘hinontī’’ti suṭṭhupatiṭṭhahanti.",
  "anya-e0401n7:8_22": "Ke patiṭṭhahantīti āha ‘‘sahajāta dhammā’’ti.",
  "anya-e0401n7:8_23": "Kathañca suṭṭhupatiṭṭhahantīti āha ‘‘vuddhi viruḷhi vepullapattavasenā’’ti.",
  "anya-e0401n7:8_24": "Kasmā te suṭṭhu patiṭṭhahantīti.",
  "anya-e0401n7:8_25": "Patiṭṭhitaṭṭhānassa patiṭṭhitakāraṇassa vā thāmabalasampannattāti dassetuṁ ‘‘ārammaṇe daḷhanipātinā thāmabalasampannenā’’ti vuttaṁ.",
  "anya-e0401n7:8_26": "Hetuvisesanañcetaṁ.",
  "anya-e0401n7:8_27": "Ārammaṇe daḷhanipātimhi thāmabalasampanne ettha dhammetipi yojetabbaṁ.",
  "anya-e0401n7:8_28": "Upakārakoti ca upaladdhiyevāti sambandho.",
  "anya-e0401n7:8_29": "‘‘Yādisenasabhāvenā’’ti hetubhāvādisabhāvena.",
  "anya-e0401n7:8_30": "‘‘Upaladdhiyevā’’ti kasmā vuttaṁ.",
  "anya-e0401n7:8_31": "Nanu upakāraka saddo kattāraṁ vā kāretāraṁ vā vadatīti.",
  "anya-e0401n7:8_32": "Vohāramattena vadati.",
  "anya-e0401n7:8_33": "Dhammato pana kattā vā kāretā vā natthīti dassetuṁ ‘‘na hi sabhāva dhammesū’’tiādimāha.",
  "anya-e0401n7:8_34": "Yadi dhammato kattāvā kāretāvā natthi.",
  "anya-e0401n7:8_35": "Kasmā upakārakoti vuccatīti āha ‘‘tathā upaladdhiyaṁ panā’’tiādiṁ.",
  "anya-e0401n7:9_0": "Ārammaṇapaccaye.",
  "anya-e0401n7:9_1": "‘‘Ajjholambamānā’’ti ārammaṇa karaṇavasena adhiolambamānā.",
  "anya-e0401n7:9_2": "‘‘Ārammaṇabhāvenā’’ti gocaravisayabhāvena.",
  "anya-e0401n7:10_0": "Adhipatipaccaye.",
  "anya-e0401n7:10_1": "‘‘Garukatā’’ti assādanābhinandanādivasena vā saddhāpasādādivasena vā garukatā.",
  "anya-e0401n7:10_2": "‘‘Sāmino viya dāse’’ti sāmino attanodāse attanovase vattayamānā viya.",
  "anya-e0401n7:10_3": "Sahajātādhipati pana heṭṭhā samuccaya saṅgahe vuttoti idha na vutto.",
  "anya-e0401n7:11_0": "Anantarapaccayadvaye.",
  "anya-e0401n7:11_1": "‘‘Antaraṁ’’ti chiddaṁ vivaraṁ.",
  "anya-e0401n7:11_2": "‘‘Santānaṁ’’ti cittasantānaṁ.",
  "anya-e0401n7:11_3": "‘‘Santānānubandhavasenā’’ti cittasantānaṁ punappunaṁ bandhanavasena.",
  "anya-e0401n7:11_4": "Uppādananti sambandho.",
  "anya-e0401n7:11_5": "‘‘Dhammantarassā’’ti nāmakkhandha dhammantarassa.",
  "anya-e0401n7:11_6": "‘‘Anantara paccayatā’’ti anantarapaccaya kiccanti vuttaṁ hoti.",
  "anya-e0401n7:11_7": "Yaṁ kiñci dhammantaraṁ.",
  "anya-e0401n7:11_8": "‘‘Purimapacchimabhāgappavattānaṁ’’ti nirodhassa asaññībhavassa ca purimabhāge ca pacchimabhāge ca pavattānaṁ.",
  "anya-e0401n7:11_9": "‘‘Cittuppādānaṁ pī’’ti nirodhassa pubbabhāge nevasaññānāsaññāyatana kusala kriya cittuppādānaṁ.",
  "anya-e0401n7:11_10": "Pacchābhāge anāgāmiphala arahattaphalacittuppādānaṁ .",
  "anya-e0401n7:11_11": "Asaññībhavassa pubbabhāge kāmabhave cuti cittuppādānaṁ.",
  "anya-e0401n7:11_12": "Pacchābhāge kāmabhave eva paṭisandhi cittuppādānaṁ.",
  "anya-e0401n7:11_13": "Tesu pana kathaṁ anantaraṁ nāma siyā.",
  "anya-e0401n7:11_14": "Dvinnaṁ dvinnaṁ purimabhāga pacchima bhāgānaṁ majjhe acittakassa kālassa acittakassa rūpasantānassa ca antarikattāti codanā.",
  "anya-e0401n7:11_15": "Taṁ pariharituṁ ‘‘na hi abhāvabhūto’’tiādi vuttaṁ.",
  "anya-e0401n7:11_16": "‘‘Tesaṁ’’ti dvinnaṁ dvinnaṁ cittuppādānaṁ.",
  "anya-e0401n7:11_17": "Rūpadhammo antaraṁ na ca karoti nāma.",
  "anya-e0401n7:11_18": "Arūpadhammānaṁ anantaratā nāmātiādinā yojanā hoti.",
  "anya-e0401n7:11_19": "‘‘Tathāpavattana samatthatā’’ti ekībhūtānaṁ viya attano anantare dhammantaraṁ uppādane samatthatā.",
  "anya-e0401n7:12_0": "Sahajātapaccaye. ‘‘Ye pana dhammā’’ti paccayuppanna dhammā. ‘‘Attanī’’ti paccaya dhammo vuccati.",
  "anya-e0401n7:13_0": "‘‘Aññamaññaṁ upatthambhantaṁ tidaṇḍaṁ viyā’’ti bhūmiyaṁ aññamaññaṁ nissāya ussitā tayodaṇḍā aññamaññaṁ upatthambhantā viya.",
  "anya-e0401n7:13_1": "‘‘Purimenā’’ti purimena sahajāta paccayena.",
  "anya-e0401n7:13_2": "‘‘Itarītaro patthambhanaṁ’’ti aññamañño patthambhanaṁ.",
  "anya-e0401n7:14_0": "‘‘Sūdo’’ti bhattakārako.",
  "anya-e0401n7:14_1": "‘‘Ukkhalī’’ti bhattapacanakumbhī.",
  "anya-e0401n7:14_2": "‘‘Vuṭṭhidhārā’’ti meghavuṭṭhidhārā.",
  "anya-e0401n7:14_3": "‘‘Upanissayo’’ti bhattuppattiyā upanissayo.",
  "anya-e0401n7:14_4": "‘‘Tāsu asatī’’ti sālikkhetta vuṭṭhidhārāsu asati.",
  "anya-e0401n7:14_5": "‘‘Balavataraṭṭhenā’’ti balavataranissayaṭṭhena.",
  "anya-e0401n7:14_6": "‘‘Pakatūpanissayo’’ti ettha ‘‘pakato’’ti bhusaṁ kato.",
  "anya-e0401n7:14_7": "Tenāha ‘‘suṭṭhukato’’ti.",
  "anya-e0401n7:14_8": "Karaṇañca attano santāne suṭṭhuuppādanañca suṭṭhuupasevanañca daṭṭhabbanti sambandho.",
  "anya-e0401n7:14_9": "‘‘Vuttappakārenā’’ti ‘yathā kate satī’tiādinā vuttappakārena.",
  "anya-e0401n7:15_0": "‘‘Nissayārammaṇa dhammā evā’’ti nissaya paccaya dhamma ārammaṇa paccaya dhammā eva.",
  "anya-e0401n7:15_1": "‘‘Purejātatāmattavisiṭṭhā’’ti ettha mattasaddena nissayārammaṇasattito visuṁ purejātasatti nāma natthīti dasseti.",
  "anya-e0401n7:15_2": "Visuṁ purejātasatti nāma atthītipi vadanti.",
  "anya-e0401n7:15_3": "Taṁ vādaṁ dassetuṁ ‘‘ācariyānandattherenā’’tiādimāha.",
  "anya-e0401n7:15_4": "Ettha pañcavatthūni ca pañcārammaṇāni ca purejātattā eva suṭṭhubalavatāya pañcaviññāṇānaṁ vatthu kicca ārammaṇa kiccāni sādhenti.",
  "anya-e0401n7:15_5": "Tathā hadayavatthu ca manodhātu manoviññāṇadhātū nanti.",
  "anya-e0401n7:15_6": "Ayaṁ visuṁ purejātasatti visesoti vadeyya. Saccaṁ.",
  "anya-e0401n7:15_7": "Suddhamano dvārepana idha ṭhatvā nirayesu evarūpāni nirayaggirūpāni atthi.",
  "anya-e0401n7:15_8": "Idāni devesu ca evarūpāni dibbarūpāni atthīti cintayantānampi,",
  "anya-e0401n7:15_9": "tesu pure evarūpāni uppajjiṁsūti vā,",
  "anya-e0401n7:15_10": "tesu anāgate evarūpāni uppajjissantīti vā cintayantānaṁpitāni rūpāni nibbisesāni hutvā manoviññāṇānaṁ ārammaṇa paccayattaṁ gacchanti.",
  "anya-e0401n7:15_11": "Tattha pure jātāni hutvā tadā vijjamānāni paccuppannarūpāni ārammaṇa purejātapaccayo.",
  "anya-e0401n7:15_12": "Itarāni ārammaṇa paccayo eva.",
  "anya-e0401n7:15_13": "Na cettha purejātānaṁ paccuppannarūpānaṁ purejātattena viseso atthi.",
  "anya-e0401n7:15_14": "Na ca tāni purejātapaccayo na honti.",
  "anya-e0401n7:15_15": "Yadi visuṁ purejātasattiviseso purejātapaccayoti vadeyya.",
  "anya-e0401n7:15_16": "Tāni purejātapaccayo nāma na bhaveyyuṁ. Kasmā,",
  "anya-e0401n7:15_17": "tādisassa visesassa natthitāya.",
  "anya-e0401n7:15_18": "Na ca nabhavanti. Kasmā,",
  "anya-e0401n7:15_19": "purejātamattavisesassa atthitāya.",
  "anya-e0401n7:15_20": "Ettha vadeyyuṁ,",
  "anya-e0401n7:15_21": "pañcadvāresu pana pubbe vuttanayena visuṁ purejātasattiviseso dissatīti.",
  "anya-e0401n7:15_22": "Kiñcāpidissati.",
  "anya-e0401n7:15_23": "So pana bahuvidhānaṁ nissaya paccaya ārammaṇapaccayānaṁ majjhe nissaya sattiviseso eva,",
  "anya-e0401n7:15_24": "ārammaṇa sattiviseso eva cāti.",
  "anya-e0401n7:15_25": "Api ca visuṁ purejāta sattiviseso nāma natthīti idaṁ yathāvutte suddhamanodvāre tabbisesābhāvaṁ sandhāya vuttaṁ.",
  "anya-e0401n7:15_26": "Visuṁ purejāta sattiviseso nāma atthīti idaṁ pañcadvāresu tabbisesassa atthibhāvaṁ sandhāya vuttanti.",
  "anya-e0401n7:15_27": "Yaṁ ruccati,",
  "anya-e0401n7:15_28": "taṁ gahetabbaṁ.",
  "anya-e0401n7:16_0": "Pacchājātapaccaye.",
  "anya-e0401n7:16_1": "‘‘Rukkhapotakānaṁ viyā’’ti pacchā āsiñciyamānaṁ udakaṁ rukkhapotakānaṁ vuddhaviruḷhabhāvaṁ pāpetvā upatthambhanavasena upakārako viyāti yojanā.",
  "anya-e0401n7:16_2": "Āhāraṁ āsiṁ satīti āhārāsā.",
  "anya-e0401n7:16_3": "Jighacchā, pipāsā, taṇhā.",
  "anya-e0401n7:16_4": "Tāya sampayuttā cetanāti viggaho.",
  "anya-e0401n7:16_5": "Sā pana āhārāsā cetanā upatthambhati yevāti sambandho.",
  "anya-e0401n7:16_6": "‘‘Ayamattho’’ti ‘supākaṭenā’tiādinā vutto ayamattho.",
  "anya-e0401n7:16_7": "Sabbācesāvicāraṇā gijjhopamāya upamāmattabhāvaṁ nīvāretā hotīti.",
  "anya-e0401n7:17_0": "Āsevanti taṁ paccaya dhammaṁ paccayuppannā dhammāti āsevanaṁ.",
  "anya-e0401n7:17_1": "Etena bhuso paccayuppanna dhammehi āsevitabbattā āsevananti vuccatīti dassetīti.",
  "anya-e0401n7:17_2": "‘‘Taṁ’’ti taṁ purimaṁ purimaṁ paccaya dhammaṁ.",
  "anya-e0401n7:17_3": "‘‘Bhajantī’’ti upenti.",
  "anya-e0401n7:17_4": "Ke bhajantīti āha ‘‘aparāparaṁ uppajjamānā dhammā’’ti.",
  "anya-e0401n7:17_5": "‘‘Dhammā’’ti ca anantaruppannā cittacetasikā dhammā.",
  "anya-e0401n7:17_6": "Kathañca taṁ tebhajantīti āha ‘‘suṭṭhusevamānā viya bhajamānā viya pavattantī’’ti.",
  "anya-e0401n7:17_7": "Viya saddena loke kiñcijanaṁ kecijanā kenaci atthena suṭṭhusevantā viyāti dasseti.",
  "anya-e0401n7:17_8": "Kathaṁ suṭṭhuseviyamānā viya hontīti āha ‘‘tassa purimassā’’tiādiṁ.",
  "anya-e0401n7:17_9": "Purimassa anantarassa cittuppādassāti attho.",
  "anya-e0401n7:17_10": "‘‘Sabbaparipūraṁ ākāraṁ’’ti javavegasahitehi vijānana phusanādīhi sāvajjāna vajjādīhi ca sabbehi javanaguṇehi paripūraṁ ākāraṁ.",
  "anya-e0401n7:17_11": "‘‘Āsevetī’’ti maṁ suṭṭhu sevathāti niyojentaṁ viya hoti.",
  "anya-e0401n7:17_12": "Tenāha ‘‘attano vāsaṁ’’tiādiṁ.",
  "anya-e0401n7:17_13": "Tattha ‘‘vāsaṁ’’ti vāsanaṁ.",
  "anya-e0401n7:17_14": "‘‘Suṭṭhu gāhāpetī’’ti paripuṇṇaṁ detīti vuttaṁ hoti.",
  "anya-e0401n7:17_15": "Etena yathā loke eko paresaṁ yathicchitaṁ deti.",
  "anya-e0401n7:17_16": "Evaṁ dentaṁ pana pare bhajantiyeva.",
  "anya-e0401n7:17_17": "Maṁ bhajathāti niyojanakiccaṁ natthi.",
  "anya-e0401n7:17_18": "Evameva idhapi suṭṭhuvāsadānameva bhajāpanaṁ nāmāti dasseti.",
  "anya-e0401n7:17_19": "‘‘Vaḍḍheti vā’’ti etena āsevanā bhāvanā vaḍḍhanāti imaṁpariyāyatthaṁ vadati.",
  "anya-e0401n7:17_20": "Purimābhiyogo nāma ādito paṭṭhāya sajjhāyanādikammesu yathāsatti yathābalaṁ vā yāmakaraṇaṁ.",
  "anya-e0401n7:17_21": "Tathā karontassa taṁ uggahaṇa kammaṁ uparūpari paguṇabhāvaṁ gacchatīti.",
  "anya-e0401n7:17_22": "‘‘Āsevanaṭṭhenā’’ti vaḍḍhāpanaṭṭhena,",
  "anya-e0401n7:17_23": "upakārakoti sambandho.",
  "anya-e0401n7:17_24": "‘‘Sajātiyānaṁ’’ti kusalādibhāvena samānajātikānaṁ.",
  "anya-e0401n7:18_0": "Kāyaṅgābhisaṅkharaṇaṁ nāma kāyasañcetanākiccaṁ.",
  "anya-e0401n7:18_1": "Vācaṅgābhisaṅkharaṇaṁ vacīsañcetanākiccaṁ.",
  "anya-e0401n7:18_2": "Cittaṅgābhisaṅkharaṇaṁ manosañcetanākiccaṁ.",
  "anya-e0401n7:18_3": "‘‘Kiriyābhāvenā’’ti dassanasavanādikiccesu gamanaṭhāna nisajjādikiccesu saṁvidhānakiriyābhāvena.",
  "anya-e0401n7:18_4": "‘‘Vatthumhī’’ti gabbhavatthumhi.",
  "anya-e0401n7:18_5": "Yathāvuttābhisaṅkharaṇakiccaṁ nāma kāyaṅgavācaṅga cittaṅgābhisaṅkharaṇa kiccaṁ.",
  "anya-e0401n7:18_6": "‘‘Tadabhisaṅkharaṇavegajanitaṁ’’ti tassa kāyaṅgādikassa abhisaṅkharaṇavegena janitaṁ kiriyāvisesa nidhānakiccanti sambandho.",
  "anya-e0401n7:18_7": "‘‘Santāne’’ti cittasantāne.",
  "anya-e0401n7:19_0": "Vipaccanabhāvo ca nāma pātubhāvoti sambandho.",
  "anya-e0401n7:19_1": "Nirussāha santabhāvo nāma kusalā kusalānaṁ viya kāyaṅgavācaṅgābhisaṅkharaṇa kiccesu ca āyatiṁ vipaccana kiccesu ca nirussāhabhāvena santabhāvo.",
  "anya-e0401n7:19_2": "Na kilesu pasantabhāvena.",
  "anya-e0401n7:19_3": "Cittābhisaṅkharaṇa kiccesupana sampayuttacetanāvasena yathopaṭṭhitesu ārammaṇesu sampayuttadhammānaṁ ekato sannipātagamanussāhamattaṁ atthi.",
  "anya-e0401n7:19_4": "Tatoparaṁ pana supina dassana kiccaṁpi natthīti.",
  "anya-e0401n7:19_5": "‘‘Mandamandākārenā’’ti mandato atimandākārena.",
  "anya-e0401n7:19_6": "Kiñcijānana cittaṁ nāma kammādi ārammaṇaṁ appamattakaṁpi jānanaṁ vīthicittaṁ.",
  "anya-e0401n7:19_7": "Tassa pavattiyā.",
  "anya-e0401n7:20_0": "‘‘Arūpino’’ti arūpalakkhaṇa samaṅgino.",
  "anya-e0401n7:20_1": "Nāmalakkhaṇa samaṅgīnoti vuttaṁ hoti.",
  "anya-e0401n7:20_2": "‘‘Janayantāpī’’ti sahajāta dhamme janentāpi.",
  "anya-e0401n7:20_3": "‘‘Santānaṭṭhitiyā’’ti pabandhappatiṭṭhānassa.",
  "anya-e0401n7:21_0": "‘‘Kasmāpanetthā’’tiādīsu.",
  "anya-e0401n7:21_1": "‘‘Bhāvindriya dvayaṁ’’ti itthindriya purisindriya dvayaṁ.",
  "anya-e0401n7:21_2": "‘‘Idhā’’ti imasmiṁ indriyapaccaye.",
  "anya-e0401n7:21_3": "Kasmā na gahitaṁ.",
  "anya-e0401n7:21_4": "Nanu itthiliṅgādīnaṁ pavattikāraṇattā idha gahetabbamevāti adhippāyo.",
  "anya-e0401n7:21_5": "Janakattaṁ nāma janaka kiccaṁ.",
  "anya-e0401n7:21_6": "Evaṁ sesesupi.",
  "anya-e0401n7:21_7": "‘‘Etaṁtayaṁpi natthī’’ti janakattādikiccattayaṁpi natthi.",
  "anya-e0401n7:21_8": "Evaṁsantekathaṁ liṅgādīnaṁ pavattikāraṇaṁ hotītiāha ‘‘kevalaṁ panā’’tiādiṁ.",
  "anya-e0401n7:21_9": "‘‘Dvayaṁ’’ti itthibhāvapumbhāva dvayaṁ.",
  "anya-e0401n7:21_10": "Na indriya paccayattena indriyaṁ nāma hoti.",
  "anya-e0401n7:21_11": "Yathāhi eko rājā attano vijite gehāni karonti.",
  "anya-e0401n7:21_12": "Evaṁ karontūti gehasaṇṭhānaṁ paṭṭhapeti.",
  "anya-e0401n7:21_13": "Sabbejanā tatheva karonti,",
  "anya-e0401n7:21_14": "no aññathā.",
  "anya-e0401n7:21_15": "Tattha rājā gehuppattiyā ca gehaṭṭhitiyā ca kiñci kiccaṁ na karoti.",
  "anya-e0401n7:21_16": "Gehasāmikāvā gehavaḍḍhakino vā karonti.",
  "anya-e0401n7:21_17": "Karontā pana raññā paṭṭhapitaṁ saṇṭhānaṁ anatikkamitvāva karonti.",
  "anya-e0401n7:21_18": "Evameva midaṁ daṭṭhabbaṁ.",
  "anya-e0401n7:21_19": "Upagantvā jhāyanaṭṭhenāti sambandho.",
  "anya-e0401n7:21_20": "Upasaddo upanissaya padeviya upari attho.",
  "anya-e0401n7:21_21": "‘‘Uparī’’ti ca thāmabalavuddhivasenāti āha ‘‘tasmiṁ vā’’tiādiṁ.",
  "anya-e0401n7:21_22": "‘‘Tasmiṁ’’ti ārammaṇe.",
  "anya-e0401n7:22_0": "‘‘Sugati duggati nibbāna sampāpakaṭṭhenā’’ti vuttaṁ.",
  "anya-e0401n7:22_1": "So attho abyākatamaggaṅgesu natthi.",
  "anya-e0401n7:22_2": "Evañcasati tāni kathaṁ maggapaccayattaṁ gacchantīti āha ‘‘ettha cā’’tiādiṁ.",
  "anya-e0401n7:22_3": "‘‘Sammādassanādinā’’ti sammādassana saṅkappanādinā.",
  "anya-e0401n7:22_4": "‘‘Tesaṁ’’ti sammādiṭṭhīnaṁ.",
  "anya-e0401n7:22_5": "‘‘Tesaṁ pī’’ti abyākata bhūtānaṁ sammādiṭṭhīnampi.",
  "anya-e0401n7:22_6": "‘‘Tenevaṭṭhenā’’ti sammādassanādinā lakkhaṇaṭṭhena. Athavā.",
  "anya-e0401n7:22_7": "‘‘Tenevaṭṭhenā’’ti sugati nibbāna sampāpakaṭṭhene vāti attho.",
  "anya-e0401n7:22_8": "Evañcasati sahetukā vipāka kriyā byākatadhammāpi tenevaṭṭhena sabbaso kusalasadisā siyunti. Na siyuṁ,",
  "anya-e0401n7:22_9": "paccaya vekallattā.",
  "anya-e0401n7:22_10": "Vipākābyākatāhi kammavegena santāne patitamattattā nirussāhasantasabhāvato taṁ sampayuttā cetanā nānakkhaṇika kammapaccayattaṁ na gacchati.",
  "anya-e0401n7:22_11": "Kiriyābyākatā ca niranusayasantāne uppannattā taṁ sampayuttacetanāpi tappaccayattaṁ na gacchatiyeva.",
  "anya-e0401n7:22_12": "Tasmā tesu vipāka kriyābyākatesu sammādiṭṭhādīnipi sugati sampāpakaṭṭhaṁ na sādhenti.",
  "anya-e0401n7:22_13": "Kilesappahāna kiccassa abhāvato nibbāna sampāpakaṭṭhampi nasādhenti.",
  "anya-e0401n7:22_14": "Sabhāva lakkhaṇavekallatāpana tesaṁ sammādiṭṭhādīnaṁ natthiyeva.",
  "anya-e0401n7:22_15": "Tasmā tāni maggapaccaye saṅgahitānīti.",
  "anya-e0401n7:22_16": "Indriya dhammesu arūpindriyānaṁ ādhippacca kiccaṁ arūpadhamme sveva pharati.",
  "anya-e0401n7:22_17": "Rūpadhammā pana taṁ samuṭṭhitattā eva tappaccayuppannesu vuttā.",
  "anya-e0401n7:22_18": "Tathā hetu kamma magga jhānesu.",
  "anya-e0401n7:22_19": "Tena vuttaṁ ‘‘esanayo kammindriyajhānapaccayesupī’’ti.",
  "anya-e0401n7:22_20": "Tattha kammasaddena nānakkhaṇika paccayo gahetabbo.",
  "anya-e0401n7:23_0": "‘‘Sampayuttāsaṅkā sambhavatī’’ti sahajātā nāmadhammā taṁ samuṭṭhāna rūpehi,",
  "anya-e0401n7:23_1": "pacchājātā ca attano attano paccayuppannarūpehi,",
  "anya-e0401n7:23_2": "vatthu dhammā ca tannissitanāmadhammehi kālato ca ṭhānato ca eka sambandhattā tesu sampayuttāsaṅkā sambhavati.",
  "anya-e0401n7:23_3": "‘‘Vippayuttapaccayappasaṅgo natthī’’ti ārammaṇānantarādipaccayāpi attano paccayuppannehi sampayuttā na honti.",
  "anya-e0401n7:23_4": "Tasmā tepi vippayuttapaccaya bhāvena vattabbāti evarūpo vippayuttapaccayappasaṅgo tesu ārammaṇa paccayādīsu natthīti adhippāyo.",
  "anya-e0401n7:24_0": "‘‘Heṭṭhāvuttappakāresu evā’’ti ettha evasaddena paccayantaraṁ na hotīti dasseti.",
  "anya-e0401n7:24_1": "Yadi paccayantaraṁ na hoti,",
  "anya-e0401n7:24_2": "na vattabboyeva. Kasmā,",
  "anya-e0401n7:24_3": "desakassa punaruttiniratthakavāditā pattitoti.",
  "anya-e0401n7:24_4": "No na vattabbo. Kasmā,",
  "anya-e0401n7:24_5": "loke yo sayaṁ natthi,",
  "anya-e0401n7:24_6": "vigato hoti.",
  "anya-e0401n7:24_7": "So kassa paccayo bhavituṁ arahatīti evarūpassa micchābhinivesassa pahānato.",
  "anya-e0401n7:24_8": "Tena imamatthaṁ ñāpeti,",
  "anya-e0401n7:24_9": "loke kecidhammā sayaṁ atthikāle eva aññesaṁ paccayā honti,",
  "anya-e0401n7:24_10": "no natthikāle.",
  "anya-e0401n7:24_11": "Keci dhammā sayaṁ natthikāle eva aññesaṁ paccayā honti,",
  "anya-e0401n7:24_12": "no atthikāleti ayañcavibhāgo avassaṁ icchitabbo yevāti.",
  "anya-e0401n7:24_13": "‘‘Okāsadānasaṅkhātenā’’ti tassa aññassa cittuppādassa uppattiyā okāsadānasaṅkhātena.",
  "anya-e0401n7:25_0": "Suttante,",
  "anya-e0401n7:25_1": "atthīti aya meko antoti sattānaṁ seṭṭhasārabhūto attānāma anamatagge saṁsāre niccakālaṁ atthi.",
  "anya-e0401n7:25_2": "Ucchedo vā vimokkho vā sabbaso natthi.",
  "anya-e0401n7:25_3": "Ayaṁ sassatavādo nāma ekovisamanto ekāvisamākoṭi.",
  "anya-e0401n7:25_4": "Natthīti sattonāma ekabhavaparamo hoti,",
  "anya-e0401n7:25_5": "maraṇato paraṁ natthi.",
  "anya-e0401n7:25_6": "Ekantena ucchijjati.",
  "anya-e0401n7:25_7": "Ayaṁ ucchedavādo nāma dutīyo visamanto dutīyāvisamakoṭi.",
  "anya-e0401n7:25_8": "Ime paṭicca samuppādaṁ ajānantānaṁ ubhovisamantā nāma.",
  "anya-e0401n7:25_9": "Jānantānaṁ pana tādiso attānāma natthi,",
  "anya-e0401n7:25_10": "yo atthīti vā natthīti vā vattabbo bhaveyya.",
  "anya-e0401n7:25_11": "Suddhadhammappabandho eva atthi.",
  "anya-e0401n7:25_12": "Tassa ca yāva avijjā appahīnā hoti,",
  "anya-e0401n7:25_13": "tāva ucchedo nāma natthi.",
  "anya-e0401n7:25_14": "Avijjāya pana pahīnāya tatoparaṁ na pavattati.",
  "anya-e0401n7:25_15": "Atthi nāma na hoti.",
  "anya-e0401n7:25_16": "Ayaṁ antadvayamutto majjhimañāyo nāma.",
  "anya-e0401n7:25_17": "Bahuṁ nānattha sambhavaṁ vaṇṇentiyeva.",
  "anya-e0401n7:25_18": "Vaṇṇentānaṁpi tesaṁ bahu payojanaṁ natthi yevāti adhippāyo.",
  "anya-e0401n7:26_0": "Paccayuddesānudīpanā niṭṭhitā.",
  "anya-e0401n7:27_0": "168.",
  "anya-e0401n7:27_1": "Paccayaniddese.",
  "anya-e0401n7:27_2": "‘‘Pañcadhā’’ti pañcavidhehi paccayehi.",
  "anya-e0401n7:27_3": "‘‘Ekadhā’’ti ekavidhena paccayena.",
  "anya-e0401n7:27_4": "Evaṁ sesesupi.",
  "anya-e0401n7:27_5": "‘‘Avicchedāyā’’ti avicchedatthāya.",
  "anya-e0401n7:27_6": "‘‘Paṭipādanāyā’’ti yojanatthāya.",
  "anya-e0401n7:27_7": "Yo koci cittuppādo aviruddhassa yassa kassaci cittuppādassa paccayo na na hotīti yojanā.",
  "anya-e0401n7:27_8": "‘‘Punuppannānaṁ’’ti nirujjhitvā puna uppannānaṁ.",
  "anya-e0401n7:27_9": "‘‘Purimāni javanānī’’ti ettha maggo gotrabhuto āsevana paccayaṁ labhati.",
  "anya-e0401n7:27_10": "Phalassa pana so bhinnajātikattā āsevana paccayo na hoti.",
  "anya-e0401n7:27_11": "Phalaṁ pana sabbaso āsevana muttaṁ hoti.",
  "anya-e0401n7:27_12": "Tasmā tadubhayaṁ idha purimajavanasaṅkhyaṁ na gacchatīti vuttaṁ ‘‘magga phalajavanavajjānī’’ti.",
  "anya-e0401n7:27_13": "Phalajavanavajjānaṁ pacchimānaṁ javanānaṁ.",
  "anya-e0401n7:27_14": "‘‘Sabbākārapāripūraṁ’’ti ettha kusalādijātipi saṅgahitāti vuttaṁ ‘‘jātimattenapī’’ti.",
  "anya-e0401n7:27_15": "Abhinnā eva siyuṁ.",
  "anya-e0401n7:27_16": "Na pana bhinnā honti.",
  "anya-e0401n7:27_17": "Kadāci kecibhinnā eva honti.",
  "anya-e0401n7:27_18": "Tasmā bhinnajātikā dhammā. La.",
  "anya-e0401n7:27_19": "Na sakkontīti yojanā.",
  "anya-e0401n7:27_20": "‘‘Kāmāvacarabhāvato mahaggatānuttarabhāvapatti nāmā’’ti cittasantānassāti adhippāyo.",
  "anya-e0401n7:27_21": "Gotra bhucittaṁ kāmabhūmi.",
  "anya-e0401n7:27_22": "Jhānacittaṁ mahaggatabhūmi.",
  "anya-e0401n7:27_23": "Maggacittaṁ lokuttara bhūmi.",
  "anya-e0401n7:27_24": "Kammacetanāya niruddhāyapi tassā pavattākāro nanirujjhati.",
  "anya-e0401n7:27_25": "Cittasantānaṁ anugacchati.",
  "anya-e0401n7:27_26": "So eva āyatiṁ vipākadhammarāsi hutvā pātubbhavati.",
  "anya-e0401n7:27_27": "Tasmā so vipākassa bījasaṅkhyaṁ gacchati.",
  "anya-e0401n7:27_28": "So ca yāva na vipaccati.",
  "anya-e0401n7:27_29": "Tāva saṁsārappavattiyā sati,",
  "anya-e0401n7:27_30": "antarā vinaṭṭho nāma na hoti.",
  "anya-e0401n7:27_31": "Tasmā kammacetanā uppajjamānā cittasantāne tassa bījassa nidhānatthāya uppajjati,",
  "anya-e0401n7:27_32": "nirujjhamānā ca nidahitvā eva nirujjhatīti vuttaṁ ‘‘attano pavattākārasaṅkhāta bījanidhānañcā’’ti.",
  "anya-e0401n7:27_33": "‘‘Cetanāya hotī’’ti cetanāya sādhāraṇaṁ hoti.",
  "anya-e0401n7:27_34": "Purejātā sālarukkhapotakā paccayā hontīti sambandho.",
  "anya-e0401n7:27_35": "Purimacittakkhaṇesu uppannā catusamuṭṭhānikarūpadhammāti sambandhitabbaṁ.",
  "anya-e0401n7:27_36": "‘‘Āhārajakāyo’’ti evaṁ vuttāti pāṭhaseso.",
  "anya-e0401n7:27_37": "‘‘Pacchā jātenā’’ti pacchājātapaccayena payojanaṁ natthi.",
  "anya-e0401n7:27_38": "Jiṇṇapatarukkhassa udakāsiñcanaṁ viya hotīti adhippāyo.",
  "anya-e0401n7:27_39": "‘‘Yadaggenā’’ti yenakāraṇa koṭṭhāsena.",
  "anya-e0401n7:27_40": "‘‘Vatthu rūpaṁ’’ti nirodhāsannaṁ hadayavatthu rūpaṁ.",
  "anya-e0401n7:27_41": "‘‘Evamayaṁ pī’’ti evaṁ ayaṁ pacchājātapaccayopi.",
  "anya-e0401n7:27_42": "Vividhena ākārena pharaṇaṁ kālantara desantara gamanaṁ vipphāro.",
  "anya-e0401n7:27_43": "Mahanto vipphāro yassāti samāso.",
  "anya-e0401n7:27_44": "‘‘Vatthumhī’’ti hadayavatthumhi.",
  "anya-e0401n7:27_45": "Pañcahi khandhehi vokiṇṇo sammissoti pañcavokāro.",
  "anya-e0401n7:27_46": "Kāma rūpabhavo .",
  "anya-e0401n7:27_47": "Vinā uppajjituṁ na sakkoti.",
  "anya-e0401n7:27_48": "Rūpavirāgabhāvanābalena rūpassa avikkhambhitattāti adhippāyo.",
  "anya-e0401n7:27_49": "‘‘Purejātaṁ vā’’ti ekacittakkhaṇātīte purejātaṁ vā.",
  "anya-e0401n7:27_50": "‘‘Vaḍḍhanapakkhe ṭhitaṁ vā’’ti tato pacchā yāva aṭṭhama cittakkhaṇā vaḍḍhanapakkhe ṭhitaṁ vā.",
  "anya-e0401n7:27_51": "‘‘Uppannaṁ vatthū’’ti uppannaṁ vatthurūpaṁ.",
  "anya-e0401n7:27_52": "‘‘Etthā’’ti imasmiṁ purejāta paccaye.",
  "anya-e0401n7:27_53": "Kiñcāpi dissatīti sambandho.",
  "anya-e0401n7:27_54": "‘‘Paccanīye’’ti paccanīya vāre.",
  "anya-e0401n7:27_55": "‘‘Taṁ’’ti ārammaṇapurejātaṁ.",
  "anya-e0401n7:27_56": "Tassa ārammaṇassa aparibyattattāvāti sambandho.",
  "anya-e0401n7:27_57": "Kāraṇaṁ vadanti paṭṭhānaṭīkācariyā.",
  "anya-e0401n7:27_58": "Arūpabhave maraṇāsannakāle kassaci gatinimittu paṭṭhānaṁ aṭṭhakathāsu vuttameva.",
  "anya-e0401n7:27_59": "Evañcasati,",
  "anya-e0401n7:27_60": "tattha ārammaṇa purejātaṁ laddhabbameva.",
  "anya-e0401n7:27_61": "Paṭṭhānepana tasmiṁbhave sabbaṁ purejātapaccayaṁ paṭikkhipati.",
  "anya-e0401n7:27_62": "Kasmā iti ce,",
  "anya-e0401n7:27_63": "vatthu purejātapaccayassa tattha aladdhabbattāti iminā adhippāyena ‘‘āruppeviyā’’ti vuttaṁ.",
  "anya-e0401n7:27_64": "Ettha ca paṭṭhāne arūpabhave dvepi purejātapaccayā paṭikkhittā,",
  "anya-e0401n7:27_65": "tasmā sabbepi arūpa puggalā sabbaṁpi rūpadhammaṁ ārammaṇaṁ na karontītipi vadanti.",
  "anya-e0401n7:27_66": "Evañca katvā ārammaṇa saṅgahadīpaniyaṁ ‘asaññībhavato cutānaṁ viya arūpabhavato cutānaṁpi gatinimittabhūtaṁ",
  "anya-e0401n7:27_67": "kāmapaṭisandhiyā ārammaṇaṁ bhavantare kenacidvārena aggahitaṁ,",
  "anya-e0401n7:27_68": "kevalaṁ kammabaleneva upaṭṭhāpita’nti vuttaṁ.",
  "anya-e0401n7:27_69": "‘‘Gūthakuṇapādīnī’’ti gūthañca matapūtisarīrāni ca.",
  "anya-e0401n7:27_70": "‘‘Evaṁ vuttehī’’ti paṭṭhāne vuttehi.",
  "anya-e0401n7:27_71": "Te pana akusalā dhammā kathaṁ catubhūmika kusalānaṁ upanissaya paccayā hontīti āha ‘‘tattha ānantariya vajjānī’’tiādiṁ.",
  "anya-e0401n7:27_72": "Tattha ānantariya kammakatānaṁ kilesāvaraṇa kammāvaraṇehi samannāgatattā jhānamaggappaṭilābho nāma natthīti vuttaṁ ‘‘ānantariya vajjānī’’ti.",
  "anya-e0401n7:27_73": "‘‘Tānī’’ti rāgādīni akusalāni catubhūmika kusalānaṁ uppattiyā balavanissayā hontīti yojanā.",
  "anya-e0401n7:27_74": "‘‘Samatikkamamukhenā’’ti paṭṭhāne akusalo dhammo kusalassa dhammassa upanissaya paccayena paccayoti etassa",
  "anya-e0401n7:27_75": "pañhassa vibhaṅge pāṇaṁ hantvā tassa paṭighā tatthāya dānaṁ deti,",
  "anya-e0401n7:27_76": "sīlaṁ samādiyati,",
  "anya-e0401n7:27_77": "uposathakammaṁ karoti,",
  "anya-e0401n7:27_78": "jhānaṁ uppādeti,",
  "anya-e0401n7:27_79": "maggaṁ uppādeti,",
  "anya-e0401n7:27_80": "abhiññaṁ uppādetīti vuttaṁ.",
  "anya-e0401n7:27_81": "Tattha ‘‘tassa paṭighātatthāyā’’ti tassa pāṇātipātakammassa paṭihananatthāya pahānatthāya samatikkamanatthāyāti vuttaṁ hoti.",
  "anya-e0401n7:27_82": "So ce pāṇātipātī puggalo puna saṁvegaṁ āpajjitvā tassa kammassa samatikkamanatthāya dānaṁ deti,",
  "anya-e0401n7:27_83": "sīlaṁ samādiyati,",
  "anya-e0401n7:27_84": "uposatha kammaṁ karoti.",
  "anya-e0401n7:27_85": "Tadā taṁ pāṇāti pātakammaṁ taṁ puggalaṁ dānakammeniyojeti nāma.",
  "anya-e0401n7:27_86": "Tathā sīlakamme uposatha kammeti.",
  "anya-e0401n7:27_87": "Yathāhi rājā evaṁ vadeyya imasmiṁ divase yo uposathaṁ nupavasati,",
  "anya-e0401n7:27_88": "taṁ ghātessāmīti.",
  "anya-e0401n7:27_89": "Tadā sabbepi nāgarā uposathaṁ upavaseyyuṁ.",
  "anya-e0401n7:27_90": "Evamidaṁ daṭṭhabbaṁ.",
  "anya-e0401n7:27_91": "Rājāviya hi tassa pāṇātipātakammaṁ.",
  "anya-e0401n7:27_92": "Nāgarā viya so pāṇaghātako.",
  "anya-e0401n7:27_93": "Uposatha kamma kusalāni viya tassa dānasīla uposatha kamma kusalānīti.",
  "anya-e0401n7:27_94": "‘‘Jhānaṁ uppādeti,",
  "anya-e0401n7:27_95": "maggaṁ uppādeti,",
  "anya-e0401n7:27_96": "abhiññaṁ uppādetī’’ti padesupi esevanayo.",
  "anya-e0401n7:27_97": "Evaṁ samatikkamamukhena ekaṁpi akusalaṁ sabbāni catubhūmika kusalāni upanissaya sattiyā janeti pavattetīti veditabbaṁ.",
  "anya-e0401n7:27_98": "‘‘Tāniyeva sabbānī’’ti ānantariya kammasahitānisabbāni akusalāniyeva sabbesaṁ akusalānaṁ abyākata dhammānaṁ uppattiyā balavanissayā hontīti yojanā.",
  "anya-e0401n7:27_99": "Dānasīlādayo kusalā dhammā.",
  "anya-e0401n7:27_100": "Suṭṭhu balavaṁ kammaṁ adhippetaṁ,",
  "anya-e0401n7:27_101": "na dubbalaṁ.",
  "anya-e0401n7:27_102": "Upanissayaṭṭhānattā.",
  "anya-e0401n7:27_103": "Tesaṁpi rūpadhammānaṁ balavanissayā nanuhontīti sambandho.",
  "anya-e0401n7:27_104": "Kathaṁ hontīti āha ‘‘bahiddhārukkhatiṇādīnaṁ’’tiādiṁ.",
  "anya-e0401n7:27_105": "Tattha pathavīrasa āporasavassodaka bījāni rukkhatiṇādīnaṁ balavanissayā honti.",
  "anya-e0401n7:27_106": "Mūlabhesajjādīni ajjhattaṁ santānaṁ balavanissayā hontīti yojanā.",
  "anya-e0401n7:27_107": "‘‘Pakatassevā’’ti pathamataraṁ katassa uppādanādikammasseva.",
  "anya-e0401n7:27_108": "‘‘Na evaṁ rūpasantānenā’’ti evaṁ rūpasantānena uppāditā upasevitā dhammā natthi.",
  "anya-e0401n7:27_109": "‘‘Taṁ’’ti utubījādikaṁ.",
  "anya-e0401n7:27_110": "Kammādikañca.",
  "anya-e0401n7:27_111": "‘‘Pakataṁ’’ti puretaraṁ uppāditañca upasevitañca.",
  "anya-e0401n7:27_112": "Sacetanasseva cetanaṁ pakappanaṁ pakaraṇanti sambandho.",
  "anya-e0401n7:27_113": "Cetanaṁ pakappanaṁ pakaraṇaṁ nāmāti attho.",
  "anya-e0401n7:27_114": "‘‘Pakappanaṁ’’ti ca saṁvidhānaṁ.",
  "anya-e0401n7:27_115": "‘‘Kiñcī’’ti kiñcikammādikaṁ utubhojanādikañca.",
  "anya-e0401n7:27_116": "Attano ca uppannā rāgādayo parassa ca santāne parassa ca uppannā rāgādayo attano ca santāneti yojanā .",
  "anya-e0401n7:27_117": "‘‘Nidassanaṁ’’ti udāharaṇaṁ hoti.",
  "anya-e0401n7:27_118": "Manopadosikadevā aññamaññaṁ disvā attano manaṁ padūsenti.",
  "anya-e0401n7:27_119": "Bāḷhaṁ issādhammaṁ uppādenti.",
  "anya-e0401n7:27_120": "Tasmiṁyeva khaṇe cavanti.",
  "anya-e0401n7:27_121": "Tesaṁ dve issādhammā aññamaññassa balavanissayā hontīti.",
  "anya-e0401n7:27_122": "Kāmāvacara kusalassa balavanissayā hontītiādinā yojetabbaṁ.",
  "anya-e0401n7:27_123": "Vibhāvanipāṭhe.",
  "anya-e0401n7:27_124": "Jhāna magga phala vipassanādibhedaṁ ālambaṇaṁ paccavekkhana assādanādi dhamme attādhīne karotīti yojanā.",
  "anya-e0401n7:27_125": "‘‘Attādhīne’’ti attāyatte attābaddhe.",
  "anya-e0401n7:27_126": "Paṭṭhāne pañhavāre dānaṁ datvā sīlaṁsamādiyitvā uposathakammaṁ katvā taṁ garuṁ katvā paccavekkhati.",
  "anya-e0401n7:27_127": "Pubbe suciṇṇāni garuṁ katvā paccavekkhantītiādinā āgatattādāna sīla. La.",
  "anya-e0401n7:27_128": "Nibbānāni cevāti vuttaṁ.",
  "anya-e0401n7:27_129": "Rāgaṁ garuṁkatvā assādenti,",
  "anya-e0401n7:27_130": "abhinandatītiādinā,",
  "anya-e0401n7:27_131": "cakkhuṁ garuṁ katvā assādentītiādinā ca āgatattā ‘‘rāga diṭṭhi cakkhu sotādīnicā’’ti vuttaṁ.",
  "anya-e0401n7:27_132": "‘‘Parattha pī’’ti parato nissaya paccayādīsupi.",
  "anya-e0401n7:27_133": "‘‘So evā’’ti paccupatthambhako eva.",
  "anya-e0401n7:27_134": "‘‘Kiñcī’’ti kiñcimattaṁpi.",
  "anya-e0401n7:27_135": "Mahābhūte kiñci upatthambhetuṁ na sakkontīti yojanā.",
  "anya-e0401n7:27_136": "Nanu āhāra rūpaṁ mahābhūte upatthambhetuṁ sakkoti.",
  "anya-e0401n7:27_137": "Jīvitarūpañca kammajamahābhūte anupāletunti. Saccaṁ.",
  "anya-e0401n7:27_138": "Idha pana sahajātapaccaya kiccaṁ adhippetaṁ.",
  "anya-e0401n7:27_139": "Tesañca dvinnaṁ sahajātapaccaya kiccaṁ natthi.",
  "anya-e0401n7:27_140": "Taṁ parato āvī bhavissatīti.",
  "anya-e0401n7:27_141": "‘‘Vatthu vipākānaṁ’’ti vatthurūpaṁ vipākānaṁ.",
  "anya-e0401n7:27_142": "Paṭṭhānapāṭhe.",
  "anya-e0401n7:27_143": "Ārammaṇañca,",
  "anya-e0401n7:27_144": "nissayo ca,",
  "anya-e0401n7:27_145": "purejātañca,",
  "anya-e0401n7:27_146": "vippayutto ca, atthi ca,",
  "anya-e0401n7:27_147": "avigato cā,ti chasupaccayesu ghaṭitesu tīṇi visajjanāni labbhantīti yojanā.",
  "anya-e0401n7:27_148": "Tīṇi visajjanāni nāma vatthu kusalānaṁ khandhānaṁ cha hi paccayehi paccayo.",
  "anya-e0401n7:27_149": "Vatthu akusalānaṁ,",
  "anya-e0401n7:27_150": "vatthu abyākatānanti.",
  "anya-e0401n7:27_151": "Ettha ca attano ajjhattaṁ vatthuṁ ārabbha vatthu me aniccantiādinā sammasantassa vatthurūpaṁ kusalānaṁ khandhānaṁ chahi paccayehi paccayo.",
  "anya-e0401n7:27_152": "Etaṁ mama,",
  "anya-e0401n7:27_153": "eso hamasmi,",
  "anya-e0401n7:27_154": "eso me attā,ti upādiyantassa vatthu rūpaṁ akusalānaṁ.",
  "anya-e0401n7:27_155": "Ubhayatthapi āvajjanakkhaṇe abyākatānaṁ.",
  "anya-e0401n7:27_156": "Arahato pana taṁ aniccantiādinā sammasantassa kriyābyākatānaṁ khandhānanti.",
  "anya-e0401n7:27_157": "Tenāha ‘‘paccuppannaṁ vatthuṁ’’tiādiṁ.",
  "anya-e0401n7:27_158": "Tattha ‘‘paccuppannaṁ vatthuṁ’’ti attano paccuppannaṁ vatthuṁ.",
  "anya-e0401n7:27_159": "Adhiṭṭhānavidhāne pana ākāsa gamane rūpakāyaṁ ārabbhacittaṁ viya kāyaṁ lahukaṁ adhiṭṭhahantassa tappariyāpannaṁ",
  "anya-e0401n7:27_160": "vatthu abhiññācitta dvayassāti yojetabbaṁ.",
  "anya-e0401n7:27_161": "‘‘Aniṭṭheṭhāne’’ti javanacittassa āvajjanena vinā uppajjanaṁ nāma katthaci icchitabbaṁ hoti.",
  "anya-e0401n7:27_162": "Katthaci anicchitabbaṁ.",
  "anya-e0401n7:27_163": "Tattha nirodhasamāpattito vuṭṭhāne,",
  "anya-e0401n7:27_164": "maggavīthīsu gotrabhuvodānaṭṭhāne,",
  "anya-e0401n7:27_165": "āgantuka bhavaṅgaṭṭhāneti idaṁ icchitabbaṭṭhānaṁ nāma.",
  "anya-e0401n7:27_166": "Ito aññaṁ anicchitaṭṭhānaṁ nāma.",
  "anya-e0401n7:27_167": "Evaṁ anicchitabbe ṭhāneti attho.",
  "anya-e0401n7:27_168": "‘‘Pakatikāle’’ti maraṇāsannakālato aññasmiṁkāle.",
  "anya-e0401n7:27_169": "‘‘Tānivā’’ti attano attano nissayavatthūnivā.",
  "anya-e0401n7:27_170": "‘‘Aññaṁ vā’’ti vatthuto aññaṁ rūpādikaṁ vā.",
  "anya-e0401n7:27_171": "‘‘Bhinnārammaṇāni nāmā’’ti aññaṁ āvajjanassa ārammaṇaṁ,",
  "anya-e0401n7:27_172": "aññaṁ javanānanti evaṁ javanāni āvajjanena bhinnārammaṇāni vā.",
  "anya-e0401n7:27_173": "Tena vuttaṁ ‘‘pacchāuppannānī’’tiādi.",
  "anya-e0401n7:27_174": "‘‘Tesaṁ’’ti vīthicittānaṁ.",
  "anya-e0401n7:27_175": "‘‘Tadevā’’ti taṁ evavatthu rūpaṁ.",
  "anya-e0401n7:27_176": "‘‘Vatthu cā’’ti nissayo ca.",
  "anya-e0401n7:27_177": "‘‘Tesaṁ’’ti aṭṭhakathācariyānaṁ.",
  "anya-e0401n7:27_178": "Na hi gahetuṁ sakkontīti sambandho.",
  "anya-e0401n7:27_179": "Sesamettha subodhaṁ.",
  "anya-e0401n7:27_180": "‘‘Kasmā vuttaṁ’’tiādīsu.",
  "anya-e0401n7:27_181": "‘‘Tassa yakkhassā’’ti indakanāmassa tassayakkhassa.",
  "anya-e0401n7:27_182": "‘‘Itaresaṁpī’’ti saṁsedajopapātikānaṁpi.",
  "anya-e0401n7:27_183": "‘‘Duvidhenā’’ti rūpajanana kiccaṁ rūpūpatthambhana kiccanti evaṁ duvidhena.",
  "anya-e0401n7:27_184": "Athavā ‘‘duvidhenā’’ti ajjhattāhārassa upatthambhanaṁ bahiddhāhārassa upatthambhananti evaṁ duvidhena.",
  "anya-e0401n7:27_185": "‘‘Tathārūpānañcā’’ti appanāpattakammavisesena siddhānañca.",
  "anya-e0401n7:27_186": "‘‘Ajjhattāhāropī’’ti pisaddena yathāvuttajīvitindriyañca arūpāhāre ca sampiṇḍeti.",
  "anya-e0401n7:27_187": "‘‘Vatthuvipākānaṁ’’ti vatthurūpaṁ vipākānaṁ.",
  "anya-e0401n7:27_188": "‘‘Sabbathā’’ti abyāyapadaṁ.",
  "anya-e0401n7:27_189": "Tañca sabbavibhattiyuttaṁ.",
  "anya-e0401n7:27_190": "Idha pana paccattavacananti āha ‘‘sabbathā’’ti sabbappakāranti.",
  "anya-e0401n7:27_191": "Pakāro ca veditabboti sambandho.",
  "anya-e0401n7:27_192": "Kathaṁ veditabboti āha ‘‘tividho’’tiādiṁ.",
  "anya-e0401n7:27_193": "‘‘Sahajāte saṅgahetabbaṁ’’ti paccayabhāvena saṅgahetabbaṁ.",
  "anya-e0401n7:27_194": "Sahajananaṁ nāma attanā saha janentassa sahajananaṁ.",
  "anya-e0401n7:27_195": "Tañca kammacittādīnaṁ viya visuṁ jananakiccaṁ na hoti.",
  "anya-e0401n7:27_196": "Attani uppajjante eva itarāni rūpāni uppajjanti.",
  "anya-e0401n7:27_197": "Anuppajjante na uppajjantīti evarūpaṁ jananakiccaṁ veditabbaṁ .‘‘Vināva sahuppādanakiccenā’’ti attanā",
  "anya-e0401n7:27_198": "sahuppādanakicce āhārassa byāpāro natthīti adhippāyo.",
  "anya-e0401n7:27_199": "Teneva sahajātāni upatthambhantopi sahajātapaccayattaṁ na gacchatīti.",
  "anya-e0401n7:27_200": "Esanayo rūpajīvitindriyepi.",
  "anya-e0401n7:27_201": "Tena vuttaṁ ‘‘jīvitaṁpī’’tiādi.",
  "anya-e0401n7:27_202": "‘‘Tīsū’’ti ārammaṇañca upanissayo ca atthicāti imesu tīsu.",
  "anya-e0401n7:27_203": "Ārammaṇādhipatimhi purejātā rammaṇādhipatipi atthi.",
  "anya-e0401n7:27_204": "So purejātatthi paccayo evāti atthipaccaye saṅgahito.",
  "anya-e0401n7:27_205": "‘‘Tasmiṁ kate pavattamānānaṁ’’ti tasmiṁ kamme kate tassa katattā eva pavattamānānaṁ.",
  "anya-e0401n7:27_206": "Ārammaṇākāro gocaravisayākāro.",
  "anya-e0401n7:27_207": "‘‘Santānavisesaṁ katvā’’ti bījanidhānaṁ katvāti adhippāyo.",
  "anya-e0401n7:27_208": "‘‘Te’’ti ārammaṇapaccaya kamma paccayā.",
  "anya-e0401n7:27_209": "‘‘Akāliko’’ti maggacetanāvasena akāliko.",
  "anya-e0401n7:27_210": "Sohi attano anantarephalaṁ janeti.",
  "anya-e0401n7:27_211": "Tasmā āgametabbassa āyatikālassa abhāvā akālikoti vuccati.",
  "anya-e0401n7:27_212": "Avaseso nānakkhaṇikapaccayo kāliko.",
  "anya-e0401n7:27_213": "‘‘Paccayaṭṭhenā’’ti paccayakiccena.",
  "anya-e0401n7:27_214": "Lokappavattiyā kammahetukattāti sambandho.",
  "anya-e0401n7:27_215": "‘‘Phalahetū pacārenā’’ti phalabhūtāya sabbalokappavattiyā hetubhūtassa kammassa nāmaṁ phalamhi āropetvā",
  "anya-e0401n7:27_216": "vohārena sabbepi tevīsatipaccayā kammasabhāvaṁ nātivattantīti yojanā.",
  "anya-e0401n7:27_217": "Kammapaccaya saṅkhyaṁ gacchantīti vuttaṁ hoti.",
  "anya-e0401n7:27_218": "‘‘Vijjamānā yevā’’ti atthipaccayā evāti vuttaṁ hoti.",
  "anya-e0401n7:27_219": "‘‘Sāsanayuttiyā viruddhamevā’’ti ettha sāsanayutti nāma tīṇipiṭakāni.",
  "anya-e0401n7:27_220": "‘‘Viruddhamevā’’ti ārammaṇa paccayabhūtā sabbe pathavī pabbata nadīsamudda ajaṭākāsādayo ca sabbāpaññattiyo",
  "anya-e0401n7:27_221": "ca nibbānañca kammasaṅkhyaṁ gacchantīti vadanto ca,",
  "anya-e0401n7:27_222": "sabbe atītānāgata dhammā atthipaccayā evāti vadanto ca,",
  "anya-e0401n7:27_223": "tīhi piṭakehipi virujjhatiyeva.",
  "anya-e0401n7:27_224": "Paṭṭhānapāḷiyā pana vattabbameva natthi.",
  "anya-e0401n7:27_225": "Atthi saddohi paṭṭhāne paccuppannabhāvena vijjamānattho.",
  "anya-e0401n7:27_226": "Na paramattha dhamma bhāvena.",
  "anya-e0401n7:27_227": "Nāpiloka sammutivasena.",
  "anya-e0401n7:27_228": "Na hi paramattha dhamma bhūtāpi atītānāgatadhammā idha atthi saṅkhyaṁ gacchanti.",
  "anya-e0401n7:27_229": "Nāpipaññatti hoti.",
  "anya-e0401n7:27_230": "‘‘Aññamaññappaṭibaddhaokāse’’ti aññamaññaṁ nissayanissitabhāve na paṭibaddhe kāmarūpabhavokāse.",
  "anya-e0401n7:27_231": "‘‘Yato’’ti yamhāpaṭisandhi viññāṇato.",
  "anya-e0401n7:27_232": "‘‘Yato’’ti vā yamhāsīsato,",
  "anya-e0401n7:27_233": "yamhābījato nibbattīti yojanā.",
  "anya-e0401n7:27_234": "‘‘Bījato viya mahārukkhassā’’ti bījapaccayā kaḷīraṅkurādikassa mahārukkhasantānassa nibbattiviya.",
  "anya-e0401n7:27_235": "Pāḷipāṭhe.",
  "anya-e0401n7:27_236": "‘‘Na okkamissathā’’ti sace na okkameyya.",
  "anya-e0401n7:27_237": "‘‘Samuccissathā’’ti apinukho samucceyya,",
  "anya-e0401n7:27_238": "vaḍḍheyya.",
  "anya-e0401n7:27_239": "‘‘Vokkamissathā’’ti sace vigameyya,",
  "anya-e0401n7:27_240": "vināseyya.",
  "anya-e0401n7:27_241": "‘‘Abhinibbattissathā’’ti apinukho abhinibbatteyya,",
  "anya-e0401n7:27_242": "pātubhaveyya.",
  "anya-e0401n7:27_243": "‘‘Vocchijjissathā’’ti saceucchijjeyya.",
  "anya-e0401n7:27_244": "‘‘Āpajjissathā’’ti apinukho āpajjeyya.",
  "anya-e0401n7:27_245": "‘‘Yadidaṁ’’ti yaṁ idaṁ.",
  "anya-e0401n7:27_246": "‘‘Idaṁ’’ti nipātamattaṁ.",
  "anya-e0401n7:27_247": "‘‘Viññāṇaṁ’’ti paṭisandhiviññāṇaṁ.",
  "anya-e0401n7:27_248": "Yaṁ viññāṇaṁ atthi.",
  "anya-e0401n7:27_249": "Eseva viññāṇa dhammoti yojanā.",
  "anya-e0401n7:27_250": "‘‘Rūpuppattiyā’’ti rūpuppādassa.",
  "anya-e0401n7:27_251": "Viññāṇaṁ paccayo etassāti viññāṇa paccayā.",
  "anya-e0401n7:27_252": "Rūpuppatti.",
  "anya-e0401n7:27_253": "‘‘Rūpappaveṇiyā’’ti kammajarūpasantatiyā.",
  "anya-e0401n7:27_254": "‘‘Utuāhārāpī’’ti ajjhatta utuajjhatta āhārāpi.",
  "anya-e0401n7:27_255": "Idañca sambhavayutti vasena vuttaṁ.",
  "anya-e0401n7:27_256": "Atthato pana purimuppannāya rūpappaveṇiyā asati,",
  "anya-e0401n7:27_257": "ajjhattaṁ te utuāhārāpi natthiyeva.",
  "anya-e0401n7:27_258": "Bahiddhā utupana asatipi purimuppannāya rūpappaveṇiyā rūpaṁ na janetīti na vattabbaṁ.",
  "anya-e0401n7:27_259": "Ṭīkāpāṭhe.",
  "anya-e0401n7:27_260": "‘‘Arūpaṁ panā’’ti arūpabhūmipana.",
  "anya-e0401n7:27_261": "‘‘Yasmiṁrūpe’’ti kammajarūpe.",
  "anya-e0401n7:27_262": "‘‘Paccayabhāvo atthī’’ti pacchimarūpuppattiyā paccayasatti atthi.",
  "anya-e0401n7:27_263": "Kasmā viññāyatīti ce.",
  "anya-e0401n7:27_264": "‘‘Puttassā’’tiādimāha.",
  "anya-e0401n7:27_265": "‘‘Bījabhāvasaṅkhātaṁ’’ti ambabījādīnaṁ bījabhāvasaṅkhātaṁ.",
  "anya-e0401n7:27_266": "‘‘Niyāmarūpaṁ nāmā’’ti utuvisesamāha.",
  "anya-e0401n7:27_267": "‘‘Yathā vā tathā vā’’ti aniyamatoti vuttaṁ hoti.",
  "anya-e0401n7:27_268": "‘‘Yonibhāvasaṅkhātaṁ’’ti taṁ taṁ gottakulajātīnaṁ jātibhāvasaṅkhātaṁ.",
  "anya-e0401n7:27_269": "‘‘Niyāmarūpaṁ’’ti utuvisesa saṅkhātaṁ niyāmarūpaṁ.",
  "anya-e0401n7:27_270": "Sadisāni rūpasaṇṭhānāni yesanti viggaho.",
  "anya-e0401n7:27_271": "‘‘Paṭisandhirūpasseva ānubhāvo’’ti kalalakālādīsu uppannassa paṭisandhirūpasseva ānubhāvo.",
  "anya-e0401n7:27_272": "Puna tamevatthaṁ visesetvā dassetuṁ ‘‘apicā’’tiādimāha.",
  "anya-e0401n7:27_273": "‘‘Samudāgataṁ’’ti suṭṭhu uparūpariāgataṁ.",
  "anya-e0401n7:27_274": "Itthibhāvādirūpaṁ bījarūpañca niyāmetīti sambandho.",
  "anya-e0401n7:27_275": "‘‘Niyāmakaṁ’’ti nānāvaṇṇasaṇṭhānādīnaṁ niyāmakaṁ.",
  "anya-e0401n7:27_276": "‘‘Tattha imasmiṁ bhave’’tiādīsu.",
  "anya-e0401n7:27_277": "Dhanañca dhaññañca tato avasesā sabbeupabhogaparibhogācāti viggaho.",
  "anya-e0401n7:27_278": "Vijjā ca sippañca nānābahussutañca pariyatti cāti dvando.",
  "anya-e0401n7:27_279": "‘‘Anāgatānaṁ tāsaṁ’’ti tāsaṁ abhinavadhanadhaññādisampattīnaṁ.",
  "anya-e0401n7:27_280": "‘‘Upanissaya paccayatā’’ti pubbayogakammassa upanissaya paccayatā.",
  "anya-e0401n7:27_281": "Tattha dhanadhaññabhogānaṁ paṭilābhatthāya pubbayogakaraṇaṁ nāma kasikamma vāṇijjakammādīnaṁ karaṇaṁ.",
  "anya-e0401n7:27_282": "Tattha kasikamme tāva dhanadhaññabhogānaṁ paṭilābhatthāya kasikammakaraṇe dhanadhaññabhogā anāgatūpanissaya paccayo.",
  "anya-e0401n7:27_283": "Idāni kasikammakaraṇaṁ tassa paccayuppannaṁ.",
  "anya-e0401n7:27_284": "Dhanadhañña bhogānaṁ paṭilābhaparibhogakālesu kasikammakaraṇaṁ atītūpanissaya paccayo.",
  "anya-e0401n7:27_285": "Tesaṁ paṭilābho ca paribhogo ca tassa paccayuppanno.",
  "anya-e0401n7:27_286": "Kasikammakaraṇakkhaṇe pana khetta, vatthu, bīja,",
  "anya-e0401n7:27_287": "meghavuṭṭhiyo ca naṅgalādīni kasibhaṇḍāni ca gomahiṁsā ca kammakāraka purisā ca paccuppannūpanissayo.",
  "anya-e0401n7:27_288": "Kasikammakaraṇaṁ tassa paccayuppannaṁ.",
  "anya-e0401n7:27_289": "Kammasādhikassa mātāpitādayo pubbapurisā tassa kammassa atītūpanissaya paccayo.",
  "anya-e0401n7:27_290": "Taṁ kammaṁ tassa paccayuppannanti.",
  "anya-e0401n7:27_291": "Evaṁ sesesupi.",
  "anya-e0401n7:27_292": "Sesaṁ suviññeyyaṁ.",
  "anya-e0401n7:28_0": "‘‘Pañcavidha’’ntiādīsu.",
  "anya-e0401n7:28_1": "‘‘Saṇṭhānattaṁ’’ti aṇu, tajjārī,",
  "anya-e0401n7:28_2": "rathareṇu,",
  "anya-e0401n7:28_3": "likkhādīni upādāya sabbesaṁ rūpasaṇṭhānānaṁ bhāvo saṇṭhānattaṁ.",
  "anya-e0401n7:28_4": "‘‘Bhāvo’’ti ca tesaṁ pavatti vuccati.",
  "anya-e0401n7:28_5": "‘‘Pavatti hetū’’ti ca paramattha rūpa dhammā eva.",
  "anya-e0401n7:28_6": "‘‘Anupagamanato’’ti ettha sabhāvato atisukhumattā anupagamanaṁ veditabbaṁ.",
  "anya-e0401n7:28_7": "Adhivacanasaṅkhātaṁ nāmābhidhānanti viggaho.",
  "anya-e0401n7:28_8": "‘‘Adhivacanaṁ’’ti ca atthappakāsakattā adhikaṁ vacanaṁ adhivacanaṁ.",
  "anya-e0401n7:28_9": "‘‘Nāmābhidhāna’’nti ca nāmapaññatti vuccati.",
  "anya-e0401n7:28_10": "‘‘Gahetabba bhāvo’’ti idaṁ cittaṁ nāma,",
  "anya-e0401n7:28_11": "ayaṁ phassonāmātiādinā kathentānaṁ santikā nāmābhidhānaṁ sutvā tadanurūpassa sabhāvatthassa jānanavasena ñāṇena gahetabbabhāvo.",
  "anya-e0401n7:28_12": "Nāma paññattānusārena jānitabbattā nāmanti vuccatīti vuttaṁ hoti.",
  "anya-e0401n7:28_13": "Ārammaṇe namatīti nāmaṁ.",
  "anya-e0401n7:28_14": "Ārammaṇika dhammā vā ettha namantīti nāmantipi yujjati.",
  "anya-e0401n7:29_0": "Imasmiṁ paccayasaṅgahe paccayadhammesu paññattīnaṁpi saṅgahitattā paññatti saṅgahopi therena idha nikkhitto.",
  "anya-e0401n7:29_1": "Tattha ‘‘paññāvīyatī’’ti ettha paññāpanaṁ nāma vohāraṭṭhapanaṁ.",
  "anya-e0401n7:29_2": "Tañcaṭhapanaṁ dvīhikāraṇehi sijjhati vadantānaṁ vohārena ca,",
  "anya-e0401n7:29_3": "suṇantānaṁ sampaṭicchanena cāti dassetuṁ ‘‘ayaṁ pī’’tiādimāha.",
  "anya-e0401n7:29_4": "‘‘Sampaṭicchīyatī’’ti yathā pubbapurisehi voharīyati,",
  "anya-e0401n7:29_5": "tathā pacchima janaparamparāhi voharīyatīti vuttaṁ hoti.",
  "anya-e0401n7:29_6": "Pakārena ñāpīyatīti paññattītipi yujjati.",
  "anya-e0401n7:29_7": "‘‘Byañjanattho’’ti manussa, deva, pathavī,",
  "anya-e0401n7:29_8": "pabbatādiko saddattho.",
  "anya-e0401n7:29_9": "‘‘Paññā pīyantī’’ti pakārena ṭhapīyanti.",
  "anya-e0401n7:29_10": "Saddapaññattiṁ āhāti adhikāro.",
  "anya-e0401n7:29_11": "Adhimattabhāvappakāro nāma pathavīpabbatādīsu pathavīdhātuyā adhimatta bhāvaviseso.",
  "anya-e0401n7:29_12": "Nadī samuddodakādīsu āpodhātuyā.",
  "anya-e0401n7:29_13": "Aggikkhandhesu tejodhātuyā.",
  "anya-e0401n7:29_14": "Vātakkhandhesu vāyodhātuyāti evaṁ adhimatta bhāvaviseso.",
  "anya-e0401n7:29_15": "Vividhena pakārena pariṇamanaṁ vipariṇāmoti āha tathā tathā vipariṇāmākāranti.",
  "anya-e0401n7:29_16": "Pathavīpabbatādivohāro saṇṭhitākāraṁ nissāya pavatto na hoti.",
  "anya-e0401n7:29_17": "Pathavī nāma evaṁ saṇṭhānā,",
  "anya-e0401n7:29_18": "pabbato nāma evaṁ saṇṭhānoti saṇṭhānaniyamo natthi.",
  "anya-e0401n7:29_19": "Paṁsusilānaṁ rāsipuñjappavattimattena vohāro siddhoti vuttaṁ ‘‘na hi idha saṇṭhānaṁ padhānaṁ’’ti.",
  "anya-e0401n7:29_20": "‘‘Kaṭṭhādayo eva vuccantī’’ti te evasaṇṭhānanānattaṁ paṭicca nānāvohārena vuccanti.",
  "anya-e0401n7:29_21": "Pathavī pabbata nadī samuddādīsu viya bhūtānaṁ pavattivisesākārenāti vuttaṁ ‘‘na hi idha samūho padhānaṁ’’ti.",
  "anya-e0401n7:29_22": "‘‘Upādāpaññattī’’ti pañcakkhandha dhamme upādāya tehi anaññaṁ ekībhūtaṁ katvā paññatti.",
  "anya-e0401n7:29_23": "Na ākāsa paññatti disādesapaññattiyo viya tehi khandhehi muñcitvā paññatti.",
  "anya-e0401n7:29_24": "‘‘Yato’’ti yamhādisato.",
  "anya-e0401n7:29_25": "‘‘Laddhappakāsattā’’ti laddhappabhāsattā.",
  "anya-e0401n7:29_26": "‘‘Ahassā’’ti divasassa.",
  "anya-e0401n7:29_27": "Uddhumātakādīni ‘uddhumātakaṁ paṭikūlaṁ’tiādinā paṭikūlavasena manasikarontassapi nimittaṁ upaṭṭhahantaṁ",
  "anya-e0401n7:29_28": "bhūtavikārappakārena upaṭṭhahatīti katvā bhūtanimitte saṅgaṇhāti.",
  "anya-e0401n7:29_29": "‘‘Aṭṭhakathāyaṁ’’ti puggalapaññatti aṭṭhakathāyaṁ.",
  "anya-e0401n7:29_30": "‘‘Tāsaṁ’’ti bhūmipabbatādikānaṁ attha paññattīnaṁ.",
  "anya-e0401n7:29_31": "‘‘Tathā tathā’’ti ayaṁ bhūmi,",
  "anya-e0401n7:29_32": "ayaṁ pabbato,",
  "anya-e0401n7:29_33": "tiādinā tena tena vohārena.",
  "anya-e0401n7:29_34": "Atthānaṁ paramatthānaṁ chāyāti atthacchāyā.",
  "anya-e0401n7:29_35": "‘‘Chāyā’’ti ca nimittacchāyāyo vuccanti.",
  "anya-e0401n7:29_36": "Atthacchāyānaṁ ākāro atthacchāyākāro.",
  "anya-e0401n7:29_37": "‘‘Ākāro’’ti ca nānāsamūha nānāsaṇṭhānādiko ākāro.",
  "anya-e0401n7:29_38": "Atthoti vā saddābhidheyyo vacanattho.",
  "anya-e0401n7:29_39": "Soyeva samūhākārādi nimitta mattattā atthacchāyākāroti vuccatīti imamatthaṁ dasseti ‘‘saddābhidheyya saṅkhātenā’’tiādinā.",
  "anya-e0401n7:29_40": "‘‘Dabbappaṭibimbākārenā’’ti dabbasaṅkhātena paṭibimbākārena.",
  "anya-e0401n7:29_41": "‘‘Olambiyā’’ti avalambitvā.",
  "anya-e0401n7:29_42": "‘‘Gaṇanūpagaṁ katvā’’ti aya meko attho,",
  "anya-e0401n7:29_43": "idamekaṁ vatthūti evaṁ gaṇanūpagaṁ katvā.",
  "anya-e0401n7:29_44": "‘‘Imechā’’ti ime chasaddapaññatti vohārā nāma nāmakammādi nāma.",
  "anya-e0401n7:29_45": "‘‘Attanī’’ti nāmapada saṅkhāte attani.",
  "anya-e0401n7:29_46": "Attha visayaṁ eva hutvā pavattati bhāsaññūnanti adhippāyo.",
  "anya-e0401n7:29_47": "‘‘Nāme satī’’ti akkharasamūho padaṁ,",
  "anya-e0401n7:29_48": "padasamūho vākyanti evaṁ vutte nāmapade vijjamāne sati.",
  "anya-e0401n7:29_49": "‘‘Taduggaṇhantānaṁ’’ti taṁ taṁ nāmapadaṁ vācuggatakaraṇa vasena uggaṇhantānaṁ janānaṁ.",
  "anya-e0401n7:29_50": "‘‘Tadatthā’’ti tassa tassa nāma padassa atthā.",
  "anya-e0401n7:29_51": "‘‘Āgacchanti yevā’’ti bhāsaññūnaṁ ñāṇābhimukhaṁ āgacchantiyeva.",
  "anya-e0401n7:29_52": "Etena attani atthassa nāmanaṁ nāma atthajotana kiccamevāti dīpeti.",
  "anya-e0401n7:29_53": "‘‘Suṇantānaṁ ñāṇaṁ’’ti ettha ‘‘ñāṇaṁ’’ti upalakkhaṇa vacanaṁ,",
  "anya-e0401n7:29_54": "akusala viññāṇassapi adhippetattā.",
  "anya-e0401n7:29_55": "‘‘Taṁ taṁ atthābhimukhaṁ nāmetī’’ti ārammaṇa karaṇavasena nāmeti.",
  "anya-e0401n7:29_56": "‘‘Nāmaggahaṇa vasenā’’ti ayaṁ asukonāma hotūti evaṁ nāmaggahaṇavasena.",
  "anya-e0401n7:29_57": "‘‘Dhārīyatī’’ti yāvajīvaṁpi appamussamānaṁ katvā dhārīyati.",
  "anya-e0401n7:29_58": "Nīharitvā vuccati attho etāyāti nirutti.",
  "anya-e0401n7:29_59": "‘‘Etāyā’’ti karaṇabhūtāya etāyanāmajātiyā.",
  "anya-e0401n7:29_60": "‘‘Aviditapakkhe’’ti nāmapadaṁ assutakāle aviññātapakkhe.",
  "anya-e0401n7:29_61": "‘‘Tato nīharitvā’’ti aviditapakkhato ñāṇena nīharitvā.",
  "anya-e0401n7:29_62": "‘‘Kathīyatī’’ti taṁ sutakāle vadantena suṇantassa ācikkhīyati jānāpīyati.",
  "anya-e0401n7:29_63": "‘‘Atthassā’’ti aviditapakkhe ṭhitassa atthassa.",
  "anya-e0401n7:29_64": "‘‘Etasse vā’’ti nāmapadasseva.",
  "anya-e0401n7:29_65": "Nāmapadanti ca kriya padaṁpi ,",
  "anya-e0401n7:29_66": "upasaggapadampi,",
  "anya-e0401n7:29_67": "nipātapadampi,",
  "anya-e0401n7:29_68": "pāṭipadikapadaṁpi,",
  "anya-e0401n7:29_69": "idha nāmapadantveva vuccati.",
  "anya-e0401n7:29_70": "‘‘Visesanabhūtānaṁ’’ti aññapadatthasamāse samāsapadānaṁ atthā visesanā nāma.",
  "anya-e0401n7:29_71": "Evaṁ visesanabhūtānaṁ.",
  "anya-e0401n7:29_72": "‘‘Puggalassā’’ti aññapadatthabhūtassa abhiññālābhī puggalassa.",
  "anya-e0401n7:29_73": "‘‘Vadantī’’ti ānandācariyaṁ sandhāya vuttaṁ.",
  "anya-e0401n7:29_74": "So hi dhammasaṅgaṇiyaṁ paññattidukaniddese mūlaṭīkāyaṁ tathā vadati.",
  "anya-e0401n7:29_75": "‘‘Tabbhāvaṁ’’ti akkhara padabyañjanabhāvaṁ.",
  "anya-e0401n7:29_76": "‘‘Assā’’ti nāmapaññattiyā.",
  "anya-e0401n7:29_77": "Akkharapadabyañjanaṁ gocaro ārammaṇaṁ assāti viggaho.",
  "anya-e0401n7:29_78": "‘‘Anusārenā’’ti anugamanena.",
  "anya-e0401n7:29_79": "‘‘Lokasaṅketa nimmitā’’ti lokasaṅketaññāṇena pavattitā.",
  "anya-e0401n7:29_80": "‘‘Lokasaṅketaññāṇaṁ’’ti ca idaṁ nāmaṁ imassatthassa nāmaṁ,",
  "anya-e0401n7:29_81": "ayamattho imassa nāmassa atthoti evaṁ puretaraṁ lokasaññāṇa jānanakaññāṇaṁ.",
  "anya-e0401n7:29_82": "‘‘Atīta saddamattārammaṇā’’ti sotaviññāṇa vīthiyā ārammaṇaṁ hutvā niruddhaṁ atīta saddamattaṁ kurumānā.",
  "anya-e0401n7:29_83": "‘‘Tena vuttavacane’’ti tena sikkhaṁ paccakkhantena bhikkhunā sikkhaṁ paccakkhāmīti vuttavacane.",
  "anya-e0401n7:29_84": "Paccuppannaṁ saddaṁ sotaviññāṇa vīthiyā,",
  "anya-e0401n7:29_85": "atītañca saddaṁ manoviññāṇa vīthiyāti yojanā.",
  "anya-e0401n7:29_86": "‘‘Tāni akkharānī’’ti sikkhaṁ paccakkhāmīti vākye avayavakkharāni.",
  "anya-e0401n7:29_87": "‘‘Ayaṁ akkhara samūho’’ti idaṁ nāmapadanti vuttaṁ hoti.",
  "anya-e0401n7:29_88": "Etassa atthassa.",
  "anya-e0401n7:29_89": "‘‘Vinicchayavīthiṁ’’ti akkhara padasallakkhaṇavīthiñca.",
  "anya-e0401n7:29_90": "‘‘Ekakkhare sadde’’ti ‘go’ iccādike ekakkhare paññatti sadde.",
  "anya-e0401n7:29_91": "‘‘Yā’’ti nāma paññatti.",
  "anya-e0401n7:29_92": "‘‘Vadantassa manasā’’ti sambandho.",
  "anya-e0401n7:29_93": "‘‘Pubbabhāge’’ti yaṁ kiñci atthaṁ paresaṁ vattukāmo vadanto tassa tassa atthassa nāmaṁ pathamaṁ manodvāravīthiyā niyametvā eva vadati,",
  "anya-e0401n7:29_94": "taṁ nāmaṁ pubbabhāge vadantena manasā vavatthāpitā nāmapaññattīti vuccati.",
  "anya-e0401n7:29_95": "Paṭipāṭikathanaṁ pavattikkamakathanaṁ.",
  "anya-e0401n7:29_96": "‘‘Vuttaṁ’’ti aṭṭhakathāsu vuttaṁ.",
  "anya-e0401n7:29_97": "Tathā addhamattikanti ca vuttanti sambandho.",
  "anya-e0401n7:29_98": "‘‘Vuttaṁ’’ti ca saddasatthesu vuttaṁ.",
  "anya-e0401n7:30_0": "Gāthāyaṁ.",
  "anya-e0401n7:30_1": "‘‘Mattā’’ti ekavijjuppādakkhaṇaṁ vuccati.",
  "anya-e0401n7:30_2": "Ekā mattāyassāti ekamatto.",
  "anya-e0401n7:30_3": "‘‘Dīghamuccate’’ti dīgho nāma vuccate.",
  "anya-e0401n7:30_4": "‘‘Pluto’’ti nānappakārena ruto gāyitoti paruto .",
  "anya-e0401n7:30_5": "So eva rakārassa lakāraṁ katvā pakāre ca saralopaṁ katvā plutoti vuccati.",
  "anya-e0401n7:30_6": "Gītanti vuttaṁ hoti.",
  "anya-e0401n7:30_7": "‘‘Paramattha saddasaṅghāṭānaṁ’’ti paramparā pavattānaṁ paramattha saddarāsīnaṁ.",
  "anya-e0401n7:30_8": "‘‘Anekakoṭisatasahassāni cittānī’’ti javanavīthīnaṁ antarantarā bhavaṅgacittehi saddhiṁ anekakoṭisatasahassāni cittāni.",
  "anya-e0401n7:31_0": "Paṭṭhānanayānudīpanā niṭṭhitā.",
  "anya-e0401n7:32_0": "Paccayasaṅgahānudīpanā niṭṭhitā."
}