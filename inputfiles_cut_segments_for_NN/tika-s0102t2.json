{
  "tika-s0102t2:0_0": "3. Mahāparinibbānasuttavaṇṇanā",
  "tika-s0102t2:1_0": "131.",
  "tika-s0102t2:1_1": "Pūjanīyabhāvato ,",
  "tika-s0102t2:1_2": "buddhasampadañca pahāya pavattatā mahantañca taṁ parinibbānañcāti mahāparinibbānaṁ;",
  "tika-s0102t2:1_3": "savāsanappahānato mahantaṁ kilesakkhayaṁ nissāya pavattaṁ parinibbānantipi mahāparinibbānaṁ;",
  "tika-s0102t2:1_4": "mahatā kālena mahatā vā guṇarāsinā sādhitaṁ parinibbānantipi mahāparinibbānaṁ;",
  "tika-s0102t2:1_5": "mahantabhāvāya,",
  "tika-s0102t2:1_6": "dhātūnaṁ bahubhāvāya parinibbānantipi mahāparinibbānaṁ;",
  "tika-s0102t2:1_7": "mahato lokato nissaṭaṁ parinibbānantipi mahāparinibbānaṁ;",
  "tika-s0102t2:1_8": "sabbalokāsādhāraṇattā buddhānaṁ sīlādiguṇehi mahato buddhassa bhagavato parinibbānantipi mahāparinibbānaṁ;",
  "tika-s0102t2:1_9": "mahati sāsane patiṭṭhite parinibbānantipi mahāparinibbānanti buddhassa bhagavato parinibbānaṁ vuccati,",
  "tika-s0102t2:1_10": "tappaṭisaṁyuttaṁ suttaṁ mahāparinibbānasuttaṁ.",
  "tika-s0102t2:1_11": "Gijjhā ettha vasantīti gijjhaṁ,",
  "tika-s0102t2:1_12": "gijjhaṁ kūṭaṁ etassāti gijjhakūṭo,",
  "tika-s0102t2:1_13": "gijjhaṁ viya vā gijjhaṁ, kūṭaṁ,",
  "tika-s0102t2:1_14": "taṁ etassāti gijjhakūṭo, pabbato,",
  "tika-s0102t2:1_15": "tasmiṁ gijjhakūṭe.",
  "tika-s0102t2:1_16": "Tenāha ‘‘gijjhā’’tiādi.",
  "tika-s0102t2:1_17": "Abhiyātukāmoti ettha abhi-saddo abhibhavanattho,",
  "tika-s0102t2:1_18": "‘‘abhivijānātū’’tiādīsu (dī. ni. 2.244; 3.85; ma. ni.",
  "tika-s0102t2:1_19": "3.256) viyāti āha ‘‘abhibhavanatthāya yātukāmo’’ti.",
  "tika-s0102t2:1_20": "Vajjirājānoti ‘‘vajjetabbā ime’’tiādito pavattaṁ vacanaṁ upādāya ‘‘vajjī’’ti laddhanāmā rājāno,",
  "tika-s0102t2:1_21": "vajjīraṭṭhassa vā rājāno vajjirājāno.",
  "tika-s0102t2:1_22": "Vajjiraṭṭhassa pana vajjisamaññā tannivāsirājakumāravasena veditabbā.",
  "tika-s0102t2:1_23": "Rājiddhiyāti rājabhāvānugatena sabhāvena.",
  "tika-s0102t2:1_24": "So pana sabhāvo nesaṁ gaṇarājūnaṁ mitho sāmaggiyā loke pākaṭo,",
  "tika-s0102t2:1_25": "ciraṭṭhāyī ca ahosīti ‘‘samaggabhāvaṁ kathesī’’ti vuttaṁ.",
  "tika-s0102t2:1_26": "Anu anu taṁsamaṅgino bhāveti vaḍḍhetīti anubhāvo,",
  "tika-s0102t2:1_27": "anubhāvo eva ānubhāvo, patāpo,",
  "tika-s0102t2:1_28": "so pana nesaṁ patāpo hatthiassādivāhanasampattiyā,",
  "tika-s0102t2:1_29": "tattha ca susikkhitabhāvena loke pākaṭo jātoti ‘‘etena…pe…",
  "tika-s0102t2:1_30": "kathesī’’ti vuttaṁ.",
  "tika-s0102t2:1_31": "Tāḷacchiggalenāti kuñcikāchiddena.",
  "tika-s0102t2:1_32": "Asananti saraṁ.",
  "tika-s0102t2:1_33": "Atipātayissantīti atikkāmenti.",
  "tika-s0102t2:1_34": "Poṅkhānupoṅkhanti poṅkhassa anupoṅkhaṁ,",
  "tika-s0102t2:1_35": "purimasarassa poṅkhapadānugatapoṅkhaṁ itaraṁ saraṁ katvāti attho.",
  "tika-s0102t2:1_36": "Avirādhitanti avirajjhitaṁ.",
  "tika-s0102t2:1_37": "Ucchindissāmīti ummūlanavasena kulasantatiṁ chindissāmi.",
  "tika-s0102t2:1_38": "Ayanaṁ vaḍḍhanaṁ ayo,",
  "tika-s0102t2:1_39": "tappaṭikkhepena anayoti āha ‘‘avaḍḍhiyā etaṁ nāma’’nti.",
  "tika-s0102t2:1_40": "Vikkhipatīti vidūrato khipati,",
  "tika-s0102t2:1_41": "apanetīti attho.",
  "tika-s0102t2:2_0": "Gaṅgāyanti gaṅgāsamīpe.",
  "tika-s0102t2:2_1": "Paṭṭanagāmanti sakaṭapaṭṭanagāmaṁ.",
  "tika-s0102t2:2_2": "Āṇāti āṇā vattati.",
  "tika-s0102t2:2_3": "Aḍḍhayojananti ca tasmiṁ paṭṭane aḍḍhayojanaṭṭhānavāsino sandhāya vuttaṁ.",
  "tika-s0102t2:2_4": "Tatrāti tasmiṁ paṭṭane.",
  "tika-s0102t2:2_5": "Balavāghātajātoti uppannabalavakodho.",
  "tika-s0102t2:3_0": "Meti mayhaṁ. Gatenāti gamanena.",
  "tika-s0102t2:4_0": "Rājaaparihāniyadhammavaṇṇanā",
  "tika-s0102t2:5_0": "134.Sītaṁ vā uṇhaṁ vā natthi,",
  "tika-s0102t2:5_1": "tāyaṁ velāyaṁ puññānubhāvena buddhānaṁ sabbakālaṁ samasītuṇhāva utu hoti,",
  "tika-s0102t2:5_2": "taṁ sandhāya tathā vuttaṁ.",
  "tika-s0102t2:5_3": "Abhiṇhaṁ sannipātāti niccasannipātā,",
  "tika-s0102t2:5_4": "taṁ pana niccasannipātataṁ dassetuṁ ‘‘divasassā’’tiādi vuttaṁ.",
  "tika-s0102t2:5_5": "Sannipātabahulāti pacurasannipātā.",
  "tika-s0102t2:5_6": "Vosānanti saṅkocaṁ.",
  "tika-s0102t2:5_7": "‘‘Yāvakīva’’nti ekamevetaṁ padaṁ aniyamato parimāṇavācī,",
  "tika-s0102t2:5_8": "kālo cettha adhippetoti āha ‘‘yattakaṁ kāla’’nti.",
  "tika-s0102t2:5_9": "‘‘Vuddhiyevā’’tiādinā vuttamatthaṁ byatirekamukhena dassetuṁ ‘‘abhiṇhaṁ asannipatantā hī’’tiādi vuttaṁ.",
  "tika-s0102t2:5_10": "Ākulāti khubhitā,",
  "tika-s0102t2:5_11": "na pasannā.",
  "tika-s0102t2:5_12": "Bhijjitvāti vaggabandhato vibhajja visuṁ visuṁ hutvā.",
  "tika-s0102t2:6_0": "Sannipātabheriyāti sannipātārocanabheriyā. Aḍḍhabhuttā vāti sāmibhuttā ca. Osīdamāneti hāyamāne.",
  "tika-s0102t2:7_0": "Pubbe akatanti pubbe anibbattaṁ.",
  "tika-s0102t2:7_1": "Suṅkanti bhaṇḍaṁ gahetvā gacchantehi pabbatakhaṇḍa nadītitthagāmadvārādīsu rājapurisānaṁ dātabbabhāgaṁ.",
  "tika-s0102t2:7_2": "Balinti nipphannasassādito chabhāgaṁ,",
  "tika-s0102t2:7_3": "sattabhāgantiādinā laddhakaraṁ.",
  "tika-s0102t2:7_4": "Daṇḍanti dasavīsatikahāpaṇādikaṁ aparādhānurūpaṁ gahetabbadhanadaṇḍaṁ.",
  "tika-s0102t2:7_5": "Vajjidhammanti vajjirājadhammaṁ.",
  "tika-s0102t2:7_6": "Idāni apaññattapaññāpanādīsu tappaṭikkhepa ādīnavānisaṁse vitthārato dassetuṁ ‘‘tesaṁ apaññatta’’ntiādi vuttaṁ.",
  "tika-s0102t2:7_7": "Pāricariyakkhamāti upaṭṭhānakkhamā.",
  "tika-s0102t2:8_0": "Kulabhogaissariyādivasena mahatī mattā pamāṇaṁ etesanti mahāmattā,",
  "tika-s0102t2:8_1": "nītisatthavihite vinicchaye ṭhapitā mahāmattā vinicchayamahāmattā, tesaṁ.",
  "tika-s0102t2:8_2": "Dentīti niyyātenti.",
  "tika-s0102t2:8_3": "Sace coroti evaṁsaññino sace honti.",
  "tika-s0102t2:8_4": "Pāpabhīrutāya attanā kiñci avatvā.",
  "tika-s0102t2:8_5": "Daṇḍanītisaññite vohāre niyuttāti vohārikā,",
  "tika-s0102t2:8_6": "ye ‘‘dhammaṭṭhā’’ti vuccanti.",
  "tika-s0102t2:8_7": "Suttadharā nītisuttadharā ,",
  "tika-s0102t2:8_8": "īdise vohāravinicchaye niyametvā ṭhapitā.",
  "tika-s0102t2:8_9": "Paramparābhatesu aṭṭhasu kulesu jātā agatigamanaviratā aṭṭhamahallakapurisā aṭṭhakulikā.",
  "tika-s0102t2:9_0": "Sakkāranti upakāraṁ.",
  "tika-s0102t2:9_1": "Garubhāvaṁ paccupaṭṭhapetvāti ‘‘ime amhākaṁ garuno’’ti tattha garubhāvaṁ pati pati upaṭṭhapetvā.",
  "tika-s0102t2:9_2": "Mānentīti sammānenti,",
  "tika-s0102t2:9_3": "taṁ pana sammānanaṁ tesu nesaṁ attamanatāpubbakanti āha ‘‘manena piyāyantī’’ti.",
  "tika-s0102t2:9_4": "Nipaccakāranti paṇipātaṁ.",
  "tika-s0102t2:9_5": "Dassentīti ‘‘ime amhākaṁ pitāmahā ,",
  "tika-s0102t2:9_6": "mātāmahā’’tiādinā nīcacittā hutvā garucittākāraṁ dassenti.",
  "tika-s0102t2:9_7": "Sandhāretunti sambandhaṁ avicchinnaṁ katvā ghaṭetuṁ.",
  "tika-s0102t2:10_0": "Pasayhākārassāti balakkārassa.",
  "tika-s0102t2:10_1": "Kāmaṁ vuddhiyā pūjanīyatāya ‘‘vuddhihāniyo’’ti vuttaṁ,",
  "tika-s0102t2:10_2": "attho pana vuttānukkameneva yojetabbo,",
  "tika-s0102t2:10_3": "pāḷiyaṁ vā yasmā ‘‘vuddhiyeva pāṭikaṅkhā,",
  "tika-s0102t2:10_4": "no parihānī’’ti vuttaṁ,",
  "tika-s0102t2:10_5": "tasmā tadanukkamena ‘‘vuddhihāniyo’’ti vuttaṁ.",
  "tika-s0102t2:11_0": "Vipaccituṁ aladdhokāse pāpakamme,",
  "tika-s0102t2:11_1": "tassa kammassa vipāke vā anavasarova devatopasaggo,",
  "tika-s0102t2:11_2": "tasmiṁ pana laddhokāse siyā devatopasaggassa avasaroti āha ‘‘anuppannaṁ…pe…",
  "tika-s0102t2:11_3": "vaḍḍhentī’’ti.",
  "tika-s0102t2:11_4": "Eteneva anuppannaṁ sukhanti etthāpi attho veditabbo.",
  "tika-s0102t2:11_5": "‘‘Balakāyassa diguṇatiguṇatādassanaṁ,",
  "tika-s0102t2:11_6": "paṭibhayabhāvadassana’’nti evaṁ ādinā devatānaṁ saṅgāmasīse sahāyatā veditabbā.",
  "tika-s0102t2:12_0": "Anicchitanti aniṭṭhaṁ.",
  "tika-s0102t2:12_1": "Āvaraṇatoti nisedhanato.",
  "tika-s0102t2:12_2": "Yassa dhammato anapetā dhammiyāti idha ‘‘dhammikā’’ti vuttā.",
  "tika-s0102t2:12_3": "Migasūkarādighātāya sunakhādīnaṁ kaḍḍhitvā vanacaraṇaṁ vājo, migavā,",
  "tika-s0102t2:12_4": "tattha niyuttā,",
  "tika-s0102t2:12_5": "te vā vājenti nentīti vājikā,",
  "tika-s0102t2:12_6": "migavadhacārino.",
  "tika-s0102t2:12_7": "Cittappavattiṁ pucchati.",
  "tika-s0102t2:12_8": "Kāyikavācasikapayogena hi sā loke pākaṭā pakāsabhūtāti.",
  "tika-s0102t2:13_0": "135. Devāyatanabhāvena citattā, lokassa cittīkāraṭṭhānattā ca cetiyaṁ ahosi.",
  "tika-s0102t2:14_0": "Kāmaṁkāravasena kiñcipi na karaṇīyāti akaraṇīyā.",
  "tika-s0102t2:14_1": "Kāmaṁkāro pana hatthagatakaraṇavasenāti āha ‘‘aggahetabbāti attho’’ti.",
  "tika-s0102t2:14_2": "Abhimukhayuddhenāti abhimukhaṁ ujukameva saṅgāmakaraṇena.",
  "tika-s0102t2:14_3": "Upalāpanaṁ sāmaṁ dānañcāti dassetuṁ ‘‘ala’’ntiādi vuttaṁ.",
  "tika-s0102t2:14_4": "Bhedopi idha upāyo evāti vuttaṁ ‘‘aññatra mithubhedāyā’’ti.",
  "tika-s0102t2:14_5": "Yuddhassa pana anupāyatā pageva pakāsitā.",
  "tika-s0102t2:14_6": "Idanti ‘‘aññatra upalāpanāya,",
  "tika-s0102t2:14_7": "aññatra mithubhedā’’ti ca idaṁ vacanaṁ.",
  "tika-s0102t2:14_8": "Kathāya nayaṁ labhitvāti ‘‘yāvakīvañca…pe…",
  "tika-s0102t2:14_9": "no parihānī’’ti imāya bhagavato kathāya nayaṁ upāyaṁ labhitvā.",
  "tika-s0102t2:15_0": "Anukampāyāti vajjirājesu anuggahena. Assāti bhagavato.",
  "tika-s0102t2:16_0": "Kathanti vajjīhi saddhiṁ kātabbayuddhakathaṁ.",
  "tika-s0102t2:16_1": "Ujuṁ karissāmīti paṭirājāno ānetvā pākāraparikhānaṁ aññathābhāvāpādanena ujubhāvaṁ karissāmi.",
  "tika-s0102t2:17_0": "Patiṭṭhitaguṇoti patiṭṭhitācariyaguṇo.",
  "tika-s0102t2:17_1": "Issarā sannipatantu,",
  "tika-s0102t2:17_2": "mayaṁ anissarā,",
  "tika-s0102t2:17_3": "tattha gantvā kiṁ karissāmāti licchavino na sannipatiṁsūti yojanā.",
  "tika-s0102t2:17_4": "Sūrā sannipatantūti etthāpi eseva nayo.",
  "tika-s0102t2:18_0": "Balabherinti yuddhāya balakāyassa uṭṭhānabheriṁ.",
  "tika-s0102t2:19_0": "Bhikkhuaparihāniyadhammavaṇṇanā",
  "tika-s0102t2:20_0": "136.",
  "tika-s0102t2:20_1": "Aparihānāya hitāti aparihāniyā,",
  "tika-s0102t2:20_2": "na parihāyanti etehīti vā aparihāniyā,",
  "tika-s0102t2:20_3": "te pana yasmā aparihāniyā kārakā nāma honti,",
  "tika-s0102t2:20_4": "tasmā vuttaṁ ‘‘aparihānikare’’ti.",
  "tika-s0102t2:20_5": "Yasmā pana te parihānikarānaṁ ujupaṭipakkhabhūtā,",
  "tika-s0102t2:20_6": "tasmā āha ‘‘vuddhihetubhūte’’ti.",
  "tika-s0102t2:20_7": "Yasmā bhagavato desanā uparūpari ñāṇālokaṁ pasādentī sattānaṁ hadayandhakāraṁ vidhamati,",
  "tika-s0102t2:20_8": "pakāsetabbe ca atthe hatthatale āmalakaṁ viya suṭṭhutaraṁ pākaṭe katvā dasseti,",
  "tika-s0102t2:20_9": "tasmā vuttaṁ ‘‘candasahassaṁ…pe…",
  "tika-s0102t2:20_10": "kathayissāmī’’ti.",
  "tika-s0102t2:21_0": "Yasmā bhagavā ‘‘tassa brāhmaṇassa sammukhā vajjīnaṁ abhiṇhasannipātādipaṭipattiṁ kathentoyeva ayaṁ aparihāniyakathā aniyyānikā vaṭṭanissitā,",
  "tika-s0102t2:21_1": "mayhaṁ pana sāsane tathārūpī kathā kathetabbā,",
  "tika-s0102t2:21_2": "sā hoti niyyānikā vivaṭṭanissitā,",
  "tika-s0102t2:21_3": "yāya sāsanaṁ mayhaṁ parinibbānato parampi addhaniyaṁ assa ciraṭṭhitika’’nti cintesi,",
  "tika-s0102t2:21_4": "tasmā bhikkhū sannipātāpetvā tesaṁ aparihāniye dhamme desento teneva niyāmena desesi.",
  "tika-s0102t2:21_5": "Tena vuttaṁ ‘‘idaṁ vajjisattake vuttasadisamevā’’ti.",
  "tika-s0102t2:21_6": "Evaṁ saṅkhepato vuttamatthaṁ vitthārato dassento ‘‘idhāpi cā’’tiādimāha.",
  "tika-s0102t2:21_7": "Tattha ‘‘tato’’tiādi disāsu āgatasāsane vuttaṁ taṁ kathanaṁ.",
  "tika-s0102t2:21_8": "Vihārasīmā ākulā yasmā,",
  "tika-s0102t2:21_9": "tasmā uposathapavāraṇā ṭhitā.",
  "tika-s0102t2:22_0": "Olīyamānakoti pāḷito,",
  "tika-s0102t2:22_1": "atthato ca vinassamāno.",
  "tika-s0102t2:22_2": "Ukkhipāpentāti paguṇabhāvakaraṇena,",
  "tika-s0102t2:22_3": "atthasaṁvaṇṇanena ca paggaṇhantā.",
  "tika-s0102t2:23_0": "Sāvatthiyaṁ bhikkhū viya pācittiyaṁ desāpetabboti (pārā.",
  "tika-s0102t2:23_1": "565 vitthāravatthu).",
  "tika-s0102t2:23_2": "Vajjiputtakā viya dasavatthudīpanena (cūḷava.",
  "tika-s0102t2:23_3": "446 vitthāravatthu).",
  "tika-s0102t2:23_4": "‘‘Gihigatānīti gihipaṭisaṁyuttānī’’ti vadanti.",
  "tika-s0102t2:23_5": "Gihīsu gatāni,",
  "tika-s0102t2:23_6": "tehi ñātāni gihigatāni.",
  "tika-s0102t2:23_7": "Dhūmakālo etassāti dhūmakālikaṁ citakadhūmavūpasamato paraṁ appavattanato.",
  "tika-s0102t2:24_0": "Thirabhāvappattāti sāsane thirabhāvaṁ anivattitabhāvaṁ upagatā.",
  "tika-s0102t2:24_1": "Therakārakehīti therabhāvasādhakehi sīlādiguṇehi asekkhadhammehi.",
  "tika-s0102t2:24_2": "Bahū rattiyoti pabbajitā hutvā bahū rattiyo jānanti.",
  "tika-s0102t2:24_3": "Sīlādiguṇesu patiṭṭhāpanameva sāsane pariṇāyakatāti āha ‘‘tīsu sikkhāsu pavattentī’’ti.",
  "tika-s0102t2:25_0": "Ovādaṁ na denti abhājanabhāvato.",
  "tika-s0102t2:25_1": "Paveṇīkathanti ācariyaparamparābhataṁ sammāpaṭipattidīpanaṁ dhammakathaṁ.",
  "tika-s0102t2:25_2": "Sārabhūtaṁ dhammapariyāyanti samathavipassanāmaggaphalasampāpanena sārabhūtaṁ bojjhaṅgakosallaanuttarasītībhāvaadhicittasuttādidhammatantiṁ.",
  "tika-s0102t2:26_0": "Punabbhavadānaṁ punabbhavo uttarapadalopena.",
  "tika-s0102t2:26_1": "Itareti ye na paccayavasikā na āmisacakkhukā,",
  "tika-s0102t2:26_2": "te na gacchanti taṇhāya vasaṁ.",
  "tika-s0102t2:27_0": "Āraññakesūti araññabhāgesu araññapariyāpannesu.",
  "tika-s0102t2:27_1": "Nanu yattha katthacipi taṇhā sāvajjā evāti codanaṁ sandhāyāha ‘‘gāmantasenāsanesu hī’’tiādi,",
  "tika-s0102t2:27_2": "tena ‘‘anuttaresu vimokkhesu pihaṁ upaṭṭhāpayato’’ti ettha vuttasinehādayo viya āraññakesu senāsanesu sālayatā sevitabbapakkhiyā evāti dasseti.",
  "tika-s0102t2:28_0": "Attanāvāti sayameva,",
  "tika-s0102t2:28_1": "tena parehi anussāhitānaṁ saraseneva anāgatānaṁ pesalānaṁ bhikkhūnaṁ āgamanaṁ,",
  "tika-s0102t2:28_2": "āgatānañca phāsuvihāraṁ paccāsisantīti dasseti.",
  "tika-s0102t2:28_3": "Iminā nīhārenāti imāya paṭipattiyā.",
  "tika-s0102t2:28_4": "Aggahitadhammaggahaṇanti aggahitassa pariyattidhammassa uggahaṇaṁ.",
  "tika-s0102t2:28_5": "Gahitasajjhāyakaraṇanti uggahitassa suṭṭhu atthacintanaṁ.",
  "tika-s0102t2:28_6": "Cintanattho hi sajjhāyasaddo.",
  "tika-s0102t2:29_0": "Entīti upagacchanti. Nisīdanti āsanapaññāpanādinā.",
  "tika-s0102t2:30_0": "137.",
  "tika-s0102t2:30_1": "Āramitabbaṭṭhena kammaṁ ārāmo.",
  "tika-s0102t2:30_2": "Kamme ratā,",
  "tika-s0102t2:30_3": "na ganthadhure,",
  "tika-s0102t2:30_4": "vāsadhure vāti kammaratā,",
  "tika-s0102t2:30_5": "anuyuttāti tapparabhāvena punappunaṁ pasutā.",
  "tika-s0102t2:30_6": "Iti kātabbakammanti taṁ taṁ bhikkhūnaṁ kātabbaṁ uccāvacakammaṁ cīvaravicāraṇādi.",
  "tika-s0102t2:30_7": "Tenāha ‘‘seyyathida’’ntiādi.",
  "tika-s0102t2:30_8": "Upatthambhananti dupaṭṭatipaṭṭādikaraṇaṁ.",
  "tika-s0102t2:30_9": "Tañhi paṭhamapaṭalādīnaṁ upatthambhanakāraṇattā tathā vuttaṁ.",
  "tika-s0102t2:30_10": "Yadi evaṁ kathaṁ ayaṁ kammarāmatā paṭikkhittāti āha ‘‘ekacco hī’’tiādi.",
  "tika-s0102t2:31_0": "Karonto yevāti yathāvuttatiracchānakathaṁ kathentoyeva.",
  "tika-s0102t2:31_1": "Atiracchānakathābhāvepi tassa tattha tapparabhāvadassanatthaṁ avadhāraṇavacanaṁ.",
  "tika-s0102t2:31_2": "Pariyantakārīti sapariyantaṁ katvā vattā.",
  "tika-s0102t2:31_3": "‘‘Pariyantavatiṁ vācaṁ bhāsitā’’ti (dī. ni. 1.9,",
  "tika-s0102t2:31_4": "194) hi vuttaṁ.",
  "tika-s0102t2:31_5": "Appabhasso vāti parimitakathoyeva ekantena kathetabbasseva kathanato.",
  "tika-s0102t2:31_6": "Samāpattisamāpajjanaṁ ariyo tuṇhībhāvo.",
  "tika-s0102t2:32_0": "Niddāyatiyevāti niddokkamane anādīnavadassī niddāyatiyeva.",
  "tika-s0102t2:32_1": "Iriyāpathaparivattanādinā na naṁ vinodeti.",
  "tika-s0102t2:33_0": "Evaṁ saṁsaṭṭho vāti vuttanayena gaṇasaṅgaṇikāya saṁsaṭṭho eva viharati.",
  "tika-s0102t2:34_0": "Dussīlā pāpicchā nāmāti sayaṁ nissīlā asantaguṇasambhāvanicchāya samannāgatattā pāpā lāmakā icchā etesanti pāpicchā.",
  "tika-s0102t2:35_0": "Pāpapuggalehi mettikaraṇato pāpamittā.",
  "tika-s0102t2:35_1": "Tehi sadā saha pavattanena pāpasahāyā.",
  "tika-s0102t2:35_2": "Tattha ninnatādinā tadadhimuttatāya pāpasampavaṅkā.",
  "tika-s0102t2:36_0": "138.",
  "tika-s0102t2:36_1": "Saddhā etesaṁ atthīti saddhāti āha ‘‘saddhāsampannā’’ti.",
  "tika-s0102t2:36_2": "Āgamanīyapaṭipadāya āgatasaddhā āgamanīyasaddhā,",
  "tika-s0102t2:36_3": "sā sātisayā mahābodhisattānaṁ paropadesena vinā saddheyyavatthuṁ aviparītato ogāhetvā adhimuccanatoti āha ‘‘sabbaññubodhisattānaṁ hotī’’ti.",
  "tika-s0102t2:36_4": "Saccapaṭivedhato āgatasaddhā adhigamasaddhā surabandhādīnaṁ (dī. ni. aṭṭha. 3.118; dha. pa. aṭṭha.",
  "tika-s0102t2:36_5": "1.suppabuddhakuṭṭhivatthu; udā. aṭṭha. 43) viya.",
  "tika-s0102t2:36_6": "‘‘Sammāsambuddho bhagavā’’tiādinā buddhādīsu uppajjanakapasādo pasādasaddhā mahākappinarājādīnaṁ (a. ni. aṭṭha. 1.1.231; dha. pa. aṭṭha.",
  "tika-s0102t2:36_7": "1.mahākappinattheravatthu; theragā. aṭṭha.",
  "tika-s0102t2:36_8": "2.mahākappinattheragāthāvaṇṇanā,",
  "tika-s0102t2:36_9": "vitthāro) viya.",
  "tika-s0102t2:36_10": "‘‘Evameta’’nti okkantitvā pakkhanditvā saddahanavasena kappanaṁ okappanaṁ.",
  "tika-s0102t2:36_11": "Duvidhāpīti pasādasaddhāpi okappanasaddhāpi.",
  "tika-s0102t2:36_12": "Tattha pasādasaddhā aparaneyyarūpā hoti savanamattena pasīdanato.",
  "tika-s0102t2:36_13": "Okappanasaddhā saddheyyavatthuṁ ogāhetvā anupavisitvā ‘‘evameta’’nti paccakkhaṁ karontī viya pavattati.",
  "tika-s0102t2:36_14": "Tenāha ‘‘saddhādhimutto vakkalittherasadiso hotī’’ti.",
  "tika-s0102t2:36_15": "Tassa hīti okappanasaddhāya samannāgatassa.",
  "tika-s0102t2:36_16": "Hirī etassa atthīti hiri,",
  "tika-s0102t2:36_17": "hiri mano etesanti hirimanāti āha ‘‘pāpa…pe…",
  "tika-s0102t2:36_18": "cittā’’ti.",
  "tika-s0102t2:36_19": "Pāpato ottappenti ubbijjanti bhāyantīti ottappī.",
  "tika-s0102t2:37_0": "Bahu sutaṁ suttageyyādi etenāti bahussuto,",
  "tika-s0102t2:37_1": "sutaggahaṇaṁ cettha nidassanamattaṁ dhāraṇaparicayaparipucchānupekkhanadiṭṭhinijjhānānaṁ pettha icchitabbattā.",
  "tika-s0102t2:37_2": "Savanamūlakattā vā tesampi taggahaṇeneva gahaṇaṁ daṭṭhabbaṁ.",
  "tika-s0102t2:37_3": "Atthakāmena pariyāpuṇitabbato,",
  "tika-s0102t2:37_4": "diṭṭhadhammikādipurisatthasiddhiyā pariyattabhāvato ca pariyatti,",
  "tika-s0102t2:37_5": "tīṇi piṭakāni.",
  "tika-s0102t2:37_6": "Saccappaṭivedho saccānaṁ paṭivijjhanaṁ.",
  "tika-s0102t2:37_7": "Tadapi bāhusaccaṁ yathāvuttabāhusaccakiccanipphattito.",
  "tika-s0102t2:37_8": "Pariyatti adhippetā saccapaṭivedhāvahena bāhusaccena bahussutabhāvassa idha icchitattā.",
  "tika-s0102t2:37_9": "Soti pariyattibahussuto.",
  "tika-s0102t2:37_10": "Catubbidho hoti pañcamassa pakārassa abhāvato.",
  "tika-s0102t2:37_11": "Sabbatthakabahussutoti nissayamuccanakabahussutādayo viya padesiko ahutvā piṭakattaye sabbatthakameva",
  "tika-s0102t2:37_12": "bāhusaccasabbhāvato sabbassa atthassa kāyanato kathanato sabbatthakabahussuto.",
  "tika-s0102t2:37_13": "Te idha adhippetā paṭipattipaṭivedhasaddhammānaṁ mūlabhūte pariyattisaddhamme suppatiṭṭhitabhāvato.",
  "tika-s0102t2:38_0": "Āraddhanti paggahitaṁ.",
  "tika-s0102t2:38_1": "Taṁ pana duvidhampi vīriyārambhavibhāgena dassetuṁ ‘‘tatthā’’tiādi vuttaṁ.",
  "tika-s0102t2:38_2": "Tattha ekakāti ekākino,",
  "tika-s0102t2:38_3": "vūpakaṭṭhavihārinoti attho.",
  "tika-s0102t2:39_0": "Pucchitvāti parato pucchitvā.",
  "tika-s0102t2:39_1": "Sampaṭicchāpetunti ‘‘tvaṁ asukanāmo’’ti vatvā tehi ‘‘āmā’’ti paṭijānāpetunti attho.",
  "tika-s0102t2:39_2": "Evaṁ cirakatādianussaraṇasamatthasatinepakkānaṁ appakasireneva satisambojjhaṅgabhāvanāpāripūriṁ gacchatīti",
  "tika-s0102t2:39_3": "dassanatthaṁ ‘‘evarūpe bhikkhū sandhāyā’’ti vuttaṁ.",
  "tika-s0102t2:39_4": "Tenevāha ‘‘apicā’’tiādi.",
  "tika-s0102t2:40_0": "139.",
  "tika-s0102t2:40_1": "Bujjhati etāyāti ‘‘bodhī’’ti laddhanāmāya sammādiṭṭhiādidhammasāmaggiyā aṅgoti bojjhaṅgo, pasattho,",
  "tika-s0102t2:40_2": "sundaro vā bojjhaṅgo sambojjhaṅgo.",
  "tika-s0102t2:40_3": "Upaṭṭhānalakkhaṇoti kāyavedanācittadhammānaṁ asubhadukkhāniccānattabhāvasallakkhaṇasaṅkhātaṁ ārammaṇe upaṭṭhānaṁ lakkhaṇaṁ etassāti upaṭṭhānalakkhaṇo.",
  "tika-s0102t2:40_4": "Catunnaṁ ariyasaccānaṁ pīḷanādippakārato vicayo upaparikkhā lakkhaṇaṁ etassāti pavicayalakkhaṇo.",
  "tika-s0102t2:40_5": "Anuppannā kusalānuppādanādivasena cittassa paggaho paggaṇhanaṁ lakkhaṇaṁ etassāti paggahalakkhaṇo.",
  "tika-s0102t2:40_6": "Pharaṇaṁ vipphārikatā lakkhaṇaṁ etassāti pharaṇalakkhaṇo.",
  "tika-s0102t2:40_7": "Upasamo kāyacittapariḷāhānaṁ vūpasamanaṁ lakkhaṇaṁ etassāti upasamalakkhaṇo.",
  "tika-s0102t2:40_8": "Avikkhepo vikkhepaviddhaṁsanaṁ lakkhaṇaṁ etassāti avikkhepalakkhaṇo.",
  "tika-s0102t2:40_9": "Līnuddhaccarahite adhicitte pavattamāne paggahaniggahasampahaṁsanesu abyāvaṭattā ajjhupekkhanaṁ paṭisaṅkhānaṁ lakkhaṇaṁ etassāti paṭisaṅkhānalakkhaṇo.",
  "tika-s0102t2:41_0": "Catūhi kāraṇehīti satisampajaññaṁ,",
  "tika-s0102t2:41_1": "muṭṭhassatipuggalaparivajjanā,",
  "tika-s0102t2:41_2": "upaṭṭhitassatipuggalasevanā,",
  "tika-s0102t2:41_3": "tadadhimuttatāti imehi catūhi kāraṇehi.",
  "tika-s0102t2:41_4": "Chahi kāraṇehīti paripucchakatā,",
  "tika-s0102t2:41_5": "vatthuvisadakiriyā,",
  "tika-s0102t2:41_6": "indriyasamattapaṭipādanā,",
  "tika-s0102t2:41_7": "duppaññapuggalaparivajjanā,",
  "tika-s0102t2:41_8": "paññavantapuggalasevanā,",
  "tika-s0102t2:41_9": "tadadhimuttatāti imehi chahi kāraṇehi.",
  "tika-s0102t2:41_10": "Mahāsatipaṭṭhānavaṇṇanāyaṁ pana ‘‘sattahi kāraṇehī’’ (dī. ni. aṭṭha. 2.385; ma. ni. aṭṭha.",
  "tika-s0102t2:41_11": "1.118) vakkhati,",
  "tika-s0102t2:41_12": "taṁ gambhīrañāṇacariyāpaccavekkhaṇāti imaṁ kāraṇaṁ pakkhipitvā veditabbaṁ.",
  "tika-s0102t2:41_13": "Navahi kāraṇehīti apāyabhayapaccavekkhaṇā,",
  "tika-s0102t2:41_14": "gamanavīthipaccavekkhaṇā,",
  "tika-s0102t2:41_15": "piṇḍapātassa apacāyanatā,",
  "tika-s0102t2:41_16": "dāyajjamahattapaccavekkhaṇā,",
  "tika-s0102t2:41_17": "satthumahattapaccavekkhaṇā,",
  "tika-s0102t2:41_18": "sabrahmacārīmahattapaccavekkhaṇā,",
  "tika-s0102t2:41_19": "kusītapuggalaparivajjanā,",
  "tika-s0102t2:41_20": "āraddhavīriyapuggalasevanā,",
  "tika-s0102t2:41_21": "tadadhimuttatāti imehi navahi kāraṇehi.",
  "tika-s0102t2:41_22": "Mahāsatipaṭṭhānavaṇṇanāyaṁ (dī. ni. aṭṭha. 2.385; ma. ni. aṭṭha.",
  "tika-s0102t2:41_23": "1.118) pana ānisaṁsadassāvitā,",
  "tika-s0102t2:41_24": "jātimahattapaccavekkhaṇāti imehi saddhiṁ ‘‘ekādasā’’ti vakkhati.",
  "tika-s0102t2:41_25": "Dasahi kāraṇehīti buddhānussati,",
  "tika-s0102t2:41_26": "dhammānussati,",
  "tika-s0102t2:41_27": "saṅghasīlacāgadevatāupasamānussati,",
  "tika-s0102t2:41_28": "lūkhapuggalaparivajjanā,",
  "tika-s0102t2:41_29": "siniddhapuggalasevanā,",
  "tika-s0102t2:41_30": "tadadhimuttatāti imehi dasahi.",
  "tika-s0102t2:41_31": "Mahāsatipaṭṭhānavaṇṇanāyaṁ (dī. ni. aṭṭha. 2.385; ma. ni. aṭṭha.",
  "tika-s0102t2:41_32": "1.118) pana pasādaniyasuttantapaccavekkhaṇāya saddhiṁ ‘‘ekādasā’’ti vakkhati.",
  "tika-s0102t2:41_33": "Sattahi kāraṇehīti paṇītabhojanasevanatā ,",
  "tika-s0102t2:41_34": "utusukhasevanatā,",
  "tika-s0102t2:41_35": "iriyāpathasukhasevanatā,",
  "tika-s0102t2:41_36": "majjhattapayogatā,",
  "tika-s0102t2:41_37": "sāraddhakāyapuggalaparivajjanatā ,",
  "tika-s0102t2:41_38": "passaddhakāyapuggalasevanatā,",
  "tika-s0102t2:41_39": "tadadhimuttatāti imehi sattahi.",
  "tika-s0102t2:41_40": "Dasahi kāraṇehīti vatthuvisadakiriyā,",
  "tika-s0102t2:41_41": "indriyasamattapaṭipādanā,",
  "tika-s0102t2:41_42": "nimittakusalatā,",
  "tika-s0102t2:41_43": "samaye cittassa paggahaṇaṁ,",
  "tika-s0102t2:41_44": "samaye cittassa niggahaṇaṁ,",
  "tika-s0102t2:41_45": "samaye cittassa sampahaṁsanaṁ,",
  "tika-s0102t2:41_46": "samaye cittassa ajjhupekkhanaṁ,",
  "tika-s0102t2:41_47": "asamāhitapuggalaparivajjanaṁ,",
  "tika-s0102t2:41_48": "samāhitapuggalasevanaṁ,",
  "tika-s0102t2:41_49": "tadadhimuttatāti imehi dasahi kāraṇehi.",
  "tika-s0102t2:41_50": "Mahāsatipaṭṭhānavaṇṇanāyaṁ (dī. ni. aṭṭha. 2.385; ma. ni. aṭṭha.",
  "tika-s0102t2:41_51": "1.118) pana ‘‘jhānavimokkhapaccavekkhaṇā’’ti iminā saddhiṁ ‘‘ekādasahī’’ti vakkhati.",
  "tika-s0102t2:41_52": "Pañcahi kāraṇehīti sattamajjhattatā,",
  "tika-s0102t2:41_53": "saṅkhāramajjhattatā,",
  "tika-s0102t2:41_54": "sattasaṅkhārakelāyanapuggalaparivajjanā,",
  "tika-s0102t2:41_55": "sattasaṅkhāramajjhattapuggalasevanā,",
  "tika-s0102t2:41_56": "tadadhimuttatāti imehi pañcahi kāraṇehi.",
  "tika-s0102t2:41_57": "Yaṁ panettha vattabbaṁ,",
  "tika-s0102t2:41_58": "taṁ mahāsatipaṭṭhānavaṇṇanāyaṁ (dī. ni. aṭṭha. 2.385; ma. ni. aṭṭha.",
  "tika-s0102t2:41_59": "1.118) āgamissati.",
  "tika-s0102t2:41_60": "Kāmaṁ bodhipakkhiyadhammā nāma nippariyāyato ariyamaggasampayuttā eva niyyānikabhāvato.",
  "tika-s0102t2:41_61": "Suttantadesanā nāma pariyāyakathāti ‘‘iminā vipassanā…pe…",
  "tika-s0102t2:41_62": "kathesī’’ti vuttaṁ.",
  "tika-s0102t2:42_0": "140.",
  "tika-s0102t2:42_1": "Tebhūmake saṅkhāre ‘‘aniccā’’ti anupassati etāyāti aniccānupassanā,",
  "tika-s0102t2:42_2": "tathā pavattā vipassanā,",
  "tika-s0102t2:42_3": "sā pana yasmā attanā sahagatasaññāya bhāvitāya vibhāvitā eva hotīti vuttaṁ ‘‘aniccānupassanāya saddhiṁ uppannasaññā’’ti.",
  "tika-s0102t2:42_4": "Saññāsīsena vāyaṁ vipassanāya eva niddeso.",
  "tika-s0102t2:42_5": "Anattasaññādīsupi eseva nayo.",
  "tika-s0102t2:42_6": "Lokiyavipassanāpi honti,",
  "tika-s0102t2:42_7": "yasmā ‘‘anicca’’ntiādinā tā pavattantīti.",
  "tika-s0102t2:42_8": "Lokiyavipassanāpīti pi-saddena missakāpettha santīti atthato āpannanti atthāpattisiddhamatthaṁ niddhāretvā sarūpato dassetuṁ ‘‘virāgo’’tiādi vuttaṁ.",
  "tika-s0102t2:42_9": "Tattha āgatavasenāti tathā āgatapāḷivasena ‘‘virāgo nirodho’’ti hi tattha nibbānaṁ vuttanti idha ‘‘virāgasaññā,",
  "tika-s0102t2:42_10": "nirodhasaññā’’ti vuttasaññā nibbānārammaṇāpi siyuṁ.",
  "tika-s0102t2:42_11": "Tena vuttaṁ ‘‘dve lokuttarāpi hontī’’ti.",
  "tika-s0102t2:43_0": "141.",
  "tika-s0102t2:43_1": "Mettā etassa atthīti mettaṁ, cittaṁ.",
  "tika-s0102t2:43_2": "Taṁsamuṭṭhānaṁ kāyakammaṁ mettaṁ kāyakammaṁ.",
  "tika-s0102t2:43_3": "Esa nayo sesadvayepi.",
  "tika-s0102t2:43_4": "Imānipi mettākāyakammādīni bhikkhūnaṁ vasena āgatāni tesaṁ seṭṭhaparisabhāvato.",
  "tika-s0102t2:43_5": "Yathā pana bhikkhūsupi labbhanti,",
  "tika-s0102t2:43_6": "evaṁ gihīsupi labbhanti catuparisasādhāraṇattāti taṁ dassento ‘‘bhikkhūnañhī’’tiādimāha.",
  "tika-s0102t2:43_7": "Kāmaṁ ādibrahmacariyakadhammassavanenapi mettākāyakammāni labbhanti,",
  "tika-s0102t2:43_8": "nippariyāyato pana cārittadhammassavanena ayamattho icchitoti dassento ‘‘ābhisamācārikadhammapūraṇa’’nti āha.",
  "tika-s0102t2:43_9": "Tepiṭakampi buddhavacanaṁ paripucchanaatthakathanavasena pavattiyamānaṁ hitajjhāsayena pavattitabbato.",
  "tika-s0102t2:44_0": "Āvīti pakāsaṁ,",
  "tika-s0102t2:44_1": "pakāsabhāvo cettha yaṁ uddissa taṁ kāyakammaṁ karīyati,",
  "tika-s0102t2:44_2": "tassa sammukhabhāvatoti āha ‘‘sammukhā’’ti.",
  "tika-s0102t2:44_3": "Rahoti appakāsaṁ,",
  "tika-s0102t2:44_4": "appakāsatā ca yaṁ uddissa taṁ kāyakammaṁ karīyati,",
  "tika-s0102t2:44_5": "tassa paccakkhābhāvatoti āha ‘‘parammukhā’’ti.",
  "tika-s0102t2:44_6": "Sahāyabhāvagamanaṁ tesaṁ purato.",
  "tika-s0102t2:44_7": "Ubhayehīti navakehi,",
  "tika-s0102t2:44_8": "therehi ca.",
  "tika-s0102t2:45_0": "Paggayhāti paggaṇhitvā uccaṁ katvā.",
  "tika-s0102t2:46_0": "Kāmaṁ mettāsinehasiniddhānaṁ nayanānaṁ ummīlanā,",
  "tika-s0102t2:46_1": "pasannena mukhena olokanañca mettaṁ kāyakammameva,",
  "tika-s0102t2:46_2": "yassa pana cittassa vasena nayanānaṁ mettāsinehasiniddhatā,",
  "tika-s0102t2:46_3": "mukhassa ca pasannatā,",
  "tika-s0102t2:46_4": "taṁ sandhāya vuttaṁ ‘‘mettaṁ manokammaṁ nāmā’’ti.",
  "tika-s0102t2:47_0": "Lābhasaddo kammasādhano ‘‘lābhāvata,",
  "tika-s0102t2:47_1": "lābho laddho’’tiādīsu viya,",
  "tika-s0102t2:47_2": "so cettha ‘‘dhammaladdhā’’ti vacanato atītakālikoti āha ‘‘cīvarādayo laddhapaccayā’’ti.",
  "tika-s0102t2:47_3": "Dhammato āgatāti dhammikā.",
  "tika-s0102t2:47_4": "Tenāha ‘‘dhammaladdhā’’ti.",
  "tika-s0102t2:47_5": "Imameva hi atthaṁ dassetuṁ ‘‘kuhanādī’’tiādi vuttaṁ.",
  "tika-s0102t2:47_6": "Cittena vibhajanapubbakaṁ kāyena vibhajananti mūlameva dassetuṁ ‘‘evaṁ cittena vibhajana’’nti vuttaṁ,",
  "tika-s0102t2:47_7": "tena cittuppādamattenapi paṭivibhāgo na kātabboti dasseti.",
  "tika-s0102t2:47_8": "Appaṭivibhattanti bhāvanapuṁsakaniddeso,",
  "tika-s0102t2:47_9": "appaṭivibhattaṁ vā lābhaṁ bhuñjatīti kammaniddeso eva.",
  "tika-s0102t2:48_0": "Taṁtaṁ neva gihīnaṁ deti attano ājīvasodhanatthaṁ.",
  "tika-s0102t2:48_1": "Na attanā bhuñjatīti attanāva na paribhuñjati ‘‘mayhaṁ asādhāraṇabhogitā mā hotū’’ti.",
  "tika-s0102t2:48_2": "‘‘Paṭiggaṇhanto ca…pe…",
  "tika-s0102t2:48_3": "passatī’’ti iminā tassa lābhassa tīsupi kālesu sādhāraṇato ṭhapanaṁ dassitaṁ.",
  "tika-s0102t2:48_4": "‘‘Paṭiggaṇhanto ca saṅghena sādhāraṇaṁ hotū’’ti iminā paṭiggahaṇakālo dassito,",
  "tika-s0102t2:48_5": "‘‘gahetvā…pe…",
  "tika-s0102t2:48_6": "passatī’’ti iminā paṭiggahitakālo,",
  "tika-s0102t2:48_7": "tadubhayaṁ pana tādisena pubbābhogena vinā na hotīti atthasiddho purimakālo.",
  "tika-s0102t2:48_8": "Tayidaṁ paṭiggahaṇato pubbe vassa hoti ‘‘saṅghena sādhāraṇaṁ hotūti paṭiggahessāmī’’ti.",
  "tika-s0102t2:48_9": "Paṭiggaṇhantassa hoti ‘‘saṅghena sādhāraṇaṁ hotūti paṭiggaṇhāmī’’ti.",
  "tika-s0102t2:48_10": "Paṭiggahetvā hoti ‘‘saṅghena sādhāraṇaṁ hotūti paṭiggahitaṁ mayā’’ti evaṁ tilakkhaṇasampannaṁ katvā laddhalābhaṁ",
  "tika-s0102t2:48_11": "osānalakkhaṇaṁ avikopetvā paribhuñjanto sādhāraṇabhogī,",
  "tika-s0102t2:48_12": "appaṭivibhattabhogī ca hoti.",
  "tika-s0102t2:49_0": "Imaṁ pana sāraṇīyadhammanti imaṁ catutthaṁ saritabbayuttadhammaṁ. Na hi…pe… gaṇhanti,",
  "tika-s0102t2:49_1": "tasmā sādhāraṇabhogitā eva dussīlassa natthīti ārambhopi tāva na sambhavati,",
  "tika-s0102t2:49_2": "kuto pūraṇanti adhippāyo.",
  "tika-s0102t2:49_3": "‘‘Parisuddhasīlo’’ti iminā lābhassa dhammikabhāvaṁ dasseti.",
  "tika-s0102t2:49_4": "‘‘Vattaṁ akhaṇḍento’’ti iminā appaṭivibhattabhogitaṁ,",
  "tika-s0102t2:49_5": "sādhāraṇabhogitañca dasseti.",
  "tika-s0102t2:49_6": "Sati pana tadubhaye sāraṇīyadhammo pūrito eva hotīti āha ‘‘pūretī’’ti.",
  "tika-s0102t2:49_7": "‘‘Odissakaṁkatvā’’ti etena anodissakaṁ katvā pituno,",
  "tika-s0102t2:49_8": "ācariyupajjhāyādīnaṁ vā therāsanato paṭṭhāya dentassa sāraṇīyadhammoyeva hotīti.",
  "tika-s0102t2:49_9": "Sāraṇīyadhammo panassa na hotīti paṭijagganaṭṭhāne odissakaṁ katvā dinnattā.",
  "tika-s0102t2:49_10": "Tenāha ‘‘palibodhajagganaṁ nāma hotī’’tiādi.",
  "tika-s0102t2:49_11": "Yadi evaṁ sabbena sabbaṁ sāraṇīyadhammapūrakassa odissakadānaṁ na vaṭṭatīti?",
  "tika-s0102t2:49_12": "No na vaṭṭati yuttaṭṭhāneti dassento ‘‘tena panā’’tiādimāha.",
  "tika-s0102t2:49_13": "Gilānādīnaṁ odissakaṁ katvā dānaṁ appaṭivibhāgapakkhikaṁ ‘‘asukassa na dassāmī’’ti paṭikkhepassa abhāvato.",
  "tika-s0102t2:49_14": "Byatirekappadhāno hi paṭivibhāgo.",
  "tika-s0102t2:49_15": "Tenāha ‘‘avasesa’’ntiādi.",
  "tika-s0102t2:49_16": "Adātumpīti pi-saddena dātumpi vaṭṭatīti dasseti,",
  "tika-s0102t2:49_17": "tañca kho karuṇāyanavasena,",
  "tika-s0102t2:49_18": "na vattapūraṇavasena.",
  "tika-s0102t2:50_0": "Susikkhitāyāti sāraṇīyadhammapūraṇavidhimhi suṭṭhu sikkhitāya,",
  "tika-s0102t2:50_1": "sukusalāyāti attho.",
  "tika-s0102t2:50_2": "Idāni tassā kosallaṁ dassetuṁ ‘‘susikkhitāya hī’’tiādi vuttaṁ.",
  "tika-s0102t2:50_3": "‘‘Dvādasahi vassehi pūrati,",
  "tika-s0102t2:50_4": "na tato ora’’nti iminā tassa duppūraṇaṁ dasseti.",
  "tika-s0102t2:50_5": "Tathā hi so mahapphalo mahānisaṁso,",
  "tika-s0102t2:50_6": "diṭṭhadhammikehipi tāva garutarehi phalānisaṁsehi ca anugato.",
  "tika-s0102t2:50_7": "Taṁsamaṅgī ca puggalo visesalābhī ariyapuggalo viya loke acchariyabbhutadhammasamannāgato hoti.",
  "tika-s0102t2:50_8": "Tathā hi so duppajahaṁ dānamayassa,",
  "tika-s0102t2:50_9": "sīlamayassa ca puññassa paṭipakkhadhammaṁ sudūre vikkhambhitaṁ katvā suvisuddhena cetasā loke pākaṭo paññāto hutvā viharati,",
  "tika-s0102t2:50_10": "tassimamatthaṁ byatirekato,",
  "tika-s0102t2:50_11": "anvayato ca vibhāvetuṁ ‘‘sace hī’’tiādi vuttaṁ,",
  "tika-s0102t2:50_12": "taṁ suviññeyyameva.",
  "tika-s0102t2:51_0": "Idāni ye samparāyike,",
  "tika-s0102t2:51_1": "diṭṭhadhammike ca ānisaṁse dassetuṁ ‘‘eva’’ntiādi vuttaṁ.",
  "tika-s0102t2:51_2": "Neva issā,",
  "tika-s0102t2:51_3": "na macchariyaṁ hoti cirakālabhāvanāya vidhutabhāvato.",
  "tika-s0102t2:51_4": "Manussānaṁ piyo hoti pariccāgasīlatāya visuddhattā.",
  "tika-s0102t2:51_5": "Tenāha ‘‘dadaṁ piyo hoti bhajanti naṁ bahū’’tiādi (a. ni. 5.34).",
  "tika-s0102t2:51_6": "Sulabhapaccayo hoti dānavasena uḷārajjhāsayānaṁ paccayalābhassa idhānisaṁsabhāvato dānassa.",
  "tika-s0102t2:51_7": "Pattagataṁ assa diyyamānaṁna khīyati pattagatavasena dvādasavassikassa mahāpattassa avicchedena pūritattā.",
  "tika-s0102t2:51_8": "Aggabhaṇḍaṁ labhati devasikaṁ dakkhiṇeyyānaṁ aggato paṭṭhāya dānassa dinnattā.",
  "tika-s0102t2:51_9": "Bhayevā…pe…",
  "tika-s0102t2:51_10": "āpajjanti deyyapaṭiggāhakavikappaṁ akatvā attani nirapekkhacittena cirakālaṁ dānapūratāya pasāditacittattā.",
  "tika-s0102t2:52_0": "Tatrāti tesu ānisaṁsesu vibhāvetabbesu.",
  "tika-s0102t2:52_1": "Imāni taṁ dīpanāni vatthūni kāraṇāni.",
  "tika-s0102t2:52_2": "Alabhantāpīti amahāpuññatāya na lābhino samānāpi.",
  "tika-s0102t2:52_3": "Bhikkhācāramaggasabhāganti sabhāgaṁ tabbhāgiyaṁ bhikkhācāramaggaṁ jānanti.",
  "tika-s0102t2:53_0": "Anuttarimanussadhammattā,",
  "tika-s0102t2:53_1": "therānaṁ saṁsayavinodanatthañca ‘‘sāraṇīyadhammo me bhante pūrito’’ti āha.",
  "tika-s0102t2:53_2": "Tathā hi dutiyavatthusmimpi therena attā pakāsito.",
  "tika-s0102t2:53_3": "Manussānaṁ piyatāya,",
  "tika-s0102t2:53_4": "sulabhapaccayatāyapi idaṁ vatthumeva.",
  "tika-s0102t2:53_5": "Pattagatākhīyanassa pana visesaṁ vibhāvanato ‘‘idaṁ tāva…pe…",
  "tika-s0102t2:53_6": "ettha vatthu’’nti vuttaṁ.",
  "tika-s0102t2:54_0": "Giribhaṇḍamahāpūjāyāti cetiyagirimhi sakalalaṅkādīpe,",
  "tika-s0102t2:54_1": "yojanappamāṇe samudde ca nāvāsaṅghāṭādike ṭhapetvā dīpapupphagandhādīhi kariyamānamahāpūjāyaṁ.",
  "tika-s0102t2:54_2": "Pariyāyenapīti lesenapi.",
  "tika-s0102t2:54_3": "Anucchavikanti sāraṇīyadhammapūraṇatopi idaṁ yathābhūtappavedanaṁ tumhākaṁ anucchavikanti attho.",
  "tika-s0102t2:55_0": "Anārocetvāva palāyiṁsu corabhayena. ‘‘Attano dujjīvikāyā’’ti ca vadanti.",
  "tika-s0102t2:56_0": "Vaṭṭissatīti kappissati.",
  "tika-s0102t2:56_1": "Therī sāraṇīyadhammapūrikā ahosi,",
  "tika-s0102t2:56_2": "therassa pana sīlatejeneva devatā ussukkaṁ āpajji.",
  "tika-s0102t2:57_0": "Natthi etesaṁ khaṇḍanti akhaṇḍāni.",
  "tika-s0102t2:57_1": "Taṁ pana nesaṁ khaṇḍaṁ dassetuṁ ‘‘yassā’’tiādi vuttaṁ.",
  "tika-s0102t2:57_2": "Tattha upasampannasīlānaṁ uddesakkamena ādi antā veditabbā.",
  "tika-s0102t2:57_3": "Tenāha ‘‘sattasū’’tiādi.",
  "tika-s0102t2:57_4": "Anupasampannasīlānaṁ pana samādānakkamenapi ādi antā labbhanti.",
  "tika-s0102t2:57_5": "Pariyante chinnasāṭako viyāti vatthante,",
  "tika-s0102t2:57_6": "dasante vā chinnavatthaṁ viya,",
  "tika-s0102t2:57_7": "visadisūdāharaṇaṁ cetaṁ ‘‘akhaṇḍānī’’ti imassa adhigatattā.",
  "tika-s0102t2:57_8": "Evaṁ sesānipi udāharaṇāni.",
  "tika-s0102t2:57_9": "Khaṇḍitabhinnatā khaṇḍaṁ,",
  "tika-s0102t2:57_10": "taṁ etassa atthīti khaṇḍaṁ, sīlaṁ.",
  "tika-s0102t2:57_11": "‘‘Chidda’’ntiādīsupi eseva nayo.",
  "tika-s0102t2:57_12": "Vemajjhe bhinnaṁ vinivijjhanavasena visabhāgavaṇṇena gāvī viyāti sambandho.",
  "tika-s0102t2:57_13": "Sabalarahitāni asabalāni.",
  "tika-s0102t2:57_14": "Tathā akammāsāni.",
  "tika-s0102t2:57_15": "Sīlassa taṇhādāsabyato mocanaṁ vivaṭṭūpanissayabhāvāpādanaṁ.",
  "tika-s0102t2:57_16": "Yasmā ca taṁsamaṅgīpuggalo serī sayaṁvasī bhujisso nāma hoti,",
  "tika-s0102t2:57_17": "tasmāpi bhujissāni.",
  "tika-s0102t2:57_18": "Tenevāha ‘‘bhujissabhāvakāraṇatobhujissānī’’ti.",
  "tika-s0102t2:57_19": "Suparisuddhabhāvena pāsaṁsattā viññupasatthāni.",
  "tika-s0102t2:57_20": "Imināhaṁ sīlena devo vā bhaveyyaṁ,",
  "tika-s0102t2:57_21": "devaññataro vā,",
  "tika-s0102t2:57_22": "tattha ‘‘nicco dhuvo sassato’’ti,",
  "tika-s0102t2:57_23": "‘‘sīlena suddhī’’ti ca evaṁ ādinā taṇhādiṭṭhīhi aparāmaṭṭhattā.",
  "tika-s0102t2:57_24": "‘‘Ayaṁ te sīlesu doso’’ti catūsupi vipattīsu yāya kāyaci vipattiyā dassanena parāmaṭṭhuṁ anuddhaṁsetuṁ.",
  "tika-s0102t2:57_25": "Samādhisaṁvattanappayojanāni samādhisaṁvattanikāni.",
  "tika-s0102t2:58_0": "Samānabhāvūpagatasīlāti sīlasampattiyā samānabhāvaṁ upagatasīlā sabhāgavuttikā.",
  "tika-s0102t2:58_1": "Kāmaṁ puthujjanānañca catupārisuddhisīle nānattaṁ na siyā,",
  "tika-s0102t2:58_2": "taṁ pana na ekantikaṁ,",
  "tika-s0102t2:58_3": "idaṁ ekantikaṁ niyatabhāvatoti āha ‘‘natthi maggasīle nānatta’’nti.",
  "tika-s0102t2:58_4": "Taṁ sandhāyetaṁ vuttanti maggasīlaṁ sandhāya etaṁ ‘‘yāni tāni sīlānī’’tiādi vuttaṁ.",
  "tika-s0102t2:59_0": "Yāyanti yā ayaṁ mayhañceva tumhākañca paccakkhabhūtā .",
  "tika-s0102t2:59_1": "Diṭṭhīti maggasammādiṭṭhi.",
  "tika-s0102t2:59_2": "Niddosāti nidhutadosā,",
  "tika-s0102t2:59_3": "samucchinnarāgādipāpadhammāti attho.",
  "tika-s0102t2:59_4": "Niyyātīti vaṭṭadukkhato nissarati nigacchati.",
  "tika-s0102t2:59_5": "Sayaṁ niyyantasseva hi ‘‘taṁsamaṅgīpuggalaṁ vaṭṭadukkhato niyyāpetī’’ti vuccati.",
  "tika-s0102t2:59_6": "Yā satthu anusiṭṭhi,",
  "tika-s0102t2:59_7": "taṁ karotīti takkaro, tassa,",
  "tika-s0102t2:59_8": "yathānusiṭṭhaṁ paṭipajjanakassāti attho.",
  "tika-s0102t2:59_9": "Samānadiṭṭhibhāvanti sadisadiṭṭhibhāvaṁ saccasampaṭivedhena abhinnadiṭṭhibhāvaṁ.",
  "tika-s0102t2:59_10": "Vuddhiyevāti ariyavinaye guṇehi vuḍḍhiyeva,",
  "tika-s0102t2:59_11": "no parihānīti ayaṁ aparihāniyadhammadesanā attanopi sāsanassa addhaniyataṁ ākaṅkhantena bhagavatā idha desitā.",
  "tika-s0102t2:60_0": "142.Āsannaparinibbānattāti katipayamāsādhikena saṁvaccharamattena parinibbānaṁ bhavissatīti katvā vuttaṁ.",
  "tika-s0102t2:60_1": "Etaṁyevāti ‘‘iti sīla’’ntiādikaṁyeva iti sīlanti ettha iti-saddo pakārattho,",
  "tika-s0102t2:60_2": "parimāṇattho ca ekajjhaṁ katvā gahitoti āha ‘‘evaṁ sīlaṁ ettakaṁ sīla’’nti.",
  "tika-s0102t2:60_3": "Evaṁ sīlanti evaṁ pabhedaṁ sīlaṁ.",
  "tika-s0102t2:60_4": "Ettakanti etaṁ paramaṁ,",
  "tika-s0102t2:60_5": "na ito bhiyyo.",
  "tika-s0102t2:60_6": "Catupārisuddhisīlanti maggassa sambhārabhūtaṁ lokiyacatupārisuddhisīlaṁ.",
  "tika-s0102t2:60_7": "Cittekaggatā samādhīti etthāpi eseva nayo.",
  "tika-s0102t2:60_8": "Yasmiṁ sīle ṭhatvāti yasmiṁ lokuttarakusalassa padaṭṭhānabhūte ‘‘pubbeva kho panassa kāyakammaṁ vacīkammaṁ ājīvo suparisuddho hotī’’ti (ma. ni. 3.431; kathā.",
  "tika-s0102t2:60_9": "874) evaṁ vuttasīle patiṭṭhāya.",
  "tika-s0102t2:60_10": "Esoti maggaphalasamādhi.",
  "tika-s0102t2:60_11": "Paribhāvitoti tena sīlena sabbaso bhāvito sambhāvito.",
  "tika-s0102t2:60_12": "Mahapphalo hoti mahānisaṁsoti maggasamādhi tāva sāmaññaphalehi mahapphalo,",
  "tika-s0102t2:60_13": "vaṭṭadukkhavūpasamena mahānisaṁso.",
  "tika-s0102t2:60_14": "Itaro paṭippassaddhippahānena mahapphalo,",
  "tika-s0102t2:60_15": "nibbutisukhuppattiyā mahānisaṁso.",
  "tika-s0102t2:60_16": "Yamhi samādhimhiṭhatvāti yasmiṁ lokuttarakusalassa padaṭṭhānabhūte pādakajjhānasamādhimhi ceva vuṭṭhānagāminisamādhimhi ca ṭhatvā.",
  "tika-s0102t2:60_17": "Sāti maggaphalapaññā.",
  "tika-s0102t2:60_18": "Tena paribhāvitāti tena yathāvuttasamādhinā sabbaso bhāvitā paribhāvitā.",
  "tika-s0102t2:60_19": "Mahapphalamahānisaṁsatā samādhimhi vuttanayena veditabbā.",
  "tika-s0102t2:60_20": "Api ca te bojjhaṅgamaggaṅgajhānaṅgappabhedahetutāya mahapphalā sattadakkhiṇeyyapuggalavibhāgahetutāya mahānisaṁsāti veditabbā.",
  "tika-s0102t2:60_21": "Yāya paññāya ṭhatvāti yāyaṁ vipassanāpaññāyaṁ,",
  "tika-s0102t2:60_22": "samādhivipassanāpaññāyaṁ vā ṭhatvā.",
  "tika-s0102t2:60_23": "Samathayānikassa hi samādhisahagatāpi paññā maggādhigamāya visesapaccayo hotiyeva.",
  "tika-s0102t2:60_24": "Sammadevāti suṭṭhuyeva yathā āsavānaṁ lesopi nāvasissati,",
  "tika-s0102t2:60_25": "evaṁ sabbaso āsavehi vimuccati.",
  "tika-s0102t2:60_26": "Aggamaggakkhaṇañhi sandhāyetaṁ vuttaṁ.",
  "tika-s0102t2:61_0": "143.",
  "tika-s0102t2:61_1": "Lokiyatthasaddānaṁ viya abhiranta-saddassa siddhi daṭṭhabbā.",
  "tika-s0102t2:61_2": "Abhirantaṁ abhirataṁ abhiratīti hi atthato ekaṁ.",
  "tika-s0102t2:61_3": "Abhiranta-saddo cāyaṁ abhirucipariyāyo,",
  "tika-s0102t2:61_4": "na assādapariyāyo.",
  "tika-s0102t2:61_5": "Assādavasena hi katthaci vasantassa assādavatthuvigamena siyā tassa tattha anabhirati,",
  "tika-s0102t2:61_6": "yadidaṁ khīṇāsavānaṁ natthi,",
  "tika-s0102t2:61_7": "pageva buddhānanti āha ‘‘buddhānaṁ…pe…",
  "tika-s0102t2:61_8": "natthī’’ti.",
  "tika-s0102t2:61_9": "Abhirativasena katthaci vasitvā tadabhāvato aññattha gamanaṁ nāma buddhānaṁ natthi.",
  "tika-s0102t2:61_10": "Veneyyavinayanatthaṁ pana katthaci vasitvā tasmiṁ siddhe veneyyavinayanatthameva tato aññattha gacchanti,",
  "tika-s0102t2:61_11": "ayamettha yathāruci.",
  "tika-s0102t2:61_12": "Āyāmāti ettha ā-saddo ‘‘āgacchā’’ti iminā samānatthoti āha ‘‘ehi yāmā’’ti.",
  "tika-s0102t2:61_13": "Ayāmāti pana pāṭhe a-kāro nipātamattaṁ.",
  "tika-s0102t2:61_14": "Santikāvacarattā theraṁ ālapati,",
  "tika-s0102t2:61_15": "na pana tadā satthu santike vasantānaṁ bhikkhūnaṁ abhāvato.",
  "tika-s0102t2:61_16": "Aparicchinnagaṇano hi tadā bhagavato santike bhikkhusaṅgho .",
  "tika-s0102t2:61_17": "Tenāha ‘‘mahatā bhikkhusaṅghena saddhi’’nti.",
  "tika-s0102t2:61_18": "Ambalaṭṭhikāgamananti ambalaṭṭhikāgamanapaṭisaṁyuttapāṭhamāha.",
  "tika-s0102t2:61_19": "Pāṭaligamaneti etthāpi eseva nayo.",
  "tika-s0102t2:61_20": "Uttānameva anantaraṁ,",
  "tika-s0102t2:61_21": "heṭṭhā ca saṁvaṇṇitarūpattā.",
  "tika-s0102t2:62_0": "Sāriputtasīhanādavaṇṇanā",
  "tika-s0102t2:63_0": "145.‘‘Āyasmā sāriputto’’tiādi pāṭhajātaṁ.",
  "tika-s0102t2:63_1": "Sampasādanīyeti sampasādanīyasutte (dī. ni.",
  "tika-s0102t2:63_2": "3.141) vitthāritaṁ porāṇaṭṭhakathāyaṁ,",
  "tika-s0102t2:63_3": "tasmā mayampi tattheva naṁ atthato vitthārayissāmāti adhippāyo.",
  "tika-s0102t2:64_0": "Dussīlaādīnavavaṇṇanā",
  "tika-s0102t2:65_0": "148.",
  "tika-s0102t2:65_1": "Āgantvā vasanti ettha āgantukāti āvasatho,",
  "tika-s0102t2:65_2": "tadeva agāranti āha ‘‘āvasathāgāranti āgantukānaṁ āvasathageha’’nti.",
  "tika-s0102t2:65_3": "Dvinnaṁrājūnanti licchavirājamagadharājūnaṁ.",
  "tika-s0102t2:65_4": "Sahāyakāti sevakā.",
  "tika-s0102t2:65_5": "Kulānīti kuṭumbike.",
  "tika-s0102t2:65_6": "Santhatanti santhari,",
  "tika-s0102t2:65_7": "sabbaṁ santhari sabbasanthari,",
  "tika-s0102t2:65_8": "taṁ sabbasanthariṁ.",
  "tika-s0102t2:65_9": "Bhāvanapuṁsakaniddeso cāyaṁ.",
  "tika-s0102t2:65_10": "Tenāha ‘‘yathā sabbaṁ santhataṁ hoti, eva’’nti.",
  "tika-s0102t2:66_0": "149.Dussīloti ettha du-saddo abhāvattho ‘‘duppañño’’tiādīsu (ma. ni. 1.449; a. ni.",
  "tika-s0102t2:66_1": "5.10) viya,",
  "tika-s0102t2:66_2": "na garahatthoti āha ‘‘asīlo nissīlo’’ti.",
  "tika-s0102t2:66_3": "Bhinnasaṁvaroti ettha yo samādinnasīlo kenaci kāraṇena sīlabhedaṁ patto,",
  "tika-s0102t2:66_4": "so tāva bhinnasaṁvaro hoti.",
  "tika-s0102t2:66_5": "Yo pana sabbena sabbaṁ asamādinnasīlo ācārahīno,",
  "tika-s0102t2:66_6": "so kathaṁ bhinnasaṁvaro nāma hotīti?",
  "tika-s0102t2:66_7": "Sopi sādhusamācārassa parihāniyassa bheditattā bhinnasaṁvaro eva nāma.",
  "tika-s0102t2:66_8": "Vissaṭṭhasaṁvaro saṁvararahitoti hi vuttaṁ hoti.",
  "tika-s0102t2:67_0": "Taṁ taṁ sippaṭṭhānaṁ. Māghātakāleti ‘‘mā ghātetha pāṇino’’ti evaṁ māghātāti ghosanaṁ ghositadivase.",
  "tika-s0102t2:68_0": "Abbhuggacchati pāpako kittisaddo.",
  "tika-s0102t2:69_0": "Ajjhāsayena maṅku hotiyeva vippaṭisāribhāvato.",
  "tika-s0102t2:70_0": "Tassāti dussīlassa.",
  "tika-s0102t2:70_1": "Samādāya pavattiṭṭhānanti uṭṭhāya samuṭṭhāya katakāraṇaṁ.",
  "tika-s0102t2:70_2": "Āpāthaṁ āgacchatīti taṁ manaso upaṭṭhāti.",
  "tika-s0102t2:70_3": "Ummīletvā idhalokanti ummīlanakāle attano puttadārādidassanavasena idha lokaṁ passati.",
  "tika-s0102t2:70_4": "Nimīletvā paralokanti nimīlanakāle gatinimittupaṭṭhānavasena paralokaṁ passati.",
  "tika-s0102t2:70_5": "Tenāha ‘‘cattāro apāyā’’tiādi.",
  "tika-s0102t2:70_6": "Pañcamapadanti ‘‘kāyassa bhedā’’tiādinā vutto pañcamo ādīnavakoṭṭhāso.",
  "tika-s0102t2:71_0": "Sīlavantaānisaṁsavaṇṇanā",
  "tika-s0102t2:72_0": "150.Vuttavipariyāyenāti vuttāya ādīnavakathāya vipariyāyena.",
  "tika-s0102t2:72_1": "‘‘Appamatto taṁ taṁ kasivāṇijjādiṁ yathākālaṁ sampādetuṁ sakkotī’’tiādinā ‘‘pāsaṁsaṁ sīlamassa atthīti sīlavā.",
  "tika-s0102t2:72_2": "Sīlasampannoti sīlena samannāgato.",
  "tika-s0102t2:72_3": "Sampannasīlo’’ti evamādikaṁ pana atthavacanaṁ sukaranti anāmaṭṭhaṁ.",
  "tika-s0102t2:73_0": "151.Pāḷimuttakāyāti saṅgītianāruḷhāya dhammikathāya. Tatthevāti āvasathāgāre eva.",
  "tika-s0102t2:74_0": "Pāṭaliputtanagaramāpanavaṇṇanā",
  "tika-s0102t2:75_0": "152.Issariyamattāyāti issariyappamāṇena,",
  "tika-s0102t2:75_1": "issariyena ceva vittūpakaraṇena cāti evaṁ vā attho daṭṭhabbo.",
  "tika-s0102t2:75_2": "Upabhogūpakaraṇānipi hi loke ‘‘mattā’’ti vuccanti.",
  "tika-s0102t2:75_3": "Pāṭaligāmaṁ nagaraṁ katvāti pubbe ‘‘pāṭaligāmo’’ti laddhanāmaṁ ṭhānaṁ idāni nagaraṁ katvā.",
  "tika-s0102t2:75_4": "Māpentīti patiṭṭhāpenti.",
  "tika-s0102t2:75_5": "Āyamukhapacchindanatthanti āyadvārānaṁ upacchedanāya.",
  "tika-s0102t2:75_6": "‘‘Sahassasevā’’ti vā pāṭho,",
  "tika-s0102t2:75_7": "sahassaso eva.",
  "tika-s0102t2:75_8": "Tenāha ‘‘ekekavaggavasena sahassaṁ sahassaṁ hutvā’’ti.",
  "tika-s0102t2:75_9": "Gharavatthūnīti gharapatiṭṭhāpanaṭṭhānāni.",
  "tika-s0102t2:75_10": "Cittāni namantīti taṁtaṁdevatānubhāvena tattha tattheva cittāni namanti vatthuvijjāpāṭhakānaṁ,",
  "tika-s0102t2:75_11": "yattha yattha tāhi vatthūni pariggahitāni.",
  "tika-s0102t2:75_12": "Sippānubhāvenāti sippānugatavijjānubhāvena.",
  "tika-s0102t2:75_13": "Nāgaggāhoti nāgānaṁ nivāsappariggaho.",
  "tika-s0102t2:75_14": "Sesadvayesupi eseva nayo.",
  "tika-s0102t2:75_15": "Pāsāṇoti appalakkhaṇapāsāṇo.",
  "tika-s0102t2:75_16": "Khāṇukoti yo koci khāṇuko .",
  "tika-s0102t2:75_17": "Sippaṁ jappitvā tādisaṁ sārambhaṭṭhānaṁ pariharitvā anārambhe ṭhāne tāhi vatthupariggāhikāhi devatāhi",
  "tika-s0102t2:75_18": "saddhiṁ mantayamānāviya taṁtaṁgehāni māpenti upadesadānavasena.",
  "tika-s0102t2:75_19": "Nesanti vatthuvijjāpāṭhakānaṁ,",
  "tika-s0102t2:75_20": "sabbāsaṁ devatānaṁ.",
  "tika-s0102t2:75_21": "Maṅgalaṁ vaḍḍhāpessantīti maṅgalaṁ brūhessanti.",
  "tika-s0102t2:75_22": "Paṇḍitadassanādīni hi uttamamaṅgalāni.",
  "tika-s0102t2:75_23": "Tenāha ‘‘atha maya’’ntiādi.",
  "tika-s0102t2:76_0": "Saddo abbhuggacchati avayavadhammena samudāyassa apadisitabbato yathā ‘‘alaṅkato devadatto’’ti.",
  "tika-s0102t2:77_0": "Ariyakamanussānanti ariyadesavāsimanussānaṁ.",
  "tika-s0102t2:77_1": "Rāsivasenevāti ‘‘sahassaṁ satasahassa’’ntiādinā rāsivaseneva,",
  "tika-s0102t2:77_2": "appakassa pana bhaṇḍassa kayavikkayo aññatthāpi labbhatevāti ‘‘rāsivasenevā’’ti vuttaṁ.",
  "tika-s0102t2:77_3": "Vāṇijāya patho pavattiṭṭhānanti vaṇippathoti purimavikappe attho dutiyavikappe pana vāṇijānaṁ patho pavattiṭṭhānanti,",
  "tika-s0102t2:77_4": "vaṇippathoti imamatthaṁ dassento ‘‘vāṇijānaṁ vasanaṭṭhāna’’nti āha.",
  "tika-s0102t2:77_5": "Bhaṇḍapuṭe bhindanti mocenti etthāti puṭabhedananti ayamettha atthoti āha ‘‘bhaṇḍapuṭe…pe…",
  "tika-s0102t2:77_6": "vuttaṁ hotī’’ti.",
  "tika-s0102t2:78_0": "Ca-kārattho samuccayattho vā-saddo.",
  "tika-s0102t2:79_0": "153.Kāḷakaṇṇī sattāti attanā kaṇhadhammabahulatāya paresañca kaṇhavipākānatthanibbattinimittatāya ‘‘kāḷakaṇṇī’’ti",
  "tika-s0102t2:79_1": "laddhanāmā parūpaddavakarā appesakkhasattā.",
  "tika-s0102t2:79_2": "Tanti bhagavantaṁ.",
  "tika-s0102t2:79_3": "Pubbaṇhasamayanti pubbaṇhe ekaṁ samayaṁ.",
  "tika-s0102t2:79_4": "Gāmappavisananīhārenāti gāmappavesana nivasanākārena.",
  "tika-s0102t2:79_5": "Kāyapaṭibaddhaṁ katvāti cīvaraṁ pārupitvā,",
  "tika-s0102t2:79_6": "pattaṁ hatthena gahetvāti attho.",
  "tika-s0102t2:80_0": "Etthāti etasmiṁ vā sakappitappadese. Saññateti sammadeva saññate susaṁvutakāyavācācitte.",
  "tika-s0102t2:81_0": "Pattiṁ dadeyyāti attanā pasutaṁ puññaṁ tāsaṁ devatānaṁ anuppadajjeyya.",
  "tika-s0102t2:81_1": "‘‘Pūjitā’’tiādīsu tadeva pattidānaṁ pūjā,",
  "tika-s0102t2:81_2": "anāgate eva upaddave ārakkhasaṁvidhānaṁ paṭipūjā.",
  "tika-s0102t2:81_3": "‘‘Yebhuyyena ñātimanussā ñātipetānaṁ pattidānādinā pūjanamānanādīni karonti ime pana aññātakāpi samānā tathā karonti,",
  "tika-s0102t2:81_4": "tasmā nesaṁ sakkaccaṁ ārakkhā saṁvidhātabbā’’ti aññamaññaṁ sampavāretvā devatā tattha ussukkaṁ āpajjantīti dassento ‘‘ime’’tiādimāha.",
  "tika-s0102t2:81_5": "Balikammakaraṇaṁ mānanaṁ,",
  "tika-s0102t2:81_6": "sampati uppannaparissayaharaṇaṁ paṭimānanti dassetuṁ ‘‘ete’’tiādi vuttaṁ.",
  "tika-s0102t2:82_0": "Sundarāni passatīti sundarāni iṭṭhāni eva passati, na aniṭṭhāni.",
  "tika-s0102t2:83_0": "154.Āṇiyo koṭṭetvāti lahuke dārudaṇḍe gahetvā kavāṭaphalake viya aññamaññaṁ sambandhe kātuṁ āṇiyo koṭṭetvā.",
  "tika-s0102t2:83_1": "Nāvāsaṅkhepena kataṁ uḷumpaṁ,",
  "tika-s0102t2:83_2": "veḷunaḷādike saṅgharitvā valliādīhi kalāpavasena bandhitvā kattabbaṁ kullaṁ.",
  "tika-s0102t2:84_0": "Udakaṭṭhānassetaṁ adhivacananti yathāvuttassa yassa kassaci udakaṭṭhānassa etaṁ ‘‘aṇṇava’’nti adhivacanaṁ,",
  "tika-s0102t2:84_1": "samuddassevāti adhippāyo.",
  "tika-s0102t2:84_2": "Saranti idha nadī adhippetā sarati sandatīti katvā.",
  "tika-s0102t2:84_3": "Gambhīravitthatanti agādhaṭṭhena gambhīraṁ,",
  "tika-s0102t2:84_4": "sakalalokattayabyāpitāya vitthataṁ.",
  "tika-s0102t2:84_5": "Visajjāti anāsajja appatvā.",
  "tika-s0102t2:84_6": "Pallalāni tesaṁ ataraṇato.",
  "tika-s0102t2:84_7": "Vināyeva kullenāti īdisaṁ udakaṁ kullena īdisena vinā eva tiṇṇā medhāvino janā,",
  "tika-s0102t2:84_8": "taṇhāsaraṁ pana ariyamaggasaṅkhātaṁ setuṁ katvā nittiṇṇāti yojanā.",
  "tika-s0102t2:85_0": "Paṭhamabhāṇavāravaṇṇanā niṭṭhitā.",
  "tika-s0102t2:86_0": "Ariyasaccakathāvaṇṇanā",
  "tika-s0102t2:87_0": "155.Mahāpanādassa rañño.",
  "tika-s0102t2:87_1": "Pāsādakoṭiyaṁkatagāmoti pāsādassa patitathupikāya patiṭṭhitaṭṭhāne niviṭṭhagāmo.",
  "tika-s0102t2:87_2": "Ariyabhāvakarānanti ye paṭivijjhanti,",
  "tika-s0102t2:87_3": "tesaṁ ariyabhāvakarānaṁ nimittassa kattubhāvūpacāravaseneva vuttaṁ.",
  "tika-s0102t2:87_4": "Tacchāvipallāsabhūtabhāvena saccānaṁ.",
  "tika-s0102t2:87_5": "Anubodho pubbabhāgiyaṁ ñāṇaṁ,",
  "tika-s0102t2:87_6": "paṭivedho maggañāṇena abhisamayo,",
  "tika-s0102t2:87_7": "tattha yasmā anubodhapubbako paṭivedho anubodhena vinā na hoti,",
  "tika-s0102t2:87_8": "anubodhopi ekacco paṭivedhena sambandho,",
  "tika-s0102t2:87_9": "tadubhayābhāvahetukañca vaṭṭeva saṁsaraṇaṁ,",
  "tika-s0102t2:87_10": "tasmā vuttaṁ pāḷiyaṁ ‘‘ananubodhā…pe…",
  "tika-s0102t2:87_11": "tumhākañcā’’ti.",
  "tika-s0102t2:87_12": "Paṭisandhiggahaṇavasena bhavato bhavantarūpagamanaṁ sandhāvanaṁ,",
  "tika-s0102t2:87_13": "aparāparaṁ cavanupapajjanavasena sañcaraṇaṁ saṁsaraṇanti āha ‘‘bhavato’’tiādi.",
  "tika-s0102t2:87_14": "Sandhāvitasaṁsaritapadānaṁ kammasādhanataṁ sandhāyāha ‘‘mayā ca tumhehi cā’’ti paṭhamavikappe.",
  "tika-s0102t2:87_15": "Dutiyavikappe pana bhāvasādhanataṁ hadaye katvā ‘‘mamañceva tumhākañcā’’ti yathārutavaseneva vuttaṁ.",
  "tika-s0102t2:87_16": "Nayanasamatthāti pāpanasamatthā,",
  "tika-s0102t2:87_17": "dīgharajjunā baddhasakuṇaṁ viya rajjuhattho puriso desantaraṁ taṇhārajjunā baddhaṁ sattasantānaṁ abhisaṅkhāro bhavantaraṁ neti etāyāti bhavanetti, taṇhā,",
  "tika-s0102t2:87_18": "sā ariyamaggasatthena suṭṭhu hatā chinnāti bhavanettisamūhatā.",
  "tika-s0102t2:88_0": "Anāvattidhammasambodhiparāyaṇavaṇṇanā",
  "tika-s0102t2:89_0": "156.Dve gāmā ‘‘nātikā’’ti evaṁ laddhanāmo,",
  "tika-s0102t2:89_1": "ña-kārassa cāyaṁ na-kārādesena niddeso ‘‘animittā na nāyare’’tiādīsu (visuddhi. 1.174; jā. aṭṭha.",
  "tika-s0102t2:89_2": "2.2.34) viya.",
  "tika-s0102t2:89_3": "Tenāha ‘‘ñātigāmake’’ti .",
  "tika-s0102t2:89_4": "Giñjakā vuccanti iṭṭhakā,",
  "tika-s0102t2:89_5": "giñjakāhi eva kato āvasathoti giñjakāvasatho.",
  "tika-s0102t2:89_6": "So kira āvāso yathā sudhāparikammena sampayojanaṁ natthi,",
  "tika-s0102t2:89_7": "evaṁ iṭṭhakāhi eva cinitvā chādetvā kato.",
  "tika-s0102t2:89_8": "Tena vuttaṁ ‘‘iṭṭhakāmaye āvasathe’’ti.",
  "tika-s0102t2:89_9": "Tulādaṇḍakavāṭaphalakāni pana dārumayāneva.",
  "tika-s0102t2:90_0": "157.Oraṁ vuccati kāmadhātu,",
  "tika-s0102t2:90_1": "paccayabhāvena taṁ oraṁ bhajantīti orambhāgiyāni,",
  "tika-s0102t2:90_2": "orambhāgassa vā hitāni orambhāgiyāni.",
  "tika-s0102t2:90_3": "Tenāha ‘‘heṭṭhābhāgiyāna’’ntiādi.",
  "tika-s0102t2:90_4": "Tīhi maggehīti heṭṭhimehi tīhi maggehi.",
  "tika-s0102t2:90_5": "Tehi pahātabbatāya hi nesaṁ saṁyojanānaṁ orambhāgiyatā.",
  "tika-s0102t2:90_6": "Orambhañjiyāni vā orambhāgiyāni vuttāni niruttinayena.",
  "tika-s0102t2:90_7": "Idāni byatirekamukhena nesaṁ orambhāgiyabhāvaṁ vibhāvetuṁ ‘‘tatthā’’tiādi vuttaṁ.",
  "tika-s0102t2:90_8": "Vikkhambhitāni samatthatāvighātena puthujjanānaṁ,",
  "tika-s0102t2:90_9": "samucchinnāni sabbaso abhāvena ariyānaṁ rūpārūpabhavūpapattiyā vibandhāya na hontīti vuttaṁ ‘‘avikkhambhitāni asamucchinnānī’’ti.",
  "tika-s0102t2:90_10": "Nibbattavasenāti paṭisandhiggahaṇavasena.",
  "tika-s0102t2:90_11": "Gantuṁ na denti mahaggatagāmikammāyūhanassa vinibandhanato.",
  "tika-s0102t2:90_12": "Sakkāyadiṭṭhiādīni tīṇi saṁyojanāni kāmacchandabyāpādā viya mahaggatūpapattiyā avinibandhabhūtānipi kāmabhavūpapattiyā",
  "tika-s0102t2:90_13": "visesapaccayattā tattha mahaggatabhave nibbattampi tannibbattihetukammaparikkhaye kāmabhavūpapattipaccayatāya",
  "tika-s0102t2:90_14": "mahaggatabhavato ānetvā puna idheva kāmabhave eva nibbattāpenti,",
  "tika-s0102t2:90_15": "tasmā sabbānipi pañcapi saṁyojanāni orambhāgiyāni eva.",
  "tika-s0102t2:90_16": "Paṭisandhivasena anāgamanasabhāvāti paṭisandhiggahaṇavasena tasmā lokā idha na āgamanasabhāvā.",
  "tika-s0102t2:90_17": "Buddhadassanatheradassanadhammassavanānaṁ panatthāyassa āgamanaṁ anivāritaṁ.",
  "tika-s0102t2:91_0": "Kadāci karahaci uppattiyā saviraḷākāratā pariyuṭṭhānamandatāya abahalatāti dvedhāpi tanubhāvo.",
  "tika-s0102t2:91_1": "Abhiṇhanti bahuso.",
  "tika-s0102t2:91_2": "Bahalabahalāti tibbatibbā.",
  "tika-s0102t2:91_3": "Yattha uppajjanti,",
  "tika-s0102t2:91_4": "taṁ santānaṁ maddantā, pharantā, sādhentā,",
  "tika-s0102t2:91_5": "andhakāraṁ karontā uppajjanti,",
  "tika-s0102t2:91_6": "dvīhi pana maggehi pahīnattā tanukatanukā mandamandā uppajjanti.",
  "tika-s0102t2:91_7": "‘‘Puttadhītaro hontī’’ti idaṁ akāraṇaṁ.",
  "tika-s0102t2:91_8": "Tathā hi aṅgapaccaṅgaparāmasanamattenapi te honti.",
  "tika-s0102t2:91_9": "Idanti ‘‘rāgadosamohānaṁ tanuttā’’ti idaṁ vacanaṁ.",
  "tika-s0102t2:91_10": "Bhavatanukavasenāti appakabhavavasena.",
  "tika-s0102t2:91_11": "Tanti mahāsivattherassa vacanaṁ paṭikkhittanti sambandho.",
  "tika-s0102t2:91_12": "Ye bhavā ariyānaṁ labbhanti,",
  "tika-s0102t2:91_13": "te paripuṇṇalakkhaṇabhavā eva.",
  "tika-s0102t2:91_14": "Ye na labbhanti,",
  "tika-s0102t2:91_15": "tattha kīdisaṁ taṁ bhavatanukaṁ,",
  "tika-s0102t2:91_16": "tasmā ubhayathāpi bhavatanukassa asambhavo evāti dassetuṁ ‘‘sotāpannassā’’tiādi vuttaṁ.",
  "tika-s0102t2:91_17": "Aṭṭhame bhave bhavatanukaṁ natthi aṭṭhamasseva bhavassa sabbasseva abhāvato.",
  "tika-s0102t2:91_18": "Sesesupi eseva nayo.",
  "tika-s0102t2:92_0": "Kāmāvacaralokaṁsandhāya vuttaṁ itarassa lokassa vasena tathā vattuṁ asakkuṇeyyattā.",
  "tika-s0102t2:92_1": "Yo hi sakadāgāmī devamanussalokesu vomissakavasena nibbattati,",
  "tika-s0102t2:92_2": "sopi kāmabhavavaseneva paricchinditabbo.",
  "tika-s0102t2:92_3": "Bhagavatā ca kāmaloke ṭhatvā ‘‘sakideva imaṁ lokaṁ āgantvā’’ti vuttaṁ,",
  "tika-s0102t2:92_4": "‘‘imaṁ lokaṁ āgantvā’’ti ca iminā pañcasu sakadāgāmīsu cattāro vajjetvā ekova gahito.",
  "tika-s0102t2:92_5": "Ekacco hi idha sakadāgāmiphalaṁ patvā idheva parinibbāyati,",
  "tika-s0102t2:92_6": "ekacco idha patvā devaloke parinibbāyati,",
  "tika-s0102t2:92_7": "ekacco devaloke patvā tattheva parinibbāyati,",
  "tika-s0102t2:92_8": "ekacco devaloke patvā idhūpapajjitvā parinibbāyati,",
  "tika-s0102t2:92_9": "ime cattāro idha na labbhanti.",
  "tika-s0102t2:92_10": "Yo pana idha patvā devaloke yāvatāyukaṁ vasitvā puna idhūpapajjitvā parinibbāyati,",
  "tika-s0102t2:92_11": "ayaṁ idha adhippeto.",
  "tika-s0102t2:92_12": "Aṭṭhakathāyaṁ pana imaṁ lokanti kāmabhavo adhippetoti imamatthaṁ vibhāvetuṁ ‘‘sace hī’’tiādinā aññaṁyeva catukkaṁ dassitaṁ.",
  "tika-s0102t2:93_0": "Catūsu…pe…",
  "tika-s0102t2:93_1": "sabhāvoti attho apāyagamanīyānaṁ pāpadhammānaṁ sabbaso pahīnattā.",
  "tika-s0102t2:93_2": "Dhammaniyāmenāti maggadhammaniyāmena.",
  "tika-s0102t2:93_3": "Niyato uparimaggādhigamassa avassaṁbhāvibhāvato.",
  "tika-s0102t2:93_4": "Tenāha ‘‘sambodhiparāyaṇo’’ti.",
  "tika-s0102t2:94_0": "Dhammādāsadhammapariyāyavaṇṇanā",
  "tika-s0102t2:95_0": "158.Tesaṁ tesaṁ ñāṇagatinti tesaṁ tesaṁ sattānaṁ ‘‘asuko sotāpanno,",
  "tika-s0102t2:95_1": "asuko sakadāgāmī’’tiādinā taṁtaṁñāṇādhigamanaṁ.",
  "tika-s0102t2:95_2": "Ñāṇūpapattiṁ ñāṇābhisamparāyanti tato parampi ‘‘niyato sambodhiparāyaṇo,",
  "tika-s0102t2:95_3": "sakideva imaṁ lokaṁ āgantvā dukkhassantaṁ karissatī’’tiādinā ca ñāṇasahitaṁ uppattipaccayabhāvaṁ.",
  "tika-s0102t2:95_4": "Olokentassa ñāṇacakkhunā pekkhantassa kāyakilamathova,",
  "tika-s0102t2:95_5": "na tena kāci veneyyānaṁ atthasiddhīti adhippāyo.",
  "tika-s0102t2:95_6": "Cittavihesāti cittakhedo,",
  "tika-s0102t2:95_7": "sā kilesūpasaṁhitattā buddhānaṁ natthi.",
  "tika-s0102t2:95_8": "Ādīyati ālokīyati attā etenāti ādāsaṁ,",
  "tika-s0102t2:95_9": "dhammabhūtaṁ ādāsaṁ dhammādāsaṁ,",
  "tika-s0102t2:95_10": "ariyamaggañāṇassetaṁ adhivacanaṁ,",
  "tika-s0102t2:95_11": "tena ariyasāvakā catūsu ariyasaccesu viddhastasammohattā attānampi yāthāvato ñatvā yāthāvato byākareyya,",
  "tika-s0102t2:95_12": "tappakāsanato pana dhammapariyāyassa suttassa dhammādāsatā veditabbā.",
  "tika-s0102t2:95_13": "Yena dhammādāsenāti idha pana maggadhammameva vadati.",
  "tika-s0102t2:96_0": "Avecca yāthāvato jānitvā tannimittauppannapasādo aveccapasādo,",
  "tika-s0102t2:96_1": "maggādhigamena uppannapasādo ,",
  "tika-s0102t2:96_2": "so pana yasmā pāsāṇapabbato viya niccalo,",
  "tika-s0102t2:96_3": "na ca kenaci kāraṇena vigacchati,",
  "tika-s0102t2:96_4": "tasmā vuttaṁ ‘‘acalena accutenā’’ti.",
  "tika-s0102t2:97_0": "‘‘Pañcasīlānī’’ti gahaṭṭhavasenetaṁ vuttaṁ tehi ekantapariharaṇīyato.",
  "tika-s0102t2:97_1": "Ariyānaṁ pana sabbāni sīlāni kantāneva.",
  "tika-s0102t2:97_2": "Tenāha ‘‘sabbopi panettha saṁvaro labbhatiyevā’’ti.",
  "tika-s0102t2:98_0": "Sabbesanti sabbesaṁ ariyānaṁ.",
  "tika-s0102t2:98_1": "Sikkhāpadāvirodhenāti yathā bhūtarocanāpatti na hoti, evaṁ.",
  "tika-s0102t2:98_2": "Yuttaṭṭhāneti kātuṁ yuttaṭṭhāne.",
  "tika-s0102t2:99_0": "Ambapālīgaṇikāvatthuvaṇṇanā",
  "tika-s0102t2:100_0": "161.",
  "tika-s0102t2:100_1": "Tadā kira vesālī iddhā phītā sabbaṅgasampannā ahosi vepullappattā,",
  "tika-s0102t2:100_2": "taṁ sandhāyāha ‘‘khandhake vuttanayena vesāliyā sampannabhāvo veditabbo’’ti.",
  "tika-s0102t2:100_3": "Tasmiṁ kira bhikkhusaṅghe pañcasatamattā bhikkhū navā acirapabbajitā ahesuṁ osannavīriyā ca.",
  "tika-s0102t2:100_4": "Tathā hi vakkhati ‘‘tattha kira ekacce bhikkhū osannavīriyā’’tiādi (dī. ni. aṭṭha. 2.165).",
  "tika-s0102t2:100_5": "Satipaccupaṭṭhānatthanti tesaṁ satipaccupaṭṭhāpanatthaṁ.",
  "tika-s0102t2:100_6": "Saratīti kāyādike yathāsabhāvato ñāṇasampayuttāya satiyā anussarati upadhāreti.",
  "tika-s0102t2:100_7": "Sampajānātīti samaṁ pakārehi jānāti avabujjhati.",
  "tika-s0102t2:100_8": "Ayamettha saṅkhepo,",
  "tika-s0102t2:100_9": "vitthāro pana parato satipaṭṭhānavaṇṇanāyaṁ (dī. ni. aṭṭha. 2.373; ma. ni. aṭṭha.",
  "tika-s0102t2:100_10": "1.106) āgamissati.",
  "tika-s0102t2:101_0": "Sabbasaṅgāhakanti sarīragatassa ceva vatthālaṅkāragatassa cāti sabbassa nīlabhāvassa saṅgāhakaṁ vacanaṁ.",
  "tika-s0102t2:101_1": "Tassevāti nīlāti sabbasaṅgāhakavasena vuttaatthasseva.",
  "tika-s0102t2:101_2": "Vibhāgadassananti pabhedadassanaṁ.",
  "tika-s0102t2:101_3": "Yathā te licchavirājāno apītādivaṇṇā eva keci vilepanavasena pītādivaṇṇā khāyiṁsu,",
  "tika-s0102t2:101_4": "evaṁ anīlādivaṇṇā eva keci vilepanavasena nīlādivaṇṇā khāyiṁsūti vuttaṁ ‘‘na tesaṁ pakativaṇṇo nīlo’’tiādi.",
  "tika-s0102t2:101_5": "Nīlo maṇi etesūti nīlamaṇi,",
  "tika-s0102t2:101_6": "indanīlamahānīlādinīlaratanavinaddhā alaṅkārā.",
  "tika-s0102t2:101_7": "Te kira suvaṇṇaviracite hi maṇiobhāsehi ekanīlā viya khāyanti.",
  "tika-s0102t2:101_8": "Nīlamaṇikhacitāti nīlaratanaparikkhittā.",
  "tika-s0102t2:101_9": "Nīlavatthaparikkhittāti nīlavatthanīlakampalaparikkhepā.",
  "tika-s0102t2:101_10": "Nīlavammikehīti nīlakaghaṭaparikkhittehi.",
  "tika-s0102t2:101_11": "Sabbapadesūti ‘‘pītā hontī’’tiādisabbapadesu.",
  "tika-s0102t2:101_12": "Parivaṭṭesīti paṭighaṭṭesi.",
  "tika-s0102t2:101_13": "Āharanti imasmā rājapurisā balinti āhāro,",
  "tika-s0102t2:101_14": "tappattajanapadoti āha ‘‘sāhāranti sajanapada’’nti.",
  "tika-s0102t2:101_15": "Aṅguliphoṭopi aṅguliyā cālanavaseneva hotīti vuttaṁ ‘‘aṅguliṁ cālesu’’nti.",
  "tika-s0102t2:101_16": "Ambakāyāti mātugāmena.",
  "tika-s0102t2:101_17": "Upacāravacanaṁ hetaṁ itthīsu,",
  "tika-s0102t2:101_18": "yadidaṁ ‘‘ambakā mātugāmo jananikā’’ti.",
  "tika-s0102t2:102_0": "Avalokethāti apavattitvā olokanaṁ oloketha.",
  "tika-s0102t2:102_1": "Taṁ pana apavattitvā olokanaṁ anu anu dassanaṁ hotīti āha ‘‘punappunaṁ passathā’’ti.",
  "tika-s0102t2:102_2": "Upanethāti ‘‘yathāyaṁ licchavirājaparisā sobhātisayena yuttā,",
  "tika-s0102t2:102_3": "evaṁ tāvatiṁsaparisā’’ti upanayaṁ karotha.",
  "tika-s0102t2:102_4": "Tenāha ‘‘tāvatiṁsehi samake katvā passathā’’ti.",
  "tika-s0102t2:103_0": "‘‘Upasaṁharatha bhikkhave licchaviparisaṁ tāvatiṁsasadisa’’nti nayidaṁ nimittaggāhe niyojanaṁ,",
  "tika-s0102t2:103_1": "kevalaṁ pana dibbasampattisadisā etesaṁ rājūnaṁ issariyasampattīti anupubbikathāya saggasampattikathanaṁ viya daṭṭhabbaṁ.",
  "tika-s0102t2:103_2": "Tesu pana bhikkhūsu ekaccānaṁ tattha nimittaggāhopi siyā,",
  "tika-s0102t2:103_3": "taṁ sandhāya vuttaṁ ‘‘nimittaggāhe uyyojetī’’ti.",
  "tika-s0102t2:103_4": "Hitakāmatāya tesaṁ bhikkhūnaṁ yathā āyasmato nandassa hitakāmatāya saggasampattidassanaṁ.",
  "tika-s0102t2:103_5": "Tenāha ‘‘tatra kirā’’tiādi.",
  "tika-s0102t2:103_6": "Osannavīriyāti sammāpaṭipattiyaṁ avasannavīriyā,",
  "tika-s0102t2:103_7": "ossaṭṭhavīriyā vāti attho.",
  "tika-s0102t2:103_8": "Aniccalakkhaṇavibhāvanatthanti tesaṁ rājūnaṁ vasena bhikkhūnaṁ aniccalakkhaṇavibhūtabhāvatthaṁ.",
  "tika-s0102t2:104_0": "Veḷuvagāmavassūpagamanavaṇṇanā",
  "tika-s0102t2:105_0": "163.Samīpe veḷuvagāmoti pubbaṇhaṁ vā sāyanhaṁ vā gantvā nivattanayogye āsannaṭṭhāne niviṭṭhā parivāragāmo.",
  "tika-s0102t2:105_1": "Saṅgammāti sammā gantvā.",
  "tika-s0102t2:105_2": "Assāti bhagavato.",
  "tika-s0102t2:106_0": "164.Pharusoti kakkhaḷo,",
  "tika-s0102t2:106_1": "garutaroti attho.",
  "tika-s0102t2:106_2": "Visabhāgarogoti dhātuvisabhāgatāya samuṭṭhito bahalatararogo,",
  "tika-s0102t2:106_3": "na ābādhamattaṁ.",
  "tika-s0102t2:106_4": "Ñāṇena paricchinditvāti vedanānaṁ khaṇikataṁ,",
  "tika-s0102t2:106_5": "dukkhataṁ,",
  "tika-s0102t2:106_6": "attasuññatañca yāthāvato ñāṇena paricchijja parituletvā.",
  "tika-s0102t2:106_7": "Adhivāsesīti tā abhibhavanto yathāparimadditākārasallakkhaṇena attani āropetvā vāsesi,",
  "tika-s0102t2:106_8": "na tāhi abhibhuyyamāno.",
  "tika-s0102t2:106_9": "Tenāha ‘‘avihaññamāno’’tiādi.",
  "tika-s0102t2:106_10": "Adukkhiyamānoti cetodukkhavasena adukkhiyamāno ,",
  "tika-s0102t2:106_11": "kāyadukkhaṁ pana ‘‘natthī’’ti na sakkā vattuṁ.",
  "tika-s0102t2:106_12": "Asati hi tasmiṁ adhivāsanāya eva asambhavoti.",
  "tika-s0102t2:106_13": "Anāmantetvāti anālapitvā.",
  "tika-s0102t2:106_14": "Anapaloketvāti avissajjitvā.",
  "tika-s0102t2:106_15": "Tenāha ‘‘ovādānusāsaniṁ adatvāti vuttaṁ hotī’’ti.",
  "tika-s0102t2:106_16": "Pubbabhāgavīriyenāti phalasamāpattiyā parikammavīriyena.",
  "tika-s0102t2:106_17": "Phalasamāpattivīriyenāti phalasamāpattisampayuttavīriyena.",
  "tika-s0102t2:106_18": "Vikkhambhetvāti vinodetvā.",
  "tika-s0102t2:106_19": "Yathā nāma pupphanasamaye campakādirukkhe vekhe dinne yāva so vekho nāpanīyati,",
  "tika-s0102t2:106_20": "tāvassa pupphanasamatthatā vikkhambhitā vinoditā hoti,",
  "tika-s0102t2:106_21": "evameva yathāvuttavīriyavekhadānena tā vedanā satthu sarīre yathāparicchinnaṁ kālaṁ vikkhambhitā vinoditā ahesuṁ.",
  "tika-s0102t2:106_22": "Tena vuttaṁ ‘‘vikkhambhetvāti vinodetvā’’ti.",
  "tika-s0102t2:106_23": "Jīvitampi jīvitasaṅkhāro kammunā saṅkharīyatīti katvā.",
  "tika-s0102t2:106_24": "Chijjamānaṁ virodhipaccayasamāyogena payogasampattiyā ghaṭetvā ṭhapīyati.",
  "tika-s0102t2:106_25": "Adhiṭṭhāyāti adhiṭṭhānaṁ katvā.",
  "tika-s0102t2:106_26": "Tenāha ‘‘dasamāse mā uppajjitthāti samāpattiṁ samāpajjī’’ti.",
  "tika-s0102t2:106_27": "Taṁ pana ‘‘adhiṭṭhānaṁ,",
  "tika-s0102t2:106_28": "pavattana’’nti ca vattabbataṁ arahatīti vuttaṁ ‘‘adhiṭṭhahitvā pavattetvā’’ti.",
  "tika-s0102t2:107_0": "Khaṇikasamāpattīti tādisaṁ pubbābhisaṅkhāraṁ akatvā ṭhānaso samāpajjitabbasamāpatti.",
  "tika-s0102t2:107_1": "Puna sarīraṁ vedanā ajjhottharati savisesapubbābhisaṅkhārassa akatattā.",
  "tika-s0102t2:107_2": "Rūpasattakaarūpasattakāni visuddhimaggasaṁvaṇṇanāsu (visuddhi. ṭī. 2.706,",
  "tika-s0102t2:107_3": "717) vitthāritanayena veditabbāni.",
  "tika-s0102t2:107_4": "Suṭṭhu vikkhambheti pubbābhisaṅkhārassa sātisayattā.",
  "tika-s0102t2:107_5": "Idāni tamatthaṁ upamāya vibhāvetuṁ ‘‘yathā nāmā’’tiādi vuttaṁ.",
  "tika-s0102t2:107_6": "Apabyūḷhoti apanīto.",
  "tika-s0102t2:107_7": "Cuddasahākārehi sannetvāti tesaṁyeva rūpasattakaarūpasattakānaṁ vasena cuddasahi pakārehi vipassanācittaṁ,",
  "tika-s0102t2:107_8": "sakalameva vā attabhāvaṁ visabhāgarogasañjanitalūkhabhāvanirogakaraṇāya sinehetvā na uppajjiyeva sammāsambuddhena",
  "tika-s0102t2:107_9": "sātisayasamāpattivegena suvikkhambhitattā.",
  "tika-s0102t2:108_0": "Gilāno hutvā puna vuṭṭhitoti pubbe gilāno hutvā puna tato gilānabhāvato vuṭṭhito.",
  "tika-s0102t2:108_1": "Madhurakabhāvo nāma sarīrassa thambhitattaṁ,",
  "tika-s0102t2:108_2": "taṁ pana garubhāvapubbakanti āha ‘‘sañjātagarubhāvo sañjātathaddhabhāvo’’ti.",
  "tika-s0102t2:108_3": "‘‘Nānākārato na upaṭṭhahantī’’ti iminā disāsammohopi me ahosi sokabalenāti dasseti.",
  "tika-s0102t2:108_4": "Satipaṭṭhānādidhammāti kāyānupassanādayo anupassanādhammā pubbe vibhūtā hutvā upaṭṭhahantāpi idāni mayhaṁ pākaṭā na honti.",
  "tika-s0102t2:109_0": "165.Abbhantaraṁ karoti nāma attaniyeva ṭhapanato.",
  "tika-s0102t2:109_1": "Puggalaṁ abbhantaraṁ karoti nāma samānattatāvasena dhammena pubbe tassa saṅgaṇhato.",
  "tika-s0102t2:109_2": "Daharakāleti attano daharakāle.",
  "tika-s0102t2:109_3": "Kassaci akathetvāti kassaci attano antevāsikassa upanigūhabhūtaṁ ganthaṁ akathetvā.",
  "tika-s0102t2:109_4": "Muṭṭhiṁ katvāti muṭṭhigataṁ viya rahasibhūtaṁ katvā.",
  "tika-s0102t2:109_5": "Yasmiṁ vā naṭṭhe sabbo taṁmūlako dhammo vinassati,",
  "tika-s0102t2:109_6": "so ādito mūlabhūto dhammo,",
  "tika-s0102t2:109_7": "mussati vinassati dhammo etena naṭṭhenāti muṭṭhi,",
  "tika-s0102t2:109_8": "taṁ tathārūpaṁ muṭṭhiṁ katvā pariharitvā ṭhapitaṁ kiñci natthīti dasseti.",
  "tika-s0102t2:110_0": "Ahamevāti avadhāraṇaṁ bhikkhusaṅghapariharaṇassa aññasādhāraṇicchādassanatthaṁ,",
  "tika-s0102t2:110_1": "avadhāraṇena pana vinā ‘‘ahaṁ bhikkhusaṅgha’’ntiādi bhikkhusaṅghapariharaṇe ahaṁkāramamaṁkārābhāvadassananti daṭṭhabbaṁ.",
  "tika-s0102t2:110_2": "Uddisitabbaṭṭhenāti ‘‘satthā’’ti uddisitabbaṭṭhena.",
  "tika-s0102t2:110_3": "Mā vāahesuṁ bhikkhūti adhippāyo.",
  "tika-s0102t2:110_4": "‘‘Mā vā ahosī’’ti vā pāṭho.",
  "tika-s0102t2:110_5": "Evaṁ na hotīti ‘‘ahaṁ bhikkhusaṅghaṁ pariharissāmī’’tiādi ākārena cittappavatti na hoti.",
  "tika-s0102t2:110_6": "‘‘Pacchimavayaanuppattabhāvadīpanatthaṁ vutta’’nti iminā vayo viya buddhakiccampi pariyositakammanti dīpeti.",
  "tika-s0102t2:110_7": "Sakaṭassa bāhappadese daḷhībhāvāya veṭhadānaṁ bāhabandho.",
  "tika-s0102t2:110_8": "Cakkanemisandhīnaṁ daḷhībhāvāya veṭhadānaṁ cakkabandho.",
  "tika-s0102t2:111_0": "Tamatthanti veṭhamissakena maññeti vuttamatthaṁ.",
  "tika-s0102t2:111_1": "Rūpādayo eva dhammā saviggaho viya upaṭṭhānato rūpanimittādayo,",
  "tika-s0102t2:111_2": "tesaṁ rūpanimittādīnaṁ.",
  "tika-s0102t2:111_3": "Lokiyānaṁ vedanānanti yāsaṁ nirodhanena phalasamāpatti samāpajjitabbā,",
  "tika-s0102t2:111_4": "tāsaṁ nirodhā phāsu hoti,",
  "tika-s0102t2:111_5": "tathā bāḷhavedanābhitunnasarīrassāpi.",
  "tika-s0102t2:111_6": "Tadatthāyāti phalasamāpattivihāratthāya.",
  "tika-s0102t2:111_7": "Dvīhi bhāgehi āpo gato etthāti dīpo,",
  "tika-s0102t2:111_8": "oghena parigato hutvā anajjhotthaṭo bhūmibhāgo,",
  "tika-s0102t2:111_9": "idha pana catūhipi oghehi,",
  "tika-s0102t2:111_10": "saṁsāramahogheneva vā anajjhotthaṭo attā ‘‘dīpo’’ti adhippeto.",
  "tika-s0102t2:111_11": "Tenāha ‘‘mahāsamuddagatā’’tiādi.",
  "tika-s0102t2:111_12": "Attassaraṇāti attappaṭisaraṇā.",
  "tika-s0102t2:111_13": "Attagatikā vāti attaparāyaṇāva .",
  "tika-s0102t2:111_14": "Mā aññagatikāti aññaṁ kiñci gatiṁ paṭisaraṇaṁ parāyaṇaṁ mā cintayittha. Kasmā?",
  "tika-s0102t2:111_15": "Attā nāmettha paramatthato dhammo abbhantaraṭṭhena,",
  "tika-s0102t2:111_16": "so evaṁ sampādito tumhākaṁ dīpaṁ tāṇaṁ gati parāyaṇanti.",
  "tika-s0102t2:111_17": "Tena vuttaṁ ‘‘dhammadīpā’’tiādi.",
  "tika-s0102t2:111_18": "Tathā cāha ‘‘attā hi attano nātho,",
  "tika-s0102t2:111_19": "ko hi nātho paro siyā’’ti (dha. pa. 160,",
  "tika-s0102t2:111_20": "380) upadesamattameva hi parasmiṁ paṭibaddhaṁ,",
  "tika-s0102t2:111_21": "aññā sabbā sampatti purisassa attādhīnā eva.",
  "tika-s0102t2:111_22": "Tenāha bhagavā ‘‘tumhehi kiccaṁ ātappaṁ,",
  "tika-s0102t2:111_23": "akkhātāro tathāgatā’’ti (dha. pa. 276).",
  "tika-s0102t2:111_24": "Tamaggeti tamayogassa agge tassa atikkantābhāvato.",
  "tika-s0102t2:111_25": "Tenevāha ‘‘ime aggatamā’’tiādi.",
  "tika-s0102t2:111_26": "Mamāti mama sāsane.",
  "tika-s0102t2:111_27": "Sabbepi te catusatipaṭṭhānagocarā vāti catubbidhaṁ satipaṭṭhānaṁ bhāvetvā brūhetvā tadeva gocaraṁ attano",
  "tika-s0102t2:111_28": "pavattiṭṭhānaṁ katvā ṭhitā eva bhikkhū agge bhavissanti.",
  "tika-s0102t2:112_0": "Dutiyabhāṇavāravaṇṇanā niṭṭhitā.",
  "tika-s0102t2:113_0": "Nimittobhāsakathāvaṇṇanā",
  "tika-s0102t2:114_0": "166.",
  "tika-s0102t2:114_1": "Anekavāraṁ bhagavā vesāliyaṁ viharati,",
  "tika-s0102t2:114_2": "tasmā imaṁ vesālippavesanaṁ niyametvā dassetuṁ ‘‘kadā pāvisī’’ti pucchitvā āgamanato paṭṭhāya taṁ dassento ‘‘bhagavā kirā’’tiādimāha.",
  "tika-s0102t2:114_3": "Āgatamaggenevāti pubbe yāva veḷuvagāmakā āgatamaggeneva paṭinivattento.",
  "tika-s0102t2:114_4": "Yathāparicchedenāti yathāparicchinnakālena.",
  "tika-s0102t2:114_5": "Tatoti phalasamāpattito.",
  "tika-s0102t2:114_6": "Ayanti idāni vuccamānākāro.",
  "tika-s0102t2:114_7": "Divāṭṭhānolokanādi parinibbānassa ekantikabhāvadassanaṁ.",
  "tika-s0102t2:114_8": "Ossaṭṭhoti vissaṭṭho āyusaṅkhāro ‘‘sattāhameva mayā jīvitabba’’nti.",
  "tika-s0102t2:115_0": "Jeṭṭhakaniṭṭhabhātikānanti sabbeva sabrahmacārino sandhāya vadati.",
  "tika-s0102t2:116_0": "Paṭipādessāmīti maggapaṭipattiyā niyojessāmi.",
  "tika-s0102t2:116_1": "Maṇiphalaketi maṇikhacite pamukhe atthataphalake.",
  "tika-s0102t2:116_2": "Taṁ paṭhamaṁdassananti yaṁ veḷuvane paribbājakarūpena āgatassa siddhaṁ dassanaṁ,",
  "tika-s0102t2:116_3": "taṁ paṭhamadassanaṁ.",
  "tika-s0102t2:116_4": "Yaṁ vā anomadassissa bhagavato vacanaṁ saddahantena tadā abhinīhārakāle paccakkhato viya tumhākaṁ dassanaṁ siddhaṁ,",
  "tika-s0102t2:116_5": "taṁ paṭhamadassanaṁ.",
  "tika-s0102t2:116_6": "Paccāgamanacārikanti paccāgamanatthaṁ cārikaṁ.",
  "tika-s0102t2:117_0": "Sattāhanti accantasaṁyoge upayogavacanaṁ.",
  "tika-s0102t2:117_1": "Therassa jātovarakagehaṁ kira itaragehato vivekaṭṭhaṁ,",
  "tika-s0102t2:117_2": "vivaṭaṅgaṇañca,",
  "tika-s0102t2:117_3": "tasmā devabrahmānaṁ upasaṅkamanayogyanti ‘‘jātovarakaṁ paṭijaggathā’’ti vuttaṁ.",
  "tika-s0102t2:117_4": "Soti uparevato.",
  "tika-s0102t2:117_5": "Taṁ pavattinti tattha vasitukāmatāya vuttaṁ taṁ.",
  "tika-s0102t2:118_0": "‘‘Jānantāpi tathāgatā pucchantī’’ti (pārā. 16,",
  "tika-s0102t2:118_1": "165) iminā nīhārena thero ‘‘ke tumhe’’ti pucchi.",
  "tika-s0102t2:118_2": "‘‘Tvaṁ catūhi mahārājehi mahantataro’’ti puṭṭho attano mahattaṁ satthu upari pakkhipanto ‘‘ārāmikasadisā ete upāsike amhākaṁ satthuno’’ti āha.",
  "tika-s0102t2:118_3": "Sāvakasampattikittanampi hi atthato satthu sampattiṁyeva vibhāveti.",
  "tika-s0102t2:119_0": "Sotāpattiphale patiṭṭhāyāti therassa desanānubhāvena,",
  "tika-s0102t2:119_1": "attano ca upanissayasampattiyā ñāṇassa paripakkattā sotāpattiphale patiṭṭhahitvā.",
  "tika-s0102t2:120_0": "Ayanti yathāvuttā.",
  "tika-s0102t2:120_1": "Etthāti ‘‘vesāliṁ piṇḍāya pāvisī’’ti etasmiṁ vesālīpavese.",
  "tika-s0102t2:120_2": "Anupubbīkathāti anupubbadīpanī kathā.",
  "tika-s0102t2:121_0": "167.Udenayakkhassa cetiyaṭṭhāneti udenassa nāma yakkhassa āyatanabhāvena iṭṭhakāhi cite mahājanassa cittīkataṭṭhāne.",
  "tika-s0102t2:121_1": "Katavihāroti bhagavantaṁ uddissa katavihāro.",
  "tika-s0102t2:121_2": "Vuccatīti purimavohārena ‘‘udenacetiya’’nti vuccati.",
  "tika-s0102t2:121_3": "Gotamakādīsupīti ‘‘gotamakacetiya’’nti evaṁ ādīsupi.",
  "tika-s0102t2:121_4": "Eseva nayoti cetiyaṭṭhāne katavihārabhāvaṁ atidisati.",
  "tika-s0102t2:121_5": "Vaḍḍhitāti bhāvanāpāripūrivasena paribrūhitā.",
  "tika-s0102t2:121_6": "Punappunaṁ katāti bhāvanāya bahulīkaraṇena aparāparaṁ pavattitā.",
  "tika-s0102t2:121_7": "Yuttayānaṁ viya katāti yathā yuttaṁ ājaññayānaṁ chekena sārathinā adhiṭṭhitaṁ yathāruci pavattati,",
  "tika-s0102t2:121_8": "evaṁ yathārucipavattirahataṁ gamitā.",
  "tika-s0102t2:121_9": "Patiṭṭhānaṭṭhenāti adhiṭṭhānaṭṭhena.",
  "tika-s0102t2:121_10": "Vatthu viya katāti sabbaso upakkilesavisodhanena iddhivisayatāya pavattiṭṭhānabhāvato suvisodhitaparissayavatthu viya katā.",
  "tika-s0102t2:121_11": "Adhiṭṭhitāti paṭipakkhadūrībhāvato subhāvitabhāvena taṁtaṁadhiṭṭhānayogyatāya ṭhapitā .",
  "tika-s0102t2:121_12": "Samantato citāti sabbabhāgena bhāvanupacayaṁ gamitā.",
  "tika-s0102t2:121_13": "Tenāha ‘‘suvaḍḍhitā’’ti.",
  "tika-s0102t2:121_14": "Suṭṭhu samāraddhāti iddhibhāvanāya sikhāppattiyā sammadeva saṁsevitā.",
  "tika-s0102t2:122_0": "Aniyamenāti ‘‘yassa kassacī’’ti aniyamavacanena.",
  "tika-s0102t2:122_1": "Niyametvāti ‘‘tathāgatassā’’ti sarūpadassanena niyametvā.",
  "tika-s0102t2:122_2": "Āyuppamāṇanti paramāyuppamāṇaṁ vadati,",
  "tika-s0102t2:122_3": "tasseva gahaṇe kāraṇaṁ brahmajālasuttavaṇṇanāyaṁ (dī. ni. aṭṭha. 1.40; dī. ni. ṭī.",
  "tika-s0102t2:122_4": "1.40) vuttanayeneva veditabbaṁ.",
  "tika-s0102t2:122_5": "Mahāsivatthero pana ‘‘mahābodhisattānaṁ carimabhave paṭisandhidāyino kammassa asaṅkhyeyyāyukatāsaṁvattanasamatthataṁ",
  "tika-s0102t2:122_6": "hadaye ṭhapetvā buddhānaṁ āyusaṅkhārassa parissayavikkhambhanasamatthatā pāḷiyaṁ āgatā evāti imaṁ bhaddakappameva",
  "tika-s0102t2:122_7": "tiṭṭheyyā’’ti avoca.",
  "tika-s0102t2:122_8": "‘‘Khaṇḍiccādīhi abhibhuyyatī’’ti etena yathā iddhibalena jarāya na paṭighāto,",
  "tika-s0102t2:122_9": "evaṁ tena maraṇassapi na paṭighātoti atthato āpannamevāti.",
  "tika-s0102t2:122_10": "‘‘Kva saro khitto,",
  "tika-s0102t2:122_11": "kva ca nipatito’’ti aññathā vuṭṭhitenāpi theravādena aṭṭhakathāvacanameva samatthitanti daṭṭhabbaṁ .",
  "tika-s0102t2:122_12": "Tenāha ‘‘so na ruccati…pe…",
  "tika-s0102t2:122_13": "niyamita’’nti.",
  "tika-s0102t2:123_0": "Pariyuṭṭhitacittoti yathā kiñci atthānatthaṁ sallakkhetuṁ na sakkā,",
  "tika-s0102t2:123_1": "evaṁ abhibhūtacitto.",
  "tika-s0102t2:123_2": "So pana abhibhavo mahatā udakoghena appakassa udakassa ajjhottharaṇaṁ viya ahosīti vuttaṁ ‘‘ajjhotthaṭacitto’’ti.",
  "tika-s0102t2:123_3": "Aññopīti therato,",
  "tika-s0102t2:123_4": "ariyehi vā aññopi yo koci puthujjano.",
  "tika-s0102t2:123_5": "Puthujjanaggahaṇañcettha yathā sabbena sabbaṁ appahīnavipallāso mārena pariyuṭṭhitacitto kiñci atthaṁ sallakkhetuṁ na sakkoti,",
  "tika-s0102t2:123_6": "evaṁ thero bhagavatā kataṁ nimittobhāsaṁ sabbaso na sallakkhesīti dassanatthaṁ.",
  "tika-s0102t2:123_7": "Tenāha ‘‘māro hī’’tiādi.",
  "tika-s0102t2:123_8": "Cattāro vipallāsāti asubhe ‘‘subha’’nti saññāvipallāso,",
  "tika-s0102t2:123_9": "cittavipallāso,",
  "tika-s0102t2:123_10": "dukkhe ‘‘sukha’’nti saññāvipallāso,",
  "tika-s0102t2:123_11": "cittavipallāsoti ime cattāro vipallāsā.",
  "tika-s0102t2:123_12": "Tenāti yadipi itare aṭṭha vipallāsā pahīnā,",
  "tika-s0102t2:123_13": "tathāpi yathāvuttānaṁ catunnaṁ vipallāsānaṁ appahīnabhāvena.",
  "tika-s0102t2:123_14": "Assāti therassa.",
  "tika-s0102t2:123_15": "Maddatīti phusanamattena maddanto viya hoti,",
  "tika-s0102t2:123_16": "aññathā tena maddite sattānaṁ maraṇameva siyā.",
  "tika-s0102t2:123_17": "Kiṁ sakkhissati,",
  "tika-s0102t2:123_18": "na sakkhissatīti adhippāyo.",
  "tika-s0102t2:123_19": "Kasmā na sakkhissati,",
  "tika-s0102t2:123_20": "nanu esa aggasāvakassa kucchiṁ paviṭṭhoti?",
  "tika-s0102t2:123_21": "Saccaṁ paviṭṭho,",
  "tika-s0102t2:123_22": "tañca kho attano ānubhāvadassanatthaṁ,",
  "tika-s0102t2:123_23": "na vibādhanādhippāyena.",
  "tika-s0102t2:123_24": "Vibādhanādhippāyena pana idha ‘‘kiṁ sakkhissatī’’ti vuttaṁ hadayamaddanassa adhigatattā.",
  "tika-s0102t2:123_25": "Nimittobhāsanti ettha ‘‘tiṭṭhatu bhagavā kappa’’nti sakalakappaṁ avaṭṭhānayācanāya ‘‘yassa kassaci ānanda",
  "tika-s0102t2:123_26": "cattāro iddhipādā bhāvitā’’tiādinā aññāpadesena attano caturiddhipādabhāvanānubhāvena kappaṁ avaṭṭhānasamatthatāvasena",
  "tika-s0102t2:123_27": "saññuppādanaṁ nimittaṁ,",
  "tika-s0102t2:123_28": "tathā pana pariyāyaṁ muñcitvā ujukaṁyeva attano adhippāyavibhāvanaṁ obhāso.",
  "tika-s0102t2:123_29": "Jānantoyeva vāti mārena pariyuṭṭhitabhāvaṁ jānanto eva.",
  "tika-s0102t2:123_30": "Attano aparādhahetuto sattānaṁ soko tanuko hoti,",
  "tika-s0102t2:123_31": "na balavāti āha ‘‘dosāropanena sokatanukaraṇattha’’nti.",
  "tika-s0102t2:123_32": "Kiṁ pana thero mārena pariyuṭṭhitacittakāle pavattiṁ pacchā jānātīti?",
  "tika-s0102t2:123_33": "Na jānāti sabhāvena,",
  "tika-s0102t2:123_34": "buddhānubhāvena pana anujānāti.",
  "tika-s0102t2:124_0": "Mārayācanakathāvaṇṇanā",
  "tika-s0102t2:125_0": "168.Anatthe niyojento guṇamāraṇena māreti,",
  "tika-s0102t2:125_1": "virāgavibandhanena vā jātinimittatāya tattha tattha jātaṁ jātaṁ mārento viya hotīti ‘‘māretīti māro’’ti vuttaṁ.",
  "tika-s0102t2:125_2": "Ativiya pāpatāya pāpimā.",
  "tika-s0102t2:125_3": "Kaṇhadhammehi samannāgato kaṇho.",
  "tika-s0102t2:125_4": "Virāgādiguṇānaṁ antakaraṇato antako.",
  "tika-s0102t2:125_5": "Sattānaṁ anatthāvahapaṭipattiṁ na muccatīti namuci.",
  "tika-s0102t2:125_6": "Attano mārapāsena pamatte bandhati,",
  "tika-s0102t2:125_7": "pamattā vā bandhū etassāti pamattabandhu.",
  "tika-s0102t2:125_8": "Sattamasattāhato paraṁ satta ahāni sandhāyāha ‘‘aṭṭhame sattāhe’’ti na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0102t2:125_9": "Sattamasattāhassa hi parato ajapālanigrodhamūle mahābrahmuno,",
  "tika-s0102t2:125_10": "sakkassa ca devarañño paṭiññātadhammadesanaṁ bhagavantaṁ ñatvā ‘‘idāni satte dhammadesanāya mama visayaṁ",
  "tika-s0102t2:125_11": "atikkamāpessatī’’ti sañjātadomanasso hutvā ṭhito cintesi ‘‘handa dānāhaṁ naṁ upāyena parinibbāpessāmi,",
  "tika-s0102t2:125_12": "evamassa manoratho aññathattaṁ gamissati,",
  "tika-s0102t2:125_13": "mama ca manoratho ijjhissatī’’ti .",
  "tika-s0102t2:125_14": "Evaṁ pana cintetvā bhagavantaṁ upasaṅkamitvā ekaṁ antaṁ ṭhito ‘‘parinibbātu dāni bhante bhagavā’’tiādinā parinibbānaṁ yāci,",
  "tika-s0102t2:125_15": "taṁ sandhāya vuttaṁ ‘‘aṭṭhame sattāhe’’tiādi.",
  "tika-s0102t2:125_16": "Tattha ajjāti āyusaṅkhārossajjanadivasaṁ sandhāyāha.",
  "tika-s0102t2:125_17": "Bhagavā cassa abhisandhiṁ jānantopi taṁ anāvikatvā parinibbānassa akālabhāvameva pakāsento yācanaṁ paṭikkhipi.",
  "tika-s0102t2:125_18": "Tenāha ‘‘na tāvāha’’ntiādi.",
  "tika-s0102t2:126_0": "Maggavasena viyattāti saccasampaṭivedhaveyyattiyena byattā.",
  "tika-s0102t2:126_1": "Tatheva vinītāti maggavasena kilesānaṁ samucchedavinayanena vinītā.",
  "tika-s0102t2:126_2": "Tathā visāradāti ariyamaggādhigameneva satthusāsane vesārajjappattiyā visāradā ,",
  "tika-s0102t2:126_3": "sārajjakarānaṁ diṭṭhivicikicchādipāpadhammānaṁ vigamena visāradabhāvaṁ pattāti attho.",
  "tika-s0102t2:126_4": "Yassa sutassa vasena vaṭṭadukkhato nissaraṇaṁ sambhavati,",
  "tika-s0102t2:126_5": "taṁ idha ukkaṭṭhaniddesena ‘‘suta’’nti adhippetanti āha ‘‘tepiṭakavasenā’’ti.",
  "tika-s0102t2:126_6": "Tiṇṇaṁ piṭakānaṁ samūho tepiṭakaṁ,",
  "tika-s0102t2:126_7": "tīṇi vā piṭakāni tipiṭakaṁ,",
  "tika-s0102t2:126_8": "tipiṭakameva tepiṭakaṁ,",
  "tika-s0102t2:126_9": "tassa vasena.",
  "tika-s0102t2:126_10": "Tamevāti yaṁ taṁ tepiṭakaṁ sotabbabhāvena ‘‘suta’’nti vuttaṁ, tameva.",
  "tika-s0102t2:126_11": "Dhammanti pariyattidhammaṁ.",
  "tika-s0102t2:126_12": "Dhārentīti suvaṇṇabhājane pakkhittasīhavasaṁ viya avinassantaṁ katvā suppaguṇasuppavattibhāvena dhārenti hadaye ṭhapenti.",
  "tika-s0102t2:126_13": "Iti pariyattidhammavasena bahussutadhammadharabhāvaṁ dassetvā idāni paṭivedhadhammavasenapi taṁ dassetuṁ ‘‘atha vā’’tiādi vuttaṁ.",
  "tika-s0102t2:126_14": "Ariyadhammassāti maggaphaladhammassa,",
  "tika-s0102t2:126_15": "navavidhassāpi vā lokuttaradhammassa.",
  "tika-s0102t2:126_16": "Anudhammabhūtanti adhigamāya anurūpadhammabhūtaṁ.",
  "tika-s0102t2:126_17": "Anucchavikapaṭipadanti ca tameva vipassanādhammamāha,",
  "tika-s0102t2:126_18": "chabbidhā visuddhiyo vā.",
  "tika-s0102t2:126_19": "Anudhammanti tassā yathāvuttapaṭipadāya anurūpaṁ abhisallekhitaṁ appicchatādidhammaṁ.",
  "tika-s0102t2:126_20": "Caraṇasīlāti samādāya pavattanasīlā.",
  "tika-s0102t2:126_21": "Anu maggaphaladhammo etissāti vā anudhammā,",
  "tika-s0102t2:126_22": "vuṭṭhānagāminivipassanā,",
  "tika-s0102t2:126_23": "tassā caraṇasīlā.",
  "tika-s0102t2:126_24": "Attano ācariyavādanti attano ācariyassa sammāsambuddhassa vādaṁ.",
  "tika-s0102t2:126_25": "Sadevakassa lokassa ācārasikkhāpanena ācariyo, bhagavā.",
  "tika-s0102t2:126_26": "Tassa vādo,",
  "tika-s0102t2:126_27": "catusaccadesanā.",
  "tika-s0102t2:127_0": "Ācikkhissantīti ādito kathessanti,",
  "tika-s0102t2:127_1": "attanā uggahitaniyāmena pare uggaṇhāpessantīti attho.",
  "tika-s0102t2:127_2": "Desessantīti vācessanti,",
  "tika-s0102t2:127_3": "pāḷiṁ sammā pabodhessantīti attho.",
  "tika-s0102t2:127_4": "Paññāpessantīti pajānāpessanti,",
  "tika-s0102t2:127_5": "saṅkāpessantīti attho.",
  "tika-s0102t2:127_6": "Paṭṭhapessantīti pakārehi ṭhapessanti,",
  "tika-s0102t2:127_7": "pakāsessantīti attho.",
  "tika-s0102t2:127_8": "Vivarissantīti vivaṭaṁ karissanti.",
  "tika-s0102t2:127_9": "Vibhajissantīti vibhattaṁ karissanti.",
  "tika-s0102t2:127_10": "Uttāniṁ karissantīti anuttānaṁ gambhīraṁ uttānaṁ pākaṭaṁ karissanti.",
  "tika-s0102t2:127_11": "Saha dhammenāti ettha dhamma-saddo kāraṇapariyāyo ‘‘hetumhi ñāṇaṁ dhammapaṭisambhidā’’tiādīsu (vibha.",
  "tika-s0102t2:127_12": "270) viyāti āha ‘‘sahetukena sakāraṇena vacanenā’’ti.",
  "tika-s0102t2:127_13": "Sappāṭihāriyanti sanissaraṇaṁ ,",
  "tika-s0102t2:127_14": "yathā paravādaṁ bhañjitvā sakavādo patiṭṭhahati,",
  "tika-s0102t2:127_15": "evaṁ hetudāharaṇehi yathādhigatamatthaṁ sampādetvā dhammaṁ kathessanti.",
  "tika-s0102t2:127_16": "Tenāha ‘‘niyyānikaṁ katvā dhammaṁ desessantī’’ti,",
  "tika-s0102t2:127_17": "navavidhaṁ lokuttaradhammaṁ pabodhessantīti attho.",
  "tika-s0102t2:127_18": "Ettha ca ‘‘paññāpessantī’’tiādīhi chahi padehi cha atthapadāni dassitāni,",
  "tika-s0102t2:127_19": "ādito pana dvīhi padehi cha byañjanapadāni.",
  "tika-s0102t2:127_20": "Ettāvatā tepiṭakaṁ buddhavacanaṁ saṁvaṇṇanānayena saṅgahetvā dassitaṁ hoti.",
  "tika-s0102t2:127_21": "Vuttañhetaṁ nettiyaṁ ‘‘dvādasapadāni suttaṁ,",
  "tika-s0102t2:127_22": "taṁ sabbaṁ byañjanañca attho cā’’ti (netti.",
  "tika-s0102t2:127_23": "saṅkhāre).",
  "tika-s0102t2:128_0": "Sikkhattayasaṅgahitanti adhisīlasikkhādisikkhattayasaṅgahaṇaṁ.",
  "tika-s0102t2:128_1": "Sakalaṁ sāsanabrahmacariyanti anavasesaṁ satthusāsanabhūtaṁ seṭṭhacariyaṁ.",
  "tika-s0102t2:128_2": "Samiddhanti sammadeva vaḍḍhitaṁ.",
  "tika-s0102t2:128_3": "Jhānassādavasenāti tehi tehi bhikkhūhi samadhigatajhānasukhavasena.",
  "tika-s0102t2:128_4": "Vuddhippattanti uḷārapaṇītabhāvagamanena sabbaso parivuddhiṁ upagataṁ.",
  "tika-s0102t2:128_5": "Sabbapāliphullaṁ viya abhiññāsampattivasena abhiññāsampadāhi sāsanābhivuddhiyā matthakappattito.",
  "tika-s0102t2:128_6": "Patiṭṭhitavasenāti patiṭṭhānavasena,",
  "tika-s0102t2:128_7": "patiṭṭhappattiyāti attho.",
  "tika-s0102t2:128_8": "Paṭivedhavasena bahuno janassa hitanti bāhujaññaṁ.",
  "tika-s0102t2:128_9": "Tenāha ‘‘bahujanābhisamayavasenā’’ti.",
  "tika-s0102t2:128_10": "Puthu puthulaṁ bhūtaṁ jātaṁ,",
  "tika-s0102t2:128_11": "puthu vā puthuttaṁ bhūtaṁ pattanti puthubhūtaṁ.",
  "tika-s0102t2:128_12": "Tenāha ‘‘sabbākāra…pe…",
  "tika-s0102t2:128_13": "patta’’nti.",
  "tika-s0102t2:128_14": "Suṭṭhu pakāsitanti suṭṭhu sammadeva ādikalyāṇādibhāvena paveditaṁ.",
  "tika-s0102t2:129_0": "Āyusaṅkhāraossajjanavaṇṇanā",
  "tika-s0102t2:130_0": "169.Satiṁ sūpaṭṭhitaṁ katvāti ayaṁ kāyādivibhāgo attabhāvasaññito dukkhabhāro mayā ettakaṁ kālaṁ vahito,",
  "tika-s0102t2:130_1": "idāni pana na vahitabbo,",
  "tika-s0102t2:130_2": "etassa avahanatthaṁ cirataraṁ kālaṁ ariyamaggasambhāro sambhato,",
  "tika-s0102t2:130_3": "svāyaṁ ariyamaggo paṭividdho,",
  "tika-s0102t2:130_4": "yato ime kāyādayo asubhādito sammadeva pariññātā,",
  "tika-s0102t2:130_5": "catubbidhampi sammāsatiṁ yathātathaṁ visaye suṭṭhu upaṭṭhitaṁ katvā.",
  "tika-s0102t2:130_6": "Ñāṇena paricchinditvāti yasmā imassa attabhāvasaññitassa dukkhabhārassa vahane payojanabhūtaṁ attahitaṁ tāva mahābodhimūle eva parisamāpitaṁ,",
  "tika-s0102t2:130_7": "parahitaṁ pana buddhaveneyyavinayanaṁ parisamāpitabbaṁ,",
  "tika-s0102t2:130_8": "taṁ idāni māsattayeneva parisamāpanaṁ pāpuṇissati,",
  "tika-s0102t2:130_9": "tasmā abhāsi ‘‘visākhapuṇṇamāyaṁ parinibbāyissāmī’’ti,",
  "tika-s0102t2:130_10": "evaṁ buddhañāṇena paricchinditvā sabbabhāgena nicchayaṁ katvā.",
  "tika-s0102t2:130_11": "Āyusaṅkhāraṁ vissajjīti āyuno jīvitassa abhisaṅkhārakaṁ phalasamāpattidhammaṁ ‘‘na samāpajjissāmī’’ti",
  "tika-s0102t2:130_12": "vissajji taṁvissajjaneneva tena abhisaṅkhariyamānaṁ jīvitasaṅkhāraṁ ‘‘nappavattessāmī’’ti vissajji.",
  "tika-s0102t2:130_13": "Tenāha ‘‘tatthā’’tiādi.",
  "tika-s0102t2:130_14": "Ṭhānamahantatāyapi pavattiākāramahantatāyapi mahanto pathavīkampo.",
  "tika-s0102t2:130_15": "Tattha ṭhānamahantatāya bhūmicālassa mahattaṁ dassetuṁ ‘‘tadā kira…pe…",
  "tika-s0102t2:130_16": "kampitthā’’ti vuttaṁ.",
  "tika-s0102t2:130_17": "Sā pana jātikkhettabhūtā dasasahassī lokadhātu eva,",
  "tika-s0102t2:130_18": "na yā kāci,",
  "tika-s0102t2:130_19": "yā mahābhinīhāramahājātiādīsupi kampittha.",
  "tika-s0102t2:130_20": "Tadāpi tattikāya eva kampane kiṁ kāraṇaṁ ?",
  "tika-s0102t2:130_21": "Jātikkhettabhāvena tasseva ādito pariggahassa katattā.",
  "tika-s0102t2:130_22": "Pariggahakaraṇaṁ cassa dhammatāvasena veditabbaṁ.",
  "tika-s0102t2:130_23": "Tathā hi purimabuddhānampi tāvatakameva jātikkhettaṁ ahosi.",
  "tika-s0102t2:130_24": "Tathā hi vuttaṁ ‘‘dasasahassī lokadhātū,",
  "tika-s0102t2:130_25": "nissaddā honti nirākulā…pe…",
  "tika-s0102t2:130_26": "mahāsamuddo ābhujati,",
  "tika-s0102t2:130_27": "dasasahassī pakampatī’’ti ca ādi (bu. vaṁ. 84-91).",
  "tika-s0102t2:130_28": "Udakapariyantaṁ katvā chappakārapavedhanena avītarāge bhiṁsetīti bhiṁsano,",
  "tika-s0102t2:130_29": "so eva bhiṁsanakoti āha ‘‘bhayajanako’’ti.",
  "tika-s0102t2:130_30": "Devabheriyoti devadundubhisaddassa pariyāyavacanamattaṁ.",
  "tika-s0102t2:130_31": "Na cettha kāci bherī ‘‘devadundubhī’’ti adhippetā,",
  "tika-s0102t2:130_32": "atha kho uppātabhāvena labbhamāno ākāsagato nigghosasaddo.",
  "tika-s0102t2:130_33": "Tenāha ‘‘devo’’tiādi.",
  "tika-s0102t2:130_34": "Devoti megho.",
  "tika-s0102t2:130_35": "Tassa hi acchabhāvena ākāsassa vassābhāvena sukkhagajjitasaññite sadde niccharante devadundubhisamaññā.",
  "tika-s0102t2:130_36": "Tenāha ‘‘devo sukkhagajjitaṁ gajjī’’ti.",
  "tika-s0102t2:131_0": "Pītivegavissaṭṭhanti ‘‘evaṁ cirataraṁ kālaṁ vahito ayaṁ attabhāvasaññito dukkhabhāro,",
  "tika-s0102t2:131_1": "idāni na cirasseva nikkhipissatī’’ti sañjātasomanasso bhagavā sabhāveneva pītivegavissaṭṭhaṁ udānaṁ udānesi.",
  "tika-s0102t2:131_2": "Evaṁ pana udānentena ayampi attho sādhito hotīti dassanatthaṁ aṭṭhakathāyaṁ ‘‘kasmā’’tiādi vuttaṁ.",
  "tika-s0102t2:132_0": "Tulīyatīti tulanti tula-saddo kammasādhanoti dassetuṁ ‘‘tulita’’nti vuttaṁ.",
  "tika-s0102t2:132_1": "Appānubhāvatāya paricchinnaṁ.",
  "tika-s0102t2:132_2": "Tathā hi taṁ parito khaṇḍitabhāvena ‘‘paritta’’nti vuccati.",
  "tika-s0102t2:132_3": "Paṭipakkhavikkhambhanato dīghasantānatāya,",
  "tika-s0102t2:132_4": "vipulaphalatāya ca na tulaṁ na paricchinnaṁ.",
  "tika-s0102t2:132_5": "Yehi kāraṇehi pubbe avisesato mahaggataṁ ‘‘atula’’nti vuttaṁ,",
  "tika-s0102t2:132_6": "tāni kāraṇāni rūpāvacarato āruppassa sātisayāni vijjantīti ‘‘arūpāvacaraṁ atula’’nti vuttaṁ,",
  "tika-s0102t2:132_7": "itarañca ‘‘tula’’nti,",
  "tika-s0102t2:132_8": "appavipākaṁ tīsupi kammesu yaṁ tanuvipākaṁ hīnaṁ,",
  "tika-s0102t2:132_9": "taṁ tulaṁ.",
  "tika-s0102t2:132_10": "Bahuvipākanti yaṁ mahāvipākaṁ paṇītaṁ,",
  "tika-s0102t2:132_11": "taṁ atulaṁ.",
  "tika-s0102t2:132_12": "Yaṁ panettha majjhimaṁ,",
  "tika-s0102t2:132_13": "taṁ hīnaṁ,",
  "tika-s0102t2:132_14": "ukkaṭṭhanti dvidhā bhinditvā dvīsu bhāgesu pakkhipitabbaṁ.",
  "tika-s0102t2:132_15": "Hīnattikavaṇṇanāyaṁ vuttanayeneva appabahuvipākataṁ niddhāretvā tassa vasena tulātulabhāvo veditabbo.",
  "tika-s0102t2:132_16": "Sambhavati etasmāti sambhavoti āha ‘‘sambhavassa hetubhūta’’nti.",
  "tika-s0102t2:132_17": "Niyakajjhattaratoti sasantānadhammesu vipassanāvasena,",
  "tika-s0102t2:132_18": "gocarāsevanāya ca nirato.",
  "tika-s0102t2:132_19": "Savipākaṁ samānaṁ pavattivipākamattadāyikammaṁ savipākaṭṭhena sambhavaṁ.",
  "tika-s0102t2:132_20": "Na ca taṁ kāmādibhavābhisaṅkhārakanti tato visesanatthaṁ ‘‘sambhava’’nti vatvā ‘‘bhavasaṅkhāra’’nti vuttaṁ.",
  "tika-s0102t2:132_21": "Ossajjīti ariyamaggena avassajji .",
  "tika-s0102t2:132_22": "Kavacaṁ viya attabhāvaṁ pariyonandhitvā ṭhitaṁ attani sambhūtattā attasambhavaṁ kilesañca abhindīti kilesabhedasahabhāvikammossajjanaṁ",
  "tika-s0102t2:132_23": "dassento tadubhayassa kāraṇaṁ avoca ‘‘ajjhattarato samāhito’’ti.",
  "tika-s0102t2:133_0": "Tīrentoti ‘‘uppādo bhayaṁ,",
  "tika-s0102t2:133_1": "anuppādo khema’’ntiādinā vīmaṁsanto.",
  "tika-s0102t2:133_2": "‘‘Tulento tīrento’’tiādinā saṅkhepato vuttamatthaṁ vitthārato dassetuṁ ‘‘pañcakkhandhā’’ti ādiṁ vatvā",
  "tika-s0102t2:133_3": "bhavasaṅkhārassa avassajjanākāraṁ sarūpato dassesi.",
  "tika-s0102t2:133_4": "‘‘Eva’’ntiādinā pana udānavaṇṇanāyaṁ ādito vuttamatthaṁ nigamanavasena dassesi.",
  "tika-s0102t2:134_0": "Mahābhūmicālavaṇṇanā",
  "tika-s0102t2:135_0": "171.",
  "tika-s0102t2:135_1": "Yanti karaṇe vā adhikaraṇe vā paccattavacananti adhippāyena āha ‘‘yena samayena,",
  "tika-s0102t2:135_2": "yasmiṁ vā samaye’’ti.",
  "tika-s0102t2:135_3": "Ukkhepakavātāti udakasandhārakavātaṁ upacchinditvā ṭhitaṭṭhānato khepakavātā.",
  "tika-s0102t2:135_4": "‘‘Saṭṭhi…pe…",
  "tika-s0102t2:135_5": "bahala’’nti idaṁ tassa vātassa ubbedhappamāṇameva gahetvā vuttaṁ,",
  "tika-s0102t2:135_6": "āyāmavitthārato pana dasasahassacakkavāḷappamāṇampi udakasandhārakavātaṁ upacchindatiyeva.",
  "tika-s0102t2:135_7": "Ākāseti pubbe vātena patiṭṭhitokāse.",
  "tika-s0102t2:135_8": "Puna vātoti ukkhepakavāte tathākatvā vigate udakasandhārakavāto puna ābandhitvāgaṇhāti yathā taṁ udakaṁ na bhassati,",
  "tika-s0102t2:135_9": "evaṁ utthambhentaṁ ābandhanavitānavasena bandhitvā gaṇhāti.",
  "tika-s0102t2:135_10": "Tato udakaṁ uggacchatīti tato ābandhitvā gahaṇato tena vātena utthambhitaṁ udakaṁ uggacchati upari gacchati.",
  "tika-s0102t2:135_11": "Hotiyevāti antarantarā hotiyeva.",
  "tika-s0102t2:135_12": "Bahalabhāvenāti mahāpathaviyā mahantabhāvena.",
  "tika-s0102t2:135_13": "Sakalā hi mahāpathavī tadā oggacchati,",
  "tika-s0102t2:135_14": "uggacchati ca,",
  "tika-s0102t2:135_15": "tasmā kampanaṁ na paññāyati.",
  "tika-s0102t2:136_0": "Ijjhanassāti icchitatthasijjhanassa.",
  "tika-s0102t2:136_1": "Anubhavitabbassaissariyasampattiādikassa.",
  "tika-s0102t2:136_2": "Parittāti paṭiladdhamattā nātisubhāvitā.",
  "tika-s0102t2:136_3": "Tathā ca bhāvanā balavatī na hotīti āha ‘‘dubbalā’’ti.",
  "tika-s0102t2:136_4": "Saññāsīsena hi bhāvanā vuttā.",
  "tika-s0102t2:136_5": "Appamāṇāti paguṇā subhāvitā.",
  "tika-s0102t2:136_6": "Sā hi thirā daḷhatarā hotīti āha ‘‘balavā’’ti.",
  "tika-s0102t2:136_7": "‘‘Parittā pathavīsaññā,",
  "tika-s0102t2:136_8": "appamāṇā āposaññā’’ti desanāmattameva,",
  "tika-s0102t2:136_9": "āposaññāya pana subhāvitāya pathavīkampo sukheneva ijjhatīti ayamettha adhippāyo veditabbo.",
  "tika-s0102t2:136_10": "Saṁvejento dibbasampattiyā pamattaṁ sakkaṁ devarājānaṁ.",
  "tika-s0102t2:136_11": "Vīmaṁsanto vā tāvadeva samadhigataṁ attano iddhibalaṁ.",
  "tika-s0102t2:136_12": "Mahāmoggallānattherassa pāsādakampanaṁ pākaṭanti taṁ anāmasitvā saṅgharakkhitasāmaṇerassa pāsādakampanaṁ dassetuṁ ‘‘so kirāyasmā’’tiādi vuttaṁ.",
  "tika-s0102t2:136_13": "Pūtimisso gandho etassāti pūtigandho,",
  "tika-s0102t2:136_14": "tena pūtigandheneva adhigatamātukucchisambhavaṁ viya gandheneva sīsena,",
  "tika-s0102t2:136_15": "ativiya dārako evāti attho.",
  "tika-s0102t2:137_0": "Ācariyanti ācariyūpadesaṁ.",
  "tika-s0102t2:137_1": "Iddhābhisaṅkhāro nāma iddhividhappaṭipakkhādībhāvena icchitabbo,",
  "tika-s0102t2:137_2": "so ca upāye kosallassa attanā na sammā uggahitattā na tāva sikkhitoti āha ‘‘asikkhitvāva yuddhaṁ paviṭṭhosī’’ti.",
  "tika-s0102t2:137_3": "‘‘Pilavanta’’nti iminā sakalameva pāsādavatthuṁ udakaṁ katvā adhiṭṭhātabbapāsādova tattha pilavatīti dasseti.",
  "tika-s0102t2:137_4": "Adhiṭṭhānakkamaṁ pana upamāya dassento ‘‘tāta…pe…",
  "tika-s0102t2:137_5": "jānāhī’’ti āha.",
  "tika-s0102t2:137_6": "Tattha kapallakapūvanti āsittakapūvaṁ,",
  "tika-s0102t2:137_7": "taṁ pacantā kapāle paṭhamaṁ kiñci piṭṭhaṁ ṭhapetvā anukkamena vaḍḍhetvā antantena paricchindanti pūvaṁ samantato paricchinnaṁ katvā ṭhapenti,",
  "tika-s0102t2:137_8": "evaṁ ‘‘āpokasiṇavasena ‘pāsādena patiṭṭhitaṭṭhānaṁ udakaṁ hotū’ti adhiṭṭhahanto samantato pāsādassa yāva pariyantā yathā udakaṁ hoti,",
  "tika-s0102t2:137_9": "tathā adhiṭṭhātabba’’nti upamāya upadisati.",
  "tika-s0102t2:138_0": "Mahāpadānevuttamevāti ‘‘dhammatā esā,",
  "tika-s0102t2:138_1": "bhikkhave,",
  "tika-s0102t2:138_2": "yadā bodhisatto tusitā kāyā cavitvā mātukucchiṁ okkamatī’’ti (dī. ni.",
  "tika-s0102t2:138_3": "2.18) vatvā ‘‘ayañca dasasahassī lokadhātu saṅkampati sampakampati sampavedhatī’’ti (dī. ni. 2.18),",
  "tika-s0102t2:138_4": "tathā ‘‘dhammatā esā,",
  "tika-s0102t2:138_5": "bhikkhave,",
  "tika-s0102t2:138_6": "yadā bodhisatto mātukucchimhā nikkhamatī’’ti (dī. ni.",
  "tika-s0102t2:138_7": "2.30) vatvā ‘‘ayañca dasasahassī lokadhātu saṅkampati sampakampati sampavedhatī’’ti (dī. ni.",
  "tika-s0102t2:138_8": "2.32) ca mahābodhisattassa gabbhokkantiyaṁ,",
  "tika-s0102t2:138_9": "abhijātiyañca dhammatāvasena mahāpadānepathavīkampassa vuttattā itaresupi catūsu ṭhānesu pathavīkampo",
  "tika-s0102t2:138_10": "dhammatāvasenevāti mahāpadāneatthato vuttaṁ evāti adhippāyo.",
  "tika-s0102t2:139_0": "Idāni nesaṁ pathavīkampanaṁ kāraṇato,",
  "tika-s0102t2:139_1": "pavattiākārato ca vibhāgaṁ dassetuṁ ‘‘iti imesū’’tiādi vuttaṁ.",
  "tika-s0102t2:139_2": "Dhātukopenāti ukkhepakadhātusaṅkhātāya vāyodhātuyā pakopena.",
  "tika-s0102t2:139_3": "Iddhānubhāvenāti ñāṇiddhiyā vā kammavipākajiddhiyā vā pabhāvena,",
  "tika-s0102t2:139_4": "tejenāti attho.",
  "tika-s0102t2:139_5": "Puññatejenāti puññānubhāvena,",
  "tika-s0102t2:139_6": "mahābodhisattassa puññabalenāti attho.",
  "tika-s0102t2:139_7": "Ñāṇatejenāti paṭivedhañāṇānubhāvena.",
  "tika-s0102t2:139_8": "Sādhukāradānavasenāti yathā anaññasādhāraṇena paṭivedhañāṇānubhāvena abhihatā mahāpathavī abhisambodhiyaṁ akampittha,",
  "tika-s0102t2:139_9": "evaṁ anaññasādhāraṇena desanāñāṇānubhāvena abhihatā mahāpathavī akampittha,",
  "tika-s0102t2:139_10": "taṁ panassā sādhukāradānaṁ viya hotīti ‘‘sādhukāradānavasenā’’ti vuttaṁ.",
  "tika-s0102t2:140_0": "Yena pana bhagavā asītianubyañjanapaṭimaṇḍitadvattiṁsamahāpurisalakkhaṇa- (dī. ni. 2.33; 3.198; ma. ni.",
  "tika-s0102t2:140_1": "2.385) vicitrarūpakāyo sabbākāraparisuddhasīlakkhandhādiguṇaratanasamiddhidhammakāyo puññamahattathāmamahattayasamahaāiddhimahattapaññāmahattānaṁ",
  "tika-s0102t2:140_2": "paramukkaṁsagato asamo asamasamo appaṭipuggalo arahaṁ sammāsambuddho attano attabhāvasaññitaṁ khandhapañcakaṁ",
  "tika-s0102t2:140_3": "kappaṁ vā kappāvasesaṁ vā ṭhapetuṁ samatthopi saṅkhatadhammaṁ paṭijigucchanākārappavattena ñāṇavisesena",
  "tika-s0102t2:140_4": "tiṇāyapi amaññamāno āyusaṅkhārossajjanavidhinā nirapekkho ossajji.",
  "tika-s0102t2:140_5": "Tadanubhāvābhihatā mahāpathavī āyusaṅkhārossajjane akampittha,",
  "tika-s0102t2:140_6": "taṁ panassā kāruññasabhāvasaṇṭhitā viya hotīti vuttaṁ ‘‘kāruññasabhāvenā’’ti .",
  "tika-s0102t2:140_7": "Yasmā bhagavā parinibbānasamaye catuvīsatikoṭisatasahassasaṅkhyā samāpattiyo samāpajji antarantarā phalasamāpattisamāpajjanena,",
  "tika-s0102t2:140_8": "tassa pubbabhāge sātisayaṁ tikkhaṁ sūraṁ vipassanāñāṇañca pavattesi,",
  "tika-s0102t2:140_9": "‘‘yadatthañca mayā evaṁ sucirakālaṁ anaññasādhāraṇo paramukkaṁsagato ñāṇasambhāro sambhato,",
  "tika-s0102t2:140_10": "anuttaro ca vimokkho samadhigato,",
  "tika-s0102t2:140_11": "tassa vata me sikhāppattaphalabhūtā accantaniṭṭhā anupādisesanibbānadhātu ajja samijjhatī’’ti bhiyyo",
  "tika-s0102t2:140_12": "ativiya somanassappattassa bhagavato pītivipphārādiguṇavipulatarānubhāvo parehi asādhāraṇañāṇātisayo udapādi,",
  "tika-s0102t2:140_13": "yassa samāpattibalasamupabrūhitassa ñāṇātisayassa ānubhāvaṁ sandhāya idaṁ vuttaṁ ‘‘dveme piṇḍapātā samasamaphalā samasamavipākā’’tiādi (udā. 75),",
  "tika-s0102t2:140_14": "tasmā tassa ānubhāvena samabhihatā mahāpathavī akampittha.",
  "tika-s0102t2:140_15": "Taṁ panassā tassaṁ velāyaṁ ārodanākārappatti viya hotīti ‘‘aṭṭhamo ārodanenā’’ti vuttaṁ.",
  "tika-s0102t2:141_0": "Idāni saṅkhepato vuttamatthaṁ vivaranto ‘‘mātukucchiṁ okkamante’’tiādimāha.",
  "tika-s0102t2:141_1": "Ayaṁ panatthoti ‘‘sādhukāradānavasenā’’tiādinā vutto attho.",
  "tika-s0102t2:141_2": "Pathavīdevatāya vasenāti ettha samuddadevatā viya mahāpathaviyā adhidevatā kira nāma atthi.",
  "tika-s0102t2:141_3": "Tādise kāraṇe sati tassā cittavasena ayaṁ mahāpathavī saṅkampati sampakampati sampavedhati,",
  "tika-s0102t2:141_4": "yathā vātavalāhakadevatānaṁ cittavasena vātā vāyanti,",
  "tika-s0102t2:141_5": "sītuṇhaabbhavassavalāhakadevatānaṁ cittavasena sītādayo bhavanti.",
  "tika-s0102t2:141_6": "Tathā hi visākhapuṇṇamāyaṁ abhisambodhiatthaṁ bodhirukkhamūle nisinnassa lokanāthassa antarāyakaraṇatthaṁ upaṭṭhitaṁ mārabalaṁ vidhamituṁ –",
  "tika-s0102t2:142_0": "‘‘Acetanāyaṁ pathavī, aviññāya sukhaṁ dukhaṁ;",
  "tika-s0102t2:143_0": "Sāpi dānabalā mayhaṁ, sattakkhattuṁ pakampathā’’ti. (cariyā. 1.124) –",
  "tika-s0102t2:144_0": "Vacanasamanantaraṁ mahāpathavī bhijjitvā saparisaṁ māraṁ parivattesi.",
  "tika-s0102t2:144_1": "Etanti sādhukāradānādi.",
  "tika-s0102t2:144_2": "Yadipi natthi acetanattā,",
  "tika-s0102t2:144_3": "dhammatāvasena pana vuttanayena siyāti sakkā vattuṁ.",
  "tika-s0102t2:144_4": "Dhammatā pana atthato dhammasabhāvo,",
  "tika-s0102t2:144_5": "so puññadhammassa vā ñāṇadhammassa vā ānubhāvasabhāvoti.",
  "tika-s0102t2:144_6": "Tayidaṁ sabbaṁ vicāritameva,",
  "tika-s0102t2:144_7": "evañca katvā –",
  "tika-s0102t2:145_0": "‘‘Ime dhamme sammasato, sabhāvasarasalakkhaṇe;",
  "tika-s0102t2:146_0": "Dhammatejena vasudhā, dasasahassī pakampathā’’ti. (bu. vaṁ. 1.166);",
  "tika-s0102t2:147_0": "Ādi vacanañca samatthitaṁ hoti.",
  "tika-s0102t2:148_0": "Niddiṭṭhanidassananti niddiṭṭhassa atthassa niyyātanaṁ,",
  "tika-s0102t2:148_1": "nigamananti attho.",
  "tika-s0102t2:148_2": "Ettāvatāti pathavīkampādiuppādajananena ceva pathavīkampassa bhagavato hetunidassanena ca.",
  "tika-s0102t2:148_3": "‘‘Addhā ajja bhagavatā āyusaṅkhāro ossaṭṭho’’ti sallakkhesi pārisesañāyena.",
  "tika-s0102t2:148_4": "Evañhi tadā thero tamatthaṁ vīmaṁseyya nāyaṁ bhūmikampo dhātuppakopahetuko tassa apaññāyamānarūpattā,",
  "tika-s0102t2:148_5": "bāhirakopi isi evaṁ mahānubhāvo buddhakāle natthi,",
  "tika-s0102t2:148_6": "sāsanikopi satthu anārocetvā evaṁ karonto nāma natthi,",
  "tika-s0102t2:148_7": "sesānaṁ pañcannaṁ idāni asambhavo,",
  "tika-s0102t2:148_8": "evaṁ bhūmikampo cāyaṁ mahābhiṁsanako salomahaṁso ahosi,",
  "tika-s0102t2:148_9": "tasmā pārisesato āha ‘‘ajja bhagavatā āyusaṅkhāro ossaṭṭhoti sallakkhesī’’ti.",
  "tika-s0102t2:149_0": "Aṭṭhaparisavaṇṇanā",
  "tika-s0102t2:150_0": "172.Okāsaṁ adatvāti ‘‘tiṭṭhatu bhante bhagavā kappa’’ntiādi (dī. ni.",
  "tika-s0102t2:150_1": "2.178) nayappavattāya therassa āyācanāya avasaraṁ adatvā.",
  "tika-s0102t2:150_2": "Aññānipi aṭṭhakāni sampiṇḍento hetuaṭṭhakato aññāni parisābhibhāyatanavimokkhavasena tīṇi aṭṭhakāni saṅgahetvā dassento ‘‘aṭṭha kho imā’’tiādimāha.",
  "tika-s0102t2:150_3": "‘‘Āyasmato ānandassa sokuppattiṁ pariharanto vikkhepaṁ karonto’’ti keci sahasā bhaṇite balavasoko uppajjeyyāti.",
  "tika-s0102t2:151_0": "Samāgantabbato,",
  "tika-s0102t2:151_1": "samāgacchatīti vā samāgamo, parisā.",
  "tika-s0102t2:151_2": "Bimbisārapamukho samāgamo bimbisārasamāgamo.",
  "tika-s0102t2:151_3": "Sesadvayepi eseva nayo.",
  "tika-s0102t2:151_4": "Bimbisāra…pe…",
  "tika-s0102t2:151_5": "samāgamādisadisaṁ khattiyaparisanti yojanā.",
  "tika-s0102t2:151_6": "Aññesu cakkavāḷesupi labbhateyeva satthu khattiyaparisādiupasaṅkamanaṁ.",
  "tika-s0102t2:151_7": "Ādito tehi saddhiṁ satthu bhāsanaṁ ālāpo.",
  "tika-s0102t2:151_8": "Kathanapaṭikathanaṁ sallāpo.",
  "tika-s0102t2:151_9": "Dhammupasañhitā pucchā paṭipucchā dhammasākacchā.",
  "tika-s0102t2:151_10": "Saṇṭhānaṁ paṭicca kathanaṁ saṇṭhānapariyāyattā vaṇṇa-saddassa ‘‘mahantaṁ hatthirājavaṇṇaṁ abhinimminitvā’’tiādīsu (saṁ. ni.",
  "tika-s0102t2:151_11": "1.138) viya.",
  "tika-s0102t2:151_12": "‘‘Tesa’’nti padaṁ ubhayapadāpekkhaṁ ‘‘tesampi lakkhaṇasaṇṭhānaṁ viya satthu sarīrasaṇṭhānaṁ,",
  "tika-s0102t2:151_13": "tesaṁ kevalaṁ paññāyati evā’’ti.",
  "tika-s0102t2:151_14": "Nāpi āmukkamaṇikuṇḍalo bhagavā hotīti yojanā.",
  "tika-s0102t2:151_15": "Chinnassarāti dvidhābhūtassarā.",
  "tika-s0102t2:151_16": "Gaggarassarāti jajjaritassarā.",
  "tika-s0102t2:151_17": "Bhāsantaranti tesaṁ sattānaṁ bhāsato aññaṁ bhāsaṁ.",
  "tika-s0102t2:151_18": "Vīmaṁsāti cintanā.",
  "tika-s0102t2:151_19": "‘‘Kimatthaṁ…pe…",
  "tika-s0102t2:151_20": "desetī’’ti idaṁ nanu attānaṁ jānāpetvā dhamme kathite tesaṁ sātisayo pasādo hotīti iminā adhippāyena vuttaṁ?",
  "tika-s0102t2:151_21": "Yesaṁ attānaṁ ajānāpetvāva dhamme kathite pasādo hoti,",
  "tika-s0102t2:151_22": "na jānāpetvā,",
  "tika-s0102t2:151_23": "tādise sandhāya satthā tathā karoti.",
  "tika-s0102t2:151_24": "Tattha payojanamāha ‘‘vāsanatthāyā’’ti.",
  "tika-s0102t2:151_25": "Evaṁ sutopīti evaṁ aviññātadesako aviññātāgamanopi suto dhammo attano dhammasudhammatāyeva anāgate paccayo hoti suṇantassa.",
  "tika-s0102t2:152_0": "‘‘Ānandā’’tiādiko saṅgītianāruḷho pāḷidhammo eva tathā dassito.",
  "tika-s0102t2:152_1": "Esa nayo ito paresupi evarūpesu ṭhānesu.",
  "tika-s0102t2:153_0": "Aṭṭhaabhibhāyatanavaṇṇanā",
  "tika-s0102t2:154_0": "173.",
  "tika-s0102t2:154_1": "Abhibhavatīti abhibhu,",
  "tika-s0102t2:154_2": "parikammaṁ, ñāṇaṁ vā.",
  "tika-s0102t2:154_3": "Abhibhu āyatanaṁ etassāti abhibhāyatanaṁ, jhānaṁ.",
  "tika-s0102t2:154_4": "Abhibhavitabbaṁ vā ārammaṇasaṅkhātaṁ āyatanaṁ etassāti abhibhāyatanaṁ.",
  "tika-s0102t2:154_5": "Ārammaṇābhibhavanato abhibhu ca taṁ āyatanañca yogino sukhavisesānaṁ adhiṭṭhānabhāvato,",
  "tika-s0102t2:154_6": "manāyatanadhammāyatanabhāvato vātipi sasampayuttaṁ jhānaṁ abhibhāyatanaṁ.",
  "tika-s0102t2:154_7": "Tenāha ‘‘abhibhavanakāraṇānī’’tiādi.",
  "tika-s0102t2:154_8": "Tāni hīti abhibhāyatanasaññitāni jhānāni.",
  "tika-s0102t2:154_9": "‘‘Puggalassa ñāṇuttariyatāyā’’ti idaṁ ubhayatthāpi yojetabbaṁ. Kathaṁ?",
  "tika-s0102t2:154_10": "Paṭipakkhabhāvena paccanīkadhamme abhibhavanti puggalassa ñāṇuttariyatāya ārammaṇāni abhibhavanti.",
  "tika-s0102t2:154_11": "Ñāṇabaleneva hi ārammaṇābhibhavanaṁ viya paṭipakkhābhibhavo pīti.",
  "tika-s0102t2:155_0": "Parikammavasena ajjhattaṁ rūpasaññī,",
  "tika-s0102t2:155_1": "na appanāvasena.",
  "tika-s0102t2:155_2": "Na hi paṭibhāganimittārammaṇā appanā ajjhattavisayā sambhavati,",
  "tika-s0102t2:155_3": "taṁ pana ajjhattaparikammavasena laddhaṁ kasiṇanimittaṁ avisuddhameva hoti,",
  "tika-s0102t2:155_4": "na bahiddhāparikammavasena laddhaṁ viya visuddhaṁ.",
  "tika-s0102t2:156_0": "Parittānīti yathāladdhāni suppasarāvamattāni.",
  "tika-s0102t2:156_1": "Tenāha ‘‘avaḍḍhitānī’’ti.",
  "tika-s0102t2:156_2": "Parittavasenevāti vaṇṇavasena ābhoge vijjamānepi parittavaseneva idaṁ abhibhāyatanaṁ vuttaṁ.",
  "tika-s0102t2:156_3": "Parittatā hettha abhibhavanassa kāraṇaṁ.",
  "tika-s0102t2:156_4": "Vaṇṇābhoge satipi asatipi abhibhāyatanabhāvanā nāma tikkhapaññasseva sambhavati,",
  "tika-s0102t2:156_5": "na itarassāti āha ‘‘ñāṇuttariko puggalo’’ti.",
  "tika-s0102t2:156_6": "Abhibhavitvā samāpajjatīti ettha abhibhavanaṁ,",
  "tika-s0102t2:156_7": "samāpajjanañca upacārajjhānādhigamasamanantarameva appanājhānuppādananti āha ‘‘saha nimittuppādenevettha appanaṁ pāpetī’’ti.",
  "tika-s0102t2:156_8": "Saha nimittuppādenāti ca appanāparivāsābhāvassa lakkhaṇaṁ vacanametaṁ.",
  "tika-s0102t2:156_9": "Yo ‘‘khippābhiñño’’ti vuccati,",
  "tika-s0102t2:156_10": "tatopi ñāṇuttarasseva abhibhāyatanabhāvanā.",
  "tika-s0102t2:156_11": "Etthāti etasmiṁ nimitte.",
  "tika-s0102t2:156_12": "Appanaṁ pāpetīti bhāvanaṁ appanaṁ neti.",
  "tika-s0102t2:157_0": "Ettha ca keci ‘‘uppanne upacārajjhāne taṁ ārabbha ye heṭṭhimantena dve tayo javanavārā pavattanti,",
  "tika-s0102t2:157_1": "te upacārajjhānapakkhikā eva,",
  "tika-s0102t2:157_2": "tadanantarañca bhavaṅgaparivāsena,",
  "tika-s0102t2:157_3": "upacārāsevanāya ca vinā appanā hoti,",
  "tika-s0102t2:157_4": "saha nimittuppādeneva appanaṁ pāpetī’’ti vadanti,",
  "tika-s0102t2:157_5": "taṁ tesaṁ matimattaṁ.",
  "tika-s0102t2:157_6": "Na hi parivāsitaparikammena appanāvāro icchito,",
  "tika-s0102t2:157_7": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā,",
  "tika-s0102t2:157_8": "tasmā upacārajjhānādhigamanato paraṁ katipayabhavaṅgacittāvasāne appanaṁ pāpuṇanto ‘‘saha nimittuppādenevettha appanaṁ pāpetī’’ti vutto.",
  "tika-s0102t2:157_9": "Saha nimittuppādenevāti ca adhippāyikamidaṁ vacanaṁ,",
  "tika-s0102t2:157_10": "na nītatthaṁ,",
  "tika-s0102t2:157_11": "adhippāyo vuttanayeneva veditabbo,",
  "tika-s0102t2:157_12": "na antosamāpattiyaṁ tadā tathārūpassa ābhogassa asambhavato.",
  "tika-s0102t2:157_13": "Samāpattito vuṭṭhitassa ābhogo pubbabhāgabhāvanāyavasena jhānakkhaṇe pavattaṁ abhibhavanākāraṁ gahetvā pavattoti daṭṭhabbaṁ.",
  "tika-s0102t2:157_14": "Abhidhammaṭṭhakathāyaṁ pana ‘‘iminā tassa pubbābhogo kathito’’ti (dha. sa. aṭṭha.",
  "tika-s0102t2:157_15": "204) vuttaṁ.",
  "tika-s0102t2:157_16": "Antosamāpattiyaṁ tathā ābhogābhāve kasmā ‘‘jhānasaññāyapī’’ti vuttanti āha ‘‘abhibhavana…pe…",
  "tika-s0102t2:157_17": "atthī’’ti.",
  "tika-s0102t2:158_0": "Vaḍḍhitappamāṇānīti vipulappamāṇānīti attho,",
  "tika-s0102t2:158_1": "na ekaṅguladvaṅgulādivasena vaḍḍhiṁ pāpitānīti tathā vaḍḍhanassevettha asambhavato.",
  "tika-s0102t2:158_2": "Tenāha ‘‘mahantānī’’ti.",
  "tika-s0102t2:158_3": "Bhattavaḍḍhitakanti bhuñjanabhājanaṁ vaḍḍhetvā dinnabhattaṁ,",
  "tika-s0102t2:158_4": "ekāsane purisena bhuñjitabbabhattato upaḍḍhabhattanti attho.",
  "tika-s0102t2:159_0": "Rūpe saññā rūpasaññā,",
  "tika-s0102t2:159_1": "sā assa atthīti rūpasaññī,",
  "tika-s0102t2:159_2": "na rūpasaññī arūpasaññī,",
  "tika-s0102t2:159_3": "saññāsīsena jhānaṁ vadati.",
  "tika-s0102t2:159_4": "Rūpasaññāya anuppādanaṁ evettha alābhitā.",
  "tika-s0102t2:160_0": "Bahiddhāvauppannanti bahiddhā vatthusmiṁyeva uppannaṁ.",
  "tika-s0102t2:160_1": "Abhidhamme pana ‘‘ajjhattaṁ arūpasaññī bahiddhā rūpāni passati parittāni suvaṇṇadubbaṇṇāni…pe…",
  "tika-s0102t2:160_2": "appamāṇāni suvaṇṇadubbaṇṇānī’’ti (dha. sa.",
  "tika-s0102t2:160_3": "220) evaṁ catunnaṁ abhibhāyatanānaṁ āgatattā abhidhammaṭṭhakathāyaṁ (dha. sa. aṭṭha.",
  "tika-s0102t2:160_4": "204) ‘‘kasmā pana ‘yathā suttante ajjhattaṁ rūpasaññī eko bahiddhā rūpāni passati parittānītiādi vuttaṁ,",
  "tika-s0102t2:160_5": "evaṁ avatvā idha catūsupi abhibhāyatanesu ajjhattaṁ arūpasaññitāva vuttā’ti codanaṁ katvā ‘ajjhattarūpānaṁ anabhibhavanīyato’ti kāraṇaṁ vatvā,",
  "tika-s0102t2:160_6": "tattha vā hi idha vā bahiddhā rūpāneva abhibhavitabbāni,",
  "tika-s0102t2:160_7": "tasmā tāni niyamato vattabbānīti tatrāpi idhāpi vuttāni.",
  "tika-s0102t2:160_8": "‘Ajjhattaṁ rūpasaññī’ti idaṁ pana satthu desanāvilāsamattamevā’’ti vuttaṁ.",
  "tika-s0102t2:160_9": "Ettha ca vaṇṇābhogarahitāni,",
  "tika-s0102t2:160_10": "sahitāni ca sabbāni parittāni ‘‘parittāni suvaṇṇadubbaṇṇānī’’ti vuttāni,",
  "tika-s0102t2:160_11": "tathā appamāṇāni ‘‘appamāṇāni suvaṇṇadubbaṇṇānī’’ti.",
  "tika-s0102t2:160_12": "Atthi hi so pariyāyo parittāni abhibhuyya tāni ce kadāci vaṇṇavasena ābhujitāni honti,",
  "tika-s0102t2:160_13": "suvaṇṇadubbaṇṇāni abhibhuyyāti.",
  "tika-s0102t2:160_14": "Pariyāyakathā hi suttantadesanāti.",
  "tika-s0102t2:160_15": "Abhidhamme (dha. sa.",
  "tika-s0102t2:160_16": "222) pana nippariyāyadesanattā vaṇṇābhogarahitāni visuṁ vuttāni,",
  "tika-s0102t2:160_17": "tathā sahitāni.",
  "tika-s0102t2:160_18": "Atthi hi ubhayattha abhibhavanavisesoti.",
  "tika-s0102t2:160_19": "Tathā idha pariyāyadesanattā vimokkhānampi abhibhavanapariyāyo atthīti ‘‘ajjhattaṁ rūpasaññī’’tiādinā paṭhamadutiyaabhibhāyatanesu paṭhamavimokkho,",
  "tika-s0102t2:160_20": "tatiyacatutthaabhibhāyatanesu dutiyavimokkho,",
  "tika-s0102t2:160_21": "vaṇṇābhibhāyatanesu tatiyavimokkho ca abhibhavanappavattito saṅgahito.",
  "tika-s0102t2:160_22": "Abhidhamme pana nippariyāyadesanattā vimokkhābhibhāyatanāni asaṅkarato dassetuṁ vimokkhe vajjetvā abhibhāyatanāni kathitāni ;",
  "tika-s0102t2:160_23": "sabbāni ca vimokkhakiccāni jhānāni vimokkhadesanāyaṁ vuttāni.",
  "tika-s0102t2:160_24": "Tadetaṁ ‘‘ajjhattaṁ rūpasaññī’’ti āgatassa abhibhāyatanadvayassa abhidhamme abhibhāyatanesu avacanato",
  "tika-s0102t2:160_25": "‘‘rūpī rūpāni passatī’’tiādīnañca sabbavimokkhakiccasādhāraṇavacanabhāvato vavatthānaṁ katanti viññāyati.",
  "tika-s0102t2:160_26": "‘‘Ajjhattarūpānaṁ anabhibhavanīyato’’ti idaṁ katthacipi ‘‘ajjhattaṁ rūpāni passatī’’ti avatvā sabbattha yaṁ vuttaṁ ‘‘bahiddhā rūpāni passatī’’ti,",
  "tika-s0102t2:160_27": "tassa kāraṇavacanaṁ,",
  "tika-s0102t2:160_28": "tena yaṁ aññahetukaṁ,",
  "tika-s0102t2:160_29": "taṁ tena hetunā vuttaṁ.",
  "tika-s0102t2:160_30": "Yaṁ pana desanāvilāsahetukaṁ ajjhattaṁ arūpasaññitāya eva abhidhamme (dha. sa.",
  "tika-s0102t2:160_31": "223) vacanaṁ,",
  "tika-s0102t2:160_32": "na tassa aññaṁ kāraṇaṁ maggitabbanti dasseti.",
  "tika-s0102t2:160_33": "Ajjhattarūpānaṁ anabhibhavanīyatā ca tesaṁ bahiddhā rūpānaṁ viya abhūtattā.",
  "tika-s0102t2:160_34": "Desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathābhāvato.",
  "tika-s0102t2:160_35": "‘‘Suvaṇṇadubbaṇṇānī’’ti eteneva siddhattā na nīlādi abhibhāyatanāni vattabbānīti ce? Taṁ na,",
  "tika-s0102t2:160_36": "nīlādīsu katādhikārānaṁ nīlādibhāvasseva abhibhavanakāraṇattā.",
  "tika-s0102t2:160_37": "Na hi tesaṁ parisuddhāparisuddhavaṇṇānaṁ parittatā,",
  "tika-s0102t2:160_38": "appamāṇatā vā abhibhavanakāraṇaṁ,",
  "tika-s0102t2:160_39": "atha kho nīlādibhāvo evāti.",
  "tika-s0102t2:160_40": "Etesu ca parittādikasiṇarūpesu yaṁ yaṁ caritassa imāni abhibhāyatanāni ijjhanti,",
  "tika-s0102t2:160_41": "taṁ dassetuṁ ‘‘imesu panā’’tiādi vuttaṁ.",
  "tika-s0102t2:161_0": "Sabbasaṅgāhakavasenāti sakalanīlavaṇṇanīlanidassananīlanibhāsānaṁ sādhāraṇavasena.",
  "tika-s0102t2:161_1": "Vaṇṇavasenāti sabhāvavaṇṇavasena.",
  "tika-s0102t2:161_2": "Nidassanavasenāti passitabbatāvasena cakkhuviññāṇādiviññāṇavīthiyā gahetabbatāvasena.",
  "tika-s0102t2:161_3": "Obhāsavasenāti sappabhāsatāya avabhāsanavasena.",
  "tika-s0102t2:161_4": "Umāpupphanti atasipupphaṁ.",
  "tika-s0102t2:161_5": "Nīlameva hoti vaṇṇasaṅkarābhāvato.",
  "tika-s0102t2:161_6": "Bārāṇasisambhavanti bārāṇasiyaṁ samuṭṭhitaṁ.",
  "tika-s0102t2:162_0": "Ekaccassa ito bāhirakassa appamāṇaṁ ativitthāritaṁ kasiṇanimittaṁ olokentassa bhayaṁ uppajjeyya ‘‘kiṁ",
  "tika-s0102t2:162_1": "nu kho idaṁ sakalaṁ lokaṁ abhibhavitvā ajjhottharitvā gaṇhātī’’ti,",
  "tika-s0102t2:162_2": "tathāgatassa pana tādisaṁ bhayaṁ vā sārajjaṁ vā natthīti abhītabhāvadassanatthameva ānītāni.",
  "tika-s0102t2:163_0": "Aṭṭhavimokkhavaṇṇanā",
  "tika-s0102t2:164_0": "174.Uttānatthāyeva heṭṭhā atthato vibhattattā.",
  "tika-s0102t2:164_1": "Ekaccassa vimokkhoti ghosopi bhayāvaho vaṭṭābhiratabhāvato,",
  "tika-s0102t2:164_2": "tathāgatassa pana vimokkhe upasampajja viharatopi taṁ natthīti abhītabhāvadassanatthameva ānītāni.",
  "tika-s0102t2:165_0": "Ānandayācanakathāvaṇṇanā",
  "tika-s0102t2:166_0": "178.Bodhīti sabbaññutaññāṇaṁ.",
  "tika-s0102t2:166_1": "Tañhi ‘‘catumaggañāṇapaṭivedha’’ntveva vuttaṁ sabbaññutaññāṇappaṭivedhassa taṁmūlakattā.",
  "tika-s0102t2:166_2": "Evaṁ vuttabhāvanti ‘‘ākaṅkhamāno ānanda tathāgato kappaṁ vā tiṭṭheyyā’’ti (dī. ni.",
  "tika-s0102t2:166_3": "2.166) evaṁ vuttabhāvaṁ.",
  "tika-s0102t2:167_0": "179.Tampi oḷārikanimittaṁ kataṁ tassa mārena pariyuṭṭhitacetaso na paṭividdhaṁ na sallakkhitaṁ.",
  "tika-s0102t2:168_0": "183.Ādikehīti evamādīhi mittāmaccasuhajjāhi.",
  "tika-s0102t2:168_1": "Piyāyitabbato piyehi.",
  "tika-s0102t2:168_2": "Manavaḍḍhanato manāpehi.",
  "tika-s0102t2:168_3": "Jātiyāti jātianurūpagamanena.",
  "tika-s0102t2:168_4": "Nānābhāvo visuṁbhāvo asambaddhabhāvo.",
  "tika-s0102t2:168_5": "Maraṇena vinābhāvoti cutiyā tenattabhāvena apunarāvattanato vippayogo.",
  "tika-s0102t2:168_6": "Bhavena aññathābhāvoti bhavantaraggahaṇena purimākārato aññākāratā ‘‘kāmāvacarasatto rūpāvacaro hotī’’tiādinā,",
  "tika-s0102t2:168_7": "tatthāpi ‘‘manusso devo hotī’’tiādināpi yojetabbo.",
  "tika-s0102t2:168_8": "Kutettha labbhāti kuto kuhiṁ kismiṁ nāma ṭhāne ettha etasmiṁ khandhappavatte ‘‘yaṁ taṁ jātaṁ…pe…",
  "tika-s0102t2:168_9": "mā palujjī’’ti laddhuṁ sakkā.",
  "tika-s0102t2:168_10": "Na sakkā eva tādisassa kāraṇassa abhāvatoti āha ‘‘netaṁ ṭhānaṁ vijjatī’’ti.",
  "tika-s0102t2:168_11": "Evaṁ acchariyabbhutadhammaṁ tathāgatassāpi sarīraṁ,",
  "tika-s0102t2:168_12": "kimaṅgaṁ pana aññesanti adhippāyo.",
  "tika-s0102t2:168_13": "‘‘Paccāvamissatī’’ti netaṁ ṭhānaṁ vijjati satiṁ sūpaṭṭhitaṁ katvā ñāṇena paricchinditvā āyusaṅkhārānaṁ ossaṭṭhattā,",
  "tika-s0102t2:168_14": "buddhakiccassa ca pariyosāpitattā.",
  "tika-s0102t2:168_15": "Na hettha māsattayato paraṁ buddhaveneyyā labbhantīti.",
  "tika-s0102t2:169_0": "184.",
  "tika-s0102t2:169_1": "Sāsanassa ciraṭṭhiti nāma sasambhārehi ariyamaggadhammehi kevalehīti āha ‘‘sabbaṁ lokiyalokuttaravaseneva",
  "tika-s0102t2:169_2": "kathita’’nti lokiyāhi sīlasamādhipaññāhi vinā lokuttaradhammasamadhigamassa asambhavato.",
  "tika-s0102t2:170_0": "Tatiyabhāṇavāravaṇṇanā niṭṭhitā.",
  "tika-s0102t2:171_0": "Nāgāpalokitavaṇṇanā",
  "tika-s0102t2:172_0": "186.Nāgāpalokitanti nāgassa viya apalokitaṁ,",
  "tika-s0102t2:172_1": "hatthināgassa apalokanasadisaṁ apalokananti attho.",
  "tika-s0102t2:172_2": "Āhaccāti phusitvā.",
  "tika-s0102t2:172_3": "Aṅkusakalaggāni viyāti aṅkusakāni viya aññamaññasmiṁ laggāni āsattāni hutvā ṭhitāni.",
  "tika-s0102t2:172_4": "Ekābaddhānīti aññamaññaṁ ekato ābaddhāni.",
  "tika-s0102t2:172_5": "Tasmāti gīvaṭṭhīnaṁ ekagghanānaṁ viya ekābaddhabhāvena,",
  "tika-s0102t2:172_6": "na kevalaṁ gīvaṭṭhīnaṁyeva,",
  "tika-s0102t2:172_7": "atha kho sabbānipi tāni buddhānaṁ ṭhapetvā bāhusandhiādikā dvādasa mahāsandhiyo,",
  "tika-s0102t2:172_8": "aṅgulisandhiyo ca itarasandhīsu ekābaddhāni hutvā ṭhitāni,",
  "tika-s0102t2:172_9": "yato nesaṁ pakatihatthīnaṁ koṭisahassabalappamāṇaṁ kāyabalaṁ hoti.",
  "tika-s0102t2:172_10": "Vesālinagarābhimukhaṁ akāsi kaṇṭakaparivattane viya kapilanagarābhimukhaṁ.",
  "tika-s0102t2:172_11": "Yadi evaṁ kathaṁ taṁ nāgāpalokitaṁ nāma jātaṁ?",
  "tika-s0102t2:172_12": "Tadajjhāsayaṁ upādāya.",
  "tika-s0102t2:172_13": "Bhagavā hi nāgāpalokitavaseneva apaloketukāmo jāto,",
  "tika-s0102t2:172_14": "puññānubhāvena panassa patiṭṭhitaṭṭhānaṁ parivatti,",
  "tika-s0102t2:172_15": "tena taṁ ‘‘nāgāpalokitaṁ’’ tveva vuccati.",
  "tika-s0102t2:173_0": "‘‘Idaṁ pacchimakaṁ ānanda tathāgatassa vesāliyā dassana’’nti nayidaṁ vesāliyā apalokanassa kāraṇavacanaṁ anekantikattā,",
  "tika-s0102t2:173_1": "bhūtakathanamattaṁ panetaṁ.",
  "tika-s0102t2:173_2": "Maggasodhanavasena taṁ dassetvā aññadevettha apalokanakāraṇaṁ dassetukāmo ‘‘nanu cā’’tiādimāha.",
  "tika-s0102t2:173_3": "Taṁ taṁ sabbaṁ pacchimadassanameva anukkamena kusināraṁ gantvā parinibbātukāmatāya tato tato nikkhantattā.",
  "tika-s0102t2:173_4": "‘‘Anacchariyattā’’ti iminā yathāvuttaṁ anekantikattaṁ pariharati,",
  "tika-s0102t2:173_5": "tayidaṁ sodhanamattaṁ.",
  "tika-s0102t2:173_6": "Idaṁ panettha aviparītaṁ kāraṇanti dassetuṁ ‘‘apicā’’tiādi vuttaṁ.",
  "tika-s0102t2:173_7": "Na hi bhagavā sāpekkho vesāliṁ apalokesi,",
  "tika-s0102t2:173_8": "‘‘idaṁ pana me gamanaṁ apunarāgamana’’nti dassanamukhena bahujanahitāya bahujanasukhāya lokānukampāya apalokesi.",
  "tika-s0102t2:173_9": "Tenāha ‘‘apica vesālirājāno’’tiādi.",
  "tika-s0102t2:174_0": "Antakaroti sakalavaṭṭadukkhassa sakasantāne,",
  "tika-s0102t2:174_1": "parasantāne ca vināsakaro abhāvakaro.",
  "tika-s0102t2:174_2": "Buddhacakkhudhammacakkhudibbacakkhumaṁsacakkhusamantacakkhusaṅkhātehi pañcahi cakkhūhi cakkhumā.",
  "tika-s0102t2:174_3": "Savāsanānaṁ kilesānaṁ samucchinnattā sātisayaṁ kilesaparinibbānena parinibbuto.",
  "tika-s0102t2:175_0": "Catumahāpadesavaṇṇanā",
  "tika-s0102t2:176_0": "187.Mahāokāseti mahante okāse.",
  "tika-s0102t2:176_1": "Mahantāni dhammassa patiṭṭhāpanaṭṭhānāni.",
  "tika-s0102t2:176_2": "Yesu patiṭṭhāpito dhammo nicchīyati asandehato,",
  "tika-s0102t2:176_3": "kāni pana tāni?",
  "tika-s0102t2:176_4": "Āgamanavisiṭṭhāni suttotaraṇādīni.",
  "tika-s0102t2:176_5": "Dutiyavikappe apadisantīti apadesā,",
  "tika-s0102t2:176_6": "‘‘sammukhā metaṁ āvuso bhagavato suta’’ntiādinā kenaci ābhatassa ‘‘dhammo’’ti vinicchinane kāraṇaṁ.",
  "tika-s0102t2:176_7": "Kiṁ pana tanti?",
  "tika-s0102t2:176_8": "Tassa yathābhatassa suttotaraṇādi eva.",
  "tika-s0102t2:176_9": "Yadi evaṁ kathaṁ cattāroti?",
  "tika-s0102t2:176_10": "Yasmā dhammassa dve samparāyā satthā,",
  "tika-s0102t2:176_11": "sāvakā ca,",
  "tika-s0102t2:176_12": "tesu ca sāvakā saṅghagaṇapuggalavasena tividhā ,",
  "tika-s0102t2:176_13": "evaṁ ‘‘tumhākaṁ mayā yaṁ dhammo paṭiggahito’’ti apadisitabbānaṁ bhedena cattāro.",
  "tika-s0102t2:176_14": "Tenāha ‘‘sammukhā me taṁ āvuso bhagavato suta’’ntiādi.",
  "tika-s0102t2:176_15": "Tathā ca vuttaṁ nettiyaṁ ‘‘cattāro mahāpadesā buddhāpadeso saṅghāpadeso sambahulattherāpadeso ekattherāpadeso.",
  "tika-s0102t2:176_16": "Ime cattāro mahāpadesā’’ti (netti.",
  "tika-s0102t2:176_17": "18) buddho apadeso etassāti buddhāpadeso.",
  "tika-s0102t2:176_18": "Esa nayo sesesupi.",
  "tika-s0102t2:176_19": "Tenāha ‘‘buddhādayo…pe…",
  "tika-s0102t2:176_20": "mahākāraṇānī’’ti.",
  "tika-s0102t2:177_0": "188.Nevaabhinanditabbanti na sampaṭicchitabbaṁ.",
  "tika-s0102t2:177_1": "Ganthassa sampaṭicchanaṁ nāma savananti āha ‘‘na sotabba’’nti.",
  "tika-s0102t2:177_2": "Padabyañjanānīti padāni ca byañjanāni ca,",
  "tika-s0102t2:177_3": "atthapadāni,",
  "tika-s0102t2:177_4": "byañjanapadāni cāti attho.",
  "tika-s0102t2:177_5": "Pajjati attho etehīti padāni,",
  "tika-s0102t2:177_6": "akkharādīni byañjanapadāni.",
  "tika-s0102t2:177_7": "Pajjitabbato padāni,",
  "tika-s0102t2:177_8": "saṅkāsanādīni atthapadāni.",
  "tika-s0102t2:177_9": "Aṭṭhakathāyaṁpana ‘‘‘padasaṅkhātāni byañjanānī’ti byañjanapadāneva vuttānī’’ti keci, taṁ na,",
  "tika-s0102t2:177_10": "atthaṁ byañjentīti byañjanāni,",
  "tika-s0102t2:177_11": "byañjanapadāni,",
  "tika-s0102t2:177_12": "tehi byañjitabbato byañjanāni,",
  "tika-s0102t2:177_13": "atthapadānīti ubhayasaṅgahato.",
  "tika-s0102t2:177_14": "Imasmiṁ ṭhāneti tenābhatasuttassa imasmiṁ padese.",
  "tika-s0102t2:177_15": "Pāḷi vuttāti kevalo pāḷidhammo pavatto.",
  "tika-s0102t2:177_16": "Attho vuttoti pāḷiyā attho pavatto niddiṭṭho.",
  "tika-s0102t2:177_17": "Anusandhi kathitoti yathāraddhadesanāya,",
  "tika-s0102t2:177_18": "upari desanāya ca anusandhānaṁ kathitaṁ sambandho kathito .",
  "tika-s0102t2:177_19": "Pubbāparaṁ kathitanti pubbenāparaṁ avirujjhanañceva visesādhānañca kathitaṁ pakāsitaṁ.",
  "tika-s0102t2:177_20": "Evaṁ pāḷidhammādīni sammadeva sallakkhetvā gahaṇaṁ sādhukaṁ uggahaṇanti āha ‘‘suṭṭhu gahetvā’’ti.",
  "tika-s0102t2:177_21": "Sutte otāretabbānīti ñāṇena sutte ogāhetvā tāretabbāni,",
  "tika-s0102t2:177_22": "taṁ pana ogāhetvā taraṇaṁ tattha otaraṇaṁ anuppavesanaṁ hotīti vuttaṁ ‘‘sutte otāretabbānī’’ti.",
  "tika-s0102t2:177_23": "Saṁsandetvā dassanaṁ sandassananti āha ‘‘vinaye saṁsandetabbānī’’ti.",
  "tika-s0102t2:178_0": "Kiṁ pana taṁ suttaṁ,",
  "tika-s0102t2:178_1": "ko vā vinayoti vicāraṇāya ācariyānaṁ matibhedamukhena tamatthaṁ dassetuṁ ‘‘ettha cā’’tiādi vuttaṁ.",
  "tika-s0102t2:178_2": "Vinayoti vibhaṅgapāṭhamāha.",
  "tika-s0102t2:178_3": "So hi mātikāsaññitassa suttassa atthasūcanato ‘‘sutta’’nti vattabbataṁ arahati.",
  "tika-s0102t2:178_4": "Vividhanayattā,",
  "tika-s0102t2:178_5": "visiṭṭhanayattā ca vinayo,",
  "tika-s0102t2:178_6": "khandhakapāṭho.",
  "tika-s0102t2:178_7": "Evanti evaṁ suttavinayesu pariggayhamānesu vinayapiṭakampi na pariyādīyati parivārapāḷiyā asaṅgahitattā.",
  "tika-s0102t2:178_8": "Suttantābhidhammapiṭakāni vā suttaṁ atthasūcanādiatthasambhavato.",
  "tika-s0102t2:178_9": "Evampīti ‘‘suttantābhidhammapiṭakāni suttaṁ,",
  "tika-s0102t2:178_10": "vinayapiṭakaṁ vinayo’’ti evaṁ suttavinayavibhāge vuccamānepi.",
  "tika-s0102t2:178_11": "Na tāva pariyādīyantīti na tāva anavasesato pariggayhanti,",
  "tika-s0102t2:178_12": "kasmāti āha ‘‘asuttanāmakañhī’’tiādi.",
  "tika-s0102t2:178_13": "Yasmā ‘‘sutta’’nti imaṁ nāmaṁ anāropetvā saṅgītampi jātakādibuddhavacanaṁ atthi,",
  "tika-s0102t2:178_14": "tasmā vuttanayena tīṇi piṭakāni na pariyādiṇṇānīti.",
  "tika-s0102t2:178_15": "Suttanipātaudānaitivuttakādīni dīghanikāyādayo viya suttanāmaṁ āropetvā asaṅgītānīti adhippāye panettha jātakādīhi saddhiṁ tānipi gahitāni.",
  "tika-s0102t2:178_16": "Buddhavaṁsacariyāpiṭakānaṁ panettha aggahaṇe kāraṇaṁ maggitabbaṁ,",
  "tika-s0102t2:178_17": "kiṁ vā tena magganena?",
  "tika-s0102t2:178_18": "Sabbopāyaṁ vaṇṇanānayo theravādaṁ dassanamukhena paṭikkhitto evāti.",
  "tika-s0102t2:179_0": "Atthīti kiṁ atthi,",
  "tika-s0102t2:179_1": "asuttanāmakaṁ buddhavacanaṁ natthi evāti dasseti.",
  "tika-s0102t2:179_2": "Tathā hi nidānavaṇṇanāyaṁ (dī. ni. ṭī.",
  "tika-s0102t2:179_3": "1.paṭhamamahāsaṅgītikathāvaṇṇanā; sārattha. ṭī.",
  "tika-s0102t2:179_4": "1.paṭhamamahāsaṅgītikathāvaṇṇanā) amhehi vuttaṁ ‘‘suttanti sāmaññavidhi,",
  "tika-s0102t2:179_5": "visesavidhayo pare’’ti.",
  "tika-s0102t2:179_6": "Taṁ sabbaṁ paṭikkhipitvā ‘‘suttanti vinayo’’tiādinā vuttaṁ saṁvaṇṇanānayaṁ ‘‘nāyamattho idhādhippeto’’ti paṭisodhetvā.",
  "tika-s0102t2:179_7": "Vineti etena kileseti vinayo,",
  "tika-s0102t2:179_8": "kilesavinayanūpāyo,",
  "tika-s0102t2:179_9": "so eva ca naṁ karotīti kāraṇanti āha ‘‘vinayo pana kāraṇa’’nti.",
  "tika-s0102t2:180_0": "Dhammeti pariyattidhamme.",
  "tika-s0102t2:180_1": "Sarāgāyāti sarāgabhāvāya kāmarāgabhavarāgaparibrūhanāya.",
  "tika-s0102t2:180_2": "Saññogāyāti bhavasaṁyojanāya.",
  "tika-s0102t2:180_3": "Ācayāyāti vaṭṭassa vaḍḍhanatthāya.",
  "tika-s0102t2:180_4": "Mahicchatāyāti mahicchabhāvāya.",
  "tika-s0102t2:180_5": "Asantuṭṭhiyāti asantuṭṭhibhāvāya.",
  "tika-s0102t2:180_6": "Saṅgaṇikāyāti kilesasaṅgaṇagaṇasaṅgaṇavihārāya.",
  "tika-s0102t2:180_7": "Kosajjāyāti kusītabhāvāya.",
  "tika-s0102t2:180_8": "Dubbharatāyāti dupposatāya.",
  "tika-s0102t2:180_9": "Virāgāyāti sakalavaṭṭato virajjanatthāya.",
  "tika-s0102t2:180_10": "Visaññogāyāti kāmabhavādīhi visaṁyujjanatthāya.",
  "tika-s0102t2:180_11": "Apacayāyāti sabbassāpi vaṭṭassa apacayanāya,",
  "tika-s0102t2:180_12": "nibbānāyāti attho.",
  "tika-s0102t2:180_13": "Appicchatāyāti paccayappicchatādivasena sabbaso icchāpagamāya.",
  "tika-s0102t2:180_14": "Santuṭṭhiyāti dvādasavidhasantuṭṭhibhāvāya.",
  "tika-s0102t2:180_15": "Pavivekāyāti pavivittabhāvāya,",
  "tika-s0102t2:180_16": "kāyavivekāditadaṅgavivekādivivekasiddhiyā.",
  "tika-s0102t2:180_17": "Vīriyārambhāyāti kāyikassa ceva,",
  "tika-s0102t2:180_18": "cetasikassa ca vīriyassa paggahaṇatthāya.",
  "tika-s0102t2:180_19": "Subharatāyāti sukhaposanatthāya.",
  "tika-s0102t2:180_20": "Evaṁ yo pariyattidhammo uggahaṇadhāraṇaparipucchāmanasikāravasena yoniso paṭipajjantassa sarāgādibhāvaparivajjanassa",
  "tika-s0102t2:180_21": "kāraṇaṁ hutvā virāgādibhāvāya saṁvattati,",
  "tika-s0102t2:180_22": "ekaṁsato eso dhammo.",
  "tika-s0102t2:180_23": "Eso vinayo,",
  "tika-s0102t2:180_24": "sammadeva apāyādīsu apatanavasena dhāraṇato,",
  "tika-s0102t2:180_25": "kilesānaṁ vinayanato,",
  "tika-s0102t2:180_26": "satthu sammāsambuddhassa ovādānusiṭṭhibhāvato etaṁ satthusāsananti dhāreyyāsi jāneyyāsi,",
  "tika-s0102t2:180_27": "avabujjheyyāsīti attho.",
  "tika-s0102t2:180_28": "Catusaccassa sūcanaṁ suttanti āha ‘‘sutteti tepiṭake buddhavacane’’ti.",
  "tika-s0102t2:180_29": "Tepiṭakañhi buddhavacanaṁ saccavinimuttaṁ natthi.",
  "tika-s0102t2:180_30": "Rāgādivinayanakāraṇaṁ tathāgatena suttapadena pakāsitanti āha ‘‘vinayeti etasmiṁ rāgādivinayakāraṇe’’ti.",
  "tika-s0102t2:181_0": "Sutte osaraṇañcettha tepiṭake buddhavacane pariyāpannatāvaseneva veditabbaṁ,",
  "tika-s0102t2:181_1": "na aññathāti āha ‘‘suttapaṭipāṭiyā katthaci anāgantvā’’ti.",
  "tika-s0102t2:181_2": "Challiṁ uṭṭhapetvāti arogassa mahato rukkhassa tiṭṭhato upakkamena challiyā sakalikāya,",
  "tika-s0102t2:181_3": "papaṭikāya vā uṭṭhapanaṁ viya arogassa sāsanadhammassa tiṭṭhato byañjanamattena tappariyāpannaṁ viya",
  "tika-s0102t2:181_4": "hutvā challisadisaṁ pubbāparaviruddhatādidosaṁ uṭṭhapetvā paridīpetvā,",
  "tika-s0102t2:181_5": "tādisāni pana ekaṁsato guḷhavessantarādipariyāpannāni hontīti āha ‘‘guḷhavessantara…pe…paññāyantīti attho’’ti .",
  "tika-s0102t2:181_6": "Rāgādivinayeti rāgādīnaṁ vinayanatthe.",
  "tika-s0102t2:181_7": "Tadākāratāya na paññāyamānāni na dissamānāni chaḍḍetabbāni vajjitabbāni na gahetabbāni.",
  "tika-s0102t2:181_8": "Sabbatthāti sabbavāresu.",
  "tika-s0102t2:182_0": "Imasmiṁpana ṭhāneti imasmiṁ mahāpadesaniddesaṭṭhāne.",
  "tika-s0102t2:182_1": "‘‘Sutte cattāro mahāpadesā’’tiādinā vuttampi avuttena saddhiṁ gahetvā pakiṇṇakakathāya mātikaṁ uddisati.",
  "tika-s0102t2:182_2": "Ñātuṁ icchito attho pañho,",
  "tika-s0102t2:182_3": "tassa vissajjanāni pañhābyākaraṇāni,",
  "tika-s0102t2:182_4": "atthasūcanādiatthena suttaṁ, pāḷi,",
  "tika-s0102t2:182_5": "taṁ suttaṁ anulometi anukūletīti suttānulomaṁ,",
  "tika-s0102t2:182_6": "mahāpadeso.",
  "tika-s0102t2:182_7": "Ācariyā vadanti saṁvaṇṇenti pāḷiṁ etenāti ācariyavādo aṭṭhakathā.",
  "tika-s0102t2:182_8": "Tassa tassa therassa attano eva mati adhippāyoti attanomati.",
  "tika-s0102t2:182_9": "Dhammavinicchaye patteti dhamme vinicchinitabbe upaṭṭhite.",
  "tika-s0102t2:182_10": "Imeti anantaraṁ vuttā cattāro mahāpadesā.",
  "tika-s0102t2:182_11": "Pamīyati dhammo paricchijjati vinicchīyati etenāti pamāṇaṁ.",
  "tika-s0102t2:182_12": "Tenāha ‘‘yaṁ ettha sametī’’tiādi.",
  "tika-s0102t2:182_13": "Itaranti mahāpadesesu asamentaṁ.",
  "tika-s0102t2:182_14": "Puna itaranti akappiyaṁ anulomentaṁ kappiyaṁ paṭibāhantaṁ sandhāyāha.",
  "tika-s0102t2:183_0": "Ekaṁseneva byākātabbo vissajjetabboti ekaṁsabyākaraṇīyo.",
  "tika-s0102t2:183_1": "Vibhajjāti pucchitamatthaṁ avadhāraṇādibhedena vibhajitvā.",
  "tika-s0102t2:183_2": "Paṭipucchāti pucchantaṁ puggalaṁ paṭipucchitvā.",
  "tika-s0102t2:183_3": "Ṭhapanīyoti tidhāpi avissajjanīyattā ṭhapanīyo byākaraṇaṁ akatvā ṭhapetabbo.",
  "tika-s0102t2:183_4": "‘‘Cakkhuṁ anicca’’nti pañhe uttarapadāvadhāraṇaṁ sandhāya ‘‘ekaṁseneva byākātabba’’nti vuttaṁ niccatāya lesassāpi tattha abhāvato.",
  "tika-s0102t2:183_5": "Purimapadāvadhāraṇe pana vibhajjabyākaraṇīyatā cakkhusotesu visesatthasāmaññatthānaṁ asādhāraṇabhāvato.",
  "tika-s0102t2:183_6": "Dvinnaṁ tesaṁ sadisatācodanā paṭipucchanamukheneva byākaraṇīyā paṭikkhepavasena,",
  "tika-s0102t2:183_7": "anuññātavasena ca vissajjitabbatoti āha ‘‘yathā cakkhu,",
  "tika-s0102t2:183_8": "tathā sotaṁ…pe…",
  "tika-s0102t2:183_9": "ayaṁ paṭipucchābyākaraṇīyo pañho’’ti.",
  "tika-s0102t2:183_10": "Taṁ jīvaṁ taṁ sarīranti jīvasarīrānaṁ anaññatāpañho.",
  "tika-s0102t2:183_11": "Yassa yena anaññatācoditā,",
  "tika-s0102t2:183_12": "so eva paramatthato nupalabbhatīti vañjhātanayassa matteyyatākittanasadisoti abyākātabbatāya ṭhapanīyo vuttoti.",
  "tika-s0102t2:183_13": "Imāni cattāri pañhabyākaraṇāni pamāṇaṁ teneva nayena tesaṁ pañhānaṁ byākātabbato.",
  "tika-s0102t2:184_0": "Vinayamahāpadeso kappiyānulomavidhānato nippariyāyato anulomakappiyaṁ nāma,",
  "tika-s0102t2:184_1": "mahāpadesabhāvena pana taṁsadisatāya suttantamahāpadesesupi ‘‘anulomakappiya’’nti ayaṁ aṭṭhakathāvohāro.",
  "tika-s0102t2:184_2": "Yadipi tattha tattha bhagavatā pavattitapakiṇṇakadesanāva aṭṭhakathā,",
  "tika-s0102t2:184_3": "sā pana dhammasaṅgāhakehi paṭhamaṁ tīṇi piṭakāni saṅgāyitvā tassa atthavaṇṇanānurūpeneva vācanāmaggaṁ",
  "tika-s0102t2:184_4": "āropitattā ‘‘ācariyavādo’’ti vuccati ācariyā vadanti saṁvaṇṇenti pāḷiṁ etenāti.",
  "tika-s0102t2:184_5": "Tenāha ‘‘ācariyavādo nāma aṭṭhakathā’’ti.",
  "tika-s0102t2:184_6": "Tisso saṅgītiyo āruḷho eva ca buddhavacanassa atthasaṁvaṇṇanābhūto kathāmaggo mahindattherena tambapaṇṇidīpaṁ",
  "tika-s0102t2:184_7": "ābhato pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṁ.",
  "tika-s0102t2:184_8": "Attanomati nāma theravādo.",
  "tika-s0102t2:184_9": "Nayaggāhenāti suttādito labbhamānanayaggahaṇena.",
  "tika-s0102t2:184_10": "Anubuddhiyāti suttādīniyeva anugatabuddhiyā.",
  "tika-s0102t2:184_11": "Attano paṭibhānanti attano eva tassa atthassa vuttanayena upaṭṭhānaṁ,",
  "tika-s0102t2:184_12": "yathāupaṭṭhitā atthā eva tathā vuttā.",
  "tika-s0102t2:184_13": "Samentameva gahetabbanti yathā suttena saṁsandati,",
  "tika-s0102t2:184_14": "evaṁ mahāpadesato atthā uddharitabbāti dasseti.",
  "tika-s0102t2:184_15": "Pamādapāṭhavasena ācariyavādassa kadāci pāḷiyā asaṁsandanāpi siyā,",
  "tika-s0102t2:184_16": "so na gahetabboti dassento āha ‘‘ācariyavādopi suttena samentoyevagahetabbo’’ti.",
  "tika-s0102t2:184_17": "Sabbadubbalā puggalassa sayaṁ paṭibhānabhāvato.",
  "tika-s0102t2:184_18": "Tathā ca sāpi gahetabbā, kīdisī?",
  "tika-s0102t2:184_19": "Suttena samentā yevāti yojanā.",
  "tika-s0102t2:184_20": "Tāsūti tīsu saṅgītīsu.",
  "tika-s0102t2:184_21": "‘‘Āgatameva pamāṇa’’nti iminā mahākassapādīhi saṅgītameva ‘‘sutta’’nti idhādhippetanti tadaññassa suttabhāvameva paṭikkhipati.",
  "tika-s0102t2:184_22": "Tadatthā eva hi tisso saṅgītiyo.",
  "tika-s0102t2:184_23": "Tatthāti gārayhasutte.",
  "tika-s0102t2:184_24": "Na ceva sutte osaranti,",
  "tika-s0102t2:184_25": "na ca vinaye sandissantīti veditabbāni tassa asuttabhāvato tena ‘‘anulomakappiyaṁ suttena samentameva",
  "tika-s0102t2:184_26": "gahetabba’’nti vuttaṁ evatthaṁ nigamanavasena nidasseti.",
  "tika-s0102t2:184_27": "Sabbattha ‘‘na itara’’nti vacanaṁ tattha tattha gahitāvadhāraṇaphaladassanaṁ daṭṭhabbaṁ.",
  "tika-s0102t2:185_0": "Kammāraputtacundavatthuvaṇṇanā",
  "tika-s0102t2:186_0": "189.Sūkaramaddavanti vanavarāhassa mudumaṁsaṁ.",
  "tika-s0102t2:186_1": "Yasmā cundo ariyasāvako sotāpanno,",
  "tika-s0102t2:186_2": "aññe ca bhagavato,",
  "tika-s0102t2:186_3": "bhikkhusaṅghassa ca āhāraṁ paṭiyādentā anavajjameva paṭiyādenti,",
  "tika-s0102t2:186_4": "tasmā vuttaṁ ‘‘pavattamaṁsa’’nti.",
  "tika-s0102t2:186_5": "Taṁ kirāti ‘‘nātitaruṇassā’’tiādinā vuttavisesaṁ.",
  "tika-s0102t2:186_6": "Tathā hi taṁ ‘‘mudu ceva siniddhañcā’’ti vuttaṁ.",
  "tika-s0102t2:186_7": "Mudumaṁsabhāvato hi abhisaṅkharaṇavisesena ca ‘‘maddava’’nti vuttaṁ.",
  "tika-s0102t2:186_8": "Ojaṁ pakkhipiṁsu ‘‘ayaṁ bhagavato pacchimako āhāro’’ti puññavisesāpekkhāya,",
  "tika-s0102t2:186_9": "taṁ pana tathāpakkhittadibbojatāya garutaraṁ jātaṁ.",
  "tika-s0102t2:187_0": "Aññe yaṁ dujjīraṁ,",
  "tika-s0102t2:187_1": "taṁ ajānantā ‘‘kassaci adatvā vināsita’’nti upavadeyyunti parūpavādamocanatthaṁ bhagavā ‘‘nāhaṁ ta’’ntiādinā sīhanādaṁ nadati.",
  "tika-s0102t2:188_0": "190.",
  "tika-s0102t2:188_1": "Kathaṁ panāyaṁ sīhanādo nanu taṁ bhagavatopi sammāpariṇāmaṁ na gatanti?",
  "tika-s0102t2:188_2": "Nayidaṁ evaṁ daṭṭhabbaṁ,",
  "tika-s0102t2:188_3": "yasmā ‘‘sammadeva taṁ bhagavato pariṇāmaṁ gata’’nti vattuṁ arahati tappaccayā uppannassa vikārassa abhāvato,",
  "tika-s0102t2:188_4": "aññapaccayassa ca vikārassa mudubhāvaṁ āpāditattā.",
  "tika-s0102t2:188_5": "Tenāha ‘‘na pana bhuttappaccayā’’tiādi.",
  "tika-s0102t2:188_6": "Na hi bhagavā,",
  "tika-s0102t2:188_7": "aññe vā pana khīṇāsavā navavedanuppādanavasena āhāraṁ paribhuñjanti aṭṭhaṅgasamannāgatameva katvā āhārassa upabhuñjanato.",
  "tika-s0102t2:188_8": "Yadi evaṁ kasmā pāḷiyaṁ ‘‘bhattaṁ bhuttāvissa kharo ābādho uppajjī’’tiādi vuttaṁ?",
  "tika-s0102t2:188_9": "Taṁ bhojanuttarakālaṁ uppannattā vuttaṁ.",
  "tika-s0102t2:188_10": "‘‘Na pana bhuttapaccayā’’ti vutto vāyamattho aṭṭhakathāyaṁ.",
  "tika-s0102t2:188_11": "Katupacitassa laddhokāsassa kammassa vasena balavatipi roge uppanne garusiniddhabhojanappaccayā vedanāniggaho jāto,",
  "tika-s0102t2:188_12": "tenāha ‘‘yadi hī’’tiādi.",
  "tika-s0102t2:188_13": "Patthitaṭṭhāneti icchitaṭṭhāne,",
  "tika-s0102t2:188_14": "icchā cassa tattha gantvā vinetabbaveneyyāpekkhā daṭṭhabbā.",
  "tika-s0102t2:188_15": "Gāthāyampi ‘‘suta’’nti iminā sutamattaṁ,",
  "tika-s0102t2:188_16": "paresaṁ vacanamattametaṁ,",
  "tika-s0102t2:188_17": "na pana bhojanappaccayā ābādhaṁ phusi dhīroti dasseti.",
  "tika-s0102t2:189_0": "Pānīyāharaṇavaṇṇanā",
  "tika-s0102t2:190_0": "191.",
  "tika-s0102t2:190_1": "Pasannabhāvena udakassa acchabhāvo veditabboti āha ‘‘acchodakāti pasannodakā’’ti.",
  "tika-s0102t2:190_2": "Sādurasattā sātatāti āha ‘‘madhurodakā’’ti.",
  "tika-s0102t2:190_3": "Tanukameva salilaṁ visesato sītalaṁ,",
  "tika-s0102t2:190_4": "na bahalanti āha ‘‘tanusītalasalilā’’ti.",
  "tika-s0102t2:190_5": "Nikkaddamāti setabhāvassa kāraṇamāha.",
  "tika-s0102t2:190_6": "Paṅkacikkhallādivasena hi udakassa vivaṇṇatā,",
  "tika-s0102t2:190_7": "sabhāvato pana taṁ setavaṇṇaṁ evāti.",
  "tika-s0102t2:191_0": "Pukkusamallaputtavatthuvaṇṇanā",
  "tika-s0102t2:192_0": "192.Dhuravāteti paṭimukhavāte.",
  "tika-s0102t2:192_1": "Dīghapiṅgaloti dīgho hutvā piṅgalacakkhuko.",
  "tika-s0102t2:192_2": "Piṅgalakkhiko hi so ‘‘āḷāro’’ti paññāyittha.",
  "tika-s0102t2:192_3": "Evarūpanti dakkhati karissati bhavissatīti īdisaṁ.",
  "tika-s0102t2:192_4": "Īdisesūti yatra yaṁcāti evarūpanipātasaddayuttaṭṭhānesu.",
  "tika-s0102t2:193_0": "193.",
  "tika-s0102t2:193_1": "Vicarantiyo meghagabbhato niccharantiyo viya hontīti vuttaṁ ‘‘niccharantīsūti vicarantīsū’’ti.",
  "tika-s0102t2:193_2": "Navavidhāyāti navappakārāya.",
  "tika-s0102t2:193_3": "Navasu hi pakāresu ekavidhāpi asani tappariyāpannatāya ‘‘navavidhā’’ tveva vuccati.",
  "tika-s0102t2:193_4": "Īdisī hi esā ruḷhi aṭṭhavimokkhapattipi samaññā viya.",
  "tika-s0102t2:193_5": "Asaññaṁ karoti,",
  "tika-s0102t2:193_6": "yo tassā saddena ,",
  "tika-s0102t2:193_7": "tejasā ca ajjhotthaṭo.",
  "tika-s0102t2:193_8": "Ekaṁ cakkanti ekaṁ maṇḍalaṁ.",
  "tika-s0102t2:193_9": "Saṅkāraṁ tīrentī paricchijjantī viya dassetīti saterā.",
  "tika-s0102t2:193_10": "Gaggarāyamānāti gaggarātisaddaṁ karontī,",
  "tika-s0102t2:193_11": "anuravadassanañhetaṁ.",
  "tika-s0102t2:193_12": "Kapisīsāti kapisīsākāravatī.",
  "tika-s0102t2:193_13": "Macchavilolikāti udake paripphandamānamaccho viya viluḷitākārā.",
  "tika-s0102t2:193_14": "Kukkuṭasadisāti pasāritapakkhakukkuṭākārā.",
  "tika-s0102t2:193_15": "Naṅgalassa kassanakāle kassakānaṁ hatthena gahetabbaṭṭhāne maṇikā hoti,",
  "tika-s0102t2:193_16": "taṁ upādāya naṅgalaṁ ‘‘daṇḍamaṇikā’’ti vuccati,",
  "tika-s0102t2:193_17": "tasmā daṇḍamaṇikākārā daṇḍamaṇikā.",
  "tika-s0102t2:193_18": "Tenāha ‘‘naṅgalasadisā’’ti.",
  "tika-s0102t2:193_19": "Deve vassantepi sajotibhūtatāya udakena atemetabbato mahāsani ‘‘sukkhāsanī’’ti vuttā.",
  "tika-s0102t2:193_20": "Tenāha ‘‘patitaṭṭhānaṁ samugghāṭetī’’ti.",
  "tika-s0102t2:194_0": "Bhusāgāraketi bhusamaye agārake.",
  "tika-s0102t2:194_1": "Tattha kira mahantaṁ palālapuñjaṁ abbhantarato palālaṁ nikkaḍḍhitvā sālāsadisaṁ pabbajitānaṁ vasanayoggaṭṭhānaṁ kataṁ,",
  "tika-s0102t2:194_2": "tadā bhagavā tattha vasi,",
  "tika-s0102t2:194_3": "taṁ pana khalamaṇḍalaṁ sālāsadisanti āha ‘‘khalasālāya’’nti.",
  "tika-s0102t2:194_4": "Etthāti hetumhi bhummavacananti āha ‘‘etasmiṁ kāraṇe’’ti,",
  "tika-s0102t2:194_5": "asanipātena channaṁ janānaṁ hatakāraṇeti attho.",
  "tika-s0102t2:194_6": "So tvaṁ bhanteti ayameva vā pāṭho.",
  "tika-s0102t2:195_0": "194.",
  "tika-s0102t2:195_1": "Siṅgī nāma kira uttamaṁ ativiya pabhassaraṁ buddhānaṁ chavivaṇṇobhāsaṁ devalokato āgatasuvaṇṇaṁ.",
  "tika-s0102t2:195_2": "Tenevāha ‘‘siṅgīsuvaṇṇavaṇṇa’’nti.",
  "tika-s0102t2:195_3": "‘‘Kiṁ pana thero taṁ gaṇhī’’ti sayameva pucchaṁ samuṭṭhāpetvā tattha kāraṇaṁ dassento ‘‘kiñcāpī’’tiādimāha.",
  "tika-s0102t2:195_4": "Teneva kāraṇenāti upaṭṭhākaṭṭhānassa matthakappatti,",
  "tika-s0102t2:195_5": "paresaṁ vacanokāsapacchedanaṁ,",
  "tika-s0102t2:195_6": "tena vatthena satthu pūjanaṁ,",
  "tika-s0102t2:195_7": "satthu ajjhāsayānuvattananti iminā teneva yathāvuttena catubbidhena kāraṇena.",
  "tika-s0102t2:196_0": "195.",
  "tika-s0102t2:196_1": "Thero ca tāvadeva taṁ siṅgīvaṇṇaṁ maṭṭhadussaṁ bhagavato upanāmesi ‘‘paṭiggaṇhatu me bhante bhagavā imaṁ maṭṭhadussaṁ,",
  "tika-s0102t2:196_2": "taṁ mamassa dīgharattaṁ hitāya sukhāyā’’ti.",
  "tika-s0102t2:196_3": "Paṭiggahesi bhagavā,",
  "tika-s0102t2:196_4": "paṭiggahetvāva naṁ paribhuñji .",
  "tika-s0102t2:196_5": "Tena vuttaṁ ‘‘bhagavāpi tato ekaṁ nivāsesi,",
  "tika-s0102t2:196_6": "ekaṁ pārupī’’ti.",
  "tika-s0102t2:196_7": "Tāvadeva kira taṁ bhikkhū ovaṭṭikaraṇamattena tunnakammaṁ niṭṭhāpetvā therassa upanesuṁ,",
  "tika-s0102t2:196_8": "thero bhagavato upanāmesi.",
  "tika-s0102t2:196_9": "Hataccikaṁ viyāti paṭihatappabhaṁ,",
  "tika-s0102t2:196_10": "viya-saddo nipātamattaṁ.",
  "tika-s0102t2:196_11": "Bhagavato hi sarīrappabhāhi abhibhuyyamānā tassa vatthayugassa pabhassaratā nāhosi.",
  "tika-s0102t2:196_12": "Antantenevāti anto anto eva,",
  "tika-s0102t2:196_13": "abbhantarato evāti attho.",
  "tika-s0102t2:196_14": "Tenāha ‘‘bahipanassa pabhā natthī’’ti.",
  "tika-s0102t2:197_0": "‘‘Pasannarūpaṁ samuṭṭhāpetī’’ti etenetassa āhārassa bhuttappaccayā na so rogoti ayamattho dīpito.",
  "tika-s0102t2:197_1": "Dvīsu kālesu evaṁ hoti dvinnaṁ nibbānadhātūnaṁ samadhigamasamayabhāvato.",
  "tika-s0102t2:197_2": "Upavattane antarena yamakasālānanti ettha vattabbaṁ parato āgamissati.",
  "tika-s0102t2:198_0": "196.Sabbaṁsuvaṇṇavaṇṇameva ahosi ativiya parisuddhāya pabhassarāya ekagghanāya bhagavato sarīrappabhāya nirantaraṁ abhibhūtattā.",
  "tika-s0102t2:199_0": "Dhammeti pariyattidhamme. Pavattāti pāvacanabhāvena desetā. Puratova nisīdi ovādappaṭikaraṇabhāvato.",
  "tika-s0102t2:200_0": "197.Dānānisaṁsasaṅkhātālābhāti vaṇṇadānabaladānādibhedā dānassa ānisaṁsasaññitā diṭṭhadhammikā,",
  "tika-s0102t2:200_1": "samparāyikā ca lābhā icchitabbā.",
  "tika-s0102t2:200_2": "Te alābhāti te sabbe tuyhaṁ alābhā,",
  "tika-s0102t2:200_3": "lābhā eva na honti.",
  "tika-s0102t2:200_4": "Diṭṭheva dhamme paccakkhabhūte imasmiṁyeva attabhāve bhavā diṭṭhadhammikā.",
  "tika-s0102t2:200_5": "Samparetabbato pecca gantabbato ‘‘samparāyo’’ti laddhanāme paraloke bhavā samparāyikā.",
  "tika-s0102t2:200_6": "Diṭṭhadhammikā ca samparāyikā ca diṭṭhadhammikasamparāyikā.",
  "tika-s0102t2:200_7": "Dānānisaṁsasaṅkhātā lābhāti dānānisaṁsabhūtā lābhā.",
  "tika-s0102t2:200_8": "Sabbathā samameva hutvā samaṁ phalaṁ etesaṁ na ekadesenāti samasamaphalā.",
  "tika-s0102t2:200_9": "Piṇḍapātāti tabbisayaṁ dānamayaṁ puññamāha.",
  "tika-s0102t2:201_0": "Yadi khettavasena nesaṁ samaphalatā adhippetā,",
  "tika-s0102t2:201_1": "satipi ekasantānabhāve puthujjanaarahantabhāvasiddhaṁ nanu tesaṁ khettaṁ visiṭṭhanti dassetuṁ ‘‘nanu cā’’tiādimāha.",
  "tika-s0102t2:201_2": "Parinibbānasamatāyāti kilesaparinibbānakhandhaparinibbānabhāvena parinibbānasamatāya.",
  "tika-s0102t2:201_3": "‘‘Paribhuñjitvā parinibbuto’’ti etena yathā paṇītapiṇḍapātaparibhogūpatthambhitarūpakāyasannissayo dhammakāyo sukheneva kilese pariccaji,",
  "tika-s0102t2:201_4": "bhojanasappāyasaṁsiddhiyā evaṁ sukheneva khandhe pariccajīti evaṁ kilesapariccāgassa,",
  "tika-s0102t2:201_5": "khandhapariccāgassa ca sukhasiddhinimittatāya ubhinnaṁ piṇḍapātānaṁ samaphalatā jotitā.",
  "tika-s0102t2:201_6": "‘‘Piṇḍapātasīsena ca piṇḍapātadānaṁ jotita’’nti vutto vāyamattho.",
  "tika-s0102t2:201_7": "Yathā hi sujātāya ‘‘imaṁ āhāraṁ nissāya mayhaṁ devatāya vaṇṇasukhabalādiguṇā sammadeva sampajjeyyu’’nti uḷāro ajjhāsayo tadā ahosi,",
  "tika-s0102t2:201_8": "evaṁ cundassapi kammāraputtassa ‘‘imaṁ āhāraṁ nissāya bhagavato vaṇṇasukhabalādiguṇā sammadeva sampajjeyyu’’nti",
  "tika-s0102t2:201_9": "uḷāro ajjhāsayoti evampi nesaṁ ubhinnaṁ samaphalatā veditabbā.",
  "tika-s0102t2:201_10": "Satipi catuvīsatikoṭisatasahassasamāpattīnaṁ devasikaṁ vaḷañjanasamāpattibhāve yathā pana abhisambujjhanadivase",
  "tika-s0102t2:201_11": "abhinavavipassanaṁ paṭṭhapento rūpasattakādi (visuddhi. ṭī.",
  "tika-s0102t2:201_12": "2.707 vitthāro) vasena cuddasahākārehi sannetvā mahāvipassanāmukhena tā samāpattiyo samāpajji,",
  "tika-s0102t2:201_13": "evaṁ parinibbānadivasepi sabbā tā samāpajjīti evaṁ samāpattisamatāyapi tesaṁ samaphalatā.",
  "tika-s0102t2:201_14": "Cundassa tāva anussaraṇaṁ uḷārataraṁ hotu bhagavato dinnabhāvena aññathattābhāvato,",
  "tika-s0102t2:201_15": "sujātāya pana kathaṁ devatāya dinnanti?",
  "tika-s0102t2:201_16": "Evaṁsaññibhāvatoti āha ‘‘sujātā cā’’tiādi.",
  "tika-s0102t2:201_17": "Aparabhāgeti abhisambodhito aparabhāge.",
  "tika-s0102t2:201_18": "Puna aparabhāgeti parinibbānato parato.",
  "tika-s0102t2:201_19": "Dhammasīsanti dhammānaṁ matthakabhūtaṁ nibbānaṁ.",
  "tika-s0102t2:201_20": "Me gahitanti mama vasena gahitaṁ.",
  "tika-s0102t2:201_21": "Tenāha ‘‘mayhaṁ kirā’’tiādi.",
  "tika-s0102t2:202_0": "Adhipatibhāvo ādhipateyyanti āha ‘‘jeṭṭhabhāvasaṁvattaniyaka’’nti.",
  "tika-s0102t2:203_0": "Saṁvareti sīlasaṁvare.",
  "tika-s0102t2:203_1": "Veranti pāṇātipātādipañcavidhaṁ veraṁ.",
  "tika-s0102t2:203_2": "Tañhi veridhammabhāvato,",
  "tika-s0102t2:203_3": "verahetutāya ca ‘‘vera’’nti vuccati.",
  "tika-s0102t2:203_4": "Kosallaṁ vuccati ñāṇaṁ,",
  "tika-s0102t2:203_5": "tena yutto kusaloti āha ‘‘kusalo pana ñāṇasampanno’’ti.",
  "tika-s0102t2:203_6": "Ñāṇasampadā nāma ñāṇapāripūrī,",
  "tika-s0102t2:203_7": "sā ca aggamaggavasena veditabbā,",
  "tika-s0102t2:203_8": "aggamaggo ca niravasesato kilese pajahatīti āha ‘‘ariyamaggena…pe…",
  "tika-s0102t2:203_9": "jahātī’’ti.",
  "tika-s0102t2:203_10": "Imaṁ pāpakaṁ jahitvāti dānena tāva lobhamacchariyādipāpakaṁ,",
  "tika-s0102t2:203_11": "sīlena pāṇātipātādipāpakaṁ jahitvā tadaṅgavasena pahāya tato samathavipassanādhammehi vikkhambhanavasena,",
  "tika-s0102t2:203_12": "tato maggapaṭipāṭiyā samucchedavasena anavasesaṁ pāpakaṁ pahāya.",
  "tika-s0102t2:203_13": "Tathā pahīnattā eva rāgādīnaṁ khayā kilesanibbānena sabbaso kilesavūpasamena nibbuto parinibbutoti saupādisesāya",
  "tika-s0102t2:203_14": "nibbānadhātuyā desanāya kūṭaṁ gaṇhanto ‘‘iti cundassa…pe…",
  "tika-s0102t2:203_15": "sampassamāno udānaṁ udānesī’’ti.",
  "tika-s0102t2:204_0": "Catutthabhāṇavāravaṇṇanā niṭṭhitā.",
  "tika-s0102t2:205_0": "Yamakasālavaṇṇanā",
  "tika-s0102t2:206_0": "198.Evaṁtaṁ kusinārāyaṁ hotīti yathā anurādhapurassa thūpārāmo dakkhiṇapacchimadisāyaṁ,",
  "tika-s0102t2:206_1": "evaṁ taṁ uyyānaṁ kusinārāya dakkhiṇapacchimadisāyaṁ hoti.",
  "tika-s0102t2:206_2": "Tasmāti yasmā nagaraṁ pavisitukāmā uyyānato upecca vattanti gacchanti etenāti ‘‘upavattana’’nti vuccati,",
  "tika-s0102t2:206_3": "taṁ sālapantibhāvena ṭhitaṁ sālavanaṁ.",
  "tika-s0102t2:206_4": "Antarenāti vemajjhe.",
  "tika-s0102t2:206_5": "Tassa kira mañcakassāti tattha paññapiyamānassa tassa mañcakassa.",
  "tika-s0102t2:206_6": "Tatrāpi…pe…",
  "tika-s0102t2:206_7": "eko pādabhāgassa,",
  "tika-s0102t2:206_8": "tasmā ‘‘antarena yamakasālāna’’nti vuttaṁ.",
  "tika-s0102t2:206_9": "Saṁsibbitvāti aññamaññaāsattaviṭapasākhatāya saṁsibbitvā viya.",
  "tika-s0102t2:206_10": "‘‘Ṭhitasākhā’’tipi vuttaṁ aṭṭhakathāyaṁ.",
  "tika-s0102t2:206_11": "Yaṁ pana pāḷiyaṁ ‘‘uttarasīsakaṁ mañcakaṁ paññapehī’’ti vuttaṁ,",
  "tika-s0102t2:206_12": "taṁ pacchimadassanaṁ daṭṭhuṁ āgatānaṁ devatānaṁ daṭṭhuṁ yogyatāvasena vuttaṁ.",
  "tika-s0102t2:206_13": "Keci pana ‘‘uttaradisāvilokanamukhaṁ pubbadisāsīsakaṁ katvā mañcakaṁ paññapehīti attho’’ti vadanti,",
  "tika-s0102t2:206_14": "taṁ tesaṁ matimattaṁ.",
  "tika-s0102t2:207_0": "Ete nāgānamuttamāti ete gottato gocariādināmakā hatthināgesu balena seṭṭhatamā.",
  "tika-s0102t2:207_1": "Majjhimaṭṭhakathāyaṁ (ma. ni. aṭṭha.",
  "tika-s0102t2:207_2": "1.148) pana keci hatthino ito aññathā āgatā,",
  "tika-s0102t2:207_3": "so pana nesaṁ nāmamattakato bhedo daṭṭhabbo.",
  "tika-s0102t2:208_0": "Paribhuttakālato paṭṭhāya…pe…",
  "tika-s0102t2:208_1": "parikkhayaṁ gataṁ,",
  "tika-s0102t2:208_2": "‘‘na pana paribhuttappaccayā’’ti heṭṭhā vuttanayeneva attho daṭṭhabbo.",
  "tika-s0102t2:208_3": "Caṅgavāreti ūmiyaṁ.",
  "tika-s0102t2:208_4": "Katokāsassa kammassa vasena yathāsamuṭṭhito rogo ārogyaṁ abhimaddatīti katvā etamatthaṁ dassento ‘‘viyā’’ti vuttaṁ.",
  "tika-s0102t2:208_5": "Yasmā bhagavā heṭṭhā vuttanayena kappaṁ,",
  "tika-s0102t2:208_6": "kappāvasesaṁ vā ṭhātuṁ samattho eva,",
  "tika-s0102t2:208_7": "tattakaṁ kālaṁ ṭhāne payojanābhāvato āyusaṅkhāre ossajjitvā tādisassa kammassa okāsaṁ adāsi,",
  "tika-s0102t2:208_8": "tasmā etamatthaṁ dassento ‘‘viyā’’tipi vattuṁ yujjatiyeva.",
  "tika-s0102t2:209_0": "Kusalaṁ kātabbaṁ maññissanti ‘‘evaṁ mahapphalaṁ, evaṁ mahānisaṁsaṁ, mahānubhāvañca taṁ kusala’’nti.",
  "tika-s0102t2:210_0": "Ekassāpi sattassa vaṭṭadukkhavūpasamo buddhānaṁ garutaro hutvā upaṭṭhāti atidullabhabhāvato,",
  "tika-s0102t2:210_1": "tasmā ‘‘aparampi passatī’’tiādi vuttaṁ,",
  "tika-s0102t2:210_2": "svāyamattho māgaṇḍiyasuttena (su. ni.",
  "tika-s0102t2:210_3": "841) dīpetabbo.",
  "tika-s0102t2:211_0": "Tatiyaṁ pana kāraṇaṁ sattānaṁ uppajjanakaanatthapariharaṇanti taṁ dassento puna ‘‘aparampi passatī’’tiādimāha.",
  "tika-s0102t2:212_0": "Sīhaseyyanti.",
  "tika-s0102t2:212_1": "Ettha sayanaṁ seyyā,",
  "tika-s0102t2:212_2": "sīhassa viya seyyā sīhaseyyā,",
  "tika-s0102t2:212_3": "taṁ sīhaseyyaṁ.",
  "tika-s0102t2:212_4": "Atha vā sīhaseyyanti seṭṭhaseyyaṁ,",
  "tika-s0102t2:212_5": "yadidaṁ atthadvayaṁ parato āgamissati.",
  "tika-s0102t2:213_0": "‘‘Vāmena passena sentī’’ti evaṁ vuttā kāmabhogiseyyā,dakkhiṇapassena sayāno nāma natthi dakkhiṇahatthassa sarīraggahaṇādiyogakkhamato,",
  "tika-s0102t2:213_1": "purisavasena cetaṁ vuttaṁ.",
  "tika-s0102t2:214_0": "Ekenapassena sayituṁ na sakkonti dukkhuppattito.",
  "tika-s0102t2:215_0": "Ayaṁ sīhaseyyāti ayaṁ evaṁ vuttā sīhaseyyā.",
  "tika-s0102t2:215_1": "‘‘Tejussadattā’’ti iminā sīhassa abhīrubhāvaṁ dasseti.",
  "tika-s0102t2:215_2": "Bhīrukā hi sesamigā attano āsayaṁ pavisitvā santāsapubbakaṁ yathā tathā sayanti,",
  "tika-s0102t2:215_3": "sīho pana abhīrubhāvato satokārī bhikkhu viya satiṁ upaṭṭhāpetvāva sayati.",
  "tika-s0102t2:215_4": "Tenāha ‘‘purimapāde’’tiādi.",
  "tika-s0102t2:215_5": "Dakkhiṇe purimapāde vāmassa purimapādassa ṭhapanavasena dve purimapāde ekasmiṁ ṭhāne ṭhapetvā.",
  "tika-s0102t2:215_6": "Pacchimapādeti dve pacchimapāde.",
  "tika-s0102t2:215_7": "Vuttanayeneva idhāpi ekasmiṁ ṭhāne pādaṭṭhapanaṁ veditabbaṁ,",
  "tika-s0102t2:215_8": "ṭhitokāsasallakkhaṇaṁ abhīrubhāveneva.",
  "tika-s0102t2:215_9": "‘‘Sīsaṁ pana ukkhipitvā’’tiādinā vuttā sīhakiriyā anutrāsapabujjhanaṁ viya abhīrubhāvasiddhā dhammatāvasenevāti veditabbā.",
  "tika-s0102t2:215_10": "Sīhavijambhitavijambhanaṁ ativelaṁ ekākārena ṭhapitānaṁ sarīrāvayavānaṁ gamanādikiriyāsu yogyabhāvāpādanatthaṁ.",
  "tika-s0102t2:215_11": "Tikkhattuṁ sīhanādanadanaṁ appesakkhamigajātapariharaṇatthaṁ.",
  "tika-s0102t2:216_0": "Seti abyāvaṭabhāvena pavattati etthāti seyyā,",
  "tika-s0102t2:216_1": "catutthajjhānameva seyyā catutthajjhānaseyyā.",
  "tika-s0102t2:216_2": "Kiṁ pana taṁ catutthajjhānanti?",
  "tika-s0102t2:216_3": "Ānāpānacatutthajjhānaṁ,",
  "tika-s0102t2:216_4": "tato hi vuṭṭhahitvā vipassanaṁ vaḍḍhetvā bhagavā anukkamena aggamaggaṁ adhigantvā tathāgato jātoti.",
  "tika-s0102t2:216_5": "‘‘Tayidaṁ padaṭṭhānaṁ nāma, na seyyā,",
  "tika-s0102t2:216_6": "tathāpi yasmā ‘catutthajjhānā vuṭṭhahitvā samanantarā bhagavā parinibbāyī’ti (dī. ni.",
  "tika-s0102t2:216_7": "2.219) vakkhati,",
  "tika-s0102t2:216_8": "tasmā lokiyacatutthajjhānasamāpatti eva tathāgataseyyā’’ti keci,",
  "tika-s0102t2:216_9": "evaṁ sati parinibbānakālikāva tathāgataseyyāti āpajjati,",
  "tika-s0102t2:216_10": "na ca bhagavā lokiyacatutthajjhānasamāpajjanabahulo vihāsi.",
  "tika-s0102t2:216_11": "Aggaphalavasena pavattaṁ panettha catutthajjhānaṁ veditabbaṁ.",
  "tika-s0102t2:216_12": "Tattha yathā sattānaṁ niddupagamanalakkhaṇā seyyā bhavaṅgacittavasena hoti,",
  "tika-s0102t2:216_13": "sā ca nesaṁ paṭhamajātisamanvayā yebhuyyavuttikā,",
  "tika-s0102t2:216_14": "evaṁ bhagavato ariyajātisamanvayaṁ yebhuyyavuttikaṁ aggaphalabhūtaṁ catutthajjhānaṁ ‘‘tathāgataseyyā’’ti veditabbaṁ.",
  "tika-s0102t2:216_15": "Sīhaseyyā nāma seṭṭhaseyyāti āha ‘‘uttamaseyyā’’ti.",
  "tika-s0102t2:217_0": "Natthi etissā uṭṭhānanti anuṭṭhānā, seyyā,",
  "tika-s0102t2:217_1": "taṁ anuṭṭhānaseyyaṁ.",
  "tika-s0102t2:217_2": "‘‘Ito uṭṭhahissāmī’’ti manasikārassa abhāvato ‘‘uṭṭhānasaññaṁ manasi karitvā’’ti na vuttaṁ.Etthāti etasmiṁ anuṭṭhānaseyyupagamane.",
  "tika-s0102t2:217_3": "Kāyavasena anuṭṭhānaṁ,",
  "tika-s0102t2:217_4": "na cittavasena,",
  "tika-s0102t2:217_5": "cittavasena ca anuṭṭhānaṁ nāma niddupagamananti tadabhāvaṁ dassetuṁ ‘‘niddāvasenā’’tiādi vuttaṁ.",
  "tika-s0102t2:217_6": "Bhavaṅgassāti niddupagamanalakkhaṇassa bhavaṅgassa.",
  "tika-s0102t2:218_0": "Sabbapāliphullāti sabbatthakameva vikasanavasena phullā,",
  "tika-s0102t2:218_1": "na ekadesavikasanavasena.",
  "tika-s0102t2:218_2": "Tenāha ‘‘sabbe samantato pupphitā’’ti.",
  "tika-s0102t2:218_3": "Ekacchannāti samphullapupphehi ekākārena sabbattheva chāditā.",
  "tika-s0102t2:218_4": "Ullokapadumānīti heṭṭhā olokentāni viya tiṭṭhanapadumāni.",
  "tika-s0102t2:218_5": "Morapiñchakalāpo viya pañcavaṇṇapupphasañchāditattā.",
  "tika-s0102t2:219_0": "Nandapokkharaṇīsambhavānīti nandapokkharaṇītīrasambhavāni.",
  "tika-s0102t2:219_1": "Mahātumbamattanti āḷhakamattaṁ.",
  "tika-s0102t2:219_2": "Paviṭṭhānīti khittāni.",
  "tika-s0102t2:219_3": "Sarīrameva okirantīti sarīrameva ajjhokiranti.",
  "tika-s0102t2:220_0": "Devatānaṁupakappanacandanacuṇṇānīti saṭṭhipi paññāsampi yojanāni vāyanakasetavaṇṇacandanacuṇṇāni.",
  "tika-s0102t2:220_1": "Dibbagandhajālacuṇṇānīti dibbagandhadibbacuṇṇāni.",
  "tika-s0102t2:220_2": "Haritālaañjanacuṇṇādīnipi dibbāni paramasugandhāni evāti veditabbāni.",
  "tika-s0102t2:220_3": "Tenevāha ‘‘sabbadibbagandhavāsavikatiyo’’ti.",
  "tika-s0102t2:221_0": "Ekacakkavāḷe sannipatitvā antalikkhe vajjanti mahābhinikkhamanakāle viya.",
  "tika-s0102t2:222_0": "Tāti devatā.",
  "tika-s0102t2:222_1": "Ganthamānā vāti mālaṁ racantiyo eva.",
  "tika-s0102t2:222_2": "Apariniṭṭhitā vāti yathādhippāyaṁ pariyositā eva.",
  "tika-s0102t2:222_3": "Hatthena hatthanti attano hatthena parassa hatthaṁ.",
  "tika-s0102t2:222_4": "Gīvāya gīvanti kaṇṭhagāhavasena attano gīvāya parassa gīvaṁ.",
  "tika-s0102t2:222_5": "Gahetvāti āmasitvā.",
  "tika-s0102t2:222_6": "Mahāyaso mahāyasoti āmeḍitavasena aññamaññaṁ ālāpavacanaṁ.",
  "tika-s0102t2:223_0": "199.Mahantaṁ ussāhanti tathāgatassa pūjāsakkāravasena pavattiyamānaṁ mahantaṁ ussāhaṁ disvā.",
  "tika-s0102t2:224_0": "Sāyevapana paṭipadāti pubbabhāgapaṭipadā eva.",
  "tika-s0102t2:224_1": "Anucchavikattāti adhigantabbassa navavidhalokuttaradhammassa anurūpattā.",
  "tika-s0102t2:225_0": "Sīlanti cārittasīlamāha.",
  "tika-s0102t2:225_1": "Ācārapaññattīti cārittasīlaṁ.",
  "tika-s0102t2:225_2": "Yāva gotrabhutoti yāva gotrabhuñāṇaṁ,",
  "tika-s0102t2:225_3": "tāva pavattetabbā samathavipassanā sammāpaṭipadā.",
  "tika-s0102t2:225_4": "Idāni taṁ sammāpaṭipadaṁ byatirekato,",
  "tika-s0102t2:225_5": "anvayato ca vibhāvetuṁ ‘‘tasmā’’tiādi vuttaṁ.",
  "tika-s0102t2:225_6": "Jinakāḷasuttanti jinamahāvaḍḍhakinā ṭhapitaṁ vajjetabbagahetabbadhammasandassanakāḷasuttaṁ sikkhāpadamariyādaṁ,",
  "tika-s0102t2:225_7": "upāsakopāsikāvāresu ‘‘gandhapūjaṁ mālāpūjaṁ karotī’’ti vacanaṁ cārittasīlapakkhe ṭhapetvā karaṇaṁ sandhāya vuttaṁ,",
  "tika-s0102t2:225_8": "tena bhikkhubhikkhunīnampi tathākaraṇaṁ anuññātamevāti daṭṭhabbaṁ.",
  "tika-s0102t2:226_0": "Ayañhīti dhammānudhammapaṭipadaṁ sandhāya vadati.",
  "tika-s0102t2:227_0": "Upavāṇattheravaṇṇanā",
  "tika-s0102t2:228_0": "200.Apanesīti ṭhitappadesato yathā apagacchati,",
  "tika-s0102t2:228_1": "evamakāsi,",
  "tika-s0102t2:228_2": "na pana nibbhacchi.",
  "tika-s0102t2:228_3": "Tenāha ‘‘ānando’’tiādi.",
  "tika-s0102t2:228_4": "Vuttasadisā vāti samacittapariyāyadesanāyaṁ (a. ni.",
  "tika-s0102t2:228_5": "2.37) vuttasadisā eva.",
  "tika-s0102t2:228_6": "Āvārentoti chādento.",
  "tika-s0102t2:229_0": "Yasmā kassapassabuddhassa cetiye ārakkhadevatā ahosi,",
  "tika-s0102t2:229_1": "tasmā therova tejussado,",
  "tika-s0102t2:229_2": "na aññe arahantoti ānetvā yojanā.",
  "tika-s0102t2:230_0": "Idāni āgamanato paṭṭhāya tamatthaṁ vitthārato dassetuṁ ‘‘vipassimhi kira sammāsambuddhe’’tiādi āraddhaṁ.",
  "tika-s0102t2:230_1": "‘‘Cātumahārājikā devatā’’ti idaṁ gobalībaddañāyena gahetabbaṁ bhummadevatādīnampi tappariyāpannattā.",
  "tika-s0102t2:230_2": "Tesaṁ manussānaṁ.",
  "tika-s0102t2:231_0": "Tatthāti kassapassa bhagavato cetiye.",
  "tika-s0102t2:232_0": "201.Adhivāsentīti rocenti.",
  "tika-s0102t2:233_0": "Chinnapāto viya chinnapāto,",
  "tika-s0102t2:233_1": "taṁ chinnapātaṁ,",
  "tika-s0102t2:233_2": "bhāvanapuṁsakaniddeso yaṁ.",
  "tika-s0102t2:233_3": "Āvaṭṭantīti abhimukhabhāvena vaṭṭanti.",
  "tika-s0102t2:233_4": "Yattha patitā,",
  "tika-s0102t2:233_5": "tato katipayaratanaṭṭhānaṁ vaṭṭanavaseneva gantvā puna yathāpatitameva ṭhānaṁ vaṭṭanavasena āgacchanti.",
  "tika-s0102t2:233_6": "Tenāha ‘‘āvaṭṭantiyopatitaṭṭhānameva āgacchantī’’ti.",
  "tika-s0102t2:233_7": "Vivaṭṭantīti yattha patitā,",
  "tika-s0102t2:233_8": "tato vinivaṭṭanti.",
  "tika-s0102t2:233_9": "Tenāha ‘‘patitaṭṭhānato parabhāgaṁ vaṭṭamānā gacchantī’’ti.",
  "tika-s0102t2:233_10": "Purato vaṭṭanaṁ āvaṭṭanaṁ,",
  "tika-s0102t2:233_11": "itaraṁ tividhampi vivaṭṭananti dassetuṁ ‘‘apicā’’tiādi vuttaṁ.",
  "tika-s0102t2:233_12": "Devatā dhāretuṁ na sakkoti udakaṁ viya osīdanato.",
  "tika-s0102t2:233_13": "Tenāha ‘‘tatthā’’tiādi.",
  "tika-s0102t2:233_14": "Tatthāti pakatipathaviyaṁ.",
  "tika-s0102t2:233_15": "Devatā osīdanti dhātūnaṁ saṇhasukhumālabhāvato.",
  "tika-s0102t2:233_16": "Pathaviyaṁpathaviṁ māpesunti pakatipathaviyaṁ attano sarīraṁ dhāretuṁ samatthaṁ iddhānubhāvena pathaviṁ māpesuṁ.",
  "tika-s0102t2:234_0": "Kāmaṁ domanasse asatipi ekacco rāgo hotiyeva,",
  "tika-s0102t2:234_1": "rāge pana asati domanassassa asambhavo evāti tadekaṭṭhabhāvatoti āha ‘‘vītarāgāti pahīnadomanassā’’ti.",
  "tika-s0102t2:234_2": "Silāthambhasadisā iṭṭhāniṭṭhesu nibbikāratāya.",
  "tika-s0102t2:235_0": "Catusaṁvejanīyaṭṭhānavaṇṇanā",
  "tika-s0102t2:236_0": "202.Apāragaṅgāyāti gaṅgāya orambhāge.",
  "tika-s0102t2:236_1": "‘‘Saṅkārachaḍḍakasammajjaniyo gahetvā’’tiādi attano attano vasanaṭṭhāne vattakaraṇākāradassanaṁ.",
  "tika-s0102t2:236_2": "‘‘Evaṁ dvīsu kālesū’’tiādi nidassanatthaṁ paccāmasanaṁ,",
  "tika-s0102t2:236_3": "taṁ heṭṭhā adhigataṁ.",
  "tika-s0102t2:237_0": "Kammasādhano sambhāvanattho bhāvanīya-saddoti āha ‘‘manasā bhāvite sambhāvite’’ti.",
  "tika-s0102t2:237_1": "Dutiyavikappe pana bhāvanaṁ,",
  "tika-s0102t2:237_2": "vaḍḍhanañca paṭipakkhapahānatoti āha ‘‘ye vā’’tiādi.",
  "tika-s0102t2:238_0": "Buddhādīsu tīsu vatthūsu pasannacittassa,",
  "tika-s0102t2:238_1": "na kammaphalasaddhāmattena.",
  "tika-s0102t2:238_2": "Sā cassa saddhāsampadā evaṁ veditabbāti phalena hetuṁ dassento ‘‘vattasampannassā’’ti āha.",
  "tika-s0102t2:238_3": "Saṁvego nāma sahottappañāṇaṁ,",
  "tika-s0102t2:238_4": "abhijātiṭṭhānādīnipi tassa uppattihetūni bhavantīti āha ‘‘saṁvegajanakānī’’ti.",
  "tika-s0102t2:239_0": "Cetiyapūjanatthaṁ cārikā cetiyacārikā.",
  "tika-s0102t2:239_1": "Sagge patiṭṭhahissantiyeva buddhaguṇārammaṇāya kusalacetanāya saggasaṁvattaniyabhāvato.",
  "tika-s0102t2:240_0": "Ānandapucchākathāvaṇṇanā",
  "tika-s0102t2:241_0": "203.Etthāti mātugāme.",
  "tika-s0102t2:241_1": "Ayaṁ uttamā paṭipatti,yadidaṁ adassanaṁ,",
  "tika-s0102t2:241_2": "dassanamūlakattā tappaccayānaṁ sabbānatthānaṁ.",
  "tika-s0102t2:241_3": "Lobhoti kāmarāgo.",
  "tika-s0102t2:241_4": "Cittacalanā paṭipattiantarāyakaro cittakkhobho.",
  "tika-s0102t2:241_5": "Murumurāpetvāti saaṭṭhikaṁ katvā khādane anuravadassanaṁ.",
  "tika-s0102t2:241_6": "Aparimitaṁ kālaṁ dukkhānubhavanaṁ aparicchinnadukkhānubhavanaṁ.",
  "tika-s0102t2:241_7": "Vissāsoti visaṅgo ghaṭṭanābhāvo.",
  "tika-s0102t2:241_8": "Otāroti tattha cittassa anuppaveso.",
  "tika-s0102t2:241_9": "Asihatthena verīpurisena,",
  "tika-s0102t2:241_10": "pisācenāpi khāditukāmena.",
  "tika-s0102t2:241_11": "Āsīdeti akkamanādivasena bādheyya.",
  "tika-s0102t2:241_12": "Assāti mātugāmassa.",
  "tika-s0102t2:241_13": "Pabbajitehi kattabbakammanti āmisapaṭiggahaṇādi pabbajitehi kātabbaṁ kammaṁ.",
  "tika-s0102t2:241_14": "Satīti vā kāyagatāsati upaṭṭhāpetabbā.",
  "tika-s0102t2:242_0": "204.Atantibaddhāti abhāravahā. Pesitacittāti nibbānaṁ pati pesitacittā.",
  "tika-s0102t2:243_0": "205.Vihatenāti kappāsavihananadhanunā pabbajaṭānaṁ vijaṭanavasena hatena.",
  "tika-s0102t2:243_1": "Tenāha ‘‘supothitenā’’ti,",
  "tika-s0102t2:243_2": "asaṅkaraṇavasena suṭṭhu pothitenāti attho,",
  "tika-s0102t2:243_3": "dassanīyasaṁvejanīyaṭṭhānakittanena ca vasanaṭṭhānaṁ kathitaṁ.",
  "tika-s0102t2:244_0": "Ānandaacchariyadhammavaṇṇanā",
  "tika-s0102t2:245_0": "207.Theraṁ adisvā āmantesīti tattha adisvā āvajjanto therassa ṭhitaṭṭhānaṁ,",
  "tika-s0102t2:245_1": "pavattiñca ñatvā āmantesi.",
  "tika-s0102t2:246_0": "Kāyakammassa hitabhāvo hitajjhāsayena pavattitattāti āha ‘‘hitavuddhiyā katenā’’ti.",
  "tika-s0102t2:246_1": "Sukhabhāvo kāyikadukkhābhāvo,",
  "tika-s0102t2:246_2": "cetasikasukhabhāvo cetasikasukhasamuṭṭhitattā cāti vuttaṁ ‘‘sukhasomanasseneva katenā’’ti.",
  "tika-s0102t2:246_3": "Āvirahovibhāgato advayabhāvato advayenāti imamatthaṁ dassetuṁ ‘‘yathā’’tiādi vuttaṁ.",
  "tika-s0102t2:246_4": "Satthu khettabhāvasampattiyā,",
  "tika-s0102t2:246_5": "therassa ajjhāsayasampattiyā ca ‘‘ettakamida’’nti pamāṇaṁ gahetuṁ asakkuṇeyyatāya pamāṇavirahitattā tassa kammassāti āha ‘‘cakkavāḷampī’’tiādi.",
  "tika-s0102t2:247_0": "Evaṁ pavattitenāti evaṁ odissakamettābhāvanāya vasena pavattitena.",
  "tika-s0102t2:247_1": "Vivaṭṭūpanissayabhūtaṁ kataṁ upacitaṁ puññaṁ etenāti katapuñño,",
  "tika-s0102t2:247_2": "arahattādhigamāya katādhikāroti attho.",
  "tika-s0102t2:247_3": "Tenāha ‘‘abhinīhārasampannosīti dassetī’’ti.",
  "tika-s0102t2:248_0": "208.",
  "tika-s0102t2:248_1": "Katthaci saṅkucitaṁ hutvā ṭhitaṁ mahāpathaviṁ pattharanto viya,",
  "tika-s0102t2:248_2": "paṭisaṁhaṭaṁ hutvā ṭhitaṁ ākāsaṁ vitthārento viya,",
  "tika-s0102t2:248_3": "catusaṭṭhādhikayojanasatasahassubbedhaṁ cakkavāḷagiriṁ adho osārento viya,",
  "tika-s0102t2:248_4": "aṭṭhasaṭṭhādhikasahassayojanasatasahassubbedhaṁ sineruṁ ukkhipento viya,",
  "tika-s0102t2:248_5": "satayojanāyāmavitthāraṁ mahājambuṁ khandhe gahetvā cālento viyāti pañca hi upamā hi therassa guṇakathā",
  "tika-s0102t2:248_6": "mahantabhāvadassanatthañceva aññesaṁ dukkaṭabhāvadassanatthañca āgatāva.",
  "tika-s0102t2:248_7": "Eteneva cāti ca-saddena ‘‘ahaṁ etarahi arahaṁ sammāsambuddho’’ (dī. ni. 2.4),",
  "tika-s0102t2:248_8": "‘‘sadevakasmiṁ lokasmiṁ natthi me paṭipuggalo’’ti (ma. ni. 1.285; 2.341; mahāva. 11; kathā. 405; mi. pa.",
  "tika-s0102t2:248_9": "5.11) ca evaṁ ādīnaṁ saṅgaho daṭṭhabbo.",
  "tika-s0102t2:248_10": "Byattoti khandhakosallādisaṅkhātena veyyattiyena samannāgato.",
  "tika-s0102t2:248_11": "Medhāvīti medhāsaṅkhātāya sammābhāvitāya paññāya samannāgato.",
  "tika-s0102t2:249_0": "209.Paṭisanthāradhammanti pakaticārittavasena vuttaṁ,",
  "tika-s0102t2:249_1": "upagatānaṁ pana bhikkhūnaṁ bhikkhunīnañca pucchāvissajjanavasena ceva cittarucivasena ca yathākālaṁ dhammaṁ desetiyeva,",
  "tika-s0102t2:249_2": "upāsakopāsikānaṁ pana upanisinnakathāvasena.",
  "tika-s0102t2:250_0": "Mahāsudassanasuttadesanāvaṇṇanā",
  "tika-s0102t2:251_0": "210.Khuddaka-saddo patirūpavācī,",
  "tika-s0102t2:251_1": "ka-saddo appatthoti āha ‘‘khuddakanagaraketi nagarapatirūpake sambādhe khuddakanagarake’’ti.",
  "tika-s0102t2:251_2": "Dhuparavisālasaṇṭhānatāya taṁ ‘‘ujjaṅgalanagaraka’’nti vuttanti āha ‘‘visamanagarake’’ti.",
  "tika-s0102t2:251_3": "Aññesaṁ mahānagarānaṁ ekadesappamāṇatāya sākhāsadise.",
  "tika-s0102t2:251_4": "Ettha ca ‘‘khuddakanagarake’’ti iminā tassa nagarassa appakabhāvo vutto,",
  "tika-s0102t2:251_5": "‘‘ujjaṅgalanagarake’’ti iminā bhūmivipattiyā nihīnabhāvo,",
  "tika-s0102t2:251_6": "‘‘sākhānagarake’’ti iminā appadhānabhāvo.",
  "tika-s0102t2:251_7": "Sārappattāti vibhavasārādinā sāramahattaṁ pattā.",
  "tika-s0102t2:252_0": "Kahāpaṇasakaṭanti ettha ‘‘dvikumbhaṁ sakaṭaṁ.",
  "tika-s0102t2:252_1": "Kumbho pana dasambaṇo’’ti vadanti.",
  "tika-s0102t2:252_2": "Dve pavisantīti dve kahāpaṇasakaṭāni dve āyavasena pavisanti.",
  "tika-s0102t2:253_0": "Subhikkhāti sulabhāhārā,",
  "tika-s0102t2:253_1": "sundarāhārā ca.",
  "tika-s0102t2:253_2": "Tenāha ‘‘khajjabhojjasampannā’’ti.",
  "tika-s0102t2:253_3": "Saddaṁ karonteti ravasārinā tuṭṭhabhāvena koñcanādaṁ karonte.",
  "tika-s0102t2:253_4": "Avivittāti asuññā,",
  "tika-s0102t2:253_5": "kadāci ratho paṭhamaṁ gacchati,",
  "tika-s0102t2:253_6": "taṁ añño anubandhanto gacchati,",
  "tika-s0102t2:253_7": "kadāci dutiyaṁ vuttaratho paṭhamaṁ gacchati,",
  "tika-s0102t2:253_8": "itaro taṁ anubandhati evaṁ aññamaññaṁ anubandhamānā.",
  "tika-s0102t2:253_9": "Etthāti kusāvatīnagare.",
  "tika-s0102t2:253_10": "Tassa mahantabhāvato ceva iddhādibhāvato ca niccaṁ payojitāneva bheriādīni tūriyāni,",
  "tika-s0102t2:253_11": "samma sammāti vā aññamaññaṁ piyālāpasaddo samma-saddo.",
  "tika-s0102t2:253_12": "Kaṁsatāḷādisabbatāḷāvacarasaddo tāḷa-saddo,",
  "tika-s0102t2:253_13": "kūṭabheri-saddo kumbhathūṇasaddo.",
  "tika-s0102t2:254_0": "Evarūpāsaddā honti kacavarākiṇṇavīthitāya,",
  "tika-s0102t2:254_1": "araññe kandamūlapaṇṇādiggahaṇāya,",
  "tika-s0102t2:254_2": "tattha dukkhajīvikatāya cāti yathākkamaṁ yojetabbaṁ.",
  "tika-s0102t2:254_3": "Idha na evaṁ ahosi devaloke viya sabbaso paripuṇṇasampattikatāya.",
  "tika-s0102t2:255_0": "Mahantaṁ kolāhalanti saddhāsampannānaṁ devatānaṁ,",
  "tika-s0102t2:255_1": "upāsakānañca vasena purato purato mahatī ugghosanā hoti.",
  "tika-s0102t2:255_2": "Tattha bhagavantaṁ uddissa katassa vihārassa abhāvato,",
  "tika-s0102t2:255_3": "bhikkhusaṅghassa ca mahantabhāvato te āgantvā…pe… pesesi.",
  "tika-s0102t2:255_4": "Pesento ca ‘‘kathañhi nāma bhagavā pacchime kāle attano pavattiṁ amhākaṁ nārocesi,",
  "tika-s0102t2:255_5": "nesaṁ domanassaṁ mā ahosī’’ti ‘‘ajja kho vāseṭṭhā’’tiādinā sāsanaṁ pesesi.",
  "tika-s0102t2:256_0": "Mallānaṁ vandanāvaṇṇanā",
  "tika-s0102t2:257_0": "211.",
  "tika-s0102t2:257_1": "Aghaṁ dukkhaṁ āventi pakāsentīti aghāvino,",
  "tika-s0102t2:257_2": "pākaṭībhūtadukkhāti āha ‘‘uppannadukkhā’’ti.",
  "tika-s0102t2:257_3": "Ñātisālohitabhāvena kulaṁ parivattati etthāti kulaparivattaṁ.",
  "tika-s0102t2:257_4": "Taṁ taṁkulīnabhāgena ṭhito sattanikāyo ‘‘kulaparivattaso’’ti vuttanti āha ‘‘kulaparivatta’’nti.",
  "tika-s0102t2:257_5": "Te pana taṁtaṁkulaparivattaparicchinnā mallarājāno tasmiṁ nagare vīthiādisabhāgena vasantīti vuttaṁ ‘‘vīthisabhāgena ceva racchāsabhāgena cā’’ti.",
  "tika-s0102t2:258_0": "Subhaddaparibbājakavatthuvaṇṇanā",
  "tika-s0102t2:259_0": "212.",
  "tika-s0102t2:259_1": "Kaṅkhā eva kaṅkhādhammo.",
  "tika-s0102t2:259_2": "Ekato vāti bhūmiṁ avibhajitvā sādhāraṇatova.",
  "tika-s0102t2:259_3": "Bījato ca aggaṁ gahetvā āhāraṁ sampādetvā dānaṁ bījaggaṁ.",
  "tika-s0102t2:259_4": "Gabbhakāleti gabbhadhāraṇato paraṁ khīraggahaṇakāle.",
  "tika-s0102t2:259_5": "Tenāha ‘‘gabbhaṁ phāletvā khīraṁ niharitvā’’tiādi.",
  "tika-s0102t2:259_6": "Puthukakāleti sassānaṁ nātipakke puthukayogyaphalakāle.",
  "tika-s0102t2:259_7": "Lāyanagganti pakkassa sassassa lavane lavanārambhe dānaṁ adāsi.",
  "tika-s0102t2:259_8": "Lunassa sassassa veṇivasena bandhitvā ṭhapanaṁ veṇikaraṇaṁ.",
  "tika-s0102t2:259_9": "Tassa ārambhe dānaṁ veṇaggaṁ.",
  "tika-s0102t2:259_10": "Veṇiyo pana ekato katvā rāsikaraṇaṁ kalāpo.",
  "tika-s0102t2:259_11": "Tattha aggadānaṁ kalāpaggaṁ.",
  "tika-s0102t2:259_12": "Kalāpato nīharitvā maddane aggadānaṁ khalaggaṁ.",
  "tika-s0102t2:259_13": "Madditaṁ ophuṇitvā dhaññassa rāsikaraṇe aggadānaṁ khalabhaṇḍaggaṁ.",
  "tika-s0102t2:259_14": "Dhaññassa khalato koṭṭhe pakkhipane aggadānaṁ koṭṭhaggaṁ.",
  "tika-s0102t2:259_15": "Uddharitvāti koṭṭhato uddharitvā.",
  "tika-s0102t2:260_0": "‘‘Navaaggadānāni adāsī’’ti iminā ‘‘kathaṁ nu kho ahaṁ satthu santike aggatova mucceyya’’nti aggaggadānavasena",
  "tika-s0102t2:260_1": "vivaṭṭūpanissayassa kusalassa katūpacitattā,",
  "tika-s0102t2:260_2": "ñāṇassa ca tathā paripākaṁ gatattā aggadhammadesanāya tassa bhājanabhāvaṁ dasseti.",
  "tika-s0102t2:260_3": "Tenāha ‘‘imaṁ aggadhammaṁ tassa desessāmī’’tiādi.",
  "tika-s0102t2:260_4": "Ohīyitvā saṅkocaṁ āpajjitvā.",
  "tika-s0102t2:261_0": "213.Aññātukāmova na sandiṭṭhiṁ parāmāsī.",
  "tika-s0102t2:261_1": "Abbhaññiṁsūti sandehajātassa pucchāvacananti katvā jāniṁsūti atthamāha.",
  "tika-s0102t2:261_2": "Tenāha pāḷiyaṁ ‘‘sabbeva na abbhaññiṁsū’’ti.",
  "tika-s0102t2:261_3": "Nesanti pūraṇādīnaṁ.",
  "tika-s0102t2:261_4": "Sā paṭiññāti ‘‘karoto kho mahārāja kārayato’’tiādinā (dī. ni.",
  "tika-s0102t2:261_5": "1.166) paṭiññātā,",
  "tika-s0102t2:261_6": "sabbaññupaṭiññā eva vā.",
  "tika-s0102t2:261_7": "Niyyānikāti sappāṭihāriyā,",
  "tika-s0102t2:261_8": "tesaṁ vā siddhantasaṅkhātā paṭiññā vaṭṭato nissaraṇaṭṭhena niyyānikāti.",
  "tika-s0102t2:261_9": "Sāsanassa sampattiyā tesaṁ sabbaññutaṁ,",
  "tika-s0102t2:261_10": "tabbipariyāyato ca asabbaññutaṁ gacchatīti daṭṭhabbaṁ.",
  "tika-s0102t2:261_11": "Tenāha ‘‘tasmā’’tiādi.",
  "tika-s0102t2:261_12": "Atthābhāvatoti subhaddassa sādhetabbaatthābhāvato.",
  "tika-s0102t2:261_13": "Okāsābhāvatoti tathā vitthāritaṁ katvā dhammaṁ desetuṁ avasarābhāvato.",
  "tika-s0102t2:261_14": "Idāni tameva okāsābhāvaṁ dassetuṁ ‘‘paṭhamayāmasmi’’ntiādi vuttaṁ.",
  "tika-s0102t2:262_0": "214.",
  "tika-s0102t2:262_1": "Yesaṁ samaṇabhāvakarānaṁ dhammānaṁ sampādanena samaṇo,",
  "tika-s0102t2:262_2": "te pana ukkaṭṭhaniddesena ariyamaggadhammāti catumaggasaṁsiddhiyā pāḷiyaṁ cattāro samaṇā vuttāti te bāhirasamaye",
  "tika-s0102t2:262_3": "sabbena sabbaṁ natthīti dassento ‘‘paṭhamo sotāpannasamaṇo’’tiādimāha.",
  "tika-s0102t2:262_4": "Purimadesanāyāti ‘‘yasmiñca kho, subhadda,",
  "tika-s0102t2:262_5": "dhammavinaye’’tiādinā vuttāya desanāya.",
  "tika-s0102t2:262_6": "Byatirekato,",
  "tika-s0102t2:262_7": "anvayato ca adhippeto attho vibhāvīyatīti paṭhamanayopettha ‘‘purimadesanāyā’’ti padena saṅgahito vāti daṭṭhabbo.",
  "tika-s0102t2:262_8": "Attano sāsanaṁ niyamento āha ‘‘imasmiṁ kho’’ti yojanā.",
  "tika-s0102t2:262_9": "Āraddhavipassakehīti samādhikammikavipassakehi,",
  "tika-s0102t2:262_10": "sikhāppattavipassake sandhāya vuttaṁ,",
  "tika-s0102t2:262_11": "na paṭṭhapitavipassane.",
  "tika-s0102t2:262_12": "Apare pana ‘‘bāhirakasamaye vipassanārambhassa ganthopi natthevāti avisesavacanameta’’nti vadanti.",
  "tika-s0102t2:262_13": "Adhigataṭṭhānanti adhigatassa kāraṇaṁ,",
  "tika-s0102t2:262_14": "tadatthaṁ pubbabhāgapaṭipadanti attho,",
  "tika-s0102t2:262_15": "yena sotāpattimaggo adhigato,",
  "tika-s0102t2:262_16": "na uparimaggo,",
  "tika-s0102t2:262_17": "so sotāpattimagge ṭhito akuppadhammatāya tassa,",
  "tika-s0102t2:262_18": "tattha vā siddhito ṭhitapubbo bhūtapubbagatiyāti sotāpattimaggaṭṭho sotāpanno,",
  "tika-s0102t2:262_19": "na sesaariyā bhūmantaruppattito.",
  "tika-s0102t2:262_20": "Sotāpanno hi attanā adhigataṭṭhānaṁ sotāpattimaggaṁ aññassa kathetvā sotāpattimaggaṭṭhaṁ kareyya,",
  "tika-s0102t2:262_21": "na aṭṭhamako asambhavato.",
  "tika-s0102t2:262_22": "Esa nayo sesamaggaṭṭhesūti etthāpi imināva nayena attho veditabbo.",
  "tika-s0102t2:262_23": "Paguṇaṁ kammaṭṭhānanti attano paguṇaṁ vipassanākammaṭṭhānaṁ,",
  "tika-s0102t2:262_24": "eteneva ‘‘avisesavacana’’nti vādo paṭikkhittoti daṭṭhabbo.",
  "tika-s0102t2:263_0": "Sabbaññutaññāṇaṁadhippetaṁ.",
  "tika-s0102t2:263_1": "Tañhi sabbañeyyadhammāvabodhane ‘‘kusalaṁ chekaṁ nipuṇa’’nti vuccati tattha asaṅgaappaṭihataṁ pavattatīti katvā.",
  "tika-s0102t2:263_2": "Samadhikāni ekena vassena.",
  "tika-s0102t2:263_3": "Ñāyanti etena catusaccadhammaṁ yāthāvato paṭivijjhantīti ñāyo,",
  "tika-s0102t2:263_4": "lokuttaramaggoti āha ‘‘ariyamaggadhammassā’’ti.",
  "tika-s0102t2:263_5": "Padissati etena ariyamaggo paccakkhato dissatīti padeso,",
  "tika-s0102t2:263_6": "vipassanāti vuttaṁ ‘‘padese vipassanāmagge’’ti.",
  "tika-s0102t2:263_7": "Samaṇopīti ettha pi-saddo ‘‘padesavattī’’ti etthāpi ānetvā sambandhitabboti āha ‘‘padesavatti…pe…",
  "tika-s0102t2:263_8": "natthīti vuttaṁ hotī’’ti.",
  "tika-s0102t2:264_0": "215.Soti tathāvutto antevāsī.",
  "tika-s0102t2:264_1": "Tenāti ācariyena.",
  "tika-s0102t2:264_2": "Attano ṭhāne ṭhapito hoti parapabbājanādīsu niyuttattā.",
  "tika-s0102t2:265_0": "Sakkhisāvakoti paccakkhasāvako,",
  "tika-s0102t2:265_1": "sammukhasāvakoti attho.",
  "tika-s0102t2:265_2": "Bhagavati dharamāneti dharamānassa bhagavato santike.",
  "tika-s0102t2:265_3": "Sesadvayepi eseva nayo.",
  "tika-s0102t2:265_4": "Sabbopi soti sabbo so tividhopi.",
  "tika-s0102t2:265_5": "Ayaṁ pana arahattaṁ patto,",
  "tika-s0102t2:265_6": "tasmā paripuṇṇagatāya matthakappatto pacchimo sakkhisāvakoti.",
  "tika-s0102t2:266_0": "Pañcamabhāṇavāravaṇṇanā niṭṭhitā.",
  "tika-s0102t2:267_0": "Tathāgatapacchimavācāvaṇṇanā",
  "tika-s0102t2:268_0": "216.Tanti bhikkhusaṅghassa ovādakaṅgaṁ dassetuṁ…pe…",
  "tika-s0102t2:268_1": "vuttaṁ dhammasaṅgāhakehīti adhippāyo.",
  "tika-s0102t2:268_2": "Suttābhidhammasaṅgahitassa dhammassa atisajjanaṁ sambodhanaṁ desanā,",
  "tika-s0102t2:268_3": "tasseva pakārato ñāpanaṁ veneyyasantāne ṭhapanaṁ paññāpananti ‘‘dhammopi desito cevapaññatto cā’’ti vuttaṁ.",
  "tika-s0102t2:268_4": "Tathā vinayatantisaṅgahitassa kāyavācānaṁ vinayanato ‘‘vinayo’’ti laddhādhivacanassa atthassa atisajjanaṁ sambodhanaṁ desanā,",
  "tika-s0102t2:268_5": "tasseva pakārato ñāpanaṁ asaṅkarato ṭhapanaṁ paññāpananti ‘‘vinayopi desito ceva paññatto cā’’ti vuttaṁ.",
  "tika-s0102t2:268_6": "Adhisīlasikkhāniddesabhāvena sāsanassa mūlabhūtattā vinayo paṭhamaṁ sikkhitabboti taṁ tāva ayamuddesaṁ sarūpato dassento ‘‘mayā hi vo’’tiādimāha.",
  "tika-s0102t2:268_7": "Tattha sattāpattikkhandhavasenāti sattannaṁ āpattikkhandhānaṁ avītikkamanīyatāvasena .",
  "tika-s0102t2:268_8": "Satthukiccaṁ sādhessati ‘‘idaṁ vo kattabbaṁ,",
  "tika-s0102t2:268_9": "idaṁ vo na kattabba’’nti kattabbākattabbassa vibhāgena anusāsanato.",
  "tika-s0102t2:269_0": "Tenatenākārenāti tena tena veneyyānaṁ ajjhāsayānurūpena pakārena.",
  "tika-s0102t2:269_1": "Ime dhammeti ime sattatiṁsabodhipakkhiyadhamme.",
  "tika-s0102t2:269_2": "Tappadhānattā suttantadesanāya ‘‘suttantapiṭakaṁ desita’’nti vuttaṁ.",
  "tika-s0102t2:269_3": "Satthukiccaṁ sādhessati taṁtaṁcariyānurūpaṁ sammāpaṭipattiyā anusāsanato.",
  "tika-s0102t2:269_4": "Kusalākusalābyākatavasena nava hetū.",
  "tika-s0102t2:269_5": "‘‘Satta phassā’’tiādi sattaviññāṇadhātusampayogavasena vuttaṁ.",
  "tika-s0102t2:269_6": "Dhammānulome tikapaṭṭhānādayo cha,",
  "tika-s0102t2:269_7": "tathā dhammapaccanīye,",
  "tika-s0102t2:269_8": "dhammānulomapaccanīye,",
  "tika-s0102t2:269_9": "dhammapaccanīyānulometi catuvīsati samantapaṭṭhānāni etassāti catuvīsatisamantapaṭṭhānaṁ,",
  "tika-s0102t2:269_10": "taṁ pana paccayānulomādivasena vibhajiyamānaṁ aparimāṇanayaṁ evāti āha ‘‘anantanayamahāpaṭṭhānapaṭimaṇḍita’’nti.",
  "tika-s0102t2:269_11": "Satthukiccaṁ sādhessatīti khandhādivibhāgena ñāyamānaṁ catusaccasambodhāvahattā satthārā sammāsambuddhena kātabbakiccaṁ nipphādessati.",
  "tika-s0102t2:270_0": "Ovadissanti anusāsissanti ovādānusāsanīkiccanipphādanato.",
  "tika-s0102t2:271_0": "Cārittanti samudācārā,",
  "tika-s0102t2:271_1": "navesu piyālāpaṁ vuḍḍhesu gāravālāpanti attho.",
  "tika-s0102t2:271_2": "Tenāha ‘‘bhanteti vā āyasmāti vā’’ti.",
  "tika-s0102t2:271_3": "Gāravavacanaṁ hetaṁ yadidaṁ bhanteti vā āyasmāti vā,",
  "tika-s0102t2:271_4": "loke pana ‘‘tatra bhava’’nti,",
  "tika-s0102t2:271_5": "‘‘devānaṁ piyā’’ti ca gāravavacanameva.",
  "tika-s0102t2:272_0": "‘‘Ākaṅkhamāno samūhanatū’’ti vutte ‘‘na ākaṅkhamāno na samūhanatū’’tipi vuttameva hotīti āha ‘‘vikappavacaneneva ṭhapesī’’ti.",
  "tika-s0102t2:272_1": "Balanti ñāṇabalaṁ.",
  "tika-s0102t2:272_2": "Yadi asamūhananaṁ diṭṭhaṁ,",
  "tika-s0102t2:272_3": "tadeva ca icchitaṁ,",
  "tika-s0102t2:272_4": "atha kasmā bhagavā ‘‘ākaṅkhamāno samūhanatū’’ti avocāti?",
  "tika-s0102t2:272_5": "Tathārūpapuggalajjhāsayavasena.",
  "tika-s0102t2:272_6": "Santi hi keci khuddānukhuddakāni sikkhāpadāni samādāya saṁvattituṁ anicchantā,",
  "tika-s0102t2:272_7": "tesaṁ tathā avuccamāne bhagavati vighāto uppajjeyya,",
  "tika-s0102t2:272_8": "taṁ tesaṁ bhavissati dīgharattaṁ ahitāya dukkhāya,",
  "tika-s0102t2:272_9": "tathā pana vutte tesaṁ vighāto na uppajjeyya ‘‘amhākaṁ evāyaṁ doso,",
  "tika-s0102t2:272_10": "yato amhesu eva keci samūhananaṁ na icchantī’’ti.",
  "tika-s0102t2:272_11": "Keci ‘‘sakalassa pana sāsanassa saṅghāyattabhāvakaraṇatthaṁ tathā vutta’’nti vadanti.",
  "tika-s0102t2:272_12": "Yañca kiñci satthārā sikkhāpadaṁ paññattaṁ,",
  "tika-s0102t2:272_13": "taṁ samaṇā sakyaputtiyā sirasā sampaṭicchitvā jīvitaṁ viya rakkhanti.",
  "tika-s0102t2:272_14": "Tathā hi te ‘‘khuddānukhuddakāni sikkhāpadāni ākaṅkhamāno saṅgho samūhanatū’’ti vuttepi na samūhaniṁsu,",
  "tika-s0102t2:272_15": "aññadatthu ‘‘purato viya tassa accayepi rakkhiṁsu evā’’ti satthusāsanassa ,",
  "tika-s0102t2:272_16": "saṅghassa ca mahantabhāvadassanatthampi tathā vuttanti daṭṭhabbaṁ.",
  "tika-s0102t2:272_17": "Tathā hi āyasmā ānando,",
  "tika-s0102t2:272_18": "aññepi vā bhikkhū ‘‘katamaṁ pana bhante khuddakaṁ,",
  "tika-s0102t2:272_19": "katamaṁ anukhuddaka’’nti na pucchiṁsu samūhanajjhāsayasseva abhāvato.",
  "tika-s0102t2:273_0": "Na taṁ evaṁ gahetabbanti ‘‘nāgasenatthero khuddānukhuddakaṁ jānātī’’tiādinā vuttaṁ taṁ nesaṁ vacanaṁ",
  "tika-s0102t2:273_1": "iminā vuttākārena na gahetabbaṁ adhippāyassa aviditattā.",
  "tika-s0102t2:273_2": "Idāni taṁ adhippāyaṁ vibhāvetuṁ ‘‘nāgasenattherohī’’tiādi vuttaṁ.",
  "tika-s0102t2:273_3": "Yasmā nāgasenatthero (milindapañhe abhejjavagge vitthāro) paresaṁ vādapathopacchedanatthaṁ saṅgītikāle",
  "tika-s0102t2:273_4": "dhammasaṅgāhakamahātherehi gahitakoṭṭhāsesu ca antimakoṭṭhāsameva gahetvā milindarājānaṁ paññāpesi.",
  "tika-s0102t2:273_5": "Mahākassapatthero pana ekasikkhāpadampi asamūhanitukāmatāya tathā kammavācaṁ sāveti,",
  "tika-s0102t2:273_6": "tasmā taṁ tesaṁ vacanaṁ tathā na gahetabbaṁ.",
  "tika-s0102t2:274_0": "217.Dveḷhakanti dvidhāgāho,",
  "tika-s0102t2:274_1": "anekaṁsaggāhoti attho.",
  "tika-s0102t2:274_2": "Vimatīti saṁsayāpatti.",
  "tika-s0102t2:274_3": "Tenāha ‘‘vinicchituṁ asamatthatā’’ti.",
  "tika-s0102t2:274_4": "Taṁ vo vadāmīti taṁ saṁsayavantaṁ bhikkhuṁ sandhāya vo tumhe vadāmi.",
  "tika-s0102t2:275_0": "Nikkaṅkhabhāvapaccakkhakaraṇañāṇaṁ yevāti buddhādīsu tesaṁ bhikkhūnaṁ nikkaṅkhabhāvassa paccakkhakāriyābhāvato",
  "tika-s0102t2:275_1": "tamatthaṁ paṭivijjhitvā ṭhitaṁ sabbaññutaññāṇameva.",
  "tika-s0102t2:275_2": "Ettha etasmiṁ atthe.",
  "tika-s0102t2:276_0": "218.",
  "tika-s0102t2:276_1": "Appamajjanaṁ appamādo,",
  "tika-s0102t2:276_2": "so pana atthato ñāṇūpasañhitā sati.",
  "tika-s0102t2:276_3": "Yasmā tattha satiyā byāpāro sātisayo,",
  "tika-s0102t2:276_4": "tasmā ‘‘satiavippavāsenā’’ti vuttaṁ.",
  "tika-s0102t2:276_5": "Appamādapadeyeva pakkhipitvā adāsi taṁ atthato,",
  "tika-s0102t2:276_6": "tassa sakalassa buddhavacanassa saṅgaṇhanato ca.",
  "tika-s0102t2:277_0": "Parinibbutakathāvaṇṇanā",
  "tika-s0102t2:278_0": "219.",
  "tika-s0102t2:278_1": "Jhānādīsu,",
  "tika-s0102t2:278_2": "citte ca paramukkaṁsagatavasībhāvatāya ‘‘ettake kāle ettakā samāpattiyo samāpajjitvā parinibbāyissāmī’’ti",
  "tika-s0102t2:278_3": "kālaparicchedaṁ katvā samāpatti samāpajjanaṁ ‘‘parinibbānaparikamma’’nti adhippetaṁ.",
  "tika-s0102t2:278_4": "Theroti anuruddhatthero.",
  "tika-s0102t2:279_0": "Ayampicāti yathāvuttapañcasaṭṭhiyā jhānānaṁ samāpannabhāvakathāpi saṅkhepakathā eva, kasmā ?",
  "tika-s0102t2:279_1": "Yasmā bhagavā tadāpi devasikaṁ vaḷañjanasamāpattiyo sabbāpi aparihāpetvā samāpajji evāti dassento ‘‘nibbānapuraṁ pavisanto’’tiādimāha.",
  "tika-s0102t2:280_0": "Imāni dvepi samanantarāneva paccavekkhaṇāyapi yebhuyyenānantariyakatāya jhānapakkhikabhāvato,",
  "tika-s0102t2:280_1": "yasmā bhavaṅgacittaṁ sabbapacchimaṁ,",
  "tika-s0102t2:280_2": "tato bhavato cavanato ‘‘cutī’’ti vuccati,",
  "tika-s0102t2:280_3": "tasmā na kevalaṁ ayameva bhagavā,",
  "tika-s0102t2:280_4": "atha kho sabbepi sattā bhavaṅgacitteneva cavantīti dassetuṁ ‘‘ye hi kecī’’tiādi vuttaṁ.",
  "tika-s0102t2:281_0": "220.Paṭibhāgapuggalavirahitoti sīlādiguṇehi asadisatāya sadisapuggalarahito.",
  "tika-s0102t2:282_0": "221. Saṅkhārā vūpasamanti etthāti vūpasamoti evaṁsaṅkhātaṁ ñātaṁ kathitaṁ nibbānaṁ.",
  "tika-s0102t2:283_0": "222.Yanti paccatte upayogavacananti āha ‘‘yo kālaṁ akarī’’ti.",
  "tika-s0102t2:284_0": "Suvikasitenevāti pītisomanassayogato suṭṭhu vikasitena muditena.",
  "tika-s0102t2:284_1": "Vedanaṁ adhivāsesi abhāvasamudayo kato suṭṭhu pariññātattā.",
  "tika-s0102t2:284_2": "Anāvaraṇavimokkho sabbaso nibbutabhāvato.",
  "tika-s0102t2:285_0": "223.",
  "tika-s0102t2:285_1": "Ākaronti attano phalāni samānākāre karontīti ākārā, kāraṇāni.",
  "tika-s0102t2:285_2": "Sabbākāravarūpeteti sabbehi ākāravarehi uttamakāraṇehi sīlādiguṇehi samannāgateti attho.",
  "tika-s0102t2:286_0": "225.Kathaṁbhūtāti kīdisābhūtā.",
  "tika-s0102t2:287_0": "Cullakaddhānanti parittaṁ kālaṁ dvattināḍikāmattaṁ velaṁ.",
  "tika-s0102t2:288_0": "Buddhasarīrapūjāvaṇṇanā",
  "tika-s0102t2:289_0": "227.",
  "tika-s0102t2:289_1": "Kaṁsatāḷādi tāḷaṁ avacarati etthāti ‘‘tāḷāvacara’’nti vuccati ātatāditūriyabhaṇḍaṁ.",
  "tika-s0102t2:289_2": "Tenāha ‘‘sabbaṁ tūriyabhaṇḍa’’nti.",
  "tika-s0102t2:290_0": "Dakkhiṇadisābhāgenevāti aññena disābhāgena anāharitvā yamakasālānaṁ ṭhānato dakkhiṇadisābhāgeneva,",
  "tika-s0102t2:290_1": "tatopi dakkhiṇadisābhāgaṁ haritvā netvā.",
  "tika-s0102t2:291_0": "Jetavanasadiseti sāvatthiyā jetavanasadise ṭhāne, ‘‘jetavanasadise ṭhāne’’tipi pāṭho.",
  "tika-s0102t2:292_0": "228.Pasādhanamaṅgalasālāyāti abhisekakāle alaṅkaraṇamaṅgalasālāya.",
  "tika-s0102t2:293_0": "229.Devadāniyoti tassa corassa nāmaṁ.",
  "tika-s0102t2:294_0": "Mahākassapattheravatthuvaṇṇanā",
  "tika-s0102t2:295_0": "231.Pāvāyāti pāvā nagarato.",
  "tika-s0102t2:295_1": "Āvajjanapaṭibaddhattā jānanassa anāvajjitattā satthu parinibbānaṁ ajānanto ‘‘dasabalaṁ passissāmī’’ti thero cintesi,",
  "tika-s0102t2:295_2": "satthu sarīre vā satthusaññaṁ uppādento tathā cintesi.",
  "tika-s0102t2:295_3": "Tenevāha ‘‘atha bhagavantaṁ ukkhipitvā’’ti.",
  "tika-s0102t2:295_4": "‘‘Dhuvaṁ parinibbuto bhavissatī’’ti cintesi pārisesañāyena.",
  "tika-s0102t2:295_5": "Jānantopi thero ājīvakaṁ pucchiyeva,",
  "tika-s0102t2:295_6": "pucchane pana kāraṇaṁ sayameva pakāsetuṁ ‘‘kiṁ panā’’tiādi āraddhaṁ.",
  "tika-s0102t2:296_0": "Ajja sattāhaparinibbutoti ajja divasato paṭilomato sattame ahani parinibbuto.",
  "tika-s0102t2:297_0": "232.Nāḷiyā vāpakenāti nāḷiyā ceva thavikāya ca.",
  "tika-s0102t2:298_0": "Mañjuketi mañjubhāṇine madhurassare.",
  "tika-s0102t2:298_1": "Paṭibhāneyyaketi paṭibhānavante.",
  "tika-s0102t2:298_2": "Bhuñjitvā pātabbayāgūti paṭhamaṁ bhuñjitvā pivitabbayāgu.",
  "tika-s0102t2:299_0": "Tassāti subhaddassa vuḍḍhapabbajitassa.",
  "tika-s0102t2:300_0": "Ārādhitasāsaneti samāhitasāsane.",
  "tika-s0102t2:300_1": "Alanti samattho.",
  "tika-s0102t2:300_2": "Pāpoti pāpapuggalo.",
  "tika-s0102t2:300_3": "Osakkāpetunti hāpetuṁ antaradhāpetuṁ.",
  "tika-s0102t2:301_0": "Pañhavārāti pañhā viya vissajjanāni ‘‘yasmiṁ samaye kāmāvacaraṁ kusalaṁ cittaṁ uppannaṁ hotī’’tiādinā, (dha. sa.",
  "tika-s0102t2:301_1": "1.1) ‘‘yasmiṁ samaye rūpūpapattiyā maggaṁ bhāvetī’’tiādinā (dha. sa.",
  "tika-s0102t2:301_2": "1.251) ca pavattāni ekaṁ dve bhūmantarāni.Mūle naṭṭhe pisācasadisā bhavissāmāti yathā rukkhe adhivattho",
  "tika-s0102t2:301_3": "pisāco tassa sākhāparivāre naṭṭhe khandhaṁ nissāya vasati,",
  "tika-s0102t2:301_4": "khandhe naṭṭhe mūlaṁ nissāya vasati,",
  "tika-s0102t2:301_5": "mūle pana naṭṭhe anissayova hoti,",
  "tika-s0102t2:301_6": "tathā bhavissāmāti attho.",
  "tika-s0102t2:301_7": "Atha vā mūle naṭṭheti pisācena kira rukkhagacchādīnaṁ kañcideva mūlaṁ chinditvā attano puttassa dinnaṁ,",
  "tika-s0102t2:301_8": "yāva taṁ tassa hatthato na vigacchati,",
  "tika-s0102t2:301_9": "tāva so taṁ padesaṁ adissamānarūpo vicarati.",
  "tika-s0102t2:301_10": "Yadā pana tasmiṁ kenaci acchinnabhāvena vā sativippavāsavasena vā naṭṭhe manussānampi dissamānarūpo vicarati,",
  "tika-s0102t2:301_11": "taṁ sandhāyāha ‘‘mūle naṭṭhe pisācasadisā bhavissāmā’’ti.",
  "tika-s0102t2:302_0": "Maṁ kāyasakkhiṁ katvāti taṁ paṭipadaṁ kāyena sacchikatavantaṁ tasmā tassā desanāya sakkhibhūtaṁ maṁ katvā.",
  "tika-s0102t2:302_1": "Paṭicchāpesi taṁ paṭicchāpanaṁ kassapasuttena dīpetabbaṁ.",
  "tika-s0102t2:303_0": "233. Candanaghaṭikābāhullato candanacitakā.",
  "tika-s0102t2:304_0": "Taṁ sutvāti taṁ āyasmatā anuruddhattherena vuttaṁ devatānaṁ adhippāyaṁ sutvā.",
  "tika-s0102t2:305_0": "234.Dasikatantaṁ vāti paliveṭhitaahatakāsikavatthānaṁ dasaṭhānena tantumattampi vā.",
  "tika-s0102t2:305_1": "Dārukkhandhaṁ vāti candanādicitakadārukkhandhaṁ vā.",
  "tika-s0102t2:306_0": "235.",
  "tika-s0102t2:306_1": "Samudāyesu pavattavohārānaṁ avayavesu dissanato sarīrassa avayavabhūtāni aṭṭhīni ‘‘sarīrānī’’ti vuttāni.",
  "tika-s0102t2:307_0": "Na vippakiriṁsūti sarūpeneva ṭhitāti attho.",
  "tika-s0102t2:307_1": "‘‘Sesā vippakiriṁsū’’ti vatvā yathā pana tā vippakiṇṇā ahesuṁ,",
  "tika-s0102t2:307_2": "taṁ dassetuṁ ‘‘tatthā’’tiādi vuttaṁ.",
  "tika-s0102t2:308_0": "Udakadhārā nikkhamitvā nibbāpesunti devatānubhāvena.",
  "tika-s0102t2:308_1": "Evaṁ mahatiyo bahū udakadhārā kimatthāyāti āha ‘‘bhagavato citako mahanto’’ti.",
  "tika-s0102t2:308_2": "Mahā hi so vīsaratanasatiko.",
  "tika-s0102t2:308_3": "Aṭṭhadantakehīti naṅgalehi aṭṭheva hi nesaṁ dantasadisāni potthāni honti,",
  "tika-s0102t2:308_4": "tasmā ‘‘aṭṭhadantakānī’’ti vuccati.",
  "tika-s0102t2:309_0": "Dhammakathāvapamāṇanti ativiya acchariyabbhutabhāvato passantānaṁ,",
  "tika-s0102t2:309_1": "suṇantānañca sātisayaṁ pasādāvahabhāvato,",
  "tika-s0102t2:309_2": "savisesaṁ buddhānubhāvadīpanato.",
  "tika-s0102t2:309_3": "Parinibbutassa hi buddhassa bhagavato evarūpo ānubhāvoti taṁ pavattiṁ kathentānaṁ dhammakathikānaṁ attano",
  "tika-s0102t2:309_4": "ñāṇabalānurūpaṁ pavattiyamānā dhammakathā evettha pamāṇaṁ vaṇṇetabbassa atthassa mahāvisayattā,",
  "tika-s0102t2:309_5": "tasmā vaṇṇanābhūmi nāmesāti adhippāyo.",
  "tika-s0102t2:309_6": "Catujjātiyagandhaparibhaṇḍaṁ kāretvāti tagarakuṅkumayavanapupphatamālapattāni pisitvā katagandhena paribhaṇḍaṁ kāretvā.",
  "tika-s0102t2:309_7": "Khacitvāti tattha tattha olambanavasena racetvā,",
  "tika-s0102t2:309_8": "gandhavatthūni gahetvā ganthitamālā gandhadāmāni ratanāvaḷiyo ratanadāmāni.",
  "tika-s0102t2:309_9": "Bahikilañjaparikkhepassa,",
  "tika-s0102t2:309_10": "antosāṇiparikkhepassa karaṇena sāṇikilañjaparikkhepaṁ kāretvā.",
  "tika-s0102t2:309_11": "Vātaggāhiniyo paṭākā vātapaṭākā.",
  "tika-s0102t2:309_12": "Sarabharūpapādako pallaṅko sarabhamayapallaṅko,",
  "tika-s0102t2:309_13": "tasmiṁ sarabhamayapallaṅke.",
  "tika-s0102t2:310_0": "Sattihatthā purisā sattiyo taṁsahacaraṇato yathā ‘‘kuntā pacarantī’’ti,",
  "tika-s0102t2:310_1": "tehi samantato rakkhāpanaṁ pañcakaraṇanti āha ‘‘sattihatthehi purisehi parikkhipāpetvā’’ti.",
  "tika-s0102t2:310_2": "Dhanūhīti etthāpi eseva nayo.",
  "tika-s0102t2:310_3": "Sannāhagavacchikaṁviya katvā nirantarāvaṭṭhitaārakkhasannāhena gavacchijālaṁ viya katvā.",
  "tika-s0102t2:311_0": "Sādhukīḷitanti saparahitaṁ sādhanaṭṭhena sādhū,",
  "tika-s0102t2:311_1": "tesaṁ kīḷitaṁ uḷārapuññapasavanato,",
  "tika-s0102t2:311_2": "samparāyikatthāvirodhikaṁ kīḷāvihāranti attho.",
  "tika-s0102t2:312_0": "Sarīradhātuvibhajanavaṇṇanā",
  "tika-s0102t2:313_0": "236.Imināva niyāmenāti yena nīhārena mahātale nisinno kañci parihāraṁ akatvā kevalaṁ iminā niyāmeneva.",
  "tika-s0102t2:313_1": "Supinakoti dussupinako.",
  "tika-s0102t2:313_2": "Dukūladupaṭṭaṁ nivāsetvāti dve dukūlavatthāni ekajjhaṁ katvā nivāsetvā.",
  "tika-s0102t2:313_3": "Evañhi tāni sokasamappitassāpi abhassitvā tiṭṭhanti.",
  "tika-s0102t2:314_0": "Abhisekasiñcakoti rajjābhiseke abhisekamaṅgalasiñcako uttamamaṅgalabhāvato.",
  "tika-s0102t2:314_1": "Visaññī jāto yathā taṁ bhagavato guṇavisesāmatarasaññutāya avaṭṭhitapemo pothujjanikasaddhāya patiṭṭhitapasādo katūpakāratāya sañjanitacittamaddavo.",
  "tika-s0102t2:315_0": "Suvaṇṇabimbisakavaṇṇanti suviracita apassenasadisaṁ.",
  "tika-s0102t2:316_0": "Kasmā panettha pāveyyakā pāḷiyaṁ sabbapacchato gahitā,",
  "tika-s0102t2:316_1": "kiṁ te kusinārāya āsannatarāpi sabbapacchato uṭṭhitā? Āma,",
  "tika-s0102t2:316_2": "sabbapacchato uṭṭhitāti dassetuṁ ‘‘tattha pāveyyakā’’tiādi vuttaṁ.",
  "tika-s0102t2:317_0": "Dhātupāsanatthanti satthu dhātūnaṁ payirupāsanāya.",
  "tika-s0102t2:317_1": "Nesaṁ pakkhā ahesuṁ ‘‘ñāyena tesaṁ santakā dhātuyo’’ti.",
  "tika-s0102t2:318_0": "237.Doṇagajjitaṁ nāma avoca satthu avatthattayūpasaṁhitaṁ.",
  "tika-s0102t2:318_1": "Etadatthameva hi bhagavā maggaṁ gacchanto ‘‘pacchato āgacchanto doṇo brāhmaṇo yāva me padavaḷañjaṁ passati,",
  "tika-s0102t2:318_2": "tāva mā vigacchatū’’ti adhiṭṭhāya aññatarasmiṁ rukkhamūle nisīdi.",
  "tika-s0102t2:318_3": "Doṇopi kho brāhmaṇo ‘‘imāni sadevake loke aggapuggalassa padānī’’ti sallakkhento padānusārena satthu santikaṁ upagacchi,",
  "tika-s0102t2:318_4": "satthāpissa dhammaṁ desesi,",
  "tika-s0102t2:318_5": "tenapi so bhagavati niviṭṭhasaddho ahosi.",
  "tika-s0102t2:318_6": "Etadavoca,",
  "tika-s0102t2:318_7": "kiṁ avocāti āha ‘‘suṇantu…pe…",
  "tika-s0102t2:318_8": "avocā’’ti.",
  "tika-s0102t2:319_0": "Kāyena ekasannipātā vācāya ekavacanā abhinnavacanā evaṁ samaggā hotha.",
  "tika-s0102t2:319_1": "Tassa panidaṁ kāraṇanti āha ‘‘sammodamānā’’ti.",
  "tika-s0102t2:319_2": "Tenāha ‘‘cittenāpi aññamaññaṁ sammodamānā hothā’’ti.",
  "tika-s0102t2:320_0": "238.Tato tato samāgatasaṅghānanti tato tato attano vasanaṭṭhānato samāgantvā sannipatitabhāvena samāgatasaṅghānaṁ.",
  "tika-s0102t2:320_1": "Tathā samāpatitasamūhabhāvena samāgatagaṇānaṁ.",
  "tika-s0102t2:320_2": "Vacanasampaṭicchanena paṭissuṇitvā.",
  "tika-s0102t2:321_0": "Dhātuthūpapūjāvaṇṇanā",
  "tika-s0102t2:322_0": "239.Yakkhaggāho devatāveso.",
  "tika-s0102t2:322_1": "Khipitakaṁ dhātukkhobhaṁ uppādetvā khipitakarogo.",
  "tika-s0102t2:322_2": "Arocako āhārassa aruccanarogo.",
  "tika-s0102t2:323_0": "Sattamadivaseti sattavassasattamāsato parato sattame divase. Balānurūpenāti vibhavabalānurūpena.",
  "tika-s0102t2:324_0": "Pacchā saṅgītikārakāti dutiyaṁ tatiyaṁ saṅgītikārakā.",
  "tika-s0102t2:324_1": "Dhātūnaṁ antarāyaṁ disvāti tattha tattha cetiye yathāpatiṭṭhāpitabhāveneva ṭhitānaṁ dhātūnaṁ micchādiṭṭhikānaṁ vasena antarāyaṁ disvā,",
  "tika-s0102t2:324_2": "mahādhātunidhānena sammadeva rakkhitānaṁ anāgate asokena dhammaraññā tato uddharitvā vitthāritabhāve",
  "tika-s0102t2:324_3": "kate sadevakassa lokassa hitasukhāvahabhāvañca disvāti adhippāyo.",
  "tika-s0102t2:324_4": "Paricaraṇamattamevāti gahetvā paricaritabbadhātumattameva.",
  "tika-s0102t2:324_5": "Rājūnaṁ hatthe ṭhapetvā,",
  "tika-s0102t2:324_6": "na cetiyesu.",
  "tika-s0102t2:324_7": "Tathā hi pacchā asokamahārājā cetiyesu dhātūnaṁ na labhati.",
  "tika-s0102t2:325_0": "Purimaṁ purimaṁ katassa gaṇhanayogyaṁ pacchimaṁ pacchimaṁ kārento aṭṭha aṭṭha haricandanādimaye karaṇḍe ca thūpe ca kāresi.",
  "tika-s0102t2:325_1": "Lohitacandanamayādīsupi eseva nayo.",
  "tika-s0102t2:325_2": "Maṇikaraṇḍesūti lohitaṅkamasāragallaphalikamaye ṭhapetvā avasesamaṇivicittakesu karaṇḍesu.",
  "tika-s0102t2:326_0": "Thūpārāmacetiyappamāṇanti devānaṁpiyatissamahārājena kāritacetiyappamāṇaṁ.",
  "tika-s0102t2:327_0": "Mālā mā milāyantūti ‘‘yāva asoko dhammarājā bahi cetiyāni kāretuṁ ito dhātuyo uddharissati,",
  "tika-s0102t2:327_1": "tāva mālā mā milāyantū’’ti adhiṭṭhahitvā.",
  "tika-s0102t2:327_2": "Āviñchanarajjuyanti aggaḷāviñchanarajjuyaṁ.",
  "tika-s0102t2:327_3": "Kuñcikamuddikanti dvāravivaraṇatthaṁ kuñcikañceva muddikañca.",
  "tika-s0102t2:328_0": "Vāḷasaṅghātayantanti kukkulaṁ paṭibhayadassanaṁ aññamaññapaṭibaddhagamanāditāya saṅghāṭitarūpakayantaṁ yojesi.",
  "tika-s0102t2:328_1": "Tenāha ‘‘kaṭṭharūpakānī’’tiādi.",
  "tika-s0102t2:328_2": "Āṇiyā bandhitvāti anekakaṭṭharūpavicittayantaṁ attano devānubhāvena ekāya eva āṇiyā bandhitvā vissakammo devalokameva gato.",
  "tika-s0102t2:328_3": "‘‘Samantato’’tiādi pana tasmiṁ dhātunidāne ajātasattuno kiccavisesānuṭṭhānadassanaṁ.",
  "tika-s0102t2:329_0": "‘‘Asukaṭṭhāne nāma dhātunidhāna’’nti raññā pucchite ‘‘tasmiṁ sannipāte visesalābhino nāhesu’’nti keci.",
  "tika-s0102t2:329_1": "‘‘Attānaṁ nigūhitvā tassa vuḍḍhatarassa vacanaṁ nissāya vīmaṁsanto jānissatīti na kathesu’’nti apare.",
  "tika-s0102t2:329_2": "Yakkhadāsaketi upahārādividhinā devatāvesanake bhūtāviggāhake.",
  "tika-s0102t2:330_0": "Imaṁpadanti ‘‘evametaṁ bhūtapubba’’nti dutiyasaṅgītikārehi ṭhapitaṁ imaṁ padaṁ.",
  "tika-s0102t2:330_1": "Mahādhātunidhānampi tassa atthaṁ katvā tatiyasaṅgītikārāpi ṭhapayiṁsu.",
  "tika-s0102t2:331_0": "Mahāparinibbānasuttavaṇṇanāya līnatthappakāsanā."
}