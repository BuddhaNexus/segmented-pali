{
  "tika-vin12t1:0_0": "Bhikkhunīvibhaṅgo",
  "tika-vin12t1:1_0": "1. Pārājikakaṇḍaatthayojanā",
  "tika-vin12t1:2_0": "Evaṁ bhikkhuvibhaṅgassa, katvāna yojanānayaṁ;",
  "tika-vin12t1:3_0": "Bhikkhunīnaṁ vibhaṅgassa, karissaṁ yojanānayaṁ.",
  "tika-vin12t1:4_0": "Yoti vibhaṅgo.",
  "tika-vin12t1:4_1": "Vibhaṅgassāti vibhaṅgo assa.",
  "tika-vin12t1:4_2": "Assāti hoti.",
  "tika-vin12t1:4_3": "Tassāti bhikkhunīnaṁ vibhaṅgassa.",
  "tika-vin12t1:4_4": "Yatoti yasmā.",
  "tika-vin12t1:4_5": "Ayaṁ panettha yojanā –",
  "tika-vin12t1:4_6": "bhikkhūnaṁ vibhaṅgassa anantaraṁ bhikkhunīnaṁ yo vibhaṅgo saṅgahito assa,",
  "tika-vin12t1:4_7": "tassa bhikkhunīnaṁ vibhaṅgassa saṁvaṇṇanākkamo patto yato,",
  "tika-vin12t1:4_8": "tato tassa bhikkhunīnaṁ vibhaṅgassa apubbapadavaṇṇanaṁ kātuṁ tāva pārājike ayaṁ saṁvaṇṇanā hotīti.",
  "tika-vin12t1:4_9": "Apubbānaṁ padānaṁ vaṇṇanā apubbapadavaṇṇanā, taṁ.",
  "tika-vin12t1:5_0": "1. Paṭhamapārājikasikkhāpadaṁ",
  "tika-vin12t1:6_0": "656.",
  "tika-vin12t1:6_1": "‘‘Tena…pe…",
  "tika-vin12t1:6_2": "sāḷho’’ti ettha ‘‘etthā’’ti pāṭhaseso yojetabbo.",
  "tika-vin12t1:6_3": "Dabbaguṇakiriyājātināmasaṅkhātesu pañcasu saddesu sāḷhasaddassa nāmasaddabhāvaṁ dassetuṁ vuttaṁ ‘‘sāḷhoti tassa nāma’’nti.",
  "tika-vin12t1:6_4": "Migāramātuyāti visākhāya.",
  "tika-vin12t1:6_5": "Sā hi migāraseṭṭhinā mātuṭṭhāne ṭhapitattā migāramātā nāma.",
  "tika-vin12t1:6_6": "Navakammaṁ adhiṭṭhātīti navakammikanti dassento āha ‘‘navakammādhiṭṭhāyika’’nti.",
  "tika-vin12t1:6_7": "‘‘Paṇḍiccena samannāgatā’’tiiminā paṇḍā vuccati paññā,",
  "tika-vin12t1:6_8": "sā sañjātā imissāti paṇḍitāti vacanatthaṁ dasseti.",
  "tika-vin12t1:6_9": "Veyyattikenāti visesena añjati pākaṭaṁ gacchatīti viyatto, puggalo,",
  "tika-vin12t1:6_10": "tassa idaṁ veyyattikaṁ, ñāṇaṁ, tena.",
  "tika-vin12t1:6_11": "‘‘Paṇḍā’’ti vuttapaññāya ‘‘medhā’’ti vuttapaññāya visesabhāvaṁ dassetuṁ vuttaṁ ‘‘pāḷigahaṇe’’tiādi.",
  "tika-vin12t1:6_12": "‘‘Medhā’’ti hi vuttapaññā ‘‘paṇḍā’’ti vuttapaññāya viseso hoti satisahāyattā.",
  "tika-vin12t1:6_13": "Tatrupāyāyāti aluttasamāso ‘‘tatramajjhattatā’’tiādīsu (dha. sa. aṭṭha.",
  "tika-vin12t1:6_14": "yevāpanakavaṇṇanā) viya.",
  "tika-vin12t1:6_15": "‘‘Kammesū’’ti iminā tasaddassa visayaṁ dasseti .",
  "tika-vin12t1:6_16": "Kattabbakammupaparikkhāyāti kattabbakammesu vicāraṇāya.",
  "tika-vin12t1:6_17": "Casaddena ‘‘katākata’’nti padassa dvandavākyaṁ dasseti.",
  "tika-vin12t1:6_18": "Parivesanaṭṭhāneti paribhuñjituṁ visanti pavisanti etthāti parivesanaṁ,",
  "tika-vin12t1:6_19": "tameva ṭhānaṁ parivesanaṭṭhānaṁ, tasmiṁ.",
  "tika-vin12t1:6_20": "Nikūṭeti ettha kūṭasaṅkhātasikharavirahite okāseti dassento āha ‘‘koṇasadisaṁ katvā dassite gambhīre’’ti.",
  "tika-vin12t1:6_21": "Vityūpasaggo vikāravācako,",
  "tika-vin12t1:6_22": "sarasaddo saddavācakoti āha ‘‘vippakārasaddo’’ti.",
  "tika-vin12t1:6_23": "Carati anenāti caraṇaṁ pādo,",
  "tika-vin12t1:6_24": "tasmiṁ uṭṭhito gilāno etissāti caraṇagilānāti dassento āha ‘‘pādarogena samannāgatā’’ti.",
  "tika-vin12t1:7_0": "657.",
  "tika-vin12t1:7_1": "‘‘Tintā’’ti iminā avassutasaddo idha kilinnatthe eva vattati,",
  "tika-vin12t1:7_2": "na aññattheti dasseti.",
  "tika-vin12t1:7_3": "Assāti ‘‘avassutā’’tipadassa.",
  "tika-vin12t1:7_4": "Padabhājane vuttanti sambandho.",
  "tika-vin12t1:7_5": "Tatthāti padabhājane.",
  "tika-vin12t1:7_6": "Vatthaṁ raṅgajātena rattaṁ viya,",
  "tika-vin12t1:7_7": "tathā kāyasaṁsaggarāgena suṭṭhu rattāti yojanā.",
  "tika-vin12t1:7_8": "‘‘Apekkhāya samannāgatā’’ti iminā apekkhā etissamatthīti apekkhavatīti atthaṁ dasseti.",
  "tika-vin12t1:7_9": "Paṭibaddhaṁ cittaṁ imissanti paṭibaddhacittāti dassento āha ‘‘paṭibandhitvā ṭhapitacittā viyā’’ti.",
  "tika-vin12t1:7_10": "Dutiyapadavibhaṅgepīti ‘‘avassuto’’ti dutiyapadabhājanepi.",
  "tika-vin12t1:7_11": "Puggalasaddassa sattasāmaññavācakattā purisasaddena viseseti.",
  "tika-vin12t1:7_12": "Adhoubbhaiti nipātānaṁ chaṭṭhiyā samasitabbabhāvaṁ dassetuṁ vuttaṁ ‘‘akkhakānaṁ adho’’tiādi.",
  "tika-vin12t1:7_13": "Nanu yathā idha ‘‘akkhakānaṁ adho’’ti vuttaṁ,",
  "tika-vin12t1:7_14": "evaṁ padabhājanepi vattabbaṁ,",
  "tika-vin12t1:7_15": "kasmā na vuttanti āha ‘‘padabhājane’’tiādi.",
  "tika-vin12t1:7_16": "Padapaṭipāṭiyāti ‘‘adho’’ti ca ‘‘akkhaka’’nti ca padānaṁ anukkamena.",
  "tika-vin12t1:7_17": "Etthāti adhakkhakaubbhajāṇumaṇḍalesu.",
  "tika-vin12t1:7_18": "Sādhāraṇapārājikehīti bhikkhubhikkhunīnaṁ sādhāraṇehi pārājikehi.",
  "tika-vin12t1:7_19": "Nāmamattanti nāmameva.",
  "tika-vin12t1:8_0": "659.Evanti imāya pāḷiyā vibhajitvāti sambandho.",
  "tika-vin12t1:8_1": "Tatthāti ‘‘ubhatoavassute’’tiādivacane.",
  "tika-vin12t1:8_2": "‘‘Ubhatoavassute’’ti pāṭho mūlapāṭhoyeva,",
  "tika-vin12t1:8_3": "nāññoti dassentena visesamakatvā ‘‘ubhatoavassuteti ubhato avassute’’ti vuttaṁ.",
  "tika-vin12t1:8_4": "Ubhatoti ettha ubhasarūpañca tosaddassa chaṭṭhyatthe pavattiñca dassetuṁ vuttaṁ ‘‘bhikkhuniyā ceva purisassa cā’’ti.",
  "tika-vin12t1:8_5": "Tattha bhikkhunīpurisasaddehi ubhasarūpaṁ dasseti.",
  "tika-vin12t1:8_6": "‘‘Yā’’ti ca ‘‘sa’’iti ca dvīhi saddehi topaccayassa chaṭṭhyatthaṁ,",
  "tika-vin12t1:8_7": "ubhinnaṁ avassutabhāve satīti attho.",
  "tika-vin12t1:8_8": "Bhāvapaccayena vinā bhāvattho ñātabboti āha ‘‘avassutabhāve’’ti.",
  "tika-vin12t1:8_9": "Yathāparicchinnenāti ‘‘adhakkhakaṁ,",
  "tika-vin12t1:8_10": "ubbhajāṇumaṇḍala’’nti yena yena paricchinnena.",
  "tika-vin12t1:8_11": "Attanoti bhikkhuniyā.",
  "tika-vin12t1:8_12": "Tassa vāti purisassa vā.",
  "tika-vin12t1:8_13": "Idhāpīti kāyapaṭibaddhena kāyāmasanepi.",
  "tika-vin12t1:9_0": "Tatrāti tesu bhikkhubhikkhunīsu.",
  "tika-vin12t1:9_1": "Na kāretabbo ‘‘kāyasaṁsaggaṁ sādiyeyyā’’ti avuttattāti adhippāyo.",
  "tika-vin12t1:9_2": "Acopayamānāpīti acālayamānāpi,",
  "tika-vin12t1:9_3": "pisaddo sambhāvanattho,",
  "tika-vin12t1:9_4": "tena copayamānā pagevāti dasseti.",
  "tika-vin12t1:9_5": "Evaṁ pana satīti citteneva adhivāsayamānāya sati pana.",
  "tika-vin12t1:9_6": "Kiriyasamuṭṭhānatāti imassa sikkhāpadassa kiriyasamuṭṭhānabhāvo.",
  "tika-vin12t1:9_7": "Tabbahulanayenāti ‘‘vanacarako (ma. ni. aṭṭha. 2.201; 3.133),",
  "tika-vin12t1:9_8": "saṅgāmāvacaro’’tiādīsu (ma. ni.",
  "tika-vin12t1:9_9": "2.108) viya tassaṁ kiriyāyaṁ bahulato samuṭṭhānanayena.",
  "tika-vin12t1:9_10": "Sāti kiriyasamuṭṭhānatā.",
  "tika-vin12t1:10_0": "660.Etthāti ubbhakkhakaadhojāṇumaṇḍalesu.",
  "tika-vin12t1:11_0": "662.‘‘Ekato avassute’’ti etthāpi topaccayo chaṭṭhyatthe hoti.",
  "tika-vin12t1:11_1": "Sāmaññavacanassāpi visese avaṭṭhānato,",
  "tika-vin12t1:11_2": "visesatthinā ca visesassa anupayojitabbato āha ‘‘bhikkhuniyā evā’’ti.",
  "tika-vin12t1:11_3": "Tatrāti ‘‘ekato avassute’’tiādivacane.",
  "tika-vin12t1:11_4": "‘‘Tathevā’’tiiminā kāyasaṁsaggarāgena avassutoti atthaṁ atidisati.",
  "tika-vin12t1:11_5": "Catūsūti methunarāga kāyasaṁsaggarāgagehasitapema suddhacittasaṅkhātesu catūsu.",
  "tika-vin12t1:11_6": "Yatthāti yasmiṁ ṭhāne.",
  "tika-vin12t1:12_0": "663. Ayaṁ puriso iti vā itthī iti vā ajānantiyā vāti yojanāti. Paṭhamaṁ.",
  "tika-vin12t1:13_0": "2. Dutiyapārājikasikkhāpadaṁ",
  "tika-vin12t1:14_0": "664.",
  "tika-vin12t1:14_1": "Dutiye kacci no sāti ettha nosaddo nusaddatthoti āha ‘‘kacci nu sā’’ti.",
  "tika-vin12t1:14_2": "Parivāravipattīti parijanassa vināsanaṁ.",
  "tika-vin12t1:14_3": "‘‘Akittī’’ti ettha sammukhā nindaṁ gahetvā ‘‘ayaso’’tiiminā parammukhā nindā gahetabbāti dassetuṁ vuttaṁ ‘‘parammukhagarahā vā’’ti.",
  "tika-vin12t1:15_0": "666.",
  "tika-vin12t1:15_1": "‘‘Yā pārājikaṁ āpannā’’tiiminā ‘‘sā vā’’ti ettha tasaddassa visayaṁ dasseti.",
  "tika-vin12t1:15_2": "Catunnanti niddhāraṇatthe cetaṁ sāmivacanaṁ,",
  "tika-vin12t1:15_3": "catūsūti attho.",
  "tika-vin12t1:15_4": "Pacchāti sabbapārājikānaṁ pacchā.",
  "tika-vin12t1:15_5": "Imasmiṁ okāseti paṭhamatatiyapārājikānamantare ṭhāne.",
  "tika-vin12t1:15_6": "Ṭhapitanti saṅgītikārehi nikkhittaṁ.",
  "tika-vin12t1:15_7": "Etthāti imasmiṁ sikkhāpade.",
  "tika-vin12t1:15_8": "Tatrāti duṭṭhullasikkhāpadeti. Dutiyaṁ.",
  "tika-vin12t1:16_0": "3. Tatiyapārājikasikkhāpadaṁ",
  "tika-vin12t1:17_0": "669.",
  "tika-vin12t1:17_1": "Tatiye assāti ‘‘dhammena vinayenā’’ti padassa.",
  "tika-vin12t1:17_2": "Padabhājanaṁ vuttanti sambandho.",
  "tika-vin12t1:17_3": "Ñattisampadā ceva anusāvanasampadā ca satthusāsanaṁ nāmāti dassento āha ‘‘ñatti…pe…",
  "tika-vin12t1:17_4": "sampadāya cā’’ti.",
  "tika-vin12t1:17_5": "Satthusāsanenāti ca satthu āṇāya.",
  "tika-vin12t1:17_6": "Kammanti ukkhepanīyakammaṁ.",
  "tika-vin12t1:17_7": "Tatthāti saṅghe.",
  "tika-vin12t1:17_8": "‘‘Vacanaṁ nādiyatī’’tiādīsu viya saṅghaṁ vā nādiyatīti ettha nādiyanaṁ nāma nānuvattanamevāti āha ‘‘nānuvattatī’’ti.",
  "tika-vin12t1:17_9": "Tatthāti saṅghādīsu.",
  "tika-vin12t1:17_10": "Ayaṁ tāva saṁvāsoti saha bhikkhū vasanti etthāti saṁvāsoti atthena ayaṁ ekakammādi saṁvāso nāma.",
  "tika-vin12t1:17_11": "‘‘Saha ayanabhāvenā’’tiiminā saha ayanti pavattantīti sahāyāti vacanatthaṁ dasseti.",
  "tika-vin12t1:17_12": "Teti bhikkhū.",
  "tika-vin12t1:17_13": "Yehi cāti bhikkhūhi ca.",
  "tika-vin12t1:17_14": "Tassāti ukkhittakassa.",
  "tika-vin12t1:17_15": "Tenāti ukkhittakena.",
  "tika-vin12t1:17_16": "Attanoti ukkhittakassāti. Tatiyaṁ.",
  "tika-vin12t1:18_0": "4. Catutthapārājikasikkhāpadaṁ",
  "tika-vin12t1:19_0": "675.",
  "tika-vin12t1:19_1": "Catutthe methunarāgena avassutā nādhippetā,",
  "tika-vin12t1:19_2": "kāyasaṁsaggarāgena avassutāvādhippetāti āha ‘‘kāyasaṁsaggarāgena avassutā’’ti .",
  "tika-vin12t1:19_3": "‘‘Purisapuggalassā’’tipadaṁ na hatthasaddena sambandhitabbaṁ,",
  "tika-vin12t1:19_4": "gahaṇasaddeneva sambandhitabbanti dassento āha ‘‘yaṁ purisapuggalenā’’tiādi.",
  "tika-vin12t1:19_5": "Tanti gahaṇaṁ,",
  "tika-vin12t1:19_6": "‘‘hatthaggahaṇa’’nti vuttavacanaṁ upalakkhaṇamattamevāti āha ‘‘aññampī’’tiādi.",
  "tika-vin12t1:19_7": "Tattha ‘‘aññampī’’ti hatthagahaṇato itarampi.",
  "tika-vin12t1:19_8": "Apārājikakkhetteti ubbhakkhake adhojāṇumaṇḍale.",
  "tika-vin12t1:19_9": "Assāti ‘‘hatthaggahaṇa’’ntipadassa.",
  "tika-vin12t1:19_10": "Etthāti ‘‘asaddhammassa paṭisevanatthāyā’’tipade.",
  "tika-vin12t1:19_11": "Kāyasaṁsaggoti kāyasaṁsaggo eva.",
  "tika-vin12t1:19_12": "Tena vuttaṁ ‘‘na methunadhammo’’ti.",
  "tika-vin12t1:19_13": "Hīti saccaṁ, yasmā vā.",
  "tika-vin12t1:19_14": "Etthāti kāyasaṁsaggagahaṇe.",
  "tika-vin12t1:19_15": "Sādhakanti ñāpakaṁ.",
  "tika-vin12t1:20_0": "Tissitthiyoti bhummatthe cetaṁ upayogavacanaṁ.",
  "tika-vin12t1:20_1": "Tīsu itthīsūti hi attho,",
  "tika-vin12t1:20_2": "tisso itthiyo upagantvāti vā yojetabbo.",
  "tika-vin12t1:20_3": "Eseva nayo paratopi.",
  "tika-vin12t1:20_4": "Yaṁ methunaṁ atthi,",
  "tika-vin12t1:20_5": "taṁ na seveti yojanā.",
  "tika-vin12t1:20_6": "Na seveti ca na sevati.",
  "tika-vin12t1:20_7": "Tikārassa hi ekāro.",
  "tika-vin12t1:20_8": "Tayo puriseti tīsu purisesu,",
  "tika-vin12t1:20_9": "te vā upagantvā.",
  "tika-vin12t1:20_10": "Tayo ca anariyapaṇḍaketi tīsu anariyasaṅkhātesu ubhatobyañjanakesu ca paṇḍakesu ca,",
  "tika-vin12t1:20_11": "te vā upagantvāti yojanā.",
  "tika-vin12t1:20_12": "Na cācare methunaṁ byañjanasminti attano nimittasmiṁ methunaṁ na ca ācarati.",
  "tika-vin12t1:20_13": "Idaṁ anulomapārājikaṁ sandhāya vuttaṁ.",
  "tika-vin12t1:20_14": "Chejjaṁ siyā methunadhammapaccayāti methunadhammakāraṇā chejjaṁ siyā,",
  "tika-vin12t1:20_15": "pārājikaṁ bhaveyyāti attho.",
  "tika-vin12t1:20_16": "Kusalehīti pañhāvisajjane chekehi,",
  "tika-vin12t1:20_17": "chekakāmehi vā.",
  "tika-vin12t1:20_18": "Ayaṁ pañho aṭṭhavatthukaṁ sandhāya vutto.",
  "tika-vin12t1:21_0": "Pañhāvisajjanatthāya cintentānaṁ sedamocanakāraṇattā ‘‘sedamocanagāthā’’ti vuttā.",
  "tika-vin12t1:21_1": "Virujjhatīti ‘‘na methunadhammo’’ti vacanena ‘‘chejjaṁ siyā methunadhammapaccayā’’ti vacanaṁ virujjhati,",
  "tika-vin12t1:21_2": "na sametīti attho.",
  "tika-vin12t1:21_3": "Iti ce vadeyya,",
  "tika-vin12t1:21_4": "na virujjhati. Kasmā?",
  "tika-vin12t1:21_5": "Methunadhammassa pubbabhāgattāti yojanā.",
  "tika-vin12t1:21_6": "Iminā methunadhammassa pubbabhāgabhūto kāyasaṁsaggova upacārena tattha methunadhammasaddena vutto,",
  "tika-vin12t1:21_7": "na dvayaṁdvayasamāpattīti dīpeti.",
  "tika-vin12t1:21_8": "Hisaddo vitthārajotako.",
  "tika-vin12t1:21_9": "Parivāreyeva vuttānīti sambandho.",
  "tika-vin12t1:21_10": "Vaṇṇāvaṇṇoti sukkavisaṭṭhi.",
  "tika-vin12t1:21_11": "Dhanamanuppādānanti sañcarittaṁ .",
  "tika-vin12t1:21_12": "‘‘Iminā pariyāyenā’’ti iminā lesena samīpūpacārenāti attho.",
  "tika-vin12t1:21_13": "Etenupāyenāti ‘‘hatthaggahaṇaṁ sādiyeyyā’’tipade vuttaupāyena.",
  "tika-vin12t1:21_14": "Sabbapadesūti sabbesu ‘‘saṅghāṭikaṇṇaggahaṇaṁ sādiyeyyā’’tiādīsu padesu.",
  "tika-vin12t1:21_15": "Api cāti ekaṁsena,",
  "tika-vin12t1:21_16": "visesaṁ vakkhāmīti adhippāyo.",
  "tika-vin12t1:21_17": "‘‘Evaṁnāmakaṁ ṭhāna’’nti iminā ‘‘itthaṁnāmaṁ imassa ṭhānassā’’ti vacanatthaṁ dīpeti.",
  "tika-vin12t1:22_0": "676.Ekantarikāya vāti ettha vāsaddena dvantarikādīnipi saṅgayhanti.",
  "tika-vin12t1:22_1": "Yena tenāti yena vā tena vā.",
  "tika-vin12t1:22_2": "Dviticatuppañcachavatthūni peyyālavasena vā vāsaddena vā gahetabbāni.",
  "tika-vin12t1:22_3": "Api cāti kiñca bhiyyo,",
  "tika-vin12t1:22_4": "vattabbavisesaṁ vakkhāmīti adhippāyo.",
  "tika-vin12t1:22_5": "Etthāti ‘‘āpattiyo desetvā’’ti vacane.",
  "tika-vin12t1:22_6": "Hīti saccaṁ.",
  "tika-vin12t1:22_7": "Vuttanti parivāre vuttaṁ.",
  "tika-vin12t1:22_8": "Tatrāti purimavacanāpekkhaṁ.",
  "tika-vin12t1:22_9": "Desitā āpatti gaṇanūpikāti yojanā.",
  "tika-vin12t1:22_10": "Ekaṁ vatthuṁ āpannā yā bhikkhunīti yojanā.",
  "tika-vin12t1:22_11": "Dhuranikkhepaṁ katvāti ‘‘imañca vatthuṁ,",
  "tika-vin12t1:22_12": "aññampi ca vatthuṁ nāpajjissāmī’’ti dhuranikkhepaṁ katvā.",
  "tika-vin12t1:22_13": "Yā pana saussāhāva desetīti yojanāti.",
  "tika-vin12t1:22_14": "Catutthaṁ.",
  "tika-vin12t1:23_0": "Sādhāraṇāti bhikkhunīhi sādhāraṇā. Etthāti ‘‘uddiṭṭhā kho ayyāyo’’tiādivacane.",
  "tika-vin12t1:24_0": "Iti samantapāsādikāya vinayasaṁvaṇṇanāya",
  "tika-vin12t1:25_0": "Bhikkhunivibhaṅge pārājikakaṇḍavaṇṇanāya yojanā samattā.",
  "tika-vin12t1:26_0": "2. Saṅghādisesakaṇḍaṁ",
  "tika-vin12t1:27_0": "1. Paṭhamasaṅghādisesasikkhāpada-atthayojanā",
  "tika-vin12t1:28_0": "Pārājikānantarassāti pārājikānaṁ anantare ṭhapitassa,",
  "tika-vin12t1:28_1": "saṅgītassa vā,",
  "tika-vin12t1:28_2": "saṅghādisesakaṇḍassāti sambandho.",
  "tika-vin12t1:28_3": "Ayaṁ īdisā anuttānatthavaṇṇanā anuttānānaṁ padānaṁ atthassa vaṇṇanā dāni imasmiṁkāle bhavissatīti yojanā.",
  "tika-vin12t1:29_0": "678.",
  "tika-vin12t1:29_1": "Paṭhame udakaṁ vasitaṁ acchādanaṁ anena katanti udositoti vacanatthena bhaṇḍasālā udositaṁ nāmāti dassento āha ‘‘udositanti bhaṇḍasālā’’ti.",
  "tika-vin12t1:29_2": "Ettha hi udasaddo udakapariyāyo.",
  "tika-vin12t1:29_3": "Saṁyogo na ydttoyeva.",
  "tika-vin12t1:29_4": "Bhaṇḍasālāti yānādīnaṁ bhaṇḍānaṁ ṭhapanasālā.",
  "tika-vin12t1:29_5": "Accāvadathāti ettha atītyūpasaggo atikkamanattho,",
  "tika-vin12t1:29_6": "ātyūpasaggo dhātvatthānuvattakoti āha ‘‘atikkamitvā vadathā’’ti.",
  "tika-vin12t1:30_0": "679.",
  "tika-vin12t1:30_1": "Ussayavasena vadanaṁ ussayavādo,",
  "tika-vin12t1:30_2": "soyeva ussayavādikāti dassento āha ‘‘ussayavādikā’’tiādi.",
  "tika-vin12t1:30_3": "‘‘Mānussayavasena kodhussayavasenā’’ti iminā ussayabhedaṁ dasseti.",
  "tika-vin12t1:30_4": "Sāti ussayavādikā.",
  "tika-vin12t1:30_5": "Atthatoti sarūpato.",
  "tika-vin12t1:30_6": "Etthāti padabhājane.",
  "tika-vin12t1:30_7": "Aḍḍanaṁ abhiyuñjanaṁ aḍḍoti katvā dvinnaṁ janānaṁ aḍḍo vohārikānaṁ vinicchayakāraṇaṁ hoti,",
  "tika-vin12t1:30_8": "tasmā vuttaṁ ‘‘aḍḍoti vohārikavinicchayo vuccatī’’ti,",
  "tika-vin12t1:30_9": "muddhajatatiyakkharoyeva.",
  "tika-vin12t1:30_10": "Yanti aḍḍaṁ.",
  "tika-vin12t1:30_11": "Yatthāti yasmiṁ kismiṁci ṭhāne.",
  "tika-vin12t1:30_12": "Dvinnaṁ aḍḍakārakānaṁ vohāraṁ jānantīti vohārikā,",
  "tika-vin12t1:30_13": "akkhadassā, tesaṁ.",
  "tika-vin12t1:30_14": "Dvīsu janesūti aḍḍakārakesu janesu dvīsu.",
  "tika-vin12t1:30_15": "Yo kocīti aḍḍakārako vā añño vā yo koci.",
  "tika-vin12t1:31_0": "Etthāti ‘‘ekassa ārocetī’’tiādivacane.",
  "tika-vin12t1:31_1": "Yattha katthacīti yaṁkiñci ṭhānaṁ āgatepīti sambandho.",
  "tika-vin12t1:31_2": "Athāti pacchā.",
  "tika-vin12t1:31_3": "Sāti bhikkhunī.",
  "tika-vin12t1:31_4": "Soti upāsako.",
  "tika-vin12t1:32_0": "‘‘Kappiyakārakenā’’tipadaṁ ‘‘kathāpetī’’tipade kāritakammaṁ.",
  "tika-vin12t1:32_1": "Tatthāti kappiyakārakaitaresu .",
  "tika-vin12t1:32_2": "Vohārikehi kateti sambandho.",
  "tika-vin12t1:32_3": "Gatigatanti cirakālapattaṁ.",
  "tika-vin12t1:32_4": "Sutapubbanti pubbe sutaṁ.",
  "tika-vin12t1:32_5": "Athāti sutapubbattā eva.",
  "tika-vin12t1:32_6": "Teti vohārikā,",
  "tika-vin12t1:32_7": "dentīti sambandho.",
  "tika-vin12t1:33_0": "Paṭhamanti samanubhāsanato pubbaṁ.",
  "tika-vin12t1:33_1": "Āpattīti āpajjanaṁ.",
  "tika-vin12t1:33_2": "Etassāti saṅghādisesassa.",
  "tika-vin12t1:33_3": "Ayaṁ hīti ayaṁ eva,",
  "tika-vin12t1:33_4": "vakkhamāno evāti attho.",
  "tika-vin12t1:33_5": "Etthāti padabhājane.",
  "tika-vin12t1:33_6": "Saha vatthujjhācārāti vatthujjhācārena saha,",
  "tika-vin12t1:33_7": "vākyameva,",
  "tika-vin12t1:33_8": "na samāso.",
  "tika-vin12t1:33_9": "Vatthujjhācārāti karaṇatthe nissakkavacanaṁ daṭṭhabbaṁ .",
  "tika-vin12t1:33_10": "Tena vuttaṁ ‘‘saha vatthujjhācārenā’’ti.",
  "tika-vin12t1:33_11": "Bhikkhuninti āpattimāpannaṁ bhikkhuniṁ.",
  "tika-vin12t1:33_12": "Saṅghatoti bhikkhunisaṅghamhā.",
  "tika-vin12t1:33_13": "Anīyasaddo hetukattābhidhāyakoti āha ‘‘nissāretīti nissāraṇīyo’’ti.",
  "tika-vin12t1:33_14": "Bhikkhunisaṅghato nissarati,",
  "tika-vin12t1:33_15": "nissāriyati vā anenāti nissāraṇīyoti karaṇatthopi yuttoyeva.",
  "tika-vin12t1:33_16": "Tatthāti padabhājane.",
  "tika-vin12t1:33_17": "Yanti saṅghādisesaṁ.",
  "tika-vin12t1:33_18": "Soti saṅghādiseso.",
  "tika-vin12t1:33_19": "Padabhājanassa attho kāraṇopacārena daṭṭhabbo.",
  "tika-vin12t1:33_20": "Hīti saccaṁ.",
  "tika-vin12t1:33_21": "Kenacīti puggalena,",
  "tika-vin12t1:33_22": "na nissārīyatīti sambandho.",
  "tika-vin12t1:33_23": "Tena dhammena karaṇabhūtena,",
  "tika-vin12t1:33_24": "hetubhūtena vā.",
  "tika-vin12t1:33_25": "Soti dhammo.",
  "tika-vin12t1:34_0": "Aḍḍakārakamanussehi vuccamānāti yojanā.",
  "tika-vin12t1:34_1": "Sayanti sāmaṁ.",
  "tika-vin12t1:34_2": "Tatoti gamanato,",
  "tika-vin12t1:34_3": "paranti sambandho.",
  "tika-vin12t1:34_4": "Bhikkhuniyā vā kataṁ ārocetūti yojanā.",
  "tika-vin12t1:35_0": "Dhammikanti dhammena sabhāvena yuttaṁ.",
  "tika-vin12t1:35_1": "Yathāti yenākārena.",
  "tika-vin12t1:35_2": "Tanti ākāraṁ.",
  "tika-vin12t1:35_3": "Tatthāti ‘‘anodissa ācikkhatī’’ti vacane.",
  "tika-vin12t1:36_0": "Dhuttādayoti ādisaddena corādayo saṅgaṇhāti.",
  "tika-vin12t1:36_1": "Sāti ācikkhanā.",
  "tika-vin12t1:36_2": "Tanti ācikkhanaṁ.",
  "tika-vin12t1:36_3": "Tesanti gāmadārakādīnaṁ.",
  "tika-vin12t1:36_4": "Daṇḍanti dhanadaṇḍaṁ.",
  "tika-vin12t1:36_5": "Gīvā hotīti iṇaṁ hoti.",
  "tika-vin12t1:36_6": "Adhippāye satipīti yojanā.",
  "tika-vin12t1:36_7": "Tassāti anācāraṁ carantassa.",
  "tika-vin12t1:37_0": "Kevalaṁ hīti kevalameva. Tanti rakkhaṁ. Kāraketi anācārassa kārake. Tesa+?Nti kārakānaṁ.",
  "tika-vin12t1:38_0": "Tesanti harantānaṁ.",
  "tika-vin12t1:38_1": "‘‘Anatthakāmatāyā’’ti iminā bhayādinā vutte natthi dosoti dasseti.",
  "tika-vin12t1:38_2": "Hīti laddhadosajotako.",
  "tika-vin12t1:38_3": "Attano vacanakaraṁ…pe…",
  "tika-vin12t1:38_4": "vattuṁ vaṭṭatīti attano vacanaṁ ādiyissatīti vutte vacanaṁ anādiyitvā daṇḍe gahitepi natthi doso daṇḍagahaṇassa paṭikkhittattā.",
  "tika-vin12t1:38_5": "Dāsadāsīvāpiādīnanti ādisaddena khettādayo saṅgayhanti.",
  "tika-vin12t1:39_0": "Vuttanayenevāti atītaṁ ārabbha ācikkhane vuttanayena eva.",
  "tika-vin12t1:39_1": "‘‘Āyatiṁ akaraṇatthāyā’’ti iminā anāgataṁ ārabbha odissa ācikkhanaṁ dasseti.",
  "tika-vin12t1:39_2": "‘‘Kena evaṁ kata’’nti pucchāya atīte katapubbaṁ pucchati.",
  "tika-vin12t1:39_3": "Sāpīti pisaddo vuttasampiṇḍanattho.",
  "tika-vin12t1:39_4": "Hīti saccaṁ, yasmā vā.",
  "tika-vin12t1:40_0": "Vohārikā daṇḍentīti sambandho. Daṇḍentīti vadhadaṇḍena ca dhanadaṇḍena ca āṇaṁ karonti.",
  "tika-vin12t1:41_0": "Yo cāyanti yo ca ayaṁ.",
  "tika-vin12t1:41_1": "Bhikkhunīnaṁ yo ayaṁ nayo vutto,",
  "tika-vin12t1:41_2": "eseva nayo bhikkhūnampi nayoti yojanā.",
  "tika-vin12t1:41_3": "‘‘Eseva nayo’’ti vuttavacanameva vitthārento āha ‘‘bhikkhunopi hī’’tiādi.",
  "tika-vin12t1:41_4": "‘‘Tathā’’tiiminā ‘‘odissā’’tipadaṁ atidisati.",
  "tika-vin12t1:41_5": "Te cāti te ca vohārikā.",
  "tika-vin12t1:41_6": "Hīti saccaṁ,",
  "tika-vin12t1:41_7": "yasmā vāti. Paṭhamaṁ.",
  "tika-vin12t1:42_0": "2. Dutiyasaṅghādisesasikkhāpadaṁ",
  "tika-vin12t1:43_0": "682.",
  "tika-vin12t1:43_1": "Dutiye varitabbaṁ icchitabbanti varaṁ,",
  "tika-vin12t1:43_2": "tameva bhaṇḍanti varabhaṇḍanti dassento āha ‘‘mahagghabhaṇḍa’’nti.",
  "tika-vin12t1:43_3": "‘‘Muttā’’tiādinā tassa sarūpaṁ dasseti.",
  "tika-vin12t1:44_0": "683.",
  "tika-vin12t1:44_1": "Āpubbo lokasaddo abhimukhaṁ lokanattho hoti,",
  "tika-vin12t1:44_2": "upubbo uddhaṁ lokanattho,",
  "tika-vin12t1:44_3": "opubbo adho lokanattho,",
  "tika-vin12t1:44_4": "vipubbo ito cito ca vītiharaṇalokanattho,",
  "tika-vin12t1:44_5": "apapubbo āpucchanattho.",
  "tika-vin12t1:44_6": "Idha pana apapubbattā āpucchanatthoti āha ‘‘anāpucchitvā’’ti.",
  "tika-vin12t1:44_7": "Mallagaṇa bhaṭiputta gaṇādikantiādīsu mallagaṇo nāma nārāyanabhattiko gaṇo.",
  "tika-vin12t1:44_8": "Bhaṭiputtagaṇo nāma kumārabhattiko gaṇo.",
  "tika-vin12t1:44_9": "Ādisaddena aññampi gāmanigame anusāsituṁ samatthaṁ gaṇaṁ saṅgaṇhāti.",
  "tika-vin12t1:44_10": "Atha vā mallagaṇoti mallarājūnaṁ gaṇo.",
  "tika-vin12t1:44_11": "Te hi gaṇaṁ katvā kusinārāyaṁ rajjaṁ anusāsanti,",
  "tika-vin12t1:44_12": "te sandhāya vuttaṁ ‘‘mallagaṇo’’ti.",
  "tika-vin12t1:44_13": "Bhaṭiputtagaṇoti licchavigaṇo pariyāyantarena vutto.",
  "tika-vin12t1:44_14": "Licchavirājūnañhi pubbarājāno bhaṭināmakassa jaṭilassa puttā honti,",
  "tika-vin12t1:44_15": "tesaṁ vaṁse pavattā etarahi licchavirājānopi bhaṭiputtāti vuccanti.",
  "tika-vin12t1:44_16": "Jaṭilo pana bārāṇasirañño putte nadisotena vuyhamāne nadito uddharitvā attano assame puttaṁ katvā bharaṇattā posanattā bhaṭīti vuccati,",
  "tika-vin12t1:44_17": "tassa puttattā licchavigaṇo bhaṭiputtoti vuccati.",
  "tika-vin12t1:44_18": "Tepi gaṇaṁ katvā vesāliyaṁ rajjaṁ anusāsanti,",
  "tika-vin12t1:44_19": "taṁ sandhāya vuttaṁ ‘‘bhaṭiputtagaṇo’’ti.",
  "tika-vin12t1:44_20": "Dhammagaṇo nāma sāsanadhammabhattiko gaṇo.",
  "tika-vin12t1:44_21": "Gandhikaseṇīti gandhakārānaṁ samajātikānaṁ sippikānaṁ gaṇo.",
  "tika-vin12t1:44_22": "Dussikaseṇīti dussakārānaṁ samajātikānaṁ pesakārānaṁ gaṇo.",
  "tika-vin12t1:44_23": "Ādisaddena tacchakaseṇirajakaseṇiādayo saṅgayhanti.",
  "tika-vin12t1:44_24": "Yattha yatthāti yasmiṁ yasmiṁ ṭhāne.",
  "tika-vin12t1:44_25": "Hīti saccaṁ.",
  "tika-vin12t1:44_26": "Te evāti gaṇādayo eva.",
  "tika-vin12t1:44_27": "Puna teti gaṇādayo.",
  "tika-vin12t1:44_28": "Idanti ‘‘gaṇaṁ vā’’tiādivacanaṁ.",
  "tika-vin12t1:44_29": "Etthāti rājādīsu.",
  "tika-vin12t1:44_30": "Saṅghāpucchanameva padhānakāraṇanti āha ‘‘bhikkhunisaṅgho āpucchitabbovā’’ti.",
  "tika-vin12t1:44_31": "Kappagatikanti kappaṁ gacchatīti kappagatā,",
  "tika-vin12t1:44_32": "sā eva kappagatikā, taṁ.",
  "tika-vin12t1:45_0": "Kenaci karaṇīyena khaṇḍasīmaṁ agantvā kenaci karaṇīyena bhikkhunīsu pakkantāsūti yojanā.",
  "tika-vin12t1:45_1": "Nissitakaparisāyāti antevāsikaparisāya.",
  "tika-vin12t1:45_2": "Vuṭṭhāpentiyāti upasampādentiyāti. Dutiyaṁ.",
  "tika-vin12t1:46_0": "3. Tatiyasaṅghādisesasikkhāpadaṁ",
  "tika-vin12t1:47_0": "692.",
  "tika-vin12t1:47_1": "Tatiye dutiyena pādena atikkantamatteti sambandho.",
  "tika-vin12t1:47_2": "Parikkhepārahaṭṭhānaṁ nāma gharūpacārato paṭhamaleḍḍupāto.",
  "tika-vin12t1:47_3": "Saṅkhepato vuttamatthaṁ vitthārato dassento āha ‘‘api cetthā’’tiādi.",
  "tika-vin12t1:47_4": "Etthāti imasmiṁ sikkhāpade.",
  "tika-vin12t1:47_5": "Upacāre vāti aparikkhittassa gāmassa parikkhepārahaṭṭhāne vā.",
  "tika-vin12t1:47_6": "Tatoti gāmantarato,",
  "tika-vin12t1:47_7": "khaṇḍapākārena vā vatichiddena vā pavisitunti sambandho.",
  "tika-vin12t1:48_0": "Sambaddhā vati etesanti sambaddhavatikā, dve gāmā.",
  "tika-vin12t1:48_1": "Vihāranti bhikkhunivihāraṁ.",
  "tika-vin12t1:48_2": "Tato pana gāmatoti tato itaragāmato pana,",
  "tika-vin12t1:48_3": "nikkhantāya bhikkhuniyā ṭhātabbanti sambandho.",
  "tika-vin12t1:48_4": "Ussāraṇā vāti manussānaṁ ussāraṇā vā.",
  "tika-vin12t1:49_0": "Janāti gāmabhojakā janā.",
  "tika-vin12t1:49_1": "Ekaṁ gāmanti yaṁkiñci icchitaṁ ekaṁ gāmaṁ.",
  "tika-vin12t1:49_2": "Tatoti gāmato.",
  "tika-vin12t1:49_3": "‘‘Kasmā’’ti imāya pucchāya ‘‘viharato ekaṁ gāmaṁ gantuṁ vaṭṭatī’’ti vacanassa kāraṇaṁ pucchati.",
  "tika-vin12t1:49_4": "‘‘Vihārassa catugāmasādhāraṇattā’’tiiminā visajjanena taṁ pucchaṁ visajjeti.",
  "tika-vin12t1:50_0": "Yatthāti yassaṁ nadiyaṁ.",
  "tika-vin12t1:50_1": "Uttarantiyā ekadvaṅgulamattampi antaravāsako temiyati,",
  "tika-vin12t1:50_2": "sā nadī nāmāti yojanā.",
  "tika-vin12t1:50_3": "Yathā nivasiyamānāya timaṇḍalapaṭicchādanaṁ hoti,",
  "tika-vin12t1:50_4": "evaṁ nivatthāyāti yojanā .",
  "tika-vin12t1:50_5": "Bhikkhuniyā uttarantiyā antaravāsakoti sambandho.",
  "tika-vin12t1:50_6": "Yattha katthacīti yasmiṁ kismiṁci ṭhāne.",
  "tika-vin12t1:50_7": "‘‘Setunā gacchati,",
  "tika-vin12t1:50_8": "anāpattī’’tiiminā padasā uttarantiyā eva āpattīti dasseti.",
  "tika-vin12t1:50_9": "Uttaraṇakāleti nadito uttaraṇakāle.",
  "tika-vin12t1:50_10": "Ākāsagamananti iddhiyā gamanaṁ.",
  "tika-vin12t1:50_11": "Ādisaddena hatthipiṭṭhiādayo saṅgaṇhāti.",
  "tika-vin12t1:50_12": "Akkamantiyāti atikkamantiyā.",
  "tika-vin12t1:50_13": "Etthāti dvīsu tīsu bhikkhunīsu.",
  "tika-vin12t1:50_14": "Orimatīramevāti apāratīrameva.",
  "tika-vin12t1:50_15": "Tameva tīranti orimatīrameva.",
  "tika-vin12t1:50_16": "Paccuttaratīti paṭinivattitvā uttarati.",
  "tika-vin12t1:51_0": "Kurumānā bhikkhunī karotīti yojanā.",
  "tika-vin12t1:51_1": "Assāti bhikkhuniyā ajānantiyā eva cāti sambandho,",
  "tika-vin12t1:51_2": "anādare cetaṁ sāmivacanaṁ.",
  "tika-vin12t1:51_3": "Atha panāti athasaddo yadipariyāyo,",
  "tika-vin12t1:51_4": "kiriyāpadena yojetabbo.",
  "tika-vin12t1:51_5": "Atha acchati,",
  "tika-vin12t1:51_6": "atha na otaratīti attho.",
  "tika-vin12t1:51_7": "Acchatīti vasati.",
  "tika-vin12t1:51_8": "Hīti saccaṁ.",
  "tika-vin12t1:51_9": "Idhāti ‘‘ekā vā rattiṁ vippavaseyyā’’tipade.",
  "tika-vin12t1:52_0": "Evaṁ vuttalakkhaṇamevāti evaṁ abhidhammapariyāyena vuttalakkhaṇameva.",
  "tika-vin12t1:52_1": "Taṁ panetanti taṁ pana araññaṁ.",
  "tika-vin12t1:52_2": "Tenevāti āpannahetunā eva.",
  "tika-vin12t1:52_3": "Aṭṭhakathāyanti mahāaṭṭhakathāyaṁ.",
  "tika-vin12t1:52_4": "Bhikkhunīsu pavisantīsūti sambandho,",
  "tika-vin12t1:52_5": "niddhāraṇatthe cetaṁ bhummavacanaṁ.",
  "tika-vin12t1:52_6": "Etthāti dassanūpacārasavanūpacāresu.",
  "tika-vin12t1:52_7": "Yattha okāse ṭhitaṁ dutiyikā passati,",
  "tika-vin12t1:52_8": "so okāso dassanūpacāro nāmāti yojanā.",
  "tika-vin12t1:52_9": "Sāṇipākārantarikāpīti sāṇipākārena byavahikāpi.",
  "tika-vin12t1:52_10": "Yattha okāse ṭhitā…pe…",
  "tika-vin12t1:52_11": "saddaṁ suṇāti,",
  "tika-vin12t1:52_12": "so okāso savanūpacāro nāmāti yojanā.",
  "tika-vin12t1:52_13": "Maggamūḷhasaddenāti magge mūḷhānaṁ saddena.",
  "tika-vin12t1:52_14": "Dhammassavanārocanasaddenāti dhammassavanatthāya ārocanānaṁ saddena.",
  "tika-vin12t1:52_15": "Maggamūḷhasaddena saddāyantiyā saddaṁ suṇāti viya ca dhammassavanārocanasaddena saddāyantiyā saddaṁ suṇāti",
  "tika-vin12t1:52_16": "viya ca ‘‘ayye’’ti saddāyantiyā saddaṁ suṇātīti yojanā.",
  "tika-vin12t1:52_17": "Saddāyantiyāti saddaṁ karontiyā.",
  "tika-vin12t1:52_18": "Nāmadhātu hesā.",
  "tika-vin12t1:52_19": "Evarūpeti ‘‘maggamūḷhasaddena viyā’’tiādinā vutte evarūpe.",
  "tika-vin12t1:53_0": "Titthāyatanaṁ saṅkantā vāti titthīnaṁ vāsaṭṭhānaṁ saṅkantā vā.",
  "tika-vin12t1:53_1": "Iminā ‘‘pakkhasaṅkantā’’ti ettha pakkhasaddassa paṭipakkhavācakattā tena sāsanapaṭipakkhā titthiyā eva gahetabbāti dasseti.",
  "tika-vin12t1:53_2": "Titthiyā hi sāsanassa paṭipakkhā hontīti. Tatiyaṁ.",
  "tika-vin12t1:54_0": "4. Catutthasaṅghādisesasikkhāpadaṁ",
  "tika-vin12t1:55_0": "694.",
  "tika-vin12t1:55_1": "Catutthe pādassa ṭhapanakaṁ pīṭhaṁ pādapīṭhaṁ.",
  "tika-vin12t1:55_2": "Pādassa ṭhapanakā kathalikā pādakathalikāti dassento āha ‘‘pādapīṭhaṁ nāmā’’tiādi.",
  "tika-vin12t1:55_3": "Anaññāyāti ettha yakāro tvāpaccayassa kāriyoti āha ‘‘ajānitvā’’ti.",
  "tika-vin12t1:55_4": "Netthāravatteti ukkhepanīyakammato nittharaṇakāraṇe vatte.",
  "tika-vin12t1:55_5": "‘‘Vattamāna’’ntiiminā ‘‘vattanti’’nti ettha antapaccayaṁ nayena dassetīti.",
  "tika-vin12t1:55_6": "Catutthaṁ.",
  "tika-vin12t1:56_0": "5. Pañcamasaṅghādisesasikkhāpadaṁ",
  "tika-vin12t1:57_0": "701.",
  "tika-vin12t1:57_1": "Pañcame ‘‘ekato avassute’’ti ettha heṭṭhā vuttanayena ‘‘ekato’’ti sāmaññato vuttepi bhikkhuniyā eva gahetabbabhāvañca",
  "tika-vin12t1:57_2": "topaccayassa chaṭṭhutthe pavattabhāvañca avassubhapade bhāvatthañca dassetuṁ vuttaṁ ‘‘bhikkhuniyā avassutabhāvo",
  "tika-vin12t1:57_3": "daṭṭhabbo’’ti.",
  "tika-vin12t1:57_4": "Etanti ‘‘bhikkhuniyā avassutabhāvo’’ti vacanaṁ.",
  "tika-vin12t1:57_5": "Tanti avacanaṁ.",
  "tika-vin12t1:57_6": "Pāḷiyāti imāya sikkhāpadapāḷiyāti. Pañcamaṁ.",
  "tika-vin12t1:58_0": "6. Chaṭṭhasaṅghādisesasikkhāpadaṁ",
  "tika-vin12t1:59_0": "705.",
  "tika-vin12t1:59_1": "Chaṭṭhe yato tvanti ettha kāraṇatthe topaccayoti āha ‘‘yasmā’’ti.",
  "tika-vin12t1:59_2": "Kassā hontīti uyyojikāuyyojitāsu kassā bhikkhuniyā hontīti yojanā.",
  "tika-vin12t1:59_3": "Nadetīti uyyojikā uyyojitāya na deti.",
  "tika-vin12t1:59_4": "Na paṭiggaṇhātīti uyyojitā uyyojikāya hatthato na paṭiggaṇhāti.",
  "tika-vin12t1:59_5": "Paṭiggaho tena na vijjatīti teneva kāraṇena uyyojikāya hatthato uyyojitāya paṭiggaho na vijjati.",
  "tika-vin12t1:59_6": "Āpajjati garukaṁ,",
  "tika-vin12t1:59_7": "na lahukanti evaṁ santepi uyyojikā garukameva saṅghādisesāpattiṁ āpajjati,",
  "tika-vin12t1:59_8": "na lahukaṁ.",
  "tika-vin12t1:59_9": "Tañcāti taṁ āpajjanañca.",
  "tika-vin12t1:59_10": "Paribhogapaccayāti uyyojikāya paribhogasaṅkhātā kāraṇāti ayaṁ gāthāyattho.",
  "tika-vin12t1:60_0": "Itarissā panāti uyyojitāya pana bhikkhuniyā.",
  "tika-vin12t1:60_1": "Paṭhamasikkhāpadeti pañcamasikkhāpade.",
  "tika-vin12t1:60_2": "Pañcamasikkhāpadañhi iminā sikkhāpadena yugaḷabhāvena sadisattā imaṁ upādāya paṭhamanti vuttanti. Chaṭṭhaṁ.",
  "tika-vin12t1:61_0": "7. Sattamasaṅghādisesasikkhāpadaṁ",
  "tika-vin12t1:62_0": "709.",
  "tika-vin12t1:62_1": "Sattame yāvatatiyakapadatthoti ‘‘yāvatatiyaka’’nti uccāritassa padassa attho veditabboti sambandhoti. Sattamaṁ.",
  "tika-vin12t1:63_0": "8. Aṭṭhamasaṅghādisesasikkhāpadaṁ",
  "tika-vin12t1:64_0": "715.",
  "tika-vin12t1:64_1": "Aṭṭhame kismiṁcideva adhikaraṇeti niddhāraṇīyassa niddhāraṇasamudāyena avinābhāvato āha ‘‘catunna’’nti.",
  "tika-vin12t1:64_2": "Kasmā pana niddhāraṇasamudāyaniddhāraṇīyabhāvena vuttaṁ,",
  "tika-vin12t1:64_3": "nanu padabhājane cattāripi adhikaraṇāni vuttānīti āha ‘‘padabhājane panā’’tiādīti. Aṭṭhamaṁ.",
  "tika-vin12t1:65_0": "9. Navamasaṅghādisesasikkhāpadaṁ",
  "tika-vin12t1:66_0": "723.",
  "tika-vin12t1:66_1": "Navame saṁsaṭṭhasaddo missapariyāyoti āha ‘‘missībhūtā’’ti.",
  "tika-vin12t1:66_2": "‘‘Ananulomenā’’tiiminā ‘‘ananulomikenā’’ti ettha ikasaddo svatthoti dasseti.",
  "tika-vin12t1:66_3": "Koṭṭanañca pacanañca gandhapisanañca mālāganthanañca.",
  "tika-vin12t1:66_4": "Ādisaddena aññepi ananulomike kāyike saṅgaṇhāti.",
  "tika-vin12t1:66_5": "Sāsanāharaṇañca paṭisāsanaharaṇañca sañcarittañca.",
  "tika-vin12t1:66_6": "Ādisaddena aññepi ananulomike vācasike saṅgaṇhāti.",
  "tika-vin12t1:66_7": "Etāsanti bhikkhunīnaṁ.",
  "tika-vin12t1:66_8": "Silokoti yasoti. Navamaṁ.",
  "tika-vin12t1:67_0": "10. Dasamasaṅghādisesasikkhāpadaṁ",
  "tika-vin12t1:68_0": "727.",
  "tika-vin12t1:68_1": "Dasame evācārāti ettha niggahitalopavasena sandhīti āha ‘‘evaṁācārā’’ti.",
  "tika-vin12t1:68_2": "‘‘Yādiso’’tiādinā evaṁsaddassa nidassanādīsu (abhidhānappadīpikāyaṁ 1186 gāthāyaṁ) ekādasasu atthesu upamatthaṁ dasseti.",
  "tika-vin12t1:68_3": "Sabbatthāti ‘‘evaṁsaddā evaṁsilokā’’ti sabbesu padesu.",
  "tika-vin12t1:68_4": "Uññāyāti ettha okāraviparīto ukāroti āha ‘‘avaññāyā’’ti.",
  "tika-vin12t1:68_5": "‘‘Nīcaṁ katvā jānanāyā’’ti iminā avasaddo nīcattho,",
  "tika-vin12t1:68_6": "ñādhātu avabodhanatthoti dasseti.",
  "tika-vin12t1:68_7": "‘‘Paribhavaññāyā’’ti vattabbe uttarapadalopavasena ‘‘paribhavenā’’ti vuttanti āha ‘‘paribhavitvā jānanenā’’ti.",
  "tika-vin12t1:68_8": "Akkhantiyāti ettha sahanakhantiyevādhippetā,",
  "tika-vin12t1:68_9": "neva anulomakhanti,",
  "tika-vin12t1:68_10": "na diṭṭhinijjhānakkhantīti dassento āha ‘‘asahanatāyā’’ti.",
  "tika-vin12t1:68_11": "Vebhassiyāti ettha visesena bhāseti obhāsetīti vibhāso ānubhāvo,",
  "tika-vin12t1:68_12": "vibhāso imassa saṅghassa atthīti vibhasso saṅgho,",
  "tika-vin12t1:68_13": "bahvatthe ca atisayatthe ca sapaccayo hoti. Kasmā?",
  "tika-vin12t1:68_14": "Mantupaccayatthattā ‘‘lomaso’’tiādīsu (jā.",
  "tika-vin12t1:68_15": "1.14.57) viya,",
  "tika-vin12t1:68_16": "bahuānubhāvo atisayaānubhāvo saṅghoti vuttaṁ hoti,",
  "tika-vin12t1:68_17": "saṁyogaparattā ākārassa rasso.",
  "tika-vin12t1:68_18": "Vibhassassa bhāvo vebhassiyaṁ,",
  "tika-vin12t1:68_19": "bahuānubhāvo atisayaānubhāvoyeva.",
  "tika-vin12t1:68_20": "Iti imamatthaṁ dassento āha ‘‘balavabhassabhāvenā’’ti.",
  "tika-vin12t1:68_21": "Tattha balavaiti padena mantuatthe pavattassa sappaccayassa bahvatthañca atisayatthañca dasseti,",
  "tika-vin12t1:68_22": "bhāvaiti padena ṇiyapaccayassa bhāvatthaṁ,",
  "tika-vin12t1:68_23": "enaiti padena nissakkavacanassa karaṇatthe pavattabhāvaṁ dasseti.",
  "tika-vin12t1:68_24": "Tamevatthamāvikaronto āha ‘‘attano balavappakāsanenā’’ti.",
  "tika-vin12t1:68_25": "Tattha attanoti attasaṅkhātassa saṅghassa.",
  "tika-vin12t1:68_26": "Balavappakāsanenāti bahuānubhāvappakāsanena,",
  "tika-vin12t1:68_27": "atisayaānubhāvappakāsanena vā.",
  "tika-vin12t1:68_28": "Balavappakāsanaṁ nāma atthato paresaṁ samutrāsanamevāti āha ‘‘samutrāsanenāti attho’’ti.",
  "tika-vin12t1:68_29": "Dubbalabhāvenāti ettha bhāvaitipadena ṇyapaccayassa bhāvatthaṁ,",
  "tika-vin12t1:68_30": "enaitipadena nissakkavacanassa karaṇatthaṁ dassetīti daṭṭhabbaṁ.",
  "tika-vin12t1:68_31": "Sabbatthāti ‘‘uññāyā’’tiādīsu sabbesu padesu.",
  "tika-vin12t1:68_32": "Casaddo luttaniddiṭṭhoti āha ‘‘evaṁ samuccayattho daṭṭhabbo’’ti.",
  "tika-vin12t1:68_33": "Viviccathāti ettha vītyūpasaggo vināsaddattho,",
  "tika-vin12t1:68_34": "vicadhātu sattatthoti āha ‘‘vinā hothā’’ti. Dasamaṁ.",
  "tika-vin12t1:69_0": "Anantarā pakkhipitvāti sambandho.",
  "tika-vin12t1:69_1": "Mahāvibhaṅgato āharitāni imāni tīṇi sikkhāpadānīti yojanā.",
  "tika-vin12t1:69_2": "Nava paṭhamāpattikā veditabbāti sambandho.",
  "tika-vin12t1:69_3": "Sabbepi dhammāti yojanā.",
  "tika-vin12t1:69_4": "Etthāti ‘‘uddiṭṭhā kho’’tiādipāṭhe.",
  "tika-vin12t1:69_5": "Taṁ panāti pakkhamānattaṁ panāti.",
  "tika-vin12t1:70_0": "Iti samantapāsādikāya vinayasaṁvaṇṇanāya",
  "tika-vin12t1:71_0": "Bhikkhunivibhaṅge",
  "tika-vin12t1:72_0": "Sattarasakavaṇṇanāya yojanā samattā.",
  "tika-vin12t1:73_0": "3. Nissaggiyakaṇḍaṁ",
  "tika-vin12t1:74_0": "1. Paṭhamanissaggiyapācittiyasikkhāpada-atthayojanā",
  "tika-vin12t1:75_0": "Tiṁsa nissaggiyā ye dhammā bhikkhunīnaṁ bhagavatā pakāsitā,",
  "tika-vin12t1:75_1": "tesaṁ dhammānaṁ dāni imasmiṁ kāle ayaṁ saṁvaṇṇanākkamo bhavatīti yojanā.",
  "tika-vin12t1:76_0": "733.",
  "tika-vin12t1:76_1": "Paṭhame āmattikāpaṇanti ettha āmattasaddo bhājanapariyāyoti āha ‘‘bhājanānī’’ti.",
  "tika-vin12t1:76_2": "Bhājanāni hi amanti paribhuñjitabbabhāvaṁ gacchantīti ‘‘amattānī’’ti vuccanti.",
  "tika-vin12t1:76_3": "Amattāni vikkiṇantīti ‘‘āmattikā’’ti vacanatthaṁ dassento āha ‘‘tānī’’tiādi.",
  "tika-vin12t1:76_4": "Tesanti āmattikānaṁ.",
  "tika-vin12t1:76_5": "Taṁ vāti āmattikāpaṇaṁ vā.",
  "tika-vin12t1:77_0": "734.",
  "tika-vin12t1:77_1": "‘‘Sannidhi’’nti iminā saṁnipubbo cisaddo ucinanatthoti dasseti.",
  "tika-vin12t1:77_2": "Hisaddo visesajotako.",
  "tika-vin12t1:77_3": "Tatthāti mahāvibhaṅge.",
  "tika-vin12t1:77_4": "Idhāti bhikkhunivibhaṅge.",
  "tika-vin12t1:78_0": "Idampīti idaṁ sikkhāpadampi. Pisaddo mahāvibhaṅgasikkhāpadaṁ apekkhatīti. Paṭhamaṁ.",
  "tika-vin12t1:79_0": "2. Dutiyanissaggiyapācittiyasikkhāpadaṁ",
  "tika-vin12t1:80_0": "738.",
  "tika-vin12t1:80_1": "Dutiye ahatacoḷānampi sedamalādikilinne virūpattā ‘‘jiṇṇacoḷā’’ti vuttaṁ.",
  "tika-vin12t1:80_2": "‘‘Api ayyāhī’’tiiminā ‘‘apa ayyāhī’’tipadavibhāgaṁ nivatteti.",
  "tika-vin12t1:81_0": "740.",
  "tika-vin12t1:81_1": "Sabbampi etaṁ cīvaranti yojanā.",
  "tika-vin12t1:81_2": "Evaṁ paṭiladdhanti evaṁ nissajjitvā laddhaṁ.",
  "tika-vin12t1:81_3": "Yathādāneyevāti yathā dāyakehi dinnaṁ,",
  "tika-vin12t1:81_4": "tasmiṁ dāneyeva upanetabbaṁ,",
  "tika-vin12t1:81_5": "akālacīvareyeva pakkhipitabbanti atthoti. Dutiyaṁ.",
  "tika-vin12t1:82_0": "3. Tatiyanissaggiyapācittiyasikkhāpadaṁ",
  "tika-vin12t1:83_0": "743.",
  "tika-vin12t1:83_1": "Tatiye handasaddo vavassaggatthe nipātoti āha ‘‘handāti gaṇhā’’ti.",
  "tika-vin12t1:83_2": "Bahūni nissaggiyānīti sambandho.",
  "tika-vin12t1:83_3": "Saṁharitvāti visuṁ visuṁ saṅgharitvāti. Tatiyaṁ.",
  "tika-vin12t1:84_0": "4. Catutthanissaggiyapācittiyasikkhāpadaṁ",
  "tika-vin12t1:85_0": "748.",
  "tika-vin12t1:85_1": "Catutthe kiṇāti anenāti kayanti vacanatthena mūlaṁ kayaṁ nāmāti āha ‘‘mūlenā’’ti.",
  "tika-vin12t1:85_2": "Sāti thullanandā,",
  "tika-vin12t1:85_3": "āha kirāti sambandho.",
  "tika-vin12t1:85_4": "Ñādhātuyā avabodhanatthato aññampi ñādhātuyā yācanatthaṁ dassento āha ‘‘yācitvā vā’’ti.",
  "tika-vin12t1:86_0": "752.Yanti sabbitelādi.",
  "tika-vin12t1:86_1": "Taññevāti sabbitelādimeva.",
  "tika-vin12t1:86_2": "Yamakanti sabbiṁ saha telena yugaḷaṁ katvā.",
  "tika-vin12t1:86_3": "Vejjenāti bhisakkena.",
  "tika-vin12t1:86_4": "So hi āyubbedasaṅkhātaṁ vijjaṁ jānātīti vejjoti ca rogañca tassa nidānañca bhesajjañca vidati jānātītipi vejjoti ca vuccati.",
  "tika-vin12t1:86_5": "Tatoti vejjena vuttakāraṇā.",
  "tika-vin12t1:86_6": "Kahāpaṇassāti kahāpaṇena,",
  "tika-vin12t1:86_7": "ābhatanti sambandhoti.",
  "tika-vin12t1:86_8": "Catutthaṁ.",
  "tika-vin12t1:87_0": "5. Pañcamanissaggiyapācittiyasikkhāpadaṁ",
  "tika-vin12t1:88_0": "753.",
  "tika-vin12t1:88_1": "Pañcame sāti sikkhamānā.",
  "tika-vin12t1:88_2": "Ayanti sikkhamānā.",
  "tika-vin12t1:88_3": "Addhāti ekaṁsena.",
  "tika-vin12t1:88_4": "‘‘Cetāpetvā’’ti ettha citisaddo jānanatthoti āha ‘‘jānāpetvā’’ti. Pañcamaṁ.",
  "tika-vin12t1:89_0": "6. Chaṭṭhanissaggiyapācittiyasikkhāpadaṁ",
  "tika-vin12t1:90_0": "758.",
  "tika-vin12t1:90_1": "Chaṭṭhe chandaṁ uppādetvā gahitaṁ chandakanti vacanatthaṁ dassento āha ‘‘chandaka’’ntiādi.",
  "tika-vin12t1:90_2": "Dhammakiccanti puññakaraṇīyaṁ.",
  "tika-vin12t1:90_3": "Dhammasaddo hettha puññavācako.",
  "tika-vin12t1:90_4": "Yanti vatthuṁ.",
  "tika-vin12t1:90_5": "Paresanti attanā aññesaṁ.",
  "tika-vin12t1:90_6": "‘‘Eta’’nti ‘‘chandaka’’nti etaṁ nāmaṁ.",
  "tika-vin12t1:90_7": "‘‘Aññassatthāya dinnenā’’tiiminā aññassa attho aññadattho,",
  "tika-vin12t1:90_8": "dakāro padasandhikaro,",
  "tika-vin12t1:90_9": "tadatthāya dinno aññadatthikoti vacanatthaṁ dasseti.",
  "tika-vin12t1:90_10": "‘‘Aññaṁ uddisitvā dinnenā’’tiiminā aññaṁ uddisitvā dinnaṁ aññuddisikanti vacanatthaṁ dasseti.",
  "tika-vin12t1:90_11": "‘‘Saṅghassa pariccattenā’’ti iminā saṅghassa pariccatto saṅghikoti vacanatthaṁ dasseti.",
  "tika-vin12t1:91_0": "762.Yadatthāyāti yesaṁ cīvarādīnaṁ atthāya.",
  "tika-vin12t1:91_1": "Yasaddena samāsabhāvato pubbe niggahitāgamo hoti.",
  "tika-vin12t1:91_2": "Tanti cīvarādikaṁ.",
  "tika-vin12t1:91_3": "Tumhehīti dāyake sandhāya vuttaṁ.",
  "tika-vin12t1:91_4": "Upaddavesūti dubbhikkhādiupasaggesu.",
  "tika-vin12t1:91_5": "Yaṁ vā taṁ vāti cīvaraṁ vā aññe vā piṇḍapātādiketi yaṁ vā taṁ vāti. Chaṭṭhaṁ.",
  "tika-vin12t1:92_0": "7. Sattamanissaggiyapācittiyasikkhāpadaṁ",
  "tika-vin12t1:93_0": "764.",
  "tika-vin12t1:93_1": "Sattame saññācikenāti ettha saṁsaddassa sayamatthe pavattibhāvaṁ dassetuṁ vuttaṁ ‘‘sayaṁ yācitakenā’’ti.",
  "tika-vin12t1:93_2": "Etadevāti ‘‘saññācikenā’’ti padameva.",
  "tika-vin12t1:93_3": "Etthāti imasmiṁ sikkhāpadeti. Sattamaṁ.",
  "tika-vin12t1:94_0": "8. Aṭṭhamanissaggiyapācittiyasikkhāpadaṁ",
  "tika-vin12t1:95_0": "769.",
  "tika-vin12t1:95_1": "Aṭṭhame gaṇassāti bhikkhunigaṇassa.",
  "tika-vin12t1:95_2": "Iminā ‘‘mahājanikenā’’ti ettha bhikkhunigaṇova mahājanoti adhippetoti dīpetīti. Aṭṭhamaṁ.",
  "tika-vin12t1:96_0": "9. Navamanissaggiyapācittiyasikkhāpadaṁ",
  "tika-vin12t1:97_0": "774. Navame itoti imasmā aṭṭhamasikkhāpadato. Adhikataranti atirekataranti. Navamaṁ.",
  "tika-vin12t1:98_0": "10. Dasamanissaggiyapācittiyasikkhāpadaṁ",
  "tika-vin12t1:99_0": "778.",
  "tika-vin12t1:99_1": "Dasame ‘‘vinassatī’’tiiminā ‘‘undriyatī’’ti ettha udidhātuyā nassanatthaṁ dasseti dhātūnamanekatthattā.",
  "tika-vin12t1:99_2": "Paripatatīti parigalitvā patati.",
  "tika-vin12t1:99_3": "Iminā nassanākāraṁ dasseti.",
  "tika-vin12t1:99_4": "Ettakamevāti etaṁ parimāṇaṁ dvipadamevāti. Dasamaṁ.",
  "tika-vin12t1:100_0": "11. Ekādasamanissaggiyapācittiyasikkhāpadaṁ",
  "tika-vin12t1:101_0": "784.",
  "tika-vin12t1:101_1": "Ekādasame garupāvuraṇaṁ nāma sītakāle pāvuraṇavatthanti dassento āha ‘‘sītakāle pāvuraṇa’’nti.",
  "tika-vin12t1:101_2": "Sītakāle hi manussā thūlapāvuraṇaṁ pārupanti.",
  "tika-vin12t1:101_3": "‘‘Catukkaṁsaparama’’nti ettha kaṁsasaddo bhuñjanapatte ca suvaṇṇādilohavisese ca catukahāpaṇe cāti tīsu atthesu dissati,",
  "tika-vin12t1:101_4": "idha pana catukahāpaṇe vattatīti dassento āha ‘‘kaṁso nāma catukkahāpaṇiko hotī’’ti.",
  "tika-vin12t1:101_5": "Catukkaṁsasaṅkhātaṁ paramaṁ imassāti catukkaṁsaparamaṁ,",
  "tika-vin12t1:101_6": "soḷasakahāpaṇagghanakaṁ pāvuraṇanti atthoti.",
  "tika-vin12t1:101_7": "Ekādasamaṁ.",
  "tika-vin12t1:102_0": "12. Dvādasamanissaggiyapācittiyasikkhāpadaṁ",
  "tika-vin12t1:103_0": "789.",
  "tika-vin12t1:103_1": "Dvādasame lahupāvuraṇaṁ nāma uṇhakāle pāvuraṇavatthanti dassento āha ‘‘uṇhakāle pāvuraṇa’’nti.",
  "tika-vin12t1:103_2": "Uṇhakāle hi manussā sukhumapāvuraṇaṁ pārupantīti.",
  "tika-vin12t1:103_3": "Dvādasamaṁ.",
  "tika-vin12t1:104_0": "Nissaggiyānaṁ tiṁsabhāvaṁ dassento āha ‘‘mahāvibhaṅge’’tiādi.",
  "tika-vin12t1:104_1": "Cīvaravaggato apanetvāti sambandho.",
  "tika-vin12t1:104_2": "Aññadatthikānīti aññadatthikapadena vuttāni sikkhāpadāni.",
  "tika-vin12t1:104_3": "Itīti evaṁ.",
  "tika-vin12t1:104_4": "Ekatopaññattānīti ekasseva paññattāni,",
  "tika-vin12t1:104_5": "ubhatopaññattānīti ubhayesaṁ paññattāni.",
  "tika-vin12t1:104_6": "Etthāti ‘‘uddiṭṭhā kho’’tiādivacaneti.",
  "tika-vin12t1:105_0": "Iti samantapāsādikāya vinayasaṁvaṇṇanāya",
  "tika-vin12t1:106_0": "Bhikkhunivibhaṅge",
  "tika-vin12t1:107_0": "Tiṁsakavaṇṇanāya yojanā samattā.",
  "tika-vin12t1:108_0": "4. Pācittiyakaṇḍaṁ",
  "tika-vin12t1:109_0": "1. Lasuṇavaggo",
  "tika-vin12t1:110_0": "1. Paṭhamasikkhāpada-atthayojanā",
  "tika-vin12t1:111_0": "Tiṁsakānantaraṁ tiṁsakānaṁ anantare kāle chasaṭṭhisatasaṅgahā chauttarasaṭṭhiadhikasatehi sikkhāpadehi saṅgahitā ye dhammā saṅgītikārehi saṅgītā,",
  "tika-vin12t1:111_1": "dāni imasmiṁ kāle tesampi dhammānaṁ ayaṁ vaṇṇanā hotīti yojanā.",
  "tika-vin12t1:112_0": "793.Tatthāti tesu chasaṭṭhisatasaṅgahesu sikkhāpadesu,",
  "tika-vin12t1:112_1": "paṭhamasikkhāpadeti sambandho.",
  "tika-vin12t1:112_2": "‘‘Dve tayo’’ti ettha vāsaddo luttaniddiṭṭhoti āha ‘‘dve vā tayo vā’’ti.",
  "tika-vin12t1:112_3": "Phoṭalaketi kande, miñje vā.",
  "tika-vin12t1:112_4": "Etanti ‘‘gaṇḍike’’ti etaṁ nāmaṁ.",
  "tika-vin12t1:112_5": "‘‘Pamāṇa’’ntiiminā mattasaddo pamāṇatthova,",
  "tika-vin12t1:112_6": "na appattho,",
  "tika-vin12t1:112_7": "nāpi avadhāraṇatthoti dasseti.",
  "tika-vin12t1:112_8": "Lasuṇanti setavaṇṇamūlaṁ mahākandaṁ.",
  "tika-vin12t1:112_9": "Mahākando hi byañjanasampākādīsu āmagandhānaṁ abhibhavanattā lasīyati kantīyatīti lasuṇanti vuccati.",
  "tika-vin12t1:113_0": "Suvaṇṇahaṁsayoninti suvaṇṇamayena pattena yuttaṁ haṁsayoniṁ.",
  "tika-vin12t1:113_1": "Jātissaroti jātiṁ bhavaṁ sarati jānātīti jātissaro.",
  "tika-vin12t1:113_2": "Athāti jātissarassa nipphannattā.",
  "tika-vin12t1:113_3": "Nipphannattho hi athasaddo.",
  "tika-vin12t1:113_4": "Pubbasinehenāti pubbe manussabhave bhāvitena sinehena.",
  "tika-vin12t1:113_5": "Tāsanti pajāpatiyā ca tissannaṁ dhītarānañca.",
  "tika-vin12t1:113_6": "Taṁ panāti pattaṁ pana.",
  "tika-vin12t1:114_0": "795.Magadhesūti magadharaṭṭhe ṭhitesu janapadesu.",
  "tika-vin12t1:114_1": "Hīti saccaṁ, yasmā vā.",
  "tika-vin12t1:114_2": "Idhāti ‘‘lasuṇaṁ khādeyyā’’tipade.",
  "tika-vin12t1:114_3": "Tampīti māgadhakampi.",
  "tika-vin12t1:114_4": "Gaṇḍikalasuṇamevāti gaṇḍo phoṭo etassatthīti gaṇḍikaṁ.",
  "tika-vin12t1:114_5": "Gaṇḍasaddo hi phoṭapariyāyo,",
  "tika-vin12t1:114_6": "bahutthe ikapaccayo.",
  "tika-vin12t1:114_7": "Bahugaṇḍikalasuṇanti hi vuttaṁ hoti.",
  "tika-vin12t1:114_8": "Gaṇḍasaddo hi phoṭe ca kapole cāti dvīsu atthesu vattati,",
  "tika-vin12t1:114_9": "idha pana phoṭe vattatīti daṭṭhabbaṁ.",
  "tika-vin12t1:114_10": "Potthakesu pana oṭṭhajena catutthakkharena pāṭho atthi,",
  "tika-vin12t1:114_11": "so vīmaṁsitvā gahetabbo.",
  "tika-vin12t1:114_12": "Bahūsu hi pubbapotthakesu kaṇṭhajo tatiyakkharo ca oṭṭhajo catutthakkharo cāti dve akkharā aññamaññaṁ parivattitvā tiṭṭhanti.",
  "tika-vin12t1:114_13": "Na ekadvitimiñjakanti ekamiñjo palaṇḍuko na hoti,",
  "tika-vin12t1:114_14": "dvimiñjo bhañjanako na hoti,",
  "tika-vin12t1:114_15": "timiñjo haritako na hotīti attho.",
  "tika-vin12t1:114_16": "Kurundiyaṁ pana vuttanti sambandho.",
  "tika-vin12t1:114_17": "Saṅkhāditvāti dantehi cuṇṇavicuṇṇaṁ katvā.",
  "tika-vin12t1:115_0": "797.Palaṇḍukoti sukandako eko lasuṇaviseso.",
  "tika-vin12t1:115_1": "Bhañjanakādīni lokasaṅketopadesato daṭṭhabbāni.",
  "tika-vin12t1:115_2": "Hīti saccaṁ.",
  "tika-vin12t1:115_3": "Tassāti cāpalasuṇassa.",
  "tika-vin12t1:115_4": "Sabhāvenevāti sūpasampākādiṁ vinā attano sabhāvato eva.",
  "tika-vin12t1:115_5": "Tanti māgadhakaṁ,",
  "tika-vin12t1:115_6": "pakkhipitunti sambandho.",
  "tika-vin12t1:115_7": "Hīti saccaṁ.",
  "tika-vin12t1:115_8": "Yattha katthacīti yesu kesucīti. Paṭhamaṁ.",
  "tika-vin12t1:116_0": "2. Dutiyasikkhāpadaṁ",
  "tika-vin12t1:117_0": "799.",
  "tika-vin12t1:117_1": "Dutiye saṁdassanaṁ bādhati nisedheti asmiṁ ṭhāneti sambādhanti vacanatthena paṭicchannokāso sambādho nāmāti dassento āha ‘‘paṭicchannokāse’’ti.",
  "tika-vin12t1:117_2": "Ubho upakacchakāti dve bāhumūlā.",
  "tika-vin12t1:117_3": "Te hi upari yaṁkiñci vatthuṁ kacati bandhati etthāti upakacchakāti vuccanti.",
  "tika-vin12t1:117_4": "Muttakaraṇanti passāvamaggo.",
  "tika-vin12t1:117_5": "So hi muttaṁ karoti anenāti muttakaraṇanti vuccati.",
  "tika-vin12t1:117_6": "Lomo kattīyati chindīyati imāyāti kattari, tāya vā,",
  "tika-vin12t1:117_7": "suṭṭhu daḷhaṁ lomaṁ ḍaṁsatīti saṇḍāso,",
  "tika-vin12t1:117_8": "soyeva saṇḍāsako, tena vā,",
  "tika-vin12t1:117_9": "khurati lomaṁ chindatīti khuro,",
  "tika-vin12t1:117_10": "tena vā saṁharāpentiyāti sambandho.",
  "tika-vin12t1:117_11": "Saṁharāpentiyāti apanentiyāti. Dutiyaṁ.",
  "tika-vin12t1:118_0": "3. Tatiyasikkhāpadaṁ",
  "tika-vin12t1:119_0": "803.",
  "tika-vin12t1:119_1": "Tatiye muttakaraṇatalaghātaneti muttakaraṇassa talaṁ hananaṁ paharaṇaṁ muttakaraṇatalaghātanaṁ,",
  "tika-vin12t1:119_2": "tasmiṁ muttakaraṇatalaghātane nimittabhūte.",
  "tika-vin12t1:119_3": "Tāva mahantanti ativiya mahantaṁ.",
  "tika-vin12t1:119_4": "Kesarenāpīti kiñjakkhenāpi.",
  "tika-vin12t1:119_5": "So hi ke jale sarati pavattatīti kesaroti vuccati.",
  "tika-vin12t1:120_0": "805.Gaṇḍaṁ vāti pīḷakaṁ vā. Vaṇaṁ vāti aruṁ vāti. Tatiyaṁ.",
  "tika-vin12t1:121_0": "4. Catutthasikkhāpadaṁ",
  "tika-vin12t1:122_0": "806.",
  "tika-vin12t1:122_1": "Catutthe rañño orodhā rājorodhā,",
  "tika-vin12t1:122_2": "purāṇe rājorodhā purāṇarājorodhāti vacanatthaṁ dassento āha ‘‘purāṇe’’tiādi.",
  "tika-vin12t1:122_3": "‘‘Gihibhāve’’ti iminā purāṇeti ettha ṇapaccayassa sarūpaṁ dasseti.",
  "tika-vin12t1:122_4": "Cirāciranti nipātapaṭirūpakaṁ.",
  "tika-vin12t1:122_5": "Tena vuttaṁ ‘‘cirena cirenā’’ti.",
  "tika-vin12t1:122_6": "‘‘Sakkothā’’ti iminā kathaṁ tumhe rāgacittaṁ paṭihanitvā attānaṁ dhāretha dhāretuṁ sakkothāti atthaṁ dasseti.",
  "tika-vin12t1:122_7": "Anārocitepīti bhūtato anārocitepi.",
  "tika-vin12t1:123_0": "807.Jatunāti lākhāya.",
  "tika-vin12t1:123_1": "Paṭṭhadaṇḍaketi paṭubhāvena ṭhāti pavattatīti paṭṭho,",
  "tika-vin12t1:123_2": "soyeva daṇḍo paṭṭhadaṇḍo,",
  "tika-vin12t1:123_3": "tassa pavesanaṁ paṭṭhadaṇḍakaṁ,",
  "tika-vin12t1:123_4": "tasmiṁ nimittabhūte.",
  "tika-vin12t1:123_5": "Etanti ‘‘jatumaṭṭhake’’ti etaṁ vacananti.",
  "tika-vin12t1:123_6": "Catutthaṁ.",
  "tika-vin12t1:124_0": "5. Pañcamasikkhāpadaṁ",
  "tika-vin12t1:125_0": "810.",
  "tika-vin12t1:125_1": "Pañcame ‘‘atigambhīra’’ntipadaṁ kiriyāvisesananti āha ‘‘atianto pavesetvā’’ti.",
  "tika-vin12t1:125_2": "‘‘Udakena dhovanaṁ kurumānā’’ti iminā ‘‘udakasuddhika’’ntipadassa udakena suddhiyā karaṇanti atthaṁ dasseti.",
  "tika-vin12t1:126_0": "812.Dvaṅgulapabbaparamanti ettha dve aṅgulāni ca dve pabbāni ca dvaṅgulapabbaṁ,",
  "tika-vin12t1:126_1": "uttarapade pubbapadalopo.",
  "tika-vin12t1:126_2": "Dvaṅgulapabbaṁ paramaṁ pamāṇaṁ etassa udakasuddhikassāti dvaṅgulapabbaparamaṁ.",
  "tika-vin12t1:126_3": "Vitthārato dvaṅgulaparamaṁ,",
  "tika-vin12t1:126_4": "gambhīrato dvipabbaparamanti vuttaṁ hoti.",
  "tika-vin12t1:126_5": "Tenāha ‘‘vitthārato’’tiādi.",
  "tika-vin12t1:126_6": "Aṅgulaṁ pavesentiyāti sambandho.",
  "tika-vin12t1:126_7": "Hīti saccaṁ.",
  "tika-vin12t1:126_8": "‘‘Catunnaṁ vā’’ti idaṁ ukkaṭṭhavasena vuttaṁ,",
  "tika-vin12t1:126_9": "tiṇṇampi pabbaṁ na vaṭṭati,",
  "tika-vin12t1:126_10": "catunnaṁ pana pagevāti atthoti. Pañcamaṁ.",
  "tika-vin12t1:127_0": "6. Chaṭṭhasikkhāpadaṁ",
  "tika-vin12t1:128_0": "815.",
  "tika-vin12t1:128_1": "Chaṭṭhe bhattassa vissajjanaṁ bhattavissaggoti vutte bhattakiccanti dassento āha ‘‘bhattakicca’’nti.",
  "tika-vin12t1:128_2": "Pānīyasaddena pānīyathālakaṁ gahetabbaṁ ,",
  "tika-vin12t1:128_3": "vidhūpanasaddena bījanī gahetabbā,",
  "tika-vin12t1:128_4": "upasaddo samīpatthoti sabbaṁ dassento āha ‘‘ekena hatthenā’’tiādi.",
  "tika-vin12t1:128_5": "‘‘Accāvadatī’’tipadassa atikkamitvā vadanākāraṁ dasseti ‘‘pubbepī’’tiādinā.",
  "tika-vin12t1:129_0": "817.",
  "tika-vin12t1:129_1": "‘‘Suddhaudakaṁ vā hotū’’tiādinā ‘‘pānīyenā’’ti vacanaṁ upalakkhaṇaṁ nāmāti dasseti.",
  "tika-vin12t1:129_2": "Dadhimatthūti dadhimaṇḍaṁ dadhino sāro,",
  "tika-vin12t1:129_3": "dadhimhi pasannodakanti vuttaṁ hoti.",
  "tika-vin12t1:129_4": "Rasoti maccharaso maṁsaraso.",
  "tika-vin12t1:129_5": "‘‘Antamaso cīvarakaṇṇopī’’ti iminā ‘‘vidhūpanenā’’ti vacanaṁ nidassanaṁ nāmāti dasseti.",
  "tika-vin12t1:130_0": "819.Detīti sayaṁ deti. Dāpetīti aññena dāpeti. Ubhayampīti pānīyavidhūpanadvayampīti. Chaṭṭhaṁ.",
  "tika-vin12t1:131_0": "7. Sattamasikkhāpadaṁ",
  "tika-vin12t1:132_0": "822.",
  "tika-vin12t1:132_1": "Sattame ‘‘payogadukkaṭaṁ nāmā’’ti iminā heṭṭhā vuttesu aṭṭhasu dukkaṭesu pubbapayogadukkaṭaṁ dasseti.",
  "tika-vin12t1:132_2": "Na kevalaṁ pubbapayogadukkaṭaṁ ettakameva,",
  "tika-vin12t1:132_3": "atha kho aññampi bahu hotīti dassento āha ‘‘tasmā’’tiādi.",
  "tika-vin12t1:132_4": "Saṅghaṭṭanesupīti viloḷanesupi.",
  "tika-vin12t1:132_5": "Dantehi saṅkhādatīti dantehi cuṇṇavicuṇṇaṁ karoti.",
  "tika-vin12t1:132_6": "Etthāti imasmiṁ sikkhāpade,",
  "tika-vin12t1:132_7": "aññāya bhikkhuniyā kārāpetvāti sambandho.",
  "tika-vin12t1:132_8": "‘‘Aññāyā’’tipadaṁ ‘‘viññāpetvā’’ti pade kāritakammaṁ.",
  "tika-vin12t1:132_9": "Mātarampīti ettha pisaddo aññaṁ viññāpetvā bhuñjantiyā pagevāti dasseti.",
  "tika-vin12t1:132_10": "Tāya vāti viññāpitabhikkhuniyā vā.",
  "tika-vin12t1:132_11": "Tanti āmakadhaññaṁ.",
  "tika-vin12t1:132_12": "Tanti mahāpaccariyaṁ vuttavacanaṁ.",
  "tika-vin12t1:132_13": "Pubbāparaviruddhanti pubbāparato viruddhaṁ.",
  "tika-vin12t1:132_14": "‘‘Aññāya…pe…",
  "tika-vin12t1:132_15": "dukkaṭamevā’’ti pubbavacane dukkaṭameva vuttaṁ,",
  "tika-vin12t1:132_16": "puna ‘‘aññāya…pe…",
  "tika-vin12t1:132_17": "dukkaṭa’’nti ca pacchimavacane pācittiyañca dukkaṭañca vuttaṁ,",
  "tika-vin12t1:132_18": "tasmā pubbāparaviruddhanti vuttaṁ hoti.",
  "tika-vin12t1:132_19": "Hīti saccaṁ, yasmā vā.",
  "tika-vin12t1:133_0": "823.",
  "tika-vin12t1:133_1": "Labbhamānaṁ āmakadhaññanti sambandho.",
  "tika-vin12t1:133_2": "Aññaṁ vā yaṁkiñcīti muggamāsādīhi vā lābukumbhaṇḍādīhi vā aññaṁ yaṁkiñci tilādiṁ vāti. Sattamaṁ.",
  "tika-vin12t1:134_0": "8. Aṭṭhamasikkhāpadaṁ",
  "tika-vin12t1:135_0": "824.",
  "tika-vin12t1:135_1": "Aṭṭhame nibbiṭṭharājabhaṭoti ettha uttarapadassa chaṭṭhīsamāsañca pubbapadena bāhiratthasamāsañca dassento āha ‘‘nibbiṭṭho’’tiādi.",
  "tika-vin12t1:135_2": "Tattha ‘‘rañño bhatī’’ti iminā rañño bhaṭo rājabhaṭoti chaṭṭhīsamāsaṁ dasseti,",
  "tika-vin12t1:135_3": "‘‘etenā’’ti iminā bāhiratthasamāsaṁ.",
  "tika-vin12t1:135_4": "Nibbiṭṭhoti niviṭṭho patiṭṭhāpitoti attho.",
  "tika-vin12t1:135_5": "Keṇīti rañño dātabbassa āyassetamadhivacanaṁ.",
  "tika-vin12t1:135_6": "Etenāti brāhmaṇena.",
  "tika-vin12t1:135_7": "Tatoti ṭhānantarato.",
  "tika-vin12t1:135_8": "Bhaṭasaṅkhātāya keṇiyā pathattā kāraṇattā ṭhānantaraṁ bhaṭapathanti āha ‘‘taṁyeva ṭhānantara’’nti.",
  "tika-vin12t1:136_0": "826.Cattāripi vatthūnīti uccārādīni.",
  "tika-vin12t1:136_1": "Pāṭekkanti paṭivisuṁ ekekameva.",
  "tika-vin12t1:136_2": "Uccāraṁ vātiādīsu vāsaddena dantakaṭṭhādayopi gahetabbāti āha ‘‘dantakaṭṭha…pe…",
  "tika-vin12t1:136_3": "pācittiyamevā’’ti.",
  "tika-vin12t1:136_4": "Sabbatthāti sabbesu uccārādīsūti. Aṭṭhamaṁ.",
  "tika-vin12t1:137_0": "9. Navamasikkhāpadaṁ",
  "tika-vin12t1:138_0": "830.",
  "tika-vin12t1:138_1": "Navame ropimaharitaṭṭhāneti ropimaṭṭhāne ca haritaṭṭhāne ca.",
  "tika-vin12t1:138_2": "Ropiyati asminti ropiyaṁ,",
  "tika-vin12t1:138_3": "taṁyeva ropimaṁ yakārassa makāraṁ katvā.",
  "tika-vin12t1:138_4": "Etānīti uccārādīni.",
  "tika-vin12t1:138_5": "Sabbesanti bhikkhubhikkhunīnaṁ.",
  "tika-vin12t1:138_6": "Yattha panāti yasmiṁ khetteti. Navamaṁ.",
  "tika-vin12t1:139_0": "10. Dasamasikkhāpadaṁ",
  "tika-vin12t1:140_0": "835.",
  "tika-vin12t1:140_1": "Dasame soṇḍā vāti surāsoṇḍā vā.",
  "tika-vin12t1:140_2": "Moroti mayūro.",
  "tika-vin12t1:140_3": "Suvoti suko.",
  "tika-vin12t1:140_4": "Makkaṭoti vānaro.",
  "tika-vin12t1:140_5": "Ādisaddena sappādayo saṅgaṇhāti,",
  "tika-vin12t1:140_6": "makkaṭādayopi naccantūti sambandho.",
  "tika-vin12t1:140_7": "Asaṁyatabhikkhūnanti vācasikakamme asaṁyatānaṁ bhikkhūnaṁ,",
  "tika-vin12t1:140_8": "dhammabhāṇakagītaṁ vā hotūti yojanā.",
  "tika-vin12t1:140_9": "Tantiyā guṇena baddhā tantibaddhā.",
  "tika-vin12t1:140_10": "‘‘Bhi’’ntisaṅkhāto rāsaddo etissāti bheri.",
  "tika-vin12t1:140_11": "Kuṭena katā bheri kuṭabheri,",
  "tika-vin12t1:140_12": "tāya vāditaṁ kuṭabherivāditaṁ, taṁ vā.",
  "tika-vin12t1:140_13": "Udakabherīti udakena pakkhittā bheri,",
  "tika-vin12t1:140_14": "tāya vāditampi hotūti sambandho.",
  "tika-vin12t1:141_0": "836.Tesaṁyevāti yesaṁ naccaṁ passati,",
  "tika-vin12t1:141_1": "tesaṁyeva.",
  "tika-vin12t1:141_2": "Yadi pana naccagītavādite visuṁ visuṁ passati suṇāti,",
  "tika-vin12t1:141_3": "pāṭekkā āpattiyoti dassento āha ‘‘sace panā’’tiādi.",
  "tika-vin12t1:141_4": "Aññatoti aññato desato,",
  "tika-vin12t1:141_5": "passatīti sambandho.",
  "tika-vin12t1:141_6": "‘‘Oloketvā’’ti pade apekkhite upayogatthe topaccayo hoti.",
  "tika-vin12t1:141_7": "Aññaṁ oloketvāti hi attho.",
  "tika-vin12t1:141_8": "Aññato vādente passatīti yojanā.",
  "tika-vin12t1:141_9": "Bhikkhunī na labhatīti sambandho.",
  "tika-vin12t1:141_10": "Aññe vattumpīti sambandho.",
  "tika-vin12t1:141_11": "Upahāranti pūjaṁ.",
  "tika-vin12t1:141_12": "Upaṭṭhānanti pāricariyaṁ.",
  "tika-vin12t1:141_13": "Sabbatthāti sabbesu sayaṁ naccādīsu.",
  "tika-vin12t1:142_0": "837.Antarārāme vāti ārāmassa antare vā.",
  "tika-vin12t1:142_1": "Bahiārāme vāti ārāmassa bahi vā.",
  "tika-vin12t1:142_2": "Aññena vāti salākabhattādīhi aññena vā.",
  "tika-vin12t1:142_3": "Tādisenāti yādiso corādiupaddavo,",
  "tika-vin12t1:142_4": "tādisenāti. Dasamaṁ.",
  "tika-vin12t1:143_0": "Lasuṇavaggo paṭhamo.",
  "tika-vin12t1:144_0": "2. Andhakāravaggo",
  "tika-vin12t1:145_0": "1. Paṭhamasikkhāpada-atthayojanā",
  "tika-vin12t1:146_0": "839.",
  "tika-vin12t1:146_1": "Andhakāravaggassa paṭhame appadīpeti upalakkhaṇavasena vuttattā aññepi ālokā gahetabbāti dassento āha ‘‘padīpacandasūriyaaggīsū’’tiādi.",
  "tika-vin12t1:146_2": "Assāti ‘‘appadīpe’’tipadassa.",
  "tika-vin12t1:147_0": "841.",
  "tika-vin12t1:147_1": "Narahoassādāpekkhā hutvā ca rassādato aññavihitāva hutvā cāti yojanā.",
  "tika-vin12t1:147_2": "Iminā ‘‘santiṭṭhati vā sallapati vā’’ti pade kiriyāvisesanabhāvaṁ dasseti.",
  "tika-vin12t1:147_3": "Dānena vā nimittabhūtena,",
  "tika-vin12t1:147_4": "pūjāya vā nimittabhūtāya mantetīti yojanāti. Paṭhamaṁ.",
  "tika-vin12t1:148_0": "2. Dutiyasikkhāpadaṁ",
  "tika-vin12t1:149_0": "842. Dutiye idameva padaṁ nānanti sambandhoti. Dutiyaṁ.",
  "tika-vin12t1:150_0": "3. Tatiyasikkhāpadaṁ",
  "tika-vin12t1:151_0": "846. Tatiye ‘‘idamevā’’ti padaṁ anuvattetabbaṁ. Tādisamevāti paṭhamasadisamevāti atthoti. Tatiyaṁ.",
  "tika-vin12t1:152_0": "4. Catutthasikkhāpadaṁ",
  "tika-vin12t1:153_0": "850.",
  "tika-vin12t1:153_1": "Catutthe kaṇṇassa samīpaṁ nikaṇṇaṁ,",
  "tika-vin12t1:153_2": "tameva nikaṇṇikanti vutte kaṇṇamūlanti āha ‘‘kaṇṇamūlaṁ vuccatī’’ti.",
  "tika-vin12t1:153_3": "‘‘Kaṇṇamūle’’ti iminā ‘‘nikaṇṇika’’nti ettha bhummatthe upayogavacananti dasseti.",
  "tika-vin12t1:153_4": "Āharaṇatthāyāti āharāpanatthāyāti.",
  "tika-vin12t1:153_5": "Catutthaṁ.",
  "tika-vin12t1:154_0": "5. Pañcamasikkhāpadaṁ",
  "tika-vin12t1:155_0": "854.",
  "tika-vin12t1:155_1": "Pañcame tesanti gharasāmikānaṁ.",
  "tika-vin12t1:155_2": "Gharampīti na kevalaṁ āsanameva,",
  "tika-vin12t1:155_3": "gharampi sodhemāti attho.",
  "tika-vin12t1:155_4": "Tatoti parivitakkanato,",
  "tika-vin12t1:155_5": "paranti sambandho.",
  "tika-vin12t1:156_0": "858. Corā vā uṭṭhitā hontīti yojanāti. Pañcamaṁ.",
  "tika-vin12t1:157_0": "6. Chaṭṭhasikkhāpadaṁ",
  "tika-vin12t1:158_0": "860.",
  "tika-vin12t1:158_1": "Chaṭṭhe abhinisīdeyyāti ettha abhisaddo upasaggamattovāti dassento āha ‘‘nisīdeyyā’’ti.",
  "tika-vin12t1:158_2": "Eseva nayo abhinipajjeyyāti etthāpi.",
  "tika-vin12t1:158_3": "Dve āpattiyoti sambandhoti. Chaṭṭhaṁ.",
  "tika-vin12t1:159_0": "7. Sattamasikkhāpadaṁ",
  "tika-vin12t1:160_0": "864. Sattame sabbanti sakalaṁ vattabbavacananti. Sattamaṁ.",
  "tika-vin12t1:161_0": "8. Aṭṭhamasikkhāpadaṁ",
  "tika-vin12t1:162_0": "869. Aṭṭhame anuttānavacanaṁ natthīti. Aṭṭhamaṁ.",
  "tika-vin12t1:163_0": "9. Navamasikkhāpadaṁ",
  "tika-vin12t1:164_0": "875.",
  "tika-vin12t1:164_1": "Navame abhisapeyyāti ettha sapadhātussa akkosanatthaṁ antokatvā karadhātuyā atthaṁ dassento āha ‘‘sapathaṁ kareyyā’’ti.",
  "tika-vin12t1:164_2": "Niraye nibbattāmhīti ahaṁ niraye nibbattā amhīti yojanā.",
  "tika-vin12t1:164_3": "Niraye nibbattatūti esā bhikkhunī niraye nibbattatūti yojanā.",
  "tika-vin12t1:164_4": "Īdisā hotūti mama sadisā hotūti attho.",
  "tika-vin12t1:164_5": "Kāṇāti ekakkhikāṇā,",
  "tika-vin12t1:164_6": "dvakkhikāṇā vā.",
  "tika-vin12t1:164_7": "Kuṇīti hatthapādādivaṅkā.",
  "tika-vin12t1:165_0": "878.Edisāti virūpādijātikā. Viramassūti viramāhi. Addhāti dhuvanti. Navamaṁ.",
  "tika-vin12t1:166_0": "10. Dasamasikkhāpadaṁ",
  "tika-vin12t1:167_0": "879. Dasame anuttānaṭṭhānaṁ natthīti. Dasamaṁ.",
  "tika-vin12t1:168_0": "Andhakāravaggo dutiyo.",
  "tika-vin12t1:169_0": "3. Naggavaggo",
  "tika-vin12t1:170_0": "1. Paṭhamasikkhāpada-atthayojanā",
  "tika-vin12t1:171_0": "883.",
  "tika-vin12t1:171_1": "Naggavaggassa paṭhame brahmacariyena ciṇṇenāti ciṇṇena brahmacariyena kiṁ nu kho nāmāti attho.",
  "tika-vin12t1:171_2": "‘‘Brahmacariyassa caraṇenā’’ti iminā ciṇṇasaddassa caraṇaṁ ciṇṇanti vacanatthaṁ dasseti.",
  "tika-vin12t1:171_3": "‘‘Na aññaṁ cīvara’’nti iminā evatthaṁ dasseti,",
  "tika-vin12t1:171_4": "aññatthāpohanaṁ vāti. Paṭhamaṁ.",
  "tika-vin12t1:172_0": "2. Dutiyasikkhāpadaṁ",
  "tika-vin12t1:173_0": "887. Dutiye anuttānaṭṭhānaṁ natthīti. Dutiyaṁ.",
  "tika-vin12t1:174_0": "3. Tatiyasikkhāpadaṁ",
  "tika-vin12t1:175_0": "893.",
  "tika-vin12t1:175_1": "Tatiye anantarāyikinīti ettha natthi antarāyo etissāti anantarāyā,",
  "tika-vin12t1:175_2": "sā eva anantarāyikinīti vacanatthaṁ dassento āha ‘‘anantarāyā’’ti. Tatiyaṁ.",
  "tika-vin12t1:176_0": "4. Catutthasikkhāpadaṁ",
  "tika-vin12t1:177_0": "898.",
  "tika-vin12t1:177_1": "Catutthe pañcāhanti samāhāradigu,",
  "tika-vin12t1:177_2": "ṇikapaccayo svattho.",
  "tika-vin12t1:177_3": "Saṅghāṭicārotiettha kenaṭṭhena saṅghāṭi nāma,",
  "tika-vin12t1:177_4": "cārasaddo kimatthoti āha ‘‘paribhogavasena vā’’tiādi.",
  "tika-vin12t1:177_5": "Tattha saṅghaṭitaṭṭhenāti saṁharitaṭṭhena.",
  "tika-vin12t1:177_6": "Iminā ‘‘kenaṭṭhena saṅghāṭi nāmā’’ti pucchaṁ visajjeti.",
  "tika-vin12t1:177_7": "‘‘Parivattana’’nti iminā ‘‘cārasaddo kimattho’’ti codanaṁ pariharati.",
  "tika-vin12t1:177_8": "Pañcasūti ticīvaraṁ udakasāṭikā saṁkaccikāti pañcasūti.",
  "tika-vin12t1:177_9": "Catutthaṁ.",
  "tika-vin12t1:178_0": "5. Pañcamasikkhāpadaṁ",
  "tika-vin12t1:179_0": "903.",
  "tika-vin12t1:179_1": "Pañcame ‘‘cīvarasaṅkamanīya’’ntiettha saṅkametabbaṁ paṭidātabbanti saṅkamanīyanti kamudhātussa paṭidānatthañca anīyasaddassa kammatthañca,",
  "tika-vin12t1:179_2": "‘cīvarañca taṁ saṅkamanīyañce’ti cīvarasaṅkamanīyanti visesanaparapadabhāvañca dassento āha ‘‘saṅkametabbaṁ cīvara’’nti.",
  "tika-vin12t1:179_3": "Tattha ‘‘saṅkametabbaṁ cīvara’’nti iminā kammatthañca visesanaparapadabhāvañca dasseti.",
  "tika-vin12t1:179_4": "‘‘Paṭidātabbacīvara’’nti iminā kamudhātuyā atthaṁ dasseti adhippāyavasenāti. Pañcamaṁ.",
  "tika-vin12t1:180_0": "6. Chaṭṭhasikkhāpadaṁ",
  "tika-vin12t1:181_0": "909.",
  "tika-vin12t1:181_1": "Chaṭṭhe ‘‘aññaṁ parikkhāra’’ntiettha parikkhārassa sarūpaṁ dassento āha ‘‘yaṁkiñcī’’tiādi.",
  "tika-vin12t1:181_2": "Yaṁkiñci aññataranti sambandho.",
  "tika-vin12t1:181_3": "Kittakaṁagghanakanti kiṁ pamāṇena agghena arahaṁ cīvaraṁ.",
  "tika-vin12t1:181_4": "Dātukāmatthāti tumhe dātukāmā bhavathāti attho.",
  "tika-vin12t1:181_5": "Katipāhenāti katipayāni ahāni katipāhaṁ,",
  "tika-vin12t1:181_6": "yakāralopo.",
  "tika-vin12t1:181_7": "Katipayasaddohi dvitivācako rūḷhīsaddo ,",
  "tika-vin12t1:181_8": "tena katipāhena.",
  "tika-vin12t1:181_9": "Samagghanti appagghaṁ.",
  "tika-vin12t1:181_10": "Saṁsaddo hi appatthavācakoti. Chaṭṭhaṁ.",
  "tika-vin12t1:182_0": "7. Sattamasikkhāpadaṁ",
  "tika-vin12t1:183_0": "911.",
  "tika-vin12t1:183_1": "Sattame ‘‘vipakkamiṁsū’’ti ettha vividhaṁ ṭhānaṁ pakkamiṁsūti dassento āha ‘‘tattha tattha agamaṁsū’’ti.",
  "tika-vin12t1:183_2": "Amhākampi āgamananti sambandho.",
  "tika-vin12t1:184_0": "915.Katipāhena uppajjissatīti katipāhena cīvaraṁ uppajjissati.",
  "tika-vin12t1:184_1": "Tatoti tasmiṁ cīvaruppajjanakāleti. Sattamaṁ.",
  "tika-vin12t1:185_0": "8. Aṭṭhamasikkhāpadaṁ",
  "tika-vin12t1:186_0": "916.",
  "tika-vin12t1:186_1": "Aṭṭhame ye nāṭakaṁ nāṭenti,",
  "tika-vin12t1:186_2": "te naṭā nāmāti yojanā.",
  "tika-vin12t1:186_3": "Iminā naṭakaṁ nāṭentīti naṭāti vacanatthaṁ dasseti.",
  "tika-vin12t1:186_4": "Ye naccanti,",
  "tika-vin12t1:186_5": "te nāṭakā nāmāti yojanā.",
  "tika-vin12t1:186_6": "Iminā sayaṁ naṭantīti nāṭakāti vacanatthaṁ dīpeti.",
  "tika-vin12t1:186_7": "Vaṁsavarattādīsūti ettha vaṁso nāma veṇu.",
  "tika-vin12t1:186_8": "Varattā nāma naddhikā.",
  "tika-vin12t1:186_9": "Ādisaddena rajjuādayo saṅgaṇhāti.",
  "tika-vin12t1:186_10": "Ye laṅghanakammaṁ karonti,",
  "tika-vin12t1:186_11": "te laṅghakā nāmāti yojanā.",
  "tika-vin12t1:186_12": "Māyākārāti ettha māyā nāma mayanāmakena asurena sure calayituṁ katattā mayassa esāti māyā,",
  "tika-vin12t1:186_13": "taṁ karotīti māyākāro,",
  "tika-vin12t1:186_14": "mayanāmako asuroyeva.",
  "tika-vin12t1:186_15": "Aññe pana rūḷhīvasena ‘‘māyākārā’’ti vuccanti.",
  "tika-vin12t1:186_16": "Sokena jhāyanaṁ ḍayhanaṁ sokajjhāyaṁ,",
  "tika-vin12t1:186_17": "surānaṁ sokajjhāyaṁ karotīti sokajjhāyiko,",
  "tika-vin12t1:186_18": "mayanāmako asuroyeva.",
  "tika-vin12t1:186_19": "Aññe pana rūḷhīvasena ‘‘sokajjhāyikā’’ti vuccanti.",
  "tika-vin12t1:186_20": "Iti imamatthaṁ dassetuṁ vuttaṁ ‘‘sokajjhāyikā nāma māyākārā’’ti.",
  "tika-vin12t1:186_21": "Kumbhathuṇikā nāmāti ettha vissaṭṭhattā thavīyatīti thuṇo, saddo.",
  "tika-vin12t1:186_22": "Kumbhassa thuṇo kumbhathuṇo.",
  "tika-vin12t1:186_23": "Tena kīḷantīti kumbhathuṇikā,",
  "tika-vin12t1:186_24": "iti imamatthaṁ dasseti ‘‘ghaṭakena kīḷanakā’’ti iminā.",
  "tika-vin12t1:186_25": "Bimbisakanti caturassaambaṇatāḷanaṁ,",
  "tika-vin12t1:186_26": "taṁ vādentīti bimbisakavādakāti. Aṭṭhamaṁ.",
  "tika-vin12t1:187_0": "9. Navamasikkhāpadaṁ",
  "tika-vin12t1:188_0": "921.",
  "tika-vin12t1:188_1": "Navame tesanti ye ‘‘na mayaṁ ayye sakkomā’’ti vadanti, tesaṁ.",
  "tika-vin12t1:188_2": "Dassatīti acchādessatīti. Navamaṁ.",
  "tika-vin12t1:189_0": "10. Dasamasikkhāpadaṁ",
  "tika-vin12t1:190_0": "927.",
  "tika-vin12t1:190_1": "Dasame yassāti kathinassa.",
  "tika-vin12t1:190_2": "Ubbhāramūlakoti uddhāramūlako.",
  "tika-vin12t1:190_3": "Saddhāparipālanatthanti kathinuddhāraṁ yācantassa saddhāya paripālanatthanti. Dasamaṁ.",
  "tika-vin12t1:191_0": "Naggavaggo tatiyo.",
  "tika-vin12t1:192_0": "4. Tuvaṭṭavaggo",
  "tika-vin12t1:193_0": "1. Paṭhamasikkhāpada-atthayojanā",
  "tika-vin12t1:194_0": "933.",
  "tika-vin12t1:194_1": "Tuvaṭṭavaggassa paṭhame ‘‘tuvaṭṭa nipajjāya’’nti dhātupāṭhesu (saddanītidhātumālāyaṁ 18 ṭakārantadhātu)",
  "tika-vin12t1:194_2": "vuttattā ‘‘tuvaṭṭeyyunti nipajjeyyu’’nti vuttanti. Paṭhamaṁ.",
  "tika-vin12t1:195_0": "2. Dutiyasikkhāpadaṁ",
  "tika-vin12t1:196_0": "937.",
  "tika-vin12t1:196_1": "Dutiye ekattharaṇapāvuraṇantiettha uttarapadānaṁ dvandabhāvaṁ,",
  "tika-vin12t1:196_2": "pubbapadena ca bāhiratthasamāsabhāvaṁ dassetuṁ vuttaṁ ‘‘eka’’ntiādi.",
  "tika-vin12t1:196_3": "Tattha ceva,",
  "tika-vin12t1:196_4": "casaddehi dvandabhāvaṁ dīpeti,",
  "tika-vin12t1:196_5": "‘‘etāsa’’ntiiminā bāhiratthasamāsabhāvaṁ.",
  "tika-vin12t1:196_6": "Etanti ‘‘ekattharaṇapāvuraṇā’’ti etaṁ nāmanti. Dutiyaṁ.",
  "tika-vin12t1:197_0": "3. Tatiyasikkhāpadaṁ",
  "tika-vin12t1:198_0": "941.",
  "tika-vin12t1:198_1": "Tatiye uḷārakulāti jātiseṭṭhakulā,",
  "tika-vin12t1:198_2": "issariyabhogādīhi vā vipulakulā.",
  "tika-vin12t1:198_3": "Guṇehīti sīlādiguṇehi.",
  "tika-vin12t1:198_4": "‘‘Uḷārāti sambhāvitā’’ti iminā itilopatulyādhikaraṇasamāsaṁ dasseti.",
  "tika-vin12t1:199_0": "‘‘Abhibhūtā’’ti iminā ‘‘apakatā’’ti ettha karadhātu sabbadhātvatthavācīpi idha apapubbattā visesato abhibhavanatthe vattatīti dasseti.",
  "tika-vin12t1:199_1": "Etāsanti bhikkhunīnaṁ.",
  "tika-vin12t1:199_2": "‘‘Saññāpayamānā’’ti iminā saññāpanaṁ saññattīti vacanatthaṁ dasseti.",
  "tika-vin12t1:199_3": "Hetūdāharaṇādīhīti ettha ādisaddena upamādayo saṅgaṇhāti.",
  "tika-vin12t1:199_4": "‘‘Vividhehi nayehi ñāpanā’’ti iminā vividhehi ñāpanaṁ viññattīti vacanatthaṁ dasseti.",
  "tika-vin12t1:200_0": "943.",
  "tika-vin12t1:200_1": "Caṅkamane padavāragaṇanāya āpattiyā na kāretabboti āha ‘‘nivattanagaṇanāyā’’ti.",
  "tika-vin12t1:200_2": "Padādigaṇanāyāti padaanupadādigaṇanāyāti. Tatiyaṁ.",
  "tika-vin12t1:201_0": "4. Catutthasikkhāpadaṁ",
  "tika-vin12t1:202_0": "949. Catutthe anuttānaṭṭhānaṁ natthīti. Catutthaṁ.",
  "tika-vin12t1:203_0": "5. Pañcamasikkhāpadaṁ",
  "tika-vin12t1:204_0": "952.",
  "tika-vin12t1:204_1": "Pañcame āṇattā bhikkhunīti yojanā.",
  "tika-vin12t1:204_2": "Idañca paccāsannavasena vuttaṁ yaṁkiñcipi āṇāpetuṁ sakkuṇeyyattāti. Pañcamaṁ.",
  "tika-vin12t1:205_0": "6-9. Chaṭṭhādisikkhāpadaṁ",
  "tika-vin12t1:206_0": "955. Chaṭṭha-sattama-aṭṭhama-navamesu anuttānavacanaṁ natthīti. Chaṭṭha sattama aṭṭhama navamāni.",
  "tika-vin12t1:207_0": "10. Dasamasikkhāpadaṁ",
  "tika-vin12t1:208_0": "973.",
  "tika-vin12t1:208_1": "Dasame ahundarikāti tasmiṁ kāle,",
  "tika-vin12t1:208_2": "dese vā sambādhassa nāmametanti āha ‘‘ahundarikāti sambādhā’’ti.",
  "tika-vin12t1:209_0": "975.",
  "tika-vin12t1:209_1": "Yathā ‘‘uttarichappañcavācāhī’’ti (pāci.",
  "tika-vin12t1:209_2": "62-65) ettha pañcasaddo na koci attho,",
  "tika-vin12t1:209_3": "vācāsiliṭṭhatthaṁ lokavohāravasena vutto,",
  "tika-vin12t1:209_4": "na evamidha,",
  "tika-vin12t1:209_5": "idha pana attho atthi,",
  "tika-vin12t1:209_6": "pañca yojanāni gacchantiyāpi anāpattiyevāti āha ‘‘pavāretvā…pe…",
  "tika-vin12t1:209_7": "anāpattī’’ti.",
  "tika-vin12t1:209_8": "Paccāgacchatīti paṭinivattetvā āgacchatīti. Dasamaṁ.",
  "tika-vin12t1:210_0": "Tuvaṭṭavaggo catuttho.",
  "tika-vin12t1:211_0": "5. Cittāgāravaggo",
  "tika-vin12t1:212_0": "1. Paṭhamasikkhāpada-atthayojanā",
  "tika-vin12t1:213_0": "978.",
  "tika-vin12t1:213_1": "Cittāgāravaggassa paṭhame rañño kīḷanaṭṭhānaṁ agāraṁ rājāgāranti vacanatthaṁ dassento āha ‘‘rañño kīḷanaghara’’nti.",
  "tika-vin12t1:213_2": "Cittaṁ agāraṁ cittāgāraṁ.",
  "tika-vin12t1:213_3": "Ārāmanti nagarato nātidūraārāmoti āha ‘‘upavana’’nti.",
  "tika-vin12t1:213_4": "Uyyānanti sampannapupphaphalatāya uddhaṁ ulloketvā manussā yanti gacchanti etthāti uyyānaṁ.",
  "tika-vin12t1:213_5": "Pokkharaṇinti pokkharaṁ padumaṁ netīti pokkharaṇī.",
  "tika-vin12t1:213_6": "Pañcapīti rājāgārādīni pañcapi.",
  "tika-vin12t1:213_7": "Sabbatthāti dassanatthāya gamane ca gantvā passane cāti sabbesu.",
  "tika-vin12t1:214_0": "981.",
  "tika-vin12t1:214_1": "‘‘Ajjhārāme’’tiādinā ārāme ṭhitāya ārāmato bahi kate rājāgārādike passantiyāpi anāpattīti dasseti.",
  "tika-vin12t1:214_2": "Tānīti rājāgārādīnīti. Paṭhamaṁ.",
  "tika-vin12t1:215_0": "2. Dutiyasikkhāpadaṁ",
  "tika-vin12t1:216_0": "982. Dutiye anuttānaṭṭhānaṁ natthīti. Dutiyaṁ.",
  "tika-vin12t1:217_0": "3. Tatiyasikkhāpadaṁ",
  "tika-vin12t1:218_0": "988.",
  "tika-vin12t1:218_1": "Tatiye yattakanti yattakaṁ suttanti sambandho.",
  "tika-vin12t1:218_2": "Añchitanti kaḍḍhitaṁ.",
  "tika-vin12t1:218_3": "Tasminti tattake sutteti sambandho.",
  "tika-vin12t1:218_4": "Takkamhīti ettha takkoti eko ayomayo suttakantanassa upakaraṇaviseso.",
  "tika-vin12t1:218_5": "So hi takīyati suttaṁ bandhīyati ettha,",
  "tika-vin12t1:218_6": "etenāti vā takkoti vuccati, tasmiṁ.",
  "tika-vin12t1:218_7": "Kantanatoti kantīyate kappāsādibhāvassa chindīyate kantanaṁ, tato.",
  "tika-vin12t1:219_0": "989.Dasikasuttādinti ettha dasāti vatthassāvayavo.",
  "tika-vin12t1:219_1": "So hi diyyati avakhaṇḍīyatīti dasāti vuccati,",
  "tika-vin12t1:219_2": "tassaṁ dasāyaṁ pavattaṁ dasikaṁ,",
  "tika-vin12t1:219_3": "tameva suttaṁ dasikasuttaṁ.",
  "tika-vin12t1:219_4": "Ādisaddena vakkhamānaṁ dukkantitasuttādiṁ saṅgaṇhātīti. Tatiyaṁ.",
  "tika-vin12t1:220_0": "4. Catutthasikkhāpadaṁ",
  "tika-vin12t1:221_0": "992.",
  "tika-vin12t1:221_1": "Catutthe ādiṁ katvāti dhovanādīni ādiṁ katvā.",
  "tika-vin12t1:221_2": "Khādanīyādīsūti pūvakhādanīyādīsu.",
  "tika-vin12t1:221_3": "Rūpagaṇanāyāti pūvādīnaṁ saṇṭhānagaṇanāya.",
  "tika-vin12t1:222_0": "993.Yāgupānetta yāgusaṅkhāte pāne.",
  "tika-vin12t1:222_1": "Tesanti manussānaṁ.",
  "tika-vin12t1:222_2": "Veyyāvaccakaraṭṭhāne ṭhapetvāti mātāpitaro attano veyyāvaccakaraṭṭhāne ṭhapetvāti.",
  "tika-vin12t1:222_3": "Catutthaṁ.",
  "tika-vin12t1:223_0": "5. Pañcamasikkhāpadaṁ",
  "tika-vin12t1:224_0": "996. Pañcame vinicchinantīti adhikaraṇaṁ vinicchinantī bhikkhunīti yojanāti. Pañcamaṁ.",
  "tika-vin12t1:225_0": "6. Chaṭṭhasikkhāpadaṁ",
  "tika-vin12t1:226_0": "999. Chaṭṭhe anuttānavacanaṁ natthīti.",
  "tika-vin12t1:227_0": "7. Sattamasikkhāpadaṁ",
  "tika-vin12t1:228_0": "1007.",
  "tika-vin12t1:228_1": "Sattame ‘‘puna pariyāye’’ti ettha pariyāyasaddo vāravevacanoti āha ‘‘puna vāre’’ti.",
  "tika-vin12t1:228_2": "Mahagghacīvaranti mahagghaṁ āvasathacīvaranti. Sattamaṁ.",
  "tika-vin12t1:229_0": "8. Aṭṭhamasikkhāpadaṁ",
  "tika-vin12t1:230_0": "1008.",
  "tika-vin12t1:230_1": "Aṭṭhame anissajjitvāti ettha brahmadeyyena na anissajjanaṁ,",
  "tika-vin12t1:230_2": "atha kho tāvakālikamevāti dassento āha ‘‘rakkhanatthāyā’’tiādi.",
  "tika-vin12t1:231_0": "1012.Paṭijaggikanti rakkhaṇakaṁ.",
  "tika-vin12t1:231_1": "Vacībhedanti ‘‘paṭijaggāhī’’ti vacībhedaṁ.",
  "tika-vin12t1:231_2": "Raṭṭheti vijite.",
  "tika-vin12t1:231_3": "Tañhi raṭhanti gāmanigamādayo tiṭṭhanti etthāti raṭṭhanti vuccatīti. Aṭṭhamaṁ.",
  "tika-vin12t1:232_0": "9. Navamasikkhāpadaṁ",
  "tika-vin12t1:233_0": "1015.",
  "tika-vin12t1:233_1": "Navame sippasaddo paccekaṁ yojetabbo ‘‘hatthisippañca assasippañca rathasippañca dhanusippañca tharusippañcā’’ti.",
  "tika-vin12t1:233_2": "Tattha tharusippanti asikīḷanasippaṁ.",
  "tika-vin12t1:233_3": "Mantasaddopi paccekaṁ yojetabbo ‘‘āthabbaṇamanto ca khīlanamanto ca vasīkaraṇamanto ca sosāpanamanto cā’’ti.",
  "tika-vin12t1:233_4": "Tattha āthabbaṇamantoti āthabbaṇavedena vihito parūpaghātakaro manto.",
  "tika-vin12t1:233_5": "Khīlanamantoti sāradārukhīlaṁ mantena jappitvā pathaviyaṁ nikhaṇitvā dhāraṇamanto.",
  "tika-vin12t1:233_6": "Vasīkaraṇamantoti mantena jappitvā parassa ummattabhāvamāpannakaraṇo manto.",
  "tika-vin12t1:233_7": "Sosāpanamantoti parassa maṁsalohitādisosāpanamanto.",
  "tika-vin12t1:233_8": "Agadapayogoti bhusavisassa payojanaṁ.",
  "tika-vin12t1:233_9": "Ādisaddena aññepi parūpaghātakaraṇe sippe saṅgaṇhāti.",
  "tika-vin12t1:233_10": "Yakkhaparittanti yakkhehi samantato tāṇaṁ.",
  "tika-vin12t1:233_11": "Nāgamaṇḍalanti sappānaṁ pavesananivāraṇatthaṁ maṇḍalabandhamanto.",
  "tika-vin12t1:233_12": "Ādisaddena visapaṭihananamantādayo saṅgaṇhātīti. Navamaṁ.",
  "tika-vin12t1:234_0": "10. Dasamasikkhāpadaṁ",
  "tika-vin12t1:235_0": "1018. Dasame anuttānavacanaṁ natthīti. Dasamaṁ.",
  "tika-vin12t1:236_0": "Cittāgāravaggo pañcamo.",
  "tika-vin12t1:237_0": "6. Ārāmavaggo",
  "tika-vin12t1:238_0": "1. Paṭhamasikkhāpada-atthayojanā",
  "tika-vin12t1:239_0": "1025. Ārāmavaggassa paṭhame upacāranti aparikkhittassa ārāmassa parikkhepārahaṭṭhānaṁ upacāraṁ.",
  "tika-vin12t1:240_0": "1027.",
  "tika-vin12t1:240_1": "‘‘Sīsānulokikā’’ti sāmaññato vuttepi bhikkhunīnameva sīsanti āha ‘‘bhikkhunīna’’nti.",
  "tika-vin12t1:240_2": "Yatthāti yasmiṁ ṭhāneti. Paṭhamaṁ.",
  "tika-vin12t1:241_0": "2. Dutiyasikkhāpadaṁ",
  "tika-vin12t1:242_0": "1028.",
  "tika-vin12t1:242_1": "Dutiye abbhantaroti abbhantare pariyāpanno, jāto vā.",
  "tika-vin12t1:242_2": "‘‘Saṅkāmesī’’ti iminā saṁharīti ettha haradhātuyā saṅkamanatthaṁ dasseti.",
  "tika-vin12t1:242_3": "Nhāpitāti kappakā.",
  "tika-vin12t1:242_4": "Te hi nahāpenti socāpentīti nhāpitāti vuccanti.",
  "tika-vin12t1:242_5": "Tanti kāsāvanivāsananti. Dutiyaṁ.",
  "tika-vin12t1:243_0": "3-4. Tatiya-catutthasikkhāpadaṁ",
  "tika-vin12t1:244_0": "1036. Tatiyacatutthesu anuttānaṭṭhānaṁ natthīti. Tatiyacatutthāni.",
  "tika-vin12t1:245_0": "5. Pañcamasikkhāpadaṁ",
  "tika-vin12t1:246_0": "1043.",
  "tika-vin12t1:246_1": "Pañcame ‘‘kule maccharo’’ti ettha maccharanaṁ maccharoti vacanattho kātabbo.",
  "tika-vin12t1:246_2": "‘‘Taṁ kulaṁ assaddhaṁ appasanna’’nti kulassa avaṇṇaṁ bhāsatīti yojanā.",
  "tika-vin12t1:246_3": "‘‘Bhikkhuniyo dussīlā pāpadhammā’’ti bhikkhunīnaṁ avaṇṇaṁ bhāsatīti yojanā.",
  "tika-vin12t1:247_0": "1045.",
  "tika-vin12t1:247_1": "‘‘Santaṁyeva ādīnava’’nti sambandhiyā sambandhaṁ dassetuṁ vuttaṁ ‘‘kulassa vā bhikkhunīnaṁ vā’’ti iminā dvīsu aññatarameva na sambandho hoti,",
  "tika-vin12t1:247_2": "atha kho dvayampīti dassetīti. Pañcamaṁ.",
  "tika-vin12t1:248_0": "6. Chaṭṭhasikkhāpadaṁ",
  "tika-vin12t1:249_0": "1048.",
  "tika-vin12t1:249_1": "Chaṭṭhe ovādāyāti ettha na yo vā so vā ovādo hoti,",
  "tika-vin12t1:249_2": "atha kho garudhammoyevāti āha ‘‘garudhammatthāyā’’ti.",
  "tika-vin12t1:249_3": "Saha vasati ettha,",
  "tika-vin12t1:249_4": "etenāti vā saṁvāsoti vacanatthena uposathapavāraṇā saṁvāso nāmāti āha ‘‘uposathapavāraṇāpucchanatthāyā’’ti.",
  "tika-vin12t1:249_5": "‘‘Pucchanatthāyā’’ti iminā ‘‘saṁvāsāyā’’ti ettha uttarapadalopabhāvaṁ dasseti.",
  "tika-vin12t1:249_6": "Etthāti bhikkhunivibhaṅge,",
  "tika-vin12t1:249_7": "sikkhāpade vā pāḷiyaṁ vāti. Chaṭṭhaṁ.",
  "tika-vin12t1:250_0": "7-9. Sattama-aṭṭhama-navamasikkhāpadaṁ",
  "tika-vin12t1:251_0": "1053.",
  "tika-vin12t1:251_1": "Sattamaṭṭhamanavamesu anuttānavacanaṁ natthi.",
  "tika-vin12t1:251_2": "Kevalaṁ pana ‘‘imissāpī’’ti padaṁ viseso,",
  "tika-vin12t1:251_3": "imissāpi pāḷiyāti atthoti.",
  "tika-vin12t1:251_4": "Sattamaṭṭhamanavamāni.",
  "tika-vin12t1:252_0": "10. Dasamasikkhāpadaṁ",
  "tika-vin12t1:253_0": "1062.",
  "tika-vin12t1:253_1": "Dasame dve kāyā uparimakāyo heṭṭhimakāyoti.",
  "tika-vin12t1:253_2": "Tattha kaṭito uddhaṁ uparimakāyo,",
  "tika-vin12t1:253_3": "heṭṭhā heṭṭhimakāyo.",
  "tika-vin12t1:253_4": "Tattha ‘‘pasākhe’’ti idaṁ heṭṭhimakāyassa nāmanti āha ‘‘adhokāye’’ti.",
  "tika-vin12t1:253_5": "Hīti saccaṁ.",
  "tika-vin12t1:253_6": "Tatoti adhokāyato.",
  "tika-vin12t1:253_7": "Iminā pañcamībāhiratthasamāsaṁ dasseti.",
  "tika-vin12t1:253_8": "Rukkhassa sākhā pabhijjitvā gatā viya ubho ūrū pabhijjitvā gatāti yojanā.",
  "tika-vin12t1:254_0": "1065.Phālehīti ettha itisaddo ādyattho.",
  "tika-vin12t1:254_1": "Tena ‘‘dhovā’’tiādīni cattāri padāni saṅgaṇhāti.",
  "tika-vin12t1:254_2": "Āṇattidukkaṭānīti heṭṭhā vuttesu aṭṭhasu dukkaṭesu vinayadukkaṭameva.",
  "tika-vin12t1:254_3": "Sesesūti bhindanato sesesu phālanādīsūti. Dasamaṁ.",
  "tika-vin12t1:255_0": "Ārāmavaggo chaṭṭho.",
  "tika-vin12t1:256_0": "7. Gabbhinivaggo",
  "tika-vin12t1:257_0": "1. Paṭhamasikkhāpada-atthayojanā",
  "tika-vin12t1:258_0": "1069.",
  "tika-vin12t1:258_1": "Gabbhinivaggassa paṭhame kucchiṁ paviṭṭho satto etissā atthīti kucchipaviṭṭhasattā.",
  "tika-vin12t1:258_2": "‘‘Kucchi’’ntipi pāṭho.",
  "tika-vin12t1:258_3": "Iminā gabbhinīti ettha gabbhasaddo kucchiṭṭhasattavācakoti dasseti.",
  "tika-vin12t1:258_4": "Gabbhasaddo (abhidhānappadīpikāyaṁ 944 gāthāyaṁ) hi kucchiṭṭhasatte ca kucchimhi ca ovarake ca vattatīti. Paṭhamaṁ.",
  "tika-vin12t1:259_0": "2. Dutiyasikkhāpadaṁ",
  "tika-vin12t1:260_0": "1073.",
  "tika-vin12t1:260_1": "Dutiye thaññaṁ pivatīti pāyanto, dārako,",
  "tika-vin12t1:260_2": "so etissā atthīti pāyantīti dassento āha ‘‘thaññaṁ pāyamāni’’nti. Dutiyaṁ.",
  "tika-vin12t1:261_0": "3. Tatiyasikkhāpadaṁ",
  "tika-vin12t1:262_0": "1077. Tatiye nittharissatīti vaṭṭadukkhato nittharissati.",
  "tika-vin12t1:263_0": "1079.Pāṇātipātā veramaṇinti ettha pāṇātipātā viramati imāyāti veramaṇīti atthena sikkhāpadaṁ veramaṇi nāmāti āha ‘‘pāṇātipātā veramaṇisikkhāpada’’nti.",
  "tika-vin12t1:263_1": "Yaṁ taṁ sikkhāpadanti sambandho.",
  "tika-vin12t1:263_2": "Sabbatthāti ‘‘adinnādānā veramaṇi’’ntiādīsu sabbesu vākyesu.",
  "tika-vin12t1:263_3": "Pabbajitāya sāmaṇeriyāti sambandho.",
  "tika-vin12t1:263_4": "Etāsūti chasu sikkhāsūti. Tatiyaṁ.",
  "tika-vin12t1:264_0": "4. Catutthasikkhāpadaṁ",
  "tika-vin12t1:265_0": "1084.",
  "tika-vin12t1:265_1": "Catutthe ‘‘vuṭṭhānasammutī’’ti padaṁ ‘‘hotī’’ti pade kattā,",
  "tika-vin12t1:265_2": "‘‘dātabbāyevā’’ti pade kammanti.",
  "tika-vin12t1:265_3": "Catutthaṁ.",
  "tika-vin12t1:266_0": "5-9. Pañcamādisikkhāpadaṁ",
  "tika-vin12t1:267_0": "1095.",
  "tika-vin12t1:267_1": "Pañcamādīsu navamapariyosānesu sikkhāpadesu anuttānaṭṭhānaṁ natthīti.",
  "tika-vin12t1:267_2": "Pañcamachaṭṭhasattamaṭṭhamanavamāni.",
  "tika-vin12t1:268_0": "10. Dasamasikkhāpadaṁ",
  "tika-vin12t1:269_0": "1116. Dasame vūpakāseyyāti ettha kāsadhātuyā gatyatthaṁ dassento āha ‘‘gaccheyyā’’ti. Dasamaṁ.",
  "tika-vin12t1:270_0": "Gabbhinivaggo sattamo.",
  "tika-vin12t1:271_0": "8. Kumāribhūtavaggo",
  "tika-vin12t1:272_0": "1-2-3. Paṭhama-dutiya-tatiyasikkhāpada-atthayojanā",
  "tika-vin12t1:273_0": "1119.",
  "tika-vin12t1:273_1": "Kumāribhūtavaggassa paṭhamadutiyatatiyesu yā pana tā mahāsikkhamānāti sambandho.",
  "tika-vin12t1:273_2": "Sabbapaṭhamā dve mahāsikkhamānāti gabbhinivagge sabbāsaṁ sikkhamānānaṁ paṭhamaṁ vuttā dve mahāsikkhamānā.",
  "tika-vin12t1:273_3": "Tā panāti mahāsikkhamānā pana.",
  "tika-vin12t1:273_4": "Sikkhamānāicceva vattabbāti sammutikammesu sāmaññato vattabbā.",
  "tika-vin12t1:273_5": "‘‘Gihigatā’’ti vā ‘‘kumāribhūtā’’ti vā na vattabbā,",
  "tika-vin12t1:273_6": "vadanti ce,",
  "tika-vin12t1:273_7": "sammutikammaṁ kuppatīti adhippāyo.",
  "tika-vin12t1:273_8": "Gihigatāyāti ettha gihigatā nāma purisantaragatā vuccati.",
  "tika-vin12t1:273_9": "Sā hi yasmā purisasaṅkhātena gihinā gamiyittha,",
  "tika-vin12t1:273_10": "ajjhācāravasena,",
  "tika-vin12t1:273_11": "gihiṁ vā gamittha,",
  "tika-vin12t1:273_12": "tasmā gihigatāti vuccati.",
  "tika-vin12t1:273_13": "Ayaṁ sikkhamānāti sambandho.",
  "tika-vin12t1:273_14": "Kumāribhūtā nāma sāmaṇerā vuccati.",
  "tika-vin12t1:273_15": "Sā hi yasmā agihigatattā kumārī hutvā bhūtā,",
  "tika-vin12t1:273_16": "kumāribhāvaṁ vā bhūtā gatā,",
  "tika-vin12t1:273_17": "tasmā kumāribhūtāti vuccati.",
  "tika-vin12t1:273_18": "Tissopīti gihigatā kumāribhūtā mahāsikkhamānāti tissopi.",
  "tika-vin12t1:273_19": "Sikkhamānāti sikkhaṁ mānetīti sikkhamānāti.",
  "tika-vin12t1:273_20": "Paṭhama dutiya tatiyāni.",
  "tika-vin12t1:274_0": "4. Catutthasikkhāpadaṁ",
  "tika-vin12t1:275_0": "1136. Catutthe anuttānavacanaṁ natthīti. Catutthaṁ.",
  "tika-vin12t1:276_0": "5. Pañcamasikkhāpadaṁ",
  "tika-vin12t1:277_0": "Pañcame ettha sikkhāpade ‘‘saṅghena paricchinditabbā’’ti yaṁ vacanaṁ vuttaṁ,",
  "tika-vin12t1:277_1": "tassāti yojanāti. Pañcamaṁ.",
  "tika-vin12t1:278_0": "6-7-8. Chaṭṭha-sattama-aṭṭhamasikkhāpadaṁ",
  "tika-vin12t1:279_0": "Chaṭṭhasattamaṭṭhamesu anuttānaṭṭhānaṁ natthīti. Chaṭṭhasattamaṭṭhamāni.",
  "tika-vin12t1:280_0": "9. Navamasikkhāpadaṁ",
  "tika-vin12t1:281_0": "1158.",
  "tika-vin12t1:281_1": "Navame antoti abbhantare.",
  "tika-vin12t1:281_2": "Iminā ātyūpasaggassatthaṁ dasseti.",
  "tika-vin12t1:281_3": "‘‘Soka’’ntiādinā anto vāseti pavesetīti āvāsā.",
  "tika-vin12t1:281_4": "Sokaṁ āvāsā sokāvāsāti vacanatthaṁ dasseti.",
  "tika-vin12t1:281_5": "Gharaṁ gharasāmikā āvisanti viya,",
  "tika-vin12t1:281_6": "evaṁ ayampi sokaṁ āvisatīti yojanā.",
  "tika-vin12t1:281_7": "Itīti evaṁ.",
  "tika-vin12t1:281_8": "Yanti sokaṁ.",
  "tika-vin12t1:281_9": "Svāssāti so assā.",
  "tika-vin12t1:281_10": "Soti soko.",
  "tika-vin12t1:281_11": "Assāti sikkhamānāya.",
  "tika-vin12t1:281_12": "Āvāsoti āvāsokāso.",
  "tika-vin12t1:281_13": "‘‘Edisā aya’’nti iminā ‘‘ajānantī’’ti ettha ajānanākāraṁ dassetīti. Navamaṁ.",
  "tika-vin12t1:282_0": "10. Dasamasikkhāpadaṁ",
  "tika-vin12t1:283_0": "1162.",
  "tika-vin12t1:283_1": "Dasame anāpucchāti ettha tvāpaccayo lopoti āha ‘‘anāpucchitvā’’ti.",
  "tika-vin12t1:283_2": "Dvikkhattunti dve vāre.",
  "tika-vin12t1:283_3": "Sakinti ekavāraṁ.",
  "tika-vin12t1:284_0": "1163.",
  "tika-vin12t1:284_1": "Apubbaṁ samuṭṭhānasīsaṁ imassāti apubbasamuṭṭhānasīsaṁ.",
  "tika-vin12t1:284_2": "Dvīsupi ṭhānesūti vācāto ca kāyavācāto cāti dvīsu ṭhānesupi.",
  "tika-vin12t1:284_3": "Ananujānāpetvāti mātāpitūhi ca sāmikena ca na anujānāpetvāti. Dasamaṁ.",
  "tika-vin12t1:285_0": "11. Ekādasamasikkhāpadaṁ",
  "tika-vin12t1:286_0": "1167. Ekādasame tatthāti ‘‘pārivāsiyachandadānenā’’ti vacane. Aññatrāti aññaṁ ṭhānaṁ.",
  "tika-vin12t1:287_0": "Ekaṁ ajjhesantīti ekaṁ bhikkhuṁ dhammakathanatthāya niyyojenti.",
  "tika-vin12t1:287_1": "Aññaṁ panāti uposathikato aññaṁ pana.",
  "tika-vin12t1:288_0": "Tatrāti tesu bhikkhūsu.",
  "tika-vin12t1:288_1": "Subhāsubhaṁ nakkhattaṁ paṭhatīti nakkhattapāṭhako.",
  "tika-vin12t1:288_2": "Dāruṇanti kakkhaḷaṁ.",
  "tika-vin12t1:288_3": "Teti bhikkhū.",
  "tika-vin12t1:288_4": "Tassāti nakkhattapāṭhakassa bhikkhussa.",
  "tika-vin12t1:288_5": "‘‘Nakkhattaṁ paṭimānentaṁ,",
  "tika-vin12t1:288_6": "attho bālaṁ upaccagā’’tijātakapāḷi (jā. 1.1.49).",
  "tika-vin12t1:288_7": "Ayaṁ panettha yojanā –",
  "tika-vin12t1:288_8": "nakkhattaṁ paṭimānentaṁ bālaṁ attho hitaṁ upaccagā upasamīpe atikkamitvā agāti.",
  "tika-vin12t1:288_9": "Ekādasamaṁ.",
  "tika-vin12t1:289_0": "12. Dvādasamasikkhāpadaṁ",
  "tika-vin12t1:290_0": "1170. Dvādasame nappahotīti bhikkhuniyo nivāsāpetuṁ na sakkotīti. Dvādasamaṁ.",
  "tika-vin12t1:291_0": "13. Terasamasikkhāpadaṁ",
  "tika-vin12t1:292_0": "1175.",
  "tika-vin12t1:292_1": "Terasame ekaṁ vassanti ettha vassasaddo saṁvaccharapariyāyo,",
  "tika-vin12t1:292_2": "upayogavacanañca bhummatthe hotīti āha ‘‘ekasmiṁ saṁvacchare’’ti.",
  "tika-vin12t1:292_3": "Terasamaṁ.",
  "tika-vin12t1:293_0": "Kumāribhūtavaggo aṭṭhamo.",
  "tika-vin12t1:294_0": "9. Chattupāhanavaggo",
  "tika-vin12t1:295_0": "1. Paṭhamasikkhāpada-atthayojanā",
  "tika-vin12t1:296_0": "1181.",
  "tika-vin12t1:296_1": "Chattavaggassa paṭhame kaddamādīnīti cikkhallādīni.",
  "tika-vin12t1:296_2": "Ādisaddena udakādīni saṅgaṇhāti.",
  "tika-vin12t1:296_3": "Gacchādīnīti khuddapādapādīni.",
  "tika-vin12t1:296_4": "Ādisaddena aññānipi chattaṁ dhāretuṁ asakkuṇeyyāni sambādhaṭṭhānāni saṅgaṇhātīti. Paṭhamaṁ.",
  "tika-vin12t1:297_0": "2. Dutiyasikkhāpadaṁ",
  "tika-vin12t1:298_0": "1184. Dutiye yānenāti yanti icchitaṭṭhānaṁ sukhena gacchanti anenāti yānanti. Dutiyaṁ.",
  "tika-vin12t1:299_0": "3. Tatiyasikkhāpadaṁ",
  "tika-vin12t1:300_0": "1191.",
  "tika-vin12t1:300_1": "Tatiye ‘‘vippakiriyiṁsū’’ti kiriyāpadassa kattunā avinābhāvato kattāraṁ dassetuṁ vuttaṁ ‘‘maṇayo’’ti.",
  "tika-vin12t1:300_2": "Maṇayoti ca ratanānīti. Tatiyaṁ.",
  "tika-vin12t1:301_0": "4. Catutthasikkhāpadaṁ",
  "tika-vin12t1:302_0": "1194. Catutthe sīsūpagādīsūti ādisaddena gīvūpagādayo saṅgaṇhāti. Yaṁ yanti alaṅkāranti. Catutthaṁ.",
  "tika-vin12t1:303_0": "5. Pañcamasikkhāpadaṁ",
  "tika-vin12t1:304_0": "1199.",
  "tika-vin12t1:304_1": "Pañcame gandhena cāti gandheti attano vatthuṁ sūceti pakāsetīti gandho.",
  "tika-vin12t1:304_2": "Vaṇṇakena cāti vilepanena ca.",
  "tika-vin12t1:304_3": "Tañhi vaṇṇayati chavisobhaṁ pakāsetīti vaṇṇakanti vuccati.",
  "tika-vin12t1:304_4": "Casaddena samāhāradvandavākyaṁ dīpetīti. Pañcamaṁ.",
  "tika-vin12t1:305_0": "6. Chaṭṭhasikkhāpadaṁ",
  "tika-vin12t1:306_0": "1202. Chaṭṭhe anuttānavacanaṁ natthīti. Chaṭṭhaṁ.",
  "tika-vin12t1:307_0": "7. Sattamasikkhāpadaṁ",
  "tika-vin12t1:308_0": "1208. Sattame ummaddaneti uppīḷitvā maddane. Saṁbāhanepīti punappunaṁ bāhanepīti. Sattamaṁ.",
  "tika-vin12t1:309_0": "8-10. Aṭṭhamādisikkhāpadaṁ",
  "tika-vin12t1:310_0": "1210. Aṭṭhamādīsu tīsu anuttānavacanaṁ natthīti. Aṭṭhamanavamadasamāni.",
  "tika-vin12t1:311_0": "11. Ekādasamasikkhāpadaṁ",
  "tika-vin12t1:312_0": "1214.",
  "tika-vin12t1:312_1": "Ekādasame abhimukhamevāti abhimukhe eva.",
  "tika-vin12t1:312_2": "Mukhassa hi abhi abhimukhanti vacanattho kātabbo,",
  "tika-vin12t1:312_3": "sattamiyā aṁkāro.",
  "tika-vin12t1:312_4": "Iminā puratoti ettha topaccayo bhummatthe hotīti dasseti.",
  "tika-vin12t1:312_5": "Upacāranti dvādasahatthūpacāranti.",
  "tika-vin12t1:312_6": "Ekādasamaṁ.",
  "tika-vin12t1:313_0": "12. Dvādasamasikkhāpadaṁ",
  "tika-vin12t1:314_0": "1219.",
  "tika-vin12t1:314_1": "Dvādasame ‘‘anokāsakata’’ntipadassa ayuttasamāsabhāvañca visesanaparapadabāhirasamāsabhāvañca dassetuṁ vuttaṁ ‘‘akataokāsa’’nti.",
  "tika-vin12t1:314_2": "Okāso na kato yenāti anokāsakato, bhikkhu, taṁ.",
  "tika-vin12t1:314_3": "‘‘Aniyametvā’’ti iminā ‘‘anodissā’’ti padassa tvāpaccayantabhāvaṁ dassetīti.",
  "tika-vin12t1:314_4": "Dvādasamaṁ.",
  "tika-vin12t1:315_0": "13. Terasamasikkhāpadaṁ",
  "tika-vin12t1:316_0": "1226. Terasame upacārepīti aparikkhittassa gāmassa parikkhepārahaṭṭhānasaṅkhāte upacārepi.",
  "tika-vin12t1:317_0": "1227.",
  "tika-vin12t1:317_1": "‘‘Acchinnacīvarikāyā’’ti sāmaññato vuttepi visesoyevādhippetoti āha ‘‘saṅkaccikacīvaramevā’’ti.",
  "tika-vin12t1:317_2": "Samantato purisānaṁ dassanaṁ kantīyati chindīyati etthāti saṅkacci,",
  "tika-vin12t1:317_3": "adhakkhakaubbhanābhiṭṭhānaṁ,",
  "tika-vin12t1:317_4": "saṅkacce nivasitabbanti saṁkaccikaṁ,",
  "tika-vin12t1:317_5": "tameva cīvaranti saṅkaccikacīvaranti.",
  "tika-vin12t1:317_6": "Terasamaṁ.",
  "tika-vin12t1:318_0": "Chattupāhanavaggo navamo.",
  "tika-vin12t1:319_0": "Sabbāneva sikkhāpadānīti sambandho. Tatoti tehi aṭṭhāsītisatasikkhāpadehi, apanetvāti sambandho.",
  "tika-vin12t1:320_0": "Tatrāti tesu khuddakesu. Etthāti dasasu sikkhāpadesūti.",
  "tika-vin12t1:321_0": "Bhikkhunivibhaṅge khuddakavaṇṇanāya",
  "tika-vin12t1:322_0": "Yojanā samattā.",
  "tika-vin12t1:323_0": "5. Pāṭidesanīyasikkhāpada-atthayojanā",
  "tika-vin12t1:324_0": "Khuddakānaṁ anantarā pāṭidesanīyā nāma aṭṭha ye dhammā saṅkhepeneva saṅgahaṁ ārūḷhā saṅgītikārehi,",
  "tika-vin12t1:324_1": "tesaṁ aṭṭhannaṁ pāṭidesanīyanāmakānaṁ dhammānaṁ saṅkhepeneva esā vaṇṇanā pavattateti yojanā.",
  "tika-vin12t1:325_0": "1228.Yāni sabbitelādīnīti sambandho.",
  "tika-vin12t1:325_1": "Hīti vitthāro.",
  "tika-vin12t1:325_2": "Etthāti aṭṭhasu pāṭidesanīyesu.",
  "tika-vin12t1:325_3": "Pāḷivinimuttakesūti pāḷito vinimuttakesu.",
  "tika-vin12t1:325_4": "Sabbesūti akhilesu sabbitelādīsūti.",
  "tika-vin12t1:326_0": "Bhikkhunivibhaṅge pāṭidesanīyavaṇṇanāya yojanā samattā.",
  "tika-vin12t1:327_0": "Panāti pakkhantarajotako.",
  "tika-vin12t1:327_1": "Ye dhammā uddiṭṭhāti sambandho.",
  "tika-vin12t1:327_2": "Tesanti pāṭidesanīyānaṁ.",
  "tika-vin12t1:327_3": "Puna tesanti sekhiyaadhikaraṇasamathadhammānaṁ.",
  "tika-vin12t1:328_0": "Tanti atthavinicchayaṁ,",
  "tika-vin12t1:328_1": "vidū vadantīti sambandho.",
  "tika-vin12t1:328_2": "Yakāro padasandhikaro.",
  "tika-vin12t1:328_3": "Ayaṁ panettha yojanā –",
  "tika-vin12t1:328_4": "tesaṁ pāṭidesanīyānaṁ anantarā ye ca sekhiyā pañcasattati ye ca dhammā,",
  "tika-vin12t1:328_5": "casaddo luttaniddiṭṭho,",
  "tika-vin12t1:328_6": "adhikaraṇavhayā adhikaraṇasamathanāmakā satta ye ca dhammā bhagavatā uddiṭṭhā,",
  "tika-vin12t1:328_7": "tesaṁ sekhiyaadhikaraṇasamathadhammānaṁ yo atthavinicchayo vibhaṅge mayā vutto,",
  "tika-vin12t1:328_8": "tādisameva taṁ atthavinicchayaṁ bhikkhunīnaṁ vibhaṅgepi vidū vadanti yasmā,",
  "tika-vin12t1:328_9": "tasmā tesaṁ dhammānaṁ sekhiyaadhikaraṇasamathadhammānaṁ yā atthavaṇṇanā tattha mahāvibhaṅge visuṁ mayā na vuttā.",
  "tika-vin12t1:328_10": "Imā atthavaṇṇanā idhāpi bhikkhunīnaṁ vibhaṅgepi,",
  "tika-vin12t1:328_11": "pisaddo luttaniddiṭṭho,",
  "tika-vin12t1:328_12": "mayā na vuttāyevāti.",
  "tika-vin12t1:328_13": "Nakāro dvīsu kiriyāsu yojetabbo.",
  "tika-vin12t1:329_0": "‘‘Sabbāsavapahaṁ maggaṁ, puññakammena ciminā;",
  "tika-vin12t1:330_0": "Uppādetvā sasantāne, sattā passantu nibbuti’’nti.",
  "tika-vin12t1:331_0": "Ayaṁ gāthā etarahi potthakesu natthi,",
  "tika-vin12t1:331_1": "ṭīkāsu pana atthi.",
  "tika-vin12t1:331_2": "Tasmā evamettha yojanā veditabbā –",
  "tika-vin12t1:331_3": "iminā puññakammena ca vibhaṅgavaṇṇanāya katena iminā puññakammena ca aññena puññakammena ca.",
  "tika-vin12t1:331_4": "Casaddo hi avuttasampiṇḍanattho.",
  "tika-vin12t1:331_5": "Sattā sabbe sattā sabbāsavapahaṁ sabbesaṁ āsavānaṁ vighātakaṁ maggaṁ arahattamaggaṁ sasantāne attano",
  "tika-vin12t1:331_6": "niyakajjhatte uppādetvā janetvā nibbutiṁ khandhaparinibbānaṁ ñāṇālocanena passantūti.",
  "tika-vin12t1:332_0": "Iti samantapāsādikāya vinayasaṁvaṇṇanāya",
  "tika-vin12t1:333_0": "Bhikkhunivibhaṅgavaṇṇanāya",
  "tika-vin12t1:334_0": "Yojanā samattā.",
  "tika-vin12t1:335_0": "Jādilañchitanāmena, nekānaṁ vācito mayā;",
  "tika-vin12t1:336_0": "Bhikkhunīnaṁ vibhaṅgassa, samatto yojanānayoti.",
  "tika-vin12t1:337_0": " Namo tassa bhagavato arahato sammāsambuddhassa"
}