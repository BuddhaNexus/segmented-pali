{
  "atk-vin01a1:0_0": "Verañjakaṇḍavaṇṇanā",
  "atk-vin01a1:1_0": "1. Idāni",
  "atk-vin01a1:2_0": "“Tenātiādipāṭhassa, atthaṁ nānappakārato;",
  "atk-vin01a1:3_0": "Dassayanto karissāmi, vinayassatthavaṇṇana”nti.",
  "atk-vin01a1:4_0": "Vuttattā tena samayena buddho bhagavātiādīnaṁ atthavaṇṇanaṁ karissāmi.",
  "atk-vin01a1:4_1": "Seyyathidaṁ –",
  "atk-vin01a1:4_2": "tenāti aniyamaniddesavacanaṁ.",
  "atk-vin01a1:4_3": "Tassa sarūpena avuttenapi aparabhāge atthato siddhena yenāti iminā vacanena paṭiniddeso kātabbo.",
  "atk-vin01a1:4_4": "Aparabhāge hi vinayapaññattiyācanahetubhūto āyasmato sāriputtassa parivitakko siddho.",
  "atk-vin01a1:4_5": "Tasmā yena samayena so parivitakko udapādi,",
  "atk-vin01a1:4_6": "tena samayena buddho bhagavā verañjāyaṁ viharatīti evamettha sambandho veditabbo.",
  "atk-vin01a1:4_7": "Ayañhi sabbasmimpi vinaye yutti,",
  "atk-vin01a1:4_8": "yadidaṁ yattha yattha “tenā”ti vuccati tattha tattha pubbe vā pacchā vā atthato siddhena “yenā”ti iminā vacanena paṭiniddeso kātabboti.",
  "atk-vin01a1:5_0": "Tatridaṁ mukhamattanidassanaṁ – “tena hi,",
  "atk-vin01a1:5_1": "bhikkhave,",
  "atk-vin01a1:5_2": "bhikkhūnaṁ sikkhāpadaṁ paññapessāmi,",
  "atk-vin01a1:5_3": "yena sudinno methunaṁ dhammaṁ paṭisevi;",
  "atk-vin01a1:5_4": "yasmā paṭisevi,",
  "atk-vin01a1:5_5": "tasmā paññapessāmī”ti vuttaṁ hoti.",
  "atk-vin01a1:5_6": "Evaṁ tāva pubbe atthato siddhena yenāti iminā vacanena paṭiniddeso yujjati.",
  "atk-vin01a1:5_7": "Tena samayena buddho bhagavā rājagahe viharati,",
  "atk-vin01a1:5_8": "yena samayena dhaniyo kumbhakāraputto rañño dārūni adinnaṁ ādiyīti evaṁ pacchā atthato siddhena yenāti",
  "atk-vin01a1:5_9": "iminā vacanena paṭiniddeso yujjatīti vutto tenāti vacanassa attho.",
  "atk-vin01a1:5_10": "Samayenāti ettha pana samayasaddo tāva –",
  "atk-vin01a1:6_0": "Samavāye khaṇe kāle, samūhe hetu-diṭṭhisu;",
  "atk-vin01a1:7_0": "Paṭilābhe pahāne ca, paṭivedhe ca dissati.",
  "atk-vin01a1:8_0": "Tathā hissa –",
  "atk-vin01a1:8_1": "“appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-vin01a1:8_2": "“Ekova kho,",
  "atk-vin01a1:8_3": "bhikkhave,",
  "atk-vin01a1:8_4": "khaṇo ca samayo ca brahmacariyavāsāyā”ti evamādīsu khaṇo.",
  "atk-vin01a1:8_5": "“Uṇhasamayo pariḷāhasamayo”ti evamādīsu kālo.",
  "atk-vin01a1:8_6": "“Mahāsamayo pavanasmi”nti evamādīsu samūho.",
  "atk-vin01a1:8_7": "“Samayopi kho te, bhaddāli,",
  "atk-vin01a1:8_8": "appaṭividdho ahosi –",
  "atk-vin01a1:8_9": "‘bhagavā kho sāvatthiyaṁ viharati,",
  "atk-vin01a1:8_10": "bhagavāpi maṁ jānissati –",
  "atk-vin01a1:8_11": "bhaddāli nāma bhikkhu satthusāsane sikkhāya aparipūrakārī’ti ayampi kho te, bhaddāli,",
  "atk-vin01a1:8_12": "samayo appaṭividdho ahosī”ti evamādīsu hetu.",
  "atk-vin01a1:8_13": "“Tena kho pana samayena uggahamāno paribbājako samaṇamuṇḍikāputto samayappavādake tindukācīre ekasālake",
  "atk-vin01a1:8_14": "mallikāya ārāme paṭivasatī”ti evamādīsu diṭṭhi.",
  "atk-vin01a1:9_0": "“Diṭṭhe dhamme ca yo attho, yo cattho samparāyiko;",
  "atk-vin01a1:10_0": "Atthābhisamayā dhīro, paṇḍitoti pavuccatī”ti. ;",
  "atk-vin01a1:11_0": "Evamādīsu paṭilābho.",
  "atk-vin01a1:11_1": "“Sammā mānābhisamayā antamakāsi dukkhassā”ti evamādīsu pahānaṁ.",
  "atk-vin01a1:11_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”ti evamādīsu paṭivedho attho.",
  "atk-vin01a1:11_3": "Idha panassa kālo attho.",
  "atk-vin01a1:11_4": "Tasmā yena kālena āyasmato sāriputtassa vinayapaññattiyācanahetubhūto parivitakko udapādi,",
  "atk-vin01a1:11_5": "tena kālenāti evamettha attho daṭṭhabbo.",
  "atk-vin01a1:12_0": "Etthāha –",
  "atk-vin01a1:12_1": "“atha kasmā yathā suttante ‘ekaṁ samaya’nti upayogavacanena niddeso kato,",
  "atk-vin01a1:12_2": "abhidhamme ca ‘yasmiṁ samaye kāmāvacara’nti bhummavacanena,",
  "atk-vin01a1:12_3": "tathā akatvā idha ‘tena samayenā’ti karaṇavacanena niddeso kato”ti?",
  "atk-vin01a1:12_4": "Tattha tathā,",
  "atk-vin01a1:12_5": "idha ca aññathā atthasambhavato. Kathaṁ?",
  "atk-vin01a1:12_6": "Suttante tāva accantasaṁyogattho sambhavati.",
  "atk-vin01a1:12_7": "Yañhi samayaṁ bhagavā brahmajālādīni suttantāni desesi,",
  "atk-vin01a1:12_8": "accantameva taṁ samayaṁ karuṇāvihārena vihāsi;",
  "atk-vin01a1:12_9": "tasmā tadatthajotanatthaṁ tattha upayoganiddeso kato.",
  "atk-vin01a1:12_10": "Abhidhamme ca adhikaraṇattho bhāvenabhāvalakkhaṇattho ca sambhavati.",
  "atk-vin01a1:12_11": "Adhikaraṇañhi kālattho samūhattho ca samayo,",
  "atk-vin01a1:12_12": "tattha vuttānaṁ phassādidhammānaṁ khaṇasamavāyahetusaṅkhātassa ca samayassa bhāvena tesaṁ bhāvo lakkhiyati.",
  "atk-vin01a1:12_13": "Tasmā tadatthajotanatthaṁ tattha bhummavacanena niddeso kato.",
  "atk-vin01a1:12_14": "Idha pana hetuattho karaṇattho ca sambhavati.",
  "atk-vin01a1:12_15": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-vin01a1:12_16": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi;",
  "atk-vin01a1:12_17": "tasmā tadatthajotanatthaṁ idha karaṇavacanena niddeso katoti veditabbo.",
  "atk-vin01a1:12_18": "Hoti cettha –",
  "atk-vin01a1:13_0": "“Upayogena bhummena, taṁ taṁ atthamapekkhiya;",
  "atk-vin01a1:14_0": "Aññatra samayo vutto, karaṇeneva so idhā”ti.",
  "atk-vin01a1:15_0": "Porāṇā pana vaṇṇayanti –",
  "atk-vin01a1:15_1": "‘ekaṁ samaya’nti vā ‘yasmiṁ samaye’ti vā ‘tena samayenā’ti vā abhilāpamattabhedo esa,",
  "atk-vin01a1:15_2": "sabbattha bhummameva attho”ti.",
  "atk-vin01a1:15_3": "Tasmā tesaṁ laddhiyā “tena samayenā”ti vuttepi “tasmiṁ samaye”ti attho veditabbo.",
  "atk-vin01a1:16_0": "Buddho bhagavāti imesaṁ padānaṁ parato atthaṁ vaṇṇayissāma.",
  "atk-vin01a1:16_1": "Verañjāyaṁ viharatīti ettha pana verañjāti aññatarassa nagarassetaṁ adhivacanaṁ,",
  "atk-vin01a1:16_2": "tassaṁ verañjāyaṁ;",
  "atk-vin01a1:16_3": "samīpatthe bhummavacanaṁ.",
  "atk-vin01a1:16_4": "Viharatīti avisesena iriyāpathadibbabrahmaariyavihāresu aññataravihārasamaṅgīparidīpanametaṁ,",
  "atk-vin01a1:16_5": "idha pana ṭhānagamananisajjāsayanappabhedesuairiyāpathesu aññatarairiyāpathasamāyogaparidīpanaṁ,",
  "atk-vin01a1:16_6": "tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-vin01a1:16_7": "So hi ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ harati pavatteti,",
  "atk-vin01a1:16_8": "tasmā “viharatī”ti vuccati.",
  "atk-vin01a1:17_0": "Naḷerupucimandamūleti ettha naḷeru nāma yakkho,",
  "atk-vin01a1:17_1": "pucimandoti nimbarukkho,",
  "atk-vin01a1:17_2": "mūlanti samīpaṁ.",
  "atk-vin01a1:17_3": "Ayañhi mūlasaddo “mūlāni uddhareyya antamaso usīranāḷimattānipī”ti -ādīsu mūlamūle dissati.",
  "atk-vin01a1:17_4": "“Lobho akusalamūla”nti -ādīsu asādhāraṇahetumhi.",
  "atk-vin01a1:17_5": "“Yāva majjhanhike kāle chāyā pharati,",
  "atk-vin01a1:17_6": "nivāte paṇṇāni patanti,",
  "atk-vin01a1:17_7": "ettāvatā rukkhamūla”ntiādīsu samīpe.",
  "atk-vin01a1:17_8": "Idha pana samīpe adhippeto,",
  "atk-vin01a1:17_9": "tasmā naḷeruyakkhena adhiggahitassa pucimandassa samīpeti evamettha attho daṭṭhabbo.",
  "atk-vin01a1:17_10": "So kira pucimando ramaṇīyo pāsādiko anekesaṁ rukkhānaṁ ādhipaccaṁ viya kurumāno tassa nagarassa avidūre gamanāgamanasampanne ṭhāne ahosi.",
  "atk-vin01a1:17_11": "Atha bhagavā verañjaṁ gantvā patirūpe ṭhāne viharanto tassa rukkhassa samīpe heṭṭhābhāge vihāsi.",
  "atk-vin01a1:17_12": "Tena vuttaṁ –",
  "atk-vin01a1:17_13": "“verañjāyaṁ viharati naḷerupucimandamūle”ti.",
  "atk-vin01a1:18_0": "Tattha siyā yadi tāva bhagavā verañjāyaṁ viharati,",
  "atk-vin01a1:18_1": "“naḷerupucimandamūle”ti na vattabbaṁ,",
  "atk-vin01a1:18_2": "atha tattha viharati,",
  "atk-vin01a1:18_3": "“verañjāya”nti na vattabbaṁ,",
  "atk-vin01a1:18_4": "na hi sakkā ubhayattha teneva samayena apubbaṁ acarimaṁ viharitunti?",
  "atk-vin01a1:18_5": "Na kho panetaṁ evaṁ daṭṭhabbaṁ,",
  "atk-vin01a1:18_6": "nanu avocumha “samīpatthe bhummavacana”nti.",
  "atk-vin01a1:18_7": "Tasmā yathā gaṅgāyamunādīnaṁ samīpe goyūthāni carantāni “gaṅgāya caranti,",
  "atk-vin01a1:18_8": "yamunāya carantī”ti vuccanti;",
  "atk-vin01a1:18_9": "evamidhāpi yadidaṁ verañjāya samīpe naḷerupucimandamūlaṁ tattha viharanto vuccati “verañjāyaṁ viharati naḷerupucimandamūle”ti.",
  "atk-vin01a1:18_10": "Gocaragāmanidassanatthaṁ hissa verañjāvacanaṁ.",
  "atk-vin01a1:18_11": "Pabbajitānurūpanivāsanaṭṭhānanidassanatthaṁ naḷerupucimandamūlavacanaṁ.",
  "atk-vin01a1:19_0": "Tattha verañjākittanena āyasmā upālitthero bhagavato gahaṭṭhānuggahakaraṇaṁ dasseti,",
  "atk-vin01a1:19_1": "naḷerupucimandamūlakittanena pabbajitānuggahakaraṇaṁ,",
  "atk-vin01a1:19_2": "tathā purimena paccayaggahaṇato attakilamathānuyogavivajjanaṁ,",
  "atk-vin01a1:19_3": "pacchimena vatthukāmappahānato kāmasukhallikānuyogavivajjanupāyadassanaṁ;",
  "atk-vin01a1:19_4": "purimena ca dhammadesanābhiyogaṁ,",
  "atk-vin01a1:19_5": "pacchimena vivekādhimuttiṁ;",
  "atk-vin01a1:19_6": "purimena karuṇāya upagamanaṁ,",
  "atk-vin01a1:19_7": "pacchimena paññāya apagamanaṁ;",
  "atk-vin01a1:19_8": "purimena sattānaṁ hitasukhanipphādanādhimuttataṁ,",
  "atk-vin01a1:19_9": "pacchimena parahitasukhakaraṇe nirupalepanaṁ;",
  "atk-vin01a1:19_10": "purimena dhammikasukhāpariccāganimittaṁ phāsuvihāraṁ,",
  "atk-vin01a1:19_11": "pacchimena uttarimanussadhammānuyoganimittaṁ;",
  "atk-vin01a1:19_12": "purimena manussānaṁ upakārabahulataṁ,",
  "atk-vin01a1:19_13": "pacchimena devatānaṁ;",
  "atk-vin01a1:19_14": "purimena loke jātassa loke saṁvaḍḍhabhāvaṁ,",
  "atk-vin01a1:19_15": "pacchimena lokena anupalittataṁ;",
  "atk-vin01a1:19_16": "purimena “ekapuggalo,",
  "atk-vin01a1:19_17": "bhikkhave,",
  "atk-vin01a1:19_18": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṁ.",
  "atk-vin01a1:19_19": "Katamo ekapuggalo?",
  "atk-vin01a1:19_20": "Tathāgato arahaṁ sammāsambuddho”ti vacanato yadatthaṁ bhagavā uppanno tadatthaparinipphādanaṁ,",
  "atk-vin01a1:19_21": "pacchimena yattha uppanno tadanurūpavihāraṁ.",
  "atk-vin01a1:19_22": "Bhagavā hi paṭhamaṁ lumbinīvane,",
  "atk-vin01a1:19_23": "dutiyaṁ bodhimaṇḍeti lokiyalokuttarāya uppattiyā vaneyeva uppanno,",
  "atk-vin01a1:19_24": "tenassa vaneyeva vihāraṁ dassetīti evamādinā nayenettha atthayojanā veditabbā.",
  "atk-vin01a1:20_0": "Mahatābhikkhusaṅghena saddhinti ettha mahatāti guṇamahattenapi mahatā;",
  "atk-vin01a1:20_1": "saṅkhyāmahattenapi,",
  "atk-vin01a1:20_2": "so hi bhikkhusaṅgho guṇehipi mahā ahosi,",
  "atk-vin01a1:20_3": "yasmā yo tattha pacchimako so sotāpanno;",
  "atk-vin01a1:20_4": "saṅkhyāyapi mahā pañcasatasaṅkhyattā.",
  "atk-vin01a1:20_5": "Bhikkhūnaṁ saṅghena bhikkhusaṅghena;",
  "atk-vin01a1:20_6": "diṭṭhisīlasāmaññasaṅkhātasaṅghātena samaṇagaṇenāti attho.",
  "atk-vin01a1:20_7": "Saddhinti ekato.",
  "atk-vin01a1:20_8": "Pañcamattehi bhikkhusatehīti pañca mattā etesanti pañcamattāni.",
  "atk-vin01a1:20_9": "Mattāti pamāṇaṁ vuccati.",
  "atk-vin01a1:20_10": "Tasmā yathā “bhojane mattaññū”ti vutte bhojane mattaṁ jānāti,",
  "atk-vin01a1:20_11": "pamāṇaṁ jānātīti attho hoti;",
  "atk-vin01a1:20_12": "evamidhāpi tesaṁ bhikkhusatānaṁ pañca mattā pañcappamāṇanti evamattho daṭṭhabbo.",
  "atk-vin01a1:20_13": "Bhikkhūnaṁ satāni bhikkhusatāni,",
  "atk-vin01a1:20_14": "tehi pañcamattehi bhikkhusatehi.",
  "atk-vin01a1:20_15": "Etena yaṁ vuttaṁ –",
  "atk-vin01a1:20_16": "“mahatā bhikkhusaṅghena saddhi”nti,",
  "atk-vin01a1:20_17": "ettha tassa mahato bhikkhusaṅghassa saṅkhyāmahattaṁ dassitaṁ hoti.",
  "atk-vin01a1:20_18": "Parato panassa “nirabbudo hi,",
  "atk-vin01a1:20_19": "sāriputta bhikkhusaṅgho nirādīnavo apagatakāḷako suddho sāre patiṭṭhito. Imesañhi,",
  "atk-vin01a1:20_20": "sāriputta,",
  "atk-vin01a1:20_21": "pañcannaṁ bhikkhusatānaṁ yo pacchimako so sotāpanno”ti vacanena guṇamahattaṁ āvibhavissati.",
  "atk-vin01a1:21_0": "Assosi kho verañjo brāhmaṇoti assosīti suṇi upalabhi,",
  "atk-vin01a1:21_1": "sotadvārasampattavacananigghosānusārena aññāsi.",
  "atk-vin01a1:21_2": "Khoti padapūraṇamatte avadhāraṇatthe vā nipāto.",
  "atk-vin01a1:21_3": "Tattha avadhāraṇatthena assosi eva,",
  "atk-vin01a1:21_4": "nāssa koci savanantarāyo ahosīti ayamattho veditabbo.",
  "atk-vin01a1:21_5": "Padapūraṇena pana byañjanasiliṭṭhatāmattameva.",
  "atk-vin01a1:21_6": "Verañjāyaṁ jāto,",
  "atk-vin01a1:21_7": "verañjāyaṁ bhavo,",
  "atk-vin01a1:21_8": "verañjā vā assa nivāsoti verañjo.",
  "atk-vin01a1:21_9": "Mātāpitūhi katanāmavasena panāyaṁ “udayo”ti vuccati.",
  "atk-vin01a1:21_10": "Brahmaṁ aṇatīti brāhmaṇo,",
  "atk-vin01a1:21_11": "mante sajjhāyatīti attho.",
  "atk-vin01a1:21_12": "Idameva hi jātibrāhmaṇānaṁ niruttivacanaṁ.",
  "atk-vin01a1:21_13": "Ariyā pana bāhitapāpattā “brāhmaṇā”ti vuccanti.",
  "atk-vin01a1:22_0": "Idāni yamatthaṁ verañjo brāhmaṇo assosi,",
  "atk-vin01a1:22_1": "taṁ pakāsento samaṇo khalu bho gotamotiādimāha.",
  "atk-vin01a1:22_2": "Tattha samitapāpattā samaṇoti veditabbo.",
  "atk-vin01a1:22_3": "Vuttaṁ hetaṁ –",
  "atk-vin01a1:22_4": "“bāhitapāpoti brāhmaṇo,",
  "atk-vin01a1:22_5": "samitapāpattā samaṇoti vuccatī”ti.",
  "atk-vin01a1:22_6": "Bhagavā ca anuttarena ariyamaggena samitapāpo,",
  "atk-vin01a1:22_7": "tenassa yathābhuccaguṇādhigatametaṁ nāmaṁ yadidaṁ samaṇoti.",
  "atk-vin01a1:22_8": "Khalūti anussavanatthe nipāto.",
  "atk-vin01a1:22_9": "Bhoti brāhmaṇajātikānaṁ jātisamudāgataṁ ālapanamattaṁ.",
  "atk-vin01a1:22_10": "Vuttampi hetaṁ –",
  "atk-vin01a1:23_0": "“Bhovādī nāmaso hoti,",
  "atk-vin01a1:23_1": "sace hoti sakiñcano”ti..",
  "atk-vin01a1:23_2": "Gotamoti bhagavantaṁ gottavasena parikitteti,",
  "atk-vin01a1:23_3": "tasmā “samaṇo khalu bho gotamo”ti ettha samaṇo kira bho gotamagottoti evamattho daṭṭhabbo.",
  "atk-vin01a1:23_4": "Sakyaputtoti idaṁ pana bhagavato uccākulaparidīpanaṁ.",
  "atk-vin01a1:23_5": "Sakyakulā pabbajitoti saddhāpabbajitabhāvaparidīpanaṁ,",
  "atk-vin01a1:23_6": "kenaci pārijuññena anabhibhūto aparikkhīṇaṁyeva,",
  "atk-vin01a1:23_7": "taṁ kulaṁ pahāya saddhāya pabbajitoti vuttaṁ hoti.",
  "atk-vin01a1:23_8": "Tato paraṁ vuttatthameva.",
  "atk-vin01a1:23_9": "Taṁ kho panāti itthambhūtākhyānatthe upayogavacanaṁ,",
  "atk-vin01a1:23_10": "tassa kho pana bhoto gotamassāti attho.",
  "atk-vin01a1:23_11": "Kalyāṇoti kalyāṇaguṇasamannāgato;",
  "atk-vin01a1:23_12": "seṭṭhoti vuttaṁ hoti.",
  "atk-vin01a1:23_13": "Kittisaddoti kitti eva,",
  "atk-vin01a1:23_14": "thutighoso vā.",
  "atk-vin01a1:24_0": "Itipi so bhagavātiādīsu pana ayaṁ tāva yojanā –",
  "atk-vin01a1:24_1": "so bhagavā itipi arahaṁ,",
  "atk-vin01a1:24_2": "itipi sammāsambuddho…pe…",
  "atk-vin01a1:24_3": "itipi bhagavāti iminā ca iminā ca kāraṇenāti vuttaṁ hoti.",
  "atk-vin01a1:25_0": "Idāni vinayadharānaṁ suttantanayakosallatthaṁ vinayasaṁvaṇṇanārambhe buddhaguṇapaṭisaṁyuttāya dhammiyā",
  "atk-vin01a1:25_1": "kathāya cittasampahaṁsanatthañca etesaṁ padānaṁ vitthāranayena vaṇṇanaṁ karissāmi.",
  "atk-vin01a1:25_2": "Tasmā yaṁ vuttaṁ –",
  "atk-vin01a1:25_3": "“so bhagavā itipi araha”ntiādi;",
  "atk-vin01a1:25_4": "tattha ārakattā,",
  "atk-vin01a1:25_5": "arīnaṁ arānañca hatattā,",
  "atk-vin01a1:25_6": "paccayādīnaṁ arahattā,",
  "atk-vin01a1:25_7": "pāpakaraṇe rahābhāvāti imehi tāva kāraṇehi so bhagavā arahanti veditabbo.",
  "atk-vin01a1:25_8": "Ārakā hi so sabbakilesehi suvidūravidūre ṭhito,",
  "atk-vin01a1:25_9": "maggena savāsanānaṁ kilesānaṁ viddhaṁsitattāti ārakattā arahaṁ;",
  "atk-vin01a1:25_10": "te cānena kilesārayo maggena hatāti arīnaṁ hatattāpi arahaṁ.",
  "atk-vin01a1:25_11": "Yañcetaṁ avijjābhavataṇhāmayanābhipuññādiabhisaṅkhārāraṁ jarāmaraṇanemi āsavasamudayamayena akkhena vijjhitvā",
  "atk-vin01a1:25_12": "tibhavarathe samāyojitaṁ anādikālappavattaṁ saṁsāracakkaṁ,",
  "atk-vin01a1:25_13": "tassānena bodhimaṇḍe vīriyapādehi sīlapathaviyaṁ patiṭṭhāya saddhāhatthena kammakkhayakaraṁ ñāṇapharasuṁ",
  "atk-vin01a1:25_14": "gahetvā sabbe arā hatāti arānaṁ hatattāpi arahaṁ.",
  "atk-vin01a1:26_0": "Atha vā saṁsāracakkanti anamataggasaṁsāravaṭṭaṁ vuccati,",
  "atk-vin01a1:26_1": "tassa ca avijjā nābhi, mūlattā;",
  "atk-vin01a1:26_2": "jarāmaraṇaṁ nemi,",
  "atk-vin01a1:26_3": "pariyosānattā;",
  "atk-vin01a1:26_4": "sesā dasa dhammā arā,",
  "atk-vin01a1:26_5": "avijjāmūlakattā jarāmaraṇapariyantattā ca.",
  "atk-vin01a1:26_6": "Tattha dukkhādīsu aññāṇaṁ avijjā,",
  "atk-vin01a1:26_7": "kāmabhave ca avijjā kāmabhave saṅkhārānaṁ paccayo hoti.",
  "atk-vin01a1:26_8": "Rūpabhave avijjā rūpabhave saṅkhārānaṁ paccayo hoti.",
  "atk-vin01a1:26_9": "Arūpabhave avijjā arūpabhave saṅkhārānaṁ paccayo hoti.",
  "atk-vin01a1:26_10": "Kāmabhave saṅkhārā kāmabhave paṭisandhiviññāṇassa paccayā honti.",
  "atk-vin01a1:26_11": "Esa nayo itaresu.",
  "atk-vin01a1:26_12": "Kāmabhave paṭisandhiviññāṇaṁ kāmabhave nāmarūpassa paccayo hoti,",
  "atk-vin01a1:26_13": "tathā rūpabhave.",
  "atk-vin01a1:26_14": "Arūpabhave nāmasseva paccayo hoti.",
  "atk-vin01a1:26_15": "Kāmabhave nāmarūpaṁ kāmabhave saḷāyatanassa paccayo hoti.",
  "atk-vin01a1:26_16": "Rūpabhave nāmarūpaṁ rūpabhave tiṇṇaṁ āyatanānaṁ paccayo hoti.",
  "atk-vin01a1:26_17": "Arūpabhave nāmaṁ arūpabhave ekassāyatanassa paccayo hoti.",
  "atk-vin01a1:26_18": "Kāmabhave saḷāyatanaṁ kāmabhave chabbidhassa phassassa paccayo hoti.",
  "atk-vin01a1:26_19": "Rūpabhave tīṇi āyatanāni rūpabhave tiṇṇaṁ phassānaṁ;",
  "atk-vin01a1:26_20": "arūpabhave ekamāyatanaṁ arūpabhave ekassa phassassa paccayo hoti.",
  "atk-vin01a1:26_21": "Kāmabhave cha phassā kāmabhave channaṁ vedanānaṁ paccayā honti.",
  "atk-vin01a1:26_22": "Rūpabhave tayo tattheva tissannaṁ;",
  "atk-vin01a1:26_23": "arūpabhave eko tattheva ekissā vedanāya paccayo hoti.",
  "atk-vin01a1:26_24": "Kāmabhave cha vedanā kāmabhave channaṁ taṇhākāyānaṁ paccayā honti.",
  "atk-vin01a1:26_25": "Rūpabhave tisso tattheva tiṇṇaṁ;",
  "atk-vin01a1:26_26": "arūpabhave ekā vedanā arūpabhave ekassa taṇhākāyassa paccayo hoti.",
  "atk-vin01a1:26_27": "Tattha tattha sā sā taṇhā tassa tassa upādānassa paccayo;",
  "atk-vin01a1:26_28": "upādānādayo bhavādīnaṁ.",
  "atk-vin01a1:27_0": "Kathaṁ?",
  "atk-vin01a1:27_1": "Idhekacco “kāme paribhuñjissāmī”ti kāmupādānapaccayā kāyena duccaritaṁ carati,",
  "atk-vin01a1:27_2": "vācāya manasā duccaritaṁ carati;",
  "atk-vin01a1:27_3": "duccaritapāripūriyā apāye upapajjati.",
  "atk-vin01a1:27_4": "Tatthassa upapattihetubhūtaṁ kammaṁ kammabhavo,",
  "atk-vin01a1:27_5": "kammanibbattā khandhā upapattibhavo,",
  "atk-vin01a1:27_6": "khandhānaṁ nibbatti jāti,",
  "atk-vin01a1:27_7": "paripāko jarā,",
  "atk-vin01a1:27_8": "bhedo maraṇaṁ.",
  "atk-vin01a1:28_0": "Aparo “saggasampattiṁ anubhavissāmī”ti tatheva sucaritaṁ carati;",
  "atk-vin01a1:28_1": "sucaritapāripūriyā sagge upapajjati.",
  "atk-vin01a1:28_2": "Tatthassa upapattihetubhūtaṁ kammaṁ kammabhavoti so eva nayo.",
  "atk-vin01a1:29_0": "Aparo pana “brahmalokasampattiṁ anubhavissāmī”ti kāmupādānapaccayā eva mettaṁ bhāveti, karuṇaṁ… muditaṁ…",
  "atk-vin01a1:29_1": "upekkhaṁ bhāveti,",
  "atk-vin01a1:29_2": "bhāvanāpāripūriyā brahmaloke nibbattati.",
  "atk-vin01a1:29_3": "Tatthassa nibbattihetubhūtaṁ kammaṁ kammabhavoti soyeva nayo.",
  "atk-vin01a1:30_0": "Aparo “arūpavabhasampattiṁ anubhavissāmī”ti tatheva ākāsānañcāyatanādisamāpattiyo bhāveti,",
  "atk-vin01a1:30_1": "bhāvanāpāripūriyā tattha nibbattati.",
  "atk-vin01a1:30_2": "Tatthassa nibbattihetubhūtaṁ kammaṁ kammabhavo,",
  "atk-vin01a1:30_3": "kammanibbattā khandhā upapattibhavo,",
  "atk-vin01a1:30_4": "khandhānaṁ nibbatti jāti,",
  "atk-vin01a1:30_5": "paripāko jarā,",
  "atk-vin01a1:30_6": "bhedo maraṇanti.",
  "atk-vin01a1:30_7": "Esa nayo sesupādānamūlikāsupi yojanāsu.",
  "atk-vin01a1:31_0": "Evaṁ “ayaṁ avijjā hetu,",
  "atk-vin01a1:31_1": "saṅkhārā hetusamuppannā,",
  "atk-vin01a1:31_2": "ubhopete hetusamuppannāti paccayapariggahe paññā dhammaṭṭhitiñāṇaṁ;",
  "atk-vin01a1:31_3": "atītampi addhānaṁ,",
  "atk-vin01a1:31_4": "anāgatampi addhānaṁ;",
  "atk-vin01a1:31_5": "avijjā hetu,",
  "atk-vin01a1:31_6": "saṅkhārā hetusamuppannā,",
  "atk-vin01a1:31_7": "ubhopete hetusamuppannāti paccayapariggahe paññā dhammaṭṭhitiñāṇa”nti etena nayena sabbapadāni vitthāretabbāni.",
  "atk-vin01a1:31_8": "Tattha avijjā saṅkhārā eko saṅkhepo,",
  "atk-vin01a1:31_9": "viññāṇa-nāmarūpa-saḷāyatana-phassa-vedanā eko,",
  "atk-vin01a1:31_10": "taṇhupādānabhavā eko,",
  "atk-vin01a1:31_11": "jāti-jarā-maraṇaṁ eko.",
  "atk-vin01a1:31_12": "Purimasaṅkhepo cettha atīto addhā,",
  "atk-vin01a1:31_13": "dve majjhimā paccuppanno,",
  "atk-vin01a1:31_14": "jātijarāmaraṇaṁ anāgato.",
  "atk-vin01a1:31_15": "Avijjāsaṅkhāraggahaṇena cettha taṇhupādānabhavā gahitāva hontīti ime pañca dhammā atīte kammavaṭṭaṁ;",
  "atk-vin01a1:31_16": "viññāṇādayo pañca dhammā etarahi vipākavaṭṭaṁ.",
  "atk-vin01a1:31_17": "Taṇhupādānabhavaggahaṇena avijjāsaṅkhārā gahitāva hontīti ime pañca dhammā etarahi kammavaṭṭaṁ;",
  "atk-vin01a1:31_18": "jātijarāmaraṇāpadesena viññāṇādīnaṁ niddiṭṭhattā ime pañca dhammā āyatiṁ vipākavaṭṭaṁ.",
  "atk-vin01a1:31_19": "Te ākārato vīsatividhā honti.",
  "atk-vin01a1:31_20": "Saṅkhāraviññāṇānañcettha antarā eko sandhi,",
  "atk-vin01a1:31_21": "vedanātaṇhānamantarā eko,",
  "atk-vin01a1:31_22": "bhavajātīnamantarā eko.",
  "atk-vin01a1:31_23": "Iti bhagavā evaṁ catusaṅkhepaṁ,",
  "atk-vin01a1:31_24": "tiyaddhaṁ,",
  "atk-vin01a1:31_25": "vīsatākāraṁ,",
  "atk-vin01a1:31_26": "tisandhiṁ paṭiccasamuppādaṁ sabbākārato jānāti passati aññāti paṭivijjhati.",
  "atk-vin01a1:31_27": "Taṁ ñātaṭṭhena ñāṇaṁ,",
  "atk-vin01a1:31_28": "pajānanaṭṭhena paññā.",
  "atk-vin01a1:31_29": "Tena vuccati –",
  "atk-vin01a1:31_30": "“paccayapariggahe paññā dhammaṭṭhitiñāṇa”nti.",
  "atk-vin01a1:31_31": "Iminā dhammaṭṭhitiñāṇena bhagavā te dhamme yathābhūtaṁ ñatvā tesu nibbindanto virajjanto vimuccanto vuttappakārassa",
  "atk-vin01a1:31_32": "imassa saṁsāracakkassa are hani vihani viddhaṁsesi.",
  "atk-vin01a1:31_33": "Evampi arānaṁ hatattā arahaṁ.",
  "atk-vin01a1:32_0": "Aggadakkhiṇeyyattā ca cīvarādipaccaye arahati pūjāvisesañca;",
  "atk-vin01a1:32_1": "teneva ca uppanne tathāgate ye keci mahesakkhā devamanussā na te aññattha pūjaṁ karonti.",
  "atk-vin01a1:32_2": "Tathā hi brahmā sahampati sinerumattena ratanadāmena tathāgataṁ pūjesi,",
  "atk-vin01a1:32_3": "yathābalañca aññepi devā manussā ca bimbisārakosalarājādayo.",
  "atk-vin01a1:32_4": "Parinibbutampi ca bhagavantaṁ uddissa channavutikoṭidhanaṁ visajjetvā asokamahārājā sakalajambudīpe caturāsītivihārasahassāni patiṭṭhāpesi.",
  "atk-vin01a1:32_5": "Ko pana vādo aññesaṁ pūjāvisesānanti! Evaṁ paccayādīnaṁ arahattāpi arahaṁ.",
  "atk-vin01a1:32_6": "Yathā ca loke keci paṇḍitamānino bālā asilokabhayena raho pāpaṁ karonti;",
  "atk-vin01a1:32_7": "evamesa na kadāci karotīti pāpakaraṇe rahābhāvatopi arahaṁ.",
  "atk-vin01a1:32_8": "Hoti cettha –",
  "atk-vin01a1:33_0": "“Ārakattā hatattā ca, kilesārīna so muni;",
  "atk-vin01a1:34_0": "Hatasaṁsāracakkāro, paccayādīna cāraho;",
  "atk-vin01a1:35_0": "Na raho karoti pāpāni, arahaṁ tena vuccatī”ti.",
  "atk-vin01a1:36_0": "Sammā sāmañca sabbadhammānaṁ buddhattā pana sammāsambuddho.",
  "atk-vin01a1:36_1": "Tathā hesa sabbadhamme sammā sāmañca buddho,",
  "atk-vin01a1:36_2": "abhiññeyye dhamme abhiññeyyato buddho,",
  "atk-vin01a1:36_3": "pariññeyye dhamme pariññeyyato,",
  "atk-vin01a1:36_4": "pahātabbe dhamme pahātabbato,",
  "atk-vin01a1:36_5": "sacchikātabbe dhamme sacchikātabbato,",
  "atk-vin01a1:36_6": "bhāvetabbe dhamme bhāvetabbato.",
  "atk-vin01a1:36_7": "Teneva cāha –",
  "atk-vin01a1:37_0": "“Abhiññeyyaṁ abhiññātaṁ, bhāvetabbañca bhāvitaṁ;",
  "atk-vin01a1:38_0": "Pahātabbaṁ pahīnaṁ me, tasmā buddhosmi brāhmaṇā”ti. ;",
  "atk-vin01a1:39_0": "Apica cakkhu dukkhasaccaṁ,",
  "atk-vin01a1:39_1": "tassa mūlakāraṇabhāvena taṁsamuṭṭhāpikā purimataṇhā samudayasaccaṁ,",
  "atk-vin01a1:39_2": "ubhinnamappavatti nirodhasaccaṁ,",
  "atk-vin01a1:39_3": "nirodhappajānanā paṭipadā maggasaccanti evaṁ ekekapaduddhārenāpi sabbadhamme sammā sāmañca buddho.",
  "atk-vin01a1:39_4": "Esa nayo sota-ghāna-jivhā-kāyamanesupi.",
  "atk-vin01a1:39_5": "Eteneva nayena rūpādīni cha āyatanāni,",
  "atk-vin01a1:39_6": "cakkhuviññāṇādayo cha viññāṇakāyā,",
  "atk-vin01a1:39_7": "cakkhusamphassādayo cha phassā,",
  "atk-vin01a1:39_8": "cakkhusamphassajādayo cha vedanā,",
  "atk-vin01a1:39_9": "rūpasaññādayo cha saññā,",
  "atk-vin01a1:39_10": "rūpasañcetanādayo cha cetanā,",
  "atk-vin01a1:39_11": "rūpataṇhādayo cha taṇhākāyā,",
  "atk-vin01a1:39_12": "rūpavitakkādayo cha vitakkā,",
  "atk-vin01a1:39_13": "rūpavicārādayo cha vicārā,",
  "atk-vin01a1:39_14": "rūpakkhandhādayo pañcakkhandhā,",
  "atk-vin01a1:39_15": "dasa kasiṇāni,",
  "atk-vin01a1:39_16": "dasa anussatiyo,",
  "atk-vin01a1:39_17": "uddhumātakasaññādivasena dasa saññā,",
  "atk-vin01a1:39_18": "kesādayo dvattiṁsākārā,",
  "atk-vin01a1:39_19": "dvādasāyatanāni,",
  "atk-vin01a1:39_20": "aṭṭhārasa dhātuyo,",
  "atk-vin01a1:39_21": "kāmabhavādayo nava bhavā,",
  "atk-vin01a1:39_22": "paṭhamādīni cattāri jhānāni,",
  "atk-vin01a1:39_23": "mettābhāvanādayo catasso appamaññā,",
  "atk-vin01a1:39_24": "catasso arūpasamāpattiyo,",
  "atk-vin01a1:39_25": "paṭilomato jarāmaraṇādīni,",
  "atk-vin01a1:39_26": "anulomato avijjādīni paṭiccasamuppādaṅgāni ca yojetabbāni.",
  "atk-vin01a1:40_0": "Tatrāyaṁ ekapadayojanā –",
  "atk-vin01a1:40_1": "“jarāmaraṇaṁ dukkhasaccaṁ,",
  "atk-vin01a1:40_2": "jāti samudayasaccaṁ,",
  "atk-vin01a1:40_3": "ubhinnampi nissaraṇaṁ nirodhasaccaṁ,",
  "atk-vin01a1:40_4": "nirodhappajānanā paṭipadā maggasacca”nti.",
  "atk-vin01a1:40_5": "Evaṁ ekekapaduddhārena sabbadhamme sammā sāmañca buddho anubuddho paṭividdho.",
  "atk-vin01a1:40_6": "Tena vuttaṁ –",
  "atk-vin01a1:40_7": "sammā sāmañca sabbadhammānaṁ buddhattā pana sammāsambuddhoti.",
  "atk-vin01a1:41_0": "Vijjāhi pana caraṇena ca sampannattā vijjācaraṇasampanno;",
  "atk-vin01a1:41_1": "tattha vijjāti tissopi vijjā,",
  "atk-vin01a1:41_2": "aṭṭhapi vijjā.",
  "atk-vin01a1:41_3": "Tisso vijjā bhayabheravasutte vuttanayeneva veditabbā,",
  "atk-vin01a1:41_4": "aṭṭha vijjā ambaṭṭhasutte.",
  "atk-vin01a1:41_5": "Tatra hi vipassanāñāṇena manomayiddhiyā ca saha cha abhiññā pariggahetvā aṭṭha vijjā vuttā.",
  "atk-vin01a1:41_6": "Caraṇanti sīlasaṁvaro,",
  "atk-vin01a1:41_7": "indriyesu guttadvāratā,",
  "atk-vin01a1:41_8": "bhojane mattaññutā,",
  "atk-vin01a1:41_9": "jāgariyānuyogo,",
  "atk-vin01a1:41_10": "satta saddhammā,",
  "atk-vin01a1:41_11": "cattāri rūpāvacarajjhānānīti ime pannarasa dhammā veditabbā.",
  "atk-vin01a1:41_12": "Imeyeva hi pannarasa dhammā,",
  "atk-vin01a1:41_13": "yasmā etehi carati ariyasāvako gacchati amataṁ disaṁ tasmā,",
  "atk-vin01a1:41_14": "caraṇanti vuttā. Yathāha – “idha, mahānāma,",
  "atk-vin01a1:41_15": "ariyasāvako sīlavā hotī”ti vitthāro.",
  "atk-vin01a1:41_16": "Bhagavā imāhi vijjāhi iminā ca caraṇena samannāgato,",
  "atk-vin01a1:41_17": "tena vuccati vijjācaraṇasampannoti.",
  "atk-vin01a1:41_18": "Tattha vijjāsampadā bhagavato sabbaññutaṁ pūretvā ṭhitā,",
  "atk-vin01a1:41_19": "caraṇasampadā mahākāruṇikataṁ.",
  "atk-vin01a1:41_20": "So sabbaññutāya sabbasattānaṁ atthānatthaṁ ñatvā mahākāruṇikatāya anatthaṁ parivajjetvā atthe niyojeti,",
  "atk-vin01a1:41_21": "yathā taṁ vijjācaraṇasampanno.",
  "atk-vin01a1:41_22": "Tenassa sāvakā suppaṭipannā honti no duppaṭipannā,",
  "atk-vin01a1:41_23": "vijjācaraṇavipannānañhi sāvakā attantapādayo viya.",
  "atk-vin01a1:42_0": "Sobhanagamanattā,",
  "atk-vin01a1:42_1": "sundaraṁ ṭhānaṁ gatattā,",
  "atk-vin01a1:42_2": "sammāgatattā,",
  "atk-vin01a1:42_3": "sammā ca gadattā sugato.",
  "atk-vin01a1:42_4": "Gamanampi hi gatanti vuccati,",
  "atk-vin01a1:42_5": "tañca bhagavato sobhanaṁ parisuddhamanavajjaṁ.",
  "atk-vin01a1:42_6": "Kiṁ pana tanti?",
  "atk-vin01a1:42_7": "Ariyamaggo.",
  "atk-vin01a1:42_8": "Tena hesa gamanena khemaṁ disaṁ asajjamāno gatoti sobhanagamanattā sugato.",
  "atk-vin01a1:42_9": "Sundaraṁ cesa ṭhānaṁ gato amataṁ nibbānanti sundaraṁ ṭhānaṁ gatattāpi sugato.",
  "atk-vin01a1:42_10": "Sammā ca gato tena tena maggena pahīne kilese puna apaccāgacchanto.",
  "atk-vin01a1:42_11": "Vuttañcetaṁ –",
  "atk-vin01a1:42_12": "“sotāpattimaggena ye kilesā pahīnā,",
  "atk-vin01a1:42_13": "te kilese na puneti na pacceti na paccāgacchatīti sugato…pe…",
  "atk-vin01a1:42_14": "arahattamaggena ye kilesā pahīnā,",
  "atk-vin01a1:42_15": "te kilese na puneti na pacceti na paccāgacchatīti sugato”ti.",
  "atk-vin01a1:42_16": "Sammā vā āgato dīpaṅkarapādamūlato pabhuti yāva bodhimaṇḍo tāva samatiṁsapāramipūritāya sammāpaṭipattiyā",
  "atk-vin01a1:42_17": "sabbalokassa hitasukhameva karonto sassataṁ ucchedaṁ kāmasukhaṁ attakilamathanti ime ca ante anupagacchanto",
  "atk-vin01a1:42_18": "āgatoti sammāgatattāpi sugato.",
  "atk-vin01a1:42_19": "Sammā cesa gadati,",
  "atk-vin01a1:42_20": "yuttaṭṭhāne yuttameva vācaṁ bhāsatīti sammā gadattāpi sugato.",
  "atk-vin01a1:43_0": "Tatridaṁ sādhakasuttaṁ –",
  "atk-vin01a1:43_1": "“yaṁ tathāgato vācaṁ jānāti abhūtaṁ atacchaṁ anatthasaṁhitaṁ,",
  "atk-vin01a1:43_2": "sā ca paresaṁ appiyā amanāpā,",
  "atk-vin01a1:43_3": "na taṁ tathāgato vācaṁ bhāsati.",
  "atk-vin01a1:43_4": "Yampi tathāgato vācaṁ jānāti bhūtaṁ tacchaṁ anatthasaṁhitaṁ,",
  "atk-vin01a1:43_5": "sā ca paresaṁ appiyā amanāpā,",
  "atk-vin01a1:43_6": "tampi tathāgato vācaṁ na bhāsati.",
  "atk-vin01a1:43_7": "Yañca kho tathāgato vācaṁ jānāti bhūtaṁ tacchaṁ atthasaṁhitaṁ,",
  "atk-vin01a1:43_8": "sā ca paresaṁ appiyā amanāpā,",
  "atk-vin01a1:43_9": "tatra kālaññū tathāgato hoti tassā vācāya veyyākaraṇāya.",
  "atk-vin01a1:43_10": "Yaṁ tathāgato vācaṁ jānāti abhūtaṁ atacchaṁ anatthasaṁhitaṁ,",
  "atk-vin01a1:43_11": "sā ca paresaṁ piyā manāpā,",
  "atk-vin01a1:43_12": "na taṁ tathāgato vācaṁ bhāsati.",
  "atk-vin01a1:43_13": "Yampi tathāgato vācaṁ jānāti bhūtaṁ tacchaṁ anatthasaṁhitaṁ,",
  "atk-vin01a1:43_14": "sā ca paresaṁ piyā manāpā,",
  "atk-vin01a1:43_15": "tampi tathāgato vācaṁ na bhāsati.",
  "atk-vin01a1:43_16": "Yañca kho tathāgato vācaṁ jānāti bhūtaṁ tacchaṁ atthasaṁhitaṁ,",
  "atk-vin01a1:43_17": "sā ca paresaṁ piyā manāpā,",
  "atk-vin01a1:43_18": "tatra kālaññū tathāgato hoti tassā vācāya veyyākaraṇāyā”ti.",
  "atk-vin01a1:43_19": "Evaṁ sammā gadattāpi sugatoti veditabbo.",
  "atk-vin01a1:44_0": "Sabbathā viditalokattā pana lokavidū.",
  "atk-vin01a1:44_1": "So hi bhagavā sabhāvato samudayato nirodhato nirodhūpāyatoti sabbathā lokaṁ avedi aññāsi paṭivijjhi. Yathāha –",
  "atk-vin01a1:44_2": "“yattha kho, āvuso,",
  "atk-vin01a1:44_3": "na jāyati na jīyati na mīyati na cavati na upapajjati,",
  "atk-vin01a1:44_4": "nāhaṁ taṁ gamanena lokassa antaṁ ñāteyyaṁ daṭṭheyyaṁ patteyyanti vadāmi; na cāhaṁ, āvuso,",
  "atk-vin01a1:44_5": "appatvāva lokassa antaṁ dukkhassa antakiriyaṁ vadāmi.",
  "atk-vin01a1:44_6": "Api cāhaṁ, āvuso,",
  "atk-vin01a1:44_7": "imasmiṁyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṁ.",
  "atk-vin01a1:45_0": "“Gamanena na pattabbo, lokassanto kudācanaṁ;",
  "atk-vin01a1:46_0": "Na ca appatvā lokantaṁ, dukkhā atthi pamocanaṁ.",
  "atk-vin01a1:47_0": "“Tasmā have lokavidū sumedho;",
  "atk-vin01a1:48_0": "Lokantagū vusitabrahmacariyo;",
  "atk-vin01a1:49_0": "Lokassa antaṁ samitāvi ñatvā;",
  "atk-vin01a1:50_0": "Nāsīsatī lokamimaṁ parañcā”ti. ;",
  "atk-vin01a1:51_0": "Apica tayo lokā –",
  "atk-vin01a1:51_1": "saṅkhāraloko,",
  "atk-vin01a1:51_2": "sattaloko,",
  "atk-vin01a1:51_3": "okāsalokoti;",
  "atk-vin01a1:51_4": "tattha “eko loko –",
  "atk-vin01a1:51_5": "sabbe sattā āhāraṭṭhitikā”ti āgataṭṭhāne saṅkhāraloko veditabbo.",
  "atk-vin01a1:51_6": "“Sassato lokoti vā asassato lokoti vā”ti āgataṭṭhāne sattaloko.",
  "atk-vin01a1:52_0": "“Yāvatā candimasūriyā, pariharanti disā bhanti virocanā;",
  "atk-vin01a1:53_0": "Tāva sahassadhā loko, ettha te vattatī vaso”ti. –",
  "atk-vin01a1:54_0": "Āgataṭṭhāne okāsaloko,",
  "atk-vin01a1:54_1": "tampi bhagavā sabbathā avedi.",
  "atk-vin01a1:54_2": "Tathā hissa –",
  "atk-vin01a1:54_3": "“eko loko –",
  "atk-vin01a1:54_4": "sabbe sattā āhāraṭṭhitikā.",
  "atk-vin01a1:54_5": "Dve lokā –",
  "atk-vin01a1:54_6": "nāmañca rūpañca.",
  "atk-vin01a1:54_7": "Tayo lokā –",
  "atk-vin01a1:54_8": "tisso vedanā.",
  "atk-vin01a1:54_9": "Cattāro lokā –",
  "atk-vin01a1:54_10": "cattāro āhārā.",
  "atk-vin01a1:54_11": "Pañca lokā –",
  "atk-vin01a1:54_12": "pañcupādānakkhandhā.",
  "atk-vin01a1:54_13": "Cha lokā –",
  "atk-vin01a1:54_14": "cha ajjhattikāni āyatanāni.",
  "atk-vin01a1:54_15": "Satta lokā satta viññāṇaṭṭhitiyo.",
  "atk-vin01a1:54_16": "Aṭṭha lokā –",
  "atk-vin01a1:54_17": "aṭṭha lokadhammā.",
  "atk-vin01a1:54_18": "Nava lokā –",
  "atk-vin01a1:54_19": "nava sattāvāsā.",
  "atk-vin01a1:54_20": "Dasa lokā –",
  "atk-vin01a1:54_21": "dasāyatanāni.",
  "atk-vin01a1:54_22": "Dvādasa lokā –",
  "atk-vin01a1:54_23": "dvādasāyatanāni.",
  "atk-vin01a1:54_24": "Aṭṭhārasa lokā –",
  "atk-vin01a1:54_25": "aṭṭhārasa dhātuyo”ti.",
  "atk-vin01a1:54_26": "Ayaṁ saṅkhāralokopi sabbathā vidito.",
  "atk-vin01a1:55_0": "Yasmā panesa sabbesampi sattānaṁ āsayaṁ jānāti,",
  "atk-vin01a1:55_1": "anusayaṁ jānāti,",
  "atk-vin01a1:55_2": "caritaṁ jānāti,",
  "atk-vin01a1:55_3": "adhimuttiṁ jānāti,",
  "atk-vin01a1:55_4": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbe abhabbe satte jānāti,",
  "atk-vin01a1:55_5": "tasmāssa sattalokopi sabbathā vidito.",
  "atk-vin01a1:55_6": "Yathā ca sattaloko evaṁ okāsalokopi.",
  "atk-vin01a1:55_7": "Tathā hesa ekaṁ cakkavāḷaṁ āyāmato ca vitthārato ca yojanānaṁ dvādasa satasahassāni tīṇi sahassāni cattāri satāni paññāsañca yojanāni.",
  "atk-vin01a1:55_8": "Parikkhepato –",
  "atk-vin01a1:56_0": "Sabbaṁ satasahassāni, chattiṁsa parimaṇḍalaṁ;",
  "atk-vin01a1:57_0": "Dasañceva sahassāni, aḍḍhuḍḍhāni satāni ca.",
  "atk-vin01a1:58_0": "Tattha –",
  "atk-vin01a1:59_0": "Duve satasahassāni, cattāri nahutāni ca;",
  "atk-vin01a1:60_0": "Ettakaṁ bahalattena, saṅkhātāyaṁ vasundharā.",
  "atk-vin01a1:61_0": "Tassā eva sandhārakaṁ –",
  "atk-vin01a1:62_0": "Cattāri satasahassāni, aṭṭheva nahutāni ca;",
  "atk-vin01a1:63_0": "Ettakaṁ bahalattena, jalaṁ vāte patiṭṭhitaṁ.",
  "atk-vin01a1:64_0": "Tassāpi sandhārako –",
  "atk-vin01a1:65_0": "Navasatasahassāni, māluto nabhamuggato;",
  "atk-vin01a1:66_0": "Saṭṭhi ceva sahassāni, esā lokassa saṇṭhiti.",
  "atk-vin01a1:67_0": "Evaṁ saṇṭhite cettha yojanānaṁ –",
  "atk-vin01a1:68_0": "Caturāsīti sahassāni, ajjhogāḷho mahaṇṇave;",
  "atk-vin01a1:69_0": "Accuggato tāvadeva, sinerupabbatuttamo.",
  "atk-vin01a1:70_0": "Tato upaḍḍhupaḍḍhena, pamāṇena yathākkamaṁ;",
  "atk-vin01a1:71_0": "Ajjhogāḷhuggatā dibbā, nānāratanacittitā.",
  "atk-vin01a1:72_0": "Yugandharo īsadharo, karavīko sudassano;",
  "atk-vin01a1:73_0": "Nemindharo vinatako, assakaṇṇo girī brahā.",
  "atk-vin01a1:74_0": "Ete satta mahāselā, sinerussa samantato;",
  "atk-vin01a1:75_0": "Mahārājānamāvāsā, devayakkhanisevitā.",
  "atk-vin01a1:76_0": "Yojanānaṁ satānucco, himavā pañca pabbato;",
  "atk-vin01a1:77_0": "Yojanānaṁ sahassāni, tīṇi āyatavitthato;",
  "atk-vin01a1:78_0": "Caturāsītisahassehi, kūṭehi paṭimaṇḍito.",
  "atk-vin01a1:79_0": "Tipañcayojanakkhandha, parikkhepā nagavhayā;",
  "atk-vin01a1:80_0": "Paññāsa yojanakkhandha, sākhāyāmā samantato.",
  "atk-vin01a1:81_0": "Satayojanavitthiṇṇā, tāvadeva ca uggatā;",
  "atk-vin01a1:82_0": "Jambū yassānubhāvena, jambudīpo pakāsito.",
  "atk-vin01a1:83_0": "Dve asīti sahassāni, ajjhogāḷho mahaṇṇave;",
  "atk-vin01a1:84_0": "Accuggato tāvadeva, cakkavāḷasiluccayo;",
  "atk-vin01a1:85_0": "Parikkhipitvā taṁ sabbaṁ, lokadhātumayaṁ ṭhito.",
  "atk-vin01a1:86_0": "Tattha candamaṇḍalaṁ ekūnapaññāsayojanaṁ,",
  "atk-vin01a1:86_1": "sūriyamaṇḍalaṁ paññāsayojanaṁ,",
  "atk-vin01a1:86_2": "tāvatiṁsabhavanaṁ dasasahassayojanaṁ;",
  "atk-vin01a1:86_3": "tathā asurabhavanaṁ,",
  "atk-vin01a1:86_4": "avīcimahānirayo,",
  "atk-vin01a1:86_5": "jambudīpo ca.",
  "atk-vin01a1:86_6": "Aparagoyānaṁ sattasahassayojanaṁ;",
  "atk-vin01a1:86_7": "tathā pubbavideho.",
  "atk-vin01a1:86_8": "Uttarakuru aṭṭhasahassayojano,",
  "atk-vin01a1:86_9": "ekameko cettha mahādīpo pañcasatapañcasataparittadīpaparivāro;",
  "atk-vin01a1:86_10": "taṁ sabbampi ekaṁ cakkavāḷaṁ,",
  "atk-vin01a1:86_11": "ekā lokadhātu,",
  "atk-vin01a1:86_12": "tadantaresu lokantarikanirayā.",
  "atk-vin01a1:86_13": "Evaṁ anantāni cakkavāḷāni anantā lokadhātuyo bhagavā anantena buddhañāṇena avedi, aññāsi,",
  "atk-vin01a1:86_14": "paṭivijjhi.",
  "atk-vin01a1:86_15": "Evamassa okāsalokopi sabbathā vidito.",
  "atk-vin01a1:86_16": "Evampi sabbathā viditalokattā lokavidū.",
  "atk-vin01a1:87_0": "Attano pana guṇehi visiṭṭhatarassa kassaci abhāvā natthi etassa uttaroti anuttaro.",
  "atk-vin01a1:87_1": "Tathā hesa sīlaguṇenāpi sabbaṁ lokamabhibhavati,",
  "atk-vin01a1:87_2": "samādhi…pe… paññā… vimutti…",
  "atk-vin01a1:87_3": "vimuttiñāṇadassanaguṇenāpi,",
  "atk-vin01a1:87_4": "sīlaguṇenāpi asamo asamasamo appaṭimo appaṭibhāgo appaṭipuggalo…pe…",
  "atk-vin01a1:87_5": "vimuttiñāṇadassanaguṇenāpi. Yathāha –",
  "atk-vin01a1:87_6": "“na kho panāhaṁ,",
  "atk-vin01a1:87_7": "bhikkhave,",
  "atk-vin01a1:87_8": "samanupassāmi sadevake loke samārake…pe…",
  "atk-vin01a1:87_9": "sadevamanussāya attanā sīlasampannatara”nti vitthāro.",
  "atk-vin01a1:88_0": "Evaṁ aggappasādasuttādīni “na me ācariyo atthī”tiādikā gāthāyo ca vitthāretabbā.",
  "atk-vin01a1:89_0": "Purisadamme sāretīti purisadammasārathi,",
  "atk-vin01a1:89_1": "dameti vinetīti vuttaṁ hoti.",
  "atk-vin01a1:89_2": "Tattha purisadammāti adantā dametuṁ yuttā tiracchānapurisāpi manussapurisāpi amanussapurisāpi.",
  "atk-vin01a1:89_3": "Tathā hi bhagavatā tiracchānapurisāpi apalāḷo nāgarājā, cūḷodaro, mahodaro,",
  "atk-vin01a1:89_4": "aggisikho,",
  "atk-vin01a1:89_5": "dhūmasikho,",
  "atk-vin01a1:89_6": "dhanapālako hatthīti evamādayo damitā,",
  "atk-vin01a1:89_7": "nibbisā katā,",
  "atk-vin01a1:89_8": "saraṇesu ca sīlesu ca patiṭṭhāpitā.",
  "atk-vin01a1:89_9": "Manussapurisāpi saccakanigaṇṭhaputta-ambaṭṭhamāṇava-pokkharasāti-soṇadaṇḍakūṭadantādayo.",
  "atk-vin01a1:89_10": "Amanussapurisāpi āḷavaka-sūciloma-kharaloma-yakkha-sakkadevarājādayo damitā vinītā vicitrehi vinayanūpāyehi.",
  "atk-vin01a1:89_11": "“Ahaṁ kho, kesi,",
  "atk-vin01a1:89_12": "purisadammaṁ saṇhenapi vinemi,",
  "atk-vin01a1:89_13": "pharusenapi vinemi,",
  "atk-vin01a1:89_14": "saṇhapharusenapi vinemī”ti idañcettha suttaṁ vitthāretabbaṁ.",
  "atk-vin01a1:89_15": "Atha vā visuddhasīlādīnaṁ paṭhamajjhānādīni sotāpannādīnañca uttarimaggapaṭipadaṁ ācikkhanto dantepi dametiyeva.",
  "atk-vin01a1:90_0": "Atha vā anuttaro purisadammasārathīti ekamevidaṁ atthapadaṁ.",
  "atk-vin01a1:90_1": "Bhagavā hi tathā purisadamme sāreti,",
  "atk-vin01a1:90_2": "yathā ekapallaṅkeneva nisinnā aṭṭha disā asajjamānā dhāvanti.",
  "atk-vin01a1:90_3": "Tasmā “anuttaro purisadammasārathī”ti vuccati.",
  "atk-vin01a1:90_4": "“Hatthidamakena,",
  "atk-vin01a1:90_5": "bhikkhave,",
  "atk-vin01a1:90_6": "hatthidammo sārito ekaṁyeva disaṁ dhāvatī”ti idañcettha suttaṁ vitthāretabbaṁ.",
  "atk-vin01a1:91_0": "Diṭṭhadhammikasamparāyikaparamatthehi yathārahaṁ anusāsatīti satthā.",
  "atk-vin01a1:91_1": "Apica satthā viyāti satthā,",
  "atk-vin01a1:91_2": "bhagavā satthavāho.",
  "atk-vin01a1:91_3": "“Yathā satthavāho satthe kantāraṁ tāreti,",
  "atk-vin01a1:91_4": "corakantāraṁ tāreti,",
  "atk-vin01a1:91_5": "vāḷakantāraṁ tāreti,",
  "atk-vin01a1:91_6": "dubbhikkhakantāraṁ tāreti,",
  "atk-vin01a1:91_7": "nirudakakantāraṁ tāreti,",
  "atk-vin01a1:91_8": "uttāreti nittāreti patāreti khemantabhūmiṁ sampāpeti;",
  "atk-vin01a1:91_9": "evameva bhagavā satthā satthavāho satte kantāraṁ tāreti jātikantāraṁ tāretī”tiādinā niddesanayenapettha attho veditabbo.",
  "atk-vin01a1:92_0": "Devamanussānanti daevānañca manussānañca ukkaṭṭhaparicchedavasenetaṁ vuttaṁ,",
  "atk-vin01a1:92_1": "bhabbapuggalaparicchedavasena ca.",
  "atk-vin01a1:92_2": "Bhagavā pana tiracchānagatānampi anusāsanippadānena satthāyeva.",
  "atk-vin01a1:92_3": "Tepi hi bhagavato dhammasavanena upanissayasampattiṁ patvā tāya eva upanissayasampattiyā dutiye tatiye vā attabhāve maggaphalabhāgino honti.",
  "atk-vin01a1:92_4": "Maṇḍūkadevaputtādayo cettha nidassanaṁ.",
  "atk-vin01a1:92_5": "Bhagavati kira gaggarāya pokkharaṇiyā tīre campānagaravāsīnaṁ dhammaṁ desayamāne eko maṇḍūko bhagavato sare nimittaṁ aggahesi.",
  "atk-vin01a1:92_6": "Taṁ eko vacchapālako daṇḍamolubbha tiṭṭhanto tassa sīse sannirumbhitvā aṭṭhāsi.",
  "atk-vin01a1:92_7": "So tāvadeva kālaṁ katvā tāvatiṁsabhavane dvādasayojanike kanakavimāne nibbatti.",
  "atk-vin01a1:92_8": "Suttappabuddho viya ca tattha accharāsaṅghaparivutaṁ attānaṁ disvā “are,",
  "atk-vin01a1:92_9": "ahampi nāma idha nibbattosmi! Kiṁ nu kho kammaṁ akāsi”nti āvajjento nāññaṁ kiñci addasa,",
  "atk-vin01a1:92_10": "aññatra bhagavato sare nimittaggāhā.",
  "atk-vin01a1:92_11": "So taāvadeva saha vimānena āgantvā bhagavato pāde sirasā vandi.",
  "atk-vin01a1:92_12": "Bhagavā jānantova pucchi –",
  "atk-vin01a1:93_0": "“Ko me vandati pādāni, iddhiyā yasasā jalaṁ;",
  "atk-vin01a1:94_0": "Abhikkantena vaṇṇena, sabbā obhāsayaṁ disā”ti.",
  "atk-vin01a1:95_0": "“Maṇḍūkohaṁ pure āsiṁ, udake vārigocaro;",
  "atk-vin01a1:96_0": "Tava dhammaṁ suṇantassa, avadhi vacchapālako”ti. ;",
  "atk-vin01a1:97_0": "Bhagavā tassa dhammaṁ desesi.",
  "atk-vin01a1:97_1": "Desanāvasāne caturāsītiyā pāṇasahassānaṁ dhammābhisamayo ahosi.",
  "atk-vin01a1:97_2": "Devaputtopi sotāpattiphale patiṭṭhāya sitaṁ katvā pakkāmīti.",
  "atk-vin01a1:98_0": "Yaṁ pana kiñci atthi ñeyyaṁ nāma,",
  "atk-vin01a1:98_1": "tassa sabbassa buddhattā vimokkhantikañāṇavasena buddho.",
  "atk-vin01a1:98_2": "Yasmā vā cattāri saccāni attanāpi bujjhi,",
  "atk-vin01a1:98_3": "aññepi satte bodhesi;",
  "atk-vin01a1:98_4": "tasmā evamādīhipi kāraṇehi buddho.",
  "atk-vin01a1:98_5": "Imassa catthassa viññāpanatthaṁ “bujjhitā saccānīti buddho,",
  "atk-vin01a1:98_6": "bodhetā pajāyāti buddho”ti evaṁ pavatto sabbopi niddesanayo paṭisambhidānayo vā vitthāretabbo.",
  "atk-vin01a1:99_0": "Bhagavāti idaṁ panassa guṇavisiṭṭhasattuttamagarugāravādhivacanaṁ. Tenāhu porāṇā –",
  "atk-vin01a1:100_0": "“Bhagavāti vacanaṁ seṭṭhaṁ, bhagavāti vacanamuttamaṁ;",
  "atk-vin01a1:101_0": "Garu gāravayutto so, bhagavā tena vuccatī”ti.",
  "atk-vin01a1:102_0": "Catubbidhañhi nāmaṁ –",
  "atk-vin01a1:102_1": "āvatthikaṁ, liṅgikaṁ,",
  "atk-vin01a1:102_2": "nemittikaṁ,",
  "atk-vin01a1:102_3": "adhiccasamuppannanti.",
  "atk-vin01a1:102_4": "Adhiccasamuppannaṁ nāma lokiyavohārena “yadicchaka”nti vuttaṁ hoti.",
  "atk-vin01a1:102_5": "Tattha “vaccho dammo balibaddo”ti evamādi āvatthikaṁ.",
  "atk-vin01a1:102_6": "“Daṇḍī chattī sikhī karī”ti evamādi liṅgikaṁ.",
  "atk-vin01a1:102_7": "“Tevijjo chaḷabhiñño”ti evamādi nemittikaṁ.",
  "atk-vin01a1:102_8": "“Sirivaḍḍhako dhanavaḍḍhako”ti evamādi vacanatthamanapekkhitvā pavattaṁ adhiccasamuppannaṁ.",
  "atk-vin01a1:102_9": "Idaṁ pana bhagavāti nāmaṁ nemittikaṁ,",
  "atk-vin01a1:102_10": "na mahāmāyāya na suddhodanamahārājena na asītiyā ñātisahassehi kataṁ,",
  "atk-vin01a1:102_11": "na sakkasantusitādīhi devatāvisesehi.",
  "atk-vin01a1:102_12": "Vuttañhetaṁ dhammasenāpatinā –",
  "atk-vin01a1:102_13": "“bhagavāti netaṁ nāmaṁ mātarā kataṁ…pe…",
  "atk-vin01a1:102_14": "vimokkhantikametaṁ buddhānaṁ bhagavantānaṁ bodhiyā mūle saha sabbaññutaññāṇassa paṭilābhā sacchikāpaññatti,",
  "atk-vin01a1:102_15": "yadidaṁ bhagavā”ti.",
  "atk-vin01a1:103_0": "Yaṁguṇanemittikañcetaṁ nāmaṁ, tesaṁ guṇānaṁ pakāsanatthaṁ imaṁ gāthaṁ vadanti –",
  "atk-vin01a1:104_0": "“Bhagī bhajī bhāgī vibhattavā iti;",
  "atk-vin01a1:105_0": "Akāsi bhagganti garūti bhāgyavā;",
  "atk-vin01a1:106_0": "Bahūhi ñāyehi subhāvitattano;",
  "atk-vin01a1:107_0": "Bhavantago so bhagavāti vuccatī”ti.",
  "atk-vin01a1:108_0": "Niddese vuttanayeneva cettha tesaṁ tesaṁ padānamattho daṭṭhabbo.",
  "atk-vin01a1:109_0": "Ayaṁ pana aparo nayo –",
  "atk-vin01a1:110_0": "“Bhāgyavā bhaggavā yutto, bhagehi ca vibhattavā;",
  "atk-vin01a1:111_0": "Bhattavā vantagamano, bhavesu bhagavā tato”ti.",
  "atk-vin01a1:112_0": "Tattha vaṇṇāgamo vaṇṇavipariyayoti etaṁ niruttilakkhaṇaṁ gahetvā saddanayena vā pisodarādipakkhepalakkhaṇaṁ",
  "atk-vin01a1:112_1": "gahetvā yasmā lokiyalokuttarasukhābhinibbattakaṁ dānasīlādipārappattaṁ bhāgyamassa atthi,",
  "atk-vin01a1:112_2": "tasmā “bhāgyavā”ti vattabbe “bhagavā”ti vuccatīti ñātabbaṁ.",
  "atk-vin01a1:112_3": "Yasmā pana lobha-dosa-moha-viparītamanasikāra-ahirikānottappa-kodhūpanāha-makkha-paḷāsaissā-macchariya-māyāsāṭheyya-thambha-sārambha-mānātimāna-mada-pamāda-taṇhāvijjā",
  "atk-vin01a1:112_4": "tividhākusalamūla-duccarita-saṁkilesa-mala-visamasaññā-vitakka-papañca-catubbidhavipariyesaāsava-gantha-ogha-yogāgati-taṇhuppādupādāna-pañcacetokhīla-vinibandha-nīvaraṇābhinandanachavivādamūla-taṇhākāya-sattānusaya-aṭṭhamicchatta-navataṇhāmūlaka-dasākusalakama",
  "atk-vin01a1:112_5": "diṭṭhigata-aṭṭhasatataṇhāvicaritappabheda-sabbadaratha-pariḷāha-kilesasatasahassāni,",
  "atk-vin01a1:112_6": "saṅkhepato vā pañca kilesa-abhisaṅkhārakhandhamaccu-devaputta-māre abhañji,",
  "atk-vin01a1:112_7": "tasmā bhaggattā etesaṁ parissayānaṁ bhaggavāti vattabbe bhagavāti vuccati.",
  "atk-vin01a1:112_8": "Āha cettha –",
  "atk-vin01a1:113_0": "“Bhaggarāgo bhaggadoso, bhaggamoho anāsavo;",
  "atk-vin01a1:114_0": "Bhaggāssa pāpakā dhammā, bhagavā tena vuccatī”ti.",
  "atk-vin01a1:115_0": "Bhāgyavantatāya cassa satapuññajalakkhaṇadharassa rūpakāyasampattidīpitā hoti,",
  "atk-vin01a1:115_1": "bhaggadosatāya dhammakāyasampatti.",
  "atk-vin01a1:115_2": "Tathā lokiyaparikkhakānaṁ bahumatabhāvo,",
  "atk-vin01a1:115_3": "gahaṭṭhapabbajitehi abhigamanīyatā,",
  "atk-vin01a1:115_4": "abhigatānañca nesaṁ kāyacittadukkhāpanayane paṭibalabhāvo,",
  "atk-vin01a1:115_5": "āmisadānadhammadānehi upakāritā,",
  "atk-vin01a1:115_6": "lokiyalokuttarasukhehi ca sampayojanasamatthatā dīpitā hoti.",
  "atk-vin01a1:116_0": "Yasmā ca loke issariya-dhamma-yasa-sirī-kāma-payattesu chasu dhammesu bhagasaddo vattati,",
  "atk-vin01a1:116_1": "paramañcassa sakacitte issariyaṁ,",
  "atk-vin01a1:116_2": "aṇimā laghimādikaṁ vā lokiyasammataṁ sabbākāraparipūraṁ atthi tathā lokuttaro dhammo lokattayabyāpako yathābhuccaguṇādhigato ativiya parisuddho yaso,",
  "atk-vin01a1:116_3": "rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī,",
  "atk-vin01a1:116_4": "yaṁ yaṁ etena icchitaṁ patthitaṁ attahitaṁ parahitaṁ vā,",
  "atk-vin01a1:116_5": "tassa tassa tatheva abhinipphannattā icchiticchi,",
  "atk-vin01a1:116_6": "tattha nipphattisaññito kāmo,",
  "atk-vin01a1:116_7": "sabbalokagarubhāvappattihetubhūto sammāvāyāmasaṅkhāto payatto ca atthi;",
  "atk-vin01a1:116_8": "tasmā imehi bhagehi yuttattāpi bhagā assa santīti iminā atthena bhagavāti vuccati.",
  "atk-vin01a1:117_0": "Yasmā pana kusalādīhi bhedehi sabbadhamme,",
  "atk-vin01a1:117_1": "khandhāyatana-dhātusacca-indriyapaṭiccasamuppādādīhi vā kusalādidhamme,",
  "atk-vin01a1:117_2": "pīḷana-saṅkhata-santāpavipariṇāmaṭṭhena vā dukkhamariyasaccaṁ,",
  "atk-vin01a1:117_3": "āyūhana-nidāna-saṁyoga-palibodhaṭṭhena samudayaṁ,",
  "atk-vin01a1:117_4": "nissaraṇavivekāsaṅkhata-amataṭṭhena nirodhaṁ,",
  "atk-vin01a1:117_5": "niyyāna-hetu-dassanādhipateyyaṭṭhena maggaṁ vibhattavā,",
  "atk-vin01a1:117_6": "vibhajitvā vivaritvā desitavāti vuttaṁ hoti.",
  "atk-vin01a1:117_7": "Tasmā vibhattavāti vattabbe bhagavāti vuccati.",
  "atk-vin01a1:118_0": "Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe aññe ca lokiyalokuttare",
  "atk-vin01a1:118_1": "uttarimanussadhamme bhaji sevi bahulamakāsi,",
  "atk-vin01a1:118_2": "tasmā bhattavāti vattabbe bhagavāti vuccati.",
  "atk-vin01a1:119_0": "Yasmā pana tīsu bhavesu taṇhāsaṅkhātaṁ gamanamanena vantaṁ,",
  "atk-vin01a1:119_1": "tasmā bhavesu vantagamanoti vattabbe bhavasaddato bhakāraṁ,",
  "atk-vin01a1:119_2": "gamanasaddato gakāraṁ,",
  "atk-vin01a1:119_3": "vantasaddato vakārañca dīghaṁ katvā ādāya bhagavāti vuccati.",
  "atk-vin01a1:119_4": "Yathā loke “mehanassa khassa mālā”ti vattabbe “mekhalā”ti vuccati.",
  "atk-vin01a1:120_0": "So imaṁ lokanti so bhagavā imaṁ lokaṁ.",
  "atk-vin01a1:120_1": "Idāni vattabbaṁ nidasseti.",
  "atk-vin01a1:120_2": "Sadevakanti saha devehi sadevakaṁ;",
  "atk-vin01a1:120_3": "evaṁ saha mārena samārakaṁ;",
  "atk-vin01a1:120_4": "saha brahmunā sabrahmakaṁ;",
  "atk-vin01a1:120_5": "saha samaṇabrāhmaṇehi sassamaṇabrāhmaṇiṁ;",
  "atk-vin01a1:120_6": "pajātattā pajā,",
  "atk-vin01a1:120_7": "taṁ pajaṁ;",
  "atk-vin01a1:120_8": "saha devamanussehi sadevamanussaṁ.",
  "atk-vin01a1:120_9": "Tattha sadevakavacanena pañcakāmāvacaradevaggahaṇaṁ veditabbaṁ,",
  "atk-vin01a1:120_10": "samārakavacanena chaṭṭhakāmāvacaradevaggahaṇaṁ,",
  "atk-vin01a1:120_11": "sabrahmakavacanena brahmakāyikādibrahmaggahaṇaṁ,",
  "atk-vin01a1:120_12": "sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṁ,",
  "atk-vin01a1:120_13": "samitapāpa-bāhitapāpa-samaṇabrāhmaṇaggahaṇañca,",
  "atk-vin01a1:120_14": "pajāvacanena sattalokaggahaṇaṁ,",
  "atk-vin01a1:120_15": "sadevamanussavacanena sammutidevaavasesamanussaggahaṇaṁ.",
  "atk-vin01a1:120_16": "Evamettha tīhi padehi okāsaloko,",
  "atk-vin01a1:120_17": "dvīhi pajāvasena sattaloko gahitoti veditabbo.",
  "atk-vin01a1:121_0": "Aparo nayo –",
  "atk-vin01a1:121_1": "sadevakaggahaṇena arūpāvacaradevaloko gahito,",
  "atk-vin01a1:121_2": "samārakaggahaṇena chakāmāvacaradevalokā,",
  "atk-vin01a1:121_3": "sabrahmakaggahaṇena rūpībrahmaloko,",
  "atk-vin01a1:121_4": "sassamaṇabrāhmaṇādiggahaṇena catuparisavasena sammutidevehi vā saha manussaloko,",
  "atk-vin01a1:121_5": "avasesasabbasattaloko vā.",
  "atk-vin01a1:122_0": "Apicettha sadevakavacanena ukkaṭṭhaparicchedato sabbassāpi lokassa sacchikatabhāvaṁ sādhento tassa bhagavato kittisaddo abbhuggato.",
  "atk-vin01a1:122_1": "Tato yesaṁ siyā –",
  "atk-vin01a1:122_2": "“māro mahānubhāvo chakāmāvacarissaro vasavattī;",
  "atk-vin01a1:122_3": "kiṁ sopi etena sacchikato”ti?",
  "atk-vin01a1:122_4": "Tesaṁ vimatiṁ vidhamanto samārakanti abbhuggato.",
  "atk-vin01a1:122_5": "Yesaṁ pana siyā –",
  "atk-vin01a1:122_6": "“brahmā mahānubhāvo ekaṅguliyā ekasmiṁ cakkavāḷasahasse ālokaṁ pharati, dvīhi…pe…",
  "atk-vin01a1:122_7": "dasahi aṅgulīhi dasasu cakkavāḷasahassesu ālokaṁ pharati,",
  "atk-vin01a1:122_8": "anuttarañca jhānasamāpattisukhaṁ paṭisaṁvedeti,",
  "atk-vin01a1:122_9": "kiṁ sopi sacchikato”ti?",
  "atk-vin01a1:122_10": "Tesaṁ vimatiṁ vidhamanto sabrahmakanti abbhuggato.",
  "atk-vin01a1:122_11": "Tato yesaṁ siyā –",
  "atk-vin01a1:122_12": "“puthūsamaṇabrāhmaṇā sāsanapaccatthikā,",
  "atk-vin01a1:122_13": "kiṁ tepi sacchikatā”ti?",
  "atk-vin01a1:122_14": "Tesaṁ vimatiṁ vidhamanto sassamaṇabrāhmaṇiṁ pajanti abbhuggato.",
  "atk-vin01a1:122_15": "Evaṁ ukkaṭṭhukkaṭṭhānaṁ sacchikatabhāvaṁ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-vin01a1:122_16": "sesasattalokassa sacchikatabhāvaṁ pakāsento sadevamanussanti abbhuggato.",
  "atk-vin01a1:122_17": "Ayametthānusandhikkamo.",
  "atk-vin01a1:123_0": "Sayaṁ abhiññā sacchikatvā pavedetīti ettha pana sayanti sāmaṁ,",
  "atk-vin01a1:123_1": "aparaneyyo hutvā;",
  "atk-vin01a1:123_2": "abhiññāti abhiññāya,",
  "atk-vin01a1:123_3": "adhikena ñāṇena ñatvāti attho.",
  "atk-vin01a1:123_4": "Sacchikatvāti paccakkhaṁ katvā,",
  "atk-vin01a1:123_5": "etena anumānādipaṭikkhepo kato hoti.",
  "atk-vin01a1:123_6": "Pavedetīti bodheti ñāpeti pakāseti.",
  "atk-vin01a1:123_7": "So dhammaṁ deseti ādikalyāṇaṁ…pe…",
  "atk-vin01a1:123_8": "pariyosānakalyāṇanti so bhagavā sattesu kāruññataṁ paṭicca hitvāpi anuttaraṁ vivekasukhaṁ dhammaṁ deseti.",
  "atk-vin01a1:123_9": "Tañca kho appaṁ vā bahuṁ vā desento ādikalyāṇādippakārameva deseti.",
  "atk-vin01a1:124_0": "Kathaṁ?",
  "atk-vin01a1:124_1": "Ekagāthāpi hi samantabhadrakattā dhammassa paṭhamapādena ādikalyāṇā,",
  "atk-vin01a1:124_2": "dutiyatatiyapādehi majjhekalyāṇā,",
  "atk-vin01a1:124_3": "pacchimapādena pariyosānakalyāṇā.",
  "atk-vin01a1:124_4": "Ekānusandhikaṁ suttaṁ nidānena ādikalyāṇaṁ,",
  "atk-vin01a1:124_5": "nigamanena pariyosānakalyāṇaṁ,",
  "atk-vin01a1:124_6": "sesena majjhekalyāṇaṁ.",
  "atk-vin01a1:124_7": "Nānānusandhikaṁ suttaṁ paṭhamānusandhinā ādikalyāṇaṁ,",
  "atk-vin01a1:124_8": "pacchimena pariyosānakalyāṇaṁ,",
  "atk-vin01a1:124_9": "sesehi majjhekalyāṇaṁ.",
  "atk-vin01a1:124_10": "Sakalopi sāsanadhammo attano atthabhūtena sīlena ādikalyāṇo,",
  "atk-vin01a1:124_11": "samathavipassanāmaggaphalehi majjhekalyāṇo,",
  "atk-vin01a1:124_12": "nibbānena pariyosānakalyāṇo.",
  "atk-vin01a1:124_13": "Sīlasamādhīhi vā ādikalyāṇo,",
  "atk-vin01a1:124_14": "vipassanāmaggehi majjhekalyāṇo,",
  "atk-vin01a1:124_15": "phalanibbānehi pariyosānakalyāṇo.",
  "atk-vin01a1:124_16": "Buddhasubodhitāya vā ādikalyāṇo,",
  "atk-vin01a1:124_17": "dhammasudhammatāya majjhekalyāṇo,",
  "atk-vin01a1:124_18": "saṅghasuppaṭipattiyā pariyosānakalyāṇo.",
  "atk-vin01a1:124_19": "Taṁ sutvā tathattāya paṭipannena adhigantabbāya abhisambodhiyā vā ādikalyāṇo,",
  "atk-vin01a1:124_20": "paccekabodhiyā majjhekalyāṇo,",
  "atk-vin01a1:124_21": "sāvakabodhiyā pariyosānakalyāṇo.",
  "atk-vin01a1:124_22": "Suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo,",
  "atk-vin01a1:124_23": "paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti majjhekalyāṇo,",
  "atk-vin01a1:124_24": "tathā paṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇo.",
  "atk-vin01a1:124_25": "Nāthappabhavattā ca pabhavasuddhiyā ādikalyāṇo,",
  "atk-vin01a1:124_26": "atthasuddhiyā majjhekalyāṇo,",
  "atk-vin01a1:124_27": "kiccasuddhiyā pariyosānakalyāṇo.",
  "atk-vin01a1:124_28": "Tasmā eso bhagavā appaṁ vā bahuṁ vā desento ādikalyāṇādippakārameva desetīti veditabbo.",
  "atk-vin01a1:125_0": "Sātthaṁ sabyañjananti evamādīsu pana yasmā imaṁ dhammaṁ desento sāsanabrahmacariyaṁ maggabrahmacariyañca pakāseti,",
  "atk-vin01a1:125_1": "nānānayehi dīpeti;",
  "atk-vin01a1:125_2": "tañca yathānurūpaṁ atthasampattiyā sātthaṁ,",
  "atk-vin01a1:125_3": "byañjanasampattiyā sabyañjanaṁ.",
  "atk-vin01a1:125_4": "Saṅkāsanapakāsana-vivaraṇa-vibhajana-uttānīkaraṇa-paññatti-atthapadasamāyogato sātthaṁ,",
  "atk-vin01a1:125_5": "akkharapada-byañjanākāraniruttiniddesasampattiyā sabyañjanaṁ.",
  "atk-vin01a1:125_6": "Atthagambhīratā-paṭivedhagambhīratāhi sātthaṁ,",
  "atk-vin01a1:125_7": "dhammagambhīratādesanāgambhīratāhi sabyañjanaṁ.",
  "atk-vin01a1:125_8": "Atthapaṭibhānapaṭisambhidāvisayato sātthaṁ,",
  "atk-vin01a1:125_9": "dhammaniruttipaṭisambhidāvisayato sabyañjanaṁ.",
  "atk-vin01a1:125_10": "Paṇḍitavedanīyato parikkhakajanappasādakanti sātthaṁ,",
  "atk-vin01a1:125_11": "saddheyyato lokiyajanappasādakanti sabyañjanaṁ.",
  "atk-vin01a1:125_12": "Gambhīrādhippāyato sātthaṁ,",
  "atk-vin01a1:125_13": "uttānapadato sabyañjanaṁ.",
  "atk-vin01a1:125_14": "Upanetabbassa abhāvato sakalaparipuṇṇabhāvena kevalaparipuṇṇaṁ;",
  "atk-vin01a1:125_15": "apanetabbassa abhāvato niddosabhāvena parisuddhaṁ;",
  "atk-vin01a1:125_16": "sikkhattayapariggahitattā brahmabhūtehi seṭṭhehi caritabbato tesañca cariyabhāvato brahmacariyaṁ.",
  "atk-vin01a1:125_17": "Tasmā “sātthaṁ sabyañjanaṁ…pe…",
  "atk-vin01a1:125_18": "brahmacariyaṁ pakāsetī”ti vuccati.",
  "atk-vin01a1:126_0": "Apica yasmā sanidānaṁ sauppattikañca desento ādikalyāṇaṁ deseti,",
  "atk-vin01a1:126_1": "veneyyānaṁ anurūpato atthassa aviparītatāya ca hetudāharaṇayuttato ca majjhekalyāṇaṁ,",
  "atk-vin01a1:126_2": "sotūnaṁ saddhāpaṭilābhena nigamanena ca pariyosānakalyāṇaṁ deseti.",
  "atk-vin01a1:126_3": "Evaṁ desento ca brahmacariyaṁ pakāseti.",
  "atk-vin01a1:126_4": "Tañca paṭipattiyā adhigamabyattito sātthaṁ,",
  "atk-vin01a1:126_5": "pariyattiyā āgamabyattito sabyañjanaṁ,",
  "atk-vin01a1:126_6": "sīlādipañcadhammakkhandhayuttato kevalaparipuṇṇaṁ,",
  "atk-vin01a1:126_7": "nirupakkilesato nittharaṇatthāya pavattito lokāmisanirapekkhato ca parisuddhaṁ,",
  "atk-vin01a1:126_8": "seṭṭhaṭṭhena brahmabhūtānaṁ buddha-paccekabuddha-buddhasāvakānaṁ cariyato “brahmacariya”nti vuccati.",
  "atk-vin01a1:126_9": "Tasmāpi “so dhammaṁ deseti ādikalyāṇaṁ…pe…",
  "atk-vin01a1:126_10": "brahmacariyaṁ pakāsetī”ti vuccati.",
  "atk-vin01a1:127_0": "Sādhu kho panāti sundaraṁ kho pana atthāvahaṁ sukhāvahanti vuttaṁ hoti.",
  "atk-vin01a1:127_1": "Tathārūpānaṁ arahatanti yathārūpo so bhava gotamo,",
  "atk-vin01a1:127_2": "evarūpānaṁ yathābhuccaguṇādhigamena loke arahantoti laddhasaddānaṁ arahataṁ.",
  "atk-vin01a1:127_3": "Dassanaṁ hotīti pasādasommāni akkhīni ummīlitvā “dassanamattampi sādhu hotī”ti evaṁ ajjhāsayaṁ katvā",
  "atk-vin01a1:127_4": "atha kho verañjo brāhmaṇo yena bhagavā tenupasaṅkamīti.",
  "atk-vin01a1:128_0": "2.Yenāti bhummatthe karaṇavacanaṁ.",
  "atk-vin01a1:128_1": "Tasmā yattha bhagavā tattha upasaṅkamīti evamettha attho daṭṭhabbo.",
  "atk-vin01a1:128_2": "Yena vā kāraṇena bhagavā devamanussehi upasaṅkamitabbo,",
  "atk-vin01a1:128_3": "tena kāraṇena upasaṅkamīti evamettha attho daṭṭhabbo.",
  "atk-vin01a1:128_4": "Kena ca kāraṇena bhagavā upasaṅkamitabbo?",
  "atk-vin01a1:128_5": "Nānappakāraguṇavisesādhigamādhippāyena,",
  "atk-vin01a1:128_6": "sāduphalūpabhogādhippāyena dijagaṇehi niccaphalitamahārukkho viya.",
  "atk-vin01a1:128_7": "Upasaṅkamīti ca gatoti vuttaṁ hoti.",
  "atk-vin01a1:128_8": "Upasaṅkamitvāti upasaṅkamanapariyosānadīpanaṁ.",
  "atk-vin01a1:128_9": "Atha vā evaṁ gato tato āsannataraṁ ṭhānaṁ bhagavato samīpasaṅkhātaṁ gantvātipi vuttaṁ hoti.",
  "atk-vin01a1:129_0": "Bhagavatā saddhiṁ sammodīti yathā khamanīyādīni pucchanto bhagavā tena,",
  "atk-vin01a1:129_1": "evaṁ sopi bhagavatā saddhiṁ samappavattamodo ahosi,",
  "atk-vin01a1:129_2": "sītodakaṁ viya uṇhodakena sammoditaṁ ekībhāvaṁ agamāsi.",
  "atk-vin01a1:129_3": "Yāya ca “kacci, bho, gotama,",
  "atk-vin01a1:129_4": "khamanīyaṁ;",
  "atk-vin01a1:129_5": "kacci yāpanīyaṁ,",
  "atk-vin01a1:129_6": "kacci bhoto gotamassa,",
  "atk-vin01a1:129_7": "ca sāvakānañca appābādhaṁ appātaṅkaṁ lahuṭṭhānaṁ balaṁ phāsuvihāro”tiādikāya kathāya sammodi,",
  "atk-vin01a1:129_8": "taṁ pītipāmojjasaṅkhātaṁ sammodaṁ jananato sammodituṁ yuttabhāvato ca sammodanīyaṁ.",
  "atk-vin01a1:129_9": "Atthabyañjanamadhuratāya sucirampi kālaṁ sāretuṁ nirantaraṁ pavattetuṁ araharūpato saritabbabhāvato ca sāraṇīyaṁ,",
  "atk-vin01a1:129_10": "suyyamānasukhato vā sammodanīyaṁ,",
  "atk-vin01a1:129_11": "anussariyamānasukhato sāraṇīyaṁ.",
  "atk-vin01a1:129_12": "Tathā byañjanaparisuddhatāya sammodanīyaṁ,",
  "atk-vin01a1:129_13": "atthaparisuddhatāya sāraṇīyanti.",
  "atk-vin01a1:129_14": "Evaṁ anekehi pariyāyehi sammodanīyaṁ sāraṇīyaṁ kathaṁ vītisāretvā pariyosāpetvā niṭṭhāpetvā yenatthena āgato taṁ pucchitukāmo ekamantaṁ nisīdi.",
  "atk-vin01a1:130_0": "Ekamantanti bhāvanapuṁsakaniddeso “visamaṁ candimasūriyā parivattantī”tiādīsu viya.",
  "atk-vin01a1:130_1": "Tasmā yathā nisinno ekamantaṁ nisinno hoti tathā nisīdīti evamettha attho daṭṭhabbo.",
  "atk-vin01a1:130_2": "Bhummatthe vā etaṁ upayogavacanaṁ.",
  "atk-vin01a1:130_3": "Nisīdīti upāvisi.",
  "atk-vin01a1:130_4": "Paṇḍitā hi purisā garuṭṭhāniyaṁ upasaṅkamitvā āsanakusalatāya ekamantaṁ nisīdanti.",
  "atk-vin01a1:130_5": "Ayañca tesaṁ aññataro,",
  "atk-vin01a1:130_6": "tasmā ekamantaṁ nisīdi.",
  "atk-vin01a1:131_0": "Kathaṁ nisinno pana ekamantaṁ nisinno hotīti?",
  "atk-vin01a1:131_1": "Cha nisajjadose vajjetvā.",
  "atk-vin01a1:131_2": "Seyyathidaṁ – atidūraṁ,",
  "atk-vin01a1:131_3": "accāsannaṁ,",
  "atk-vin01a1:131_4": "uparivātaṁ,",
  "atk-vin01a1:131_5": "unnatappadesaṁ,",
  "atk-vin01a1:131_6": "atisammukhaṁ,",
  "atk-vin01a1:131_7": "atipacchāti.",
  "atk-vin01a1:131_8": "Atidūre nisinno hi sace kathetukāmo hoti uccāsaddena kathetabbaṁ hoti.",
  "atk-vin01a1:131_9": "Accāsanne nisinno saṅghaṭṭanaṁ karoti.",
  "atk-vin01a1:131_10": "Uparivāte nisinno sarīragandhena bādhati.",
  "atk-vin01a1:131_11": "Unnatappadese nisinno agāravaṁ pakāseti.",
  "atk-vin01a1:131_12": "Atisammukhā nisinno sace daṭṭhukāmo hoti,",
  "atk-vin01a1:131_13": "cakkhunā cakkhuṁ āhacca daṭṭhabbaṁ hoti.",
  "atk-vin01a1:131_14": "Atipacchā nisinno sace daṭṭhukāmo hoti gīvaṁ pasāretvā daṭṭhabbaṁ hoti.",
  "atk-vin01a1:131_15": "Tasmā ayampi ete cha nisajjadose vajjetvā nisīdi.",
  "atk-vin01a1:131_16": "Tena vuttaṁ –",
  "atk-vin01a1:131_17": "“ekamantaṁ nisīdī”ti.",
  "atk-vin01a1:132_0": "Ekamantaṁ nisinno kho verañjo brāhmaṇo bhagavantaṁ etadavocāti etanti idāni vattabbamatthaṁ dasseti.",
  "atk-vin01a1:132_1": "Dakāro padasandhikaro.",
  "atk-vin01a1:132_2": "Avocāti abhāsi.",
  "atk-vin01a1:132_3": "Sutaṁ metanti sutaṁ me etaṁ,",
  "atk-vin01a1:132_4": "etaṁ mayā sutanti idāni vattabbamatthaṁ dasseti.",
  "atk-vin01a1:132_5": "Bho gotamāti bhagavantaṁ gottena ālapati.",
  "atk-vin01a1:133_0": "Idāni yaṁ tena sutaṁ –",
  "atk-vin01a1:133_1": "taṁ dassento na samaṇo gotamoti evamādimāha.",
  "atk-vin01a1:133_2": "Tatrāyaṁ anuttānapadavaṇṇanā –",
  "atk-vin01a1:133_3": "brāhmaṇeti jātibrāhmaṇe.",
  "atk-vin01a1:133_4": "Jiṇṇeti jajjarībhūte jarāya khaṇḍiccādibhāvaṁ āpādite.",
  "atk-vin01a1:133_5": "Vuḍḍheti aṅgapaccaṅgānaṁ vuḍḍhimariyādappatte.",
  "atk-vin01a1:133_6": "Mahallaketi jātimahallakatāya samannāgate,",
  "atk-vin01a1:133_7": "cirakālappasuteti vuttaṁ hoti.",
  "atk-vin01a1:133_8": "Addhagateti addhānaṁ gate,",
  "atk-vin01a1:133_9": "dve tayo rājaparivaṭṭe atīteti adhippāyo.",
  "atk-vin01a1:133_10": "Vayo anuppatteti pacchimavayaṁ sampatte,",
  "atk-vin01a1:133_11": "pacchimavayo nāma vassasatassa pacchimo tatiyabhāgo.",
  "atk-vin01a1:134_0": "Apica –",
  "atk-vin01a1:134_1": "jiṇṇeti porāṇe,",
  "atk-vin01a1:134_2": "cirakālappavattakulanvayeti vuttaṁ hoti.",
  "atk-vin01a1:134_3": "Vuḍḍheti sīlācārādiguṇavuḍḍhiyutte.",
  "atk-vin01a1:134_4": "Mahallaketi vibhavamahattatāya samannāgate mahaddhane mahābhoge.",
  "atk-vin01a1:134_5": "Addhagateti maggappaṭipanne,",
  "atk-vin01a1:134_6": "brāhmaṇānaṁ vatacariyādimariyādaṁ avītikkamma caramāne.",
  "atk-vin01a1:134_7": "Vayoanuppatteti jātivuḍḍhabhāvaṁ antimavayaṁ anuppatteti evamettha yojanā veditabbā.",
  "atk-vin01a1:135_0": "Idāni abhivādetīti evamādīni “na samaṇo gotamo”ti ettha vuttanakārena yojetvā evamatthato veditabbāni –",
  "atk-vin01a1:135_1": "“na vandati vā,",
  "atk-vin01a1:135_2": "nāsanā vuṭṭhahati vā,",
  "atk-vin01a1:135_3": "nāpi ‘idha bhonto nisīdantū’ti evaṁ āsanena vā upanimantetī”ti.",
  "atk-vin01a1:135_4": "Ettha hi vā saddo vibhāvane nāma atthe,",
  "atk-vin01a1:135_5": "“rūpaṁ niccaṁ vā aniccaṁ vā”tiādīsu viya.",
  "atk-vin01a1:135_6": "Evaṁ vatvā atha attano abhivādanādīni akarontaṁ bhagavantaṁ disvā āha –",
  "atk-vin01a1:135_7": "“tayidaṁ bho gotama tathevā”ti.",
  "atk-vin01a1:135_8": "Yaṁ taṁ mayā sutaṁ –",
  "atk-vin01a1:135_9": "taṁ tatheva,",
  "atk-vin01a1:135_10": "taṁ savanañca me dassanañca saṁsandati sameti,",
  "atk-vin01a1:135_11": "atthato ekībhāvaṁ gacchati.",
  "atk-vin01a1:135_12": "“Na hi bhavaṁ gotamo…pe…",
  "atk-vin01a1:135_13": "āsanena vā nimantetī”ti evaṁ attanā sutaṁ diṭṭhena nigametvā nindanto āha –",
  "atk-vin01a1:135_14": "“tayidaṁ bho gotama na sampannamevā”ti taṁ abhivādanādīnaṁ akaraṇaṁ na yuttameva.",
  "atk-vin01a1:136_0": "Athassa bhagavā attukkaṁsanaparavambhanadosaṁ anupagamma karuṇāsītalahadayena taṁ aññāṇaṁ vidhamitvā yuttabhāvaṁ dassetukāmo āha –",
  "atk-vin01a1:136_1": "“nāhaṁ taṁ brāhmaṇa…pe…",
  "atk-vin01a1:136_2": "muddhāpi tassa vipateyyā”ti.",
  "atk-vin01a1:136_3": "Tatrāyaṁ saṅkhepattho – “ahaṁ, brāhmaṇa,",
  "atk-vin01a1:136_4": "appaṭihatena sabbaññutaññāṇacakkhunā olokentopi taṁ puggalaṁ etasmiṁ sadevakādibhede loke na passāmi,",
  "atk-vin01a1:136_5": "yamahaṁ abhivādeyyaṁ vā paccuṭṭheyyaṁ vā āsanena vā nimanteyyaṁ.",
  "atk-vin01a1:136_6": "Anacchariyaṁ vā etaṁ,",
  "atk-vin01a1:136_7": "yvāhaṁ ajja sabbaññutaṁ patto evarūpaṁ nipaccakārārahaṁ puggalaṁ na passāmi.",
  "atk-vin01a1:136_8": "Apica kho yadāpāhaṁ sampatijātova uttarābhimukho sattapadavītihārena gantvā sakalaṁ dasasahassilokadhātuṁ olokesiṁ;",
  "atk-vin01a1:136_9": "tadāpi etasmiṁ sadevakādibhede loke taṁ puggalaṁ na passāmi,",
  "atk-vin01a1:136_10": "yamahaṁ abhivādeyyaṁ vā paccuṭṭheyyaṁ vā āsanena vā nimanteyyaṁ.",
  "atk-vin01a1:136_11": "Atha kho maṁ soḷasakappasahassāyuko khīṇāsavamahābrahmāpi añjaliṁ paggahetvā “tvaṁ loke mahāpuriso,",
  "atk-vin01a1:136_12": "tvaṁ sadevakassa lokassa aggo ca jeṭṭho ca seṭṭho ca,",
  "atk-vin01a1:136_13": "natthi tayā uttaritaro”ti sañjātasomanasso patināmesi;",
  "atk-vin01a1:136_14": "tadāpi cāhaṁ attanā uttaritaraṁ apassanto āsabhiṁ vācaṁ nicchāresiṁ –",
  "atk-vin01a1:136_15": "“aggohamasmi lokassa,",
  "atk-vin01a1:136_16": "jeṭṭhohamasmi lokassa,",
  "atk-vin01a1:136_17": "seṭṭhohamasmi lokassā”ti.",
  "atk-vin01a1:136_18": "Evaṁ sampatijātassapi mayhaṁ abhivādanādiraho puggalo natthi,",
  "atk-vin01a1:136_19": "svāhaṁ idāni sabbaññutaṁ patto kaṁ abhivādeyyaṁ vā…pe…",
  "atk-vin01a1:136_20": "āsanena vā nimanteyyaṁ.",
  "atk-vin01a1:136_21": "Tasmā tvaṁ, brāhmaṇa,",
  "atk-vin01a1:136_22": "mā tathāgate evarūpaṁ nipaccakāraṁ patthayittha. Yañhi, brāhmaṇa,",
  "atk-vin01a1:136_23": "tathāgato abhivādeyya vā…pe…",
  "atk-vin01a1:136_24": "āsanena vā nimanteyya,",
  "atk-vin01a1:136_25": "muddhāpi tassa puggalassa rattipariyosāne paripākasithilabandhanaṁ vaṇṭā pavuttatālaphalamiva gīvato pacchijjitvā sahasāva bhūmiyaṁ vipateyyāti.",
  "atk-vin01a1:137_0": "3.",
  "atk-vin01a1:137_1": "Evaṁ vuttepi brāhmaṇo duppaññatāya tathāgatassa loke jeṭṭhabhāvaṁ asallakkhento kevalaṁ taṁ vacanaṁ asahamāno āha –",
  "atk-vin01a1:137_2": "“arasarūpo bhavaṁ gotamo”ti.",
  "atk-vin01a1:137_3": "Ayaṁ kirassa adhippāyo –",
  "atk-vin01a1:137_4": "yaṁ loke abhivādanapaccuṭṭhānaañjalikammasāmīcikammaṁ “sāmaggiraso”ti vuccati,",
  "atk-vin01a1:137_5": "taṁ bhoto gotamassa natthi,",
  "atk-vin01a1:137_6": "tasmā arasarūpo bhavaṁ gotamo,",
  "atk-vin01a1:137_7": "arasajātiko arasasabhāvoti.",
  "atk-vin01a1:137_8": "Athassa bhagavā cittamudubhāvajananatthaṁ ujuvipaccanīkabhāvaṁ pariharanto aññathā tassa vacanassatthaṁ",
  "atk-vin01a1:137_9": "attani sandassento “atthi khvesa brāhmaṇa pariyāyo”tiādimāha.",
  "atk-vin01a1:138_0": "Tattha pariyāyoti kāraṇaṁ;",
  "atk-vin01a1:138_1": "ayañhi pariyāyasaddo desanā-vāra-kāraṇesu vattati.",
  "atk-vin01a1:138_2": "“Madhupiṇḍikapariyāyotveva naṁ dhārehī”tiādīsu hi esa desanāyaṁ vattati.",
  "atk-vin01a1:138_3": "“Kassa nu kho, ānanda,",
  "atk-vin01a1:138_4": "ajja pariyāyo bhikkhuniyo ovaditu”ntiādīsu vāre. “Sādhu, bhante,",
  "atk-vin01a1:138_5": "bhagavā aññaṁ pariyāyaṁ ācikkhatu,",
  "atk-vin01a1:138_6": "yathāyaṁ bhikkhusaṅgho aññāya saṇṭhaheyyā”tiādīsu kāraṇe.",
  "atk-vin01a1:138_7": "Svāyamidha kāraṇe vattati.",
  "atk-vin01a1:138_8": "Tasmā ettha evamattho daṭṭhabbo –",
  "atk-vin01a1:138_9": "atthi kho, brāhmaṇa,",
  "atk-vin01a1:138_10": "etaṁ kāraṇaṁ;",
  "atk-vin01a1:138_11": "yena kāraṇena maṁ “arasarūpo bhavaṁ gotamo”ti vadamāno puggalo sammā vadeyya,",
  "atk-vin01a1:138_12": "avitathavādīti saṅkhyaṁ gaccheyya.",
  "atk-vin01a1:138_13": "Katamo pana soti?",
  "atk-vin01a1:138_14": "Ye te brāhmaṇa rūparasā…pe…",
  "atk-vin01a1:138_15": "phoṭṭhabbarasā te tathāgatassa pahīnāti.",
  "atk-vin01a1:138_16": "Kiṁ vuttaṁ hoti?",
  "atk-vin01a1:138_17": "Ye te jātivasena vā upapattivasena vā seṭṭhasammatānampi puthujjanānaṁ rūpārammaṇādīni assādentānaṁ abhinandantānaṁ",
  "atk-vin01a1:138_18": "rajjantānaṁ uppajjanti kāmasukhassādasaṅkhātā rūparasasaddagandharasaphoṭṭhabbarasā,",
  "atk-vin01a1:138_19": "ye imaṁ lokaṁ gīvāya bandhitvā viya āviñchanti,",
  "atk-vin01a1:138_20": "vatthārammaṇādisāmaggiyañca uppannattā sāmaggirasāti vuccanti,",
  "atk-vin01a1:138_21": "te sabbepi tathāgatassa pahīnāti.",
  "atk-vin01a1:138_22": "Mayhaṁ pahīnāti vattabbepi mamākārena attānaṁ anukkhipanto dhammaṁ deseti.",
  "atk-vin01a1:138_23": "Desanāvilāso vā esa bhagavato.",
  "atk-vin01a1:139_0": "Tattha pahīnāti cittasantānato vigatā jahitā vā.",
  "atk-vin01a1:139_1": "Etasmiṁ panatthe karaṇe sāmivacanaṁ daṭṭhabbaṁ.",
  "atk-vin01a1:139_2": "Ariyamaggasatthena ucchinnaṁ taṇhāvijjāmayaṁ mūlametesanti ucchinnamūlā.",
  "atk-vin01a1:139_3": "Tālavatthu viya nesaṁ vatthu katanti tālāvatthukatā.",
  "atk-vin01a1:139_4": "Yathā hi tālarukkhaṁ samūlaṁ uddharitvā tassa vatthumatte tasmiṁ padese kate na puna tassa tālassa uppatti paññāyati;",
  "atk-vin01a1:139_5": "evaṁ ariyamaggasatthena samūle rūpādirase uddharitvā tesaṁ pubbe uppannapubbabhāvena vatthumatte cittasantāne",
  "atk-vin01a1:139_6": "kate sabbepi te “tālāvatthukatā”ti vuccanti.",
  "atk-vin01a1:139_7": "Avirūḷhidhammattā vā matthakacchinnatālo viya katāti tālāvatthukatā.",
  "atk-vin01a1:139_8": "Yasmā pana evaṁ tālāvatthukatā anabhāvaṁkatā honti,",
  "atk-vin01a1:139_9": "yathā nesaṁ pacchābhāvo na hoti,",
  "atk-vin01a1:139_10": "tathā katā honti;",
  "atk-vin01a1:139_11": "tasmā āha –",
  "atk-vin01a1:139_12": "“anabhāvaṁkatā”ti.",
  "atk-vin01a1:139_13": "Ayañhettha padacchedo –",
  "atk-vin01a1:139_14": "anuabhāvaṁ katā anabhāvaṁkatāti.",
  "atk-vin01a1:139_15": "“Anabhāvaṁ gatā”tipi pāṭho,",
  "atk-vin01a1:139_16": "tassa anuabhāvaṁ gatāti attho.",
  "atk-vin01a1:139_17": "Tattha padacchedo anuabhāvaṁ gatā anabhāvaṁ gatāti,",
  "atk-vin01a1:139_18": "yathā anuacchariyā anacchariyāti.",
  "atk-vin01a1:139_19": "Āyatiṁ anuppādadhammāti anāgate anuppajjanakasabhāvā.",
  "atk-vin01a1:139_20": "Ye hi abhāvaṁ gatā,",
  "atk-vin01a1:139_21": "te puna kathaṁ uppajjissanti? Tenāha –",
  "atk-vin01a1:139_22": "“anabhāvaṁ gatā āyatiṁ anuppādadhammā”ti.",
  "atk-vin01a1:140_0": "Ayaṁ kho brāhmaṇa pariyāyoti idaṁ kho, brāhmaṇa,",
  "atk-vin01a1:140_1": "kāraṇaṁ yena maṁ sammā vadamāno vadeyya “arasarūpo samaṇo gotamo”ti.",
  "atk-vin01a1:140_2": "No ca kho yaṁ tvaṁ sandhāya vadesīti yañca kho tvaṁ sandhāya vadesi,",
  "atk-vin01a1:140_3": "so pariyāyo na hoti.",
  "atk-vin01a1:140_4": "Kasmā pana bhagavā evamāha?",
  "atk-vin01a1:140_5": "Nanu evaṁ vutte yo brāhmaṇena vutto sāmaggiraso tassa attani vijjamānatā anuññātā hotīti. Vuccate, na hoti.",
  "atk-vin01a1:140_6": "Yo hi taṁ sāmaggirasaṁ kātuṁ bhabbo hutvā na karoti,",
  "atk-vin01a1:140_7": "so tadabhāvena arasarūpoti vattabbo bhaveyya.",
  "atk-vin01a1:140_8": "Bhagavā pana abhabbova etaṁ kātuṁ,",
  "atk-vin01a1:140_9": "tenassa karaṇe abhabbataṁ pakāsento āha –",
  "atk-vin01a1:140_10": "“no ca kho yaṁ tvaṁ sandhāya vadesī”ti.",
  "atk-vin01a1:140_11": "Yaṁ pariyāyaṁ sandhāya tvaṁ maṁ “arasarūpo”ti vadesi,",
  "atk-vin01a1:140_12": "so amhesu neva vattabboti.",
  "atk-vin01a1:141_0": "4.",
  "atk-vin01a1:141_1": "Evaṁ brāhmaṇo attanā adhippetaṁ arasarūpataṁ āropetuṁ asakkonto athāparaṁ nibbhogo bhavaṁ gotamotiādimāha.",
  "atk-vin01a1:141_2": "Sabbapariyāyesu cettha vuttanayeneva yojanakkamaṁ viditvā sandhāya bhāsitamattaṁ evaṁ veditabbaṁ.",
  "atk-vin01a1:141_3": "Brāhmaṇo tameva vayovuḍḍhānaṁ abhivādanakammādiṁ loke sāmaggiparibhogoti maññamāno tadabhāvena bhagavantaṁ nibbhogoti āha.",
  "atk-vin01a1:141_4": "Bhagavā pana yvāyaṁ rūpādīsu sattānaṁ chandarāgaparibhogo tadabhāvaṁ attani sampassamāno aparampi pariyāyaṁ anujānāti.",
  "atk-vin01a1:142_0": "5.",
  "atk-vin01a1:142_1": "Puna brāhmaṇo yaṁ loke vayovuḍḍhānaṁ abhivādanādikulasamudācārakammaṁ lokiyā karonti tassa akiriyaṁ sampassamāno bhagavantaṁ akiriyavādoti āha.",
  "atk-vin01a1:142_2": "Bhagavā pana,",
  "atk-vin01a1:142_3": "yasmā kāyaduccaritādīnaṁ akiriyaṁ vadati tasmā,",
  "atk-vin01a1:142_4": "taṁ akiriyavādaṁ attani sampassamāno aparampi pariyāyaṁ anujānāti.",
  "atk-vin01a1:142_5": "Tattha ca kāyaduccaritanti pāṇātipāta-adinnādāna-micchācāracetanā veditabbā.",
  "atk-vin01a1:142_6": "Vacīduccaritanti musāvāda-pisuṇavācā-pharusavācā-samphappalāpacetanā veditabbā.",
  "atk-vin01a1:142_7": "Manoduccaritanti abhijjhābyāpādamicchādiṭṭhiyo veditabbā.",
  "atk-vin01a1:142_8": "Ṭhapetvā te dhamme,",
  "atk-vin01a1:142_9": "avasesā akusalā dhammā “anekavihitā pāpakā akusalā dhammā”ti veditabbā.",
  "atk-vin01a1:143_0": "6.",
  "atk-vin01a1:143_1": "Puna brāhmaṇo tameva abhivādanādikammaṁ bhagavati apassanto imaṁ “āgamma ayaṁ lokatanti lokapaveṇī ucchijjatī”ti",
  "atk-vin01a1:143_2": "maññamāno bhagavantaṁ ucchedavādoti āha.",
  "atk-vin01a1:143_3": "Bhagavā pana yasmā aṭṭhasu lobhasahagatacittesu pañcakāmaguṇikarāgassa dvīsu akusalacittesu uppajjamānakadosassa ca anāgāmimaggena ucchedaṁ vadati.",
  "atk-vin01a1:143_4": "Sabbākusalasambhavassa pana niravasesassa mohassa arahattamaggena ucchedaṁ vadati.",
  "atk-vin01a1:143_5": "Ṭhapetvā te tayo,",
  "atk-vin01a1:143_6": "avasesānaṁ pāpakānaṁ akusalānaṁ dhammānaṁ yathānurūpaṁ catūhi maggehi ucchedaṁ vadati;",
  "atk-vin01a1:143_7": "tasmā taṁ ucchedavādaṁ attani sampassamāno aparampi pariyāyaṁ anujānāti.",
  "atk-vin01a1:144_0": "7.",
  "atk-vin01a1:144_1": "Puna brāhmaṇo “jigucchati maññe samaṇo gotamo idaṁ vayovuḍḍhānaṁ abhivādanādikulasamudācārakammaṁ,",
  "atk-vin01a1:144_2": "tena taṁ na karotī”ti maññamāno bhagavantaṁ jegucchīti āha.",
  "atk-vin01a1:144_3": "Bhagavā pana yasmā jigucchati kāyaduccaritādīhi;",
  "atk-vin01a1:144_4": "kiṁ vuttaṁ hoti ?",
  "atk-vin01a1:144_5": "Yañca tividhaṁ kāyaduccaritaṁ,",
  "atk-vin01a1:144_6": "yañca catubbidhaṁ vacīduccaritaṁ,",
  "atk-vin01a1:144_7": "yañca tividhaṁ manoduccaritaṁ,",
  "atk-vin01a1:144_8": "yā ca ṭhapetvā tāni duccaritāni avasesānaṁ lāmakaṭṭhena pāpakānaṁ akosallasambhūtaṭṭhena akusalānaṁ dhammānaṁ samāpatti samāpajjanā samaṅgibhāvo,",
  "atk-vin01a1:144_9": "taṁ sabbampi gūthaṁ viya maṇḍanakajātiyo puriso jigucchati hirīyati,",
  "atk-vin01a1:144_10": "tasmā taṁ jegucchitaṁ attani sampassamāno aparampi pariyāyaṁ anujānāti.",
  "atk-vin01a1:144_11": "Tattha “kāyaduccaritenā”ti upayogatthe karaṇavacanaṁ daṭṭhabbaṁ.",
  "atk-vin01a1:145_0": "8.",
  "atk-vin01a1:145_1": "Puna brāhmaṇo tameva abhivādanādikammaṁ bhagavati apassanto “ayaṁ imaṁ lokajeṭṭhakakammaṁ vineti vināseti,",
  "atk-vin01a1:145_2": "atha vā yasmā etaṁ sāmīcikammaṁ na karoti tasmā ayaṁ vinetabbo niggaṇhitabbo”ti maññamāno bhagavantaṁ venayikoti āha.",
  "atk-vin01a1:145_3": "Tatrāyaṁ padattho –",
  "atk-vin01a1:145_4": "vinayatīti vinayo,",
  "atk-vin01a1:145_5": "vināsetīti vuttaṁ hoti.",
  "atk-vin01a1:145_6": "Vinayo eva venayiko,",
  "atk-vin01a1:145_7": "vinayaṁ vā arahatīti venayiko,",
  "atk-vin01a1:145_8": "niggahaṁ arahatīti vuttaṁ hoti.",
  "atk-vin01a1:145_9": "Bhagavā pana,",
  "atk-vin01a1:145_10": "yasmā rāgādīnaṁ vinayāya vūpasamāya dhammaṁ deseti,",
  "atk-vin01a1:145_11": "tasmā venayiko hoti.",
  "atk-vin01a1:145_12": "Ayameva cettha padattho –",
  "atk-vin01a1:145_13": "vinayāya dhammaṁ desetīti venayiko.",
  "atk-vin01a1:145_14": "Vicitrā hi taddhitavutti! Svāyaṁ taṁ venayikabhāvaṁ attani sampassamāno aparampi pariyāyaṁ anujānāti.",
  "atk-vin01a1:146_0": "9.",
  "atk-vin01a1:146_1": "Puna brāhmaṇo yasmā abhivādanādīni sāmīcikammāni karontā vayovuḍḍhe tosenti hāsenti,",
  "atk-vin01a1:146_2": "akarontā pana tāpenti vihesenti domanassaṁ nesaṁ uppādenti,",
  "atk-vin01a1:146_3": "bhagavā ca tāni na karoti;",
  "atk-vin01a1:146_4": "tasmā “ayaṁ vayovuḍḍhe tapatī”ti maññamāno sappurisācāravirahitattā vā “kapaṇapuriso aya”nti maññamāno bhagavantaṁ tapassīti āha.",
  "atk-vin01a1:146_5": "Tatrāyaṁ padattho –",
  "atk-vin01a1:146_6": "tapatīti tapo,",
  "atk-vin01a1:146_7": "roseti vihesetīti vuttaṁ hoti,",
  "atk-vin01a1:146_8": "sāmīcikammākaraṇassetaṁ nāmaṁ.",
  "atk-vin01a1:146_9": "Tapo assa atthīti tapassī.",
  "atk-vin01a1:146_10": "Dutiye atthavikappe byañjanāni avicāretvā loke kapaṇapuriso “tapassī”ti vuccati.",
  "atk-vin01a1:146_11": "Bhagavā pana ye akusalā dhammā lokaṁ tapanato tapanīyāti vuccanti,",
  "atk-vin01a1:146_12": "tesaṁ pahīnattā yasmā tapassīti saṅkhyaṁ gato,",
  "atk-vin01a1:146_13": "tasmā taṁ tapassitaṁ attani sampassamāno aparampi pariyāyaṁ anujānāti.",
  "atk-vin01a1:146_14": "Tatrāyaṁ padattho –",
  "atk-vin01a1:146_15": "tapantīti tapā,",
  "atk-vin01a1:146_16": "akusaladhammānametaṁ adhivacanaṁ.",
  "atk-vin01a1:146_17": "Vuttampi hetaṁ –",
  "atk-vin01a1:146_18": "“idha tappati pecca tappatī”ti.",
  "atk-vin01a1:146_19": "Tathā te tape assi nirassi pahāsi viddhaṁsesīti tapassī.",
  "atk-vin01a1:147_0": "10.",
  "atk-vin01a1:147_1": "Puna brāhmaṇo taṁ abhivādanādikammaṁ devalokagabbhasampattiyā devalokapaṭisandhipaṭilābhāya saṁvattatīti",
  "atk-vin01a1:147_2": "maññamāno bhagavati cassa abhāvaṁ disvā bhagavantaṁ apagabbhoti āha.",
  "atk-vin01a1:147_3": "Kodhavasena vā bhagavato mātukucchismiṁ paṭisandhiggahaṇe dosaṁ dassentopi evamāha.",
  "atk-vin01a1:147_4": "Tatrāyaṁ padattho –",
  "atk-vin01a1:147_5": "gabbhato apagatoti apagabbho,",
  "atk-vin01a1:147_6": "abhabbo devalokūpapattiṁ pāpuṇitunti adhippāyo.",
  "atk-vin01a1:147_7": "Hīno vā gabbho assāti apagabbho,",
  "atk-vin01a1:147_8": "devalokagabbhaparibāhirattā āyatiṁ hīnagabbhapaṭilābhabhāgīti,",
  "atk-vin01a1:147_9": "hīno vāssa mātukucchimhi gabbhavāso ahosīti adhippāyo.",
  "atk-vin01a1:147_10": "Bhagavato pana yasmā āyatiṁ gabbhaseyyā apagatā,",
  "atk-vin01a1:147_11": "tasmā so taṁ apagabbhataṁ attani sampassamāno aparampi pariyāyaṁ anujānāti.",
  "atk-vin01a1:147_12": "Tatra ca yassa kho brāhmaṇa āyatiṁ gabbhaseyyā punabbhavābhinibbatti pahīnāti etesaṁ padānaṁ evamattho daṭṭhabbo – brāhmaṇa,",
  "atk-vin01a1:147_13": "yassa puggalassa anāgate gabbhaseyyā,",
  "atk-vin01a1:147_14": "punabbhave ca abhinibbatti anuttarena maggena vihatakāraṇattā pahīnāti.",
  "atk-vin01a1:147_15": "Gabbhaseyyaggahaṇena cettha jalābujayoni gahitā.",
  "atk-vin01a1:147_16": "Punabbhavābhinibbattiggahaṇena itarā tissopi.",
  "atk-vin01a1:148_0": "Apica gabbhassa seyyā gabbhaseyyā,",
  "atk-vin01a1:148_1": "punabbhavo eva abhinibbatti punabbhavābhinibbattīti evamettha attho daṭṭhabbo.",
  "atk-vin01a1:148_2": "Yathā ca viññāṇaṭṭhitīti vuttepi na viññāṇato aññā ṭhiti atthi,",
  "atk-vin01a1:148_3": "evamidhāpi na gabbhato aññā seyyāti veditabbā.",
  "atk-vin01a1:148_4": "Abhinibbatti ca nāma yasmā punabbhavabhūtāpi apunabbhavabhūtāpi atthi,",
  "atk-vin01a1:148_5": "idha ca punabbhavabhūtā adhippetā.",
  "atk-vin01a1:148_6": "Tasmā vuttaṁ –",
  "atk-vin01a1:148_7": "“punabbhavo eva abhinibbatti punabbhavābhinibbattī”ti.",
  "atk-vin01a1:149_0": "11.",
  "atk-vin01a1:149_1": "Evaṁ āgatakālato paṭṭhāya arasarūpatādīhi aṭṭhahi akkosavatthūhi akkosantampi brāhmaṇaṁ bhagavā dhammissaro",
  "atk-vin01a1:149_2": "dhammarājā dhammassāmī tathāgato anukampāya sītaleneva cakkhunā olokento yaṁ dhammadhātuṁ paṭivijjhitvā",
  "atk-vin01a1:149_3": "desanāvilāsappatto hoti,",
  "atk-vin01a1:149_4": "tassā dhammadhātuyā suppaṭividdhattā vigatavalāhake antalikkhe samabbhuggato puṇṇacando viya saradakāle",
  "atk-vin01a1:149_5": "sūriyo viya ca brāhmaṇassa hadayandhakāraṁ vidhamanto tāniyeva akkosavatthūni tena tena pariyāyena aññathā dassetvā,",
  "atk-vin01a1:149_6": "punapi attano karuṇāvipphāraṁ aṭṭhahi lokadhammehi akampiyabhāvena paṭiladdhaṁ,",
  "atk-vin01a1:149_7": "tādiguṇalakkhaṇaṁ pathavīsamacittataṁ akuppadhammatañca pakāsento “ayaṁ brāhmaṇo kevalaṁ palitasirakhaṇḍadantavalittacatādīhi",
  "atk-vin01a1:149_8": "attano vuḍḍhabhāvaṁ sañjānāti,",
  "atk-vin01a1:149_9": "no ca kho jānāti attānaṁ jātiyā anugataṁ jarāya anusaṭaṁ byādhinā abhibhūtaṁ maraṇena abbhāhataṁ vaṭṭakhāṇubhūtaṁ",
  "atk-vin01a1:149_10": "ajja maritvā puna sveva uttānasayanadārakabhāvagamanīyaṁ.",
  "atk-vin01a1:149_11": "Mahantena kho pana ussāhena mama santikaṁ āgato,",
  "atk-vin01a1:149_12": "tadassa āgamanaṁ sātthakaṁ hotū”ti cintetvā imasmiṁ loke attano appaṭisamaṁ purejātabhāvaṁ dassento seyyathāpi",
  "atk-vin01a1:149_13": "brāhmaṇātiādinā nayena brāhmaṇassa dhammadesanaṁ vaḍḍhesi.",
  "atk-vin01a1:150_0": "Tattha seyyathāti opammatthe nipāto;",
  "atk-vin01a1:150_1": "pīti sambhāvanatthe;",
  "atk-vin01a1:150_2": "ubhayenāpi yathā nāma brāhmaṇāti dasseti.",
  "atk-vin01a1:150_3": "Kukkuṭiyā aṇḍāni aṭṭha vā dasa vā dvādasa vāti ettha pana kiñcāpi kukkuṭiyā vuttappakārato ūnādhikānipi aṇḍāni honti,",
  "atk-vin01a1:150_4": "atha kho vacanasiliṭṭhatāya evaṁ vuttanti veditabbaṁ.",
  "atk-vin01a1:150_5": "Evañhi loke siliṭṭhavacanaṁ hoti.",
  "atk-vin01a1:150_6": "Tānassūti tāni assu,",
  "atk-vin01a1:150_7": "bhaveyyunti vuttaṁ hoti.",
  "atk-vin01a1:150_8": "Kukkuṭiyā sammā adhisayitānīti tāya janettiyā kukkuṭiyā pakkhe pasāretvā tesaṁ upari sayantiyā sammā adhisayitāni.",
  "atk-vin01a1:150_9": "Sammā pariseditānīti kālena kālaṁ utuṁ gaṇhāpentiyā suṭṭhu samantato seditāni,",
  "atk-vin01a1:150_10": "usmīkatānīti vuttaṁ hoti.",
  "atk-vin01a1:150_11": "Sammā paribhāvitānīti kālena kālaṁ suṭṭhu samantato bhāvitāni,",
  "atk-vin01a1:150_12": "kukkuṭagandhaṁ gāhāpitānīti vuttaṁ hoti.",
  "atk-vin01a1:151_0": "Idāni yasmā tāya kukkuṭiyā evaṁ tīhi pakārehi tāni aṇḍāni paripāliyamānāni na pūtīni honti.",
  "atk-vin01a1:151_1": "Yopi nesaṁ allasineho so pariyādānaṁ gacchati.",
  "atk-vin01a1:151_2": "Kapālaṁ tanukaṁ hoti,",
  "atk-vin01a1:151_3": "pādanakhasikhā ca mukhatuṇḍakañca kharaṁ hoti,",
  "atk-vin01a1:151_4": "kukkuṭapotakā paripākaṁ gacchanti,",
  "atk-vin01a1:151_5": "kapālassa tanukattā bahiddhā āloko anto paññāyati.",
  "atk-vin01a1:151_6": "Atha te kukkuṭapotakā “ciraṁ vata mayaṁ saṅkuṭitahatthapādā sambādhe sayimha,",
  "atk-vin01a1:151_7": "ayañca bahi āloko dissati,",
  "atk-vin01a1:151_8": "ettha dāni no sukhavihāro bhavissatī”ti nikkhamitukāmā hutvā kapālaṁ pādena paharanti,",
  "atk-vin01a1:151_9": "gīvaṁ pasārenti.",
  "atk-vin01a1:151_10": "Tato taṁ kapālaṁ dvedhā bhijjati,",
  "atk-vin01a1:151_11": "kukkuṭapotakā pakkhe vidhunantā taṅkhaṇānurūpaṁ viravantā nikkhamanti.",
  "atk-vin01a1:151_12": "Evaṁ nikkhamantānañca nesaṁ yo paṭhamataraṁ nikkhamati so ‘jeṭṭho’ti vuccati.",
  "atk-vin01a1:151_13": "Tasmā bhagavā tāya upamāya attano jeṭṭhakabhāvaṁ sādhetukāmo brāhmaṇaṁ pucchi –",
  "atk-vin01a1:151_14": "“yo nu kho tesaṁ kukkuṭacchāpakānaṁ…pe…",
  "atk-vin01a1:151_15": "kinti svassa vacanīyo”ti.",
  "atk-vin01a1:151_16": "Tattha kukkuṭacchāpakānanti kukkuṭapotakānaṁ.",
  "atk-vin01a1:151_17": "Kinti svassa vacanīyoti so kinti vacanīyo assa,",
  "atk-vin01a1:151_18": "kinti vattabbo bhaveyya jeṭṭho vā kaniṭṭho vāti.",
  "atk-vin01a1:151_19": "Sesaṁ uttānatthameva.",
  "atk-vin01a1:152_0": "Tato brāhmaṇo āha –",
  "atk-vin01a1:152_1": "“jeṭṭhotissa bho gotama vacanīyo”ti. Bho, gotama,",
  "atk-vin01a1:152_2": "so jeṭṭho iti assa vacanīyo.",
  "atk-vin01a1:152_3": "Kasmāti ce?",
  "atk-vin01a1:152_4": "So hi nesaṁ jeṭṭho,",
  "atk-vin01a1:152_5": "tasmā so nesaṁ vuḍḍhataroti attho.",
  "atk-vin01a1:152_6": "Athassa bhagavā opammaṁ sampaṭipādento āha –",
  "atk-vin01a1:152_7": "“evameva kho ahaṁ brāhmaṇā”tiādi.",
  "atk-vin01a1:152_8": "Yathā so kukkuṭacchāpako jeṭṭhoti saṅkhyaṁ gacchati;",
  "atk-vin01a1:152_9": "evaṁ ahampi avijjāgatāya pajāya.",
  "atk-vin01a1:152_10": "Avijjāgatāyāti avijjā vuccati aññāṇaṁ,",
  "atk-vin01a1:152_11": "tattha gatāya.",
  "atk-vin01a1:152_12": "Pajāyāti sattādhivacanametaṁ.",
  "atk-vin01a1:152_13": "Tasmā ettha avijjaṇḍakosassa anto paviṭṭhesu sattesūti evaṁ attho daṭṭhabbo.",
  "atk-vin01a1:152_14": "Aṇḍabhūtāyāti aṇḍe bhūtāya jātāya sañjātāya.",
  "atk-vin01a1:152_15": "Yathā hi aṇḍe nibbattā ekacce sattā aṇḍabhūtāti vuccanti;",
  "atk-vin01a1:152_16": "evamayaṁ sabbāpi pajā avijjaṇḍakose nibbattattā aṇḍabhūtāti vuccati.",
  "atk-vin01a1:152_17": "Pariyonaddhāyāti tena avijjaṇḍakosena samantato onaddhāya baddhāya veṭhitāya.",
  "atk-vin01a1:152_18": "Avijjaṇḍakosaṁ padāletvāti taṁ avijjāmayaṁ aṇḍakosaṁ bhinditvā.",
  "atk-vin01a1:152_19": "Ekova loketi sakalepi lokasannivāse ahameva eko adutiyo.",
  "atk-vin01a1:152_20": "Anuttaraṁ sammāsambodhiṁ abhisambuddhoti anuttaranti uttaravirahitaṁ sabbaseṭṭhaṁ.",
  "atk-vin01a1:152_21": "Sammāsambodhinti sammā sāmañca bodhiṁ;",
  "atk-vin01a1:152_22": "atha vā pasatthaṁ sundarañca bodhiṁ;",
  "atk-vin01a1:152_23": "bodhīti rukkhopi maggopi sabbaññutaññāṇampi nibbānampi vuccati.",
  "atk-vin01a1:152_24": "“Bodhirukkhamūle paṭhamābhisambuddho”ti ca “antarā ca gayaṁ antarā ca bodhi”nti ca āgataṭṭhānesu hi rukkho bodhīti vuccati.",
  "atk-vin01a1:152_25": "“Bodhi vuccati catūsu maggesu ñāṇa”nti āgataṭṭhāne maggo.",
  "atk-vin01a1:152_26": "“Pappoti bodhiṁ varabhūrimedhaso”ti āgataṭṭhāne sabbaññutaññāṇaṁ.",
  "atk-vin01a1:152_27": "“Patvāna bodhiṁ amataṁ asaṅkhata”nti āgataṭṭhāne nibbānaṁ.",
  "atk-vin01a1:152_28": "Idha pana bhagavato arahattamaggañāṇaṁ adhippetaṁ.",
  "atk-vin01a1:152_29": "Sabbaññutaññāṇantipi vadanti.",
  "atk-vin01a1:152_30": "Aññesaṁ arahattamaggo anuttarā bodhi hoti,",
  "atk-vin01a1:152_31": "na hotīti? Na hoti. Kasmā?",
  "atk-vin01a1:152_32": "Asabbaguṇadāyakattā.",
  "atk-vin01a1:152_33": "Tesañhi kassaci arahattamaggo arahattaphalameva deti,",
  "atk-vin01a1:152_34": "kassaci tisso vijjā,",
  "atk-vin01a1:152_35": "kassaci cha abhiññā,",
  "atk-vin01a1:152_36": "kassaci catasso paṭisambhidā,",
  "atk-vin01a1:152_37": "kassaci sāvakapāramiñāṇaṁ.",
  "atk-vin01a1:152_38": "Paccekabuddhānampi paccekabodhiñāṇameva deti.",
  "atk-vin01a1:152_39": "Buddhānaṁ pana sabbaguṇasampattiṁ deti,",
  "atk-vin01a1:152_40": "abhiseko viya rañño sabbalokissariyabhāvaṁ.",
  "atk-vin01a1:152_41": "Tasmā aññassa kassacipi anuttarā bodhi na hotīti.",
  "atk-vin01a1:152_42": "Abhisambuddhoti abbhaññāsiṁ paṭivijjhiṁ;",
  "atk-vin01a1:152_43": "pattomhi adhigatomhīti vuttaṁ hoti.",
  "atk-vin01a1:153_0": "Idāni yadetaṁ bhagavatā “evameva kho ahaṁ brāhmaṇā”ti ādinā nayena vuttaṁ opammasampaṭipādanaṁ,",
  "atk-vin01a1:153_1": "taṁ evamatthena saddhiṁ saṁsanditvā veditabbaṁ.",
  "atk-vin01a1:153_2": "Yathā hi tassā kukkuṭiyā attano aṇḍesu adhisayanāditividhakiriyākaraṇaṁ;",
  "atk-vin01a1:153_3": "evaṁ bodhipallaṅke nisinnassa bodhisattabhūtassa bhagavato attano cittasantāne aniccaṁ dukkhaṁ anattāti tividhānupassanākaraṇaṁ.",
  "atk-vin01a1:153_4": "Kukkuṭiyā tividhakiriyāsampādanena aṇḍānaṁ apūtibhāvo viya bodhisattabhūtassa bhagavato tividhānupassanāsampādanena vipassanāñāṇassa aparihāni.",
  "atk-vin01a1:153_5": "Kukkuṭiyā tividhakiriyākaraṇena aṇḍānaṁ allasinehapariyādānaṁ viya bodhisattabhūtassa bhagavato tividhānupassanāsampādanena",
  "atk-vin01a1:153_6": "bhavattayānugatanikantisinehapariyādānaṁ.",
  "atk-vin01a1:153_7": "Kukkuṭiyā tividhakiriyākaraṇena aṇḍakapālānaṁ tanubhāvo viya bodhisattabhūtassa bhagavato tividhānupassanāsampādanena avijjaṇḍakosassa tanubhāvo.",
  "atk-vin01a1:153_8": "Kukkuṭiyā tividhakiriyākaraṇena kukkuṭacchāpakassa pādanakhasikhātuṇḍakānaṁ thaddhakharabhāvo viya bodhisattabhūtassa",
  "atk-vin01a1:153_9": "bhagavato tividhānupassanāsampādanena vipassanāñāṇassa tikkhakharavippasannasūrabhāvo.",
  "atk-vin01a1:153_10": "Kukkuṭiyā tividhakiriyākaraṇena kukkuṭacchāpakassa paripākakālo viya bodhisattabhūtassa bhagavato tividhānupassanāsampādanena",
  "atk-vin01a1:153_11": "vipassanāñāṇassa paripākakālo vaḍḍhitakālo gabbhaggahaṇakālo veditabbo.",
  "atk-vin01a1:154_0": "Tato kukkuṭiyā tividhakiriyākaraṇena kukkuṭacchāpakassa pādanakhasikhāya vā mukhatuṇḍakena vā aṇḍakosaṁ",
  "atk-vin01a1:154_1": "padāletvā pakkhe papphoṭetvā sotthinā abhinibbhidākālo viya bodhisattabhūtassa bhagavato tividhānupassanāsampādanena",
  "atk-vin01a1:154_2": "vipassanāñāṇaṁ gabbhaṁ gaṇhāpetvā anupubbādhigatena arahattamaggena avijjaṇḍakosaṁ padāletvā abhiññāpakkhe",
  "atk-vin01a1:154_3": "papphoṭetvā sotthinā sakalabuddhaguṇasacchikatakālo veditabboti.",
  "atk-vin01a1:155_0": "Svāhaṁ brāhmaṇa jeṭṭho seṭṭho lokassāti so ahaṁ brāhmaṇa yathā tesaṁ kukkuṭapotakānaṁ paṭhamataraṁ aṇḍakosaṁ",
  "atk-vin01a1:155_1": "padāletvā abhinibbhido kukkuṭapotako jeṭṭho hoti;",
  "atk-vin01a1:155_2": "evaṁ avijjāgatāya pajāya taṁ avijjaṇḍakosaṁ padāletvā paṭhamataraṁ ariyāya jātiyā jātattā jeṭṭho vuḍḍhataroti saṅkhyaṁ gato.",
  "atk-vin01a1:155_3": "Sabbaguṇehi pana appaṭisamattā seṭṭhoti.",
  "atk-vin01a1:156_0": "Evaṁ bhagavā attano anuttaraṁ jeṭṭhaseṭṭhabhāvaṁ brāhmaṇassa pakāsetvā idāni yāya paṭipadāya taṁ adhigato",
  "atk-vin01a1:156_1": "taṁ paṭipadaṁ pubbabhāgato pabhuti dassetuṁ “āraddhaṁ kho pana me brāhmaṇā”tiādimāha.",
  "atk-vin01a1:156_2": "Imaṁ vā bhagavato anuttaraṁ jeṭṭhaseṭṭhabhāvaṁ sutvā brāhmaṇassa cittamevamuppannaṁ –",
  "atk-vin01a1:156_3": "“kāya nu kho paṭipadāya imaṁ patto”ti.",
  "atk-vin01a1:156_4": "Tassa cittamaññāya “imāyāhaṁ paṭipadāya imaṁ anuttaraṁ jeṭṭhaseṭṭhabhāvaṁ patto”ti dassento evamāha.",
  "atk-vin01a1:156_5": "Tattha āraddhaṁ kho pana me brāhmaṇa vīriyaṁ ahosīti brāhmaṇa,",
  "atk-vin01a1:156_6": "na mayā ayaṁ anuttaro jeṭṭhaseṭṭhabhāvo kusītena muṭṭhassatinā sāraddhakāyena vikkhittacittena adhigato,",
  "atk-vin01a1:156_7": "apica kho tadadhigamāya āraddhaṁ kho pana me vīriyaṁ ahosi,",
  "atk-vin01a1:156_8": "bodhimaṇḍe nisinnena mayā caturaṅgasamannāgataṁ vīriyaṁ āraddhaṁ ahosi,",
  "atk-vin01a1:156_9": "paggahitaṁ asithilappavattitanti vuttaṁ hoti.",
  "atk-vin01a1:156_10": "Āraddhattāyeva ca me taṁ asallīnaṁ ahosi.",
  "atk-vin01a1:156_11": "Na kevalañca vīriyameva,",
  "atk-vin01a1:156_12": "satipi me ārammaṇābhimukhībhāvena upaṭṭhitā ahosi.",
  "atk-vin01a1:156_13": "Upaṭṭhitattāyeva ca asammuṭṭhā.",
  "atk-vin01a1:156_14": "Passaddho kāyo asāraddhoti kāyacittapassaddhivasena kāyopi me passaddho ahosi.",
  "atk-vin01a1:156_15": "Tattha yasmā nāmakāye passaddhe rūpakāyopi passaddhoyeva hoti,",
  "atk-vin01a1:156_16": "tasmā nāmakāyo rūpakāyoti avisesetvāva passaddho kāyoti vuttaṁ.",
  "atk-vin01a1:156_17": "Asāraddhoti so ca kho passaddhattāyeva asāraddho,",
  "atk-vin01a1:156_18": "vigatadarathoti vuttaṁ hoti.",
  "atk-vin01a1:156_19": "Samāhitaṁ cittaṁ ekagganti cittampi me sammā āhitaṁ suṭṭhu ṭhapitaṁ appitaṁ viya ahosi;",
  "atk-vin01a1:156_20": "samāhitattā eva ca ekaggaṁ acalaṁ nipphandananti.",
  "atk-vin01a1:156_21": "Ettāvatā jhānassa pubbabhāgapaṭipadā kathitā hoti.",
  "atk-vin01a1:157_0": "Paṭhamajjhānakathā",
  "atk-vin01a1:158_0": "Idāni imāya paṭipadāya adhigataṁ paṭhamajjhānaṁ ādiṁ katvā vijjattayapariyosānaṁ visesaṁ dassento “so kho aha”nti ādimāha.",
  "atk-vin01a1:158_1": "Tattha vivicceva kāmehi vivicca akusalehi dhammehītiādīnaṁ kiñcāpi “tattha katame kāmā?",
  "atk-vin01a1:158_2": "Chando kāmo,",
  "atk-vin01a1:158_3": "rāgo kāmo,",
  "atk-vin01a1:158_4": "chandarāgo kāmo;",
  "atk-vin01a1:158_5": "saṅkappo kāmo,",
  "atk-vin01a1:158_6": "rāgo kāmo,",
  "atk-vin01a1:158_7": "saṅkapparāgo kāmo –",
  "atk-vin01a1:158_8": "ime vuccanti kāmā.",
  "atk-vin01a1:158_9": "Tattha katame akusalā dhammā?",
  "atk-vin01a1:158_10": "Kāmacchando…pe…",
  "atk-vin01a1:158_11": "vicikicchā –",
  "atk-vin01a1:158_12": "ime vuccanti akusalā dhammā.",
  "atk-vin01a1:158_13": "Iti imehi ca kāmehi imehi ca akusalehi dhammehi vivitto hoti pavivitto,",
  "atk-vin01a1:158_14": "tena vuccati –",
  "atk-vin01a1:158_15": "‘vivicceva kāmehi vivicca akusalehi dhammehī”’tiādinā nayena vibhaṅgeyeva attho vutto.",
  "atk-vin01a1:158_16": "Tathāpi aṭṭhakathānayaṁ vinā na suṭṭhu pākaṭoti aṭṭhakathānayeneva naṁ pakāsayissāma.",
  "atk-vin01a1:159_0": "Seyyathidaṁ –",
  "atk-vin01a1:159_1": "vivicceva kāmehīti kāmehi viviccitvā vinā hutvā apasakketvā.",
  "atk-vin01a1:159_2": "Yo panāyamettha evakāro,",
  "atk-vin01a1:159_3": "so niyamatthoti veditabbo.",
  "atk-vin01a1:159_4": "Yasmā ca niyamattho,",
  "atk-vin01a1:159_5": "tasmā tasmiṁ paṭhamajjhānaṁ upasampajja viharaṇasamaye avijjamānānampi kāmānaṁ tassa paṭhamajjhānassa",
  "atk-vin01a1:159_6": "paṭipakkhabhāvaṁ kāmapariccāgeneva cassa adhigamaṁ dīpeti. Kathaṁ?",
  "atk-vin01a1:159_7": "“Vivicceva kāmehī”ti evañhi niyame kariyamāne idaṁ paññāyati.",
  "atk-vin01a1:159_8": "Nūnimassa jhānassa kāmā paṭipakkhabhūtā,",
  "atk-vin01a1:159_9": "yesu sati idaṁ na pavattati,",
  "atk-vin01a1:159_10": "andhakāre sati padīpo viya,",
  "atk-vin01a1:159_11": "tesaṁ pariccāgeneva cassa adhigamo hoti,",
  "atk-vin01a1:159_12": "orimatīrapariccāgena pārimatīrasseva,",
  "atk-vin01a1:159_13": "tasmā niyamaṁ karotīti.",
  "atk-vin01a1:160_0": "Tattha siyā –",
  "atk-vin01a1:160_1": "“kasmā panesa pubbapadeyeva vutto na uttarapade,",
  "atk-vin01a1:160_2": "kiṁ akusalehi dhammehi aviviccāpi jhānaṁ upasampajja vihareyyā”ti?",
  "atk-vin01a1:160_3": "Na kho panetaṁ evaṁ daṭṭhabbaṁ.",
  "atk-vin01a1:160_4": "Tannissaraṇato hi pubbapadeeva esa vutto.",
  "atk-vin01a1:160_5": "Kāmadhātusamatikkamanato hi kāmarāgapaṭipakkhato ca idaṁ jhānaṁ kāmānameva nissaraṇaṁ. Yathāha –",
  "atk-vin01a1:160_6": "“kāmānametaṁ nissaraṇaṁ,",
  "atk-vin01a1:160_7": "yadidaṁ nekkhamma”nti.",
  "atk-vin01a1:160_8": "Uttarapadepi pana yathā “idheva,",
  "atk-vin01a1:160_9": "bhikkhave,",
  "atk-vin01a1:160_10": "paṭhamo samaṇo,",
  "atk-vin01a1:160_11": "idha dutiyo samaṇo”ti ettha evakāro ānetvā vuccati,",
  "atk-vin01a1:160_12": "evaṁ vattabbo.",
  "atk-vin01a1:160_13": "Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṁ upasampajja viharituṁ.",
  "atk-vin01a1:160_14": "Tasmā “vivicceva kāmehi vivicceva akusalehi dhammehī”ti evaṁ padadvayepi esa daṭṭhabbo.",
  "atk-vin01a1:160_15": "Padadvayepi ca kiñcāpi “viviccā”ti iminā sādhāraṇavacanena tadaṅgavivekādayo kāyavivekādayo ca sabbepi vivekā saṅgahaṁ gacchanti.",
  "atk-vin01a1:160_16": "Tathāpi kāyaviveko,",
  "atk-vin01a1:160_17": "cittaviveko,",
  "atk-vin01a1:160_18": "vikkhambhanavivekoti tayo eva idha daṭṭhabbā.",
  "atk-vin01a1:160_19": "“Kāmehī”ti iminā pana padena ye ca niddese “katame vatthukāmā manāpiyā rūpā”tiādinā nayena vatthukāmā vuttā,",
  "atk-vin01a1:160_20": "ye ca tattheva vibhaṅge ca “chando kāmo”tiādinā nayena kilesakāmā vuttā,",
  "atk-vin01a1:160_21": "te sabbepi saṅgahitā icceva daṭṭhabbā.",
  "atk-vin01a1:160_22": "Evañhi sati “vivicceva kāmehī”ti vatthukāmehipi viviccevāti attho yujjati.",
  "atk-vin01a1:160_23": "Tena kāyaviveko vutto hoti.",
  "atk-vin01a1:161_0": "Vivicca akusalehi dhammehīti kilesakāmehi sabbākusalehi dhammehi vā viviccāti attho yujjati.",
  "atk-vin01a1:161_1": "Tena cittaviveko vutto hoti.",
  "atk-vin01a1:161_2": "Purimena cettha vatthukāmehi vivekavacanatoyeva kāmasukhapariccāgo,",
  "atk-vin01a1:161_3": "dutiyena kilesakāmehi vivekavacanato nekkhammasukhapariggaho vibhāvito hoti.",
  "atk-vin01a1:161_4": "Evaṁ vatthukāmakilesakāmavivekavacanatoyeva ca etesaṁ paṭhamena saṁkilesavatthuppahānaṁ,",
  "atk-vin01a1:161_5": "dutiyena saṁkilesappahānaṁ;",
  "atk-vin01a1:161_6": "paṭhamena lolabhāvassa hetupariccāgo,",
  "atk-vin01a1:161_7": "dutiyena bālabhāvassa;",
  "atk-vin01a1:161_8": "paṭhamena ca payogasuddhi,",
  "atk-vin01a1:161_9": "dutiyena āsayaposanaṁ vibhāvitaṁ hotīti viññātabbaṁ.",
  "atk-vin01a1:161_10": "Esa tāva nayo “kāmehī”ti ettha vuttakāmesu vatthukāmapakkhe.",
  "atk-vin01a1:162_0": "Kilesakāmapakkhe pana chandoti ca rāgoti ca evamādīhi anekabhedo kāmacchandoyeva kāmoti adhippeto.",
  "atk-vin01a1:162_1": "So ca akusalapariyāpannopi samāno,",
  "atk-vin01a1:162_2": "“tattha katamo kāmachando kāmo”tiādinā nayena vibhaṅge jhānapaṭipakkhato visuṁ vutto.",
  "atk-vin01a1:162_3": "Kilesakāmattā vā purimapade vutto,",
  "atk-vin01a1:162_4": "akusalapariyāpannattā dutiyapade.",
  "atk-vin01a1:162_5": "Anekabhedato cassa kāmatoti avatvā kāmehīti vuttaṁ.",
  "atk-vin01a1:162_6": "Aññesampi ca dhammānaṁ akusalabhāve vijjamāne “tattha katame akusalā dhammā kāmacchando”tiādinā nayena",
  "atk-vin01a1:162_7": "vibhaṅge uparijhānaṅgapaccanīkapaṭipakkhabhāvadassanato nīvaraṇāneva vuttāni.",
  "atk-vin01a1:162_8": "Nīvaraṇāni hi jhānaṅgapaccanīkāni,",
  "atk-vin01a1:162_9": "tesaṁ jhānaṅgāneva paṭipakkhāni,",
  "atk-vin01a1:162_10": "viddhaṁsakānīti vuttaṁ hoti.",
  "atk-vin01a1:162_11": "Tathā hi “samādhi kāmacchandassa paṭipakkho,",
  "atk-vin01a1:162_12": "pīti byāpādassa,",
  "atk-vin01a1:162_13": "vitakko thinamiddhassa,",
  "atk-vin01a1:162_14": "sukhaṁ uddhaccakukkuccassa,",
  "atk-vin01a1:162_15": "vicāro vicikicchāyā”ti peṭake vuttaṁ.",
  "atk-vin01a1:163_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-vin01a1:163_1": "“Vivicca akusalehi dhammehī”ti iminā pañcannampi nīvaraṇānaṁ.",
  "atk-vin01a1:163_2": "Aggahitaggahaṇena pana paṭhamena kāmacchandassa,",
  "atk-vin01a1:163_3": "dutiyena sesanīvaraṇānaṁ.",
  "atk-vin01a1:163_4": "Tathā paṭhamena tīsu akusalamūlesu pañcakāmaguṇabhedavisayassa lobhassa,",
  "atk-vin01a1:163_5": "dutiyena āghātavatthubhedādivisayānaṁ dosamohānaṁ.",
  "atk-vin01a1:163_6": "Oghādīsu vā dhammesu paṭhamena kāmogha-kāmayoga-kāmāsava-kāmupādāna-abhijjhākāyagantha-kāmarāga-saṁyojanānaṁ,",
  "atk-vin01a1:163_7": "dutiyena avasesaogha-yogāsava-upādāna-gantha-saṁyojanānaṁ.",
  "atk-vin01a1:163_8": "Paṭhamena ca taṇhāya taṁsampayuttakānañca,",
  "atk-vin01a1:163_9": "dutiyena avijjāya taṁsampayuttakānañca.",
  "atk-vin01a1:163_10": "Apica paṭhamena lobhasampayuttaaṭṭhacittuppādānaṁ,",
  "atk-vin01a1:163_11": "dutiyena sesānaṁ catunnaṁ akusalacittuppādānaṁ vikkhambhanaviveko vutto hotīti veditabbo.",
  "atk-vin01a1:163_12": "Ayaṁ tāva “vivicceva kāmehi vivicca akusalehi dhammehī”ti ettha atthappakāsanā.",
  "atk-vin01a1:164_0": "Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassento savitakkaṁ savicārantiādimāha.",
  "atk-vin01a1:164_1": "Tattha vitakkanaṁ vitakko,",
  "atk-vin01a1:164_2": "ūhananti vuttaṁ hoti.",
  "atk-vin01a1:164_3": "Svāyaṁ ārammaṇe cittassa abhiniropanalakkhaṇo,",
  "atk-vin01a1:164_4": "āhananapariyāhananaraso.",
  "atk-vin01a1:164_5": "Tathā hi “tena yogāvacaro ārammaṇaṁ vitakkāhataṁ vitakkapariyāhataṁ karotī”ti vuccati.",
  "atk-vin01a1:164_6": "Ārammaṇe cittassa ānayanapaccupaṭṭhāno.",
  "atk-vin01a1:164_7": "Vicaraṇaṁ vicāro,",
  "atk-vin01a1:164_8": "anusañcaraṇanti vuttaṁ hoti.",
  "atk-vin01a1:164_9": "Svāyaṁ ārammaṇānumajjanalakkhaṇo,",
  "atk-vin01a1:164_10": "tattha sahajātānuyojanaraso,",
  "atk-vin01a1:164_11": "cittassa anuppabandhanapaccupaṭṭhāno.",
  "atk-vin01a1:164_12": "Santepi ca nesaṁ katthaci avippayoge oḷārikaṭṭhena ghaṇṭābhighātasaddo viya cetaso paṭhamābhinipāto vitakko,",
  "atk-vin01a1:164_13": "sukhumaṭṭhena anuravo viya anuppabandho vicāro.",
  "atk-vin01a1:164_14": "Vipphāravā cettha vitakko paripphandanabhāvo cittassa,",
  "atk-vin01a1:164_15": "ākāse uppatitukāmassa pakkhino pakkhavikkhepo viya padumābhimukhapāto viya ca gandhānubandhacetaso bhamarassa.",
  "atk-vin01a1:164_16": "Santavutti vicāro nātiparipphandanabhāvo cittassa,",
  "atk-vin01a1:164_17": "ākāse uppatitassa pakkhino pakkhappasāraṇaṁ viya paribbhamanaṁ viya ca padumābhimukhapatitassa bhamarassa padumassa uparibhāge.",
  "atk-vin01a1:164_18": "So pana nesaṁ viseso paṭhama-dutiyajjhānesu pākaṭo hoti.",
  "atk-vin01a1:164_19": "Iti iminā ca vitakkena iminā ca vicārena saha vattati rukkho viya pupphena ca phalena cāti idaṁ jhānaṁ “savitakkaṁ savicāra”nti vuccati.",
  "atk-vin01a1:164_20": "Vibhaṅge pana “iminā ca vitakkena iminā ca vicārena upeto hoti samupeto”tiādinā nayena puggalādhiṭṭhānā desanā katā.",
  "atk-vin01a1:164_21": "Attho pana tatrāpi evameva daṭṭhabbo.",
  "atk-vin01a1:165_0": "Vivekajanti ettha vivitti viveko,",
  "atk-vin01a1:165_1": "nīvaraṇavigamoti attho.",
  "atk-vin01a1:165_2": "Vivittoti vā viveko,",
  "atk-vin01a1:165_3": "nīvaraṇavivitto jhānasampayuttadhammarāsīti attho.",
  "atk-vin01a1:165_4": "Tasmā vivekā,",
  "atk-vin01a1:165_5": "tasmiṁ vā viveke jātanti vivekajaṁ.",
  "atk-vin01a1:165_6": "Pītisukhanti ettha pinayatīti pīti,",
  "atk-vin01a1:165_7": "sā sampiyāyanalakkhaṇā kāyacittapīnanarasā,",
  "atk-vin01a1:165_8": "pharaṇarasā vā,",
  "atk-vin01a1:165_9": "odagyapaccupaṭṭhānā.",
  "atk-vin01a1:165_10": "Sukhanaṁ sukhaṁ,",
  "atk-vin01a1:165_11": "suṭṭhu vā khādati khanati ca kāyacittābādhanti sukhaṁ,",
  "atk-vin01a1:165_12": "taṁ sātalakkhaṇaṁ,",
  "atk-vin01a1:165_13": "sampayuttakānaṁ upabrūhanarasaṁ,",
  "atk-vin01a1:165_14": "anuggahapaccupaṭṭhānaṁ.",
  "atk-vin01a1:165_15": "Satipi ca nesaṁ katthaci avippayoge iṭṭhārammaṇapaṭilābhatuṭṭhi pīti,",
  "atk-vin01a1:165_16": "paṭiladdharasānubhavanaṁ sukhaṁ.",
  "atk-vin01a1:165_17": "Yattha pīti tattha sukhaṁ,",
  "atk-vin01a1:165_18": "yattha sukhaṁ tattha na niyamato pīti.",
  "atk-vin01a1:165_19": "Saṅkhārakkhandhasaṅgahitā pīti,",
  "atk-vin01a1:165_20": "vedanākkhandhasaṅgahitaṁ sukhaṁ.",
  "atk-vin01a1:165_21": "Kantārakhinnassa vanantodakadassanasavanesu viya pīti,",
  "atk-vin01a1:165_22": "vanacchāyappavesanaudakaparibhogesu viya sukhaṁ.",
  "atk-vin01a1:165_23": "Tasmiṁ tasmiṁ samaye pākaṭabhāvato cetaṁ vuttanti veditabbaṁ.",
  "atk-vin01a1:165_24": "Ayañca pīti,",
  "atk-vin01a1:165_25": "idañca sukhaṁ,",
  "atk-vin01a1:165_26": "assa jhānassa,",
  "atk-vin01a1:165_27": "asmiṁ vā jhāne atthīti idaṁ jhānaṁ “pītisukha”nti vuccati.",
  "atk-vin01a1:166_0": "Atha vā pīti ca sukhañca pītisukhaṁ,",
  "atk-vin01a1:166_1": "dhammavinayādayo viya.",
  "atk-vin01a1:166_2": "Vivekajaṁ pītisukhamassa jhānassa,",
  "atk-vin01a1:166_3": "asmiṁ vā jhāne atthīti evampi vivekajaṁpītisukhaṁ.",
  "atk-vin01a1:166_4": "Yatheva hi jhānaṁ,",
  "atk-vin01a1:166_5": "evaṁ pītisukhaṁ pettha vivekajameva hoti,",
  "atk-vin01a1:166_6": "tañcassa atthīti tasmā ekapadeneva “vivekajaṁ pītisukha”ntipi vattuṁ yujjati.",
  "atk-vin01a1:166_7": "Vibhaṅge pana “idaṁ sukhaṁ imāya pītiyā sahagata”ntiādinā nayenetaṁ vuttaṁ.",
  "atk-vin01a1:166_8": "Attho pana tatrāpi evameva daṭṭhabbo.",
  "atk-vin01a1:167_0": "Paṭhamanti gaṇanānupubbatā paṭhamaṁ,",
  "atk-vin01a1:167_1": "idaṁ paṭhamaṁ samāpajjatītipi paṭhamaṁ.",
  "atk-vin01a1:167_2": "Paccanīkadhamme jhāpetīti jhānaṁ,",
  "atk-vin01a1:167_3": "iminā yogino jhāyantītipi jhānaṁ,",
  "atk-vin01a1:167_4": "paccanīkadhamme ḍahanti gocaraṁ vā cintentīti attho.",
  "atk-vin01a1:167_5": "Sayaṁ vā taṁ jhāyati upanijjhāyatīti jhānaṁ,",
  "atk-vin01a1:167_6": "teneva upanijjhāyanalakkhaṇanti vuccati.",
  "atk-vin01a1:167_7": "Tadetaṁ ārammaṇūpanijjhānaṁ,",
  "atk-vin01a1:167_8": "lakkhaṇūpanijjhānanti duvidhaṁ hoti.",
  "atk-vin01a1:167_9": "Tattha ārammaṇūpanijjhānanti saha upacārena aṭṭha samāpattiyo vuccanti. Kasmā?",
  "atk-vin01a1:167_10": "Kasiṇādiārammaṇūpanijjhāyanato.",
  "atk-vin01a1:167_11": "Lakkhaṇūpanijjhānanti vipassanāmaggaphalāni vuccanti. Kasmā?",
  "atk-vin01a1:167_12": "Lakkhaṇūpanijjhāyanato.",
  "atk-vin01a1:167_13": "Ettha hi vipassanā aniccalakkhaṇādīni upanijjhāyati,",
  "atk-vin01a1:167_14": "vipassanāya upanijjhāyanakiccaṁ pana maggena sijjhatīti maggo lakkhaṇūpanijjhānanti vuccati.",
  "atk-vin01a1:167_15": "Phalaṁ pana nirodhassa tathalakkhaṇaṁ upanijjhāyatīti lakkhaṇūpanijjhānanti vuccati.",
  "atk-vin01a1:167_16": "Imasmiṁ panatthe ārammaṇūpanijjhānameva jhānanti adhippetaṁ.",
  "atk-vin01a1:168_0": "Etthāha –",
  "atk-vin01a1:168_1": "“katamaṁ pana taṁ jhānaṁ nāma,",
  "atk-vin01a1:168_2": "yaṁ savitakkaṁ savicāraṁ…pe…",
  "atk-vin01a1:168_3": "pītisukhanti evaṁ apadesaṁ arahatī”ti? Vuccate –",
  "atk-vin01a1:168_4": "yathā sadhano saparijanotiādīsu ṭhapetvā dhanañca parijanañca añño apadesāraho hoti,",
  "atk-vin01a1:168_5": "evaṁ ṭhapetvā vitakkādidhamme aññaṁ apadesārahaṁ natthi.",
  "atk-vin01a1:168_6": "Yathā pana sarathā sapatti senāti vutte senaṅgesuyeva senāsammuti,",
  "atk-vin01a1:168_7": "evamidha pañcasu aṅgesuyeva jhānasammuti veditabbā.",
  "atk-vin01a1:168_8": "Katamesu pañcasu? Vitakko, vicāro, pīti, sukhaṁ,",
  "atk-vin01a1:168_9": "cittekaggatāti etesu.",
  "atk-vin01a1:168_10": "Etāneva hissa “savitakkaṁ savicāra”ntiādinā nayena aṅgabhāvena vuttāni.",
  "atk-vin01a1:168_11": "Avuttattā ekaggatā aṅgaṁ na hotīti ce tañca na. Kasmā?",
  "atk-vin01a1:168_12": "Vuttattā eva.",
  "atk-vin01a1:168_13": "Sāpi hi vibhaṅge “jhānanti vitakko vicāro pīti sukhaṁ cittassekaggatā”ti evaṁ vuttāyeva.",
  "atk-vin01a1:168_14": "Tasmā yathā savitakkaṁ savicāranti,",
  "atk-vin01a1:168_15": "evaṁ sacittekaggatanti idha avuttepi iminā vibhaṅgavacanena cittekaggatāpi aṅgamevāti veditabbā.",
  "atk-vin01a1:168_16": "Yena hi adhippāyena bhagavatā uddeso kato,",
  "atk-vin01a1:168_17": "so eva tena vibhaṅgepi pakāsitoti.",
  "atk-vin01a1:169_0": "Upasampajjāti upagantvā,",
  "atk-vin01a1:169_1": "pāpuṇitvāti vuttaṁ hoti.",
  "atk-vin01a1:169_2": "Upasampādayitvā vā,",
  "atk-vin01a1:169_3": "nipphādetvāti vuttaṁ hoti.",
  "atk-vin01a1:169_4": "Vibhaṅge pana “upasampajjāti paṭhamassa jhānassa lābho paṭilābho patti sampatti phusanā samphusanā sacchikiriyā upasampadā”ti vuttaṁ.",
  "atk-vin01a1:169_5": "Tassāpi evamevattho veditabbo.",
  "atk-vin01a1:169_6": "Vihāsinti bodhimaṇḍe nisajjasaṅkhātena iriyāpathavihārena itivuttappakārajhānasamaṅgī hutvā attabhāvassa",
  "atk-vin01a1:169_7": "iriyaṁ vuttiṁ pālanaṁ yapanaṁ yāpanaṁ cāraṁ vihāraṁ abhinipphādesinti attho.",
  "atk-vin01a1:169_8": "Vuttañhetaṁ vibhaṅge –",
  "atk-vin01a1:169_9": "“viharatīti iriyati vattati pāleti yapeti yāpeti carati viharati,",
  "atk-vin01a1:169_10": "tena vuccati viharatī”ti.",
  "atk-vin01a1:170_0": "Kiṁ pana katvā bhagavā imaṁ jhānaṁ upasampajja vihāsīti?",
  "atk-vin01a1:170_1": "Kammaṭṭhānaṁ bhāvetvā. Kataraṁ?",
  "atk-vin01a1:170_2": "Ānāpānassatikammaṭṭhānaṁ.",
  "atk-vin01a1:170_3": "Aññena tadatthikena kiṁ kātabbanti?",
  "atk-vin01a1:170_4": "Aññenapi etaṁ vā kammaṭṭhānaṁ pathavīkasiṇādīnaṁ vā aññataraṁ bhāvetabbaṁ.",
  "atk-vin01a1:170_5": "Tesaṁ bhāvanānayo visuddhimagge vuttanayeneva veditabbo.",
  "atk-vin01a1:170_6": "Idha pana vuccamāne atibhāriyaṁ vinayanidānaṁ hoti,",
  "atk-vin01a1:170_7": "tasmā pāḷiyā atthappakāsanamattameva karomāti.",
  "atk-vin01a1:171_0": "Paṭhamajjhānakathā niṭṭhitā.",
  "atk-vin01a1:172_0": "Dutiyajjhānakathā",
  "atk-vin01a1:173_0": "Vitakkavicārānaṁ vūpasamāti vitakkassa ca vicārassa cāti imesaṁ dvinnaṁ vūpasamā samatikkamā;",
  "atk-vin01a1:173_1": "dutiyajjhānakkhaṇe apātubhāvāti vuttaṁ hoti.",
  "atk-vin01a1:173_2": "Tattha kiñcāpi dutiyajjhāne sabbepi paṭhamajjhānadhammā na santi,",
  "atk-vin01a1:173_3": "aññeyeva hi paṭhamajjhāne phassādayo,",
  "atk-vin01a1:173_4": "aññe idha;",
  "atk-vin01a1:173_5": "oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ adhigamo hotīti",
  "atk-vin01a1:173_6": "dīpanatthaṁ “vitakkavicārānaṁ vūpasamā”ti evaṁ vuttanti veditabbaṁ.",
  "atk-vin01a1:173_7": "Ajjhattanti idha niyakajjhattamadhippetaṁ.",
  "atk-vin01a1:173_8": "Vibhaṅge pana “ajjhattaṁ paccatta”nti ettakameva vuttaṁ.",
  "atk-vin01a1:173_9": "Yasmā pana niyakajjhattaṁ adhippetaṁ,",
  "atk-vin01a1:173_10": "tasmā attani jātaṁ attano santāne nibbattanti ayamettha attho.",
  "atk-vin01a1:174_0": "Sampasādananti sampasādanaṁ vuccati saddhā.",
  "atk-vin01a1:174_1": "Sampasādanayogato jhānampi sampasādanaṁ,",
  "atk-vin01a1:174_2": "nīlavaṇṇayogato nīlavatthaṁ viya.",
  "atk-vin01a1:174_3": "Yasmā vā taṁ jhānaṁ sampasādanasamannāgatattā vitakkavicārakkhobhavūpasamanena ceto sampasādayati,",
  "atk-vin01a1:174_4": "tasmāpi sampasādananti vuttaṁ.",
  "atk-vin01a1:174_5": "Imasmiñca atthavikappe sampasādanaṁ cetasoti evaṁ padasambandho veditabbo.",
  "atk-vin01a1:174_6": "Purimasmiṁ pana atthavikappe cetasoti etaṁ ekodibhāvena saddhiṁ yojetabbaṁ.",
  "atk-vin01a1:174_7": "Tatrāyaṁ atthayojanā –",
  "atk-vin01a1:174_8": "eko udetīti ekodi,",
  "atk-vin01a1:174_9": "vitakkavicārehi anajjhārūḷhattā aggo seṭṭho hutvā udetīti attho.",
  "atk-vin01a1:174_10": "Seṭṭhopi hi loke ekoti vuccati.",
  "atk-vin01a1:174_11": "Vitakkavicāravirahato vā eko asahāyo hutvātipi vattuṁ vaṭṭati.",
  "atk-vin01a1:174_12": "Atha vā sampayuttadhamme udāyatīti udi,",
  "atk-vin01a1:174_13": "uṭṭhāpetīti attho.",
  "atk-vin01a1:174_14": "Seṭṭhaṭṭhena eko ca so udi cāti ekodi,",
  "atk-vin01a1:174_15": "samādhissetaṁ adhivacanaṁ.",
  "atk-vin01a1:174_16": "Iti imaṁ ekodiṁ bhāveti vaḍḍhayatīti idaṁ dutiyajjhānaṁ ekodibhāvaṁ.",
  "atk-vin01a1:174_17": "So panāyaṁ ekodi yasmā cetaso,",
  "atk-vin01a1:174_18": "na sattassa na jīvassa,",
  "atk-vin01a1:174_19": "tasmā etaṁ cetaso ekodibhāvanti vuttaṁ.",
  "atk-vin01a1:175_0": "Nanu cāyaṁ saddhā paṭhamajjhānepi atthi,",
  "atk-vin01a1:175_1": "ayañca ekodināmako samādhi;",
  "atk-vin01a1:175_2": "atha kasmā idameva sampasādanaṁ “cetaso ekodibhāvañcā”ti vuttanti? Vuccate –",
  "atk-vin01a1:175_3": "aduñhi paṭhamajjhānaṁ vitakkavicārakkhobhena vīcitaraṅgasamākulamiva jalaṁ na suppasannaṁ hoti,",
  "atk-vin01a1:175_4": "tasmā satiyāpi saddhāya sampasādananti na vuttaṁ.",
  "atk-vin01a1:175_5": "Na suppasannattāyeva cettha samādhipi na suṭṭhu pākaṭo,",
  "atk-vin01a1:175_6": "tasmā ekodibhāvantipi na vuttaṁ.",
  "atk-vin01a1:175_7": "Imasmiṁ pana jhāne vitakkavicārapalibodhābhāvena laddhokāsā balavatī saddhā,",
  "atk-vin01a1:175_8": "balavasaddhāsahāyappaṭilābheneva ca samādhipi pākaṭo;",
  "atk-vin01a1:175_9": "tasmā idameva evaṁ vuttanti veditabbaṁ.",
  "atk-vin01a1:175_10": "Vibhaṅge pana “sampasādananti yā saddhā saddahanā okappanā abhippasādo,",
  "atk-vin01a1:175_11": "cetaso ekodibhāvanti yā cittassa ṭhiti…pe…",
  "atk-vin01a1:175_12": "sammāsamādhī”ti ettakameva vuttaṁ.",
  "atk-vin01a1:175_13": "Evaṁ vuttena panetena saddhiṁ ayaṁ atthavaṇṇanā yathā na virujjhati aññadatthu saṁsandati ceva sameti ca evaṁ veditabbā.",
  "atk-vin01a1:176_0": "Avitakkaṁ avicāranti bhāvanāya pahīnattā etasmiṁ etassa vā vitakko natthīti avitakkaṁ.",
  "atk-vin01a1:176_1": "Imināva nayena avicāraṁ.",
  "atk-vin01a1:176_2": "Vibhaṅgepi vuttaṁ “iti ayañca vitakko ayañca vicāro santā honti samitā vūpasantā atthaṅgatā abbhatthaṅgatā",
  "atk-vin01a1:176_3": "appitā byappitā sositā visositā byantīkatā,",
  "atk-vin01a1:176_4": "tena vuccati avitakkaṁ avicāra”nti.",
  "atk-vin01a1:177_0": "Etthāha –",
  "atk-vin01a1:177_1": "nanu ca “vitakkavicārānaṁ vūpasamāti imināpi ayamattho siddho,",
  "atk-vin01a1:177_2": "atha kasmā puna vuttaṁ avitakkaṁ avicāra”nti? Vuccate –",
  "atk-vin01a1:177_3": "evametaṁ siddho vāyamattho,",
  "atk-vin01a1:177_4": "na panetaṁ tadatthadīpakaṁ;",
  "atk-vin01a1:177_5": "nanu avocumha –",
  "atk-vin01a1:177_6": "“oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ adhigamo hotīti",
  "atk-vin01a1:177_7": "dīpanatthaṁ vitakkavicārānaṁ vūpasamāti evaṁ vutta”nti.",
  "atk-vin01a1:178_0": "Apica vitakkavicārānaṁ vūpasamā idaṁ sampasādanaṁ,",
  "atk-vin01a1:178_1": "na kilesakālusiyassa.",
  "atk-vin01a1:178_2": "Vitakkavicārānañca vūpasamā ekodibhāvaṁ na upacārajjhānamiva nīvaraṇappahānā,",
  "atk-vin01a1:178_3": "na paṭhamajjhānamiva ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ vacanaṁ.",
  "atk-vin01a1:178_4": "Tathā vitakkavicārānaṁ vūpasamā idaṁ avitakkaavicāraṁ,",
  "atk-vin01a1:178_5": "na tatiyacatutthajjhānāni viya cakkhuviññāṇādīni viya ca abhāvāti evaṁ avitakkaavicārabhāvassa hetuparidīpakañca,",
  "atk-vin01a1:178_6": "na vitakkavicārābhāvamattaparidīpakaṁ.",
  "atk-vin01a1:178_7": "Vitakkavicārābhāvamattaparidīpakameva pana “avitakkaṁ avicāra”nti idaṁ vacanaṁ,",
  "atk-vin01a1:178_8": "tasmā purimaṁ vatvāpi puna vattabbamevāti.",
  "atk-vin01a1:179_0": "Samādhijanti paṭhamajjhānasamādhito sampayuttasamādhito vā jātanti attho.",
  "atk-vin01a1:179_1": "Tattha kiñcāpi paṭhamampi sampayuttasamādhito jātaṁ,",
  "atk-vin01a1:179_2": "atha kho ayameva “samādhī”ti vattabbataṁ arahati vitakkavicārakkhobhavirahena ativiya acalattā suppasannattā ca.",
  "atk-vin01a1:179_3": "Tasmā imassa vaṇṇabhaṇanatthaṁ idameva “samādhija”nti vuttaṁ.",
  "atk-vin01a1:179_4": "Pītisukhanti idaṁ vuttanayameva.",
  "atk-vin01a1:180_0": "Dutiyanti gaṇanānupubbato dutiyaṁ,",
  "atk-vin01a1:180_1": "idaṁ dutiyaṁ samāpajjatītipi dutiyaṁ.",
  "atk-vin01a1:180_2": "Jhānanti ettha pana yathā paṭhamajjhānaṁ vitakkādīhi pañcaṅgikaṁ hoti,",
  "atk-vin01a1:180_3": "evamidaṁ sampasādādīhi “caturaṅgika”nti veditabbaṁ. Yathāha –",
  "atk-vin01a1:180_4": "“jhānanti sampasādo, pīti, sukhaṁ,",
  "atk-vin01a1:180_5": "cittassekaggatā”ti.",
  "atk-vin01a1:180_6": "Pariyāyoyeva ceso.",
  "atk-vin01a1:180_7": "Sampasādanaṁ pana ṭhapetvā nippariyāyena tivaṅgikamevetaṁ hoti. Yathāha –",
  "atk-vin01a1:180_8": "“katamaṁ tasmiṁ samaye tivaṅgikaṁ jhānaṁ hoti? Pīti, sukhaṁ,",
  "atk-vin01a1:180_9": "cittassekaggatā”ti.",
  "atk-vin01a1:180_10": "Sesaṁ vuttanayamevāti.",
  "atk-vin01a1:181_0": "Dutiyajjhānakathā niṭṭhitā.",
  "atk-vin01a1:182_0": "Tatiyajjhānakathā",
  "atk-vin01a1:183_0": "Pītiyāca virāgāti ettha vuttatthāyeva pīti.",
  "atk-vin01a1:183_1": "Virāgoti tassā jigucchanaṁ vā samatikkamo vā.",
  "atk-vin01a1:183_2": "Ubhinnamantarā “ca” saddo sampiṇḍanattho,",
  "atk-vin01a1:183_3": "so hi vūpasamaṁ vā sampiṇḍeti vitakkavicāravūpasamaṁ vā.",
  "atk-vin01a1:183_4": "Tattha yadā vūpasamameva sampiṇḍeti,",
  "atk-vin01a1:183_5": "tadā pītiyā virāgā ca,",
  "atk-vin01a1:183_6": "kiñca bhiyyo vūpasamā cāti evaṁ yojanā veditabbā.",
  "atk-vin01a1:183_7": "Imissā ca yojanāyaṁ virāgo jigucchanattho hoti.",
  "atk-vin01a1:183_8": "Tasmā pītiyā jigucchanā ca vūpasamā cāti ayamattho daṭṭhabbo.",
  "atk-vin01a1:183_9": "Yadā pana vitakkavicāravūpasamaṁ sampiṇḍeti,",
  "atk-vin01a1:183_10": "tadā pītiyā ca virāgā,",
  "atk-vin01a1:183_11": "kiñca bhiyyo vitakkavicārānañca vūpasamāti evaṁ yojanā veditabbā.",
  "atk-vin01a1:183_12": "Imissā ca yojanāyaṁ virāgo samatikkamanattho hoti.",
  "atk-vin01a1:183_13": "Tasmā pītiyā ca samatikkamā,",
  "atk-vin01a1:183_14": "vitakkavicārānañca vūpasamāti ayamattho daṭṭhabbo.",
  "atk-vin01a1:184_0": "Kāmañcete vitakkavicārā dutiyajjhāneyeva vūpasantā imassa pana jhānassa maggaparidīpanatthaṁ vaṇṇabhaṇanatthañcetaṁ vuttaṁ.",
  "atk-vin01a1:184_1": "“Vitakkavicārānaṁ vūpasamā”ti hi vutte idaṁ paññāyati –",
  "atk-vin01a1:184_2": "“nūna vitakkavicāravūpasamo maggo imassa jhānassā”ti.",
  "atk-vin01a1:184_3": "Yathā ca tatiye ariyamagge appahīnānampi sakkāyadiṭṭhādīnaṁ “pañcannaṁ orambhāgiyānaṁ saṁyojanānaṁ pahānā”ti",
  "atk-vin01a1:184_4": "evaṁ pahānaṁ vuccamānaṁ vaṇṇabhaṇanaṁ hoti tadadhigamāya ussukānaṁ ussāhajanakaṁ;",
  "atk-vin01a1:184_5": "evamevaṁ idha avūpasantānampi vitakkavicārānaṁ vūpasamo vuccamāno vaṇṇabhaṇanaṁ hoti.",
  "atk-vin01a1:184_6": "Tenāyamattho vutto –",
  "atk-vin01a1:184_7": "“pītiyā ca samatikkamā,",
  "atk-vin01a1:184_8": "vitakkavicārānañca vūpasamā”ti.",
  "atk-vin01a1:185_0": "Upekkhako ca vihāsinti ettha upapattito ikkhatīti upekkhā,",
  "atk-vin01a1:185_1": "samaṁ passati,",
  "atk-vin01a1:185_2": "apakkhapatitāva hutvā passatīti attho.",
  "atk-vin01a1:185_3": "Tāya visadāya vipulāya thāmagatāya samannāgatattā tatiyajjhānasamaṅgī “upekkhako”ti vuccati.",
  "atk-vin01a1:185_4": "Upekkhā pana dasavidhā hoti –",
  "atk-vin01a1:185_5": "chaḷaṅgupekkhā,",
  "atk-vin01a1:185_6": "brahmavihārupekkhā,",
  "atk-vin01a1:185_7": "bojjhaṅgupekkhā,",
  "atk-vin01a1:185_8": "vīriyupekkhā,",
  "atk-vin01a1:185_9": "saṅkhārupekkhā,",
  "atk-vin01a1:185_10": "vedanupekkhā,",
  "atk-vin01a1:185_11": "vipassanupekkhā,",
  "atk-vin01a1:185_12": "tatramajjhattupekkhā,",
  "atk-vin01a1:185_13": "jhānupekkhā,",
  "atk-vin01a1:185_14": "pārisuddhupekkhāti.",
  "atk-vin01a1:185_15": "Evamayaṁ dasavidhāpi tattha tattha āgatanayato bhūmipuggalacittārammaṇato,",
  "atk-vin01a1:185_16": "khandhasaṅgaha-ekakkhaṇakusalattikasaṅkhepavasena ca aṭṭhasāliniyā dhammasaṅgahaṭṭhakathāya vuttanayeneva veditabbā.",
  "atk-vin01a1:185_17": "Idha pana vuccamānā vinayanidānaṁ atibhāriyaṁ karotīti na vuttā.",
  "atk-vin01a1:185_18": "Lakkhaṇādito pana idha adhippetupekkhā majjhattalakkhaṇā,",
  "atk-vin01a1:185_19": "anābhogarasā,",
  "atk-vin01a1:185_20": "abyāpārapaccupaṭṭhānā,",
  "atk-vin01a1:185_21": "pītivirāgapadaṭṭhānāti.",
  "atk-vin01a1:186_0": "Etthāha –",
  "atk-vin01a1:186_1": "nanu cāyaṁ atthato tatramajjhattupekkhāva hoti,",
  "atk-vin01a1:186_2": "sā ca paṭhamadutiyajjhānesupi atthi,",
  "atk-vin01a1:186_3": "tasmā tatrāpi “upekkhako ca vihāsi”nti evamayaṁ vattabbā siyā,",
  "atk-vin01a1:186_4": "sā kasmā na vuttāti?",
  "atk-vin01a1:186_5": "Aparibyattakiccato.",
  "atk-vin01a1:186_6": "Aparibyattañhi tassā tattha kiccaṁ,",
  "atk-vin01a1:186_7": "vitakkādīhi abhibhūtattā.",
  "atk-vin01a1:186_8": "Idha panāyaṁ vitakkavicārapītīhi anabhibhūtattā ukkhittasirā viya hutvā paribyattakiccā jātā,",
  "atk-vin01a1:186_9": "tasmā vuttāti.",
  "atk-vin01a1:187_0": "Niṭṭhitā “upekkhako ca vihāsi”nti etassa sabbaso atthavaṇṇanā.",
  "atk-vin01a1:188_0": "Idāni sato ca sampajānoti ettha saratīti sato,",
  "atk-vin01a1:188_1": "sampajānātīti sampajāno.",
  "atk-vin01a1:188_2": "Puggalena sati ca sampajaññañca vuttaṁ.",
  "atk-vin01a1:188_3": "Tattha saraṇalakkhaṇā sati,",
  "atk-vin01a1:188_4": "asammussanarasā,",
  "atk-vin01a1:188_5": "ārakkhapaccupaṭṭhānā;",
  "atk-vin01a1:188_6": "asammohalakkhaṇaṁ sampajaññaṁ,",
  "atk-vin01a1:188_7": "tīraṇarasaṁ,",
  "atk-vin01a1:188_8": "pavicayapaccupaṭṭhānaṁ.",
  "atk-vin01a1:188_9": "Tattha kiñcāpi idaṁ satisampajaññaṁ purimajjhānesupi atthi,",
  "atk-vin01a1:188_10": "muṭṭhassatissa hi asampajānassa upacārajjhānamattampi na sampajjati,",
  "atk-vin01a1:188_11": "pageva appanā;",
  "atk-vin01a1:188_12": "oḷārikattā pana tesaṁ jhānānaṁ bhūmiyaṁ viya purisassa cittassa gati sukhā hoti,",
  "atk-vin01a1:188_13": "abyattaṁ tattha satisampajaññakiccaṁ.",
  "atk-vin01a1:188_14": "Oḷārikaṅgappahānena pana sukhumattā imassa jhānassa purisassa khuradhārāyaṁ viya satisampajaññakiccapariggahitāyeva",
  "atk-vin01a1:188_15": "cittassa gati icchitabbāti idheva vuttaṁ.",
  "atk-vin01a1:188_16": "Kiñca bhiyyo?",
  "atk-vin01a1:188_17": "Yathāpi dhenupago vaccho dhenuto apanīto arakkhiyamāno punadeva dhenuṁ upagacchati;",
  "atk-vin01a1:188_18": "evamidaṁ tatiyajjhānasukhaṁ pītito apanītampi satisampajaññārakkhena arakkhiyamānaṁ punadeva pītiṁ upagaccheyya pītisampayuttameva siyā.",
  "atk-vin01a1:188_19": "Sukhe vāpi sattā rajjanti,",
  "atk-vin01a1:188_20": "idañca atimadhuraṁ sukhaṁ,",
  "atk-vin01a1:188_21": "tato paraṁ sukhābhāvā.",
  "atk-vin01a1:188_22": "Satisampajaññānubhāvena panettha sukhe asārajjanā hoti,",
  "atk-vin01a1:188_23": "no aññathāti imampi atthavisesaṁ dassetuṁ idaṁ idheva vuttanti veditabbaṁ.",
  "atk-vin01a1:189_0": "Idāni sukhañca kāyena paṭisaṁvedesinti ettha kiñcāpi tatiyajjhānasamaṅgino sukhappaṭisaṁvedanābhogo natthi,",
  "atk-vin01a1:189_1": "evaṁ santepi yasmā tassa nāmakāyena sampayuttaṁ sukhaṁ,",
  "atk-vin01a1:189_2": "yaṁ vā taṁ nāmakāyasampayuttaṁ sukhaṁ,",
  "atk-vin01a1:189_3": "taṁsamuṭṭhānenassa yasmā atipaṇītena rūpena rūpakāyo phuṭo,",
  "atk-vin01a1:189_4": "yassa phuṭattā jhānā vuṭṭhitopi sukhaṁ paṭisaṁvedeyya,",
  "atk-vin01a1:189_5": "tasmā etamatthaṁ dassento “sukhañca kāyena paṭisaṁvedesi”nti āha.",
  "atk-vin01a1:190_0": "Idāni yaṁ taṁ ariyā ācikkhanti upekkhako satimā sukhavihārīti ettha yaṁjhānahetu yaṁjhānakāraṇā taṁ tatiyajjhānasamaṅgīpuggalaṁ",
  "atk-vin01a1:190_1": "buddhādayo ariyā ācikkhanti desenti paññapenti paṭṭhapenti vivaranti vibhajanti uttānīkaronti pakāsenti,",
  "atk-vin01a1:190_2": "pasaṁsantīti adhippāyo. Kinti?",
  "atk-vin01a1:190_3": "“Upekkhako satimā sukhavihārī”ti.",
  "atk-vin01a1:190_4": "Taṁ tatiyaṁ jhānaṁ upasampajja vihāsinti evamettha yojanā veditabbā.",
  "atk-vin01a1:191_0": "Kasmā pana taṁ te evaṁ pasaṁsantīti?",
  "atk-vin01a1:191_1": "Pasaṁsārahato.",
  "atk-vin01a1:191_2": "Ayañhi yasmā atimadhurasukhe sukhapāramippattepi tatiyajjhāne upekkhako,",
  "atk-vin01a1:191_3": "na tattha sukhābhisaṅgena ākaḍḍhīyati,",
  "atk-vin01a1:191_4": "yathā ca pīti na uppajjati;",
  "atk-vin01a1:191_5": "evaṁ upaṭṭhitassatitāya satimā.",
  "atk-vin01a1:191_6": "Yasmā ca ariyakantaṁ ariyajanasevitameva ca asaṁkiliṭṭhaṁ sukhaṁ nāmakāyena paṭisaṁvedeti,",
  "atk-vin01a1:191_7": "tasmā pasaṁsāraho.",
  "atk-vin01a1:191_8": "Iti pasaṁsārahato naṁ ariyā te evaṁ pasaṁsāhetubhūte guṇe pakāsentā “upekkhako satimā sukhavihārī”ti evaṁ pasaṁsantīti veditabbaṁ.",
  "atk-vin01a1:192_0": "Tatiyanti gaṇanānupubbato tatiyaṁ.",
  "atk-vin01a1:192_1": "Idaṁ tatiyaṁ samāpajjatītipi tatiyaṁ.",
  "atk-vin01a1:192_2": "Jhānanti ettha ca yathā dutiyaṁ sampasādādīhi caturaṅgikaṁ;",
  "atk-vin01a1:192_3": "evamidaṁ upekkhādīhi pañcaṅgikaṁ. Yathāha –",
  "atk-vin01a1:192_4": "“jhānanti upekkhā sati sampajaññaṁ sukhaṁ cittassa ekaggatā”ti.",
  "atk-vin01a1:192_5": "Pariyāyoyeva ceso.",
  "atk-vin01a1:192_6": "Upekkhāsatisampajaññāni pana ṭhapetvā nippariyāyena duvaṅgikamevetaṁ hoti. Yathāha –",
  "atk-vin01a1:192_7": "“katamaṁ tasmiṁ samaye duvaṅgikaṁ jhānaṁ hoti ? Sukhaṁ,",
  "atk-vin01a1:192_8": "cittassekaggatā”ti.",
  "atk-vin01a1:192_9": "Sesaṁ vuttanayamevāti.",
  "atk-vin01a1:193_0": "Tatiyajjhānakathā niṭṭhitā.",
  "atk-vin01a1:194_0": "Catutthajjhānakathā",
  "atk-vin01a1:195_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-vin01a1:195_1": "Pubbevāti tañca kho pubbeva,",
  "atk-vin01a1:195_2": "na catutthajjhānakkhaṇe.",
  "atk-vin01a1:195_3": "Somanassadomanassānaṁ atthaṅgamāti cetasikasukhassa ca cetasikadukkhassa cāti imesampi dvinnaṁ pubbeva atthaṅgamā pahānā icceva vuttaṁ hoti.",
  "atk-vin01a1:195_4": "Kadā pana nesaṁ pahānaṁ hoti?",
  "atk-vin01a1:195_5": "Catunnaṁ jhānānaṁ upacārakkhaṇe.",
  "atk-vin01a1:195_6": "Somanassañhi catutthajjhānassa upacārakkhaṇeyeva pahīyati,",
  "atk-vin01a1:195_7": "dukkhadomanassasukhāni paṭhamadutiyatatiyānaṁ upacārakkhaṇesu.",
  "atk-vin01a1:195_8": "Evametesaṁ pahānakkamena avuttānaṁ,",
  "atk-vin01a1:195_9": "indriyavibhaṅge pana indriyānaṁ uddesakkameneva idhāpi vuttānaṁ sukhadukkhasomanassa domanassānaṁ pahānaṁ veditabbaṁ.",
  "atk-vin01a1:196_0": "Yadi panetāni tassa tassa jhānassupacārakkhaṇeyeva pahīyanti,",
  "atk-vin01a1:196_1": "atha kasmā “kattha cuppannaṁ dukkhindriyaṁ aparisesaṁ nirujjhati? Idha,",
  "atk-vin01a1:196_2": "bhikkhave,",
  "atk-vin01a1:196_3": "bhikkhu vivicceva kāmehi…pe…",
  "atk-vin01a1:196_4": "paṭhamajjhānaṁ upasampajja viharati,",
  "atk-vin01a1:196_5": "etthuppannaṁ dukkhindriyaṁ aparisesaṁ nirujjhati.",
  "atk-vin01a1:196_6": "Kattha cuppannaṁ domanassindriyaṁ…",
  "atk-vin01a1:196_7": "sukhindriyaṁ…",
  "atk-vin01a1:196_8": "somanassindriyaṁ aparisesaṁ nirujjhati? Idha,",
  "atk-vin01a1:196_9": "bhikkhave,",
  "atk-vin01a1:196_10": "bhikkhu sukhassa ca pahānā…pe…",
  "atk-vin01a1:196_11": "catutthajjhānaṁ upasampajja viharati,",
  "atk-vin01a1:196_12": "etthuppannaṁ somanassindriyaṁ aparisesaṁ nirujjhatī”ti evaṁ jhānesveva nirodho vuttoti?",
  "atk-vin01a1:196_13": "Atisayanirodhattā.",
  "atk-vin01a1:196_14": "Atisayanirodho hi nesaṁ paṭhamajjhānādīsu,",
  "atk-vin01a1:196_15": "na nirodhoyeva;",
  "atk-vin01a1:196_16": "nirodhoyeva pana upacārakkhaṇe,",
  "atk-vin01a1:196_17": "nātisayanirodho.",
  "atk-vin01a1:196_18": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṁsamakasādisamphassena vā visamāsanupatāpena vā siyā uppatti,",
  "atk-vin01a1:196_19": "na tveva antoappanāyaṁ.",
  "atk-vin01a1:196_20": "Upacāre vā niruddhampetaṁ na suṭṭhu niruddhaṁ hoti;",
  "atk-vin01a1:196_21": "paṭipakkhena avihatattā.",
  "atk-vin01a1:196_22": "Antoappanāyaṁ pana pītipharaṇena sabbo kāyo sukhokkanto hoti.",
  "atk-vin01a1:196_23": "Sukhokkantakāyassa ca suṭṭhu niruddhaṁ hoti dukkhindriyaṁ;",
  "atk-vin01a1:196_24": "paṭipakkhena vihatattā.",
  "atk-vin01a1:196_25": "Nānāvajjane eva ca dutiyajjhānūpacāre pahīnassa domanassindriyassa yasmā etaṁ vitakkavicārappaccayepi kāyakilamathe cittupaghāte ca sati uppajjati,",
  "atk-vin01a1:196_26": "vitakkavicārābhāve neva uppajjati.",
  "atk-vin01a1:196_27": "Yattha pana uppajjati tattha vitakkavicārabhāve.",
  "atk-vin01a1:196_28": "Appahīnā eva ca dutiyajjhānūpacāre vitakkavicārāti tatthassa siyā uppatti;",
  "atk-vin01a1:196_29": "appahīnapaccayattā.",
  "atk-vin01a1:196_30": "Na tveva dutiyajjhāne;",
  "atk-vin01a1:196_31": "pahīnapaccayattā.",
  "atk-vin01a1:196_32": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭakāyassa siyā uppatti,",
  "atk-vin01a1:196_33": "na tveva tatiyajjhāne.",
  "atk-vin01a1:196_34": "Tatiyajjhāne hi sukhassa paccayabhūtā pīti sabbaso niruddhāti.",
  "atk-vin01a1:196_35": "Tathā catutthajjhānūpacāre pahīnassāpi somanassindriyassa āsannattā,",
  "atk-vin01a1:196_36": "appanāppattāya upekkhāya abhāvena sammā anatikkantattā ca siyā uppatti,",
  "atk-vin01a1:196_37": "na tveva catutthajjhāne.",
  "atk-vin01a1:196_38": "Tasmā eva ca “etthuppannaṁ dukkhindriyaṁ aparisesaṁ nirujjhatī”ti tattha tattha aparisesaggahaṇaṁ katanti.",
  "atk-vin01a1:197_0": "Etthāha –",
  "atk-vin01a1:197_1": "“athevaṁ tassa tassa jhānassūpacāre pahīnāpi etā vedanā idha kasmā samāharī”ti?",
  "atk-vin01a1:197_2": "Sukhaggahaṇatthaṁ.",
  "atk-vin01a1:197_3": "Yā hi ayaṁ “adukkhamasukha”nti ettha adukkhamasukhā vedanā vuttā,",
  "atk-vin01a1:197_4": "sā sukhumā atidubbiññeyyā na sakkā sukhena gahetuṁ.",
  "atk-vin01a1:197_5": "Tasmā yathā nāma duṭṭhassa yathā vā tathā vā upasaṅkamitvā gahetuṁ asakkuṇeyyassa goṇassa gahaṇatthaṁ gopo ekasmiṁ vaje sabbe gāvo samāharati,",
  "atk-vin01a1:197_6": "athekekaṁ nīharanto paṭipāṭiyā āgataṁ “ayaṁ so,",
  "atk-vin01a1:197_7": "gaṇhatha na”nti tampi gāhāpayati;",
  "atk-vin01a1:197_8": "evameva bhagavā sukhaggahaṇatthaṁ sabbā etā samāhari.",
  "atk-vin01a1:197_9": "Evañhi samāhaṭā etā dassetvā “yaṁ neva sukhaṁ na dukkhaṁ na somanassaṁ na domanassaṁ,",
  "atk-vin01a1:197_10": "ayaṁ adukkhamasukhā vedanā”ti sakkā hoti esā gāhayituṁ.",
  "atk-vin01a1:198_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-vin01a1:198_1": "Sukhappahānādayo hi tassā paccayā. Yathāha –",
  "atk-vin01a1:198_2": "“cattāro kho, āvuso,",
  "atk-vin01a1:198_3": "paccayā adukkhamasukhāya cetovimuttiyā samāpattiyā. Idhāvuso, bhikkhu,",
  "atk-vin01a1:198_4": "sukhassa ca pahānā…pe…",
  "atk-vin01a1:198_5": "catutthajjhānaṁ upasampajja viharati. Ime kho, āvuso,",
  "atk-vin01a1:198_6": "cattāro paccayā adukkhamasukhāya cetovimuttiyā samāpattiyā”ti.",
  "atk-vin01a1:198_7": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṁ tattha pahīnāti vuttā;",
  "atk-vin01a1:198_8": "evaṁ vaṇṇabhaṇanatthampetassa jhānassetā idha vuttātipi veditabbā.",
  "atk-vin01a1:198_9": "Paccayaghātena vā ettha rāgadosānaṁ atidūrabhāvaṁ dassetumpetā vuttāti veditabbā.",
  "atk-vin01a1:198_10": "Etāsu hi sukhaṁ somanassassa paccayo,",
  "atk-vin01a1:198_11": "somanassaṁ rāgassa,",
  "atk-vin01a1:198_12": "dukkhaṁ domanassassa,",
  "atk-vin01a1:198_13": "domanassaṁ dosassa.",
  "atk-vin01a1:198_14": "Sukhādighātena ca te sappaccayā rāgadosā hatāti atidūre hontīti.",
  "atk-vin01a1:199_0": "Adukkhamasukhanti dukkhābhāvena adukkhaṁ,",
  "atk-vin01a1:199_1": "sukhābhāvena asukhaṁ.",
  "atk-vin01a1:199_2": "Etenettha dukkhasukhapaṭipakkhabhūtaṁ tatiyavedanaṁ dīpeti,",
  "atk-vin01a1:199_3": "na dukkhasukhābhāvamattaṁ.",
  "atk-vin01a1:199_4": "Tatiyavedanā nāma –",
  "atk-vin01a1:199_5": "adukkhamasukhā,",
  "atk-vin01a1:199_6": "upekkhātipi vuccati.",
  "atk-vin01a1:199_7": "Sā iṭṭhāniṭṭhaviparītānubhavanalakkhaṇā,",
  "atk-vin01a1:199_8": "majjhattarasā,",
  "atk-vin01a1:199_9": "avibhūtapaccupaṭṭhānā,",
  "atk-vin01a1:199_10": "sukhanirodhapadaṭṭhānāti veditabbā.",
  "atk-vin01a1:199_11": "Upekkhāsatipārisuddhinti upekkhāya janitasatipārisuddhiṁ.",
  "atk-vin01a1:199_12": "Imasmiñhi jhāne suparisuddhā sati.",
  "atk-vin01a1:199_13": "Yā ca tassā satiyā pārisuddhi,",
  "atk-vin01a1:199_14": "sā upekkhāya katā na aññena;",
  "atk-vin01a1:199_15": "tasmā etaṁ upekkhāsatipārisuddhinti vuccati.",
  "atk-vin01a1:199_16": "Vibhaṅgepi vuttaṁ –",
  "atk-vin01a1:199_17": "“ayaṁ sati imāya upekkhāya visadā hoti parisuddhā pariyodātā,",
  "atk-vin01a1:199_18": "tena vuccati –",
  "atk-vin01a1:199_19": "‘upekkhāsatipārisuddhi”’nti.",
  "atk-vin01a1:199_20": "Yāya ca upekkhāya ettha satiyā pārisuddhi hoti,",
  "atk-vin01a1:199_21": "sā atthato tatramajjhattatā veditabbā.",
  "atk-vin01a1:199_22": "Na kevalañcettha tāya satiyeva parisuddhā,",
  "atk-vin01a1:199_23": "apica kho sabbepi sampayuttadhammā;",
  "atk-vin01a1:199_24": "satisīsena pana desanā vuttā.",
  "atk-vin01a1:200_0": "Tattha kiñcāpi ayaṁ upekkhā heṭṭhāpi tīsu jhānesu vijjati,",
  "atk-vin01a1:200_1": "yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā",
  "atk-vin01a1:200_2": "divā vijjamānāpi candalekhā aparisuddhā hoti apariyodātā;",
  "atk-vin01a1:200_3": "evamayampi tatramajjhattupekkhācandalekhā vitakkavicārādipaccanīkadhammatejābhibhavā sabhāgāya ca upekkhāvedanārattiyā",
  "atk-vin01a1:200_4": "alābhā vijjamānāpi paṭhamādijjhānabhedesu aparisuddhā hoti.",
  "atk-vin01a1:200_5": "Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti;",
  "atk-vin01a1:200_6": "tasmā tesu ekampi “upekkhāsatipārisuddhi”nti na vuttaṁ.",
  "atk-vin01a1:200_7": "Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā paṭilābhā ayaṁ",
  "atk-vin01a1:200_8": "tatramajjhattupekkhācandalekhā ativiya parisuddhā,",
  "atk-vin01a1:200_9": "tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā,",
  "atk-vin01a1:200_10": "tasmā idameva upekkhāsatipārisuddhinti vuttanti veditabbaṁ.",
  "atk-vin01a1:201_0": "Catutthanti gaṇanānupubbato catutthaṁ.",
  "atk-vin01a1:201_1": "Idaṁ catutthaṁ samāpajjatītipi catutthaṁ.",
  "atk-vin01a1:201_2": "Jhānanti ettha yathā tatiyaṁ upekkhādīhi pañcaṅgikaṁ;",
  "atk-vin01a1:201_3": "evamidaṁ upekkhādīhi tivaṅgikaṁ. Yathāha –",
  "atk-vin01a1:201_4": "“jhānanti upekkhā,",
  "atk-vin01a1:201_5": "sati cittassekaggatā”ti.",
  "atk-vin01a1:201_6": "Pariyāyo eva ceso.",
  "atk-vin01a1:201_7": "Ṭhapetvā pana satiṁ upekkhekaggatameva gahetvā nippariyāyena duvaṅgikamevetaṁ hoti. Yathāha –",
  "atk-vin01a1:201_8": "“katamaṁ tasmiṁ samaye duvaṅgikaṁ jhānaṁ hoti? Upekkhā,",
  "atk-vin01a1:201_9": "cittassekaggatā”ti.",
  "atk-vin01a1:201_10": "Sesaṁ vuttanayamevāti.",
  "atk-vin01a1:202_0": "Catutthajjhānakathā niṭṭhitā.",
  "atk-vin01a1:203_0": "Pubbenivāsakathā",
  "atk-vin01a1:204_0": "12.",
  "atk-vin01a1:204_1": "Iti imāni cattāri jhānāni kesañci cittekaggatatthāni honti,",
  "atk-vin01a1:204_2": "kesañci vipassanāpādakāni,",
  "atk-vin01a1:204_3": "kesañci abhiññāpādakāni,",
  "atk-vin01a1:204_4": "kesañci nirodhapādakāni,",
  "atk-vin01a1:204_5": "kesañci bhavokkamanatthāni.",
  "atk-vin01a1:204_6": "Tattha khīṇāsavānaṁ cittekaggatatthāni honti,",
  "atk-vin01a1:204_7": "te hi samāpajjitvā “ekaggacittā sukhaṁ divasaṁ viharissāmā”ti iccevaṁ kasiṇaparikammaṁ katvā aṭṭha samāpattiyo nibbattenti.",
  "atk-vin01a1:204_8": "Sekkhaputhujjanānaṁ “samāpattito vuṭṭhāya samāhitena cittena vipassissāmā”ti nibbattentānaṁ vipassanāpādakāni honti.",
  "atk-vin01a1:204_9": "Ye pana aṭṭha samāpattiyo nibbattetvā abhiññāpādakaṁ jhānaṁ samāpajjitvā samāpattito vuṭṭhāya “ekopi",
  "atk-vin01a1:204_10": "hutvā bahudhā hotī”ti vuttanayā abhiññāyo patthentā nibbattenti,",
  "atk-vin01a1:204_11": "tesaṁ abhiññāpādakāni honti.",
  "atk-vin01a1:204_12": "Ye pana aṭṭha samāpattiyo nibbattetvā “nirodhasamāpattiṁ samāpajjitvā sattāhaṁ acittakā hutvā diṭṭheva",
  "atk-vin01a1:204_13": "dhamme nirodhaṁ nibbānaṁ patvā sukhaṁ viharissāmā”ti nibbattenti,",
  "atk-vin01a1:204_14": "tesaṁ nirodhapādakāni honti.",
  "atk-vin01a1:204_15": "Ye pana aṭṭha samāpattiyo nibbattetvā “aparihīnajjhānā hutvā brahmaloke uppajjissāmā”ti nibbattenti,",
  "atk-vin01a1:204_16": "tesaṁ bhavokkamanatthāni honti.",
  "atk-vin01a1:205_0": "Bhagavatā panidaṁ catutthajjhānaṁ bodhirukkhamūle nibbattitaṁ,",
  "atk-vin01a1:205_1": "taṁ tassa vipassanāpādakañceva ahosi abhiññāpādakañca nirodhapādakañca sabbakiccasādhakañca sabbalokiyalokuttaraguṇadāyakanti veditabbaṁ.",
  "atk-vin01a1:205_2": "Yesañca guṇānaṁ dāyakaṁ ahosi,",
  "atk-vin01a1:205_3": "tesaṁ ekadesaṁ dassento “so evaṁ samāhite citte”tiādimāha.",
  "atk-vin01a1:206_0": "Tattha soti so ahaṁ.",
  "atk-vin01a1:206_1": "Evanti catutthajjhānakkamanidassanametaṁ.",
  "atk-vin01a1:206_2": "Iminā kamena catutthajjhānaṁ paṭilabhitvāti vuttaṁ hoti.",
  "atk-vin01a1:206_3": "Samāhiteti iminā catutthajjhānasamādhinā samāhite.",
  "atk-vin01a1:206_4": "Parisuddhetiādīsu pana upekkhāsatipārisuddhibhāvena parisuddhe.",
  "atk-vin01a1:206_5": "Parisuddhattāyeva pariyodāte,",
  "atk-vin01a1:206_6": "pabhassareti vuttaṁ hoti.",
  "atk-vin01a1:206_7": "Sukhādīnaṁ paccayānaṁ ghātena vihatarāgādiaṅgaṇattā anaṅgaṇe.",
  "atk-vin01a1:206_8": "Anaṅgaṇattāyeva ca vigatūpakkilese;",
  "atk-vin01a1:206_9": "aṅgaṇena hi cittaṁ upakkilissati.",
  "atk-vin01a1:206_10": "Subhāvitattā mudubhūte,",
  "atk-vin01a1:206_11": "vasībhāvappatteti vuttaṁ hoti.",
  "atk-vin01a1:206_12": "Vase vattamānañhi cittaṁ mudūti vuccati.",
  "atk-vin01a1:206_13": "Muduttāyeva ca kammaniye,",
  "atk-vin01a1:206_14": "kammakkhame kammayoggeti vuttaṁ hoti.",
  "atk-vin01a1:206_15": "Mudu hi cittaṁ kammaniyaṁ hoti sudhantamiva suvaṇṇaṁ,",
  "atk-vin01a1:206_16": "tadubhayampi ca subhāvitattā eva. Yathāha – “nāhaṁ,",
  "atk-vin01a1:206_17": "bhikkhave,",
  "atk-vin01a1:206_18": "aññaṁ ekadhammampi samanupassāmi,",
  "atk-vin01a1:206_19": "yaṁ evaṁ bhāvitaṁ bahulīkataṁ mudu ca hoti kammaniyañca,",
  "atk-vin01a1:206_20": "yathayidaṁ,",
  "atk-vin01a1:206_21": "bhikkhave,",
  "atk-vin01a1:206_22": "citta”nti.",
  "atk-vin01a1:207_0": "Etesu parisuddhabhāvādīsu ṭhitattā ṭhite.",
  "atk-vin01a1:207_1": "Ṭhitattāyeva āneñjappatte,",
  "atk-vin01a1:207_2": "acale niriñjaneti vuttaṁ hoti.",
  "atk-vin01a1:207_3": "Mudukammaññabhāvena vā attano vase ṭhitattā ṭhite,",
  "atk-vin01a1:207_4": "saddhādīhi pariggahitattā āneñjappatte.",
  "atk-vin01a1:207_5": "Saddhāpariggahitañhi cittaṁ assaddhiyena na iñjati,",
  "atk-vin01a1:207_6": "vīriyapariggahitaṁ kosajjena na iñjati,",
  "atk-vin01a1:207_7": "satipariggahitaṁ pamādena na iñjati,",
  "atk-vin01a1:207_8": "samādhipariggahitaṁ uddhaccena na iñjati,",
  "atk-vin01a1:207_9": "paññāpariggahitaṁ avijjāya na iñjati,",
  "atk-vin01a1:207_10": "obhāsagataṁ kilesandhakārena na iñjati.",
  "atk-vin01a1:207_11": "Imehi chahi dhammehi pariggahitaṁ āneñjappattaṁ cittaṁ hoti.",
  "atk-vin01a1:207_12": "Evaṁ aṭṭhaṅgasamannāgataṁ cittaṁ abhinīhārakkhamaṁ hoti abhiññāsacchikaraṇīyānaṁ dhammānaṁ abhiññāsacchikiriyāya.",
  "atk-vin01a1:208_0": "Aparo nayo –",
  "atk-vin01a1:208_1": "catutthajjhānasamādhinā samāhite.",
  "atk-vin01a1:208_2": "Nīvaraṇadūrībhāvena parisuddhe.",
  "atk-vin01a1:208_3": "Vitakkādisamatikkamena pariyodāte.",
  "atk-vin01a1:208_4": "Jhānappaṭilābhapaccayānaṁ pāpakānaṁ icchāvacarānaṁ abhāvena anaṅgaṇe.",
  "atk-vin01a1:208_5": "Abhijjhādīnaṁ cittūpakkilesānaṁ vigamena vigatūpakkilese.",
  "atk-vin01a1:208_6": "Ubhayampi cetaṁ anaṅgaṇavatthasuttānusārena veditabbaṁ.",
  "atk-vin01a1:208_7": "Vasippattiyā mudubhūte.",
  "atk-vin01a1:208_8": "Iddhipādabhāvūpagamena kammaniye.",
  "atk-vin01a1:208_9": "Bhāvanāpāripūriyā paṇītabhāvūpagamena ṭhiteāneñjappatte.",
  "atk-vin01a1:208_10": "Yathā āneñjappattaṁ hoti;",
  "atk-vin01a1:208_11": "evaṁ ṭhiteti attho.",
  "atk-vin01a1:208_12": "Evampi aṭṭhaṅgasamannāgataṁ cittaṁ abhinīhārakkhamaṁ hoti abhiññāsacchikaraṇīyānaṁ dhammānaṁ abhiññāsacchikiriyāya,",
  "atk-vin01a1:208_13": "pādakaṁ padaṭṭhānabhūtanti attho.",
  "atk-vin01a1:209_0": "Pubbenivāsānussatiñāṇāyāti evaṁ abhiññāpādake jāte etasmiṁ citte pubbenivāsānussatimhi yaṁ ñāṇaṁ tadatthāya.",
  "atk-vin01a1:209_1": "Tattha pubbenivāsoti pubbe atītajātīsu nivutthakkhandhā.",
  "atk-vin01a1:209_2": "Nivutthāti ajjhāvutthā anubhūtā attano santāne uppajjitvā niruddhā nivutthadhammā vā nivutthā,",
  "atk-vin01a1:209_3": "gocaranivāsena nivutthā,",
  "atk-vin01a1:209_4": "attano viññāṇena viññātā paricchinnā,",
  "atk-vin01a1:209_5": "paraviññāṇaviññātāpi vā chinnavaṭumakānussaraṇādīsu.",
  "atk-vin01a1:209_6": "Pubbenivāsānussatīti yāya satiyā pubbenivāsaṁ anussarati,",
  "atk-vin01a1:209_7": "sā pubbenivāsānussati.",
  "atk-vin01a1:209_8": "Ñāṇanti tāya satiyā sampayuttañāṇaṁ.",
  "atk-vin01a1:209_9": "Evamimassa pubbenivāsānussatiñāṇassa atthāya pubbenivāsānussatiñāṇāya etassa ñāṇassa adhigamāya pattiyāti vuttaṁ hoti.",
  "atk-vin01a1:209_10": "Abhininnāmesinti abhinīhariṁ.",
  "atk-vin01a1:210_0": "Soti so ahaṁ.",
  "atk-vin01a1:210_1": "Anekavihitanti anekavidhaṁ,",
  "atk-vin01a1:210_2": "anekehi vā pakārehi pavattitaṁ saṁvaṇṇitanti attho.",
  "atk-vin01a1:210_3": "Pubbenivāsanti samanantarātītaṁ bhavaṁ ādiṁ katvā tattha tattha nivutthasantānaṁ.",
  "atk-vin01a1:210_4": "Anussarāmīti “ekampi jātiṁ dvepi jātiyo”ti evaṁ jātipaṭipāṭiyā anugantvā anugantvā sarāmi,",
  "atk-vin01a1:210_5": "anudeva vā sarāmi,",
  "atk-vin01a1:210_6": "citte abhininnāmitamatte eva sarāmīti dasseti.",
  "atk-vin01a1:210_7": "Pūritapāramīnañhi mahāpurisānaṁ parikammakaraṇaṁ natthi,",
  "atk-vin01a1:210_8": "tena te cittaṁ abhininnāmetvāva saranti.",
  "atk-vin01a1:210_9": "Ādikammikakulaputtā pana parikammaṁ katvāva saranti,",
  "atk-vin01a1:210_10": "tasmā tesaṁ vasena parikammaṁ vattabbaṁ siyā.",
  "atk-vin01a1:210_11": "Taṁ pana vuccamānaṁ atibhāriyaṁ vinayanidānaṁ karoti,",
  "atk-vin01a1:210_12": "tasmā taṁ na vadāma.",
  "atk-vin01a1:210_13": "Atthikehi pana visuddhimagge vuttanayeneva gahetabbaṁ.",
  "atk-vin01a1:210_14": "Idha pana pāḷimeva vaṇṇayissāma.",
  "atk-vin01a1:211_0": "Seyyathidanti āraddhappakāradassanatthe nipāto.",
  "atk-vin01a1:211_1": "Teneva yvāyaṁ pubbenivāso āraddho,",
  "atk-vin01a1:211_2": "tassa pakārappabhedaṁ dassento ekampi jātintiādimāha.",
  "atk-vin01a1:211_3": "Tattha ekampi jātinti ekampi paṭisandhimūlaṁ cutipariyosānaṁ ekabhavapariyāpannaṁ khandhasantānaṁ.",
  "atk-vin01a1:211_4": "Esa nayo dvepi jātiyotiādīsu.",
  "atk-vin01a1:211_5": "Anekepi saṁvaṭṭakappetiādīsu pana parihāyamāno kappo saṁvaṭṭakappo,",
  "atk-vin01a1:211_6": "vaḍḍhamāno vivaṭṭakappoti veditabbo.",
  "atk-vin01a1:211_7": "Tattha ca saṁvaṭṭena saṁvaṭṭaṭṭhāyī gahito hoti tammūlakattā.",
  "atk-vin01a1:211_8": "Vivaṭṭena ca vivaṭṭaṭṭhāyī.",
  "atk-vin01a1:211_9": "Evañhi sati yāni tāni “cattārimāni,",
  "atk-vin01a1:211_10": "bhikkhave,",
  "atk-vin01a1:211_11": "kappassa asaṅkhyeyyāni.",
  "atk-vin01a1:211_12": "Katamāni cattāri?",
  "atk-vin01a1:211_13": "Saṁvaṭṭo saṁvaṭṭaṭṭhāyī,",
  "atk-vin01a1:211_14": "vivaṭṭo vivaṭṭaṭṭhāyī”ti vuttāni tāni sabbāni pariggahitāni honti.",
  "atk-vin01a1:212_0": "Tattha tayo saṁvaṭṭā –",
  "atk-vin01a1:212_1": "tejosaṁvaṭṭo,",
  "atk-vin01a1:212_2": "āposaṁvaṭṭo,",
  "atk-vin01a1:212_3": "vāyosaṁvaṭṭoti.",
  "atk-vin01a1:212_4": "Tisso saṁvaṭṭasīmā –",
  "atk-vin01a1:212_5": "ābhassarā,",
  "atk-vin01a1:212_6": "subhakiṇhā,",
  "atk-vin01a1:212_7": "vehapphalāti.",
  "atk-vin01a1:212_8": "Yadā kappo tejena saṁvaṭṭati,",
  "atk-vin01a1:212_9": "ābhassarato heṭṭhā agginā ḍayhati.",
  "atk-vin01a1:212_10": "Yadā udakena saṁvaṭṭati,",
  "atk-vin01a1:212_11": "subhakiṇhato heṭṭhā udakena vilīyati.",
  "atk-vin01a1:212_12": "Yadā vātena saṁvaṭṭati,",
  "atk-vin01a1:212_13": "vehapphalato heṭṭhā vātena viddhaṁsiyati.",
  "atk-vin01a1:212_14": "Vitthārato pana sadāpi ekaṁ buddhakkhettaṁ vinassati.",
  "atk-vin01a1:213_0": "Buddhakkhettaṁ nāma tividhaṁ hoti –",
  "atk-vin01a1:213_1": "jātikkhettaṁ,",
  "atk-vin01a1:213_2": "āṇākkhettaṁ,",
  "atk-vin01a1:213_3": "visayakkhettañca.",
  "atk-vin01a1:213_4": "Tattha jātikkhettaṁ dasasahassacakkavāḷapariyantaṁ hoti,",
  "atk-vin01a1:213_5": "yaṁ tathāgatassa paṭisandhiādīsu kampati.",
  "atk-vin01a1:213_6": "Āṇākkhettaṁ koṭisatasahassacakkavāḷapariyantaṁ hoti.",
  "atk-vin01a1:213_7": "Yattha ratanaparittaṁ,",
  "atk-vin01a1:213_8": "khandhaparittaṁ,",
  "atk-vin01a1:213_9": "dhajaggaparittaṁ,",
  "atk-vin01a1:213_10": "āṭānāṭiyaparittaṁ,",
  "atk-vin01a1:213_11": "moraparittanti imesaṁ parittānaṁ ānubhāvo pavattati.",
  "atk-vin01a1:213_12": "Visayakkhettaṁ pana anantaṁ aparimāṇaṁ,",
  "atk-vin01a1:213_13": "“yaṁ yāvatā vā pana ākaṅkheyyā”ti vuttaṁ yattha yaṁ yaṁ ākaṅkhati taṁ taṁ anussarati.",
  "atk-vin01a1:213_14": "Evametesu tīsu buddhakkhettesu ekaṁ āṇākkhettaṁ vinassati.",
  "atk-vin01a1:213_15": "Tasmiṁ pana vinassante jātikkhettampi vinaṭṭhameva hoti;",
  "atk-vin01a1:213_16": "vinassantañca ekatova vinassati,",
  "atk-vin01a1:213_17": "saṇṭhahantampi ekatova saṇṭhahati.",
  "atk-vin01a1:213_18": "Tassa vināso ca saṇṭhahanañca visuddhimagge vuttaṁ.",
  "atk-vin01a1:213_19": "Atthikehi tato gahetabbaṁ.",
  "atk-vin01a1:214_0": "Ye panete saṁvaṭṭavivaṭṭā vuttā,",
  "atk-vin01a1:214_1": "etesu bhagavā bodhimaṇḍe sammāsambodhiṁ abhisambujjhanatthāya nisinno anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe sari. Kathaṁ?",
  "atk-vin01a1:214_2": "“Amutrāsi”ntiādinā nayena.",
  "atk-vin01a1:214_3": "Tattha amutrāsinti amumhi saṁvaṭṭakappe ahaṁ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā ahosiṁ.",
  "atk-vin01a1:214_4": "Evaṁnāmoti vessantaro vā jotipālo vā.",
  "atk-vin01a1:214_5": "Evaṁgottoti bhaggavo vā gotamo vā.",
  "atk-vin01a1:214_6": "Evaṁvaṇṇoti odāto vā sāmo vā.",
  "atk-vin01a1:214_7": "Evamāhāroti sālimaṁsodanāhāro vā pavattaphalabhojano vā.",
  "atk-vin01a1:214_8": "Evaṁsukhadukkhappaṭisaṁvedīti anekappakārena kāyikacetasikānaṁ sāmisanirāmisādippabhedānaṁ vā sukhadukkhānaṁ paṭisaṁvedī.",
  "atk-vin01a1:214_9": "Evamāyupariyantoti evaṁ vassasataparamāyupariyanto vā caturāsītikappasahassaparamāyupariyanto vā.",
  "atk-vin01a1:215_0": "Sotato cuto amutra udapādinti so ahaṁ tato bhavato yonito gatito viññāṇaṭṭhitito sattāvāsato sattanikāyato vā cuto,",
  "atk-vin01a1:215_1": "puna amukasmiṁ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṁ.",
  "atk-vin01a1:215_2": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṁ.",
  "atk-vin01a1:215_3": "Evaṁnāmotiādi vuttanayameva.",
  "atk-vin01a1:216_0": "Atha vā yasmā amutrāsinti idaṁ anupubbena ārohantassa yāvadicchakaṁ saraṇaṁ.",
  "atk-vin01a1:216_1": "So tato cutoti paṭinivattantassa paccavekkhaṇaṁ.",
  "atk-vin01a1:216_2": "Tasmā idhūpapannoti imissā idhūpapattiyā anantaraṁ amutra udapādinti tusitabhavanaṁ sandhāyāhāti veditabbaṁ.",
  "atk-vin01a1:216_3": "Tatrāpāsiṁ evaṁnāmoti tatrāpi tusitabhavane setaketu nāma devaputto ahosiṁ.",
  "atk-vin01a1:216_4": "Evaṁgottoti tāhi devatāhi saddhiṁ ekagotto.",
  "atk-vin01a1:216_5": "Evaṁvaṇṇoti suvaṇṇavaṇṇo.",
  "atk-vin01a1:216_6": "Evamāhāroti dibbasudhāhāro.",
  "atk-vin01a1:216_7": "Evaṁsukhadukkhappaṭisaṁvedīti evaṁ dibbasukhappaṭisaṁvedī.",
  "atk-vin01a1:216_8": "Dukkhaṁ pana saṅkhāradukkhamattameva.",
  "atk-vin01a1:216_9": "Evamāyupariyantoti evaṁ sattapaññāsavassakoṭisaṭṭhivassasatasahassāyupariyanto.",
  "atk-vin01a1:216_10": "So tato cutoti so ahaṁ tato tusitabhavanato cuto.",
  "atk-vin01a1:216_11": "Idhūpapannoti idha mahāmāyāya deviyā kucchimhi nibbatto.",
  "atk-vin01a1:217_0": "Itīti evaṁ.",
  "atk-vin01a1:217_1": "Sākāraṁ sauddesanti nāmagottavasena sauddesaṁ,",
  "atk-vin01a1:217_2": "vaṇṇādivasena sākāraṁ.",
  "atk-vin01a1:217_3": "Nāmagottavasena hi satto “datto, tisso,",
  "atk-vin01a1:217_4": "gotamo”ti uddisīyati;",
  "atk-vin01a1:217_5": "vaṇṇādīhi odāto,",
  "atk-vin01a1:217_6": "sāmoti nānattato paññāyati;",
  "atk-vin01a1:217_7": "tasmā nāmagottaṁ uddeso,",
  "atk-vin01a1:217_8": "itare ākārā.",
  "atk-vin01a1:217_9": "Kiṁ pana buddhāyeva pubbenivāsaṁ sarantīti? Vuccate –",
  "atk-vin01a1:217_10": "na buddhāyeva,",
  "atk-vin01a1:217_11": "paccekabuddha-buddhasāvaka-titthiyāpi,",
  "atk-vin01a1:217_12": "no ca kho avisesena.",
  "atk-vin01a1:217_13": "Titthiyā hi cattālīsaṁyeva kappe saranti,",
  "atk-vin01a1:217_14": "na tato paraṁ. Kasmā?",
  "atk-vin01a1:217_15": "Dubbalapaññattā.",
  "atk-vin01a1:217_16": "Tesañhi nāmarūpaparicchedavirahato dubbalā paññā hoti.",
  "atk-vin01a1:217_17": "Sāvakesu pana asītimahāsāvakā kappasatasahassaṁ saranti;",
  "atk-vin01a1:217_18": "dve aggasāvakā ekamasaṅkhyeyyaṁ satasahassañca.",
  "atk-vin01a1:217_19": "Paccekabuddhā dve asaṅkhyeyyāni satasahassañca.",
  "atk-vin01a1:217_20": "Ettako hi tesaṁ abhinīhāro.",
  "atk-vin01a1:217_21": "Buddhānaṁ pana paricchedo natthi,",
  "atk-vin01a1:217_22": "yāva icchanti tāva saranti.",
  "atk-vin01a1:217_23": "Titthiyā ca khandhapaṭipāṭimeva saranti.",
  "atk-vin01a1:217_24": "Paṭipāṭiṁ muñcitvā cutipaṭisandhivasena sarituṁ na sakkonti.",
  "atk-vin01a1:217_25": "Tesañhi andhānaṁ viya icchitappadesokkamanaṁ natthi.",
  "atk-vin01a1:217_26": "Sāvakā ubhayathāpi saranti;",
  "atk-vin01a1:217_27": "tathā paccekabuddhā.",
  "atk-vin01a1:217_28": "Buddhā pana khandhapaṭipāṭiyāpi cutipaṭisandhivasenapi sīhokkantavasenapi anekāsu kappakoṭīsu heṭṭhā vā upari vā yaṁ yaṁ ṭhānaṁ ākaṅkhanti,",
  "atk-vin01a1:217_29": "taṁ sabbaṁ sarantiyeva.",
  "atk-vin01a1:218_0": "Ayaṁ kho me brāhmaṇātiādīsu meti mayā.",
  "atk-vin01a1:218_1": "Vijjāti viditakaraṇaṭṭhena vijjā.",
  "atk-vin01a1:218_2": "Kiṁ viditaṁ karoti?",
  "atk-vin01a1:218_3": "Pubbenivāsaṁ.",
  "atk-vin01a1:218_4": "Avijjāti tasseva pubbenivāsassa aviditakaraṇaṭṭhena tappaṭicchādakamoho vuccati.",
  "atk-vin01a1:218_5": "Tamoti sveva moho tappaṭicchādakaṭṭhena “tamo”ti vuccati.",
  "atk-vin01a1:218_6": "Ālokoti sāyevavijjā obhāsakaraṇaṭṭhena “āloko”ti vuccati.",
  "atk-vin01a1:218_7": "Ettha ca vijjā adhigatāti ayaṁ attho,",
  "atk-vin01a1:218_8": "sesaṁ pasaṁsāvacanaṁ.",
  "atk-vin01a1:218_9": "Yojanā panettha –",
  "atk-vin01a1:218_10": "ayaṁ kho me vijjā adhigatā,",
  "atk-vin01a1:218_11": "tassa me adhigatavijjassa avijjā vihatā,",
  "atk-vin01a1:218_12": "vinaṭṭhāti attho. Kasmā?",
  "atk-vin01a1:218_13": "Yasmā vijjā uppannā.",
  "atk-vin01a1:218_14": "Esa nayo itarasmimpi padadvaye.",
  "atk-vin01a1:219_0": "Yathā tanti ettha yathāti opammatthe.",
  "atk-vin01a1:219_1": "Tanti nipāto.",
  "atk-vin01a1:219_2": "Satiyā avippavāsena appamattassa.",
  "atk-vin01a1:219_3": "Vīriyātāpena ātāpino.",
  "atk-vin01a1:219_4": "Kāye ca jīvite ca anapekkhatāya pahitattassa,",
  "atk-vin01a1:219_5": "pesitacittassāti attho.",
  "atk-vin01a1:219_6": "Idaṁ vuttaṁ hoti –",
  "atk-vin01a1:219_7": "yathā appamattassa ātāpino pahitattassa viharato avijjā vihaññeyya vijjā uppajjeyya,",
  "atk-vin01a1:219_8": "tamo vihaññeyya āloko uppajjeyya;",
  "atk-vin01a1:219_9": "evameva mama avijjā vihatā vijjā uppannā,",
  "atk-vin01a1:219_10": "tamo vihato āloko uppanno.",
  "atk-vin01a1:219_11": "Etassa me padhānānuyogassa anurūpameva phalaṁ laddhanti.",
  "atk-vin01a1:220_0": "Ayaṁ kho me brāhmaṇa paṭhamā abhinibbhidā ahosi kukkuṭacchāpakasseva aṇḍakosamhāti ayaṁ kho mama brāhmaṇa",
  "atk-vin01a1:220_1": "pubbenivāsānussatiñāṇamukhatuṇḍakena pubbe nivutthakkhandhapaṭicchādakaṁ avijjaṇḍakosaṁ padāletvā paṭhamā",
  "atk-vin01a1:220_2": "abhinibbhidā paṭhamā nikkhanti paṭhamā ariyājāti ahosi,",
  "atk-vin01a1:220_3": "kukkuṭacchāpakasseva mukhatuṇḍakena vā pādanakhasikhāya vā aṇḍakosaṁ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a1:221_0": "Pubbenivāsakathā niṭṭhitā.",
  "atk-vin01a1:222_0": "Dibbacakkhuñāṇakathā",
  "atk-vin01a1:223_0": "13.Soevaṁ…pe…",
  "atk-vin01a1:223_1": "cutūpapātañāṇāyāti cutiyā ca upapāte ca ñāṇāya;",
  "atk-vin01a1:223_2": "yena ñāṇena sattānaṁ cuti ca upapāto ca ñāyati,",
  "atk-vin01a1:223_3": "tadatthanti vuttaṁ hoti.",
  "atk-vin01a1:223_4": "Cittaṁ abhininnāmesinti parikammacittaṁ nīhariṁ.",
  "atk-vin01a1:223_5": "So dibbena…pe…",
  "atk-vin01a1:223_6": "passāmīti ettha pana pūritapāramīnaṁ mahāsattānaṁ parikammakaraṇaṁ natthi.",
  "atk-vin01a1:223_7": "Te hi citte abhininnāmitamatte eva dibbena cakkhunā satte passanti,",
  "atk-vin01a1:223_8": "ādikammikakulaputtā pana parikammaṁ katvā.",
  "atk-vin01a1:223_9": "Tasmā tesaṁ vasena parikammaṁ vattabbaṁ siyā.",
  "atk-vin01a1:223_10": "Taṁ pana vuccamānaṁ atibhāriyaṁ vinayanidānaṁ karoti;",
  "atk-vin01a1:223_11": "tasmā taṁ na vadāma.",
  "atk-vin01a1:223_12": "Atthikehi pana visuddhimagge vuttanayena gahetabbaṁ.",
  "atk-vin01a1:223_13": "Idha pana pāḷimeva vaṇṇayissāma.",
  "atk-vin01a1:224_0": "Soti so ahaṁ.",
  "atk-vin01a1:224_1": "Dibbenātiādīsu dibbasadisattā dibbaṁ.",
  "atk-vin01a1:224_2": "Devatānañhi sucaritakammanibbattaṁ pittasemharuhirādīhi apalibuddhaṁ upakkilesavinimuttatāya dūrepi ārammaṇasampaṭicchanasamatthaṁ",
  "atk-vin01a1:224_3": "dibbaṁ pasādacakkhu hoti.",
  "atk-vin01a1:224_4": "Idañcāpi vīriyabhāvanābalanibbattaṁ ñāṇacakkhu tādisamevāti dibbasadisattā dibbaṁ,",
  "atk-vin01a1:224_5": "dibbavihāravasena paṭiladdhattā attanā ca dibbavihārasannissitattāpi dibbaṁ,",
  "atk-vin01a1:224_6": "ālokapariggahena mahājutikattāpi dibbaṁ,",
  "atk-vin01a1:224_7": "tirokuṭṭādigatarūpadassanena mahāgatikattāpi dibbaṁ.",
  "atk-vin01a1:224_8": "Taṁ sabbaṁ saddasatthānusārena veditabbaṁ.",
  "atk-vin01a1:224_9": "Dassanaṭṭhena cakkhu.",
  "atk-vin01a1:224_10": "Cakkhukiccakaraṇena cakkhumivātipi cakkhu.",
  "atk-vin01a1:224_11": "Cutūpapātadassanena diṭṭhivisuddhihetuttā visuddhaṁ.",
  "atk-vin01a1:224_12": "Yo hi cutimattameva passati na upapātaṁ,",
  "atk-vin01a1:224_13": "so ucchedadiṭṭhiṁ gaṇhāti.",
  "atk-vin01a1:224_14": "Yo upapātamattameva passati na cutiṁ,",
  "atk-vin01a1:224_15": "so navasattapātubhāvadiṭṭhiṁ gaṇhāti.",
  "atk-vin01a1:224_16": "Yo pana tadubhayaṁ passati,",
  "atk-vin01a1:224_17": "so yasmā duvidhampi taṁ diṭṭhigataṁ ativattati,",
  "atk-vin01a1:224_18": "tasmāssa taṁ dassanaṁ diṭṭhivisuddhihetu hoti.",
  "atk-vin01a1:224_19": "Tadubhayañca bhagavā addasa.",
  "atk-vin01a1:224_20": "Tenetaṁ vuttaṁ –",
  "atk-vin01a1:224_21": "“cutūpapātadassanena diṭṭhivisuddhihetuttā visuddha”nti.",
  "atk-vin01a1:225_0": "Ekādasaupakkilesavirahato vā visuddhaṁ.",
  "atk-vin01a1:225_1": "Bhagavato hi ekādasapakkilesavirahitaṁ dibbacakkhu. Yathāha –",
  "atk-vin01a1:225_2": "“so kho ahaṁ,",
  "atk-vin01a1:225_3": "anuruddha,",
  "atk-vin01a1:225_4": "‘vicikicchā cittassa upakkileso’ti iti viditvā vicikicchaṁ cittassa upakkilesaṁ pajahiṁ.",
  "atk-vin01a1:225_5": "Amanasikāro…pe…",
  "atk-vin01a1:225_6": "thinamiddhaṁ…",
  "atk-vin01a1:225_7": "chambhitattaṁ… uppilaṁ…",
  "atk-vin01a1:225_8": "duṭṭhullaṁ…",
  "atk-vin01a1:225_9": "accāraddhavīriyaṁ…",
  "atk-vin01a1:225_10": "atilīnavīriyaṁ…",
  "atk-vin01a1:225_11": "abhijappā…",
  "atk-vin01a1:225_12": "nānattasaññā…",
  "atk-vin01a1:225_13": "‘atinijjhāyitattaṁ rūpānaṁ cittassa upakkileso’ti iti viditvā atinijjhāyitattaṁ rūpānaṁ cittassa upakkilesaṁ pajahiṁ.",
  "atk-vin01a1:225_14": "So kho ahaṁ,",
  "atk-vin01a1:225_15": "anuruddha,",
  "atk-vin01a1:225_16": "appamatto ātāpī pahitatto viharanto obhāsañhi kho sañjānāmi,",
  "atk-vin01a1:225_17": "na ca rūpāni passāmi.",
  "atk-vin01a1:225_18": "Rūpāni hi kho passāmi,",
  "atk-vin01a1:225_19": "na ca obhāsaṁ sañjānāmī”ti evamādi.",
  "atk-vin01a1:225_20": "Tadevaṁ ekādasupakkilesavirahato visuddhaṁ.",
  "atk-vin01a1:226_0": "Manussūpacāraṁ atikkamitvā rūpadassanena atikkantamānusakaṁ;",
  "atk-vin01a1:226_1": "mānusakaṁ vā maṁsacakkhuṁ atikkantattā atikkantamānusakanti veditabbaṁ.",
  "atk-vin01a1:226_2": "Tena dibbena cakkhunā visuddhena atikkantamānusakena.",
  "atk-vin01a1:227_0": "Sattepassāmīti manussamaṁsacakkhunā viya satte passāmi dakkhāmi olokemi.",
  "atk-vin01a1:227_1": "Cavamāne upapajjamāneti ettha cutikkhaṇe vā upapattikkhaṇe vā dibbacakkhunā daṭṭhuṁ na sakkā,",
  "atk-vin01a1:227_2": "ye pana āsannacutikā idāni cavissanti te cavamānā.",
  "atk-vin01a1:227_3": "Ye ca gahitapaṭisandhikā sampatinibbattā vā,",
  "atk-vin01a1:227_4": "te upapajjamānāti adhippetā.",
  "atk-vin01a1:227_5": "Te evarūpe cavamāne upapajjamāne ca passāmīti dasseti.",
  "atk-vin01a1:227_6": "Hīneti mohanissandayuttattā hīnānaṁ jātikulabhogādīnaṁ vasena hīḷite ohīḷite uññāte avaññāte.",
  "atk-vin01a1:227_7": "Paṇīteti amohanissandayuttattā tabbiparīte.",
  "atk-vin01a1:227_8": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-vin01a1:227_9": "Dubbaṇṇeti dosanissandayuttattā aniṭṭhākantaamanāpavaṇṇayutte;",
  "atk-vin01a1:227_10": "abhirūpe virūpetipi attho.",
  "atk-vin01a1:227_11": "Sugateti sugatigate,",
  "atk-vin01a1:227_12": "alobhanissandayuttattā vā aḍḍhe mahaddhane.",
  "atk-vin01a1:227_13": "Duggateti duggatigate,",
  "atk-vin01a1:227_14": "lobhanissandayuttattā vā dalidde appannapāne.",
  "atk-vin01a1:227_15": "Yathākammūpageti yaṁ yaṁ kammaṁ upacitaṁ tena tena upagate.",
  "atk-vin01a1:227_16": "Tattha purimehi “cavamāne”tiādīhi dibbacakkhukiccaṁ vuttaṁ;",
  "atk-vin01a1:227_17": "iminā pana padena yathākammūpagañāṇakiccaṁ.",
  "atk-vin01a1:228_0": "Tassa ca ñāṇassa ayamuppattikkamo –",
  "atk-vin01a1:228_1": "so heṭṭhā nirayābhimukhaṁ ālokaṁ vaḍḍhetvā nerayikasatte passati mahantaṁ dukkhamanubhavamāne,",
  "atk-vin01a1:228_2": "taṁ dassanaṁ dibbacakkhukiccameva.",
  "atk-vin01a1:228_3": "So evaṁ manasi karoti –",
  "atk-vin01a1:228_4": "“kinnu kho kammaṁ katvā ime sattā etaṁ dukkhamanubhavantī”ti?",
  "atk-vin01a1:228_5": "Athassa “idaṁ nāma katvā”ti taṁ kammārammaṇaṁ ñāṇaṁ uppajjati.",
  "atk-vin01a1:228_6": "Tathā upari devalokābhimukhaṁ ālokaṁ vaḍḍhetvā nandanavana-missakavana-phārusakavanādīsu satte passati mahāsampattiṁ anubhavamāne.",
  "atk-vin01a1:228_7": "Tampi dassanaṁ dibbacakkhukiccameva.",
  "atk-vin01a1:228_8": "So evaṁ manasi karoti –",
  "atk-vin01a1:228_9": "“kinnu kho kammaṁ katvā ime sattā etaṁ sampattiṁ anubhavantī”ti?",
  "atk-vin01a1:228_10": "Athassa “idaṁ nāma katvā”ti taṁkammārammaṇaṁ ñāṇaṁ uppajjati.",
  "atk-vin01a1:228_11": "Idaṁ yathākammūpagañāṇaṁ nāma.",
  "atk-vin01a1:228_12": "Imassa visuṁ parikammaṁ nāma natthi.",
  "atk-vin01a1:228_13": "Yathā cimassa,",
  "atk-vin01a1:228_14": "evaṁ anāgataṁsañāṇassapi.",
  "atk-vin01a1:228_15": "Dibbacakkhupādakāneva hi imāni dibbacakkhunā saheva ijjhanti.",
  "atk-vin01a1:229_0": "Kāyaduccaritenātiādīsu duṭṭhu caritaṁ duṭṭhaṁ vā caritaṁ kilesapūtikattāti duccaritaṁ;",
  "atk-vin01a1:229_1": "kāyena duccaritaṁ,",
  "atk-vin01a1:229_2": "kāyato vā uppannaṁ duccaritanti kāyaduccaritaṁ.",
  "atk-vin01a1:229_3": "Evaṁ vacīmanoduccaritānipi daṭṭhabbāni.",
  "atk-vin01a1:229_4": "Samannāgatāti samaṅgībhūtā.",
  "atk-vin01a1:229_5": "Ariyānaṁ upavādakāti buddha-paccekabuddha-buddhasāvakānaṁ ariyānaṁ antamaso gihisotāpannānampi anatthakāmā",
  "atk-vin01a1:229_6": "hutvā antimavatthunā vā guṇaparidhaṁsanena vā upavādakā; akkosakā,",
  "atk-vin01a1:229_7": "garahakāti vuttaṁ hoti.",
  "atk-vin01a1:229_8": "Tattha “natthi imesaṁ samaṇadhammo,",
  "atk-vin01a1:229_9": "assamaṇā ete”ti vadanto antimavatthunā upavadati.",
  "atk-vin01a1:229_10": "“Natthi imesaṁ jhānaṁ vā vimokkho vā maggo vā phalaṁ vā”ti vadanto guṇaparidhaṁsanena upavadatīti veditabbo.",
  "atk-vin01a1:229_11": "So ca jānaṁ vā upavadeyya ajānaṁ vā,",
  "atk-vin01a1:229_12": "ubhayathāpi ariyūpavādova hoti.",
  "atk-vin01a1:229_13": "Bhāriyaṁ kammaṁ saggāvaraṇaṁ maggāvaraṇañca,",
  "atk-vin01a1:229_14": "satekicchaṁ pana hoti.",
  "atk-vin01a1:229_15": "Tassa ca āvibhāvatthaṁ idaṁ vatthumudāharanti –",
  "atk-vin01a1:230_0": "“Aññatarasmiṁ kira gāme eko thero ca daharabhikkhu ca piṇḍāya caranti.",
  "atk-vin01a1:230_1": "Te paṭhamaghareyeva uḷuṅkamattaṁ uṇhayāguṁ labhiṁsu.",
  "atk-vin01a1:230_2": "Therassa ca kucchivāto atthi.",
  "atk-vin01a1:230_3": "So cintesi –",
  "atk-vin01a1:230_4": "‘ayaṁ yāgu mayhaṁ sappāyā,",
  "atk-vin01a1:230_5": "yāva na sītalā hoti tāva naṁ pivāmī’ti.",
  "atk-vin01a1:230_6": "So manussehi ummāratthāya āhaṭe dārukkhandhe nisīditvā taṁ pivi.",
  "atk-vin01a1:230_7": "Itaro taṁ jigucchi –",
  "atk-vin01a1:230_8": "‘aticchāto vatāyaṁ mahallako amhākaṁ lajjitabbakaṁ akāsī’ti.",
  "atk-vin01a1:230_9": "Thero gāme caritvā vihāraṁ gantvā daharabhikkhuṁ āha –",
  "atk-vin01a1:230_10": "‘atthi te, āvuso,",
  "atk-vin01a1:230_11": "imasmiṁ sāsane patiṭṭhā’ti? ‘Āma, bhante,",
  "atk-vin01a1:230_12": "sotāpanno aha’nti.",
  "atk-vin01a1:230_13": "‘Tena hāvuso,",
  "atk-vin01a1:230_14": "uparimaggatthāya vāyāmaṁ mā akāsi,",
  "atk-vin01a1:230_15": "khīṇāsavo tayā upavadito’ti.",
  "atk-vin01a1:230_16": "So taṁ khamāpesi.",
  "atk-vin01a1:230_17": "Tenassa taṁ pākatikaṁ ahosi”.",
  "atk-vin01a1:230_18": "Tasmā yo aññopi ariyaṁ upavadati,",
  "atk-vin01a1:230_19": "tena gantvā sace attanā vuḍḍhataro hoti,",
  "atk-vin01a1:230_20": "“ahaṁ āyasmantaṁ idañcidañca avacaṁ,",
  "atk-vin01a1:230_21": "taṁ me khamāhī”ti khamāpetabbo.",
  "atk-vin01a1:230_22": "Sace navakataro hoti,",
  "atk-vin01a1:230_23": "vanditvā ukkuṭikaṁ nisīditvā añjaliṁ paggahetvā “ahaṁ bhante tumhe idañcidañca avacaṁ,",
  "atk-vin01a1:230_24": "taṁ me khamathā”ti khamāpetabbo.",
  "atk-vin01a1:230_25": "Sace so nakkhamati disāpakkanto vā hoti,",
  "atk-vin01a1:230_26": "ye tasmiṁ vihāre bhikkhū vasanti tesaṁ santikaṁ gantvā sace attanā vuḍḍhataro hoti ṭhitakeneva,",
  "atk-vin01a1:230_27": "sace navakataro ukkuṭikaṁ nisīditvā añjaliṁ paggahetvā “ahaṁ, bhante,",
  "atk-vin01a1:230_28": "asukaṁ nāma āyasmantaṁ idañcidañca avacaṁ,",
  "atk-vin01a1:230_29": "khamatu me so āyasmā”ti evaṁ vadantena khamāpetabbo.",
  "atk-vin01a1:230_30": "Sace so parinibbuto hoti,",
  "atk-vin01a1:230_31": "parinibbutamañcaṭṭhānaṁ gantvā yāva sivathikaṁ gantvāpi khamāpetabbo.",
  "atk-vin01a1:230_32": "Evaṁ kate saggāvaraṇañca maggāvaraṇañca na hoti,",
  "atk-vin01a1:230_33": "pākatikameva hoti.",
  "atk-vin01a1:231_0": "Micchādiṭṭhikāti viparītadassanā.",
  "atk-vin01a1:231_1": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "atk-vin01a1:231_2": "ye ca micchādiṭṭhimūlakesu kāyakammādīsu aññepi samādapenti.",
  "atk-vin01a1:231_3": "Tattha vacīduccaritaggahaṇeneva ariyūpavāde,",
  "atk-vin01a1:231_4": "manoduccaritaggahaṇena ca micchādiṭṭhiyā saṅgahitāyapi imesaṁ dvinnaṁ puna vacanaṁ mahāsāvajjabhāvadassanatthanti veditabbaṁ.",
  "atk-vin01a1:231_5": "Mahāsāvajjo hi ariyūpavādo ānantariyasadiso. Yathāha –",
  "atk-vin01a1:231_6": "“seyyathāpi,",
  "atk-vin01a1:231_7": "sāriputta,",
  "atk-vin01a1:231_8": "bhikkhu sīlasampanno samādhisampanno paññāsampanno diṭṭheva dhamme aññaṁ ārādheyya;",
  "atk-vin01a1:231_9": "evaṁsampadamidaṁ,",
  "atk-vin01a1:231_10": "sāriputta,",
  "atk-vin01a1:231_11": "vadāmi taṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto,",
  "atk-vin01a1:231_12": "evaṁ niraye”ti.",
  "atk-vin01a1:232_0": "Micchādiṭṭhito ca mahāsāvajjataraṁ nāma aññaṁ natthi. Yathāha – “nāhaṁ,",
  "atk-vin01a1:232_1": "bhikkhave,",
  "atk-vin01a1:232_2": "aññaṁ ekadhammampi samanupassāmi,",
  "atk-vin01a1:232_3": "evaṁ mahāsāvajjataraṁ,",
  "atk-vin01a1:232_4": "yathayidaṁ,",
  "atk-vin01a1:232_5": "micchādiṭṭhi.",
  "atk-vin01a1:232_6": "Micchādiṭṭhiparamāni,",
  "atk-vin01a1:232_7": "bhikkhave,",
  "atk-vin01a1:232_8": "vajjānī”ti.",
  "atk-vin01a1:233_0": "Kāyassa bhedāti upādinnakkhandhapariccāgā.",
  "atk-vin01a1:233_1": "Paraṁ maraṇāti tadanantaraṁ abhinibbattakkhandhaggahaṇe.",
  "atk-vin01a1:233_2": "Athavā kāyassa bhedāti jīvitindriyassupacchedā.",
  "atk-vin01a1:233_3": "Paraṁ maraṇāti cuticittato uddhaṁ.",
  "atk-vin01a1:233_4": "Apāyanti evamādi sabbaṁ nirayavevacanaṁ.",
  "atk-vin01a1:233_5": "Nirayo hi saggamokkhahetubhūtā puññasammatā ayā apetattā,",
  "atk-vin01a1:233_6": "sukhānaṁ vā āyassa abhāvā apāyo.",
  "atk-vin01a1:233_7": "Dukkhassa gati paṭisaraṇanti duggati;",
  "atk-vin01a1:233_8": "dosabahulatāya vā duṭṭhena kammunā nibbattā gatīti duggati.",
  "atk-vin01a1:233_9": "Vivasā nipatanti ettha dukkaṭakārinoti vinipāto;",
  "atk-vin01a1:233_10": "vinassantā vā ettha nipatanti sambhijjamānaṅgapaccaṅgāti vinipāto.",
  "atk-vin01a1:233_11": "Natthi ettha assādasaññito ayoti nirayo.",
  "atk-vin01a1:234_0": "Atha vā apāyaggahaṇena tiracchānayoniṁ dīpeti.",
  "atk-vin01a1:234_1": "Tiracchānayoni hi apāyo,",
  "atk-vin01a1:234_2": "sugatiyā apetattā;",
  "atk-vin01a1:234_3": "na duggati,",
  "atk-vin01a1:234_4": "mahesakkhānaṁ nāgarājādīnaṁ sambhavato.",
  "atk-vin01a1:234_5": "Duggatiggahaṇena pettivisayaṁ dīpeti.",
  "atk-vin01a1:234_6": "So hi apāyo ceva duggati ca sugatito apetattā,",
  "atk-vin01a1:234_7": "dukkhassa ca gatibhūtattā;",
  "atk-vin01a1:234_8": "na tu vinipāto asurasadisaṁ avinipatitattā.",
  "atk-vin01a1:234_9": "Petamahiddhikānañhi vimānānipi nibbattanti.",
  "atk-vin01a1:234_10": "Vinipātaggahaṇena asurakāyaṁ dīpeti.",
  "atk-vin01a1:234_11": "So hi yathāvuttenatthena apāyo ceva duggati ca sabbasamussayehi ca vinipatitattā vinipātoti vuccati.",
  "atk-vin01a1:234_12": "Nirayaggahaṇena avīci-ādianekappakāraṁ nirayameva dīpeti.",
  "atk-vin01a1:234_13": "Upapannāti upagatā,",
  "atk-vin01a1:234_14": "tattha abhinibbattāti adhippāyo.",
  "atk-vin01a1:234_15": "Vuttavipariyāyena sukkapakkho veditabbo.",
  "atk-vin01a1:235_0": "Ayaṁ pana viseso –",
  "atk-vin01a1:235_1": "ettha sugatiggahaṇena manussagatipi saṅgayhati.",
  "atk-vin01a1:235_2": "Saggaggahaṇena devagatiyeva.",
  "atk-vin01a1:235_3": "Tattha sundarā gatīti sugati.",
  "atk-vin01a1:235_4": "Rūpādivisayehi suṭṭhu aggoti saggo.",
  "atk-vin01a1:235_5": "So sabbopi lujjanapalujjanaṭṭhena lokoti ayaṁ vacanattho.",
  "atk-vin01a1:235_6": "Vijjāti dibbacakkhuñāṇavijjā.",
  "atk-vin01a1:235_7": "Avijjāti sattānaṁ cutipaṭisandhipaṭicchādikā avijjā.",
  "atk-vin01a1:235_8": "Sesaṁ vuttanayameva.",
  "atk-vin01a1:235_9": "Ayameva hettha viseso –",
  "atk-vin01a1:235_10": "yathā pubbenivāsakathāyaṁ “pubbenivāsānussatiñāṇamukhatuṇḍakena pubbenivutthakkhandhapaacchādakaṁ avijjaṇḍakosaṁ padāletvā”ti vuttaṁ;",
  "atk-vin01a1:235_11": "evamidha “cutūpapātañāṇamukhatuṇḍakena cutūpapātapaṭicchādakaṁ avijjaṇḍakosaṁ padāletvā”ti vattabbanti.",
  "atk-vin01a1:236_0": "Dibbacakkhuñāṇakathā niṭṭhitā.",
  "atk-vin01a1:237_0": "Āsavakkhayañāṇakathā",
  "atk-vin01a1:238_0": "14.Soevaṁ samāhite citteti idha vipassanāpādakaṁ catutthajjhānacittaṁ veditabbaṁ.",
  "atk-vin01a1:238_1": "Āsavānaṁ khayañāṇāyāti arahattamaggañāṇatthāya.",
  "atk-vin01a1:238_2": "Arahattamaggo hi āsavavināsanato āsavānaṁ khayoti vuccati.",
  "atk-vin01a1:238_3": "Tatra cetaṁ ñāṇaṁ tappariyāpannattāti.",
  "atk-vin01a1:238_4": "Cittaṁ abhininnāmesinti vipassanācittaṁ abhinīhariṁ.",
  "atk-vin01a1:238_5": "So idaṁ dukkhanti evamādīsu “ettakaṁ dukkhaṁ,",
  "atk-vin01a1:238_6": "na ito bhiyyo”ti sabbampi dukkhasaccaṁ sarasalakkhaṇapaṭivedhena yathābhūtaṁ abbhaññāsiṁ jāniṁ paṭivijjhiṁ.",
  "atk-vin01a1:238_7": "Tassa ca dukkhassa nibbattikaṁ taṇhaṁ “ayaṁ dukkhasamudayo”ti,",
  "atk-vin01a1:238_8": "tadubhayampi yaṁ ṭhānaṁ patvā nirujjhati taṁ tesaṁ appavattiṁ nibbānaṁ “ayaṁ dukkhanirodho”ti,",
  "atk-vin01a1:238_9": "tassa ca sampāpakaṁ ariyamaggaṁ “ayaṁ dukkhanirodhagāminī paṭipadā”ti sarasalakkhaṇapaṭivedhena yathābhūtaṁ",
  "atk-vin01a1:238_10": "abbhaññāsiṁ jāniṁ paṭivijjhinti evamattho veditabbo.",
  "atk-vin01a1:239_0": "Evaṁ sarūpato saccāni dassetvā idāni kilesavasena pariyāyato dassento “ime āsavā”tiādimāha.",
  "atk-vin01a1:239_1": "Tassa me evaṁ jānato evaṁ passatoti tassa mayhaṁ evaṁ jānantassa evaṁ passantassa saha vipassanāya koṭippattaṁ maggaṁ katheti.",
  "atk-vin01a1:239_2": "Kāmāsavāti kāmāsavato.",
  "atk-vin01a1:239_3": "Vimuccitthāti iminā phalakkhaṇaṁ dasseti.",
  "atk-vin01a1:239_4": "Maggakkhaṇe hi cittaṁ vimuccati,",
  "atk-vin01a1:239_5": "phalakkhaṇe vimuttaṁ hoti.",
  "atk-vin01a1:239_6": "Vimuttasmiṁ vimuttamiti ñāṇanti iminā paccavekkhaṇañāṇaṁ dasseti.",
  "atk-vin01a1:239_7": "Khīṇā jātītiādīhi tassa bhūmiṁ.",
  "atk-vin01a1:239_8": "Tena hi ñāṇena bhagavā paccavekkhanto “khīṇā jātī”tiādīni abbhaññāsiṁ.",
  "atk-vin01a1:239_9": "Katamā pana bhagavato jāti khīṇā,",
  "atk-vin01a1:239_10": "kathañca naṁ abbhaññāsīti? Vuccate –",
  "atk-vin01a1:239_11": "na tāvassa atītā jāti khīṇā,",
  "atk-vin01a1:239_12": "pubbeva khīṇattā;",
  "atk-vin01a1:239_13": "na anāgatā,",
  "atk-vin01a1:239_14": "anāgate vāyāmābhāvato;",
  "atk-vin01a1:239_15": "na paccuppannā,",
  "atk-vin01a1:239_16": "vijjamānattā.",
  "atk-vin01a1:239_17": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "atk-vin01a1:239_18": "sā maggassa bhāvitattā anuppādadhammataṁ āpajjanena khīṇā;",
  "atk-vin01a1:239_19": "taṁ so maggabhāvanāya pahīnakilese paccavekkhitvā “kilesābhāve vijjamānampi kammaṁ āyatiṁ appaṭisandhikaṁ hotī”ti jānanto abbhaññāsiṁ.",
  "atk-vin01a1:240_0": "Vusitanti vutthaṁ parivutthaṁ,",
  "atk-vin01a1:240_1": "kataṁ caritaṁ niṭṭhitanti attho.",
  "atk-vin01a1:240_2": "Brahmacariyanti maggabrahmacariyaṁ,",
  "atk-vin01a1:240_3": "puthujjanakalyāṇakena hi saddhiṁ satta sekkhā brahmacariyavāsaṁ vasanti nāma,",
  "atk-vin01a1:240_4": "khīṇāsavo vutthavāso.",
  "atk-vin01a1:240_5": "Tasmā bhagavā attano brahmacariyavāsaṁ paccavekkhanto “vusitaṁ brahmacariya”nti abbhaññāsiṁ.",
  "atk-vin01a1:240_6": "Kataṁ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhampi kiccaṁ niṭṭhāpitanti attho.",
  "atk-vin01a1:240_7": "Puthujjanakalyāṇakādayo hi etaṁ kiccaṁ karonti,",
  "atk-vin01a1:240_8": "khīṇāsavo katakaraṇīyo.",
  "atk-vin01a1:240_9": "Tasmā bhagavā attano karaṇīyaṁ paccavekkhanto “kataṁ karaṇīya”nti abbhaññāsiṁ.",
  "atk-vin01a1:240_10": "Nāparaṁ itthattāyāti idāni puna itthabhāvāya evaṁ soḷasakiccabhāvāya kilesakkhayāya vā maggabhāvanākiccaṁ me natthīti abbhaññāsiṁ.",
  "atk-vin01a1:241_0": "Idāni evaṁ paccavekkhaṇañāṇapariggahitaṁ taṁ āsavānaṁ khayañāṇādhigamaṁ brāhmaṇassa dassento ayaṁ kho me brāhmaṇātiādimāha.",
  "atk-vin01a1:241_1": "Tattha vijjāti arahattamaggañāṇavijjā.",
  "atk-vin01a1:241_2": "Avijjāti catusaccapaṭicchādikā avijjā.",
  "atk-vin01a1:241_3": "Sesaṁ vuttanayameva.",
  "atk-vin01a1:241_4": "Ayaṁ pana viseso –",
  "atk-vin01a1:241_5": "ayaṁ kho me brāhmaṇa tatiyā abhinibbhidā ahosīti ettha ayaṁ kho mama brāhmaṇa āsavānaṁ khayañāṇamukhatuṇḍakena",
  "atk-vin01a1:241_6": "catusaccapaṭicchādakaṁ avijjaṇḍakosaṁ padāletvā tatiyā abhinibbhidā tatiyā nikkhanti tatiyā ariyajāti ahosi,",
  "atk-vin01a1:241_7": "kukkuṭacchāpakasseva mukhatuṇḍakena vā pādanakhasikhāya vā aṇḍakosaṁ padāletvā tamhā aṇḍakosamhā abhinibbhidā nikkhanti kukkuṭanikāye paccājātīti.",
  "atk-vin01a1:242_0": "Ettāvatā kiṁ dassetīti? So hi brāhmaṇa kukkuṭacchāpako aṇḍakosaṁ",
  "atk-vin01a1:243_0": "Padāletvā tato nikkhamanto sakimeva jāyati,",
  "atk-vin01a1:243_1": "ahaṁ pana pubbe-nivutthakkhandhapaṭicchādakaṁ avijjaṇḍakosaṁ bhinditvā paṭhamaṁ tāva pubbenivāsānussatiñāṇavijjāya jāto,",
  "atk-vin01a1:243_2": "tato sattānaṁ cutipaṭisandhipaṭicchādakaṁ avijjaṇḍakosaṁ padāletvā dutiyaṁ dibbacakkhuñāṇavijjāya jāto,",
  "atk-vin01a1:243_3": "puna catusaccapaṭicchādakaṁ avijjaṇḍakosaṁ padāletvā tatiyaṁ āsavānaṁ khayañāṇavijjāya jāto;",
  "atk-vin01a1:243_4": "evaṁ tīhi vijjāhi tikkhattuṁ jāto.",
  "atk-vin01a1:243_5": "Sā ca me jāti ariyā suparisuddhāti idaṁ dassesi.",
  "atk-vin01a1:243_6": "Evaṁ dassento ca pubbenivāsañāṇena atītaṁsañāṇaṁ,",
  "atk-vin01a1:243_7": "dibbacakkhunā paccuppannānāgataṁsañāṇaṁ,",
  "atk-vin01a1:243_8": "āsavakkhayena sakalalokiyalokuttaraguṇanti evaṁ tīhi vijjāhi sabbepi sabbaññuguṇe pakāsetvā attano ariyāya",
  "atk-vin01a1:243_9": "jātiyā jeṭṭhaseṭṭhabhāvaṁ brāhmaṇassa dassesīti.",
  "atk-vin01a1:244_0": "Āsavakkhayañāṇakathā niṭṭhitā.",
  "atk-vin01a1:245_0": "Desanānumodanakathā",
  "atk-vin01a1:246_0": "15.Evaṁvutte verañjo brāhmaṇoti evaṁ bhagavatā lokānukampakena brāhmaṇaṁ anukampamānena vinigūhitabbepi",
  "atk-vin01a1:246_1": "attano ariyāya jātiyā jeṭṭhaseṭṭhabhāve vijjattayapakāsikāya dhammadesanāya vutte pītivipphāraparipuṇṇagattacitto",
  "atk-vin01a1:246_2": "verañjo brāhmaṇo taṁ bhagavato ariyāya jātiyā jeṭṭhaseṭṭhabhāvaṁ viditvā “īdisaṁ nāmāhaṁ sabbalokajeṭṭhaseṭṭhaṁ",
  "atk-vin01a1:246_3": "sabbaguṇasamannāgataṁ sabbaññuṁ ‘aññesaṁ abhivādanādikammaṁ na karotī’ti avacaṁ –",
  "atk-vin01a1:246_4": "‘dhīratthu vatare aññāṇa”’nti attānaṁ garahitvā “ayaṁ dāni loke ariyāya jātiyā purejātaṭṭhena jeṭṭho,",
  "atk-vin01a1:246_5": "sabbaguṇehi appaṭisamaṭṭhena seṭṭho”ti niṭṭhaṁ gantvā bhagavantaṁ etadavoca –",
  "atk-vin01a1:246_6": "“jeṭṭho bhavaṁ gotamo seṭṭho bhavaṁ gotamo”ti.",
  "atk-vin01a1:246_7": "Evañca pana vatvā puna taṁ bhagavato dhammadesanaṁ abbhanumodamāno “abhikkantaṁ,",
  "atk-vin01a1:246_8": "bho gotama,",
  "atk-vin01a1:246_9": "abhikkantaṁ,",
  "atk-vin01a1:246_10": "bho gotamā”tiādimāha.",
  "atk-vin01a1:247_0": "Tatthāyaṁ abhikkantasaddo khayasundarābhirūpaabbhanumodanesu dissati.",
  "atk-vin01a1:247_1": "“Abhikkantā, bhante, ratti;",
  "atk-vin01a1:247_2": "nikkhanto paṭhamo yāmo,",
  "atk-vin01a1:247_3": "ciranisinno bhikkhusaṅgho”tiādīsu hi khaye dissati.",
  "atk-vin01a1:247_4": "“Ayaṁ me puggalo khamati,",
  "atk-vin01a1:247_5": "imesaṁ catunnaṁ puggalānaṁ abhikkantataro ca paṇītataro cā”tiādīsu sundare.",
  "atk-vin01a1:248_0": "“Ko me vandati pādāni, iddhiyā yasasā jalaṁ;",
  "atk-vin01a1:249_0": "Abhikkantena vaṇṇena, sabbā obhāsayaṁ disā”ti. –",
  "atk-vin01a1:250_0": "Ādīsu abhirūpe.",
  "atk-vin01a1:250_1": "“Abhikkantaṁ,",
  "atk-vin01a1:250_2": "bhante”tiādīsu abbhanumodane.",
  "atk-vin01a1:250_3": "Idhāpi abbhanumodaneyeva.",
  "atk-vin01a1:250_4": "Yasmā ca abbhanumodane,",
  "atk-vin01a1:250_5": "tasmā “sādhu sādhu,",
  "atk-vin01a1:250_6": "bho gotamā”ti vuttaṁ hotīti veditabbaṁ.",
  "atk-vin01a1:251_0": "“Bhaye kodhe pasaṁsāyaṁ, turite kotūhalacchare;",
  "atk-vin01a1:252_0": "Hāse soke pasāde ca, kare āmeḍitaṁ budho”ti.",
  "atk-vin01a1:253_0": "Iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo.",
  "atk-vin01a1:254_0": "Atha vā abhikkantanti atiiṭṭhaṁ atimanāpaṁ atisundaranti vuttaṁ hoti.",
  "atk-vin01a1:254_1": "Tattha ekena abhikkantasaddena desanaṁ thometi,",
  "atk-vin01a1:254_2": "ekena attano pasādaṁ.",
  "atk-vin01a1:254_3": "Ayañhi ettha adhippāyo –",
  "atk-vin01a1:254_4": "“abhikkantaṁ,",
  "atk-vin01a1:254_5": "bho gotama,",
  "atk-vin01a1:254_6": "yadidaṁ bhoto gotamassa dhammadesanā,",
  "atk-vin01a1:254_7": "abhikkantaṁ yadidaṁ bhoto gotamassa dhammadesanaṁ āgamma mama pasādo”ti.",
  "atk-vin01a1:254_8": "Bhagavatoyeva vā vacanaṁ dve dve atthe sandhāya thometi –",
  "atk-vin01a1:254_9": "bhoto gotamassa vacanaṁ abhikkantaṁ dosanāsanato abhikkantaṁ guṇādhigamanato,",
  "atk-vin01a1:254_10": "tathā saddhājananato paññājananato,",
  "atk-vin01a1:254_11": "sātthato sabyañjanato,",
  "atk-vin01a1:254_12": "uttānapadato gambhīratthato,",
  "atk-vin01a1:254_13": "kaṇṇasukhato hadayaṅgamato,",
  "atk-vin01a1:254_14": "anattukkaṁsanato aparavambhanato,",
  "atk-vin01a1:254_15": "karuṇāsītalato paññāvadātato,",
  "atk-vin01a1:254_16": "apātharamaṇīyato vimaddakkhamato,",
  "atk-vin01a1:254_17": "suyyamānasukhato vīmaṁsiyamānahitatoti evamādīhi yojetabbaṁ.",
  "atk-vin01a1:255_0": "Tato parampi catūhi upamāhi desanaṁyeva thometi.",
  "atk-vin01a1:255_1": "Tattha nikkujjitanti adhomukhaṭhapitaṁ,",
  "atk-vin01a1:255_2": "heṭṭhāmukhajātaṁ vā.",
  "atk-vin01a1:255_3": "Ukkujjeyyāti uparimukhaṁ kareyya.",
  "atk-vin01a1:255_4": "Paṭicchannanti tiṇapaṇṇādipaṭicchāditaṁ.",
  "atk-vin01a1:255_5": "Vivareyyāti ugghāṭeyya.",
  "atk-vin01a1:255_6": "Mūḷhassāti disāmūḷhassa.",
  "atk-vin01a1:255_7": "Maggaṁ ācikkheyyāti hatthe gahetvā esa maggoti vadeyya.",
  "atk-vin01a1:255_8": "Andhakāreti kāḷapakkhacātuddasī aḍḍharatta-ghanavanasaṇḍa-meghapaṭalehi caturaṅge tamasi.",
  "atk-vin01a1:255_9": "Ayaṁ tāva anuttānapadattho.",
  "atk-vin01a1:255_10": "Ayaṁ pana adhippāyayojanā –",
  "atk-vin01a1:255_11": "yathā koci nikkujjitaṁ ukkujjeyya,",
  "atk-vin01a1:255_12": "evaṁ saddhammavimukhaṁ asaddhamme patiṭṭhitaṁ maṁ asaddhammā vuṭṭhāpentena;",
  "atk-vin01a1:255_13": "yathā paṭicchannaṁ vivareyya,",
  "atk-vin01a1:255_14": "evaṁ kassapassa bhagavato sāsanantaradhānā pabhuti micchādiṭṭhigahanapaṭicchannaṁ sāsanaṁ vivarantena;",
  "atk-vin01a1:255_15": "yathā mūḷhassa maggaṁ ācikkheyya,",
  "atk-vin01a1:255_16": "evaṁ kummaggamicchāmaggappaṭipannassa me saggamokkhamaggaṁ ācikkhantena;",
  "atk-vin01a1:255_17": "yathā andhakāre telapajjotaṁ dhāreyya,",
  "atk-vin01a1:255_18": "evaṁ mohandhakāre nimuggassa me buddhādiratanattayarūpāni apassato tappaṭicchādakamohandhakāraviddhaṁsakadesanāpajjotaṁ dhārentena,",
  "atk-vin01a1:255_19": "mayhaṁ bhotā gotamena etehi pariyāyehi pakāsitattā anekapariyāyena dhammo pakāsitoti.",
  "atk-vin01a1:256_0": "Desanānumodanakathā niṭṭhitā.",
  "atk-vin01a1:257_0": "Pasannākārakathā",
  "atk-vin01a1:258_0": "Evaṁ desanaṁ thometvā imāya desanāya ratanattaye pasannacitto pasannākāraṁ karonto “esāha”ntiādimāha.",
  "atk-vin01a1:258_1": "Tattha esāhanti eso ahaṁ.",
  "atk-vin01a1:258_2": "Bhavantaṁ gotamaṁ saraṇaṁ gacchāmīti bhavantaṁ gotamaṁ saraṇanti gacchāmi;",
  "atk-vin01a1:258_3": "bhavaṁ me gotamo saraṇaṁ,",
  "atk-vin01a1:258_4": "parāyaṇaṁ,",
  "atk-vin01a1:258_5": "aghassa tātā,",
  "atk-vin01a1:258_6": "hitassa ca vidhātāti iminā adhippāyena bhavantaṁ gotamaṁ gacchāmi bhajāmi sevāmi payirupāsāmi,",
  "atk-vin01a1:258_7": "evaṁ vā jānāmi bujjhāmīti.",
  "atk-vin01a1:258_8": "Yesañhi dhātūnaṁ gatiattho,",
  "atk-vin01a1:258_9": "buddhipi tesaṁ attho;",
  "atk-vin01a1:258_10": "tasmā “gacchāmī”ti imassa jānāmi bujjhāmīti ayampi attho vutto.",
  "atk-vin01a1:258_11": "Dhammañca bhikkhusaṅghañcāti ettha pana adhigatamagge sacchikatanirodhe yathānusiṭṭhaṁ paṭipajjamāne ca catūsu apāyesu apatamāne dhāretīti dhammo;",
  "atk-vin01a1:258_12": "so atthato ariyamaggo ceva nibbānañca.",
  "atk-vin01a1:258_13": "Vuttaṁ hetaṁ – “yāvatā,",
  "atk-vin01a1:258_14": "bhikkhave,",
  "atk-vin01a1:258_15": "dhammā saṅkhatā,",
  "atk-vin01a1:258_16": "ariyo aṭṭhaṅgiko maggo tesaṁ aggamakkhāyatī”ti vitthāro.",
  "atk-vin01a1:258_17": "Na kevalañca ariyamaggo ceva nibbānañca,",
  "atk-vin01a1:258_18": "api ca kho ariyaphalehi saddhiṁ pariyattidhammopi.",
  "atk-vin01a1:258_19": "Vuttampi hetaṁ chattamāṇavakavimāne –",
  "atk-vin01a1:259_0": "“Rāgavirāgamanejamasokaṁ, dhammamasaṅkhatamappaṭikūlaṁ;",
  "atk-vin01a1:260_0": "Madhuramimaṁ paguṇaṁ suvibhattaṁ, dhammamimaṁ saraṇatthamupehī”ti. ;",
  "atk-vin01a1:261_0": "Ettha hi rāgavirāgoti maggo kathito.",
  "atk-vin01a1:261_1": "Anejamasokanti phalaṁ.",
  "atk-vin01a1:261_2": "Dhammamasaṅkhatanti nibbānaṁ.",
  "atk-vin01a1:261_3": "Appaṭikūlaṁ madhuramimaṁ paguṇaṁ suvibhattanti piṭakattayena vibhattā sabbadhammakkhandhāti.",
  "atk-vin01a1:261_4": "Diṭṭhisīlasaṅghātena saṁhatoti saṅgho,",
  "atk-vin01a1:261_5": "so atthato aṭṭhaariyapuggalasamūho.",
  "atk-vin01a1:261_6": "Vuttañhetaṁ tasmiṁyeva vimāne –",
  "atk-vin01a1:262_0": "“Yattha ca dinnamahapphalamāhu, catūsu sucīsu purisayugesu;",
  "atk-vin01a1:263_0": "Aṭṭha ca puggaladhammadasā te, saṅghamimaṁ saraṇatthamupehī”ti. ;",
  "atk-vin01a1:264_0": "Bhikkhūnaṁ saṅgho bhikkhusaṅgho. Ettāvatā ca brāhmaṇo tīṇi saraṇagamanāni paṭivedesi.",
  "atk-vin01a1:265_0": "Pasannākārakathā niṭṭhitā.",
  "atk-vin01a1:266_0": "Saraṇagamanakathā",
  "atk-vin01a1:267_0": "Idāni tesveva tīsu saraṇagamanesu kosallatthaṁ saraṇaṁ, saraṇagamanaṁ, yo saraṇaṁ gacchati,",
  "atk-vin01a1:268_0": "Saraṇagamanappabhedo,",
  "atk-vin01a1:268_1": "saraṇagamanaphalaṁ,",
  "atk-vin01a1:268_2": "saṁkileso,",
  "atk-vin01a1:268_3": "bhedoti ayaṁ vidhi vedi tabbo.",
  "atk-vin01a1:268_4": "So pana idha vuccamāno atibhāriyaṁ vinayanidānaṁ karotīti na vutto.",
  "atk-vin01a1:268_5": "Atthikehi pana papañcasūdaniyaṁ vā majjhimaṭṭhakathāyaṁ bhayabheravasuttavaṇṇanato sumaṅgalavilāsiniyaṁ",
  "atk-vin01a1:268_6": "vā dīghanikāyaṭṭhakathāyaṁ saraṇavaṇṇanato gahetabboti.",
  "atk-vin01a1:269_0": "Saraṇagamanakathā niṭṭhitā.",
  "atk-vin01a1:270_0": "Upāsakattapaṭivedanākathā",
  "atk-vin01a1:271_0": "Upāsakaṁmaṁ bhavaṁ gotamo dhāretūti maṁ bhavaṁ gotamo “upāsako aya”nti evaṁ dhāretūti attho.",
  "atk-vin01a1:271_1": "Upāsakavidhikosallatthaṁ panettha ko upāsako,",
  "atk-vin01a1:271_2": "kasmā upāsakoti vuccati,",
  "atk-vin01a1:271_3": "kimassa sīlaṁ, ko ājīvo,",
  "atk-vin01a1:271_4": "kā vipatti,",
  "atk-vin01a1:271_5": "kā sampattīti idaṁ pakiṇṇakaṁ veditabbaṁ.",
  "atk-vin01a1:271_6": "Taṁ atibhāriyakaraṇato idha na vibhattaṁ,",
  "atk-vin01a1:271_7": "atthikehi pana papañcasūdaniyaṁ majjhimaṭṭhakathāyaṁ vuttanayeneva veditabbaṁ.",
  "atk-vin01a1:271_8": "Ajjataggeti ettha ayaṁ aggasaddo ādikoṭikoṭṭhāsaseṭṭhesu dissati.",
  "atk-vin01a1:271_9": "“Ajjatagge,",
  "atk-vin01a1:271_10": "samma dovārika,",
  "atk-vin01a1:271_11": "āvarāmi dvāraṁ nigaṇṭhānaṁ nigaṇṭhīna”ntiādīsu hi ādimhi dissati.",
  "atk-vin01a1:271_12": "“Teneva aṅgulaggena taṁ aṅgulaggaṁ parāmaseyya,",
  "atk-vin01a1:271_13": "ucchaggaṁ veḷagga”ntiādīsu koṭiyaṁ.",
  "atk-vin01a1:271_14": "“Ambilaggaṁ vā madhuraggaṁ vā tittakaggaṁ vā anujānāmi,",
  "atk-vin01a1:271_15": "bhikkhave,",
  "atk-vin01a1:271_16": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-vin01a1:271_17": "bhikkhave,",
  "atk-vin01a1:271_18": "sattā apadā vā dvipadā vā…pe…",
  "atk-vin01a1:271_19": "tathāgato tesaṁ aggamakkhāyatī”tiādīsu seṭṭhe.",
  "atk-vin01a1:271_20": "Idha panāyaṁ ādimhi daṭṭhabbo.",
  "atk-vin01a1:271_21": "Tasmā ajjataggeti ajjataṁ ādiṁ katvāti evamettha attho veditabbo.",
  "atk-vin01a1:271_22": "Ajjatanti ajjabhāvanti vuttaṁ hoti.",
  "atk-vin01a1:271_23": "Ajjadagge icceva vā pāṭho,",
  "atk-vin01a1:271_24": "dakāro padasandhikaro,",
  "atk-vin01a1:271_25": "ajja aggaṁ katvāti vuttaṁ hoti.",
  "atk-vin01a1:271_26": "Pāṇupetanti pāṇehi upetaṁ,",
  "atk-vin01a1:271_27": "yāva me jīvitaṁ pavattati,",
  "atk-vin01a1:271_28": "tāva upetaṁ anaññasatthukaṁ tīhi saraṇagamanehi saraṇagataṁ maṁ bhavaṁ gotamo dhāretu jānātu,",
  "atk-vin01a1:271_29": "ahañhi sacepi me tikhiṇena asinā sīsaṁ chindeyyuṁ,",
  "atk-vin01a1:271_30": "neva buddhaṁ “na buddho”ti vā,",
  "atk-vin01a1:271_31": "dhammaṁ “na dhammo”ti vā,",
  "atk-vin01a1:271_32": "saṅghaṁ “na saṅgho”ti vā vadeyyanti.",
  "atk-vin01a1:271_33": "Ettha ca brāhmaṇo pāṇupetaṁ saraṇagatanti puna saraṇagamanaṁ vadanto attasanniyyātanaṁ pakāsetīti veditabbo.",
  "atk-vin01a1:272_0": "Evaṁ attānaṁ niyyātetvā bhagavantaṁ saparisaṁ upaṭṭhātukāmo āha –",
  "atk-vin01a1:272_1": "“adhivāsetu ca me bhavaṁ gotamo verañjāyaṁ vassāvāsaṁ saddhiṁ bhikkhusaṅghenā”ti.",
  "atk-vin01a1:272_2": "Kiṁ vuttaṁ hoti –",
  "atk-vin01a1:272_3": "upāsakañca maṁ bhavaṁ gotamo dhāretu,",
  "atk-vin01a1:272_4": "adhivāsetu ca me verañjāyaṁ vassāvāsaṁ,",
  "atk-vin01a1:272_5": "tayo māse verañjaṁ upanissāya mama anuggahatthaṁ vāsaṁ sampaṭicchatūti.",
  "atk-vin01a1:272_6": "Adhivāsesi bhagavā tuṇhībhāvenāti athassa vacanaṁ sutvā bhagavā kāyaṅgaṁ vā vācaṅgaṁ vā acopetvā abbhantareyeva",
  "atk-vin01a1:272_7": "khantiṁ cāretvā tuṇhībhāvena adhivāsesi;",
  "atk-vin01a1:272_8": "brāhmaṇassa anuggahatthaṁ manasāva sampaṭicchīti vuttaṁ hoti.",
  "atk-vin01a1:273_0": "Athakho verañjo brāhmaṇo bhagavato adhivāsanaṁ viditvāti atha verañjo brāhmaṇo sace me samaṇo gotamo nādhivāseyya,",
  "atk-vin01a1:273_1": "kāyena vā vācāya vā paṭikkhipeyya.",
  "atk-vin01a1:273_2": "Yasmā pana appaṭikkhipitvā abbhantare khantiṁ dhāresi,",
  "atk-vin01a1:273_3": "tasmā me manasāva adhivāsesīti evaṁ ākārasallakkhaṇakusalatāya bhagavato adhivāsanaṁ viditvā,",
  "atk-vin01a1:273_4": "attano nisinnāsanato vuṭṭhāya catūsu disāsu bhagavantaṁ sakkaccaṁ vanditvā tikkhattuṁ padakkhiṇaṁ katvā",
  "atk-vin01a1:273_5": "āgatakālato pabhuti jātimahallakabrāhmaṇānaṁ abhivādanādīni na karotīti vigarahitvāpi idāni viññātabuddhaguṇo",
  "atk-vin01a1:273_6": "kāyena vācāya manasā ca anekakkhattuṁ vandantopi atittoyeva hutvā dasanakhasamodhānasamujjalaṁ añjaliṁ",
  "atk-vin01a1:273_7": "paggayha sirasmiṁ patiṭṭhāpetvā yāva dassanavisayo tāva paṭimukhoyeva apakkamitvā dassanavisayaṁ vijahanaṭṭhāne",
  "atk-vin01a1:273_8": "vanditvā pakkāmi.",
  "atk-vin01a1:274_0": "Upāsakattapaṭivedanākathā niṭṭhitā.",
  "atk-vin01a1:275_0": "Dubbhikkhakathā",
  "atk-vin01a1:276_0": "16.Tena kho pana samayena verañjā dubbhikkhā hotīti yasmiṁ samaye verañjena brāhmaṇena bhagavā verañjaṁ upanissāya vassāvāsaṁ yācito,",
  "atk-vin01a1:276_1": "tena samayena verañjā dubbhikkhā hoti.",
  "atk-vin01a1:276_2": "Dubbhikkhāti dullabhabhikkhā;",
  "atk-vin01a1:276_3": "sā pana dullabhabhikkhatā yattha manussā assaddhā honti appasannā,",
  "atk-vin01a1:276_4": "tattha susassakālepi atisamagghepi pubbaṇṇāparaṇṇe hoti.",
  "atk-vin01a1:276_5": "Verañjāyaṁ pana yasmā na tathā ahosi,",
  "atk-vin01a1:276_6": "apica kho dusassatāya chātakadosena ahosi tasmā tamatthaṁ dassento dvīhitikātiādimāha.",
  "atk-vin01a1:276_7": "Tattha dvīhitikāti dvidhā pavattaīhitikā.",
  "atk-vin01a1:276_8": "Īhitaṁ nāma iriyā dvidhā pavattā –",
  "atk-vin01a1:276_9": "cittairiyā, cittaīhā.",
  "atk-vin01a1:276_10": "“Ettha lacchāma nu kho kiñci bhikkhamānā na lacchāmā”ti,",
  "atk-vin01a1:276_11": "“jīvituṁ vā sakkhissāma nu kho no”ti ayamettha adhippāyo.",
  "atk-vin01a1:277_0": "Atha vā dvīhitikāti dujjīvikā,",
  "atk-vin01a1:277_1": "īhitaṁ īhā iriyanaṁ pavattanaṁ jīvitantiādīni padāni ekatthāni.",
  "atk-vin01a1:277_2": "Tasmā dukkhena īhitaṁ ettha pavattatīti dvīhitikāti ayamettha padattho.",
  "atk-vin01a1:277_3": "Setaṭṭhikāti setakāni aṭṭhīni etthāti setaṭṭhikā.",
  "atk-vin01a1:277_4": "Divasampi yācitvā kiñci aladdhā matānaṁ kapaṇamanussānaṁ ahicchattakavaṇṇehi aṭṭhīhi tatra tatra parikiṇṇāti vuttaṁ hoti.",
  "atk-vin01a1:277_5": "Setaṭṭikātipi pāṭho.",
  "atk-vin01a1:277_6": "Tassattho –",
  "atk-vin01a1:277_7": "setā aṭṭi etthāti setaṭṭikā.",
  "atk-vin01a1:277_8": "Aṭṭīti āturatā byādhi rogo.",
  "atk-vin01a1:277_9": "Tattha ca sassānaṁ gabbhaggahaṇakāle setakarogena upahatameva pacchinnakhīraṁ aggahitataṇḍulaṁ paṇḍarapaṇḍaraṁ",
  "atk-vin01a1:277_10": "sālisīsaṁ vā yavagodhūmasīsaṁ vā nikkhamati,",
  "atk-vin01a1:277_11": "tasmā “setaṭṭikā”ti vuccati.",
  "atk-vin01a1:278_0": "Vappakāle suṭṭhu abhisaṅkharitvāpi vuttasassaṁ tattha salākā eva sampajjatīti salākāvuttā;",
  "atk-vin01a1:278_1": "salākāya vā tattha jīvitaṁ pavattentīti salākāvuttā.",
  "atk-vin01a1:278_2": "Kiṁ vuttaṁ hoti?",
  "atk-vin01a1:278_3": "Tattha kira dhaññavikkayakānaṁ santikaṁ kayakesu gatesu dubbalamanusse abhibhavitvā balavamanussāva dhaññaṁ kiṇitvā gacchanti.",
  "atk-vin01a1:278_4": "Dubbalamanussā alabhamānā mahāsaddaṁ karonti.",
  "atk-vin01a1:278_5": "Dhaññavikkayakā “sabbesaṁ saṅgahaṁ karissāmā”ti dhaññakaraṇaṭṭhāne dhaññamāpakaṁ nisīdāpetvā ekapasse vaṇṇajjhakkhaṁ nisīdāpesuṁ.",
  "atk-vin01a1:278_6": "Dhaññatthikā vaṇṇajjhakkhassa santikaṁ gacchanti.",
  "atk-vin01a1:278_7": "So āgatapaṭipāṭiyā mūlaṁ gahetvā “itthannāmassa ettakaṁ dātabba”nti salākaṁ likhitvā deti,",
  "atk-vin01a1:278_8": "te taṁ gahetvā dhaññamāpakassa santikaṁ gantvā dinnapaṭipāṭiyā dhaññaṁ gaṇhanti.",
  "atk-vin01a1:278_9": "Evaṁ salākāya tattha jīvitaṁ pavattentīti salākāvuttā.",
  "atk-vin01a1:279_0": "Na sukarā uñchena paggahena yāpetunti paggahena yo uñcho,",
  "atk-vin01a1:279_1": "tena yāpetuṁ na sukarā.",
  "atk-vin01a1:279_2": "Pattaṁ gahetvā yaṁ ariyā uñchaṁ karonti,",
  "atk-vin01a1:279_3": "bhikkhācariyaṁ caranti,",
  "atk-vin01a1:279_4": "tena uñchena yāpetuṁ na sukarāti vuttaṁ hoti.",
  "atk-vin01a1:279_5": "Tadā kira tattha sattaṭṭhagāme piṇḍāya caritvā ekadivasampi yāpanamattaṁ na labhanti.",
  "atk-vin01a1:280_0": "Tena kho pana samayena uttarāpathakā assavāṇijā…pe…",
  "atk-vin01a1:280_1": "assosi kho bhagavā udukkhalasaddanti –",
  "atk-vin01a1:280_2": "tenāti yasmiṁ samaye bhagavā verañjaṁ upanissāya vassāvāsaṁ upagato tena samayena.",
  "atk-vin01a1:280_3": "Uttarāpathavāsikā uttarāpathato vā āgatattā evaṁ laddhavohārā assavāṇijā uttarāpathe assānaṁ uṭṭhānaṭṭhāne",
  "atk-vin01a1:280_4": "pañca assasatāni gahetvā diguṇaṁ tiguṇaṁ lābhaṁ patthayamānā desantaraṁ gacchantā tehi attano vikkāyikabhaṇḍabhūtehi",
  "atk-vin01a1:280_5": "pañcamattehi assasatehi verañjaṁ vassāvāsaṁ upagatā honti. Kasmā?",
  "atk-vin01a1:280_6": "Na hi sakkā tasmiṁ dese vassike cattāro māse addhānaṁ paṭipajjituṁ.",
  "atk-vin01a1:280_7": "Upagacchantā ca bahinagare udakena anajjhottharaṇīye ṭhāne attano ca vāsāgārāni assānañca mandiraṁ kārāpetvā vatiyā parikkhipiṁsu.",
  "atk-vin01a1:280_8": "Tāni tesaṁ vasanaṭṭhānāni “assamaṇḍalikāyo”ti paññāyiṁsu. Tenāha –",
  "atk-vin01a1:280_9": "“tehi assamaṇḍalikāsu bhikkhūnaṁ patthapatthapulakaṁ paññattaṁ hotī”ti.",
  "atk-vin01a1:280_10": "Patthapatthapulakanti ekamekassa bhikkhuno patthapatthapamāṇaṁ pulakaṁ.",
  "atk-vin01a1:280_11": "Pattho nāma nāḷimattaṁ hoti,",
  "atk-vin01a1:280_12": "ekassa purisassa alaṁ yāpanāya.",
  "atk-vin01a1:280_13": "Vuttampi hetaṁ –",
  "atk-vin01a1:280_14": "“patthodano nālamayaṁ duvinna”nti.",
  "atk-vin01a1:280_15": "Pulakaṁ nāma nitthusaṁ katvā ussedetvā gahitayavataṇḍulā vuccanti.",
  "atk-vin01a1:280_16": "Yadi hi sathusā honti,",
  "atk-vin01a1:280_17": "pāṇakā vijjhanti,",
  "atk-vin01a1:280_18": "addhānakkhamā na honti.",
  "atk-vin01a1:280_19": "Tasmā te vāṇijā addhānakkhamaṁ katvā yavataṇḍulamādāya addhānaṁ paṭipajjanti “yattha assānaṁ khādanīyaṁ tiṇaṁ dullabhaṁ bhavissati,",
  "atk-vin01a1:280_20": "tatthetaṁ assabhattaṁ bhavissatī”ti.",
  "atk-vin01a1:281_0": "Kasmā pana tehi taṁ bhikkhūnaṁ paññattanti? Vuccate –",
  "atk-vin01a1:281_1": "“na hi te dakkhiṇāpathamanussā viya assaddhā appasannā,",
  "atk-vin01a1:281_2": "te pana saddhā pasannā buddhamāmakā,",
  "atk-vin01a1:281_3": "dhammamāmakā,",
  "atk-vin01a1:281_4": "saṅghamāmakā;",
  "atk-vin01a1:281_5": "te pubbaṇhasamayaṁ kenacideva karaṇīyena nagaraṁ pavisantā dve tayo divase addasaṁsu sattaṭṭha bhikkhū",
  "atk-vin01a1:281_6": "sunivatthe supārute iriyāpathasampanne sakalampi nagaraṁ piṇḍāya caritvā kiñci alabhamāne.",
  "atk-vin01a1:281_7": "Disvāna nesaṁ etadahosi –",
  "atk-vin01a1:281_8": "“ayyā imaṁ nagaraṁ upanissāya vassaṁ upagatā;",
  "atk-vin01a1:281_9": "chātakañca vattati,",
  "atk-vin01a1:281_10": "na ca kiñci labhanti,",
  "atk-vin01a1:281_11": "ativiya kilamanti.",
  "atk-vin01a1:281_12": "Mayañcamha āgantukā,",
  "atk-vin01a1:281_13": "na sakkoma nesaṁ devasikaṁ yāguñca bhattañca paṭiyādetuṁ.",
  "atk-vin01a1:281_14": "Amhākaṁ pana assā sāyañca pāto ca dvikkhattuṁ bhattaṁ labhanti.",
  "atk-vin01a1:281_15": "Yaṁnūna mayaṁ ekamekassa assassa pātarāsabhattato ekamekassa bhikkhuno patthapatthapulakaṁ dadeyyāma.",
  "atk-vin01a1:281_16": "Evaṁ ayyā ca na kilamissanti,",
  "atk-vin01a1:281_17": "assā ca yāpessantī”ti.",
  "atk-vin01a1:281_18": "Te bhikkhūnaṁ santikaṁ gantvā etamatthaṁ ārocetvā “bhante,",
  "atk-vin01a1:281_19": "tumhe patthapatthapulakaṁ paṭiggahetvā yaṁ vā taṁ vā katvā paribhuñjathā”ti yācitvā devasikaṁ patthapatthapulakaṁ paññapesuṁ.",
  "atk-vin01a1:281_20": "Tena vuttaṁ –",
  "atk-vin01a1:281_21": "“tehi assamaṇḍalikāsu bhikkhūnaṁ patthapatthapulakaṁ paññattaṁ hotī”ti.",
  "atk-vin01a1:282_0": "Paññattanti niccabhattasaṅkhepena ṭhapitaṁ.",
  "atk-vin01a1:282_1": "Idāni bhikkhū pubbaṇhasamayaṁ nivāsetvātiādīsu pubbaṇhasamayanti divasassa pubbabhāgasamayaṁ,",
  "atk-vin01a1:282_2": "pubbaṇhasamayeti attho.",
  "atk-vin01a1:282_3": "Pubbaṇhe vā samayaṁ pubbaṇhasamayaṁ,",
  "atk-vin01a1:282_4": "pubbaṇhe ekaṁ khaṇanti vuttaṁ hoti.",
  "atk-vin01a1:282_5": "Evaṁ accantasaṁyoge upayogavacanaṁ labbhati.",
  "atk-vin01a1:282_6": "Nivāsetvāti paridahitvā,",
  "atk-vin01a1:282_7": "vihāranivāsanaparivattanavasenetaṁ veditabbaṁ.",
  "atk-vin01a1:282_8": "Na hi te tato pubbe anivatthā ahesuṁ.",
  "atk-vin01a1:282_9": "Pattacīvaramādāyāti pattaṁ hatthehi cīvaraṁ kāyena ādiyitvā sampaṭicchādetvā,",
  "atk-vin01a1:282_10": "dhāretvāti attho.",
  "atk-vin01a1:282_11": "Yena vā tena vā hi pakārena gaṇhantā ādāyaicceva vuccanti,",
  "atk-vin01a1:282_12": "yathā “samādāyeva pakkamatī”ti.",
  "atk-vin01a1:282_13": "Piṇḍaṁ alabhamānāti sakalampi verañjaṁ caritvā tiṭṭhatu piṇḍo,",
  "atk-vin01a1:282_14": "antamaso “aticchathā”ti vācampi alabhamānā.",
  "atk-vin01a1:283_0": "Patthapatthapulakaṁ ārāmaṁ āharitvāti gatagataṭṭhāne laddhaṁ ekamekaṁ patthapatthapulakaṁ gahetvā ārāmaṁ netvā.",
  "atk-vin01a1:283_1": "Udukkhale koṭṭetvā koṭṭetvā paribhuñjantīti therānaṁ koci kappiyakārako natthi,",
  "atk-vin01a1:283_2": "yo nesaṁ taṁ gahetvā yāguṁ vā bhattaṁ vā paceyya.",
  "atk-vin01a1:283_3": "Sāmampi pacanaṁ samaṇasāruppaṁ na hoti na ca vaṭṭati.",
  "atk-vin01a1:283_4": "Te evaṁ no sallahukavuttitā ca bhavissati,",
  "atk-vin01a1:283_5": "sāmapākaparimocanañcāti aṭṭha aṭṭha janā vā dasa dasa janā vā ekato hutvā udukkhale koṭṭetvā koṭṭetvā",
  "atk-vin01a1:283_6": "sakaṁ sakaṁ paṭivīsaṁ udakena temetvā paribhuñjanti.",
  "atk-vin01a1:283_7": "Evaṁ paribhuñjitvā appossukkā samaṇadhammaṁ karonti.",
  "atk-vin01a1:283_8": "Bhagavato pana te assavāṇijā patthapulakañca denti,",
  "atk-vin01a1:283_9": "tadupiyañca sappimadhusakkaraṁ.",
  "atk-vin01a1:283_10": "Taṁ āyasmā ānando āharitvā silāyaṁ pisati.",
  "atk-vin01a1:283_11": "Puññavatā paṇḍitapurisena kataṁ manāpameva hoti.",
  "atk-vin01a1:283_12": "Atha naṁ pisitvā sappiādīhi sammā yojetvā bhagavato upanāmesi.",
  "atk-vin01a1:283_13": "Athettha devatā dibbojaṁ pakkhipanti.",
  "atk-vin01a1:283_14": "Taṁ bhagavā paribhuñjati.",
  "atk-vin01a1:283_15": "Paribhuñjitvā phalasamāpattiyā kālaṁ atināmeti.",
  "atk-vin01a1:283_16": "Na tato paṭṭhāya piṇḍāya carati.",
  "atk-vin01a1:284_0": "Kiṁ panānandatthero tadā bhagavato upaṭṭhāko hotīti? Hoti,",
  "atk-vin01a1:284_1": "no ca kho upaṭṭhākaṭṭhānaṁ laddhā.",
  "atk-vin01a1:284_2": "Bhagavato hi paṭhamabodhiyaṁ vīsativassantare nibaddhupaṭṭhāko nāma natthi.",
  "atk-vin01a1:284_3": "Kadāci nāgasamālatthero bhagavantaṁ upaṭṭhāsi,",
  "atk-vin01a1:284_4": "kadāci nāgitatthero,",
  "atk-vin01a1:284_5": "kadāci meghiyatthero,",
  "atk-vin01a1:284_6": "kadāci upavāṇatthero,",
  "atk-vin01a1:284_7": "kadāci sāgatatthero,",
  "atk-vin01a1:284_8": "kadāci sunakkhatto licchaviputto.",
  "atk-vin01a1:284_9": "Te attano ruciyā upaṭṭhahitvā yadā icchanti tadā pakkamanti.",
  "atk-vin01a1:284_10": "Ānandatthero tesu tesu upaṭṭhahantesu appossukko hoti,",
  "atk-vin01a1:284_11": "pakkantesu sayameva vattapaṭipattiṁ karoti.",
  "atk-vin01a1:284_12": "Bhagavāpi kiñcāpi me ñātiseṭṭho upaṭṭhākaṭṭhānaṁ na tāva labhati,",
  "atk-vin01a1:284_13": "atha kho evarūpesu ṭhānesu ayameva patirūpoti adhivāsesi.",
  "atk-vin01a1:284_14": "Tena vuttaṁ –",
  "atk-vin01a1:284_15": "“āyasmā panānando patthapulakaṁ silāyaṁ pisitvā bhagavato upanāmesi,",
  "atk-vin01a1:284_16": "taṁ bhagavā paribhuñjatī”ti.",
  "atk-vin01a1:285_0": "Nanu ca manussā dubbhikkhakāle ativiya ussāhajātā puññāni karonti,",
  "atk-vin01a1:285_1": "attanā abhuñjitvāpi bhikkhūnaṁ dātabbaṁ maññanti.",
  "atk-vin01a1:285_2": "Te tadā kasmā kaṭacchubhikkhampi na adaṁsu?",
  "atk-vin01a1:285_3": "Ayañca verañjo brāhmaṇo mahatā ussāhena bhagavantaṁ vassāvāsaṁ yāci,",
  "atk-vin01a1:285_4": "so kasmā bhagavato atthibhāvampi na jānātīti? Vuccate –",
  "atk-vin01a1:285_5": "mārāvaṭṭanāya.",
  "atk-vin01a1:285_6": "Verañjañhi brāhmaṇaṁ bhagavato santikā pakkantamattameva sakalañca nagaraṁ samantā ca yojanamattaṁ yattha",
  "atk-vin01a1:285_7": "sakkā purebhattaṁ piṇḍāya caritvā paccāgantuṁ,",
  "atk-vin01a1:285_8": "taṁ sabbaṁ māro āvaṭṭetvā mohetvā sabbesaṁ asallakkhaṇabhāvaṁ katvā pakkāmi.",
  "atk-vin01a1:285_9": "Tasmā na koci antamaso sāmīcikammampi kattabbaṁ maññittha.",
  "atk-vin01a1:286_0": "Kiṁ pana bhagavāpi mārāvaṭṭanaṁ ajānitvāva tattha vassaṁ upagatoti?",
  "atk-vin01a1:286_1": "No ajānitvā.",
  "atk-vin01a1:286_2": "Atha kasmā campā-sāvatthi-rājagahādīnaṁ aññatarasmiṁ na upagatoti?",
  "atk-vin01a1:286_3": "Tiṭṭhantu campā-sāvatthi-rājagahādīni,",
  "atk-vin01a1:286_4": "sacepi bhagavā tasmiṁ saṁvacchare uttarakuruṁ vā tidasapuraṁ vā gantvā vassaṁ upagaccheyya,",
  "atk-vin01a1:286_5": "tampi māro āvaṭṭeyya.",
  "atk-vin01a1:286_6": "So kira taṁ saṁvaccharaṁ ativiya āghātena pariyuṭṭhitacitto ahosi.",
  "atk-vin01a1:286_7": "Idha pana bhagavā imaṁ atirekakāraṇaṁ addasa –",
  "atk-vin01a1:286_8": "“assavāṇijā bhikkhūnaṁ saṅgahaṁ karissantī”ti.",
  "atk-vin01a1:286_9": "Tasmā verañjāyameva vassaṁ upagacchi.",
  "atk-vin01a1:287_0": "Kiṁ pana māro vāṇijake āvaṭṭetuṁ na sakkotīti?",
  "atk-vin01a1:287_1": "No na sakkoti,",
  "atk-vin01a1:287_2": "te pana āvaṭṭitapariyosāne āgamiṁsu.",
  "atk-vin01a1:287_3": "Paṭinivattitvā kasmā na āvaṭṭetīti?",
  "atk-vin01a1:287_4": "Avisahatāya.",
  "atk-vin01a1:287_5": "Na hi so tathāgatassa abhihaṭabhikkhāya nibaddhadānassa appitavattassa antarāyaṁ kātuṁ visahati.",
  "atk-vin01a1:287_6": "Catunnañhi na sakkā antarāyo kātuṁ.",
  "atk-vin01a1:287_7": "Katamesaṁ catunnaṁ?",
  "atk-vin01a1:287_8": "Tathāgatassa abhihaṭabhikkhāsaṅkhepena vā nibaddhadānassa appitavattasaṅkhepena vā pariccattānaṁ catunnaṁ paccayānaṁ na sakkā kenaci antarāyo kātuṁ.",
  "atk-vin01a1:287_9": "Buddhānaṁ jīvitassa na sakkā kenaci antarāyo kātuṁ.",
  "atk-vin01a1:287_10": "Asītiyā anubyañjanānaṁ byāmappabhāya vā na sakkā kenaci antarāyo kātuṁ.",
  "atk-vin01a1:287_11": "Candimasūriyadevabrahmānampi hi pabhā tathāgatassa anubyañjanabyāmappabhāppadesaṁ patvā vihatānubhāvā honti.",
  "atk-vin01a1:287_12": "Buddhānaṁ sabbaññutaññāṇassa na sakkā kenaci antarāyo kātunti imesaṁ catunnaṁ na sakkā kenaci antarāyo kātuṁ.",
  "atk-vin01a1:287_13": "Tasmā mārena akatantarāyaṁ bhikkhaṁ bhagavā sasāvakasaṅgho tadā paribhuñjatīti veditabbo.",
  "atk-vin01a1:288_0": "Evaṁ paribhuñjanto ca ekadivasaṁ assosi kho bhagavā udukkhalasaddanti bhagavā patthapatthapulakaṁ koṭṭentānaṁ",
  "atk-vin01a1:288_1": "bhikkhūnaṁ musalasaṅghaṭṭajanitaṁ udukkhalasaddaṁ suṇi.",
  "atk-vin01a1:288_2": "Tato paraṁ jānantāpi tathāgatāti evamādi yaṁ parato “kinnu kho so, ānanda,",
  "atk-vin01a1:288_3": "udukkhalasaddo”ti pucchi,",
  "atk-vin01a1:288_4": "tassa parihāradassanatthaṁ vuttaṁ.",
  "atk-vin01a1:288_5": "Tatrāyaṁ saṅkhepavaṇṇanā –",
  "atk-vin01a1:288_6": "tathāgatā nāma jānantāpi sace tādisaṁ pucchākāraṇaṁ hoti,",
  "atk-vin01a1:288_7": "pucchanti.",
  "atk-vin01a1:288_8": "Sace pana tādisaṁ pucchākāraṇaṁ natthi,",
  "atk-vin01a1:288_9": "jānantāpi na pucchanti.",
  "atk-vin01a1:288_10": "Yasmā pana buddhānaṁ ajānanaṁ nāma natthi,",
  "atk-vin01a1:288_11": "tasmā ajānantāpīti na vuttaṁ.",
  "atk-vin01a1:288_12": "Kālaṁ viditvā pucchantīti sace tassā pucchāya so kālo hoti,",
  "atk-vin01a1:288_13": "evaṁ taṁ kālaṁ viditvā pucchanti;",
  "atk-vin01a1:288_14": "sace na hoti,",
  "atk-vin01a1:288_15": "evampi kālaṁ viditvāva na pucchanti.",
  "atk-vin01a1:288_16": "Evaṁ pucchantāpi ca atthasaṁhitaṁ tathāgatā pucchanti,",
  "atk-vin01a1:288_17": "yaṁ atthanissitaṁ kāraṇanissitaṁ,",
  "atk-vin01a1:288_18": "tadeva pucchanti,",
  "atk-vin01a1:288_19": "no anatthasaṁhitaṁ. Kasmā?",
  "atk-vin01a1:288_20": "Yasmā anatthasaṁhite setughāto tathāgatānaṁ.",
  "atk-vin01a1:288_21": "Setu vuccati maggo,",
  "atk-vin01a1:288_22": "maggeneva tādisassa vacanassa ghāto,",
  "atk-vin01a1:288_23": "samucchedoti vuttaṁ hoti.",
  "atk-vin01a1:289_0": "Idāni atthasaṁhitanti ettha yaṁ atthasannissitaṁ vacanaṁ tathāgatā pucchanti,",
  "atk-vin01a1:289_1": "taṁ dassento “dvīhākārehī”ti ādimāha.",
  "atk-vin01a1:289_2": "Tattha ākārehīti kāraṇehi.",
  "atk-vin01a1:289_3": "Dhammaṁ vā desessāmāti aṭṭhuppattiyuttaṁ suttaṁ vā pubbacaritakāraṇayuttaṁ jātakaṁ vā kathayissāma.",
  "atk-vin01a1:289_4": "Sāvakānaṁ vā sikkhāpadaṁpaññapessāmāti sāvakānaṁ vā tāya pucchāya vītikkamaṁ pākaṭaṁ katvā garukaṁ vā",
  "atk-vin01a1:289_5": "lahukaṁ vā sikkhāpadaṁ paññapessāma āṇaṁ ṭhapessāmāti.",
  "atk-vin01a1:290_0": "Atha kho bhagavā…pe…",
  "atk-vin01a1:290_1": "etamatthaṁ ārocesīti ettha natthi kiñci vattabbaṁ.",
  "atk-vin01a1:290_2": "Pubbe vuttameva hi bhikkhūnaṁ patthapatthapulakapaṭilābhaṁ sallahukavuttitaṁ sāmapākaparimocanañca ārocento etamatthaṁ ārocesīti vuccati.",
  "atk-vin01a1:290_3": "“Sādhusādhu,",
  "atk-vin01a1:290_4": "ānandā”ti idaṁ pana bhagavā āyasmantaṁ ānandaṁ sampahaṁsento āha.",
  "atk-vin01a1:290_5": "Sādhukāraṁ pana datvā dvīsu ākāresu ekaṁ gahetvā dhammaṁ desento āha – “tumhehi, ānanda,",
  "atk-vin01a1:290_6": "sappurisehi vijitaṁ,",
  "atk-vin01a1:290_7": "pacchimā janatā sālimaṁsodanaṁ atimaññissatī”ti.",
  "atk-vin01a1:290_8": "Tatrāyamadhippāyo – tumhehi, ānanda,",
  "atk-vin01a1:290_9": "sappurisehi evaṁ dubbhikkhe dullabhapiṇḍe imāya sallahukavuttitāya iminā ca sallekhena vijitaṁ.",
  "atk-vin01a1:290_10": "Kiṁ vijitanti?",
  "atk-vin01a1:290_11": "Dubbhikkhaṁ vijitaṁ,",
  "atk-vin01a1:290_12": "lobho vijito,",
  "atk-vin01a1:290_13": "icchācāro vijito. Kathaṁ?",
  "atk-vin01a1:290_14": "“Ayaṁ verañjā dubbhikkhā,",
  "atk-vin01a1:290_15": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a1:290_16": "Evaṁ santepi bhagavā idheva amhe niggaṇhitvā vasatī”ti ekabhikkhussapi cintā vā vighāto vā natthi.",
  "atk-vin01a1:290_17": "Evaṁ tāva dubbhikkhaṁ vijitaṁ abhibhūtaṁ attano vase vattitaṁ.",
  "atk-vin01a1:291_0": "Kathaṁ lobho vijito?",
  "atk-vin01a1:291_1": "“Ayaṁ verañjā dubbhikkhā,",
  "atk-vin01a1:291_2": "samantato pana anantarā gāmanigamā phalabhāranamitasassā subhikkhā sulabhapiṇḍā.",
  "atk-vin01a1:291_3": "Handa mayaṁ tattha gantvā paribhuñjissāmā”ti lobhavasena ekabhikkhunāpi ratticchedo vā “pacchimikāya",
  "atk-vin01a1:291_4": "tattha vassaṁ upagacchāmā”ti vassacchedo vā na kato.",
  "atk-vin01a1:291_5": "Evaṁ lobho vijito.",
  "atk-vin01a1:292_0": "Kathaṁ icchācāro vijito?",
  "atk-vin01a1:292_1": "Ayaṁ verañjā dubbhikkhā,",
  "atk-vin01a1:292_2": "ime ca manussā amhe dve tayo māse vasantepi na kismiñci maññanti.",
  "atk-vin01a1:292_3": "Yaṁnūna mayaṁ guṇavāṇijjaṁ katvā “asuko bhikkhu paṭhamassa jhānassa lābhī…pe…",
  "atk-vin01a1:292_4": "asuko chaḷabhiññoti evaṁ manussānaṁ aññamaññaṁ pakāsetvā kucchiṁ paṭijaggitvā pacchā sīlaṁ adhiṭṭhaheyyāmā”ti",
  "atk-vin01a1:292_5": "ekabhikkhunāpi evarūpā icchā na uppāditā.",
  "atk-vin01a1:292_6": "Evaṁ icchācāro vijito abhibhūto attano vase vattitoti.",
  "atk-vin01a1:293_0": "Anāgate pana pacchimā janatā vihāre nisinnā appakasireneva labhitvāpi “kiṁ idaṁ uttaṇḍulaṁ atikilinnaṁ aloṇaṁ atiloṇaṁ anambilaṁ accambilaṁ,",
  "atk-vin01a1:293_1": "ko iminā attho”ti ādinā nayena sālimaṁsodanaṁ atimaññissati,",
  "atk-vin01a1:293_2": "oññātaṁ avaññātaṁ karissati.",
  "atk-vin01a1:293_3": "Atha vā janapado nāma na sabbakālaṁ dubbhikkho hoti.",
  "atk-vin01a1:293_4": "Ekadā dubbhikkho hoti,",
  "atk-vin01a1:293_5": "ekadā subhikkho hoti.",
  "atk-vin01a1:293_6": "Svāyaṁ yadā subhikkho bhavissati,",
  "atk-vin01a1:293_7": "tadā tumhākaṁ sappurisānaṁ imāya paṭipattiyā pasannā manussā bhikkhūnaṁ yāgukhajjakādippabhedena anekappakāraṁ",
  "atk-vin01a1:293_8": "sālivikatiṁ maṁsodanañca dātabbaṁ maññissanti.",
  "atk-vin01a1:293_9": "Taṁ tumhe nissāya uppannaṁ sakkāraṁ tumhākaṁ sabrahmacārīsaṅkhātā pacchimā janatā tumhākaṁ antare nisīditvā anubhavamānāva atimaññissati,",
  "atk-vin01a1:293_10": "tappaccayaṁ mānañca omānañca karissati. Kathaṁ?",
  "atk-vin01a1:293_11": "Kasmā ettakaṁ pakkaṁ,",
  "atk-vin01a1:293_12": "kiṁ tumhākaṁ bhājanāni natthi,",
  "atk-vin01a1:293_13": "yattha attano santakaṁ pakkhipitvā ṭhapeyyāthāti.",
  "atk-vin01a1:294_0": "Dubbhikkhakathā niṭṭhitā.",
  "atk-vin01a1:295_0": "Mahāmoggallānassasīhanādakathā",
  "atk-vin01a1:296_0": "17.Atha kho āyasmā mahāmoggallānotiādīsu āyasmāti piyavacanametaṁ,",
  "atk-vin01a1:296_1": "garugāravasappatissādhivacanametaṁ.",
  "atk-vin01a1:296_2": "Mahāmoggallānoti mahā ca so guṇamahantatāya moggallāno ca gottenāti mahāmoggallāno.",
  "atk-vin01a1:296_3": "Etadavocāti etaṁ avoca.",
  "atk-vin01a1:296_4": "Idāni vattabbaṁ “etarahi bhante”tiādivacanaṁ dasseti.",
  "atk-vin01a1:296_5": "Kasmā avoca?",
  "atk-vin01a1:296_6": "Thero kira pabbajitvā sattame divase sāvakapāramiñāṇassa matthakaṁ patto,",
  "atk-vin01a1:296_7": "satthārāpi mahiddhikatāya etadagge ṭhapito.",
  "atk-vin01a1:296_8": "So taṁ attano mahiddhikataṁ nissāya cintesi –",
  "atk-vin01a1:296_9": "“ayaṁ verañjā dubbhikkhā,",
  "atk-vin01a1:296_10": "bhikkhū ca kilamanti,",
  "atk-vin01a1:296_11": "yaṁnūnāhaṁ pathaviṁ parivattetvā bhikkhū pappaṭakojaṁ bhojeyya”nti.",
  "atk-vin01a1:296_12": "Athassa etadahosi –",
  "atk-vin01a1:296_13": "“sace panāhaṁ bhagavato santike viharanto bhagavantaṁ ayācitvā evaṁ kareyyaṁ,",
  "atk-vin01a1:296_14": "na metaṁ assa patirūpaṁ;",
  "atk-vin01a1:296_15": "yugaggāho viya bhagavatā saddhiṁ kato bhaveyyā”ti.",
  "atk-vin01a1:296_16": "Tasmā yācitukāmo āgantvā bhagavantaṁ etadavoca.",
  "atk-vin01a1:297_0": "Heṭṭhimatalaṁ sampannanti pathaviyā kira heṭṭhimatale pathavimaṇḍo pathavojo pathavi-pappaṭako atthi,",
  "atk-vin01a1:297_1": "taṁ sandhāya vadati.",
  "atk-vin01a1:297_2": "Tattha sampannanti madhuraṁ,",
  "atk-vin01a1:297_3": "sādurasanti attho.",
  "atk-vin01a1:297_4": "Yatheva hi “tatrassa rukkho sampannaphalo ca upapannaphalo cā”ti ettha madhuraphaloti attho;",
  "atk-vin01a1:297_5": "evamidhāpi sampannanti madhuraṁ sādurasanti veditabbaṁ.",
  "atk-vin01a1:297_6": "Seyyathāpi khuddamadhuṁ anīḷakanti idaṁ panassa madhuratāya opammanidassanatthaṁ vuttaṁ.",
  "atk-vin01a1:297_7": "Khuddamadhunti khuddakamakkhikāhi katamadhu.",
  "atk-vin01a1:297_8": "Anīḷakanti nimmakkhikaṁ nimmakkhikaṇḍakaṁ parisuddhaṁ.",
  "atk-vin01a1:297_9": "Etaṁ kira madhu sabbamadhūhi aggañca seṭṭhañca surasañca ojavantañca. Tenāha –",
  "atk-vin01a1:297_10": "“seyyathāpi khuddamadhuṁ anīḷakaṁ evamassāda”nti.",
  "atk-vin01a1:298_0": "Sādhāhaṁ,",
  "atk-vin01a1:298_1": "bhanteti sādhu ahaṁ, bhante.",
  "atk-vin01a1:298_2": "Ettha sādhūti āyācanavacanametaṁ.",
  "atk-vin01a1:298_3": "Pathaviparivattanaṁ āyācanto hi thero bhagavantaṁ evamāha.",
  "atk-vin01a1:298_4": "Parivatteyyanti ukkujjeyyaṁ,",
  "atk-vin01a1:298_5": "heṭṭhimatalaṁ uparimaṁ kareyyaṁ. Kasmā?",
  "atk-vin01a1:298_6": "Evañhi kate sukhena bhikkhū pappaṭakojaṁ pathavimaṇḍaṁ paribhuñjissantīti.",
  "atk-vin01a1:298_7": "Atha bhagavā ananuññātukāmopi theraṁ sīhanādaṁ nadāpetuṁ pucchi –",
  "atk-vin01a1:298_8": "“ye pana te,",
  "atk-vin01a1:298_9": "moggallāna,",
  "atk-vin01a1:298_10": "pathavinissitā pāṇā te kathaṁ karissasī”ti.",
  "atk-vin01a1:298_11": "Ye pathavinissitā gāmanigamādīsu pāṇā,",
  "atk-vin01a1:298_12": "te pathaviyā parivattiyamānāya ākāse saṇṭhātuṁ asakkonte kathaṁ karissasi,",
  "atk-vin01a1:298_13": "kattha ṭhapessasīti?",
  "atk-vin01a1:298_14": "Atha thero bhagavatā etadagge ṭhapitabhāvānurūpaṁ attano iddhānubhāvaṁ pakāsento “ekāhaṁ,",
  "atk-vin01a1:298_15": "bhante”tiādimāha.",
  "atk-vin01a1:298_16": "Tassattho –",
  "atk-vin01a1:298_17": "ekaṁ ahaṁ bhante hatthaṁ yathā ayaṁ mahāpathavī evaṁ abhinimminissāmi,",
  "atk-vin01a1:298_18": "pathavisadisaṁ karissāmi.",
  "atk-vin01a1:298_19": "Evaṁ katvā ye pathavinissitā pāṇā te ekasmiṁ hatthatale ṭhite pāṇe tato dutiyahatthatale saṅkāmento viya tattha saṅkāmessāmīti.",
  "atk-vin01a1:299_0": "Athassa bhagavā āyācanaṁ paṭikkhipanto “alaṁ moggallānā”tiādimāha.",
  "atk-vin01a1:299_1": "Tattha alanti paṭikkhepavacanaṁ.",
  "atk-vin01a1:299_2": "Vipallāsampi sattā paṭilabheyyunti viparītaggāhampi sattā sampāpuṇeyyuṁ. Kathaṁ?",
  "atk-vin01a1:299_3": "Ayaṁ nu kho pathavī,",
  "atk-vin01a1:299_4": "udāhu na ayanti.",
  "atk-vin01a1:299_5": "Atha vā amhākaṁ nu kho ayaṁ gāmo,",
  "atk-vin01a1:299_6": "udāhu aññesa”nti.",
  "atk-vin01a1:299_7": "Evaṁ nigamajanapadakhettārāmādīsu.",
  "atk-vin01a1:299_8": "Na vā esa vipallāso,",
  "atk-vin01a1:299_9": "acinteyyo hi iddhimato iddhivisayo.",
  "atk-vin01a1:299_10": "Evaṁ pana vipallāsaṁ paṭilabheyyuṁ –",
  "atk-vin01a1:299_11": "idaṁ dubbhikkhaṁ nāma na idāniyeva hoti,",
  "atk-vin01a1:299_12": "anāgatepi bhavissati.",
  "atk-vin01a1:299_13": "Tadā bhikkhū tādisaṁ iddhimantaṁ sabrahmacāriṁ kuto labhissanti?",
  "atk-vin01a1:299_14": "Te sotāpanna-sakadāgāmi-anāgāmi-sukkhavipassaka-jhānalābhi-paṭisambhidāppattakhīṇāsavāpi samānā iddhibalābhāvā parakulāni piṇḍāya upasaṅkamissanti.",
  "atk-vin01a1:299_15": "Tatra manussānaṁ evaṁ bhavissati –",
  "atk-vin01a1:299_16": "“buddhakāle bhikkhū sikkhāsu paripūrakārino ahesuṁ.",
  "atk-vin01a1:299_17": "Te guṇe nibbattetvā dubbhikkhakāle pathaviṁ parivattetvā pappaṭakojaṁ paribhuñjiṁsu.",
  "atk-vin01a1:299_18": "Idāni pana sikkhāya paripūrakārino natthi.",
  "atk-vin01a1:299_19": "Yadi siyuṁ,",
  "atk-vin01a1:299_20": "tatheva kareyyuṁ.",
  "atk-vin01a1:299_21": "Na amhākaṁ yaṁ kiñci pakkaṁ vā āmaṁ vā khādituṁ dadeyyu”nti.",
  "atk-vin01a1:299_22": "Evaṁ tesuyeva ariyapuggalesu “natthi ariyapuggalā”ti imaṁ vipallāsaṁ paṭilabheyyuṁ.",
  "atk-vin01a1:299_23": "Vipallāsavasena ca ariye garahantā upavadantā apāyupagā bhaveyyuṁ.",
  "atk-vin01a1:299_24": "Tasmā mā te rucci pathaviṁ parivattetunti.",
  "atk-vin01a1:300_0": "Atha thero imaṁ yācanaṁ alabhamāno aññaṁ yācanto “sādhu,",
  "atk-vin01a1:300_1": "bhante”tiādimāha.",
  "atk-vin01a1:300_2": "Tampissa bhagavā paṭikkhipanto “alaṁmoggallānā”tiādimāha.",
  "atk-vin01a1:300_3": "Tattha kiñcāpi na vuttaṁ “vipallāsampi sattā paṭilabheyyu”nti,",
  "atk-vin01a1:300_4": "atha kho pubbe vuttanayeneva gahetabbaṁ;",
  "atk-vin01a1:300_5": "atthopi cassa vuttasadisameva veditabbo.",
  "atk-vin01a1:300_6": "Yadi pana bhagavā anujāneyya,",
  "atk-vin01a1:300_7": "thero kiṁ kareyyāti?",
  "atk-vin01a1:300_8": "Mahāsamuddaṁ ekena padavītihārena atikkamitabbaṁ mātikāmattaṁ adhiṭṭhahitvā naḷerupucimandato uttarakuruabhimukhaṁ",
  "atk-vin01a1:300_9": "maggaṁ nīharitvā uttarakuruṁ gamanāgamanasampanne ṭhāne katvā dasseyya,",
  "atk-vin01a1:300_10": "yathā bhikkhū gocaragāmaṁ viya yathāsukhaṁ piṇḍāya pavisitvā nikkhameyyunti.",
  "atk-vin01a1:301_0": "Niṭṭhitā mahāmoggallānassa sīhanādakathā.",
  "atk-vin01a1:302_0": "Vinayapaññattiyācanakathāvaṇṇanā",
  "atk-vin01a1:303_0": "18.",
  "atk-vin01a1:303_1": "Idāni āyasmā upāli vinayapaññattiyā mūlato pabhuti nidānaṁ dassetuṁ sāriputtattherassa sikkhāpadapaṭisaṁyuttaṁ",
  "atk-vin01a1:303_2": "vitakkuppādaṁ dassento “atha kho āyasmato sāriputtassā”tiādimāha.",
  "atk-vin01a1:303_3": "Tattha rahogatassāti rahasi gatassa.",
  "atk-vin01a1:303_4": "Paṭisallīnassāti sallīnassa ekībhāvaṁ gatassa.",
  "atk-vin01a1:303_5": "Katamesānanti atītesu vipassīādīsu buddhesu katamesaṁ.",
  "atk-vin01a1:303_6": "Ciraṁ assa ṭhiti,",
  "atk-vin01a1:303_7": "cirā vā assa ṭhitīti ciraṭṭhitikaṁ.",
  "atk-vin01a1:303_8": "Sesamettha uttānapadatthameva.",
  "atk-vin01a1:304_0": "Kiṁ pana thero imaṁ attano parivitakkaṁ sayaṁ vinicchinituṁ na sakkotīti? Vuccate –",
  "atk-vin01a1:304_1": "sakkoti ca na sakkoti ca.",
  "atk-vin01a1:304_2": "Ayañhi imesaṁ nāma buddhānaṁ sāsanaṁ na ciraṭṭhitikaṁ ahosi,",
  "atk-vin01a1:304_3": "imesaṁ ciraṭṭhitikanti ettakaṁ sakkoti vinicchinituṁ.",
  "atk-vin01a1:304_4": "Iminā pana kāraṇena na ciraṭṭhitikaṁ ahosi,",
  "atk-vin01a1:304_5": "iminā ciraṭṭhitikanti etaṁ na sakkoti.",
  "atk-vin01a1:304_6": "Mahāpadumatthero panāha –",
  "atk-vin01a1:304_7": "“etampi soḷasavidhāya paññāya matthakaṁ pattassa aggasāvakassa na bhāriyaṁ,",
  "atk-vin01a1:304_8": "sammāsambuddhena pana saddhiṁ ekaṭṭhāne vasantassa sayaṁ vinicchayakaraṇaṁ tulaṁ chaḍḍetvā hatthena tulanasadisaṁ",
  "atk-vin01a1:304_9": "hotīti bhagavantaṁyeva upasaṅkamitvā pucchī”ti.",
  "atk-vin01a1:304_10": "Athassa bhagavā taṁ vissajjento “bhagavato ca sāriputta vipassissā”tiādimāha.",
  "atk-vin01a1:304_11": "Taṁ uttānatthameva.",
  "atk-vin01a1:305_0": "19.",
  "atk-vin01a1:305_1": "Puna thero kāraṇaṁ pucchanto ko nu kho, bhante,",
  "atk-vin01a1:305_2": "hetūtiādimāha.",
  "atk-vin01a1:305_3": "Tattha ko nu kho bhanteti kāraṇapucchā,",
  "atk-vin01a1:305_4": "tassa katamo nu kho bhanteti attho.",
  "atk-vin01a1:305_5": "Hetu paccayoti ubhayametaṁ kāraṇādhivacanaṁ;",
  "atk-vin01a1:305_6": "kāraṇañhi yasmā tena tassa phalaṁ hinoti pavattati,",
  "atk-vin01a1:305_7": "tasmā hetūti vuccati.",
  "atk-vin01a1:305_8": "Yasmā taṁ paṭicca eti pavattati,",
  "atk-vin01a1:305_9": "tasmā paccayoti vuccati.",
  "atk-vin01a1:305_10": "Evaṁ atthato ekampi vohāravasena ca vacanasiliṭṭhatāya ca tatra tatra etaṁ ubhayampi vuccati.",
  "atk-vin01a1:305_11": "Sesamettha uttānatthameva.",
  "atk-vin01a1:306_0": "Idāni taṁ hetuñca paccayañca dassetuṁ “bhagavā ca sāriputta vipassī”tiādimāha.",
  "atk-vin01a1:306_1": "Tattha kilāsuno ahesunti na ālasiyakilāsuno,",
  "atk-vin01a1:306_2": "na hi buddhānaṁ ālasiyaṁ vā osannavīriyatā vā atthi.",
  "atk-vin01a1:306_3": "Buddhā hi ekassa vā dvinnaṁ vā sakalacakkavāḷassa vā dhammaṁ desentā samakeneva ussāhena dhammaṁ desenti,",
  "atk-vin01a1:306_4": "na parisāya appabhāvaṁ disvā osannavīriyā honti,",
  "atk-vin01a1:306_5": "nāpi mahantabhāvaṁ disvā ussannavīriyā.",
  "atk-vin01a1:306_6": "Yathā hi sīho migarājā sattannaṁ divasānaṁ accayena gocarāya pakkanto khuddake vā mahante vā pāṇe ekasadiseneva vegena dhāvati.",
  "atk-vin01a1:306_7": "Taṁ kissa hetu?",
  "atk-vin01a1:306_8": "“Mā me javo parihāyī”ti.",
  "atk-vin01a1:306_9": "Evaṁ buddhā appakāya vā mahatiyā vā parisāya samakeneva ussāhena dhammaṁ desenti.",
  "atk-vin01a1:306_10": "Taṁ kissa hetu?",
  "atk-vin01a1:306_11": "“Mā no dhammagarutā parihāyī”ti.",
  "atk-vin01a1:306_12": "Dhammagaruno hi buddhā dhammagāravāti.",
  "atk-vin01a1:307_0": "Yathā pana amhākaṁ bhagavā mahāsamuddaṁ pūrayamāno viya vitthārena dhammaṁ desesi,",
  "atk-vin01a1:307_1": "evaṁ te na desesuṁ. Kasmā?",
  "atk-vin01a1:307_2": "Sattānaṁ apparajakkhatāya.",
  "atk-vin01a1:307_3": "Tesaṁ kira kāle dīghāyukā sattā apparajakkhā ahesuṁ.",
  "atk-vin01a1:307_4": "Te catusaccapaṭisaṁyuttaṁ ekagāthampi sutvā dhammaṁ abhisamenti,",
  "atk-vin01a1:307_5": "tasmā na vitthārena dhammaṁ desesuṁ.",
  "atk-vin01a1:307_6": "Teneva kāraṇena appakañca nesaṁ ahosi suttaṁ…pe…",
  "atk-vin01a1:307_7": "vedallanti.",
  "atk-vin01a1:307_8": "Tattha suttādīnaṁ nānattaṁ paṭhamasaṅgītivaṇṇanāyaṁ vuttameva.",
  "atk-vin01a1:308_0": "Apaññattaṁsāvakānaṁ sikkhāpadanti sāvakānaṁ niddosatāya dosānurūpato paññapetabbaṁ sattāpattikkhandhavasena āṇāsikkhāpadaṁ apaññattaṁ.",
  "atk-vin01a1:308_1": "Anuddiṭṭhaṁpātimokkhanti anvaddhamāsaṁ āṇāpātimokkhaṁ anuddiṭṭhaṁ ahosi.",
  "atk-vin01a1:308_2": "Ovādapātimokkhameva te uddisiṁsu;",
  "atk-vin01a1:308_3": "tampi ca no anvaddhamāsaṁ.",
  "atk-vin01a1:308_4": "Tathā hi vipassī bhagavā channaṁ channaṁ vassānaṁ sakiṁ sakiṁ ovādapātimokkhaṁ uddisi;",
  "atk-vin01a1:308_5": "tañca kho sāmaṁyeva.",
  "atk-vin01a1:308_6": "Sāvakā panassa attano attano vasanaṭṭhānesu na uddisiṁsu.",
  "atk-vin01a1:308_7": "Sakalajambudīpe ekasmiṁyeva ṭhāne bandhumatiyā rājadhāniyā kheme migadāye vipassissa bhagavato vasanaṭṭhāne sabbopi bhikkhusaṅgho uposathaṁ akāsi.",
  "atk-vin01a1:308_8": "Tañca kho saṅghuposathameva;",
  "atk-vin01a1:308_9": "na gaṇuposathaṁ,",
  "atk-vin01a1:308_10": "na puggaluposathaṁ,",
  "atk-vin01a1:308_11": "na pārisuddhiuposathaṁ,",
  "atk-vin01a1:308_12": "na adhiṭṭhānuposathaṁ.",
  "atk-vin01a1:309_0": "Tadā kira jambudīpe caturāsītivihārasahassāni honti.",
  "atk-vin01a1:309_1": "Ekamekasmiṁ vihāre abbokiṇṇāni dasapi vīsatipi bhikkhusahassāni vasanti,",
  "atk-vin01a1:309_2": "bhiyyopi vasanti.",
  "atk-vin01a1:309_3": "Uposathārocikā devatā tattha tattha gantvā ārocenti – “mārisā,",
  "atk-vin01a1:309_4": "ekaṁ vassaṁ atikkantaṁ,",
  "atk-vin01a1:309_5": "dve tīṇi cattāri pañca vassāni atikkantāni,",
  "atk-vin01a1:309_6": "idaṁ chaṭṭhaṁ vassaṁ,",
  "atk-vin01a1:309_7": "āgāminiyā puṇṇamāsiyā buddhadassanatthaṁ uposathakaraṇatthañca gantabbaṁ! Sampatto vo sannipātakālo”ti.",
  "atk-vin01a1:309_8": "Tato sānubhāvā bhikkhū attano attano ānubhāvena gacchanti,",
  "atk-vin01a1:309_9": "itare devatānubhāvena. Kathaṁ?",
  "atk-vin01a1:309_10": "Te kira bhikkhū pācīnasamuddante vā pacchimauttaradakkhiṇasamuddante vā ṭhitā gamiyavattaṁ pūretvā pattacīvaramādāya “gacchāmā”ti cittaṁ uppādenti;",
  "atk-vin01a1:309_11": "saha cittuppādā uposathaggaṁ gatāva honti.",
  "atk-vin01a1:309_12": "Te vipassiṁ sammāsambuddhaṁ abhivādetvā nisīdanti.",
  "atk-vin01a1:309_13": "Bhagavāpi sannisinnāya parisāya imaṁ ovādapātimokkhaṁ uddisati.",
  "atk-vin01a1:310_0": "“Khantī paramaṁ tapo titikkhā;",
  "atk-vin01a1:311_0": "Nibbānaṁ paramaṁ vadanti buddhā;",
  "atk-vin01a1:312_0": "Na hi pabbajito parūpaghātī;",
  "atk-vin01a1:313_0": "Na samaṇo hoti paraṁ viheṭhayanto.",
  "atk-vin01a1:314_0": "“Sabbapāpassa akaraṇaṁ, kusalassa upasampadā;",
  "atk-vin01a1:315_0": "Sacittapariyodapanaṁ, etaṁ buddhāna sāsanaṁ.",
  "atk-vin01a1:316_0": "“Anupavādo anupaghāto, pātimokkhe ca saṁvaro;",
  "atk-vin01a1:317_0": "Mattaññutā ca bhattasmiṁ, pantañca sayanāsanaṁ;",
  "atk-vin01a1:318_0": "Adhicitte ca āyogo, etaṁ buddhāna sāsana”nti. ;",
  "atk-vin01a1:319_0": "Eteneva upāyena itaresampi buddhānaṁ pātimokkhuddeso veditabbo.",
  "atk-vin01a1:319_1": "Sabbabuddhānañhi imā tissova ovādapātimokkhagāthāyo honti.",
  "atk-vin01a1:319_2": "Tā dīghāyukabuddhānaṁ yāva sāsanapariyantā uddesamāgacchanti;",
  "atk-vin01a1:319_3": "appāyukabuddhānaṁ paṭhamabodhiyaṁyeva.",
  "atk-vin01a1:319_4": "Sikkhāpadapaññattikālato pana pabhuti āṇāpātimokkhameva uddisīyati.",
  "atk-vin01a1:319_5": "Tañca kho bhikkhū eva uddisanti,",
  "atk-vin01a1:319_6": "na buddhā.",
  "atk-vin01a1:319_7": "Tasmā amhākampi bhagavā paṭhamabodhiyaṁ vīsativassamattameva idaṁ ovādapātimokkhaṁ uddisi.",
  "atk-vin01a1:319_8": "Athekadivasaṁ pubbārāme migāramātupāsāde nisinno bhikkhū āmantesi –",
  "atk-vin01a1:319_9": "“na dānāhaṁ,",
  "atk-vin01a1:319_10": "bhikkhave,",
  "atk-vin01a1:319_11": "ito paraṁ uposathaṁ karissāmi pātimokkhaṁ uddisissāmi,",
  "atk-vin01a1:319_12": "tumheva dāni bhikkhave ito paraṁ uposathaṁ kareyyātha,",
  "atk-vin01a1:319_13": "pātimokkhaṁ uddiseyyātha.",
  "atk-vin01a1:319_14": "Aṭṭhānametaṁ,",
  "atk-vin01a1:319_15": "bhikkhave,",
  "atk-vin01a1:319_16": "anavakāso yaṁ tathāgato aparisuddhāya parisāya uposathaṁ kareyya,",
  "atk-vin01a1:319_17": "pātimokkhaṁ uddiseyyā”ti.",
  "atk-vin01a1:319_18": "Tato paṭṭhāya bhikkhū āṇāpātimokkhaṁ uddisanti.",
  "atk-vin01a1:319_19": "Idaṁ āṇāpātimokkhaṁ tesaṁ anuddiṭṭhaṁ ahosi.",
  "atk-vin01a1:319_20": "Tena vuttaṁ –",
  "atk-vin01a1:319_21": "“anuddiṭṭhaṁ pātimokkha”nti.",
  "atk-vin01a1:320_0": "Tesaṁbuddhānanti tesaṁ vipassīādīnaṁ tiṇṇaṁ buddhānaṁ.",
  "atk-vin01a1:320_1": "Antaradhānenāti khandhantaradhānena;",
  "atk-vin01a1:320_2": "parinibbānenāti vuttaṁ hoti.",
  "atk-vin01a1:320_3": "Buddhānubuddhānanti ye tesaṁ buddhānaṁ anubuddhā sammukhasāvakā tesañca khandhantaradhānena.",
  "atk-vin01a1:320_4": "Ye te pacchimā sāvakāti ye tesaṁ sammukhasāvakānaṁ santike pabbajitā pacchimā sāvakā.",
  "atk-vin01a1:320_5": "Nānānāmāti “buddharakkhito,",
  "atk-vin01a1:320_6": "dhammarakkhito”tiādi nāmavasena vividhanāmā.",
  "atk-vin01a1:320_7": "Nānāgottāti “gotamo,",
  "atk-vin01a1:320_8": "moggallāno”tiādi gottavasena vividhagottā.",
  "atk-vin01a1:320_9": "Nānājaccāti “khattiyo,",
  "atk-vin01a1:320_10": "brāhmaṇo”tiādijātivasena nānājaccā.",
  "atk-vin01a1:320_11": "Nānākulā pabbajitāti khattiyakulādivase neva uccanīcauḷāruḷārabhogādikulavasena vā vividhakulā nikkhamma pabbajitā.",
  "atk-vin01a1:321_0": "Tetaṁ brahmacariyanti te pacchimā sāvakā yasmā ekanāmā ekagottā ekajātikā ekakulā pabbajitā “amhākaṁ",
  "atk-vin01a1:321_1": "sāsanaṁ tanti paveṇī”ti attano bhāraṁ katvā brahmacariyaṁ rakkhanti,",
  "atk-vin01a1:321_2": "ciraṁ pariyattidhammaṁ pariharanti.",
  "atk-vin01a1:321_3": "Ime ca tādisā na honti.",
  "atk-vin01a1:321_4": "Tasmā aññamaññaṁ viheṭhentā vilomaṁ gaṇhantā “asuko thero jānissati,",
  "atk-vin01a1:321_5": "asuko thero jānissatī”ti sithilaṁ karontā taṁ brahmacariyaṁ khippaññeva antaradhāpesuṁ,",
  "atk-vin01a1:321_6": "saṅgahaṁ āropetvā na rakkhiṁsu.",
  "atk-vin01a1:321_7": "Seyyathāpīti tassatthassa opammanidassanaṁ.",
  "atk-vin01a1:321_8": "Vikiratīti vikkhipati.",
  "atk-vin01a1:321_9": "Vidhamatīti ṭhānantaraṁ neti.",
  "atk-vin01a1:321_10": "Viddhaṁsetīti ṭhitaṭṭhānato apaneti.",
  "atk-vin01a1:321_11": "Yathā taṁ suttena asaṅgahitattāti yathā suttena asaṅgahitattā aganthitattā abaddhattā evaṁ vikirati yathā suttena asaṅgahitāni vikiriyanti,",
  "atk-vin01a1:321_12": "evaṁ vikiratīti vuttaṁ hoti.",
  "atk-vin01a1:321_13": "Evameva khoti opammasampaṭipādanaṁ.",
  "atk-vin01a1:321_14": "Antaradhāpesunti vaggasaṅgaha-paṇṇāsasaṅgahādīhi asaṅgaṇhantā yaṁ yaṁ attano ruccati,",
  "atk-vin01a1:321_15": "taṁ tadeva gahetvā sesaṁ vināsesuṁ adassanaṁ nayiṁsu.",
  "atk-vin01a1:322_0": "Akilāsuno ca te bhagavanto ahesuṁ sāvake cetasā ceto paricca ovaditunti apica sāriputta te buddhā attano",
  "atk-vin01a1:322_1": "cetasā sāvakānaṁ ceto paricca paricchinditvā ovadituṁ akilāsuno ahesuṁ,",
  "atk-vin01a1:322_2": "paracittaṁ ñatvā anusāsaniṁ na bhāriyato na papañcato addasaṁsu.",
  "atk-vin01a1:322_3": "Bhūtapubbaṁ sāriputtātiādi tesaṁ akilāsubhāvappakāsanatthaṁ vuttaṁ.",
  "atk-vin01a1:322_4": "Bhiṁsanaketi bhayānake bhayajananake.",
  "atk-vin01a1:322_5": "Evaṁ vitakkethāti nekkhammavitakkādayo tayo vitakke vitakketha.",
  "atk-vin01a1:322_6": "Mā evaṁ vitakkayitthāti kāmavitakkādayo tayo akusalavitakke mā vitakkayittha.",
  "atk-vin01a1:322_7": "Evaṁ manasi karothāti “aniccaṁ dukkhamanattā asubha”nti manasi karotha.",
  "atk-vin01a1:322_8": "Mā evaṁ manasā katthāti “niccaṁ sukhaṁ attā subha”nti mā manasi akarittha.",
  "atk-vin01a1:322_9": "Idaṁ pajahathāti akusalaṁ pajahatha.",
  "atk-vin01a1:322_10": "Idaṁ upasampajja viharathāti kusalaṁ upasampajja paṭilabhitvā nipphādetvā viharatha.",
  "atk-vin01a1:323_0": "Anupādāyaāsavehi cittāni vimucciṁsūti aggahetvā vimucciṁsu.",
  "atk-vin01a1:323_1": "Tesañhi cittāni yehi āsavehi vimucciṁsu,",
  "atk-vin01a1:323_2": "na te tāni gahetvā vimucciṁsu.",
  "atk-vin01a1:323_3": "Anuppādanirodhena pana nirujjhamānā aggahetvā vimucciṁsu.",
  "atk-vin01a1:323_4": "Tena vuttaṁ –",
  "atk-vin01a1:323_5": "“anupādāya āsavehi cittāni vimucciṁsū”ti.",
  "atk-vin01a1:323_6": "Sabbepi te arahattaṁ patvā sūriyarasmisamphuṭṭhamiva padumavanaṁ vikasitacittā ahesuṁ.",
  "atk-vin01a1:323_7": "Tatra sudaṁ sāriputta bhiṁsanakassa vanasaṇḍassa bhiṁsanakatasmiṁ hotīti tatrāti purimavacanāpekkhaṁ;",
  "atk-vin01a1:323_8": "sudanti padapūraṇamatte nipāto;",
  "atk-vin01a1:323_9": "sāriputtāti ālapanaṁ.",
  "atk-vin01a1:323_10": "Ayaṁ panettha atthayojanā –",
  "atk-vin01a1:323_11": "tatrāti yaṁ vuttaṁ “aññatarasmiṁ bhiṁsanake vanasaṇḍe”ti,",
  "atk-vin01a1:323_12": "tatra yo so bhiṁsanakoti vanasaṇḍo vutto,",
  "atk-vin01a1:323_13": "tassa bhiṁsanakassa vanasaṇḍassa bhiṁsanakatasmiṁ hoti,",
  "atk-vin01a1:323_14": "bhiṁsanakiriyāya hotīti attho. Kiṁ hoti?",
  "atk-vin01a1:323_15": "Idaṁ hoti –",
  "atk-vin01a1:323_16": "yo koci avītarāgo…pe…",
  "atk-vin01a1:323_17": "lomāni haṁsantīti.",
  "atk-vin01a1:324_0": "Atha vā tatrāti sāmiatthe bhummaṁ.",
  "atk-vin01a1:324_1": "Suiti nipāto;",
  "atk-vin01a1:324_2": "“kiṁ su nāma te bhonto samaṇabrāhmaṇā”tiādīsu viya.",
  "atk-vin01a1:324_3": "Idanti adhippetamatthaṁ paccakkhaṁ viya katvā dassanavacanaṁ.",
  "atk-vin01a1:324_4": "Suidanti sudaṁ,",
  "atk-vin01a1:324_5": "sandhivasena ikāralopo veditabbo.",
  "atk-vin01a1:324_6": "“Cakkhundriyaṁ,",
  "atk-vin01a1:324_7": "itthindriyaṁ,",
  "atk-vin01a1:324_8": "anaññātaññassāmītindriyaṁ,",
  "atk-vin01a1:324_9": "“kiṁ sūdha vitta”ntiādīsu viya.",
  "atk-vin01a1:324_10": "Ayaṁ panettha atthayojanā –",
  "atk-vin01a1:324_11": "tassa sāriputta bhiṁsanakassa vanasaṇḍassa bhiṁsanakatasmiṁ idaṁsu hoti.",
  "atk-vin01a1:324_12": "Bhiṁsanakatasminti bhiṁsanakabhāveti attho.",
  "atk-vin01a1:324_13": "Ekassa takārassa lopo daṭṭhabbo.",
  "atk-vin01a1:324_14": "Bhiṁsanakattasmintiyeva vā pāṭho.",
  "atk-vin01a1:324_15": "“Bhiṁsanakatāya” iti vā vattabbe liṅgavipallāso kato.",
  "atk-vin01a1:324_16": "Nimittatthe cetaṁ bhummavacanaṁ,",
  "atk-vin01a1:324_17": "tasmā evaṁ sambandho veditabbo –",
  "atk-vin01a1:324_18": "bhiṁsanakabhāve idaṁsu hoti,",
  "atk-vin01a1:324_19": "bhiṁsanakabhāvanimittaṁ bhiṁsanakabhāvahetu bhiṁsanakabhāvapaccayā idaṁsu hoti.",
  "atk-vin01a1:324_20": "Yo koci avītarāgo taṁ vanasaṇḍaṁ pavisati,",
  "atk-vin01a1:324_21": "yebhuyyena lomāni haṁsantīti bahutarāni lomāni haṁsanti uddhaṁ mukhāni sūcisadisāni kaṇṭakasadisāni ca hutvā tiṭṭhanti,",
  "atk-vin01a1:324_22": "appāni na haṁsanti.",
  "atk-vin01a1:324_23": "Bahutarānaṁ vā sattānaṁ haṁsanti.",
  "atk-vin01a1:324_24": "Appakānaṁ atisūrapurisānaṁ na haṁsanti.",
  "atk-vin01a1:325_0": "Idāni ayaṁ kho,",
  "atk-vin01a1:325_1": "sāriputta,",
  "atk-vin01a1:325_2": "hetūtiādi nigamanaṁ.",
  "atk-vin01a1:325_3": "Yañcettha antarantarā na vuttaṁ,",
  "atk-vin01a1:325_4": "taṁ uttānatthameva.",
  "atk-vin01a1:325_5": "Tasmā pāḷikkameneva veditabbaṁ.",
  "atk-vin01a1:325_6": "Yaṁ pana vuttaṁ na ciraṭṭhitikaṁ ahosīti,",
  "atk-vin01a1:325_7": "taṁ purisayugavasena vuttanti veditabbaṁ.",
  "atk-vin01a1:325_8": "Vassagaṇanāya hi vipassissa bhagavato asītivassasahassāni āyu,",
  "atk-vin01a1:325_9": "sammukhasāvakānampissa tattakameva.",
  "atk-vin01a1:325_10": "Evamassa yvāyaṁ sabbapacchimako sāvako,",
  "atk-vin01a1:325_11": "tena saha ghaṭetvā satasahassaṁ saṭṭhimattāni ca vassasahassāni brahmacariyaṁ aṭṭhāsi.",
  "atk-vin01a1:325_12": "Purisayugavasena pana yugaparamparāya āgantvā dveyeva purisayugāni aṭṭhāsi.",
  "atk-vin01a1:325_13": "Tasmā na ciraṭṭhitikanti vuttaṁ.",
  "atk-vin01a1:325_14": "Sikhissa pana bhagavato sattativassasahassāni āyu.",
  "atk-vin01a1:325_15": "Sammukhasāvakānampissa tattakameva.",
  "atk-vin01a1:325_16": "Vessabhussa bhagavato saṭṭhivassasahassāni āyu.",
  "atk-vin01a1:325_17": "Sammukhasāvakānampissa tattakameva.",
  "atk-vin01a1:325_18": "Evaṁ tesampi ye sabbapacchimakā sāvakā tehi saha ghaṭetvā satasahassato uddhaṁ cattālīsamattāni vīsatimattāni ca vassasahassāni brahmacariyaṁ aṭṭhāsi.",
  "atk-vin01a1:325_19": "Purisayugavasena pana yugaparamparāya āgantvā dve dveyeva purisayugāni aṭṭhāsi.",
  "atk-vin01a1:325_20": "Tasmā na ciraṭṭhitikanti vuttaṁ.",
  "atk-vin01a1:326_0": "20.",
  "atk-vin01a1:326_1": "Evaṁ āyasmā sāriputto tiṇṇaṁ buddhānaṁ brahmacariyassa na ciraṭṭhitikāraṇaṁ sutvā itaresaṁ tiṇṇaṁ brahmacariyassa",
  "atk-vin01a1:326_2": "ciraṭṭhitikāraṇaṁ sotukāmo puna bhagavantaṁ “ko pana bhante hetū”ti ādinā nayena pucchi.",
  "atk-vin01a1:326_3": "Bhagavāpissa byākāsi.",
  "atk-vin01a1:326_4": "Taṁ sabbaṁ vuttapaṭipakkhavasena veditabbaṁ.",
  "atk-vin01a1:326_5": "Ciraṭṭhitikabhāvepi cettha tesaṁ buddhānaṁ āyuparimāṇatopi purisayugatopi ubhayathā ciraṭṭhitikatā veditabbā.",
  "atk-vin01a1:326_6": "Kakusandhassa hi bhagavato cattālīsavassasahassāni āyu,",
  "atk-vin01a1:326_7": "koṇāgamanassa bhagavato tiṁsavassasahassāni,",
  "atk-vin01a1:326_8": "kassapassa bhagavato vīsativassasahassāni;",
  "atk-vin01a1:326_9": "sammukhasāvakānampi nesaṁ tattakameva.",
  "atk-vin01a1:326_10": "Bahūni ca nesaṁ sāvakayugāni paramparāya brahmacariyaṁ pavattesuṁ.",
  "atk-vin01a1:326_11": "Evaṁ tesaṁ āyuparimāṇatopi sāvakayugatopi ubhayathā brahmacariyaṁ ciraṭṭhitikaṁ ahosi.",
  "atk-vin01a1:327_0": "Amhākaṁ pana bhagavato kassapassa bhagavato upaḍḍhāyukappamāṇe dasavassasahassāyukakāle uppajjitabbaṁ siyā.",
  "atk-vin01a1:327_1": "Taṁ asambhuṇantena pañcavassasahassāyukakāle,",
  "atk-vin01a1:327_2": "ekavassasahassāyukakāle,",
  "atk-vin01a1:327_3": "pañcavassasatāyukakālepi vā uppajjitabbaṁ siyā.",
  "atk-vin01a1:327_4": "Yasmā panassa buddhattakārake dhamme esantassa pariyesantassa ñāṇaṁ paripācentassa gabbhaṁ gaṇhāpentassa vassasatāyukakāle ñāṇaṁ paripākamagamāsi.",
  "atk-vin01a1:327_5": "Tasmā atiparittāyukakāle uppanno.",
  "atk-vin01a1:327_6": "Tenassa sāvakaparamparāvasena ciraṭṭhitikampi brahmacariyaṁ āyuparimāṇavasena vassagaṇanāya naciraṭṭhitikamevāti vattuṁ vaṭṭati.",
  "atk-vin01a1:328_0": "21.Atha kho āyasmā sāriputtoti ko anusandhi?",
  "atk-vin01a1:328_1": "Evaṁ tiṇṇaṁ buddhānaṁ brahmacariyassa ciraṭṭhitikāraṇaṁ sutvā sikkhāpadapaññattiyeva ciraṭṭhitikabhāvahetūti",
  "atk-vin01a1:328_2": "niṭṭhaṁ gantvā bhagavatopi brahmacariyassa ciraṭṭhitikabhāvaṁ icchanto āyasmā sāriputto bhagavantaṁ sikkhāpadapaññattiṁ yāci.",
  "atk-vin01a1:328_3": "Tassā yācanavidhidassanatthametaṁ vuttaṁ –",
  "atk-vin01a1:328_4": "atha kho āyasmā sāriputto uṭṭhāyāsanā …pe…",
  "atk-vin01a1:328_5": "ciraṭṭhitikanti.",
  "atk-vin01a1:328_6": "Tattha addhaniyanti addhānakkhamaṁ;",
  "atk-vin01a1:328_7": "dīghakālikanti vuttaṁ hoti.",
  "atk-vin01a1:328_8": "Sesaṁ uttānatthameva.",
  "atk-vin01a1:329_0": "Athassa bhagavā “na tāvāyaṁ sikkhāpadapaññattikālo”ti pakāsento “āgamehi tvaṁ sāriputtā”tiādimāha.",
  "atk-vin01a1:329_1": "Tattha āgamehi tvanti tiṭṭha tāva tvaṁ;",
  "atk-vin01a1:329_2": "adhivāsehi tāva tvanti vuttaṁ hoti.",
  "atk-vin01a1:329_3": "Ādaratthavasenevettha dvikkhattuṁ vuttaṁ.",
  "atk-vin01a1:329_4": "Etena bhagavā sikkhāpadapaññattiyā sāvakānaṁ visayabhāvaṁ paṭikkhipitvā “buddhavisayova sikkhāpadapaññattī”ti āvikaronto “tathāgato vā”tiādimāha.",
  "atk-vin01a1:329_5": "Ettha ca tatthāti sikkhāpadapaññattiyācanāpekkhaṁ bhummavacanaṁ.",
  "atk-vin01a1:329_6": "Tatrāyaṁ yojanā –",
  "atk-vin01a1:329_7": "yaṁ vuttaṁ “sikkhāpadaṁ paññapeyyā”ti,",
  "atk-vin01a1:329_8": "tattha tassā sikkhāpadapaññattiyā tathāgatoyeva kālaṁ jānissatīti.",
  "atk-vin01a1:329_9": "Evaṁ vatvā akālaṁ tāva dassetuṁ “na tāva sāriputtā”tiādimāha.",
  "atk-vin01a1:330_0": "Tattha āsavā tiṭṭhanti etesūti āsavaṭṭhānīyā.",
  "atk-vin01a1:330_1": "Yesu diṭṭhadhammikasamparāyikā dukkhāsavā kilesāsavā ca parūpavādavippaṭisāravadhabandhanādayo ceva apāyadukkhavisesabhūtā ca āsavā tiṭṭhantiyeva,",
  "atk-vin01a1:330_2": "yasmā nesaṁ te kāraṇaṁ hontīti attho.",
  "atk-vin01a1:330_3": "Te āsavaṭṭhānīyā vītikkamadhammā yāva na saṅghe pātubhavanti,",
  "atk-vin01a1:330_4": "na tāva satthā sāvakānaṁ sikkhāpadaṁ paññapetīti ayamettha yojanā.",
  "atk-vin01a1:330_5": "Yadi hi paññapeyya,",
  "atk-vin01a1:330_6": "parūpavādā parūpārambhā garahadosā na parimucceyya.",
  "atk-vin01a1:331_0": "Kathaṁ?",
  "atk-vin01a1:331_1": "Paññapentena hi “yo pana bhikkhu methunaṁ dhammaṁ paṭiseveyyā”tiādi sabbaṁ paññapetabbaṁ bhaveyya.",
  "atk-vin01a1:331_2": "Adisvāva vītikkamadosaṁ imaṁ paññattiṁ ñatvā pare evaṁ upavādañca upārambhañca garahañca pavatteyyuṁ –",
  "atk-vin01a1:331_3": "“kathañhi nāma samaṇo gotamo bhikkhusaṅgho me anvāyiko vacanakaroti ettāvatā sikkhāpadehi paliveṭhessati,",
  "atk-vin01a1:331_4": "pārājikaṁ paññapessati?",
  "atk-vin01a1:331_5": "Nanu ime kulaputtā mahantaṁ bhogakkhandhaṁ mahantañca ñātiparivaṭṭaṁ hatthagatāni ca rajjānipi pahāya pabbajitā,",
  "atk-vin01a1:331_6": "ghāsacchādanaparamatāya santuṭṭhā,",
  "atk-vin01a1:331_7": "sikkhāya tibbagāravā,",
  "atk-vin01a1:331_8": "kāye ca jīvite ca nirapekkhā viharanti.",
  "atk-vin01a1:331_9": "Tesu nāma ko lokāmisabhūtaṁ methunaṁ vā paṭisevissati,",
  "atk-vin01a1:331_10": "parabhaṇḍaṁ vā harissati,",
  "atk-vin01a1:331_11": "parassa vā iṭṭhaṁ kantaṁ atimadhuraṁ jīvitaṁ upacchindissati,",
  "atk-vin01a1:331_12": "abhūtaguṇakathāya vā jīvitaṁ kappessati! Nanu pārājike apaññattepi pabbajjāsaṅkhepenevetaṁ pākaṭaṁ kata”nti.",
  "atk-vin01a1:331_13": "Tathāgatassa ca thāmañca balañca sattā na jāneyyuṁ.",
  "atk-vin01a1:331_14": "Paññattampi sikkhāpadaṁ kuppeyya,",
  "atk-vin01a1:331_15": "na yathāṭhāne tiṭṭheyya.",
  "atk-vin01a1:331_16": "Seyyathāpi nāma akusalo vejjo kañci anuppannagaṇḍaṁ purisaṁ pakkosāpetvā “ehi bho purisa,",
  "atk-vin01a1:331_17": "imasmiṁ te sarīrappadese mahāgaṇḍo uppajjitvā anayabyasanaṁ pāpessati,",
  "atk-vin01a1:331_18": "paṭikacceva naṁ tikicchāpehī”ti vatvā “sādhācariya,",
  "atk-vin01a1:331_19": "tvaṁyeva naṁ tikicchassū”ti vutto tassa arogaṁ sarīrappadesaṁ phāletvā lohitaṁ nīharitvā ālepanabandhanadhovanādīhi",
  "atk-vin01a1:331_20": "taṁ padesaṁ sañchaviṁ katvā taṁ purisaṁ vadeyya –",
  "atk-vin01a1:331_21": "“mahārogo te mayā tikicchito,",
  "atk-vin01a1:331_22": "dehi me deyyadhamma”nti.",
  "atk-vin01a1:331_23": "So taṁ “kimayaṁ bālavejjo vadati?",
  "atk-vin01a1:331_24": "Kataro kira me iminā rogo tikicchito?",
  "atk-vin01a1:331_25": "Nanu me ayaṁ dukkhañca janeti,",
  "atk-vin01a1:331_26": "lohitakkhayañca maṁ pāpetī”ti evaṁ upavadeyya ceva upārambheyya ca garaheyya ca,",
  "atk-vin01a1:331_27": "na cassa guṇaṁ jāneyya.",
  "atk-vin01a1:331_28": "Evameva yadi anuppanne vītikkamadose satthā sāvakānaṁ sikkhāpadaṁ paññapeyya,",
  "atk-vin01a1:331_29": "parūpavādādīhi ca na parimucceyya,",
  "atk-vin01a1:331_30": "na cassa thāmaṁ vā balaṁ vā sattā jāneyyuṁ,",
  "atk-vin01a1:331_31": "paññattampi sikkhāpadaṁ kuppeyya,",
  "atk-vin01a1:331_32": "na yathāṭhāne tiṭṭheyya.",
  "atk-vin01a1:331_33": "Tasmā vuttaṁ –",
  "atk-vin01a1:331_34": "“na tāva sāriputta satthā sāvakānaṁ…pe…",
  "atk-vin01a1:331_35": "pātubhavantī”ti.",
  "atk-vin01a1:332_0": "Evaṁ akālaṁ dassetvā puna kālaṁ dassetuṁ “yato ca kho sāriputtā”tiādimāha.",
  "atk-vin01a1:332_1": "Tattha yatoti yadā;",
  "atk-vin01a1:332_2": "yasmiṁ kāleti vuttaṁ hoti.",
  "atk-vin01a1:332_3": "Sesaṁ vuttānusāreneva veditabbaṁ.",
  "atk-vin01a1:332_4": "Ayaṁ vā hettha saṅkhepattho –",
  "atk-vin01a1:332_5": "yasmiṁ samaye “āsavaṭṭhānīyā dhammā”ti saṅkhyaṁ gatā vītikkamadosā saṅghe pātubhavanti,",
  "atk-vin01a1:332_6": "tadā satthā sāvakānaṁ sikkhāpadaṁ paññapeti,",
  "atk-vin01a1:332_7": "uddisati pātimokkhaṁ. Kasmā?",
  "atk-vin01a1:332_8": "Tesaṁyeva “āsavaṭṭhānīyā dhammā”ti saṅkhyaṁ gatānaṁ vītikkamadosānaṁ paṭighātāya.",
  "atk-vin01a1:332_9": "Evaṁ paññapento yathā nāma kusalo vejjo uppannaṁ gaṇḍaṁ phālanalepanabandhanadhovanādīhi tikicchanto",
  "atk-vin01a1:332_10": "rogaṁ vūpasametvā sañchaviṁ katvā na tveva upavādādiraho hoti,",
  "atk-vin01a1:332_11": "sake ca ācariyake viditānubhāvo hutvā sakkāraṁ pāpuṇāti;",
  "atk-vin01a1:332_12": "evaṁ na ca upavādādiraho hoti,",
  "atk-vin01a1:332_13": "sake ca sabbaññuvisaye viditānubhāvo hutvā sakkāraṁ pāpuṇāti.",
  "atk-vin01a1:332_14": "Tañcassa sikkhāpadaṁ akuppaṁ hoti,",
  "atk-vin01a1:332_15": "yathāṭhāne tiṭṭhatīti.",
  "atk-vin01a1:333_0": "Evaṁ āsavaṭṭhānīyānaṁ dhammānaṁ anuppattiṁ sikkhāpadapaññattiyā akālaṁ uppattiñca kālanti vatvā idāni",
  "atk-vin01a1:333_1": "tesaṁ dhammānaṁ anuppattikālañca uppattikālañca dassetuṁ “na tāva sāriputta idhekacce”tiādimāha.",
  "atk-vin01a1:333_2": "Tattha uttānatthāni padāni pāḷivaseneva veditabbāni.",
  "atk-vin01a1:333_3": "Ayaṁ pana anuttānapadavaṇṇanā –",
  "atk-vin01a1:333_4": "rattiyo jānantīti rattaññū,",
  "atk-vin01a1:333_5": "attano pabbajitadivasato paṭṭhāya bahukā rattiyo jānanti,",
  "atk-vin01a1:333_6": "cirapabbajitāti vuttaṁ hoti.",
  "atk-vin01a1:333_7": "Rattaññūhi mahattaṁ rattaññumahattaṁ;",
  "atk-vin01a1:333_8": "cirapabbajitehi mahantabhāvanti attho.",
  "atk-vin01a1:333_9": "Tatra rattaññumahattaṁ patte saṅghe upasenaṁ vaṅgantaputtaṁ ārabbha sikkhāpadaṁ paññattanti veditabbaṁ.",
  "atk-vin01a1:333_10": "So hāyasmā ūnadasavasse bhikkhū upasampādente disvā ekavasso saddhivihārikaṁ upasampādesi.",
  "atk-vin01a1:333_11": "Atha bhagavā sikkhāpadaṁ paññapesi – “na,",
  "atk-vin01a1:333_12": "bhikkhave,",
  "atk-vin01a1:333_13": "ūnadasavassena upasampādetabbo.",
  "atk-vin01a1:333_14": "Yo upasampādeyya,",
  "atk-vin01a1:333_15": "āpatti dukkaṭassā”ti.",
  "atk-vin01a1:333_16": "Evaṁ paññatte sikkhāpade puna bhikkhū “dasavassāmha dasavassāmhā”ti bālā abyattā upasampādenti.",
  "atk-vin01a1:333_17": "Atha bhagavā aparampi sikkhāpadaṁ paññāpesi – “na,",
  "atk-vin01a1:333_18": "bhikkhave,",
  "atk-vin01a1:333_19": "bālena abyattena upasampādetabbo.",
  "atk-vin01a1:333_20": "Yo upasampādeyya,",
  "atk-vin01a1:333_21": "āpatti dukkaṭassa.",
  "atk-vin01a1:333_22": "Anujānāmi,",
  "atk-vin01a1:333_23": "bhikkhave,",
  "atk-vin01a1:333_24": "byattena bhikkhunā paṭibalena dasavassena vā atirekadasavassena vā upasampādetu”nti rattaññumahattaṁ pattakāle dve sikkhāpadāni paññattāni.",
  "atk-vin01a1:334_0": "Vepullamahattanti vipulabhāvena mahattaṁ.",
  "atk-vin01a1:334_1": "Saṅgho hi yāva na theranavamajjhimānaṁ vasena vepullamahattaṁ patto hoti,",
  "atk-vin01a1:334_2": "tāva senāsanāni pahonti.",
  "atk-vin01a1:334_3": "Sāsane ekacce āsavaṭṭhānīyā dhammā na uppajjanti.",
  "atk-vin01a1:334_4": "Vepullamahattaṁ pana patte te uppajjanti.",
  "atk-vin01a1:334_5": "Atha satthā sāvakānaṁ sikkhāpadaṁ paññapeti.",
  "atk-vin01a1:334_6": "Tattha vepullamahattaṁ patte saṅghe paññattasikkhāpadāni “yo pana bhikkhu anupasampannena uttari dirattatirattaṁ sahaseyyaṁ kappeyya,",
  "atk-vin01a1:334_7": "pācittiyaṁ” ;",
  "atk-vin01a1:334_8": "“yā pana bhikkhunī anuvassaṁ vuṭṭhāpeyya,",
  "atk-vin01a1:334_9": "pācittiyaṁ” ;",
  "atk-vin01a1:334_10": "“yā pana bhikkhunī ekaṁ vassaṁ dve vuṭṭhāpeyya,",
  "atk-vin01a1:334_11": "pācittiya”nti iminā nayena veditabbāni.",
  "atk-vin01a1:335_0": "Lābhaggamahattanti lābhassa aggamahattaṁ;",
  "atk-vin01a1:335_1": "yo lābhassa aggo uttamo mahantabhāvo,",
  "atk-vin01a1:335_2": "taṁ patto hotīti attho.",
  "atk-vin01a1:335_3": "Lābhena vā aggamahattampi,",
  "atk-vin01a1:335_4": "lābhena seṭṭhattañca mahantattañca pattoti attho.",
  "atk-vin01a1:335_5": "Saṅgho hi yāva na lābhaggamahattaṁ patto hoti,",
  "atk-vin01a1:335_6": "tāva na lābhaṁ paṭicca āsavaṭṭhānīyā dhammā uppajjanti.",
  "atk-vin01a1:335_7": "Patte pana uppajjanti,",
  "atk-vin01a1:335_8": "atha satthā sāvakānaṁ sikkhāpadaṁ paññapeti –",
  "atk-vin01a1:335_9": "“yo pana bhikkhu acelakassa vā paribbājakassa vā paribbājikāya vā sahatthā khādanīyaṁ vā bhojanīyaṁ vā dadeyya,",
  "atk-vin01a1:335_10": "pācittiya”nti.",
  "atk-vin01a1:335_11": "Idañhi lābhaggamahattaṁ patte saṅghe sikkhāpadaṁ paññattaṁ.",
  "atk-vin01a1:336_0": "Bāhusaccamahattanti bāhusaccassa mahantabhāvaṁ.",
  "atk-vin01a1:336_1": "Saṅgho hi yāva na bāhusaccamahattaṁ patto hoti,",
  "atk-vin01a1:336_2": "tāva na āsavaṭṭhānīyā dhammā uppajjanti.",
  "atk-vin01a1:336_3": "Bāhusaccamahattaṁ patte pana yasmā ekampi nikāyaṁ, dvepi…pe…",
  "atk-vin01a1:336_4": "pañcapi nikāye uggahetvā ayoniso ummujjamānā puggalā rasena rasaṁ saṁsanditvā uddhammaṁ ubbinayaṁ satthusāsanaṁ dīpenti.",
  "atk-vin01a1:336_5": "Atha satthā “yo pana bhikkhu evaṁ vadeyya –",
  "atk-vin01a1:336_6": "tathāhaṁ bhagavatā dhammaṁ desitaṁ ājānāmi…pe…",
  "atk-vin01a1:336_7": "samaṇuddesopi ce evaṁ vadeyyā”tiādinā nayena sikkhāpadaṁ paññapetīti.",
  "atk-vin01a1:337_0": "Evaṁ bhagavā āsavaṭṭhānīyānaṁ dhammānaṁ anuppattikālañca uppattikālañca dassetvā tasmiṁ samaye sabbasopi",
  "atk-vin01a1:337_1": "tesaṁ abhāvaṁ dassento “nirabbudo hi sāriputtā”tiādimāha.",
  "atk-vin01a1:337_2": "Tattha nirabbudoti abbudavirahito;",
  "atk-vin01a1:337_3": "abbudā vuccanti corā,",
  "atk-vin01a1:337_4": "niccoroti attho.",
  "atk-vin01a1:337_5": "Corāti ca imasmiṁ atthe dussīlāva adhippetā.",
  "atk-vin01a1:337_6": "Te hi assamaṇāva hutvā samaṇapaṭiññatāya paresaṁ paccaye corenti.",
  "atk-vin01a1:337_7": "Tasmā nirabbudoti niccoro,",
  "atk-vin01a1:337_8": "niddussīloti vuttaṁ hoti.",
  "atk-vin01a1:337_9": "Nirādīnavoti nirupaddavo nirupasaggo;",
  "atk-vin01a1:337_10": "dussīlādīnavarahitoyevāti vuttaṁ hoti.",
  "atk-vin01a1:337_11": "Apagatakāḷakoti kāḷakā vuccanti dussīlāyeva;",
  "atk-vin01a1:337_12": "te hi suvaṇṇavaṇṇāpi samānā kāḷakadhammayogā kāḷakātveva veditabbā.",
  "atk-vin01a1:337_13": "Tesaṁ abhāvā apagatakāḷako.",
  "atk-vin01a1:337_14": "Apahatakāḷakotipi pāṭho.",
  "atk-vin01a1:337_15": "Suddhoti apagatakāḷakattāyeva suddho pariyodāto pabhassaro.",
  "atk-vin01a1:337_16": "Sāre patiṭṭhitoti sāro vuccanti sīla-samādhi-paññāvimutti-vimuttiñāṇadassanaguṇā,",
  "atk-vin01a1:337_17": "tasmiṁ sāre patiṭṭhitattā sāre patiṭṭhito.",
  "atk-vin01a1:338_0": "Evaṁ sāre patiṭṭhitabhāvaṁ vatvā puna so cassa sāre patiṭṭhitabhāvo evaṁ veditabboti dassento imesañhi sāriputtāti ādimāha.",
  "atk-vin01a1:338_1": "Tatrāyaṁ saṅkhepavaṇṇanā –",
  "atk-vin01a1:338_2": "yānimāni verañjāyaṁ vassāvāsaṁ upagatāni pañca bhikkhusatāni,",
  "atk-vin01a1:338_3": "imesaṁ yo guṇavasena pacchimako sabbaparittaguṇo bhikkhu,",
  "atk-vin01a1:338_4": "so sotāpanno.",
  "atk-vin01a1:338_5": "Sotāpannoti sotaṁ āpanno;",
  "atk-vin01a1:338_6": "sototi ca maggassetaṁ adhivacanaṁ.",
  "atk-vin01a1:338_7": "Sotāpannoti tena samannāgatassa puggalassa. Yathāha –",
  "atk-vin01a1:339_0": "“Soto sototi hidaṁ,",
  "atk-vin01a1:339_1": "sāriputta, vuccati;",
  "atk-vin01a1:339_2": "katamo nu kho,",
  "atk-vin01a1:339_3": "sāriputta, sototi?",
  "atk-vin01a1:339_4": "Ayameva hi, bhante,",
  "atk-vin01a1:339_5": "ariyo aṭṭhaṅgiko maggo,",
  "atk-vin01a1:339_6": "seyyathidaṁ –",
  "atk-vin01a1:339_7": "sammādiṭṭhi…pe…",
  "atk-vin01a1:339_8": "sammāsamādhī”ti.",
  "atk-vin01a1:339_9": "“Sotāpanno sotāpannoti hidaṁ,",
  "atk-vin01a1:339_10": "sāriputta, vuccati;",
  "atk-vin01a1:339_11": "katamo nu kho,",
  "atk-vin01a1:339_12": "sāriputta,",
  "atk-vin01a1:339_13": "sotāpanno”ti? “Yo hi, bhante,",
  "atk-vin01a1:339_14": "iminā ariyena aṭṭhaṅgikena maggena samannāgato,",
  "atk-vin01a1:339_15": "ayaṁ vuccati –",
  "atk-vin01a1:339_16": "sotāpanno.",
  "atk-vin01a1:339_17": "Soyamāyasmā evaṁnāmo evaṁgotto”ti.",
  "atk-vin01a1:339_18": "Idha pana maggena phalassa nāmaṁ dinnaṁ.",
  "atk-vin01a1:339_19": "Tasmā phalaṭṭho “sotāpanno”ti veditabbo.",
  "atk-vin01a1:340_0": "Avinipātadhammoti vinipātetīti vinipāto;",
  "atk-vin01a1:340_1": "nāssa vinipāto dhammoti avinipātadhammo,",
  "atk-vin01a1:340_2": "na attānaṁ apāyesu vinipātanasabhāvoti vuttaṁ hoti. Kasmā?",
  "atk-vin01a1:340_3": "Ye dhammā apāyagamanīyā,",
  "atk-vin01a1:340_4": "tesaṁ parikkhayā.",
  "atk-vin01a1:340_5": "Vinipatanaṁ vā vinipāto,",
  "atk-vin01a1:340_6": "nāssa vinipāto dhammoti avinipātadhammo,",
  "atk-vin01a1:340_7": "apāyesu vinipātanasabhāvo assa natthīti vuttaṁ hoti.",
  "atk-vin01a1:340_8": "Sammattaniyāmena maggena niyatattā niyato.",
  "atk-vin01a1:340_9": "Sambodhi paraṁ ayanaṁ parā gati assāti sambodhiparāyaṇo.",
  "atk-vin01a1:340_10": "Upari maggattayaṁ avassaṁ sampāpakoti attho. Kasmā?",
  "atk-vin01a1:340_11": "Paṭiladdhapaṭhamamaggattāti.",
  "atk-vin01a1:341_0": "Vinayapaññattiyācanakathā niṭṭhitā.",
  "atk-vin01a1:342_0": "Buddhāciṇṇakathā",
  "atk-vin01a1:343_0": "22.",
  "atk-vin01a1:343_1": "Evaṁ dhammasenāpatiṁ saññāpetvā verañjāyaṁ taṁ vassāvāsaṁ vītināmetvā vutthavasso mahāpavāraṇāya pavāretvā",
  "atk-vin01a1:343_2": "atha kho bhagavā āyasmantaṁ ānandaṁ āmantesi.",
  "atk-vin01a1:343_3": "Āmantesīti ālapi abhāsi sambodhesi. Kinti?",
  "atk-vin01a1:343_4": "Āciṇṇaṁ kho panetanti evamādi.",
  "atk-vin01a1:343_5": "Āciṇṇanti caritaṁ vattaṁ anudhammatā.",
  "atk-vin01a1:343_6": "Taṁ kho panetaṁ āciṇṇaṁ duvidhaṁ hoti –",
  "atk-vin01a1:343_7": "buddhāciṇṇaṁ,",
  "atk-vin01a1:343_8": "sāvakāciṇṇanti.",
  "atk-vin01a1:343_9": "Katamaṁ buddhāciṇṇaṁ?",
  "atk-vin01a1:343_10": "Idaṁ tāva ekaṁ –",
  "atk-vin01a1:343_11": "yehi nimantitā vassaṁ vasanti,",
  "atk-vin01a1:343_12": "na te anapaloketvā anāpucchitvā janapadacārikaṁ pakkamanti.",
  "atk-vin01a1:343_13": "Sāvakā pana apaloketvā vā anapaloketvā vā yathāsukhaṁ pakkamanti.",
  "atk-vin01a1:344_0": "Aparampi buddhāciṇṇaṁ –",
  "atk-vin01a1:344_1": "vutthavassā pavāretvā janasaṅgahatthāya janapadacārikaṁ pakkamantiyeva.",
  "atk-vin01a1:344_2": "Janapadacārikaṁ carantā ca mahāmaṇḍalaṁ majjhimamaṇḍalaṁ antimamaṇḍalanti imesaṁ tiṇṇaṁ maṇḍalānaṁ aññatarasmiṁ maṇḍale caranti.",
  "atk-vin01a1:344_3": "Tattha mahāmaṇḍalaṁ navayojanasatikaṁ,",
  "atk-vin01a1:344_4": "majjhimamaṇḍalaṁ chayojanasatikaṁ,",
  "atk-vin01a1:344_5": "antimamaṇḍalaṁ tiyojanasatikaṁ.",
  "atk-vin01a1:344_6": "Yadā mahāmaṇḍale cārikaṁ caritukāmā honti,",
  "atk-vin01a1:344_7": "tadā mahāpavāraṇāya pavāretvā pāṭipadadivase mahābhikkhusaṅghaparivārā nikkhamitvā gāmanigamādīsu mahājanaṁ",
  "atk-vin01a1:344_8": "āmisapaṭiggahena anuggaṇhantā dhammadānena cassa vivaṭṭupanissitaṁ kusalaṁ vaḍḍhentā navahi māsehi janapadacārikaṁ",
  "atk-vin01a1:344_9": "pariyosāpenti.",
  "atk-vin01a1:344_10": "Sace pana antovasse bhikkhūnaṁ samathavipassanā taruṇā honti,",
  "atk-vin01a1:344_11": "mahāpavāraṇāya appavāretvā pavāraṇāsaṅgahaṁ datvā kattikapuṇṇamāyaṁ pavāretvā māgasirassa paṭhamadivase",
  "atk-vin01a1:344_12": "mahābhikkhusaṅghaparivārā nikkhamitvā vuttanayeneva majjhimamaṇḍale aṭṭhahi māsehi cārikaṁ pariyosāpenti.",
  "atk-vin01a1:344_13": "Sace pana nesaṁ vutthavassānaṁ aparipākindriyā veneyyasattā honti,",
  "atk-vin01a1:344_14": "tesaṁ indriyaparipākaṁ āgamentā māgasiramāsampi tattheva vasitvā phussamāsassa paṭhamadivase mahābhikkhusaṅghaparivārā",
  "atk-vin01a1:344_15": "nikkhamitvā vuttanayeneva antimamaṇḍale sattahi māsehi cārikaṁ pariyosāpenti.",
  "atk-vin01a1:344_16": "Tesu ca maṇḍalesu yattha katthaci vicarantāpi te te satte kilesehi viyojentā sotāpattiphalādīhi payojentā",
  "atk-vin01a1:344_17": "veneyyavaseneva nānāvaṇṇāni pupphāni ocinantā viya caranti.",
  "atk-vin01a1:345_0": "Aparampi buddhānaṁ āciṇṇaṁ –",
  "atk-vin01a1:345_1": "devasikaṁ paccūsasamaye santaṁ sukhaṁ nibbānārammaṇaṁ katvā phalasamāpattisamāpajjanaṁ,",
  "atk-vin01a1:345_2": "phalasamāpattiyā vuṭṭhahitvā devasikaṁ mahākaruṇāsamāpattiyā samāpajjanaṁ,",
  "atk-vin01a1:345_3": "tato vuṭṭhahitvā dasasahassacakkavāḷe bodhaneyyasattasamavalokanaṁ.",
  "atk-vin01a1:346_0": "Aparampi buddhānaṁ āciṇṇaṁ –",
  "atk-vin01a1:346_1": "āgantukehi saddhiṁ paṭhamataraṁ paṭisanthārakaraṇaṁ,",
  "atk-vin01a1:346_2": "aṭṭhuppattivasena dhammadesanā,",
  "atk-vin01a1:346_3": "otiṇṇe dose sikkhāpadapaññāpananti idaṁ buddhāciṇṇaṁ.",
  "atk-vin01a1:347_0": "Katamaṁ sāvakāciṇṇaṁ?",
  "atk-vin01a1:347_1": "Buddhassa bhagavato kāle dvikkhattuṁ sannipāto pure vassūpanāyikāya ca kammaṭṭhānaggahaṇatthaṁ,",
  "atk-vin01a1:347_2": "vutthavassānañca adhigataguṇārocanatthaṁ upari kammaṭṭhānaggahaṇatthañca.",
  "atk-vin01a1:347_3": "Idaṁ sāvakāciṇṇaṁ.",
  "atk-vin01a1:347_4": "Idha pana buddhāciṇṇaṁ dassento āha –",
  "atk-vin01a1:347_5": "“āciṇṇaṁ kho panetaṁ, ānanda,",
  "atk-vin01a1:347_6": "tathāgatāna”nti.",
  "atk-vin01a1:348_0": "Āyāmāti āgaccha yāma.",
  "atk-vin01a1:348_1": "Apalokessāmāti cārikaṁ caraṇatthāya āpucchissāma.",
  "atk-vin01a1:348_2": "Evanti sampaṭicchanatthe nipāto.",
  "atk-vin01a1:348_3": "Bhanteti gāravādhivacanametaṁ;",
  "atk-vin01a1:348_4": "satthuno paṭivacanadānantipi vaṭṭati.",
  "atk-vin01a1:348_5": "Bhagavato paccassosīti bhagavato vacanaṁ paṭiassosi,",
  "atk-vin01a1:348_6": "abhimukho hutvā suṇi sampaṭicchi.",
  "atk-vin01a1:348_7": "Evanti iminā vacanena paṭiggahesīti vuttaṁ hoti.",
  "atk-vin01a1:349_0": "Atha kho bhagavā nivāsetvāti idha pubbaṇhasamayanti vā sāyanhasamayanti vā na vuttaṁ.",
  "atk-vin01a1:349_1": "Evaṁ santepi bhagavā katabhattakicco majjhanhikaṁ vītināmetvā āyasmantaṁ ānandaṁ pacchāsamaṇaṁ katvā",
  "atk-vin01a1:349_2": "nagaradvārato paṭṭhāya nagaravīthiyo suvaṇṇarasapiñjarāhi raṁsīhi samujjotayamāno yena verañjassa brāhmaṇassa",
  "atk-vin01a1:349_3": "nivesanaṁ tenupasaṅkami.",
  "atk-vin01a1:349_4": "Gharadvāre ṭhitamattameva cassa bhagavantaṁ disvā parijano ārocesi.",
  "atk-vin01a1:349_5": "Brāhmaṇo satiṁ paṭilabhitvā saṁvegajāto sahasā vuṭṭhāya mahārahaṁ āsanaṁ paññapetvā bhagavantaṁ paccuggamma “ito, bhagavā,",
  "atk-vin01a1:349_6": "upasaṅkamatū”ti āha.",
  "atk-vin01a1:349_7": "Bhagavā upasaṅkamitvā paññatte āsane nisīdi.",
  "atk-vin01a1:349_8": "Atha kho verañjo brāhmaṇo bhagavantaṁ upanisīditukāmo attanā ṭhitapadesato yena bhagavā tenupasaṅkami.",
  "atk-vin01a1:349_9": "Ito paraṁ uttānatthameva.",
  "atk-vin01a1:350_0": "Yaṁ pana brāhmaṇo āha –",
  "atk-vin01a1:350_1": "“apica yo deyyadhammo,",
  "atk-vin01a1:350_2": "so na dinno”ti.",
  "atk-vin01a1:350_3": "Tatrāyamadhippāyo –",
  "atk-vin01a1:350_4": "mayā nimantitānaṁ vassaṁvutthānaṁ tumhākaṁ temāsaṁ divase divase pāto yāgukhajjakaṁ,",
  "atk-vin01a1:350_5": "majjhanhike khādanīyabhojanīyaṁ,",
  "atk-vin01a1:350_6": "sāyanhe anekavidha pānavikati gandhapupphādīhi pūjāsakkāroti evamādiko yo deyyadhammo dātabbo assa,",
  "atk-vin01a1:350_7": "so na dinnoti.",
  "atk-vin01a1:350_8": "Tañca kho no asantanti ettha pana liṅgavipallāso veditabbo.",
  "atk-vin01a1:350_9": "So ca kho deyyadhammo amhākaṁ no asantoti ayañhettha attho.",
  "atk-vin01a1:350_10": "Atha vā yaṁ dānavatthuṁ mayaṁ tumhākaṁ dadeyyāma,",
  "atk-vin01a1:350_11": "tañca kho no asantanti evamettha attho veditabbo.",
  "atk-vin01a1:351_0": "Nopiadātukamyatāti adātukāmatāpi no natthi,",
  "atk-vin01a1:351_1": "yathā pahūtavittūpakaraṇānaṁ maccharīnaṁ.",
  "atk-vin01a1:351_2": "Taṁ kutettha labbhā bahukiccā gharāvāsāti tatrāyaṁ yojanā –",
  "atk-vin01a1:351_3": "yasmā bahukiccā gharāvāsā,",
  "atk-vin01a1:351_4": "tasmā ettha santepi deyyadhamme dātukamyatāya ca taṁ kuto labbhā kuto taṁ sakkā laddhuṁ,",
  "atk-vin01a1:351_5": "yaṁ mayaṁ tumhākaṁ deyyadhammaṁ dadeyyāmāti gharāvāsaṁ garahanto āha.",
  "atk-vin01a1:351_6": "So kira mārena āvaṭṭitabhāvaṁ na jānāti,",
  "atk-vin01a1:351_7": "“gharāvāsapalibodhena me satisammoso jāto”ti maññi,",
  "atk-vin01a1:351_8": "tasmā evamāha. Apica –",
  "atk-vin01a1:351_9": "taṁ kutettha labbhāti imasmiṁ temāsabbhantare yamahaṁ tumhākaṁ dadeyyaṁ,",
  "atk-vin01a1:351_10": "taṁ kuto labbhā?",
  "atk-vin01a1:351_11": "Bahukiccā hi gharāvāsāti evamettha yojanā veditabbā.",
  "atk-vin01a1:352_0": "Atha brāhmaṇo “yaṁnūnāhaṁ yaṁ me tīhi māsehi dātabbaṁ siyā,",
  "atk-vin01a1:352_1": "taṁ sabbaṁ ekadivaseneva dadeyya”nti cintetvā adhivāsetu me bhavaṁ gotamotiādimāha.",
  "atk-vin01a1:352_2": "Tattha svātanāyāti yaṁ me tumhesu sakkāraṁ karoto sve bhavissati puññañceva pītipāmojjañca,",
  "atk-vin01a1:352_3": "tadatthāya.",
  "atk-vin01a1:352_4": "Atha tathāgato “sace ahaṁ nādhivāseyyaṁ,",
  "atk-vin01a1:352_5": "‘ayaṁ temāsaṁ kiñci aladdhā kupito maññe,",
  "atk-vin01a1:352_6": "tena me yāciyamāno ekabhattampi na paṭiggaṇhāti,",
  "atk-vin01a1:352_7": "natthi imasmiṁ adhivāsanakhanti,",
  "atk-vin01a1:352_8": "asabbaññū aya’nti evaṁ brāhmaṇo ca verañjāvāsino ca garahitvā bahuṁ apuññaṁ pasaveyyuṁ,",
  "atk-vin01a1:352_9": "taṁ tesaṁ mā ahosī”ti tesaṁ anukampāya adhivāsesi bhagavā tuṇhībhāvena.",
  "atk-vin01a1:353_0": "Adhivāsetvā ca atha kho bhagavā verañjaṁ brāhmaṇaṁ “alaṁ gharāvāsapalibodhacintāyā”ti saññāpetvā taṅkhaṇānurūpāya",
  "atk-vin01a1:353_1": "dhammiyā kathāya diṭṭhadhammikasamparāyikaṁ atthaṁ sandassetvā kusale dhamme samādapetvā gaṇhāpetvā tattha",
  "atk-vin01a1:353_2": "ca naṁ samuttejetvā saussāhaṁ katvā tāya saussāhatāya aññehi ca vijjamānaguṇehi sampahaṁsetvā dhammaratanavassaṁ",
  "atk-vin01a1:353_3": "vassetvā uṭṭhāyāsanā pakkāmi.",
  "atk-vin01a1:353_4": "Pakkante ca pana bhagavati verañjo brāhmaṇo puttadāraṁ āmantesi – “mayaṁ, bhaṇe,",
  "atk-vin01a1:353_5": "bhagavantaṁ temāsaṁ nimantetvā ekadivasaṁ ekabhattampi nādamha. Handa,",
  "atk-vin01a1:353_6": "dāni tathā dānaṁ paṭiyādetha yathā temāsikopi deyyadhammo sve ekadivaseneva dātuṁ sakkā hotī”ti.",
  "atk-vin01a1:353_7": "Tato paṇītaṁ dānaṁ paṭiyādāpetvā yaṁ divasaṁ bhagavā nimantito,",
  "atk-vin01a1:353_8": "tassā rattiyā accayena āsanaṭṭhānaṁ alaṅkārāpetvā mahārahāni āsanāni paññapetvā gandhadhūmavāsakusumavicitraṁ",
  "atk-vin01a1:353_9": "mahāpūjaṁ sajjetvā bhagavato kālaṁ ārocāpesi.",
  "atk-vin01a1:353_10": "Tena vuttaṁ –",
  "atk-vin01a1:353_11": "“atha kho verañjo brāhmaṇo tassā rattiyā accayena…pe…",
  "atk-vin01a1:353_12": "niṭṭhitaṁ bhatta”nti.",
  "atk-vin01a1:354_0": "23.",
  "atk-vin01a1:354_1": "Bhagavā bhikkhusaṅghaparivuto tattha agamāsi.",
  "atk-vin01a1:354_2": "Tena vuttaṁ –",
  "atk-vin01a1:354_3": "“atha kho bhagavā…pe…",
  "atk-vin01a1:354_4": "nisīdi saddhiṁ bhikkhusaṅghenā”ti.",
  "atk-vin01a1:354_5": "Atha kho verañjo brāhmaṇo buddhappamukhaṁ bhikkhusaṅghanti buddhappamukhanti buddhapariṇāyakaṁ;",
  "atk-vin01a1:354_6": "buddhaṁ saṅghattheraṁ katvā nisinnanti vuttaṁ hoti.",
  "atk-vin01a1:354_7": "Paṇītenāti uttamena.",
  "atk-vin01a1:354_8": "Sahatthāti sahatthena.",
  "atk-vin01a1:354_9": "Santappetvāti suṭṭhu tappetvā,",
  "atk-vin01a1:354_10": "paripuṇṇaṁ suhitaṁ yāvadatthaṁ katvā.",
  "atk-vin01a1:354_11": "Sampavāretvāti suṭṭhu pavāretvā ‘ala’nti hatthasaññāya mukhasaññāya vacībhedena ca paṭikkhipāpetvā.",
  "atk-vin01a1:354_12": "Bhuttāvinti bhuttavantaṁ.",
  "atk-vin01a1:354_13": "Onītapattapāṇinti pattato onītapāṇiṁ;",
  "atk-vin01a1:354_14": "apanītahatthanti vuttaṁ hoti.",
  "atk-vin01a1:354_15": "Ticīvarena acchādesīti ticīvaraṁ bhagavato adāsi.",
  "atk-vin01a1:354_16": "Idaṁ pana vohāravacanamattaṁ hoti “ticīvarena acchādesī”ti,",
  "atk-vin01a1:354_17": "tasmiñca ticīvare ekameko sāṭako sahassaṁ agghati.",
  "atk-vin01a1:354_18": "Iti brāhmaṇo bhagavato tisahassagghanakaṁ ticīvaramadāsi uttamaṁ kāsikavatthasadisaṁ.",
  "atk-vin01a1:354_19": "Ekamekañca bhikkhuṁ ekamekena dussayugenāti ekamekena dussayugaḷena.",
  "atk-vin01a1:354_20": "Tatra ekasāṭako pañcasatāni agghati.",
  "atk-vin01a1:354_21": "Evaṁ pañcannaṁ bhikkhusatānaṁ pañcasatasahassagghanakāni dussāni adāsi.",
  "atk-vin01a1:354_22": "Brāhmaṇo ettakampi datvā atuṭṭho puna sattaṭṭhasahassagghanake anekarattakambale ca paṭṭuṇṇapattapaṭe",
  "atk-vin01a1:354_23": "ca phāletvā phāletvā āyogaaṁsabaddhakakāyabandhanaparissāvanādīnaṁ atthāya adāsi.",
  "atk-vin01a1:354_24": "Satapākasahassapākānañca bhesajjatelānaṁ tumbāni pūretvā ekamekassa bhikkhuno abbhañjanatthāya sahassagghanakaṁ telamadāsi.",
  "atk-vin01a1:354_25": "Kiṁ bahunā,",
  "atk-vin01a1:354_26": "catūsu paccayesu na koci parikkhāro samaṇaparibhogo adinno nāma ahosi.",
  "atk-vin01a1:354_27": "Pāḷiyaṁ pana cīvaramattameva vuttaṁ.",
  "atk-vin01a1:355_0": "Evaṁ mahāyāgaṁ yajitvā saputtadāraṁ vanditvā nisinnaṁ atha kho bhagavā verañjaṁ brāhmaṇaṁ temāsaṁ mārāvaṭṭanena",
  "atk-vin01a1:355_1": "dhammasavanāmatarasaparibhogaparihīnaṁ ekadivaseneva dhammāmatavassaṁ vassetvā puripuṇṇasaṅkappaṁ kurumāno",
  "atk-vin01a1:355_2": "dhammiyākathāya sandassetvā…pe…",
  "atk-vin01a1:355_3": "uṭṭhāyāsanā pakkāmi.",
  "atk-vin01a1:355_4": "Brāhmaṇopi saputtadāro bhagavantañca bhikkhusaṅghañca vanditvā “punapi, bhante,",
  "atk-vin01a1:355_5": "amhākaṁ anuggahaṁ kareyyāthā”ti evamādīni vadanto anubandhitvā assūni pavattayamāno nivatti.",
  "atk-vin01a1:356_0": "Atha kho bhagavā verañjāyaṁ yathābhirantaṁ viharitvāti yathājjhāsayaṁ yathārucitaṁ vāsaṁ vasitvā verañjāya",
  "atk-vin01a1:356_1": "nikkhamitvā mahāmaṇḍale cārikāya caraṇakāle gantabbaṁ buddhavīthi pahāya dubbhikkhadosena kilantaṁ bhikkhusaṅghaṁ",
  "atk-vin01a1:356_2": "ujunāva maggena gahetvā gantukāmo soreyyādīni anupagamma payāgapatiṭṭhānaṁ gantvā tattha gaṅgaṁ nadiṁ",
  "atk-vin01a1:356_3": "uttaritvā yena bārāṇasī tadavasari.",
  "atk-vin01a1:356_4": "Tena avasari tadavasari.",
  "atk-vin01a1:356_5": "Tatrāpi yathājjhāsayaṁ viharitvā vesāliṁ agamāsi.",
  "atk-vin01a1:356_6": "Tena vuttaṁ –",
  "atk-vin01a1:356_7": "“anupagamma soreyyaṁ…pe…",
  "atk-vin01a1:356_8": "vesāliyaṁ viharati mahāvane kūṭāgārasālāya”nti.",
  "atk-vin01a1:357_0": "Buddhāciṇṇakathā niṭṭhitā.",
  "atk-vin01a1:358_0": "Samantapāsādikāya vinayasaṁvaṇṇanāya",
  "atk-vin01a1:359_0": "Verañjakaṇḍavaṇṇanā niṭṭhitā.",
  "atk-vin01a1:360_0": "Tatridaṁ samantapāsādikāya samantapāsādikattasmiṁ –",
  "atk-vin01a1:361_0": "Ācariyaparamparato, nidānavatthuppabhedadīpanato;",
  "atk-vin01a1:362_0": "Parasamayavivajjanato, sakasamayavisuddhito ceva.",
  "atk-vin01a1:363_0": "Byañjanaparisodhanato, padatthato pāḷiyojanakkamato;",
  "atk-vin01a1:364_0": "Sikkhāpadanicchayato, vibhaṅganayabhedadassanato.",
  "atk-vin01a1:365_0": "Sampassataṁ na dissati, kiñci apāsādikaṁ yato ettha;",
  "atk-vin01a1:366_0": "Viññūnamayaṁ tasmā, samantapāsādikātveva.",
  "atk-vin01a1:367_0": "Saṁvaṇṇanā pavattā, vinayassa vineyyadamanakusalena;",
  "atk-vin01a1:368_0": "Vuttassa lokanāthena, lokamanukampamānenāti.",
  "atk-vin01a1:369_0": "Verañjakaṇḍavaṇṇanā niṭṭhitā."
}