{
  "pe8:0.1_0": "Peṭakopadesa",
  "pe8:0.2_0": "Hārasampātabhūmi",
  "pe8:1.1_0": "Yāni cattāri jhānāni,",
  "pe8:1.1_1": "tesaṁ jhānānaṁ imāni aṅgāni,",
  "pe8:1.1_2": "tesaṁ aṅgānaṁ samūho assa aṅgā,",
  "pe8:1.1_3": "ayaṁ jhānabhūmi ko visesoti assa viseso.",
  "pe8:1.2_0": "Ime sambhārā tehi ayaṁ samudāgamo, tassa samudāgamassa ayaṁ upanisā, tāya upanisāya ayaṁ bhāvanā.",
  "pe8:1.3_0": "Tassā bhāvanāya ayaṁ ādīnavo.",
  "pe8:1.4_0": "Tena ayaṁ parihāni.",
  "pe8:1.5_0": "Kassa parihānīti tadupagajjhāyino.",
  "pe8:1.6_0": "Taṁ yathā bhaṇitaṁ paccavekkhanto ayaṁ viseso.",
  "pe8:1.7_0": "Tena visesena ayaṁ assādo,",
  "pe8:1.7_1": "so kassa assādo ajhāniyā jhāyino,",
  "pe8:1.7_2": "tassā ajhāniyā jhāyino,",
  "pe8:1.7_3": "idaṁ kallitā kosalle ṭhitajjhānaṁ anomaddiyataṁ gacchati jhānabalaṁ,",
  "pe8:1.7_4": "jhānabale ṭhitassa ayaṁ pāramippattassa imāni jhānaṅgāni anāvilasaṅkappo paṭhame jhāne jhānaṅgāni bhāvī.",
  "pe8:1.8_0": "So pīti tadanusārittāva paṭhame jhāne jhānaṅgaṁ tassaṅguno ca dhammā tadabhisannitāya ca.",
  "pe8:1.9_0": "Pīti dutiye jhāne jhānaṅgadhammatā kho pana tathā pavattassa sahagataṁ jhānaṅgadhammaṁ sasukhatāya ajjhattaṁ",
  "pe8:1.9_1": "sampasādo dutiye jhāne jhānaṅgaṁ manosampasādanatāya tadabhisannitāya ca.",
  "pe8:1.10_0": "Pīti dutiye jhāne jhānaṅgaṁ ajjhattaṁ sampasādanaṁ samādhitā pīti dutiye jhāne jhānaṅgaṁ,",
  "pe8:1.10_1": "cetaso ekodibhāvo dutiye jhāne jhānaṅgaṁ,",
  "pe8:1.10_2": "upekkhā phassatā tatiye jhāne jhānaṅgaṁ,",
  "pe8:1.10_3": "sukhaṁ tassa aṅganti ca.",
  "pe8:1.11_0": "Cetaso ekodibhāvo catutthe jhāne jhānaṅgaṁ,",
  "pe8:1.11_1": "upekkhā adukkhamasukhā catutthe jhāne jhānaṅgaṁ,",
  "pe8:1.11_2": "abhinisābhūmi upekkhāsatipārisuddhi catutthe jhāne jhānaṅgaṁ.",
  "pe8:1.12_0": "Satipārisuddhi ca anekajjhānabhūmīsu jhānaṅgasamāyuttā pīti cetaso ekodibhāvo catutthe jhāne jhānaṅgaṁ.",
  "pe8:2.1_0": "Tattha katamā jhānabhūmi?",
  "pe8:2.2_0": "Savitakke savicāre vivekā anugatā paṭhame jhāne jhānabhūmi.",
  "pe8:2.3_0": "Avitakke avicāre ajjhattaṁ sampasādanaṁ janitaṁ pītimanugatā dutiye jhāne jhānabhūmi.",
  "pe8:2.4_0": "Sukhasātasamohitā sappītikā tatiye jhāne jhānabhūmi.",
  "pe8:2.5_0": "Tassa sukhadukkhasahagatā abhinīhārasahagatā catutthe jhāne jhānabhūmi.",
  "pe8:2.6_0": "Appamāṇasahagatā sattārammaṇā paṭhame jhāne jhānabhūmi.",
  "pe8:2.7_0": "Abhibhūmiāyatanasahagatā rūpasaññīsu dutiye jhāne jhānabhūmi.",
  "pe8:2.8_0": "Vimokkhasahagatānaṁ vimokkhesu tatiye jhāne jhānabhūmi.",
  "pe8:2.9_0": "Anupassanāsahagatā kāyasaṅkhārā sammā catutthassa jhānassa bhūmi.",
  "pe8:3.1_0": "Tattha katame jhānavisesā?",
  "pe8:3.2_0": "Vivicceva kāmehi vivicca pāpakehi akusalehi dhammehi cittacetasikasahagatā kāmadhātusamatikkamanatāpi,",
  "pe8:3.2_1": "ayaṁ jhānaviseso.",
  "pe8:3.3_0": "Avitakkā ceva avicārā ca sappītikāya satisahagatāya pītisahagatā saññāmanasikārā samudācaranti.",
  "pe8:3.4_0": "Ayaṁ jhānaviseso.",
  "pe8:3.5_0": "Avitakkāya bhūmiyā avicāreyeva sati anugatā upekkhāsahagatā manasikārā samudācaranti.",
  "pe8:3.6_0": "Tadanudhammatāya ca sati saṇḍahati.",
  "pe8:3.7_0": "Tañca bhūmiṁ upasampajja viharati, ayaṁ jhānaviseso.",
  "pe8:3.8_0": "Satipārisuddhisahagatā saññāmanasikārā samudācaranti,",
  "pe8:3.8_1": "tañca bhūmiṁ upasampajja viharati,",
  "pe8:3.8_2": "ayaṁ jhānaviseso.",
  "pe8:3.9_0": "Viññāṇañcāyatanasahagatāya bhūmiyaṁ ākiñcaññāyatanasahagatā saññāmanasikārā samudācaranti,",
  "pe8:3.9_1": "tañca bhūmiṁ upasampajja viharati,",
  "pe8:3.9_2": "ayaṁ jhānaviseso.",
  "pe8:4.1_0": "Jhānasambhārā nekkhammavitakko sambhāro kāmavitakkavinodanādhippāyatā.",
  "pe8:4.2_0": "Abyāpādavitakko sambhāro byāpādavitakkapaṭivinodanādhippāyatā.",
  "pe8:4.3_0": "Avihiṁsāvitakko sambhāro vihiṁsāvitakkapaṭivinodanādhippāyatā.",
  "pe8:4.4_0": "Indriyesu guttadvāratā appicchatā sambhāro parisuddhājīvo catunnaṁ samāpattīnaṁ sambhāro akammassa vihāritā.",
  "pe8:4.5_0": "Maggasambhāro samāpattipajjanatā.",
  "pe8:4.6_0": "Phalasambhāro jhānanibbattitāya jhānasamudāgamo.",
  "pe8:4.7_0": "Kusalahetu yaṁ jhānaṁ samudayaṁ gacchanti ko ca na kutoci nekkhammappattā samudāgacchanti.",
  "pe8:4.8_0": "Ālambanirodhasamādhi santo samudāgacchanti.",
  "pe8:4.9_0": "Avītikkantā samudāgacchanti.",
  "pe8:4.10_0": "Sukhindriyaṁ somanassindriyaṁ pahānāya te ca abyāpajjatāya samudāgacchanti.",
  "pe8:4.11_0": "Taṁ pana sandhāya samudāgacchanti.",
  "pe8:4.12_0": "Aparidāhanāya samudāgacchanti.",
  "pe8:4.13_0": "Ayaṁ ñāṇasamudāgamo.",
  "pe8:5.1_0": "Tattha katamā upanisā?",
  "pe8:5.2_0": "Kalyāṇamittatā jhānassa upanisā.",
  "pe8:5.3_0": "Kalyāṇasampavaṅkatā jhānassa upanisā.",
  "pe8:5.4_0": "Indriyesu guttadvāratā jhānassa upanisā.",
  "pe8:5.5_0": "Asantuṭṭhitā kusalesu dhammesu jhānassa upanisā.",
  "pe8:5.6_0": "Saddhammassavanaṁ jhānassa upanisā.",
  "pe8:5.7_0": "Saṁvejaniye ṭhāne saṁviggassa yoniso padhānaṁ.",
  "pe8:5.8_0": "Ayaṁ jhānopanisā.",
  "pe8:6.1_0": "Tattha katamā bhāvanā?",
  "pe8:6.2_0": "Mettāsevanā abyāpādavitakkabhāvanā.",
  "pe8:6.3_0": "Karuṇāsevanā avihiṁsāvitakkabhāvanā.",
  "pe8:6.4_0": "Muditābhāvanā pītisukhasampajaññā kāritā.",
  "pe8:6.5_0": "Upekkhābhāvanā passavatā upekkhābhāvanā apassavatā upekkhā ca ajjhupekkhā ca,",
  "pe8:6.5_1": "asubhasaññābhāvanā dukkhāpaṭipadā dandhābhiññā bhavasandhābhiññā bhavasandhānaṁ,",
  "pe8:6.5_2": "sā chabbidhā bhāvanā bhāvitā bahulīkatā anuṭṭhitā vatthukatā yānīkatā paricitā susamāraddhā.",
  "pe8:6.6_0": "Ayaṁ bhāvanā.",
  "pe8:7.1_0": "Evaṁ bhāvayantassa ayaṁ ādīnavo.",
  "pe8:7.2_0": "Paṭhame jhāne saṅkhārasamannāgato eso dhammo assuto sāsavo.",
  "pe8:7.3_0": "Sace esa dhammo ayaṁ sīlo āsannapaṭipakkho ca esa dhammo kāmo paticāro pativicāro samāpattīnaṁ ca sabboḷāriko esa dhammo vitakkavicāro ca.",
  "pe8:7.4_0": "Tattha cittaṁ khobhenti, kāyo cettha kilamati, kāyamhi cettha kilante cittaṁ vihaññati.",
  "pe8:7.5_0": "Anabhinīhārakkhamova abhiññānaṁ ime ādīnavā paṭhame jhāne.",
  "pe8:8.1_0": "Dutiye jhāne ime ādīnavā pītipharaṇasahagato ca eso dhammo, na samudācārasseti cittaṁ.",
  "pe8:8.2_0": "Asodhayaṁ upagamo cesa dhammo upagamiparissayo domanassapaccatthiko cesa dhammo.",
  "pe8:8.3_0": "Tattha tattha yuttīnaṁ pīti parajjato cesa dhammo dukkaraṁ hoti,",
  "pe8:8.3_1": "avattasantāsabhūmiparivajjayanto catūsu dukkhatāsu esa dhammo anuviddhāpanasaddhāya dukkhatāya ca na",
  "pe8:8.3_2": "palibodhadukkhatāya ca abhiññādukkhatāya ca rogadukkhatāya ca,",
  "pe8:8.3_3": "ime ādīnavā dutiye jhāne.",
  "pe8:9.1_0": "Tattha katame ādīnavā tatiye jhāne?",
  "pe8:9.2_0": "Upekkhāsukhasahagatāya tattha sātāvīnaṁ pañcannaṁ upekkhāsukhaṁ parivattito esa dhammo tena niccasaññitānañca yaṁ hoti.",
  "pe8:9.3_0": "Dukkhopaniyaṁ sukhaṁ cittassa saṅkhobhataṁ upādāya sukhadukkhāya gato savati.",
  "pe8:9.4_0": "Sukhadukkhānukatañca upādāya anabhihārakkhamaṁ cittaṁ hoti.",
  "pe8:9.5_0": "Abhiññāya sacchikiriyāsu sabbepi cete dhammā tīsu jhānasamāpattīsu catūhi ca dukkhatāhi anuviddhānaṁ",
  "pe8:9.5_1": "sā bhayā dukkhatāya palibodhadukkhatāya ca abhiññāya dukkhatāya ca ime ādīnavā tatiye jhāne.",
  "pe8:10.1_0": "Tattha katame ādīnavā catutthe jhāne?",
  "pe8:10.2_0": "Ākiñcaññāsamāpattikā te dhammānusamāpattikā etissā ca bhūmiyaṁ sātānaṁ bālaputhujjanānaṁ anekavidhāni diṭṭhigatāni uppajjanti.",
  "pe8:10.3_0": "Oḷārikā sukhumehi ca rūpasaññāhi anuvidhāni etāni jhānāni sadā anudayamettājhānakalānudanukalāya sādhāraṇā,",
  "pe8:10.3_1": "dukkarā ca sabbe cattāro mahāsambhārā samudāgatāni ca etāni jhānāni aññamaññaṁ nissāya samudāgacchanti.",
  "pe8:10.4_0": "Ettha samudāgatā ca ete dhammā na samattā honti.",
  "pe8:10.5_0": "Asamuggahitanimittā ca ete dhammā parihāyanti.",
  "pe8:10.6_0": "Nirujjhanti ca ete dhammā na upādiyanti nirujjhaṅgāni ca,",
  "pe8:10.6_1": "etesaṁ dhammānaṁ jhānāni nimittāni na jhānanimittasaññā vokirati.",
  "pe8:10.7_0": "Appaṭiladdhapubbā ca jhāyīvasena ca bhavati.",
  "pe8:10.8_0": "Imehi ādīnavehi ayaṁ jhānaparihāni.",
  "pe8:11.1_0": "Nirodhasamāpattiyā apaṭisaṅkhāya avasesasaññino ākiñcaññāyatanasahagatā saññāmanasikārā samudācaranti,",
  "pe8:11.1_1": "so nirodhasamāpattito parihāyati.",
  "pe8:11.2_0": "Āneñjasaññino asaññāyatanaṁ samāpannassa ākiñcaññāyatanasahagatā manasikārā samudācaranti,",
  "pe8:11.2_1": "tañca bhūmiṁ na pajānāti,",
  "pe8:11.2_2": "so tato parihāyati.",
  "pe8:11.3_0": "Ākiñcaññāyatanaṁ samāpannassa viññāṇañcāyatanasaññā manasikārā samudācaranti,",
  "pe8:11.3_1": "tañca bhūmiṁ na pajānāti,",
  "pe8:11.3_2": "so tato parihāyati.",
  "pe8:11.4_0": "Viññāṇañcāyatanaṁ samāpannassa rūpasaññāsahagatā.",
  "pe8:11.5_0": "Vitthārena …pe…",
  "pe8:11.6_0": "yāva paṭhame jhāne kāmasaññāsahagatā kātabbā.",
  "pe8:11.7_0": "Sakassa parihāyati,",
  "pe8:11.7_1": "kalaṅkajjhāne kalaṅkaṁ jhāyati,",
  "pe8:11.7_2": "parisamantato jhāyati,",
  "pe8:11.7_3": "bhindanto jhāyati,",
  "pe8:11.7_4": "na sajjhāyati,",
  "pe8:11.7_5": "āyūhanto jhāyati,",
  "pe8:11.7_6": "kiñci ca niparicito jhāyati.",
  "pe8:11.8_0": "Atividhāvanto jhāyati,",
  "pe8:11.8_1": "atimaññanto jhāyati,",
  "pe8:11.8_2": "kāyasaṅkhāre appaṭisambhāre jhāyati,",
  "pe8:11.8_3": "pariyuṭṭhānassa nissaraṇaṁ ajānanto jhāyati,",
  "pe8:11.8_4": "nīvaraṇābhibhūto jhāyati,",
  "pe8:11.8_5": "assāpattimanasikaronto jhānassa assādo kāmarāgapariyuṭṭhānaṁ pahānaṁ jhānassa assādo kāmarāgahetūnaṁ dhammānaṁ udayanti,",
  "pe8:11.8_6": "nirujjhaṅgāni etesaṁ dhammānaṁ jhānāni uparimā sukhupekkhā kāmakammakilesānaṁ pahānaṁ assādo,",
  "pe8:11.8_7": "evaṁ kho puna jhānassa assādo mahāsaṁvāsamappīḷite lokasannivāse asambodhokāsā vigamessamidaṁ jhānappahānā.",
  "pe8:11.9_0": "Ayaṁ palirodhamappalirodhalokasannivāse esanidhamidaṁ jhānaṁ anamataggasaṁsārasamāpannānaṁ sattānaṁ saṁsārappahānanā ānisaṁso,",
  "pe8:11.9_1": "yamidaṁ jhānassa assādo kāyassa ajhāniyajhāyino bhavati.",
  "pe8:11.10_0": "Ajhāniyajhāniyajhāyīhi aparāmasanto ajhāniyajhāyitaṁ jhāyati,",
  "pe8:11.10_1": "yāni kalaṅkajjhāyino padāni,",
  "pe8:11.10_2": "tāni anudhitāni paṭipakkhe.",
  "pe8:12.1_0": "Tattha katamaṁ jhānakosallaṁ?",
  "pe8:12.2_0": "Samāpattikosallaṁ jhānakosallaṁ,",
  "pe8:12.2_1": "jhānavisesakosallaṁ jhānakosallaṁ,",
  "pe8:12.2_2": "jhānantarikakosallaṁ jhānakosallaṁ,",
  "pe8:12.2_3": "samāpattivuṭṭhānakosallaṁ jhānakosallaṁ,",
  "pe8:12.2_4": "jhāne sabhāvakosallaṁ jhānakosallaṁ,",
  "pe8:12.2_5": "jhāne ādīnavakosallaṁ jhānakosallaṁ,",
  "pe8:12.2_6": "jhāne nissaraṇakosallaṁ jhānakosallaṁ,",
  "pe8:12.2_7": "jhānaphalena upādāya kosallaṁ,",
  "pe8:12.2_8": "jhānaphalena paṭisaṅkhānaphale aparihānadhammatā nibbattijhāne ca kīḷitāpi visesabhāgiyaṁ jhānaṁ paṭilabbhati.",
  "pe8:12.3_0": "Idaṁ panassāti bhavahāritā ca ārammaṇānimittaggāho anabhinīhārabalaṁ,",
  "pe8:12.3_1": "cittekaggatā nimittāsu gatisahitā samathabalena asaṁsīdanañca jhāne maggaphalaṁ samathaṁ pavatte samādhino",
  "pe8:12.3_2": "upekkhāpalipubbāparanimittāsayo paggāhino satibalaṁ taṁ pavattitānañca vipassanānaṁ samaññābale.",
  "pe8:12.4_0": "Tattha katamā jhānapāramitā?",
  "pe8:13.1_0": "Supāramitā mettā kāmesu sattā kāmasaṅgasattāti yamhi sutte desanāya vohārena dve saccāni niddiṭṭhāni,",
  "pe8:13.1_1": "dukkhañca samudayo ca,",
  "pe8:13.1_2": "vicayena hārena ye saṁyojanīyesu dhammesu vajjaṁ na passanti,",
  "pe8:13.1_3": "te oghaṁ tarissantīti netaṁ ṭhānaṁ vijjati.",
  "pe8:13.2_0": "Na tarissantīti atthi esā yutti ca vicayo ca idaṁ nu kissa padaṭṭhānaṁ,",
  "pe8:13.2_1": "kāmesu sattāti pañca kāmaguṇā,",
  "pe8:13.2_2": "taṁ kāmataṇhāya padaṭṭhānaṁ.",
  "pe8:13.3_0": "Saṁyojane vajjamapassamānāti avijjāya padaṭṭhānaṁ,",
  "pe8:13.3_1": "na hi jātu saṁyojanasaṅgasattā oghaṁ tareyyuṁ vipulaṁ mahantanti upādānassa padaṭṭhānaṁ.",
  "pe8:13.4_0": "Kāmesu sattāti kāmā dvidhā—",
  "pe8:13.5_0": "vatthukāmā ca kilesakāmā ca,",
  "pe8:13.5_1": "tattha kilesakāmā kāmataṇhā kāmataṇhāya yuttā bhavanti rūpataṇhā bhavataṇhā lakkhaṇena hārena,",
  "pe8:13.5_2": "saṁyojane vajjamapassamānāti saṁyojanassa.",
  "pe8:13.6_0": "Yo tattha chandarāgo tassa kiṁ padaṭṭhānaṁ?",
  "pe8:13.7_0": "Sukhā vedanā dve ca indriyāni—",
  "pe8:13.8_0": "sukhindriyañca somanassindriyañca.",
  "pe8:13.9_0": "Iti sukhāya vedanāya gahitāya tayopi vedanā gahitā honti.",
  "pe8:13.10_0": "Vedanākkhandhe gahite sabbe pañcakkhandhā gahitā honti.",
  "pe8:13.11_0": "Rūpasaddagandharasaphoṭṭhabbā gahitā,",
  "pe8:13.11_1": "vatthukāmesu gahitesu sabbāni cha bāhirāni āyatanāni gahitāni honti.",
  "pe8:13.12_0": "Ajjhattikabāhiresu āyatanesu yo sato,",
  "pe8:13.12_1": "ayaṁ vuccate lakkhaṇo hāro,",
  "pe8:13.12_2": "tattha yo oḷārikamhi kilese ajjhāvasito sabbakilesesu yo na tato sukhumataresu na vītarāgo bhavati.",
  "pe8:13.13_0": "Tattha bāhirasaṁyojanaṁ mamanti ajjhattasaṁyojanaṁ ahanti.",
  "pe8:13.14_0": "Tattha bhagavato ko adhippāyo?",
  "pe8:13.15_0": "Ye oghaṁ taritukāmā te saṁyojanīyesu dhammesu ādīnavānupassino viharissantīti ayamettha bhagavato adhippāyo.",
  "pe8:13.16_0": "Kāmesu sattāti yesu ca sattā yena ca sattā yesañca sattā ayaṁ catubbidho ākāro sabbesaṁ hārabhāgiyo.",
  "pe8:14.1_0": "Tattha katamāni tīṇi vipallāsāni padaṭṭhānāni ca?",
  "pe8:14.2_0": "Cittavipallāsassa diṭṭhivipallāsassa saññāvipallāsassa tayo vipallāsā tīṇi akusalamūlāni padaṭṭhānaṁ.",
  "pe8:14.3_0": "Tīṇi akusalamūlāni hīnappaṇītakāriyakammassa padaṭṭhānaṁ.",
  "pe8:14.4_0": "Catunnañca upādānānaṁ doso akusalamūlaṁ dissati.",
  "pe8:14.5_0": "Hīnappaṇītakāriyakammassa padaṭṭhānaṁ.",
  "pe8:14.6_0": "Yathā mātuyā vā pituno vā aññatarassa vā puna uḷārassa bhikkhuno abhayaṁ deti.",
  "pe8:14.7_0": "Tattha añño micchā paṭipajjeyya kāyena vā vācāya vā.",
  "pe8:14.8_0": "Tattha so byāpādamupādāya tesaṁ uḷārānaṁ rakkhāvaraṇaguttiyā anupālayanto yo uḷārānaṁ abhayaṁ deti.",
  "pe8:14.9_0": "Tesaṁ abhaye dinne yo tattha micchā paṭipajjeyya.",
  "pe8:14.10_0": "Tattha so byāpādaṁ upādāyanto dosajaṁ kammaṁ karoti.",
  "pe8:14.11_0": "Yo tattha asādhu indriyā nīvaraṇaṁ yaṁ tesaṁ abhayaṁ dakkhiṇato saññaṁ idaṁ paṇītaṁ kāraṇaṁ mayā puna",
  "pe8:14.11_1": "tattha micchāpaṭipatti ayaṁ byāpādo hīnagamivakammaṁ lobho moho ca imāni nīvaraṇāni vacanāni tāni cattāri",
  "pe8:14.11_2": "upādānāni tehi catūhi upādānehi yo so upādāno itthī vā puriso vā tesaṁ pañcakkhandhānaṁ teyeva upādāno",
  "pe8:14.11_3": "samudayo idaṁ dukkhañca samudayo ca soyeva desanāhāro.",
  "pe8:15.1_0": "Tattha kāmesu ye na pajjanti, te ādīnavānupassanāya pajjanti.",
  "pe8:15.2_0": "Itissā kāmadhātuyā nikkhamitukāmatā, ayaṁ vuccati nekkhammacchando.",
  "pe8:15.3_0": "Yo tattha anabhisaṅkhārānaṁ kiñci visodheti tassa dhāvarā vā, ayaṁ abyāpādacchando.",
  "pe8:15.4_0": "Kiñci vihiṁsati, ayaṁ vihiṁsāchando.",
  "pe8:15.5_0": "Iti nekkhammābhinīhatā tayo chandā—",
  "pe8:15.6_0": "nekkhammacchando abyāpādacchando avihiṁsāchando.",
  "pe8:15.7_0": "Tattha nekkhammacchando alobho;",
  "pe8:15.8_0": "abyāpādacchando adoso;",
  "pe8:15.9_0": "avihiṁsāchando amoho.",
  "pe8:15.10_0": "Imāni tīṇi kusalamūlāni aṭṭhasu sampattesu parahitāni,",
  "pe8:15.10_1": "tesaṁyeva catunnaṁ upādānānaṁ nirodhāya saṁvattanti.",
  "pe8:15.11_0": "Sace vā puna kammaṁ kareyya kaṇhaṁ vā sukkaṁ vā tassa vipākahānāya saṁvattanti.",
  "pe8:15.12_0": "Idaṁ kammaṁ akaṇhaṁ asukkaṁ kammakkhayāya saṁvattati.",
  "pe8:15.13_0": "Tattha yo tiṇṇaṁ akusalamūlānaṁ nirodho, ayaṁ nirodho.",
  "pe8:15.14_0": "Soyeva maggo tattha paṭipadāni imāni dve saccāni imāni cattāri saccāni āvaṭṭo hāro.",
  "pe8:16.1_0": "Kāmesu sattāti ye sekkhā, te ekenevākārena sattā.",
  "pe8:16.2_0": "Ye puthujjanā, te dvīhākārehi sattā, tassāyaṁ pañho vibhajjabyākaraṇīyo vattabbo.",
  "pe8:16.3_0": "Kiñcāpi sotāpanno paṭisevanāya, no ca kho abhinivese satto yo hi apacayāya padahati, na upacayāya.",
  "pe8:16.4_0": "Sekkho hi kilesavasena kāme paṭisevati.",
  "pe8:16.5_0": "Puthujjano pana kilesasamuṭṭhānāya kāme paṭisevati.",
  "pe8:16.6_0": "Tattha kāmesu sattānaṁ catuoghaṁ tarissatīti vibhajjabyākaraṇīyo, ayaṁ vibhatti.",
  "pe8:17.1_0": "Parivattanoti kāme ye neva sajjanti na ca saṁyojanehi saṁyuttā,",
  "pe8:17.1_1": "te oghaṁ tarissanti vipulaṁ mahantanti.",
  "pe8:17.2_0": "Ayaṁ suttassa paṭipakkho.",
  "pe8:18.1_0": "Vevacananti yo kāmesu satto yo ca tattha kāmānaṁ guṇo, tattha viso satto.",
  "pe8:18.2_0": "Yepi kāmānaṁ āhārā dhammā, tattha viso satto.",
  "pe8:18.3_0": "Tatthimaṁ kāmānaṁ vevacanaṁ pāko rajo sallaṁ gaṇḍo īti upaddavoti.",
  "pe8:18.4_0": "Yāni vā pana aññāni vevacanāni tattha viso sattoti vevacanaṁ.",
  "pe8:18.5_0": "Satto bandho mucchito gadhito ajjhosito kāme ajjhāpannā parimutto tabbahulavihārīti.",
  "pe8:18.6_0": "Yāni vā pana aññāni vevacanāni, ayaṁ vevacano nāma.",
  "pe8:18.7_0": "Kāmappacārapaññattiyā kilesagocarapaññattiyā paññattā cittanti vevacanaṁ.",
  "pe8:18.8_0": "Satto tabbahulavihārīti yāni vā pana aññāni.",
  "pe8:18.9_0": "Ime kāmappacārapaññattiyā kilesagocarapaññattiyā paññattā,",
  "pe8:18.9_1": "bījapaññattiyā paññattā,",
  "pe8:18.9_2": "saṅkhārā saṁyojanapaññattiyā paññattā,",
  "pe8:18.9_3": "upādānaṁ hetupaññattiyā paññattaṁ,",
  "pe8:18.9_4": "puggalo puthupaññattiyā paññatto.",
  "pe8:19.1_0": "Otaraṇoti imāya paṭiccasamuppādo dukkhañca samudayo ca.",
  "pe8:19.2_0": "Ye kilesā ye saṅkhārā saṁyojanāni ca pañcasu khandhesu saṅkhārakkhandho dhammāyatanesu akusalā dhammāyatanāni indriyesu sukhindriyañca,",
  "pe8:19.2_1": "somanassindriyañca,",
  "pe8:19.2_2": "ayaṁ indriyotaraṇo.",
  "pe8:20.1_0": "Sodhanoti ettako.",
  "pe8:20.2_0": "Eseva ārambho niddisitabbo suttattho.",
  "pe8:21.1_0": "Adhiṭṭhānoti ime dhammā atthi ekattatāya paññattā atthi vemattatāya.",
  "pe8:21.2_0": "Ye saññā bāhiro kāme, te vemattatāya paññattā.",
  "pe8:21.3_0": "Pañcasu kāmaguṇesu sattāti pariyuṭṭhānavipallāsā vemattatāya paññattā oghaṁ tareyyuṁ.",
  "pe8:21.4_0": "Vipulaṁ mahantanti avijjā ekattatāya paññattā.",
  "pe8:22.1_0": "Parikkhāroti tassa ko hetu ko paccayo?",
  "pe8:22.2_0": "Ārammaṇapaccayatāya paccayo.",
  "pe8:22.3_0": "Ayoniso ca manasikāro sannissayassa paccayatāya paccayo.",
  "pe8:22.4_0": "Avijjā samanantarapaccayatāya paccayo.",
  "pe8:22.5_0": "Rāgānusayo hetupaccayatāya paccayo.",
  "pe8:22.6_0": "Ayaṁ hetu, ayaṁ paccayo.",
  "pe8:23.1_0": "Samāropano paccayoti ye kāmesu sattā sugatā surūpāti ayaṁ kāmadhātuyā chando rāgo te apuññamayā saṅkhārā.",
  "pe8:23.2_0": "Te kiṁ paccayā?",
  "pe8:23.3_0": "Avijjā paccayā.",
  "pe8:23.4_0": "Te kissa paccayā?",
  "pe8:23.5_0": "Viññāṇassa paccayā.",
  "pe8:23.6_0": "Iti avijjāpaccayā saṅkhārā.",
  "pe8:23.7_0": "Saṅkhārapaccayā viññāṇaṁ yāva jarāmaraṇaṁ evametassa kevalassa mahato dukkhakkhandhassa samudayo hoti ekaṁ suttaṁ gataṁ.",
  "pe8:23.8_0": "Pañcanīvaraṇikaṁ suttaṁ kātabbaṁ.",
  "pe8:24.1_0": "Tattha katamo desanāhāro nāma?",
  "pe8:24.2_0": "Yā ca abhijjhā yo ca byāpādo yañca uddhaccaṁ, ayaṁ taṇhā.",
  "pe8:24.3_0": "Yañca thinamiddhaṁ, yañca kukkuccaṁ yā ca vicikicchā, ayaṁ diṭṭhi.",
  "pe8:24.4_0": "Yā pana kāyassa akammaniyatā kiñcāpi taṁ middhaṁ no tu sabhāvakilesatāya kileso,",
  "pe8:24.4_1": "iti yā ca cittasallīyanā yā ca kāyākammaniyatā,",
  "pe8:24.4_2": "ayaṁ pakkhopakileso na tu sabhāvakileso.",
  "pe8:24.5_0": "Tattha attasaññānupacittaṁ kilamatho kukkuccānupacittaṁ thinaṁ yā cittassa līyanā,",
  "pe8:24.5_1": "iti ime pañca nīvaraṇā cattāri nīvaraṇāni sabhāvakilesā thinamiddhaṁ nīvaraṇapakkhopakileso.",
  "pe8:24.6_0": "Yathā cattāro āsavā sabhāvaāsavatāya āsavā no tu cittasāsavatāya āsavā.",
  "pe8:24.7_0": "Sabhāvatāya āsavā.",
  "pe8:24.8_0": "Pakkhe āsavatāya āsavā.",
  "pe8:24.9_0": "Atha panāha suttantaṁ yena te sampayuttā vā vippayuttā vā āsavā,",
  "pe8:24.9_1": "teyeva ete vattabbā sāsavā vā anāsavā vā.",
  "pe8:25.1_0": "Tattha katamo vicayo.",
  "pe8:25.2_0": "Abhijjhā kāmataṇhā rūpataṇhā bhavataṇhā.",
  "pe8:25.3_0": "Yaṁ vā pana kiñci ajjhosānagataṁ sāsavā abhijjhitassa mettānupassiya yo anatthaṁ carati.",
  "pe8:25.4_0": "Tattha yo byāpādaṁ uppādeti, acari carissatīti.",
  "pe8:25.5_0": "Evaṁ nava āghātavatthūni kattabbāni,",
  "pe8:25.5_1": "tassevaṁ byāpādānupassissa kileso yo paridāho kāyakilamatho akammaniyatā middhaṁ.",
  "pe8:25.6_0": "Cittānupassissa paṭighātena khiyanā, idaṁ thinamiddhaṁ.",
  "pe8:25.7_0": "Tattha adhikaraṇaavūpasamo, idaṁ uddhaccaṁ.",
  "pe8:25.8_0": "Yaṁ kiṁ kasathamīti idaṁ kukkuccaṁ.",
  "pe8:25.9_0": "Yaṁ yathā idaṁ santīraṇaṁ, ayaṁ vicikicchā.",
  "pe8:25.10_0": "Tattha avijjā ca taṇhā ca atthi, idaṁ pariyuṭṭhānaṁ.",
  "pe8:25.11_0": "Āvaraṇaṁ nīvaraṇaṁ chadanaṁ upakkileso ca atthi,",
  "pe8:25.11_1": "idaṁ kāmacchando kāmarāgapariyuṭṭhānassa padaṭṭhānaṁ.",
  "pe8:25.12_0": "Byāpādo byāpādapariyuṭṭhānassa padaṭṭhānaṁ.",
  "pe8:25.13_0": "Thinamiddhaṁ thinamiddhapariyuṭṭhānassa padaṭṭhānaṁ.",
  "pe8:25.14_0": "Uddhaccakukkuccaṁ avijjāpariyuṭṭhānassa padaṭṭhānaṁ.",
  "pe8:25.15_0": "Vicikicchā vicikicchāpariyuṭṭhānassa padaṭṭhānaṁ.",
  "pe8:25.16_0": "Kāmarāgapariyuṭṭhānaṁ anusayasaṁyojanassa padaṭṭhānaṁ.",
  "pe8:25.17_0": "Byāpādapariyuṭṭhānaṁ paṭighasaṁyojanassa padaṭṭhānaṁ.",
  "pe8:25.18_0": "Thinamiddhapariyuṭṭhānaṁ mānasaṁyojanassa padaṭṭhānaṁ.",
  "pe8:25.19_0": "Avijjāpariyuṭṭhānañca vicikicchāpariyuṭṭhānañca diṭṭhisaṁyojanassa padaṭṭhānaṁ. ",
  "pe8:26.1_0": "Tattha katamo lakkhaṇo hāro?",
  "pe8:26.2_0": "Kāmarāgapariyuṭṭhāne vutte sabbāni pariyuṭṭhānāni vuttāni hontīti.",
  "pe8:26.3_0": "Saṁyojanesu vuttesu sabbasaṁyojanāni vuttāni honti.",
  "pe8:26.4_0": "Ayaṁ lakkhaṇo hāro. ",
  "pe8:27.1_0": "Tattha katamo catubyūho hāro?",
  "pe8:27.2_0": "Ye ime pañca nīvaraṇā jhānapaṭipakkho so dukkhasamudayo.",
  "pe8:27.3_0": "Yaṁ phalaṁ, idaṁ dukkhaṁ.",
  "pe8:27.4_0": "Tattha kāmacchandassa nekkhammavitakko paṭipakkho;",
  "pe8:27.5_0": "byāpādassa abyāpādavitakko paṭipakkho;",
  "pe8:27.6_0": "tiṇṇaṁ nīvaraṇānaṁ avihiṁsāvitakko paṭipakkho.",
  "pe8:27.7_0": "Iti ime tayo vitakkā.",
  "pe8:27.8_0": "Nekkhammavitakko samādhikkhandhaṁ bhajati.",
  "pe8:27.9_0": "Abyāpādavitakko sīlakkhandhaṁ bhajati.",
  "pe8:27.10_0": "Avihiṁsāvitakko paññākkhandhaṁ bhajati.",
  "pe8:27.11_0": "Ime tayo khandhā.",
  "pe8:27.12_0": "Ariyo aṭṭhaṅgiko maggo nīvaraṇappahānāya saṁvattati.",
  "pe8:27.13_0": "Yaṁ nīvaraṇappahānaṁ, ayaṁ nirodho.",
  "pe8:27.14_0": "Imāni cattāri saccāni.",
  "pe8:27.15_0": "Ayaṁ catubyūho hāro. ",
  "pe8:28.1_0": "Tattha katamo āvaṭṭo hāro?",
  "pe8:28.2_0": "Pañca nīvaraṇāni dasa bhavanti.",
  "pe8:28.3_0": "Yadapi ajjhattaṁ sārajjati, tadapi nīvaraṇaṁ.",
  "pe8:28.4_0": "Yadapi bahiddhā sārajjati, tadapi nīvaraṇaṁ, evaṁ yāva vicikicchā ime dasa nīvaraṇā.",
  "pe8:28.5_0": "Ajjhattabahiddhā kilesā imāni dve saṁyojanāni ajjhattasaṁyojanañca bahiddhāsaṁyojanañca.",
  "pe8:28.6_0": "Tattha ahanti ajjhattaṁ, mamanti bahiddhā.",
  "pe8:28.7_0": "Sakkāyadiṭṭhi ajjhattaṁ, ekasaṭṭhi diṭṭhigatāni bahiddhā.",
  "pe8:28.8_0": "Yo ajjhattaṁ chandarāgo rūpesu avītarāgo bhavati avītacchando.",
  "pe8:28.9_0": "Evaṁ yāva viññāṇe, ayaṁ ajjhattā taṇhā.",
  "pe8:28.10_0": "Yaṁ chasu bāhiresu āyatanesu tīsu ca bhavesu ajjhosānaṁ, ayaṁ bahiddhā taṇhā.",
  "pe8:28.11_0": "Imāni dve saccāni saṁyojanāni saṁyojanīyā ca dhammā.",
  "pe8:28.12_0": "Tattha saṁyojanesu dhammesu yā nibbidānupassanā ca, ayaṁ maggo.",
  "pe8:28.13_0": "Yaṁ saṁyojanappahānaṁ, ayaṁ nirodho.",
  "pe8:28.14_0": "Ayaṁ āvaṭṭo hāro. ",
  "pe8:29.1_0": "Tattha katamo vibhattihāro?",
  "pe8:29.2_0": "Saṁyojananti na etaṁ ekaṁsena.",
  "pe8:29.3_0": "Mānasaṁyojanaṁ diṭṭhibhāgiyanti na taṁ ekaṁsena adiṭṭhamānaṁ nissāyamānaṁ na pajahati.",
  "pe8:29.4_0": "Yo pañca uddhambhāgiyo māno kiñcāpi so diṭṭhipakkhe siyā.",
  "pe8:29.5_0": "Na tu orambhāgiyaṁ saṁyojanaṁ tassa pahānāya saṁvattatīti.",
  "pe8:29.6_0": "Yo ca ahaṅkāro na paviddhoyaṁ panassa evaṁ hoti.",
  "pe8:29.7_0": "Kadāsu nāmāhaṁ taṁ santaṁ āyatanaṁ sacchikatvā upasampajja viharissāmi,",
  "pe8:29.7_1": "yaṁ ariyā santaṁ āyatanaṁ upasampajja viharissantīti,",
  "pe8:29.7_2": "ayaṁ abhijjhā na ca taṁ nīvaraṇaṁ.",
  "pe8:29.8_0": "Atthi pana arahato kāyakilesamiddhañca okkamati na ca taṁ nīvaraṇaṁ tassa thinamiddhaṁ nīvaraṇanti.",
  "pe8:29.9_0": "Na ekaṁsena.",
  "pe8:29.10_0": "Ayaṁ vibhattihāro. ",
  "pe8:30.1_0": "Parivattanoti pañca nīvaraṇā pañcaṅgikena jhānena pahānaṁ gacchanti.",
  "pe8:30.2_0": "Ayaṁ tesaṁ paṭipakkho nīvaraṇo asukassa pahīnāti na aññānuminitabbaṁ,",
  "pe8:30.2_1": "paramatthamajjhattaṁ,",
  "pe8:30.2_2": "ayaṁ parivattanā.",
  "pe8:31.1_0": "Tattha katamo vevacano?",
  "pe8:31.2_0": "Kāmacchando chandarāgo pemaṁ nikantīti vevacanaṁ.",
  "pe8:31.3_0": "Nīvaraṇaṁ chadanaṁ upakkileso pariyuṭṭhānanti vevacanaṁ. ",
  "pe8:32.1_0": "Paññattīti avijjāpaccayā kiccapaññattiyā paññatti,",
  "pe8:32.1_1": "byāpādo vikkhepapaññattiyā paññatti,",
  "pe8:32.1_2": "thinamiddhaṁ asamugghātapaññattiyā paññatti.",
  "pe8:32.2_0": "Evaṁ sabbepi ete pañca nīvaraṇā imamhi sutte vikkhepapaññattiyā paññatti. ",
  "pe8:33.1_0": "Tattha katamo otaraṇo?",
  "pe8:33.2_0": "Ime pañca nīvaraṇā avijjā ca taṇhā ca tattha avijjāmūlā nīvaraṇā.",
  "pe8:33.3_0": "Yā taṇhā ime saṅkhārā,",
  "pe8:33.3_1": "te avijjāpaccayā ime dve dhammā pañcasu khandhesu saṅkhārakkhandhapariyāpannā,",
  "pe8:33.3_2": "āyatanesu dhammāyatanaṁ,",
  "pe8:33.3_3": "dhātūsu dhammadhātu,",
  "pe8:33.3_4": "indriyesu imesaṁ dhammānaṁ padaṭṭhānaṁ sukhindriyassa ca somanassindriyassa ca itthindriyassa ca purisindriyassa ca.",
  "pe8:34.1_0": "Tattha katamo sodhano hāro?",
  "pe8:34.2_0": "Idaṁ suttaṁ yathā ārabbha nikkhittaṁ so attho bhāsito imehi pañcahi padehi. ",
  "pe8:35.1_0": "Tattha kāmacchando ca byāpādo ca vicikicchā ca na ekattatāya paññattā,",
  "pe8:35.1_1": "kāmāti na ekattatāya paññattā,",
  "pe8:35.1_2": "atha khalu vemattatāya paññattā.",
  "pe8:35.2_0": "Ayaṁ adhiṭṭhāno hāro. ",
  "pe8:36.1_0": "Tattha katamo parikkhāro?",
  "pe8:36.2_0": "Kāmacchandassa ayoniso manasikāro subhārammaṇapaccayo;",
  "pe8:36.3_0": "subhanimittañca hetu.",
  "pe8:36.4_0": "Byāpādassa ayoniso manasikāro āghātavatthūni ca paccayo;",
  "pe8:36.5_0": "paṭighānusayo hetu.",
  "pe8:36.6_0": "Thinamiddhassa paṭisaṁhāro paccayo;",
  "pe8:36.7_0": "pavattiyā kilamathā calanā tañca hetu.",
  "pe8:36.8_0": "Uddhaccakukkuccassa rajanīyaṁ ārammaṇiyaṁ assādiyākindriyaṁ tāva aparipuṇṇañca ñāṇaṁ paccayo;",
  "pe8:36.9_0": "kāmasaññā ca diṭṭhianusayo ca hetu.",
  "pe8:36.10_0": "Vicikicchāya nava mānavidhā ārammaṇaṁ mānānusayo, sova paccayo;",
  "pe8:36.11_0": "vicikicchānusayo hetu.",
  "pe8:36.12_0": "Ete pañca dhammā sahetu sappaccayā uppajjanti. ",
  "pe8:37.1_0": "Tattha katamo samāropano hāro?",
  "pe8:37.2_0": "Ime pañca nīvaraṇā cattāropi ete āsavā gaṇḍāpi ete sallāpi ete upādānāni ete.",
  "pe8:37.3_0": "Tesu eva bāhiresu dhammesu saṅkilesabhāgiyaṁ suttanti paññattiṁ gacchati.",
  "pe8:37.4_0": "Ayaṁ samāropano hāro. ",
  "pe8:37.5_0": "Niddiṭṭhaṁ saṅkilesikabhāgiyaṁ suttaṁ.",
  "pe8:38.1_0": "Manopubbaṅgamā dhammāti gāthā.",
  "pe8:39.1_0": "Tattha katamo desanā hāro?",
  "pe8:39.2_0": "Imamhi sutte ko attho khandhavavatthānena viññāṇakkhandhaṁ deseti,",
  "pe8:39.2_1": "dhātuvavatthānena manoviññāṇadhātuṁ,",
  "pe8:39.2_2": "āyatanavavatthānena manāyatanaṁ,",
  "pe8:39.2_3": "indriyavavatthānena manindriyaṁ.",
  "pe8:39.3_0": "Tassa kiṁ pubbaṅgamā dhammā?",
  "pe8:39.4_0": "Saṅkhittena cha dhammā pubbaṅgamā dhammā kusalamūlāni ca akusalamūlāni ca animittaṁ imamhi sutte kusalamūlaṁ desitaṁ.",
  "pe8:39.5_0": "Tattha katamā manopubbaṅgamā dhammā?",
  "pe8:39.6_0": "Mano tesaṁ pubbaṅgamaṁ, yathāpi balassa rājā pubbaṅgamo, evameva dhammānaṁ manopubbaṅgamā.",
  "pe8:39.7_0": "Tattha tividhānaṁ pubbaṅgamānaṁ nekkhammacchandena abyāpādacchandena avihiṁsāchandena.",
  "pe8:39.8_0": "Alobhassa nekkhammacchandena pubbaṅgamā.",
  "pe8:39.9_0": "Adosassa abyāpādacchandena pubbaṅgamā.",
  "pe8:39.10_0": "Amohassa avihiṁsāchandena pubbaṅgamā.",
  "pe8:39.11_0": "Tattha **manoseṭṭhā**ti manasā ime dhammā ussaṭā manena vā nimmitā.",
  "pe8:39.12_0": "Manova imesaṁ dhammānaṁ seṭṭhoti manova imesaṁ dhammānaṁ seṭṭhajeṭṭhoti manova imesaṁ dhammānaṁ ādhipaccaṁ karotīti manoseṭṭhā.",
  "pe8:39.13_0": "**Manojavā**ti yattha mano gacchati.",
  "pe8:39.14_0": "Tattha ime dhammā gacchantīti manojavā.",
  "pe8:39.15_0": "Yathā vāto sīghaṁ gacchati añño vā koci sīghaṁ gāmako vuccate vātajavoti pakkhigāmikoti,",
  "pe8:39.15_1": "evameva ime dhammā manena sampajāyamānā gacchanti,",
  "pe8:39.15_2": "tattha ime dhammā gacchantīti manojavāti.",
  "pe8:39.16_0": "Te tividhā chandasamudānitā anāvilatā ca saṅkappo.",
  "pe8:39.17_0": "Sattavidhā ca kāyikaṁ sucaritaṁ vācasikaṁ sucaritaṁ, te dasa kusalakammapathā.",
  "pe8:39.18_0": "Tattha **manasā ce pasannenā**ti manokammaṁ.",
  "pe8:39.19_0": "**Bhāsati vā**ti vacīkammaṁ.",
  "pe8:39.20_0": "**Karoti vā**ti kāyakammaṁ.",
  "pe8:39.21_0": "Imehi imasmiṁ sutte dasa kusalakammapathā paramāpi santā sīlavatā paramā.",
  "pe8:39.22_0": "So bhavati vivattiyaṁ na lokaniyyānāya vāsanābhāgiyaṁ suttaṁ bhavati.",
  "pe8:39.23_0": "Ayaṁ desanā.",
  "pe8:40.1_0": "Tattha katamo vicayo hāro?",
  "pe8:40.2_0": "Manopubbaṅgamā dhammāti kusalamūlāni ca aṭṭhaṅgasammattāni.",
  "pe8:40.3_0": "Idaṁ suttaṁ.",
  "pe8:41.1_0": "Yuttīti dasannaṁ kusalakammapathānaṁ yo vipāko, so sukhavedanīyo abyāpādassaṅgamāno.",
  "pe8:41.2_0": "**Chāyāva anapāyinī**ti anugacchati atthi esā yutti.",
  "pe8:42.1_0": "Padaṭṭhānanti aṭṭhārasannaṁ manopavicārānaṁ padaṭṭhānaṁ.",
  "pe8:42.2_0": "Manopubbaṅgamā dhammāti sabbakusalapakkhassa ime dhammā padaṭṭhānaṁ.",
  "pe8:42.3_0": "**Manasā ce pasannenā**ti yo cetaso pasādo, idaṁ saddhindriyassa padaṭṭhānaṁ.",
  "pe8:42.4_0": "**Bhāsati vā**ti sammāvācāya.",
  "pe8:42.5_0": "**Karoti vā**ti sammākammantassa ca sammāvāyāmassa ca padaṭṭhānaṁ.",
  "pe8:43.1_0": "Lakkhaṇoti iti pubbaṅgamā dhammāti vedanāpubbaṅgamāpi ete,",
  "pe8:43.1_1": "saññāpubbaṅgamāpi ete,",
  "pe8:43.1_2": "saṅkhārapubbaṅgamāpi ete.",
  "pe8:43.2_0": "Ye keci dhammā sahajātā sabbe pubbaṅgamā etesaṁ dhammānaṁ.",
  "pe8:43.3_0": "**Tato naṁ sukhamanvetī**ti somanassamapi naṁ anveti yaṁ susukhacchāyā tadāpi naṁ sukhaṁ tadapi anveti.",
  "pe8:44.1_0": "Tattha katamo catubyūho hāro?",
  "pe8:44.2_0": "Manopubbaṅgamāti na idaṁ ekādivacanaṁ.",
  "pe8:44.3_0": "Kiṁ kāraṇā?",
  "pe8:44.4_0": "Sabbeyeva ime chaviññāṇakāyā, imamhi bhagavato ko adhippāyo?",
  "pe8:44.5_0": "Ye sukhena atthikā, te manaṁ pasādentīti ayaṁ imamhi sutte bhagavato adhippāyo.",
  "pe8:44.6_0": "Attho pubbeyeva niddiṭṭho.",
  "pe8:45.1_0": "Yāni hi kusalamūlāni, tāni aṭṭhānisaṁsamattā hetu, ayaṁ aṭṭhaṅgiko maggo.",
  "pe8:45.2_0": "Dasa ṭhānāni desanāhetūni desanāpaccayā niddesanā ca.",
  "pe8:45.3_0": "Tattha yaṁ maññe dukkhena saha nāmarūpaṁ viññāṇasaccanti aṅgena kusalamūlaṁ pahīyati,",
  "pe8:45.3_1": "ayaṁ appahīnabhūmiyaṁ samudayo.",
  "pe8:45.4_0": "Yaṁ tesaṁ pahānā, ayaṁ nirodho.",
  "pe8:45.5_0": "Imāni cattāri saccāni.",
  "pe8:45.6_0": "Ayaṁ āvaṭṭo hāro.",
  "pe8:46.1_0": "Vibhattīti—",
  "pe8:47.1_0": "“Manopubbaṅgamā dhammā,",
  "pe8:47.2_0": "Manoseṭṭhā manojavā;",
  "pe8:47.3_0": "Manasā ce pasannena,",
  "pe8:47.4_0": "Bhāsati vā karoti vā;",
  "pe8:47.5_0": "Tato naṁ sukhamanveti,",
  "pe8:47.6_0": "Chāyāva anapāyinī”ti.",
  "pe8:48.1_0": "Taṁ na ekaṁsena samaṇassa vā brāhmaṇassa vā pana hoti.",
  "pe8:48.2_0": "Tassa vā micchādiṭṭhikassa sakasatthe cittaṁ pasādeti,",
  "pe8:48.2_1": "tena ca pasannena cittena bhāsati byākaroti na taṁ sukhamanveti na chāyāva anugāminī,",
  "pe8:48.2_2": "dukkhameva taṁ anveti.",
  "pe8:48.3_0": "Yathā vahantaṁ cakkaṁ padamanveti, idaṁ taṁ vibhajjabyākaraṇīyaṁ.",
  "pe8:48.4_0": "Manasā ce pasannena kāyakammaṁ vacīkammaṁ sukhavedanīyanti samaggate sukhavedanīyaṁ micchaggate dukkhavedanīyaṁ,",
  "pe8:48.4_1": "ayaṁ vibhatti.",
  "pe8:49.1_0": "Tattha katamo parivattano hāro?",
  "pe8:49.2_0": "Manopubbaṅgamā dhammāti yaṁ manasā paduṭṭhena bhāsati vā karoti vā dukkhamassānugāminī,",
  "pe8:49.2_1": "etāniyeva dve suttāni bhāsitāni esa eva ca paṭipakkho.",
  "pe8:49.3_0": "Vevacananti yadidaṁ mano cittaṁ viññāṇaṁ manindriyaṁ manoviññāṇadhātu.",
  "pe8:50.1_0": "Paññattīti manopubbaṅgamā dhammāti ayaṁ mano kiñci paññattiyā paññattaṁ.",
  "pe8:50.2_0": "Dhammāti kusalakammapathapaññattiyā paññattaṁ.",
  "pe8:50.3_0": "Manoseṭṭhāti visiṭṭhapaññattiyā paññattaṁ.",
  "pe8:50.4_0": "Manojavāti sahapaññattiyā paññattaṁ.",
  "pe8:50.5_0": "Cittanti nekkhammapaññattiyā paññattaṁ.",
  "pe8:50.6_0": "Manasā ce pasannenāti saddhindriyapaññattiyā paññattaṁ.",
  "pe8:50.7_0": "Manasā ce pasannenāti anāvilasaṅkappadutiyajjhānapaññattiyā paññattaṁ.",
  "pe8:50.8_0": "Manasā ce pasannenāti assaddhānaṁ paṭipakkhapaññattiyā paññattaṁ.",
  "pe8:50.9_0": "Bhāsati vāti sammāvācāpaññattiyā paññattaṁ.",
  "pe8:50.10_0": "Karoti vāti sammākammantapaññattiyā paññattaṁ.",
  "pe8:50.11_0": "Tato naṁ sukhamanvetīti jhānasamādhānaṁ.",
  "pe8:50.12_0": "Indriyesu manindriyaṁ.",
  "pe8:50.13_0": "Paṭiccasamuppāde viññāṇaṁ.",
  "pe8:50.14_0": "Manopubbaṅgamā dhammāti mettā ca mudutā ca jhānesu dutiyaṁ jhānaṁ tatiyañca.",
  "pe8:50.15_0": "Khandhesu saṅkhārakkhandhapariyāpanno.",
  "pe8:50.16_0": "Dhātūsu dhammadhātu, āyatanesu dhammāyatanaṁ.",
  "pe8:50.17_0": "Yaṁ kusalaṁ indriyesu sukhindriyañca somanassindriyañca padaṭṭhānaṁ.",
  "pe8:50.18_0": "Imesaṁ dhammānaṁ paṭiccasamuppannānaṁ phassapaccayā sukhavedanīyo phasso sukhavedanā manopavicāresu somanassavicāro",
  "pe8:50.18_1": "chattiṁsesu paṭhamapadesu cha somanassanekkhammassitā.",
  "pe8:50.19_0": "Iti ayaṁ otaraṇo hāro.",
  "pe8:51.1_0": "Tattha katamo sodhano hāro?",
  "pe8:51.2_0": "Yaṁ atthaṁ ārabbha idaṁ suttaṁ bhāsitaṁ.",
  "pe8:51.3_0": "So attho niyutto etamatthaṁ ārabbha suttaṁ.",
  "pe8:51.4_0": "Ayaṁ sodhano hāro.",
  "pe8:52.1_0": "Tattha katamo adhiṭṭhāno hāro?",
  "pe8:52.2_0": "Manopubbaṅgamā dhammāti vevacanapaññatti, na ekattapaññatti.",
  "pe8:52.3_0": "Dhammāti ekato na vevacanapaññatti.",
  "pe8:52.4_0": "Manasā ce pasannenāti so pasādo dvidho ajjhattañca abyāpādāvikkhambhanabahiddhā ca okappanato.",
  "pe8:52.5_0": "So ajjhattapasādo dvidho.",
  "pe8:52.6_0": "Samugghātapasādo ca vikkhambhanapasādo ca byāpādapariyuṭṭhānaṁ.",
  "pe8:52.7_0": "Vighāto na mūlapasādo jātamūlampi vā.",
  "pe8:52.8_0": "Pasādo sabyāpādaṁ vighātena.",
  "pe8:52.9_0": "Tato naṁ sukhamanvetīti sukhaṁ kāyikañca cetasikañca appiyavippayogopi piyasampayogopi nekkhammasukhampi",
  "pe8:52.9_1": "puthujjanasukhampi pītisambojjhaṅgampi cetasikaṁ sukhaṁ.",
  "pe8:52.10_0": "Yampi passaddhakāyo sukhaṁ vedeti, tampi kāyikaṁ sukhaṁ bojjhaṅgā ca cetasikaṁ sukhaṁ.",
  "pe8:52.11_0": "Yampi passaddhakāyo sukhaṁ vedesi,",
  "pe8:52.11_1": "tampi tañca sukhapadaṭṭhānaṁ paññattiyā yathāvuttaṁ taṁ aparāmaṭṭhaṁ kusalānaṁ dhammānaṁ.",
  "pe8:52.12_0": "Anvetīti appanā sandissati na cāyaṁ vā pattabhūto anveti.",
  "pe8:52.13_0": "Tadidaṁ suttaṁ dvīhi ākārehi adhiṭṭhātabbaṁ.",
  "pe8:52.14_0": "Hetunā ca yo pasannamānaso vipākena ca yo dukkhavedanīyo.",
  "pe8:53.1_0": "Parikkhāroti bhagavā pañcasatena bhikkhusaṅghena nagaraṁ pavisati rājagahaṁ.",
  "pe8:53.2_0": "Tattha manusso puggalo bhagavantaṁ parivisati, tassa pasādo uppanno kusalamūlapubbayogāvacaropi.",
  "pe8:53.3_0": "So aññesañca akkhāti,",
  "pe8:53.3_1": "idaṁ vācaṁ bhāsati lābhā tesaṁ,",
  "pe8:53.3_2": "yesaṁ nivesanaṁ bhagavā pavisati,",
  "pe8:53.3_3": "amhākampi yadi bhaveyya mayampi bhagavato sampasādaṁ lacchamhāti.",
  "pe8:53.4_0": "Yena bhagavā tenañjaliṁ paṇāmetvā “namo bhagavato namo bhagavato”ti abyāpādamāno ekamante aṭṭhāsi.",
  "pe8:53.5_0": "Tadanantare bhagavā imaṁ suttaṁ abhāsittha “manopubbaṅgamā dhammā”ti.",
  "pe8:53.6_0": "Sabbaṁ suttaṁ tathā yaṁ paresaṁ bhāsati idaṁ vācākammaṁ.",
  "pe8:53.7_0": "Yaṁ añjaliṁ paṇāmeti, idaṁ kāyakammaṁ.",
  "pe8:53.8_0": "Yo manopasādo, idaṁ manokammaṁ.",
  "pe8:53.9_0": "Tattha yaṁ paresaṁ pakāseti bhāsati vaṇṇaṁ.",
  "pe8:53.10_0": "Yesaṁ bhagavā nivesanaṁ gacchatīti.",
  "pe8:53.11_0": "Sabbaṁ tassa alobho kusalamūlaṁ.",
  "pe8:53.12_0": "Yaṁ bhagavati mettacitto, tassa adoso kusalamūlaṁ.",
  "pe8:53.13_0": "Yaṁ añjaliṁ paṇāmeti mānañca niggaṇhāti, tatthassa amoho kusalamūlaṁ pātubhavati.",
  "pe8:53.14_0": "Yaṁ uḷārapaññaṁ paṭilabhati, idamassa diṭṭhivipallāsappahānaṁ.",
  "pe8:53.15_0": "Yaṁ tathāyeva saṁvaro hoti, idamassa saññāvipallāsappahānaṁ.",
  "pe8:53.16_0": "Yaṁ manassa pasādanaṁ,",
  "pe8:53.16_1": "idamassa cittavipallāsappahānanti akusalavipallāsānaṁ vikkhambhanaṁ pahānaṁ paccayo.",
  "pe8:53.17_0": "Tīṇi kusalamūlāni yo anāvilacittasaṅkappo, so tassa manasikāroti vuccati.",
  "pe8:53.18_0": "Yaṁ kilesehi vikkhambhanaṁ iti vipallāsā ca ārammaṇā sappaccayatāya paccayo kusalamūlāni ca sandissayatāya paccayo,",
  "pe8:53.18_1": "so ca manasikāro hetunā iminā paccayena cittaṁ uppannaṁ.",
  "pe8:53.19_0": "Tattha yaṁ sasatthārammaṇaṁ cittaṁ pavattaṁ ayaṁ buddhānussati.",
  "pe8:53.20_0": "Yampi bhagavato guṇe manasi karoti, ayamassa dhammānussati.",
  "pe8:53.21_0": "Tattha satisampajaññaṁ hetu, ayañca paccayo.",
  "pe8:53.22_0": "Vācā paññā hetu vitakkavicārā paccayo.",
  "pe8:53.23_0": "Kāyasaṅkhārā kammassa abhisaṅkhāro nāma hetu vā appaccayo sukhavedanīyassa kammassa upacayo hetukā kammassa paccayo.",
  "pe8:54.1_0": "Tattha katamo samāropano hāro?",
  "pe8:54.2_0": "Manasāyeva pasannena satoyevettha pasanno api ca cittavodānā sattā vimuccantīti tena sattā cittapubbaṅgamā",
  "pe8:54.2_1": "cittena pasannena cetanāpi tattha cittabhūtā bhavantīti paṭighā ayaṁ cetanānaṁ pasādena kāyo cassa pasādo,",
  "pe8:54.2_2": "so ca ārabhati pasādena pasanno saññānanti cassa aviparītā,",
  "pe8:54.2_3": "so pañcavidho vikkhambhanā,",
  "pe8:54.2_4": "kāyapassambhanāyeva pasādo cittasito cittaṁ pana pubbaṁyeva pasannaṁ.",
  "pe8:54.3_0": "Ayaṁ samāropanā.",
  "pe8:54.4_0": "Evaṁ pañcannampi pasādo.",
  "pe8:54.5_0": "Tato naṁ sukhamanvetīti katamaṁ bhagavā niddisati?",
  "pe8:54.6_0": "Na hi attasaccaṁ tassa kammassa vipāko anveti.",
  "pe8:54.7_0": "Tassa upāyo anugacchati yadā sitapaccayā uppajjate somanassaṁ avippaṭisāropi anveti.",
  "pe8:54.8_0": "Ayaṁ samāropano hāro.",
  "pe8:55.1_0": "Mahānāmasakkassa suttaṁ.",
  "pe8:55.2_0": "Tasmiñce samaye assato asampajāno kālaṁ kareyya kāme bhavati.",
  "pe8:55.3_0": "Assato abhisamāhāro yo mā bhāyi, mahānāma,",
  "pe8:55.3_1": "yaṁ taṁ cittaṁ dīgharattaṁ saddhāparibhāvitaṁ sīlaparibhāvitaṁ sutacāgaparibhāvitanti vitthārena kātabbaṁ.",
  "pe8:55.4_0": "Cāgena ca paññāya ca kiṁ dasseti?",
  "pe8:55.5_0": "Yā saddhā, sā cetaso pasādo.",
  "pe8:55.6_0": "Yā anāvilasaṅkappitā, sā saddhā.",
  "pe8:55.7_0": "Kiṁ kāraṇā?",
  "pe8:55.8_0": "Anāvilalakkhaṇā.",
  "pe8:55.9_0": "Anāvilalakkhaṇā hi saddhā.",
  "pe8:55.10_0": "Apare āhu guṇaparisuddhiniṭṭhāgamanalakkhaṇā, yañca apare vā vacanapaṭiggahalakkhaṇā saddhā.",
  "pe8:55.11_0": "Aparo pariyāyo attānaṁ yadi evaṁ okappeti “nāhaṁ kiñci jānāmīti esā ahaṁ tattha anuññattā anaññatā”ti.",
  "pe8:55.12_0": "Ayaṁ saddhāti.",
  "pe8:55.13_0": "Aparo pariyāyo ekasaṭṭhiyā diṭṭhigatānaṁ ādīnavānupassanā aniccaṁ dukkhamanattāti.",
  "pe8:55.14_0": "Tena ca padiṭṭhaṁ bhavati yathā gambhīre udapāne udakaṁ cakkhunā passati na ca kāyena abhisambhunāti.",
  "pe8:55.15_0": "Evamassa ariyā nijjhānakkhantiyā diṭṭhi bhavati, na ca sacchikatā.",
  "pe8:55.16_0": "Ayaṁ vuccati saddhā.",
  "pe8:55.17_0": "Sā ca lokikā.",
  "pe8:55.18_0": "Aparo pariyāyo khamati puthujjanabhūtassa vīsati cāti ko sakkāyādhīnā na niveso.",
  "pe8:55.19_0": "Na etaṁ ekanti nayasaññā yathābhūtaṁ diṭṭhiyā tu khalu mudūhi pañcahi indriyehi dassanamaggena pahīnā bhavanti.",
  "pe8:55.20_0": "Diṭṭhekaṭṭhā ca kilesā, ayaṁ saddhā.",
  "pe8:56.1_0": "Sotāpattaṅgamadukkhāyaṁ bhūmiyaṁ paripuṇṇā vuccati.",
  "pe8:56.2_0": "Tasmiṁyeva bhūmiyaṁ sekkhasīlaṁ ariyā dhāranti vuccati.",
  "pe8:56.3_0": "Tasmiṁyeva bhūmiyaṁ mudupaññā paññindriyanti vuccati.",
  "pe8:56.4_0": "Tasmiṁyeva bhūmiyaṁ khandhehi anatthikatā, ayaṁ cāgo.",
  "pe8:56.5_0": "Tasmā saddhā cāgādhiṭṭhānena niddisitabbā.",
  "pe8:56.6_0": "Yatikena bhiyyo manena sā hissa viparītā diṭṭhikā assaddhā, sā nayanaupadhīsu pamattā samādinnā.",
  "pe8:56.7_0": "Tattha saddhindriyaṁ yo kāmaṁ parivissanti iti santapāpapaṭinissaggā na cāgādhiṭṭhānaṁ paññindriyena paññādhiṭṭhānaṁ,",
  "pe8:56.7_1": "sīlena upasamādhiṭṭhānaṁ.",
  "pe8:56.8_0": "Ime cattāro dhammā sīlaṁ paribhāvayanti saddhā sīlaṁ cāgo ca paññāti.",
  "pe8:56.9_0": "Tattha saddhāya oghaṁ tarati.",
  "pe8:56.10_0": "Yaṁ sīlaṁ, ayaṁ appamādo.",
  "pe8:56.11_0": "Yo cāgo, idaṁ paññāya kammaṁ.",
  "pe8:56.12_0": "Yā paññā, idaṁ paññindriyaṁ, tattha yaṁ saddhindriyaṁ.",
  "pe8:56.13_0": "Taṁ tīsu aveccappasādesu.",
  "pe8:56.14_0": "Yaṁ sīlaṁ, taṁ saddhindriyesu.",
  "pe8:56.15_0": "Yo cāgo, so catūsu jhānesu.",
  "pe8:56.16_0": "Yā paññā, sā saccesu, sati sabbatthagāminī.",
  "pe8:56.17_0": "Tassa sekkhassa bhaddikā bhati, bhaddiko abhisamparāyo.",
  "pe8:56.18_0": "Tassa sammuṭṭhassatikassa sīlaṁ karontassa na kāyasammuṭṭhassatitāya tāni vā indriyāni taṁ vā kusalamūlaṁ kammavipākaṁ bhavati.",
  "pe8:56.19_0": "Tassa tikassa atthaniddeso.",
  "pe8:56.20_0": "Tattha saddhā sīlaṁ cāgo paññā cattāro dhammā.",
  "pe8:56.21_0": "Yā saddhā yā ca paññā, idaṁ manosucaritaṁ.",
  "pe8:56.22_0": "Yaṁ sīlaṁ, idaṁ kāyikaṁ vācasikaṁ sucaritaṁ.",
  "pe8:56.23_0": "Yo cāgo, idaṁ cetasikaṁ alobho sucaritaṁ.",
  "pe8:56.24_0": "Iti citte gahite pañcakkhandhā gahitā bhavanti.",
  "pe8:56.25_0": "Imehi dhammehi sucaritaṁ idaṁ dukkhañca ariyasaccaṁ padaṭṭhānaṁ maggassa.",
  "pe8:57.1_0": "Tattha katamo vicayo hāro?",
  "pe8:57.2_0": "Yā ca saddhā yañca sīlaṁ.",
  "pe8:57.3_0": "Taṁ kissa karoti?",
  "pe8:57.4_0": "Yā saddhā tāya bhagavantaṁ anussarati mattenapi hatthinā samāgatā,",
  "pe8:57.4_1": "assa bho kukkurā sabbaṁ sīlena nappaṭipajjati kāyena vā vācāya vā ṭhānaṁ visārado bhavatīti avippaṭisārī paññā yassa paññattaṁ upaṭṭhapeti.",
  "pe8:57.5_0": "Tassa akhaṇḍassa sīlaṁ yaṁ na pacchi tassaṁ mohassa akusalacittaṁ uppajjati micchādiṭṭhisahagataṁ vā,",
  "pe8:57.5_1": "ayaṁ vicayo hāro.",
  "pe8:57.6_0": "Dhammavādino bhaddikārāti bhavissati atthi esā yutti.",
  "pe8:58.1_0": "Tattha katamo padaṭṭhāno hāro?",
  "pe8:58.2_0": "Yamidaṁ cittaṁ dīgharattaṁ paribhāvitaṁ saddhāya sīlena cāgena paññāya samādhinā paṭhamajjhānassa padaṭṭhānaṁ.",
  "pe8:58.3_0": "Yā saddhā assa anāvilasaṅkappo, taṁ dutiyajjhānassa padaṭṭhānaṁ.",
  "pe8:58.4_0": "Tīṇi ca aveccappasādā yaṁ sīlaṁ, taṁ ariyakantaṁ, taṁ sīlakkhandhassa padaṭṭhānaṁ.",
  "pe8:58.5_0": "Yā paññā, sā paññākkhandhassa padaṭṭhānaṁ.",
  "pe8:58.6_0": "Ime ca dhammā idañca cittaṁ ekodibhūtasamādhissa padaṭṭhānaṁ.",
  "pe8:58.7_0": "Saddhā saddhindriyassa padaṭṭhānaṁ.",
  "pe8:58.8_0": "Cāgo samādhindriyassa padaṭṭhānaṁ.",
  "pe8:58.9_0": "Paññā paññindriyassa padaṭṭhānaṁ.",
  "pe8:58.10_0": "Saddhā ca paññā ca vipassanāya padaṭṭhānaṁ.",
  "pe8:58.11_0": "Sīlañca cāgo ca samathassa padaṭṭhānaṁ.",
  "pe8:58.12_0": "Saddhā ca paññā ca avijjā virāgāya paññāvimuttiyā padaṭṭhānaṁ.",
  "pe8:58.13_0": "Sīlañca cāgo ca rāgavirāgāya cetovimuttiyā padaṭṭhānaṁ.",
  "pe8:59.1_0": "Tattha katamo lakkhaṇo hāro?",
  "pe8:59.2_0": "Viññāṇe vutte saddhāsatibhāvite sabbe pañcakkhandhā vuttā bhavanti.",
  "pe8:59.3_0": "Saddhāya bhaṇitāya sabbāni satta dhanāni bhaṇitāni honti saddhādhanaṁ …pe…",
  "pe8:59.4_0": "sīlakkhandhe vutte samādhikkhandho ca paññākkhandho ca vuttā bhavanti.",
  "pe8:59.5_0": "Yaṁ taṁ cittaṁ dīgharattaṁ paribhāvitaṁ pacchimake kāle na tadanuparivatti bhavissatīti netaṁ ṭhānaṁ vijjati.",
  "pe8:59.6_0": "Tattha saññāpi tadanuparivattinī bhavati.",
  "pe8:59.7_0": "Yepi tajjātikā dhammā, tepi tadanuparivattino bhavanti.",
  "pe8:59.8_0": "Rūpasaññā rūpasañcetanānupassanamanasikāro evaṁ channaṁ āyatanānaṁ viññāṇakāye, ayaṁ lakkhaṇo hāro.",
  "pe8:60.1_0": "Tattha katamo catubyūho hāro?",
  "pe8:60.2_0": "Idha sutte bhagavato ko adhippāyo?",
  "pe8:60.3_0": "Ye bhaddikaṁ bhatiṁ ākaṅkheyya bhaddikañca abhisamparāyaṁ,",
  "pe8:60.3_1": "te saddhaṁ sīlaṁ cāgaṁ paññañca manasi karissanti,",
  "pe8:60.3_2": "ayaṁ adhippāyo.",
  "pe8:60.4_0": "Ye caññepi sattā tathāgatassa sammukhaṁ na paṭiyujjhante,",
  "pe8:60.4_1": "imaṁ dhammaṁ sotā avippaṭisārato kālaṁ karissantīti,",
  "pe8:60.4_2": "ayaṁ adhippāyo.",
  "pe8:61.1_0": "Tattha katamo āvaṭṭo hāro?",
  "pe8:61.2_0": "Idampi cattāro dhammā saddhā ca paññā ca assaddhiyañca avijjañca hananti.",
  "pe8:61.3_0": "Sīlañca cāgo ca taṇhā ca dosañca hananti.",
  "pe8:61.4_0": "Tassa dve mūlāni pahīyanti.",
  "pe8:61.5_0": "Dukkhaṁ nivatteti appahīnabhūmiyañca dvimūlāni pañcakkhandhā.",
  "pe8:61.6_0": "Dve ariyasaccāni samatho ca vipassanā ca.",
  "pe8:61.7_0": "Dvinnaṁ mūlānaṁ pahānaṁ.",
  "pe8:61.8_0": "Imāni dve saccāni nirodho ca maggo ca.",
  "pe8:61.9_0": "Ayaṁ āvaṭṭo hāro.",
  "pe8:62.1_0": "Tattha katamo vibhatti?",
  "pe8:62.2_0": "Yaṁ taṁ cittaṁ saddhāparibhāvitaṁ …pe…",
  "pe8:62.3_0": "sace puthujjanassa tassapi bhaddikā bhati bhavissatīti na ekaṁsena tassa kammaṁ diṭṭheyeva dhamme vipākanti paccessati,",
  "pe8:62.3_1": "aparamhi vā pariyāye bhavissati.",
  "pe8:62.4_0": "Yaṁ vā atītaṁ vipākāya paccupaṭṭhitaṁ,",
  "pe8:62.4_1": "tappaccayāni cetāni,",
  "pe8:62.4_2": "ye yathā mahākammavibhaṅge “tenāyaṁ vibhajjabyākaraṇiyo niddeso dhammacārino yā bhaddikā bhatī”ti.",
  "pe8:63.1_0": "Tattha katamā parivattanā?",
  "pe8:63.2_0": "Assaddhiyaṁ dussīlyaṁ yaṁ maccheraṁ duppaññaṁ ca yañca paṭipakkhena pahīnā bhavanti,",
  "pe8:63.2_1": "ayaṁ parivattanā.",
  "pe8:64.1_0": "Tattha katamaṁ vevacanaṁ?",
  "pe8:64.2_0": "Yaṁ taṁ cittaṁ dīgharattaṁ paribhāvitaṁ cittaṁ manoviññāṇaṁ …pe…",
  "pe8:64.3_0": "yaṁ saddhābalaṁ saddhindriyaṁ,",
  "pe8:64.3_1": "yaṁ sīlaṁ taṁ sucaritaṁ,",
  "pe8:64.3_2": "saṁyamo niyamo damo khandhatā imāni tassa vevacanāni.",
  "pe8:64.4_0": "Yo cāgo so paṭinissaggo alobho vosaggo cāgoyiṭṭhānaṁ.",
  "pe8:64.5_0": "Yā paññā sā paññattā paññappabhā paññindriyaṁ paññābalaṁ.",
  "pe8:65.1_0": "Tattha katamā paññatti?",
  "pe8:65.2_0": "Yaṁ taṁ cittaṁ bījaṁ paññattiyā paññattaṁ.",
  "pe8:65.3_0": "Paribhāvanā vāsanā paññattiyā paññatti.",
  "pe8:65.4_0": "Saddhā pasādapaññattiyā paññattā.",
  "pe8:65.5_0": "Sīlaṁ sucaritapaññattiyā paññattaṁ.",
  "pe8:65.6_0": "Cāgo puññakiriyapaññattiyā paññatto.",
  "pe8:65.7_0": "Paññā vīmaṁsapaññattiyā paññattā.",
  "pe8:65.8_0": "Ime tayo dhammā saddhā sīlaṁ cāgo paññavato pārisuddhiṁ gacchanti.",
  "pe8:66.1_0": "Tattha katamo otaraṇo?",
  "pe8:66.2_0": "Yaṁ cittaṁ, taṁ khandhesu viññāṇakkhandho, dhātūsu manoviññāṇadhātu, āyatanesu manāyatanaṁ.",
  "pe8:66.3_0": "Ye cattāro dhammā, te khandhesu saṅkhārakkhandhe pariyāpannā …pe…",
  "pe8:66.4_0": "dhātūsu āyatanesu.",
  "pe8:67.1_0": "Tattha katamo sodhano hāro?",
  "pe8:67.2_0": "Idaṁ bhagavato bhāsitaṁ mahānāmena sakkena pucchitena sabbaṁ taṁ niyuttaṁ.",
  "pe8:68.1_0": "Tattha katamo adhiṭṭhāno?",
  "pe8:68.2_0": "Idaṁ cittaṁ vemattatāya paññattaṁ akusalehi cittehi aparibhāvitehi paribhāvitanti yāni puna paribhāvitāni",
  "pe8:68.2_1": "aññesampi tattha upādāya paññattaṁ sabbepime cattāro dhammā ekattatāya paññattā.",
  "pe8:68.3_0": "Bhaddikā bhatīti kāmabhogino teva rūpadhātu arūpadhātu manussāti sabbā bhaddikā bhati tadeva kathāya paññattaṁ,",
  "pe8:68.3_1": "ayaṁ paññatti.",
  "pe8:69.1_0": "Tattha katamo parikkhāro?",
  "pe8:69.2_0": "Cittassa indriyāni paccayo ādhipateyyapaccayatāya manasikāro.",
  "pe8:69.3_0": "Hetupaccayatāya paccayo.",
  "pe8:69.4_0": "Saddhāya lokikā paññā hetupaccayatāya paccayo.",
  "pe8:69.5_0": "Yoniso ca manasikāro paccayo.",
  "pe8:69.6_0": "Sīlassa patirūpadesavāso paccayo.",
  "pe8:69.7_0": "Attasammāpaṇidhānañca hetu.",
  "pe8:69.8_0": "Cāgassa alobho hetu.",
  "pe8:69.9_0": "Avippaṭisāro ca hetupaccayo.",
  "pe8:69.10_0": "Paññā parato ca ghoso ajjhattañca yoniso manasikāro hetupaccayo ca.",
  "pe8:70.1_0": "Tattha katamo samāropano?",
  "pe8:70.2_0": "Yaṁ taṁ cittaṁ dīgharattaṁ paribhāvitanti cetasikāpi.",
  "pe8:70.3_0": "Ettha sabbe dhammā paribhāvitā bhaddikā te bhati bhavissati, bhaddikā upapattiko abhisamparāyo.",
  "pe8:70.4_0": "Iti ye keci manussakā upabhogaparibhogā sabbe bhaddikā bhatiyeva, ayaṁ samāropano.",
  "pe8:71.1_0": "Uddhaṁ adho sabbadhi vītarāgoti gāthā.",
  "pe8:71.2_0": "Tattha kiṁ uddhaṁ nāma?",
  "pe8:71.3_0": "Yaṁ ito uddhaṁ bhavissati anāgāmī, idaṁ uddhaṁ.",
  "pe8:71.4_0": "Adho nāma yamatikkantamatītaṁ, idamavoca apadānatanti uddhaṁ.",
  "pe8:71.5_0": "Tattha atītena sassatadiṭṭhi pubbantākappikānaṁ aparantadiṭṭhi kesañci,",
  "pe8:71.5_1": "ucchedadiṭṭhiṁ yaṁ vuttakappikānaṁ imā ceva diṭṭhiyo ucchedadiṭṭhi ca sassatadiṭṭhi ca.",
  "pe8:71.6_0": "Tatthāyaṁ sassatadiṭṭhi imāni pannarasa padāni sakkāyadiṭṭhi sassataṁ bhajanti.",
  "pe8:71.7_0": "Rūpavantaṁ me attā, attani me rūpaṁ, rūpaṁ me attāti yaduccate paññaṁ paridahanti.",
  "pe8:71.8_0": "Yā ucchedadiṭṭhi sā pañcasatāni ucchedaṁ bhajanti.",
  "pe8:71.9_0": "Te “taṁ jīvaṁ taṁ sarīran”ti passanti,",
  "pe8:71.9_1": "rūpaṁ me attāti tathārūpā catubbidhā sakkāyadiṭṭhi ucchedena ca sassatena ca.",
  "pe8:71.10_0": "Evaṁ pañcasu khandhesu vīsativatthukāya diṭṭhiyā pannarasa padāni pubbantaṁ bhajanti.",
  "pe8:71.11_0": "Sassatadiṭṭhiyā pañca padāni aparantaṁ bhajanti ucchedadiṭṭhiyā.",
  "pe8:71.12_0": "Tattha “ayamahamasmī”ti passantā rūpaṁ attato samanupassati,",
  "pe8:71.12_1": "so ucchedavādī rūpavantañca attānaṁ,",
  "pe8:71.12_2": "attani ca rūpaṁ,",
  "pe8:71.12_3": "rūpasmiṁ vā attāti so passati cāti iti ucchedadiṭṭhi ca,",
  "pe8:71.12_4": "attato paṭissarati sassatadiṭṭhi pubbantato ca paṭissarati.",
  "pe8:71.13_0": "“Ayamahamasmī”ti na samanupassati.",
  "pe8:71.14_0": "Tassa diṭṭhāsavā pahānaṁ gacchanti.",
  "pe8:71.15_0": "Yo tīsu addhāsu pubbante ca aparante ca tena tena niddiṭṭhānena uddhaṁ adho sabbadhi vītarāgo “ahamasmī”ti",
  "pe8:71.15_1": "na anupassatīti iminā dvārena iminā payogena iminā upāyena idaṁ dassanabhūmi ca sotāpattiphalañca so",
  "pe8:71.15_2": "ariyo payogo anabhāvaṅgatena saṁsārena apunabbhavāti yo koci ariyo payogo punabbhavāya mudūni vā pañcindriyāni",
  "pe8:71.15_3": "majjhāni adhimattāni vā sabbaṁ apunabbhavappahānāya saṁvattanti.",
  "pe8:71.16_0": "Ahanti diṭṭhogho kāmogho bhavogho avijjogho ca odhiso.",
  "pe8:71.17_0": "Tattha desanāhārena cattāri saccāni pañcahi indriyehi sotāpattiphalena ca dve saccāni maggo ca nirodho ca.",
  "pe8:71.18_0": "Sakkāyasamudayena dve saccāni dukkhañca samudayo ca, ayaṁ desanā hāro.",
  "pe8:72.1_0": "Tattha katamo vicayo?",
  "pe8:72.2_0": "“Ayamahamasmī”ti asamanupassanto tīṇi dassanappahātabbāni saṁyojanāni pajahati.",
  "pe8:72.3_0": "Ayaṁ vicayo.",
  "pe8:73.1_0": "Tattha katamā yutti?",
  "pe8:73.2_0": "Tividhā puggalā koci ugghaṭitaññū koci vipañcitaññū koci neyyo.",
  "pe8:73.3_0": "Ugghaṭitaññū tikkhindriyo ca tato vipañcitaññū mudindriyo tato mudindriyehi neyyo.",
  "pe8:73.4_0": "Tattha ugghaṭitaññū tikkhindriyatāya dassanabhūmimāgamma sotāpattiphalaṁ pāpuṇāti,",
  "pe8:73.4_1": "ekabījako bhavati.",
  "pe8:73.5_0": "Ayaṁ paṭhamo sotāpanno.",
  "pe8:73.6_0": "Vipañcitaññū mudūhi indriyehi dassanabhūmimāgamma sotāpattiphalaṁ pāpuṇāti, kolaṅkolo ca hoti.",
  "pe8:73.7_0": "Ayaṁ dutiyo sotāpanno.",
  "pe8:73.8_0": "Tattha neyyo dassanabhūmimāgamma sotāpattiphalaṁ pāpuṇāti, sattakkhattuparamo ca bhavati.",
  "pe8:73.9_0": "Ayaṁ tatiyo sotāpanno.",
  "pe8:74.1_0": "Atthi esā yutti mudumajjhādhimattehi indriyehi mudumajjhādhimattaṁ bhūmiṁ sacchikareyya sakkāyadiṭṭhippahānena vā diṭṭhigatāni pajahati.",
  "pe8:74.2_0": "Ayaṁ yutti.",
  "pe8:75.1_0": "Tattha katamo padaṭṭhāno?",
  "pe8:75.2_0": "Tattha sakkāyadiṭṭhi sabbamicchādiṭṭhiyā padaṭṭhānaṁ.",
  "pe8:75.3_0": "Sakkāyo nāmarūpassa padaṭṭhānaṁ.",
  "pe8:75.4_0": "Nāmarūpaṁ sakkāyadiṭṭhiyā padaṭṭhānaṁ.",
  "pe8:75.5_0": "Pañca indriyāni rūpīni rūparāgassa padaṭṭhānaṁ.",
  "pe8:75.6_0": "Saḷāyatanaṁ ahaṅkārassa padaṭṭhānaṁ.",
  "pe8:75.7_0": "Tattha katamo lakkhaṇo?",
  "pe8:75.8_0": "Dvīsu diṭṭhīsu pahīnāsu tattha ekā diṭṭhi diṭṭhigatāni pahānaṁ gacchanti.",
  "pe8:75.9_0": "Uddhaṁ ca adho ca vītarāgo sabbarajanīyesu vītarāgo hoti.",
  "pe8:75.10_0": "Tajjā parabhūmiyaṁ, idaṁ paccayanti yathābhūtaṁ passati.",
  "pe8:75.11_0": "So sabbapaṭiccasamuppādaṁ āmasati.",
  "pe8:75.12_0": "Ayaṁ lakkhaṇo hāro.",
  "pe8:76.1_0": "Tattha katamo catubyūho hāro?",
  "pe8:76.2_0": "Imamhi sutte bhagavato ko adhippāyo?",
  "pe8:76.3_0": "Ye sattā ye nābhiramissanti, te diṭṭhippahānāya vāyamissanti.",
  "pe8:76.4_0": "Ayamettha bhagavato adhippāyo.",
  "pe8:76.5_0": "Ayaṁ catubyūho hāro.",
  "pe8:77.1_0": "Tattha katamo āvaṭṭo hāro?",
  "pe8:77.2_0": "Yānimāni mudūni pañcindriyāni tāni orambhāgiyāni pañcindriyāni.",
  "pe8:77.3_0": "Sabbena sabbaṁ samūhananti abhijjhābyāpādo ca bhāvanākārena sekkhāya vimuttiyā balaṁ saddhā,",
  "pe8:77.3_1": "uddhambhāgiyāni diṭṭhivasena balaṁ saddhā,",
  "pe8:77.3_2": "vīriyindriyaṁ ārabhitattā satindriyaṁ paggahitattā accantaṁ niṭṭhaṁ gacchanti.",
  "pe8:77.4_0": "Tattha yāni indriyāni, ayaṁ maggo saṅkilesappahānaṁ.",
  "pe8:77.5_0": "Ayaṁ nirodho āyatiṁ anuppādadhammo, idaṁ dukkhaṁ.",
  "pe8:77.6_0": "Ayaṁ āvaṭṭo hāro.",
  "pe8:78.1_0": "Tattha katamo vibhatti hāro?",
  "pe8:78.2_0": "“Ayamahamasmī”ti yo samanupassati,",
  "pe8:78.2_1": "so ca kho adhimattena lokikā yaṁ bhūmiyaṁ na tu ariyena payogena so sakkāyadiṭṭhi pajahati.",
  "pe8:78.3_0": "Yaṁ vuccati tajjāya bhūmiyā adhimattāya.",
  "pe8:78.4_0": "Tattha tajjāya bhūmiyaṁ pañcahi ākārehi adhimattataṁ paṭilabhati sīlena vatena bāhusaccena samādhinā nekkhammasukhena.",
  "pe8:78.5_0": "Tattha appatte pattasaññī adhimānaṁ gaṇhāti.",
  "pe8:78.6_0": "Etasmiṁyeva vatthuppattiyaṁ bhagavā idaṁ suttaṁ bhāsati.",
  "pe8:78.7_0": "Sīlavā vatamattenāti.",
  "pe8:78.8_0": "Tattha yo appatte pattasaññī tassa yo samādhi,",
  "pe8:78.8_1": "so sāmiso kāpurisasevito pana so kāpurisā vuccanti puthujjanā.",
  "pe8:78.9_0": "Āmisaṁ yañca ariyamaggamāgamma lokikā anariyaṁ tena samādhi hoti anariyo kāpurisasevito.",
  "pe8:78.10_0": "Yo pana ariyākārena yathābhūtaṁ na jānāti na passati,",
  "pe8:78.10_1": "so adhigamanaṁ pajahati yo ariyena samādhinā akāpurisasevitena nirāmisena nīyati,",
  "pe8:78.10_2": "tattha akāpurisā vuccanti ariyapuggalā.",
  "pe8:78.11_0": "Yo tehi sevito samādhi, so akāpurisasevito.",
  "pe8:78.12_0": "Tasmā ekaṁ vibhajjabyākaraṇīyaṁ “ayamahamasmī”ti asamanupassanto tathā pāteti.",
  "pe8:79.1_0": "Tattha katamā parivattanā?",
  "pe8:79.2_0": "Imāya dassanabhūmiyā kilesā pahātabbā, tehi pahīyanti aniddiṭṭhāpi bhagavatā niddisitabbā yo.",
  "pe8:80.1_0": "Tattha katamaṁ vevacanaṁ?",
  "pe8:80.2_0": "Yā sakkāyadiṭṭhiyā attadiṭṭhiyā.",
  "pe8:80.3_0": "Ayaṁ bhūmi.",
  "pe8:80.4_0": "Ye kilesā pahātabbā.",
  "pe8:80.5_0": "Te appahīyanti aniddiṭṭhāpi bhagavatā sassatadiṭṭhi ca ucchedadiṭṭhi ca, sā pariyantadiṭṭhi ca.",
  "pe8:80.6_0": "Yā apariyantadiṭṭhi ca, sā sassatadiṭṭhi ca.",
  "pe8:80.7_0": "Yā ucchedadiṭṭhi, sā natthikā diṭṭhi.",
  "pe8:80.8_0": "Yā sassatadiṭṭhi, sā akiriyadiṭṭhi.",
  "pe8:80.9_0": "Idaṁ vevacanaṁ.",
  "pe8:81.1_0": "Tattha katamā paññatti?",
  "pe8:81.2_0": "Taṇhā saṁyojanapaññattiyā paññattā.",
  "pe8:81.3_0": "Maggo paṭilābhapaññattiyā paññatto.",
  "pe8:81.4_0": "Indriyā paṭilābhapaññattiyā paññattāti.",
  "pe8:81.5_0": "Tattha katamo otaraṇo?",
  "pe8:81.6_0": "Sakkāyo dukkhaṁ dassanappahātabbo.",
  "pe8:81.7_0": "Samudayo maggo.",
  "pe8:81.8_0": "Indriyāni tāni ca niddiṭṭhāni khandhadhātuāyatanesu.",
  "pe8:82.1_0": "Tattha katamo sodhano hāro?",
  "pe8:82.2_0": "Yañhi ārabbha bhagavatā idaṁ suttaṁ bhāsitaṁ, so ārabbha niddiṭṭho.",
  "pe8:82.3_0": "Tattha katamo parikkhāro?",
  "pe8:82.4_0": "Nāmarūpassa hetupaccayopi viññāṇaṁ hetu bījaṁ.",
  "pe8:82.5_0": "Tena avijjā ca saṅkhārā ca paccayo.",
  "pe8:82.6_0": "Nivattinayo na aparo pariyāyo sabbabhavo,",
  "pe8:82.6_1": "ye ca sabbabhavassa hetu parabhaṇḍapaccayo iti sammādiṭṭhi parato ca ghoso yoniso ca manasikāro paccayo.",
  "pe8:82.7_0": "Yā paññā uppādeti, esā hetu sammādiṭṭhiyā sammāsaṅkappo bhavati, yā sammāsamādhi, ayaṁ parikkhāro.",
  "pe8:83.1_0": "Tattha katamo samāropano?",
  "pe8:83.2_0": "“Ayamahamasmī”ti asamanupassī dukkhato rogato …pe…",
  "pe8:83.3_0": "pannarasa padāni.",
  "pe8:83.4_0": "Sīlāni bhagavā kimatthiyāni kimānisaṁsāni.",
  "pe8:83.5_0": "Sīlāni, ānanda, avippaṭisāratthāni yāva vimutti.",
  "pe8:83.6_0": "Tattha duvidho attho—",
  "pe8:83.7_0": "purisattho ca vacanattho ca.",
  "pe8:84.1_0": "Tattha katamo purisattho?",
  "pe8:84.2_0": "Yāyaṁ na pacchānutāpitā ayaṁ avippaṭisāro, ayaṁ purisattho.",
  "pe8:84.3_0": "Yathā koci brūhayati imatthamāsevati so bhaṇeyya,",
  "pe8:84.3_1": "kiñci mamettha adhīnaṁ tassatthāya idaṁ kiriyaṁ ārabhāmīti.",
  "pe8:84.4_0": "Ayaṁ purisattho.",
  "pe8:85.1_0": "Tattha katamo vacanattho?",
  "pe8:85.2_0": "Sīlāni kāyikaṁ vā vācasikaṁ vā sucaritaṁ avippaṭisāroti.",
  "pe8:85.3_0": "Tattha sīlassa vatassa ca bhāsoyeva.",
  "pe8:85.4_0": "Anaññā sugatakammatā sucaritaṁ ayaṁ avippaṭisāro.",
  "pe8:85.5_0": "Evaṁ yāva vimuttīti ekamekasmiṁ pade dve atthā—",
  "pe8:85.6_0": "purisattho ca vacanattho ca, yathā imamhi sutte evaṁ sabbesu suttesu dve dve atthā.",
  "pe8:85.7_0": "Ayaṁ hi paramattho uttamattho ca.",
  "pe8:85.8_0": "Yaṁ nibbānasacchikaṁ nissāya yaṁ sakaṁ sacchikātabbaṁ bhavati, so vuccati katassa katthoti.",
  "pe8:85.9_0": "Ayaṁ puna vevacanaṁ sampajānāti.",
  "pe8:85.10_0": "Iminā niyuttatthamabhilabbhanti vacanattho.",
  "pe8:85.11_0": "Tattha yaṁ atthaṁ sāvako abhikaṅkhati.",
  "pe8:85.12_0": "Tassa yo paṭilābho, ayaṁ purisattho.",
  "pe8:85.13_0": "Yaṁ yaṁ bhagavā dhammaṁ deseti, tassa tassa dhammassa yā atthaviññatti.",
  "pe8:85.14_0": "Ayaṁ attho, tattha sīlānaṁ avippaṭisāro atthopi ānisaṁsopi.",
  "pe8:85.15_0": "Eso ca ānisaṁso yaṁ duggatiṁ na gacchati.",
  "pe8:85.16_0": "Yathā taṁ bhagavatā esānisaṁso dhamme suciṇṇe na duggatiṁ gacchati dhammacārī, ayaṁ attho.",
  "pe8:86.1_0": "Yaṁ puriso bhāvanābhūmiyaṁ sīlāni ārabbha sīlena saṁyutto hoti evaṁ yāva vimutti tathā sīlakkhandho.",
  "pe8:86.2_0": "Tattha yo ca avippaṭisāro anusayavasena niddiṭṭho, tañca sīlaṁ ayaṁ sīlakkhandho.",
  "pe8:86.3_0": "Pāmojjapītipassaddhīti ca samādhindriyena, ayaṁ samādhikkhandho.",
  "pe8:86.4_0": "Yaṁ samāhito yathābhūtaṁ pajānāti, ayaṁ paññākkhandho.",
  "pe8:86.5_0": "Ime tayo khandhā sīlaṁ samādhi paññā ca tathā sīlaṁ paripūreti yaṁ vīriyindriyaṁ tena kāraṇena so sīlaṁ paripūreti,",
  "pe8:86.5_1": "anuppannassa ca akusalassa anuppādāya vāyamati,",
  "pe8:86.5_2": "uppannassa ca pahānāya anuppannassa ca kusalassa uppādāya,",
  "pe8:86.5_3": "uppannassa ca kusalassa bhiyyobhāvāya iti vīriyindriyaṁ niddiṭṭhaṁ.",
  "pe8:86.6_0": "Tattha yo samādhikkhandho, idaṁ samādhindriyaṁ.",
  "pe8:86.7_0": "Paññākkhandho paññindriyaṁ, taṁ catūsu sammappadhānesu daṭṭhabbaṁ.",
  "pe8:86.8_0": "Tathā yo anuppannassa ca akusalassa anuppādāya vāyamati, idaṁ paṭhamaṁ sammappadhānaṁ.",
  "pe8:86.9_0": "Yaṁ uppannassa, idaṁ dutiyaṁ.",
  "pe8:86.10_0": "Cattāri sammappadhānāni catūsu jhānesu passitabbāni.",
  "pe8:86.11_0": "Tathā sīlakkhandhena nekkhammadhātu ca adhikā,",
  "pe8:86.11_1": "tayo ca vitakkā nekkhammavitakko abyāpādavitakko avihiṁsāvitakko ca.",
  "pe8:86.12_0": "Sādhāraṇabhūtā.",
  "pe8:86.13_0": "Yā piyāyamānassa pāmojjena idaṁ kāyikaṁ sukhaṁ ānitaṁ aniyamītipemena, idaṁ dukkhaṁ.",
  "pe8:86.14_0": "Yo tattha avikkhepo, ayaṁ samādhi.",
  "pe8:86.15_0": "Idaṁ pañcaṅgikaṁ paṭhamaṁ jhānaṁ.",
  "pe8:86.16_0": "Yā cetasikā passaddhi savitakkaṁ savicāraṁ virodhanaṁ,",
  "pe8:86.16_1": "yo kileso ca paridāho,",
  "pe8:86.16_2": "so paṭhame jhāne niruddho.",
  "pe8:86.17_0": "Tathā yā ca kilesapassaddhi yā ca vitakkavicārānaṁ passaddhi, ubhayepi ete dhamme passaddhāyaṁ.",
  "pe8:86.18_0": "Tattha kāyassa cittassa ca sukhaṁ sukhāyanā, idaṁ pītisukhino passaddhi.",
  "pe8:86.19_0": "Yopi ekodibhāvo cittassa,",
  "pe8:86.19_1": "tena ekodibhāvena yaṁ cittassa ajjhattaṁ sampasādanaṁ,",
  "pe8:86.19_2": "idaṁ catutthaṁ jhānaṅgaṁ.",
  "pe8:86.20_0": "Iti ajjhattañca sampasādo cetaso ca ekodibhāvo pīti ca sukhañca, idaṁ dutiyaṁ jhānaṁ caturaṅgikaṁ.",
  "pe8:86.21_0": "Yo passaddhakāyo sukhaṁ vedeti,",
  "pe8:86.21_1": "tena adhimattena sukhena pharitvā sukhaṁ cetasikaṁ yaṁ,",
  "pe8:86.21_2": "so pītivītarāgo evaṁ tassa pītivītarāgatāya upekkhaṁ paṭilabhati.",
  "pe8:86.22_0": "So pītiyā ca virāgā upekkhaṁ paṭilabhati.",
  "pe8:86.23_0": "Sukhañca paṭisaṁvedeti.",
  "pe8:86.24_0": "Sati ca sammā paññāya paṭilabhati.",
  "pe8:86.25_0": "Sace sati ekaggatā idaṁ pañcaṅgikaṁ tatiyaṁ jhānaṁ.",
  "pe8:86.26_0": "Yaṁ sukhino cittaṁ samādhiyati,",
  "pe8:86.26_1": "ayaṁ ekaggatāya parāvidhānabhāgiyā,",
  "pe8:86.26_2": "paṭhame jhāne atthi cittekaggatā no cakkhussa vedanā sabbaṁ pāripūriṁ gacchati.",
  "pe8:86.27_0": "Yathā catutthe jhāne,",
  "pe8:86.27_1": "tathā yā upekkhā passambhayaṁ satisampajaññaṁ cittekaggatā ca,",
  "pe8:86.27_2": "idaṁ catutthaṁ jhānaṁ.",
  "pe8:87.1_0": "Yathā samādhi dassayitabbaṁ, tathā paññindriyaṁ taṁ catūsu ariyasaccesu passitabbaṁ.",
  "pe8:87.2_0": "Yaṁ samāhito yathābhūtaṁ pajānāti,",
  "pe8:87.2_1": "sā pajānanā catubbidhā asubhato dukkhato anattato ca,",
  "pe8:87.2_2": "yadārammaṇaṁ taṁ dukkhaṁ ariyasaccaṁ,",
  "pe8:87.2_3": "yaṁ pajānanto nibbindati vimuccati tathā yaṁ kāmāsavassa pahānaṁ bhavāsavassa diṭṭhāsavassa avijjāsavassa,",
  "pe8:87.2_4": "ayaṁ nirodho appahīnabhūmiyaṁ āsavasamudayo.",
  "pe8:87.3_0": "Imāni cattāri ariyasaccāni yathā paññindriyaṁ passitabbaṁ.",
  "pe8:87.4_0": "Yathāyaṁ samāhito yathābhūtaṁ pajānāti, ayaṁ dassanabhūmi.",
  "pe8:87.5_0": "Sotāpattiphalañca yathābhūtaṁ pajānanto nibbindatīti, idaṁ tanukañca.",
  "pe8:87.6_0": "Kāmarāgabyāpādaṁ sakadāgāmiphalañca yaṁ nibbindati virajjati,",
  "pe8:87.6_1": "ayaṁ paṭhamajjhānabhāvanābhūmi ca rāgavirāgā cetovimutti anāgāmiphalañca.",
  "pe8:87.7_0": "Yaṁ vimutti vimuccati, ayaṁ avijjāvirāgā paññāvimutti arahattañca.",
  "pe8:87.8_0": "Ime avippaṭisārā ca vīriyindriyañca cattāro sammappadhānā avippaṭisārā tañca upari yāva samādhi,",
  "pe8:87.8_1": "evaṁ te cattāri jhānāni samādhindriyañca yaṁ samāhito yathābhūtaṁ pajānāti.",
  "pe8:87.9_0": "Ime cattāro satipaṭṭhānā sīlapāripūrimupādāya cāgasaṁhitena ca nibbedhikānañca nimittānaṁ anāvilamanā,",
  "pe8:87.9_1": "idaṁ satindriyaṁ cattāro satipaṭṭhānā.",
  "pe8:87.10_0": "Yaṁ puna imāya dhammadesanāya tīsu ṭhānesu diṭṭhogamanakindriyaṁ kilesapahānena ca sekkhasīlaṁ,",
  "pe8:87.10_1": "idaṁ saddhindriyaṁ.",
  "pe8:87.11_0": "Cattāri ca sotāpattiyaṅgāni phalāni.",
  "pe8:87.12_0": "Samādhindriyāni sopaniyāhārīni sabbasuttesu niddisitabbāni.",
  "pe8:87.13_0": "Yaṁ jhānaṁ paṭilabhanaṁ vīriyagahitaṁyeva ñāṇaṁ paṭissarato, ayaṁ sutamayī paññā.",
  "pe8:87.14_0": "Yo samādhi pubbāparanimittābhāso anomagatitāya yathākāmo,",
  "pe8:87.14_1": "ayaṁ cintāmayī paññā,",
  "pe8:87.14_2": "yaṁ tathāsamāhito yathābhūtaṁ pajānāti,",
  "pe8:87.14_3": "ayaṁ bhāvanāmayī paññā.",
  "pe8:87.15_0": "Ayaṁ suttaniddeso.",
  "pe8:88.1_0": "Imaṁ suttaṁ nibbedhabhāgiyaṁ bujjhakāradhikaṁ bujjhitabbaṁ.",
  "pe8:88.2_0": "Yehi aṅgehi samannāgataṁ taṁ bujjhissanti tassa aṅgāni bujjhissanti, tena bojjhaṅgā.",
  "pe8:88.3_0": "Tathā ādito yāva sīlaṁ vataṁ cetanā karaṇīyā, kissa sīlāni pāripūreti.",
  "pe8:88.4_0": "Anuppannassa ca akusalassa anuppādāya uppannassa ca akusalassa pahānāya anuppannassa kusalassa uppādāya uppannassa ca kusalassa bhiyyobhāvāya,",
  "pe8:88.4_1": "idaṁ vīriyaṁ tassa tassa bujjhitassa aṅganti.",
  "pe8:88.5_0": "Ayaṁ vīriyasambojjhaṅgo.",
  "pe8:88.6_0": "Iminā vīriyena dve dhammā ādito avippaṭisāro pāmojjañca yā puna pīti avippaṭisārapaccayā pāmojjapaccayā,",
  "pe8:88.6_1": "ayaṁ pītisambojjhaṅgo.",
  "pe8:88.7_0": "Yaṁ pītimanassa kāyo passambhati.",
  "pe8:88.8_0": "Ayaṁ passaddhisambojjhaṅgo.",
  "pe8:88.9_0": "Tena kāyikasukhamānitaṁ yaṁ sukhino cittaṁ samādhiyati, ayaṁ samādhisambojjhaṅgo.",
  "pe8:88.10_0": "Yaṁ samāhito yathābhūtaṁ pajānāti, ayaṁ dhammavicayasambojjhaṅgo.",
  "pe8:88.11_0": "Yā sīlamupādāya pañcannaṁ bojjhaṅgānaṁ upādāyānulomatā nimittāyanā pītibhāgiyānañca visesabhāgiyānañca apilāpanatā sahagatā hoti anavamaggo,",
  "pe8:88.11_1": "ayaṁ satisambojjhaṅgo.",
  "pe8:88.12_0": "Yaṁ yathābhūtaṁ pajānāti, accāraddhavīriyaṁ karoti.",
  "pe8:88.13_0": "Uddhaccabhūmīti katā abhipatthitaṁ peseti.",
  "pe8:88.14_0": "Kosajjabhūmīti garahito rahitehi aṅgehi bujjhati yaṁ cakkhusamathapathaṁ, sā upekkhāti.",
  "pe8:88.15_0": "Tena sā upekkhā tassa bojjhaṅgassa aṅganti karitvā upekkhāsambojjhaṅgoti vuccate.",
  "pe8:88.16_0": "Eso suttaniddeso.",
  "pe8:89.1_0": "Tattha katamā desanā?",
  "pe8:89.2_0": "Asmiṁ sutte cattāri ariyasaccāni desitāni.",
  "pe8:89.3_0": "Tattha katamo vicayo?",
  "pe8:89.4_0": "Sīlavato avippaṭisāro yāva vimutti imissāya pucchāya minikimatthassamīti dve padāni pucchā dve padāni",
  "pe8:89.4_1": "visajjanāni dvīhi padehi dve abhiññaṁ dvīhi ceva padehi visajjanā kiṁ pucchati nibbādhikaṁ kāyabhūmiṁ",
  "pe8:89.4_2": "kammassa tathā hi patiṭṭhā ca asekkhe dhamme uppādeti.",
  "pe8:89.5_0": "Tattha katamā yutti?",
  "pe8:89.6_0": "Sīlavato avippaṭisāro bhavati kiṁ nicchandassa ca virāgo atthi esā yutti.",
  "pe8:89.7_0": "Tattha katamaṁ padaṭṭhānaṁ?",
  "pe8:89.8_0": "Vīriyaṁ vīriyindriyassa padaṭṭhānaṁ.",
  "pe8:89.9_0": "Samādhi samādhindriyassa padaṭṭhānaṁ.",
  "pe8:89.10_0": "Paññā paññindriyassa padaṭṭhānaṁ.",
  "pe8:89.11_0": "Vīriyaṁ adosassa padaṭṭhānaṁ.",
  "pe8:89.12_0": "Samādhi alobhassa padaṭṭhānaṁ.",
  "pe8:89.13_0": "Paññā amohassa padaṭṭhānaṁ.",
  "pe8:89.14_0": "Vīriyindriyaṁ tiṇṇaṁ maggaṅgānaṁ padaṭṭhānaṁ, sammāvācāya sammākammantassa sammāājīvassa.",
  "pe8:89.15_0": "Samādhindriyaṁ tiṇṇaṁ maggaṅgānaṁ padaṭṭhānaṁ, sammāsaṅkappassa sammāvācāya sammāsamādhino.",
  "pe8:89.16_0": "Paññindriyaṁ dvinnaṁ maggaṅgānaṁ padaṭṭhānaṁ, sammāsatiyā sammādiṭṭhiyā ca.",
  "pe8:90.1_0": "Tattha katamo lakkhaṇo?",
  "pe8:90.2_0": "Sīlakkhandhe vutte sabbe tayo khandhā vuttā bhavanti,",
  "pe8:90.2_1": "sīlameva hi selopamatā yathā selo sabbapaccatthikehi akaraṇīyo evaṁ taṁ cittaṁ sabbakilesehi na kampatīti,",
  "pe8:90.2_2": "ayaṁ amoho.",
  "pe8:90.3_0": "Virattaṁ rajanīyesūti ayaṁ alobho.",
  "pe8:90.4_0": "Kopaneyye na kuppatīti ayaṁ adoso.",
  "pe8:90.5_0": "Tattha paññā amoho kusalamūlaṁ, alobho alobhoyeva, adoso adosoyeva.",
  "pe8:90.6_0": "Imehi tīhi kusalamūlehi sekkhabhūmiyaṁ ṭhito asekkhamaggaṁ uppādeti.",
  "pe8:90.7_0": "Sekkhabhūmi sampattikammadhamme uppādeti,",
  "pe8:90.7_1": "sā ca sammāvimutti,",
  "pe8:90.7_2": "yañca vimuttirasañāṇadassanaṁ ime dasa asekkhānaṁ arahattaṁ dhammā.",
  "pe8:90.8_0": "Tattha aṭṭhaṅgikena maggena catubbidhā bhāvanāpi labbhati.",
  "pe8:90.9_0": "Sīlabhāvanā kāyabhāvanā cittabhāvanā paññābhāvanā ca.",
  "pe8:90.10_0": "Tattha sammākammantena sammāājīvena ca kāyo bhāvito.",
  "pe8:90.11_0": "Sammāvācāya sammāvāyāmena ca sīlaṁ bhāvitaṁ.",
  "pe8:90.12_0": "Sammāsaṅkappena sammāsamādhinā ca cittaṁ bhāvitaṁ.",
  "pe8:90.13_0": "Sammādiṭṭhiyā sammāsatiyā ca paññā bhāvitā.",
  "pe8:90.14_0": "Imāya catubbidhāya bhāvanāya dve dhammā bhāvanāpāripūriṁ gacchanti cittaṁ paññañca.",
  "pe8:90.15_0": "Cittaṁ bhāvanāya samatho, paññā bhāvanāya vipassanā.",
  "pe8:90.16_0": "Tattha paññā avijjāpahānena cittaṁ upakkilesehi amissīkatanti.",
  "pe8:90.17_0": "Paññā bhāvanāya cittabhāvanaṁyeva paripūreti.",
  "pe8:90.18_0": "Evaṁ yassa subhāvitaṁ cittaṁ kuto taṁ dukkhamessatīti.",
  "pe8:90.19_0": "Api ca kho pana tassa āyasmato abyāpādadhātu adhimuttā,",
  "pe8:90.19_1": "na so petaṁ samāpanno tassa saṅkhāpahāraṁ deti,",
  "pe8:90.19_2": "saṅkhāvitakkite sarīre dukkhaṁ na vediyati,",
  "pe8:90.19_3": "ayaṁ suttattho.",
  "pe8:91.1_0": "Tattha katamā desanā?",
  "pe8:91.2_0": "Imamhi sutte dasa asekkhā arahattadhammā desitā appamāṇā ca sammā vibhāvanā.",
  "pe8:91.3_0": "Tattha katamo vicayo?",
  "pe8:91.4_0": "Selopamatā ye ye dhammā vedanīyasukhadukkhopagatā,",
  "pe8:91.4_1": "te sabbe nirūpaṁ vānupassantānaṁ vūpagatā kāyato vedayitaparikkhāro appavattito dukkhaṁ na vediyati.",
  "pe8:91.5_0": "Tattha katamā yutti, yassevaṁ bhāvitaṁ cittaṁ kuto taṁ dukkhamessatīti.",
  "pe8:91.6_0": "Tīsu bhāvanāsu dukkhaṁ nakkhamati cittaṁ cittabhāvanāya ca.",
  "pe8:91.7_0": "Nirodhabhāvanāya ca ānantarikā samādhibhāvanāya ca.",
  "pe8:91.8_0": "Iti yassevaṁ bhāvitaṁ cittanti samādhi phalassa padaṭṭhānaṁ.",
  "pe8:92.1_0": "Tattha katamo lakkhaṇo?",
  "pe8:92.2_0": "Yassevaṁ bhāvitaṁ cittanti cittāni bhāvitāni yathā paṭhamaṁ niddiṭṭhāni paññā sīlaṁ kāyo cittaṁ,",
  "pe8:92.2_1": "sīlampi subhāvitaṁ kāyikacetasikañca ṭhitattā nānupakampatīti vedanāpi tathā saññāpi saṅkhārāpi.",
  "pe8:92.3_0": "Kuto taṁ dukkhamessatīti sukhampi nānugacchati, adukkhamasukhampi nāgatanti.",
  "pe8:93.1_0": "Tattha katamo catubyūho hāro?",
  "pe8:93.2_0": "Idha bhagavato ko adhippāyo?",
  "pe8:93.3_0": "Ye dukkhena adhikā bhavissanti, te evarūpāhi samāpattīhi virahissanti.",
  "pe8:93.4_0": "Ayamettha bhagavato adhippāyo.",
  "pe8:93.5_0": "Ye ca appasannā,",
  "pe8:93.5_1": "te hi bhavissanti,",
  "pe8:93.5_2": "pasannānañca pītipāmojjaṁ bhavissati,",
  "pe8:93.5_3": "ayaṁ tattha bhagavato adhippāyo.",
  "pe8:93.6_0": "Āvaṭṭoti natthi āvaṭṭanassa bhūmi.",
  "pe8:94.1_0": "Vibhattīti yassevaṁ bhāvitaṁ cittaṁ kuto taṁ dukkhamessatīti duvidho niddeso—",
  "pe8:94.2_0": "dukkhahetuniddeso ca paṭipakkhaniddeso ca.",
  "pe8:94.3_0": "Ko so dukkhahetu?",
  "pe8:94.4_0": "Yato dukkhaṁ āgacchati paṭipakkhe vutte sesadhammānaṁ sīlaṁ hetu ca paccayo ca,",
  "pe8:94.4_1": "te sabbe dhammā vuttā honti.",
  "pe8:94.5_0": "Ekabodhipakkhiye dhamme vutte sabbe bodhagamanīyā dhammā vuttā bhavanti.",
  "pe8:95.1_0": "Tattha katamo catubyūho hāro?",
  "pe8:95.2_0": "Imamhi sutte bhagavato ko adhippāyo?",
  "pe8:95.3_0": "Ye avippaṭisārena chandikā,",
  "pe8:95.3_1": "te sīlapāripūrī bhavanti pāmojjachandikā avippaṭisārīpāripūrī,",
  "pe8:95.3_2": "ayamettha bhagavato adhippāyo …pe…",
  "pe8:95.4_0": "ayaṁ catubyūho hāro.",
  "pe8:96.1_0": "Tattha katamo āvaṭṭo?",
  "pe8:96.2_0": "Idaṁ suttaṁ nibbedhabhāgiyaṁ.",
  "pe8:96.3_0": "Yo nibbedho, ayaṁ nirodho.",
  "pe8:96.4_0": "Yena nibbijjhati, so maggo.",
  "pe8:96.5_0": "Yaṁ nibbijjhati, taṁ dukkhaṁ.",
  "pe8:96.6_0": "Yaṁ nibbedhagāminā maggena pahīyati, samudayoyaṁ vutto.",
  "pe8:97.1_0": "Tattha katamā vibhatti?",
  "pe8:97.2_0": "Sīlavato avippaṭisāroti vibhajjabyākaraṇīyaṁ,",
  "pe8:97.2_1": "parāmasantassa natthi avippaṭisāro yāva dosakataṁ kāyena vā vācāya vā akusalaṁ ārabhati.",
  "pe8:97.3_0": "Kiñcipissa evaṁ hoti “sukatametaṁ sucaritametaṁ no cassa tena avippaṭisārena pāmojjaṁ jāyati yāva vimutti,",
  "pe8:97.3_1": "tassa sīlavato avippaṭisāro”ti vibhajjabyākaraṇīyaṁ,",
  "pe8:97.3_2": "ayaṁ vibhattihāro.",
  "pe8:98.1_0": "Tattha katamā parivattanā?",
  "pe8:98.2_0": "Imehi sattahi upanisāsampattīhi ekādasa upanisā vibhattiyaṁ pajahānaṁ pajahanti, ayaṁ parivattanā.",
  "pe8:99.1_0": "Tattha katamā vevacanā?",
  "pe8:99.2_0": "Imesaṁ ariyadhammānaṁ balabojjhaṅgavimokkhasamādhisamāpattīnaṁ imāni vevacanāni.",
  "pe8:100.1_0": "Tattha katamā paññatti?",
  "pe8:100.2_0": "Sīlavato avippaṭisāroti sīlakkhandhe nekkhammapaññattiyā paññattaṁ,",
  "pe8:100.2_1": "nisajjapaññatti ca evaṁ dasa aṅgāni dvīhi dvīhi aṅgehi paññattāni.",
  "pe8:101.1_0": "Tattha katamo otaraṇo?",
  "pe8:101.2_0": "Idaṁ nibbedhabhāgiyasuttaṁ pañcasu otiṇṇaṁ yathā yaṁ paṭhamaṁ niddiṭṭhaṁ evamindriyādikhandhadhātuāyatanesu niddisitabbāni.",
  "pe8:102.1_0": "Tattha katamo sodhano hāro?",
  "pe8:102.2_0": "Sīlavato avippaṭisāroti na tāva suddho ārambho avippaṭisārino pāmojjanti na tāva suddho ārambho yāni",
  "pe8:102.2_1": "ekādasa padāni desitāni yadā tadā suddho ārambho,",
  "pe8:102.2_2": "ayaṁ sodhano.",
  "pe8:103.1_0": "Tattha katamo adhiṭṭhāno?",
  "pe8:103.2_0": "Sīlavemattatāya paññattaṁ evaṁ dasa padāni sabbāni sīlakkhandhassa ānisaṁso,",
  "pe8:103.2_1": "te ca patirūpadesavāso ca paccayo attasammāpaṇidhānañca hetu,",
  "pe8:103.2_2": "samādhikkhandhassa sukhaṁ hetu passaddhi paccayo,",
  "pe8:103.2_3": "yena jhānasahajāti ca ṭhānanti jhānaṅgā aparo pariyāyo kāmesu ādīnavānupassanā samādhino paccayo nekkhamme ānisaṁsadassāvitā hetu.",
  "pe8:104.1_0": "Tattha katamā samāropanā?",
  "pe8:104.2_0": "Yaṁ vīriyindriyaṁ, so sīlakkhandho.",
  "pe8:104.3_0": "Yaṁ sīlaṁ, te cattāro dhammā padhānā.",
  "pe8:104.4_0": "Yaṁ dhammānudhammapaṭipatti, so pātimokkhasaṁvaro.",
  "pe8:105.1_0": "Yassa selopamaṁ cittanti gāthā,",
  "pe8:105.1_1": "selopamanti upamā yathā selo vātena na kampati na uṇhena na sītena saṅkampati.",
  "pe8:105.2_0": "Yathā anekā acetanā, te uṇhena milāyanti, sītena avasussanti, vātena bhajanti.",
  "pe8:105.3_0": "Na evaṁ selo (…) virattaṁ rajanīyesu dosanīye na dussatīti kāraṇaṁ dosanīye domanassantaṁ,",
  "pe8:105.3_1": "na duṭṭhena vā kampati uṇhena vā,",
  "pe8:105.3_2": "so milāyati sītena vā avasussati,",
  "pe8:105.3_3": "evaṁ cittaṁ rāgena nānussati sītena kampatīti.",
  "pe8:105.4_0": "Kiṅkāraṇaṁ?",
  "pe8:105.5_0": "Virattaṁ rajanīyesu dosanīye na dussati.",
  "pe8:105.6_0": "Kiṅkāraṇaṁ?",
  "pe8:105.7_0": "Dosanīye panassanti na dussati,",
  "pe8:105.7_1": "aduṭṭhaṁ taṁ na kosissanti,",
  "pe8:105.7_2": "tena kuppanīye na kuppati,",
  "pe8:105.7_3": "yassevaṁ bhāvitaṁ cittaṁ kuto taṁ dukkhaniddeso ca kuto evarūpassa dukkhaṁ āgamissatīti niddiṭṭhaṁ.",
  "pe8:106.1_0": "Parivattanāti kuto taṁ dukkhamessatīti yaṁ cetasikaṁ sukhaṁ anupādisesā ayaṁ natthi sopādisesā ayaṁ atthi.",
  "pe8:106.2_0": "Puna evamāhaṁsu taṁ khaṇaṁ taṁ muhuttaṁ ubhayameva avedayitaṁ sopādisesaṁ yañca anupādisesaṁ yañca taṁ",
  "pe8:106.2_1": "khaṇaṁ taṁ muhuttaṁ anupādisesaṁ yañca sopādisesaṁ ca avedayitaṁ.",
  "pe8:106.3_0": "Sukhamāpannassa anāvattikanti ayamettha viseso parivattanā.",
  "pe8:107.1_0": "Tattha katamo vevacano?",
  "pe8:107.2_0": "Yassevaṁ bhāvitaṁ cittaṁ vā bhāvitaṁ subhāvitaṁ anuṭṭhitaṁ vatthukataṁ susamāraddhaṁ.",
  "pe8:107.3_0": "Cittanti mano viññāṇaṁ manindriyaṁ manoviññāṇadhātu.",
  "pe8:108.1_0": "Tattha katamā paññatti?",
  "pe8:108.2_0": "Cittaṁ mano saṅkhārā vūpasamapaññattiyā paññattaṁ.",
  "pe8:108.3_0": "Samādhi asekkhapaññattiyā paññatto.",
  "pe8:108.4_0": "Dukkhaṁ ucchinnapaññattiyā paññattaṁ.",
  "pe8:109.1_0": "Tattha katamo otaraṇo?",
  "pe8:109.2_0": "Citte niddiṭṭhe pañcakkhandhā niddiṭṭhā honti,",
  "pe8:109.2_1": "ayaṁ khandhesu otaraṇo,",
  "pe8:109.2_2": "manoviññāṇadhātuyā niddiṭṭhāya aṭṭhārasa dhātuyo niddiṭṭhā honti,",
  "pe8:109.2_3": "ayaṁ dhātūsu otaraṇo.",
  "pe8:109.3_0": "Manāyatane niddiṭṭhe sabbāni āyatanāni niddiṭṭhāni honti.",
  "pe8:109.4_0": "Tattha manāyatanaṁ nāmarūpassa padaṭṭhānaṁ.",
  "pe8:109.5_0": "Nāmarūpapaccayā saḷāyatanaṁ.",
  "pe8:109.6_0": "Tathā paṭiccasamuppāde.",
  "pe8:109.7_0": "Ayaṁ otaraṇo.",
  "pe8:109.8_0": "Tattha katamo sodhano suddhoyeva ārambho.",
  "pe8:110.1_0": "Tattha katamo adhiṭṭhāno?",
  "pe8:110.2_0": "Chaḷindriyaṁ bhāvanā ekattāyaṁ paññatti chaṭṭhitena kāyo ekattāya paññatto.",
  "pe8:111.1_0": "Tattha katamo parikkhāro?",
  "pe8:111.2_0": "Cittassa pubbahetu samuppādāya manasikāro ca tappoṇatā ca yaṁ asamāhitabhūmiyaṁ ca visesadhammānaṁ abhāvitattā cittasatataṁ gacchati,",
  "pe8:111.2_1": "sace samādhino sukhaṁ hetu avippaṭisāro paccayo,",
  "pe8:111.2_2": "ayaṁ hetu ayaṁ paccayo parikkhāro.",
  "pe8:112.1_0": "Tattha katamā samāropanā?",
  "pe8:112.2_0": "Yassevaṁ bhāvitanti tassa dhammā samāropayitabbā.",
  "pe8:112.3_0": "Kāyo sīlaṁ paññā bhāvitacittanti anabhirataṁ anapaṇataṁ anekaṁ anutaṁ anāpajjāsattaṁ ayaṁ samaññāyatanā",
  "pe8:112.3_1": "na tassa sekkhassa sammāsamādhi sabbe asekkhā dasa arahantadhammā niddiṭṭhā honti.",
  "pe8:112.4_0": "Asekkhabhāgiyāni suttāni.",
  "pe8:113.1_0": "Yassa nūna, bhante,",
  "pe8:113.1_1": "kāyagatāsati abhāvitā,",
  "pe8:113.1_2": "ayaṁ so aññataraṁ sabrahmacāriṁ āsajja samāpajja appaṭinissajja janapadacārikaṁ pakkameyya,",
  "pe8:113.1_3": "so āyasmā imasmiṁ vippaṭijānāti dve pajāni paṭijānāti cittabhāvanāyañca diṭṭhiyā pahānaṁ,",
  "pe8:113.1_4": "kāyabhāvanāyañca diṭṭhippahānaṁ,",
  "pe8:113.1_5": "kāyabhāvanāyañca taṇhāpahānaṁ,",
  "pe8:113.1_6": "yaṁ paṭhamaṁ upamaṁ karoti.",
  "pe8:113.2_0": "Asucināpi sucināpi pathavī neva aṭṭiyati na jigucchati na pītipāmojjaṁ paṭilabhati,",
  "pe8:113.2_1": "evameva hi pathavīsamena so cetasā anvayena appakena averena abyāpajjena viharāmīti.",
  "pe8:113.3_0": "Iti so āyasmā kiṁ paṭijānāti,",
  "pe8:113.3_1": "kāyabhāvanāya sukhindriyapahānaṁ paṭijānāti,",
  "pe8:113.3_2": "cittabhāvanāya somanassindriyapahānaṁ paṭijānāti.",
  "pe8:113.4_0": "Kāyikā vedanā rāgānusayamanugatānaṁ sukhindriyaṁ paṭikkhipati.",
  "pe8:113.5_0": "Na hi vedanākkhandhaṁ yā cetasikā sukhavedanā tattha ayaṁ paṭilābhapaccayā uppajjati sukhaṁ somanassaṁ.",
  "pe8:113.6_0": "Sotaṁ paṭikkhipati, na hi manosamphassajaṁ vedanaṁ.",
  "pe8:113.7_0": "Tattha catūsu mahābhūtesu rūpakkhandhassa anusayapaṭighapahānaṁ bhaṇati.",
  "pe8:113.8_0": "Kāme rūpañca tañca asekkhabhūmiyaṁ.",
  "pe8:113.9_0": "Kāye kāyānupassanā diṭṭhadhammasukhavihārañca.",
  "pe8:113.10_0": "Balena ca ussāhena ca sabbaṁ manasi katattānaṁ pahānaṁ medaṁ katālikāya ca purisena ca maṇḍanakajātikena ca,",
  "pe8:113.10_1": "etehi imassa mātāpitusambhūtaṁ paccavekkhaṇaṁ,",
  "pe8:113.10_2": "so kāyena ca kāyānupassanāya ca cittena ca cittānupassanāya ca dve dhamme dhāreti.",
  "pe8:113.11_0": "Kāyakilesavatthuṁ cittena ca cittasannissaye cittena subhāvitena sattannaṁ ca samāpattīnaṁ viharituṁ paṭijānāti.",
  "pe8:114.1_0": "Gahapatiputtopamatāya ca yathā gahapatiputtassa nānāraṅgānaṁ vatthakaraṇḍako puṇṇo bhaveyya,",
  "pe8:114.1_1": "so yaṁ yadeva vatthayugaṁ pubbaṇhasamaye ākaṅkhati,",
  "pe8:114.1_2": "pubbaṇhasamaye nibbāpeti,",
  "pe8:114.1_3": "evaṁ majjhanhikasamaye,",
  "pe8:114.1_4": "sāyanhasamaye,",
  "pe8:114.1_5": "evameva so āyasmā cittassa subhāvitattā yathārūpena vihārena ākaṅkhati pubbaṇhasamayaṁ viharituṁ,",
  "pe8:114.1_6": "tathārūpena pubbaṇhasamayaṁ viharati,",
  "pe8:114.1_7": "majjhanhikasamaye,",
  "pe8:114.1_8": "sāyanhasamaye.",
  "pe8:114.2_0": "Tena vesa āyasmatā upamāya me āsitāya pathavī vā anuttarā indriyabhāvanā bhāvitacittena.",
  "pe8:114.3_0": "Tena so āyasmā idaṁ aṭṭhavidhaṁ bhāvanaṁ paṭijānāti catūsu mahābhūtesu,",
  "pe8:114.3_1": "kāyabhāvanaṁ upakacaṇḍālaṁ purisametakaṁ bhavatalākāsu cittabhāvanaṁ,",
  "pe8:114.3_2": "imāhi bhāvanāhi tāya bhāvanāya ca samathā pāripūrimantehi.",
  "pe8:114.4_0": "Imehi catūhi paññāpāripūrimantehi.",
  "pe8:115.1_0": "Kathaṁ upakacaṇḍālaṁ paṭikūlesu dhammesu appaṭikūlasaññī viharati?",
  "pe8:115.2_0": "Kāyo pakatiyā appaṭikūlaṁ kāye uddhumātakasaññā saṅkhittena nava saññā ime paṭikūlā dhammā ceso āyasmā",
  "pe8:115.2_1": "paṭikūlato ajigucchito kāyagatāsatiyā bhāvanānuyogamanuyutto viharati,",
  "pe8:115.2_2": "na hi tassa jigucchappahāya cittaṁ paṭikūlati.",
  "pe8:116.1_0": "Kathaṁ appaṭikūlesu dhammesu paṭikūlasaññī viharatīti?",
  "pe8:116.2_0": "Kāyo sabbalokassa appaṭikūlo taṁ so āyasmā asubhasaññāya viharati.",
  "pe8:116.3_0": "Evaṁ appaṭikūlesu dhammesu paṭikūlasaññī viharati.",
  "pe8:117.1_0": "Kathaṁ paṭikūlesu ca appaṭikūlesu ca appaṭikūlasaññī viharatīti api sabboyaṁ lokassa yamidaṁ muṇḍo pattapāṇī kulesu piṇḍāya vicarati,",
  "pe8:117.1_1": "tena ca so āyasmā suvaṇṇadubbaṇṇena appaṭikūlasaññī cittena ca kāyena nibbidāsahagatena appaṭikūlasaññī,",
  "pe8:117.1_2": "evaṁ paṭikūlesu appaṭikūlesu ca dhammesu appaṭikūlasaññī viharati.",
  "pe8:118.1_0": "Kathaṁ paṭikūlesu ca dhammesu appaṭikūlasaññī viharati?",
  "pe8:118.2_0": "Paṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tattha so āyasmā paṭikūlasaññī viharati.",
  "pe8:119.1_0": "Kathaṁ paṭikūlesu dhammesu tadubhayaṁ abhinivajjayitvā upekkhako viharati sato ca sampajāno ca?",
  "pe8:119.2_0": "Appaṭikūlesu ca dhammesu subhasaññino itthirūpe paṭikūlesu ca jigucchino vinīlakavipubbake tadubhayaṁ abhinivajjayitvā “netaṁ mama,",
  "pe8:119.2_1": "nesohamasmi,",
  "pe8:119.2_2": "neso me attā”ti viharati.",
  "pe8:119.3_0": "Evaṁ tadubhayaṁ abhinivajjayitvā upekkhako viharati sato sampajāno.",
  "pe8:120.1_0": "Aparo pariyāyo.",
  "pe8:120.2_0": "Tedhātuko lokasannivāso sabbabālaputhujjanānaṁ appaṭikūlasaññā.",
  "pe8:120.3_0": "Tattha ca āyasmā sāriputto appaṭikūlasaññī viharati.",
  "pe8:120.4_0": "Evaṁ appaṭikūlesu dhammesu paṭikūlasaññī viharati.",
  "pe8:121.1_0": "Kathaṁ paṭikūlesu dhammesu appaṭikūlasaññī viharati?",
  "pe8:121.2_0": "Paṭikūlasaññino sabbasekkhā idha kā tedhātuke sabbaloke.",
  "pe8:121.3_0": "Tattha katamo bhūmippatto samādhiphale sacchikato appaṭikūlasaññī viharati?",
  "pe8:121.4_0": "Kiṅkāraṇaṁ?",
  "pe8:121.5_0": "Na hi taṁ atthi yassa lokassa pahānāya paṭikūlasaññī uppādeyya.",
  "pe8:122.1_0": "Kathaṁ paṭikūlesu ca appaṭikūlesu ca dhammesu paṭikūlasaññī viharati?",
  "pe8:122.2_0": "Tedhātuke lokasannivāse yāva kāmalokabhūmatā hi rāgānaṁ vītarāgānaṁ paṭikūlasamatā rūpārūpadhātuṁ appaṭikūlasamatā.",
  "pe8:122.3_0": "Tattha ca āyasmā sāriputto paṭikūlasaññī viharati.",
  "pe8:122.4_0": "Evaṁ paṭikūlesu ca appaṭikūlesu ca dhammesu paṭikūlasaññī viharati.",
  "pe8:123.1_0": "Kathaṁ paṭikūlesu ca appaṭikūlesu ca dhammesu appaṭikūlasaññī viharati?",
  "pe8:123.2_0": "Yaṁ kiñci parato duruttānaṁ durāgatānaṁ vacanapathānaṁ taṁ vacanaṁ appaṭikūlaṁ yāvatā vācaso appatirūpā tathā janassa appaṭikūlasaññā.",
  "pe8:123.3_0": "Tattha āyasmā sāriputto abhiññāya sacchikato appaṭikūlasaññī viharati,",
  "pe8:123.3_1": "evaṁ paṭikūlesu ca appaṭikūlesu ca dhammesu appaṭikūlasaññī viharati.",
  "pe8:124.1_0": "Kathaṁ paṭikūlesu ca appaṭikūlesu ca dhammesu tadubhayaṁ abhinivajjayitvā upekkhako ca viharati sato ca sampajāno?",
  "pe8:124.2_0": "Yañca nesaṁ samanupassati ye dhammā duccaritā, te dhammā appaṭikūlā.",
  "pe8:124.3_0": "Tattha āyasmā sāriputto iti paṭisañcikkhati ye dhammā duccaritā, te dhammā aniṭṭhavipākā.",
  "pe8:124.4_0": "Ye dhammā sucaritā, te ācayagāmino.",
  "pe8:124.5_0": "So ca sucaritaṁ ācayagāminiṁ karitvā duccaritaṁ aniṭṭhavipākaṁ karitvā tadubhayaṁ abhinivajjayitvā upekkhako viharati.",
  "pe8:125.1_0": "Atha paṭikūlesu ca dhammesu appaṭikūlesu ca paṭikūlasaññī viharati.",
  "pe8:125.2_0": "Taṇhā paṭikūladhammā kiṅkāraṇaṁ?",
  "pe8:125.3_0": "Taṇhāvasena hi sattā dvīhi dhammehi sattā,",
  "pe8:125.3_1": "kabaḷīkāre āhāre rasataṇhāya sattā,",
  "pe8:125.3_2": "phasse sukhasaññāya sattā.",
  "pe8:125.4_0": "Tatthāyasmā sāriputto kabaḷīkāre ca āhāre paṭikūlasaññī viharati, phasse ca dukkhasaññī viharati.",
  "pe8:125.5_0": "Evaṁ paṭikūlesu ca appaṭikūlesu ca paṭikūlasaññī viharati.",
  "pe8:126.1_0": "Kathaṁ paṭikūlesu ca dhammesu appaṭikūlesu ca dhammesu appaṭikūlasaññī viharati?",
  "pe8:126.2_0": "Taṇhākkhayaṁ anuttaraṁ nibbānaṁ tathā bālaputhujjanānaṁ paṭikūlasaññā pahatasaññā ca.",
  "pe8:126.3_0": "Tatthāyasmato sāriputtassa appaṭikūlasaññā abyāpādasaññā ca sāmaṁ paññāya passitvā evaṁ paṭikūlesu ca dhammesu appaṭikūlasaññī viharati.",
  "pe8:127.1_0": "Kathaṁ paṭikūlesu ca appaṭikūlesu ca dhammesu appaṭikūlasaññī viharati?",
  "pe8:127.2_0": "Tatiye ca nibbāne paṭikūlasaññino yasena ca kittini ca appaṭikūlasaññino.",
  "pe8:127.3_0": "Tatthāyasmā sāriputto assādañca ādīnavañca nissaraṇañca yathābhūtaṁ sammāpaññāya paṭijānanto paṭikūlañca",
  "pe8:127.3_1": "appaṭikūlañca dhammaṁ tadubhayaṁ abhinivajjayitvā appaṭikūlasaññī viharati.",
  "pe8:128.1_0": "Kathaṁ paṭikūlaṁ appaṭikūlañca dhammaṁ tadubhayaṁ abhinivajjayitvā upekkhako viharati?",
  "pe8:128.2_0": "Sato ca sampajāno ca,",
  "pe8:128.2_1": "yañca samanupassati anunayo appaṭikūlo dhammo paṭigho ca paṭikūlo dhammo,",
  "pe8:128.2_2": "tatthāyasmā sāriputto anunayassa paṭighappahīnattā upekkhako viharati sato sampajāno ca.",
  "pe8:128.3_0": "Yañcassa samanupassati ayaṁ pañcavidhā anuttarā indriyabhāvanā.",
  "pe8:128.4_0": "Ayaṁ suttaniddeso.",
  "pe8:129.1_0": "Tattha katamo desanāhāro?",
  "pe8:129.2_0": "Imamhi sutte kiṁ desitabbaṁ?",
  "pe8:129.3_0": "Tattha vuccate,",
  "pe8:129.3_1": "imamhi sutte diṭṭhadhammasukhavihāro desito,",
  "pe8:129.3_2": "tathā vimuttaṁ cittaṁ paccavekkhaṇā ca adhipaññādhammaṁ desitaṁ.",
  "pe8:130.1_0": "Tattha katamo vicayo?",
  "pe8:130.2_0": "Ye kāye kāyānupassino viharanti,",
  "pe8:130.2_1": "tesaṁ cittaṁ anunayappaṭighena na viharati anunayappaṭighena cābhiramamānassa cittaṁ samaggataṁ bhavissatīti bhāvanāya balametaṁ,",
  "pe8:130.2_2": "ayaṁ vicayo hāro.",
  "pe8:131.1_0": "Tattha katamo yuttihāro?",
  "pe8:131.2_0": "Kāyabhāvanāya ca cittabhāvanāya ca na kiñci sabrahmacārī atimaññissatīti.",
  "pe8:131.3_0": "Atthi esā yutti, ayaṁ yuttihāro. ",
  "pe8:132.1_0": "Tattha katamo padaṭṭhāno hāro?",
  "pe8:132.2_0": "Kāyabhāvanāya paṭhamassa sati upaṭṭhānassa padaṭṭhānaṁ.",
  "pe8:132.3_0": "Yā pathavīsamacittatā, sā aniccānupassanāya padaṭṭhānaṁ. ",
  "pe8:133.1_0": "Tattha katamo lakkhaṇo?",
  "pe8:133.2_0": "Yaṁ pathavīsamena cetasā viharati attānupassī pathavīsamena gihī viharati.",
  "pe8:133.3_0": "Ko attho pathavīsamenāti?",
  "pe8:133.4_0": "Yathā ye ca selopamatāya akammayuttā evameva pathavīsamo ayaṁ hiriyatāya.",
  "pe8:133.5_0": "Ayaṁ lakkhaṇo. ",
  "pe8:134.1_0": "Tattha katamo catubyūho hāro?",
  "pe8:134.2_0": "Imamhi byākaraṇe ko tassa āyasmato adhippāyo?",
  "pe8:134.3_0": "Ye keci arahantā indriyabhāvanaṁ ākaṅkhiyanti, te pathavīsamataṁ uppādayissantīti.",
  "pe8:134.4_0": "Ayaṁ adhippāyo. ",
  "pe8:135.1_0": "Tattha katamo āvaṭṭoti?",
  "pe8:135.2_0": "Natthi āvaṭṭassa bhūmi. ",
  "pe8:136.1_0": "Tattha katamo vibhatti?",
  "pe8:136.2_0": "Yo kāyānupassī viharati, so pathavīsamacittataṁ paṭilabhissatīti na ekaṁsena.",
  "pe8:136.3_0": "Kiṅkāraṇaṁ?",
  "pe8:136.4_0": "Ye khaṇḍakādichinnakādino, na te pathavīsamacittataṁ paṭilabhanti.",
  "pe8:136.5_0": "Sabbā kāyagatāsati sekkhabhāvanāya nibbānaṁ phalaṁ, ayaṁ vibhatti. ",
  "pe8:137.1_0": "Tattha katamo parivattano hāro?",
  "pe8:137.2_0": "Ye kāyānupassino viharissanti,",
  "pe8:137.2_1": "tesaṁyeva kāyapaccayā uppajjeyya āsavā vighātapariḷāhā,",
  "pe8:137.2_2": "ayaṁ parivattano hāro.",
  "pe8:138.1_0": "Tattha katamo otaraṇo?",
  "pe8:138.2_0": "Pañcakkhandhā avitiṇṇā bāvīsatindriyāni, tathā yaṁ manindriyaṁ, taṁ manodhātu manāyatanañca.",
  "pe8:138.3_0": "Yaṁ samādhindriyaṁ, taṁ dhammadhātu dhammāyatanañca.",
  "pe8:138.4_0": "Ayaṁ otaraṇo hāro. ",
  "pe8:139.1_0": "Tattha katamo sodhano hāro?",
  "pe8:139.2_0": "Ye ca manasā cattāro bhāvetabbā,",
  "pe8:139.2_1": "te sabbe bhāvitā yaṁ taṁ manena pahīne pattabbataṁ sabbattha etassa ca atthāya ārambho,",
  "pe8:139.2_2": "so attho suddho.",
  "pe8:139.3_0": "Ayaṁ sodhano hāro. ",
  "pe8:140.1_0": "Tattha katamo adhiṭṭhāno?",
  "pe8:140.2_0": "Ayaṁ samādhi ekattatāya paññatto, cha kāyā ekattatāya paññattā.",
  "pe8:140.3_0": "Pañcindriyāni rūpīni rūpakāyo.",
  "pe8:140.4_0": "Cha vedanākāyā vedanākāyo.",
  "pe8:140.5_0": "Cha saññākāyā saññākāyo.",
  "pe8:140.6_0": "Cha cetanākāyā cetanākāyo.",
  "pe8:140.7_0": "Cha viññāṇakāyā viññāṇakāyo.",
  "pe8:140.8_0": "Sabbepi ete dhammā dhammakāyotiyeva saṅkhaṁ gacchanti.",
  "pe8:140.9_0": "Ayaṁ adhiṭṭhāno. ",
  "pe8:141.1_0": "Parikkhāroti samāpattikosallañca vīthikosallañca hetu.",
  "pe8:141.2_0": "Yañca gocarakosallaṁ yañca kallaṁ taṁ kosallaṁ paccayo.",
  "pe8:141.3_0": "Vodānakosallaṁ hetu, kallaṁ paccayo.",
  "pe8:141.4_0": "Sukhaṁ hetu, abyāpajjaṁ paccayo.",
  "pe8:141.5_0": "Ayaṁ parikkhāro. ",
  "pe8:142.1_0": "Tattha katamo samāropanoti?",
  "pe8:142.2_0": "Yathā pathavī sucimpi nikkhīpante asucimpi nikkhitte tādiseyeva evaṁ kāyo manāpikehipi phassehi amanāpikehipi",
  "pe8:142.2_1": "phassehi tādisoyeva paṭighasamphassena vā sukhāya vedanāya tādisaṁ yo cittaṁ.",
  "pe8:142.3_0": "Idaṁ suttaṁ vibhattaṁ saopammaṁ ugghaṭitaññussa puggalassa vibhāgena.",
  "pe8:142.4_0": "Tattha samāropanāya avakāso natthi. ",
  "pe8:143.1_0": "Tattha katamaṁ suttaṁ saṅkilesabhāgiyaṁ?",
  "pe8:143.2_0": "Yato ca kusalehi dhammehi na virodhati,",
  "pe8:143.2_1": "na vaḍḍhati,",
  "pe8:143.2_2": "imaṁ ādīnavaṁ bhagavā deseti,",
  "pe8:143.2_3": "tasmā channaṁ vivareyya,",
  "pe8:143.2_4": "vivaṭaṁ nātivassati,",
  "pe8:143.2_5": "tato ādīnavato vivareyyāti taṁ tīhi dhammehi nābhidhaṁsitāti asubhasaññāya rāgena nābhidhaṁsiyati.",
  "pe8:143.3_0": "Mettāya dosena nābhidhaṁsiyati.",
  "pe8:143.4_0": "Vipassanāya mohena nābhidhaṁsiyati.",
  "pe8:143.5_0": "Evañcassa yo yo dhammo paṭipakkho tamhi tamhi dhamme paripūrissati.",
  "pe8:143.6_0": "Yo tassa dhammassa akusalo dhammo paṭipakkho, tena nādhivāsiyati.",
  "pe8:144.1_0": "Aparo pariyāyo.",
  "pe8:144.2_0": "Ye ime dhammā attanā na sakkoti vuṭṭhānaṁ, te ete dhammā desitā.",
  "pe8:144.3_0": "Channamativassatīti tehi vitakkaṁ yena ca sakkā puna desitaṁ cittaṁ vibhāvetuṁ pariyodāpetuṁ vivekaninnassa",
  "pe8:144.3_1": "vivekapoṇassa vivekapabbhārassa vuddhiṁ virūḷhiṁ vepullataṁ āpajjati kusalesu dhammesu,",
  "pe8:144.3_2": "seyyathāpi nāma uppalaṁ vā kumudaṁ vā padumaṁ vā udake sukkapakkhe cando yāvaratti yāvadivaso āgacchati,",
  "pe8:144.3_3": "tassa vuddhiyeva pāṭikaṅkhitabbā,",
  "pe8:144.3_4": "na parihāni,",
  "pe8:144.3_5": "evaṁvidhaṁ taṁ cittaṁ nābhidhaṁsiyati.",
  "pe8:144.4_0": "Aparopettha yo akūṭo asaṭho amāyāvī uju puriso yathābhūtaṁ attānaṁ āvikaroti.",
  "pe8:144.5_0": "Tattha yo chādeti tassa akusalā dhammā cittaṁ anudhāvanti.",
  "pe8:144.6_0": "Channamativassatīti yo pana hoti asaṭho akūṭo amāyāvī uju puriso yathābhūtaṁ attānaṁ āvikaroti.",
  "pe8:144.7_0": "Tassa cittaṁ akusalehi dhammehi na viddhaṁsiyati, ayaṁ suttattho.",
  "pe8:145.1_0": "Tattha katamā desanā?",
  "pe8:145.2_0": "Idha desitā dasa akusalakammapathā adhivassanatāya dasa kusalakammapathā anadhivassanatāya akusalehi na visujjhati.",
  "pe8:145.3_0": "Yathā vuttaṁ bhagavatā “cittasaṅkilesā, bhikkhave, sattā saṅkilissantī”ti. ",
  "pe8:146.1_0": "Tattha katamo vicayo?",
  "pe8:146.2_0": "Yassevaṁ cittaṁ adhivāsiyati,",
  "pe8:146.2_1": "tassa bujjhitassa yaṁ bhaveyya kūṭeyya,",
  "pe8:146.2_2": "taṁ ānantariyenapi satthari vā guṇānukampanatāya,",
  "pe8:146.2_3": "ayaṁ vicayo.",
  "pe8:147.1_0": "Tattha katamā yuttīti?",
  "pe8:147.2_0": "Evaṁ anadhivasiyantaṁ cittaṁ vuṭṭhāti.",
  "pe8:147.3_0": "Vuṭṭhitaṁ patiṭṭhahati kusalesu dhammesūti atthi esā yutti. ",
  "pe8:148.1_0": "Padaṭṭhānanti channamativassatīti channaṁ asaṁvarānaṁ padaṭṭhānaṁ,",
  "pe8:148.1_1": "vivaṭaṁ nātivassatīti achannaṁ saṁvaraṇānaṁ.",
  "pe8:148.2_0": "Tasmā channaṁ vivareyya vivaṭaṁ nātivassatīti desanāya padaṭṭhānaṁ. ",
  "pe8:149.1_0": "Lakkhaṇoti channamativassatīti ye keci vicittena channena ekalakkhaṇā dhammā sabbe te aviddhaṁsiyanti.",
  "pe8:149.2_0": "Tasmā channaṁ vivareyya.",
  "pe8:149.3_0": "Vivaṭaṁ nātivassatīti ye keci tena acchannena ekalakkhaṇā dhammā sabbe te nātivassantīti lakkhaṇo hāro. ",
  "pe8:150.1_0": "Tattha katamo catubyūho hāro?",
  "pe8:150.2_0": "Imamhi sutte bhagavato ko adhippāyo?",
  "pe8:150.3_0": "Yesaṁ kesañci cittaṁ akusalā dhammā adhipaṭidesitā te yathādhammaṁ paṭikarissantīti ayaṁ tattha bhagavato adhippāyo.",
  "pe8:150.4_0": "Ayaṁ catubyūho hāro. ",
  "pe8:151.1_0": "Āvaṭṭoti yaṁ channaṁ taṁ duvidhaṁ kampamānaṁ samucchitabbo.",
  "pe8:151.2_0": "Ānantariyasamādhīnaṁ.",
  "pe8:151.3_0": "Tattha passaddhiyañca māno āsave vaḍḍheti,",
  "pe8:151.3_1": "assaddhiyena ca pamādaṁ gacchati,",
  "pe8:151.3_2": "pamādena onamati,",
  "pe8:151.3_3": "unnaḷabhāvaṁ gacchati.",
  "pe8:151.4_0": "Vuttañcetaṁ bhagavatā “unnaḷānaṁ pamattānaṁ tesaṁ vaḍḍhanti āsavā”ti cattāri tāni upādānāni,",
  "pe8:151.4_1": "yāni cattāri upādānāni,",
  "pe8:151.4_2": "te pañcupādānakkhandhā bhavanti.",
  "pe8:151.5_0": "Imāni saccāni dukkhañca samudayo ca.",
  "pe8:151.6_0": "Tasmā channaṁ vivareyyāti yena hetunā, te āsavā vaḍḍhanti.",
  "pe8:151.7_0": "Tesaṁ pahīnattā āsavā pahīyante.",
  "pe8:151.8_0": "Tattha appamādena assaddhiyaṁ pahīyati uddhaccakukkuccappahānena oḷārikatā tassa dve dhammā na samatho ca bhāvanā ca pāripūriṁ gacchanti.",
  "pe8:151.9_0": "Yo tesaṁ āsavānaṁ khayo, ayaṁ nirodho.",
  "pe8:151.10_0": "Imāni cattāri saccāni, ayaṁ āvaṭṭo. ",
  "pe8:152.1_0": "Tattha katamo vibhatti hāro?",
  "pe8:152.2_0": "Channamativassatīti na ekaṁso.",
  "pe8:152.3_0": "Kiṅkāraṇaṁ?",
  "pe8:152.4_0": "Yassa assā nivattanā yathāpi sekkhānaṁ.",
  "pe8:152.5_0": "Yathāvuttaṁ bhagavatā—",
  "pe8:153.1_0": "“Kiñcāpi sekkho pakareyya pāpaṁ,",
  "pe8:153.2_0": "Kāyena vācāya uda cetasā vā;",
  "pe8:153.3_0": "Abhabbo hi tassa pariguhanāya,",
  "pe8:153.4_0": "Abhabbatā diṭṭhapadassa hotī”ti.",
  "pe8:154.1_0": "Kiñcāpi tesaṁ nivāraṇaṁ cittaṁ hoti.",
  "pe8:154.2_0": "Api tu appaccayā samāye ca te niddisitabbā, ayaṁ vibhattihāro. ",
  "pe8:155.1_0": "Tattha katamo parivattano hāro.",
  "pe8:155.2_0": "Channamativassatīti yassa ye dhammā sabbaṁ anavivaṭaṁ ativassiyati,",
  "pe8:155.2_1": "vivaṭaṁ nātivassati,",
  "pe8:155.2_2": "avaguṇantaṁ nātivassati.",
  "pe8:155.3_0": "Ayaṁ parivattano hāro. ",
  "pe8:156.1_0": "Tattha katamo vevacano hāro.",
  "pe8:156.2_0": "Channanti āvutaṁ nivutaṁ pihitaṁ paṭikujjitaṁ sañchannaṁ parodhaṁ,",
  "pe8:156.2_1": "vivaṭaṁ nātivassatīti yassa te dhammā pabbajjitā vinodaṁ nādhivassitā vantikatāti,",
  "pe8:156.2_2": "ayaṁ vevacano hāro.",
  "pe8:157.1_0": "Tattha katamo paññatti hāro.",
  "pe8:157.2_0": "Channamativassatīti kilesabhāgiyapaññattaṁ vivaṭaṁ nātivassatīti sadhammakiccaṁ yaṁ paṭipadā paññattiyā paññattaṁ,",
  "pe8:157.2_1": "tasmā hi channaṁ vivareyyāti anusāsanapaññattiyā paññattaṁ,",
  "pe8:157.2_2": "vivaṭaṁ nātivassatīti niddhānapaññattiyā paññattaṁ,",
  "pe8:157.2_3": "ayaṁ paññatti hāro.",
  "pe8:158.1_0": "Tattha katamo otaraṇo hāro?",
  "pe8:158.2_0": "Channamativassatīti tayo kilesā rāgo doso moho, te khandhesu saṅkhārakkhandho …pe…",
  "pe8:158.3_0": "te purā yathā niddiṭṭhaṁ khandhadhātuāyatanesu, ayaṁ otaraṇo hāro. ",
  "pe8:159.1_0": "Tattha katamo sodhano hāro?",
  "pe8:159.2_0": "Yenārambhena idaṁ suttaṁ bhāsati so ārambho niyutto. ",
  "pe8:160.1_0": "Adhiṭṭhānoti channamativassatīti ekattatāya paññattaṁ.",
  "pe8:160.2_0": "Kiṅkāraṇaṁ?",
  "pe8:160.3_0": "Idaṁ hi ativassatīti imassa ca ativassati evañca ativassatīti ayaṁ vemattatāya yā suṇasādhāraṇehi lakkhaṇehi paññāpiyati,",
  "pe8:160.3_1": "sā ekattapaññatti.",
  "pe8:161.1_0": "Tattha katamo parikkhāro?",
  "pe8:161.2_0": "Yañca taṁ ativassiyanti, tassa dve hetū dve paccayā akusalapasuteva vācakattābhirati ca.",
  "pe8:161.3_0": "Ime dve ayonisomanasikāro ca kusalā dhammā vopasaggā ca, ime dve paccayā. ",
  "pe8:162.1_0": "Tattha katamo samāropano?",
  "pe8:162.2_0": "Channamativassatīti vemati passatīti channaṁ yaṁ pariggahituṁ yaṁ adesituṁ appassutaṁ yaṁ kathaṅkathā",
  "pe8:162.2_1": "vibhūtena akusalamūlena yaṁ taṇhāya ca te vaḍḍhati dosāti sannitvā te appasakkhayena saṅkhārā.",
  "pe8:162.3_0": "Saṅkhārapaccayā viññāṇaṁ yāva jarāmaraṇaṁ, ayaṁ samāropano.",
  "pe8:162.4_0": "Yaṁ puna tathā desanā,",
  "pe8:162.4_1": "tasseva akusalā dhammā vuddhiṁ virūḷhiṁ vepullatamāpajjati tassa saṅkhārā nirodhā,",
  "pe8:162.4_2": "ayaṁ samāropano.",
  "pe8:163.1_0": "Cattāro puggalā tamo tamaparāyanoti …pe…",
  "pe8:163.2_0": "tattha katamo vuccate tamo nāma?",
  "pe8:163.3_0": "Yo tamo andhakāro,",
  "pe8:163.3_1": "yathā vuttaṁ bhagavatā “yathā andhakāre tasmiṁ bhayānake sakampidhātupuriso na passati,",
  "pe8:163.3_2": "evameva aññāṇato tamopanandhakāro pāpakasakammasavipākaṁ na saddho hoti”.",
  "pe8:163.4_0": "Iti evaṁ lakkhaṇatā aññāṇaṁ tamo avijjā moho,",
  "pe8:163.4_1": "yena sattā yathābhūtaṁ nappajānanti,",
  "pe8:163.4_2": "iti vuccati tamoti.",
  "pe8:163.5_0": "So tiṇṇaṁ cakkhūnaṁ tamo maṁsacakkhuno dibbacakkhuno paññācakkhuno,",
  "pe8:163.5_1": "imesaṁ cakkhūnaṁ idha tamo niddisiyati aññāṇanti.",
  "pe8:163.6_0": "Tattha katamaṁ aññāṇaṁ adassanaṁ?",
  "pe8:163.7_0": "Atha nissaye yaṁ pubbante aññāṇaṁ aparante aññāṇaṁ pubbantāparante aññāṇaṁ hetumhi aññāṇaṁ paccayamhi",
  "pe8:163.7_1": "aññāṇaṁ tassa aññāṇino samādhibhūtassa eso nissando.",
  "pe8:163.8_0": "Yaṁ na jānāti idaṁ sevitabbaṁ idaṁ na manasikātabbanti.",
  "pe8:163.9_0": "So tena tamena niddisiyati tamopi yathā vuccati.",
  "pe8:163.10_0": "Mūḷhoti evaṁ cetanā.",
  "pe8:163.11_0": "Tena tamena so puggalo vuccati.",
  "pe8:163.12_0": "Tamoti so tena tamena asamūhatena asamucchinnena tapparamo bhavati tapparāyano,",
  "pe8:163.12_1": "ayaṁ vuccati puggalo tamo tamaparāyanoti.",
  "pe8:163.13_0": "Parāyanoyeva dhammo manasikātabbo so tamo dahati aññacittaṁ upaṭṭhapeti.",
  "pe8:163.14_0": "Te cassa dhammā nijjhānakkhamanti.",
  "pe8:163.15_0": "So sutamayāya paññāya samanupassati. ",
  "pe8:164.1_0": "Tattha katamo tamo jotiparāyano?",
  "pe8:164.2_0": "So tena paññāvasena iriyati evaṁ tasseva iriyantassa parāyano bhavati.",
  "pe8:164.3_0": "Ayaṁ vuccate puggalo tamo jotiparāyano. ",
  "pe8:165.1_0": "Tattha katamo puggalo joti jotiparāyano?",
  "pe8:165.2_0": "Tattha vuccati joti nāma yaṁ tassa ce tamassa paṭipakkhena ye ca dhamme antamaso ñāṇāloko,",
  "pe8:165.2_1": "so suṇadhammo puggalo tamo jotiparāyano,",
  "pe8:165.2_2": "tattha vuccate,",
  "pe8:165.2_3": "yoyaṁ puggalo tamo jotiparāyano,",
  "pe8:165.2_4": "so yadi tathārūpaṁ kalyāṇamittaṁ paṭilabhati,",
  "pe8:165.2_5": "yo naṁ akusalato ca nivāreti bhāvitakusalatāva bhāvī niyojetīti.",
  "pe8:165.3_0": "Evañca saddhammaṁ deseti.",
  "pe8:165.4_0": "Ime dhammā kusalā, ime dhammā akusalā.",
  "pe8:165.5_0": "Ime dhammā sāvajjā, ime dhammā anavajjā.",
  "pe8:165.6_0": "Ime dhammā sevitabbā, ime dhammā na sevitabbā.",
  "pe8:165.7_0": "Ime dhammā bhajitabbā, ime dhammā na bhajitabbā.",
  "pe8:165.8_0": "Ime dhammā upasampajja vihātabbā, ime dhammā na upasampajja vihātabbā.",
  "pe8:165.9_0": "Ime dhammā manasikātabbā, ime dhammā na manasikātabbāti.",
  "pe8:165.10_0": "Paccate saññāya yathā saññāyati satindriyāni, so evaṁ pajānāti.",
  "pe8:165.11_0": "Ime dhammā kusalā, ime dhammā akusalā.",
  "pe8:165.12_0": "Ime dhammā sāvajjā, ime dhammā anavajjā.",
  "pe8:165.13_0": "Ime dhammā sevitabbā, ime dhammā na sevitabbā.",
  "pe8:165.14_0": "Ime dhammā bhāvetabbā, ime dhammā na bhāvetabbā.",
  "pe8:165.15_0": "Ime dhammā upasampajja vihātabbā, ime dhammā na upasampajja vihātabbā.",
  "pe8:165.16_0": "Ime dhammā manasikātabbā, ime dhammā na manasikātabbāti.",
  "pe8:165.17_0": "So te dhamme susuyyati,",
  "pe8:165.17_1": "sotaṁ odahati,",
  "pe8:165.17_2": "aññaṁ cittaṁ upaṭṭhapeti,",
  "pe8:165.17_3": "te cassa dhammā nijjhānakkhamanti,",
  "pe8:165.17_4": "so sutamayāya paññāya samannāgato so tena paccayavasena iriyati evaṁ tasseva iriyanti tapparamo bhavati tapparāyano.",
  "pe8:165.18_0": "Ayaṁ vuccate puggalo tamo tamaparāyano. ",
  "pe8:166.1_0": "Tattha katamo puggalo joti tamaparāyano?",
  "pe8:166.2_0": "Joti nāma yā tasseva tamassa paṭipakkhena ye dhammā antamaso ñāṇāloko, so puna dhammo.",
  "pe8:166.3_0": "Katamā uccate?",
  "pe8:166.4_0": "Paññāyato paṇḍitoti vuccate, so evaṁ pajānāti.",
  "pe8:166.5_0": "Ime dhammā kusalā, ime dhammā akusalā.",
  "pe8:166.6_0": "Ime dhammā sāvajjā, ime dhammā anavajjā.",
  "pe8:166.7_0": "Ime dhammā sevitabbā, ime dhammā na sevitabbā.",
  "pe8:166.8_0": "Ime dhammā bhāvitabbā, ime dhammā na bhāvitabbā.",
  "pe8:166.9_0": "Ime dhammā upasampajja vihātabbā, ime dhammā na upasampajja vihātabbā.",
  "pe8:166.10_0": "Ime dhammā manasikātabbā, ime dhammā na manasikātabbā.",
  "pe8:166.11_0": "Idha pana pāpamittasaṁsevano pāpamittavasānugo akusale dhamme abhivaḍḍheti, kusale dhamme pajahati.",
  "pe8:166.12_0": "So tena pamādena paccayasaññā amanasikatvā assatiasampajaññaṁ āsevati.",
  "pe8:166.13_0": "Tayā yo paṭipakkho tamo, so pavaḍḍheti.",
  "pe8:166.14_0": "So tamābhibhūto parāyano tamaparamo ceva bhavati.",
  "pe8:166.15_0": "Ayaṁ vuccati puggalo joti tamaparāyano. ",
  "pe8:167.1_0": "Tattha katamo puggalo joti jotiparāyano?",
  "pe8:167.2_0": "Tattha vuccate soyaṁ puggalo kalyāṇamittassa sannissito bhavati sakkā saṁyogī kusalaṁ gavesī,",
  "pe8:167.2_1": "so kalyāṇamitte upasaṅkamitvā paripucchati,",
  "pe8:167.2_2": "paripañhayati—",
  "pe8:167.3_0": "kiṁ kusalaṁ, kiṁ akusalaṁ?",
  "pe8:167.4_0": "Kiṁ sāvajjaṁ, kiṁ anavajjaṁ?",
  "pe8:167.5_0": "Kiṁ sevitabbaṁ, kiṁ na sevitabbaṁ?",
  "pe8:167.6_0": "Kiṁ bhāvitabbaṁ, kiṁ na bhāvitabbaṁ?",
  "pe8:167.7_0": "Kiṁ upasampajja vihātabbaṁ, kiṁ na upasampajja vihātabbaṁ?",
  "pe8:167.8_0": "Kiṁ manasikātabbaṁ, kiṁ na manasikātabbaṁ?",
  "pe8:167.9_0": "Kathaṁ saṅkileso hoti, kathaṁ vodānaṁ hoti?",
  "pe8:167.10_0": "Kathaṁ pavatti hoti, kathaṁ nivatti hoti?",
  "pe8:167.11_0": "Kathaṁ bandho hoti, kathaṁ mokkho hoti?",
  "pe8:167.12_0": "Kathaṁ sakkāyasamudayo hoti, kathaṁ sakkāyanirodho hoti?",
  "pe8:167.13_0": "So ettha desitaṁ yathā upaṭṭhitaṁ tathā sampaṭipajjanto so evaṁ pajānāti.",
  "pe8:167.14_0": "Ime dhammā kusalā, ime dhammā akusalā.",
  "pe8:167.15_0": "Evaṁ …pe…",
  "pe8:167.16_0": "yāva kathaṁ sakkāyasamudayo hoti, kathaṁ sakkāyanirodho hotīti vitthārena kātabbaṁ.",
  "pe8:167.17_0": "So te dhamme adhipāṭikaṅkhāti evaṁ lakkhaṇaṁ ñāṇaṁ vijjā ālokaṁ vaḍḍheti.",
  "pe8:167.18_0": "So puggalo tapparamo bhavati tapparāyano, ayaṁ vuccate puggalo joti jotiparāyano.",
  "pe8:168.1_0": "Tattha katamo puggalo tamo tamaparāyano?",
  "pe8:168.2_0": "Yo akusalaṁ dhammaṁ dīpeti.",
  "pe8:168.3_0": "Taṁ bhāvanāya hīnāsu gatīsu upapattiṁ dasseti, tapparamo bhavati tapparāyano.",
  "pe8:168.4_0": "Ayaṁ vuccate puggalo tamo tamaparāyano.",
  "pe8:169.1_0": "Tattha yo puggalo tamo jotiparāyano?",
  "pe8:169.2_0": "So tamena akusalassa kammassa vipākaṁ dasseti.",
  "pe8:169.3_0": "Tameti yaṁ cakkhu kalyāṇamittassa yena akusale dhamme pajahati, kusale dhamme abhivaḍḍhati.",
  "pe8:170.1_0": "Tattha yo ca paṇītāsu gatīsu upapattiṁ dasseti, tapparamo tena vuccate tamo jotiparāyano.",
  "pe8:171.1_0": "Tattha yo puggalo joti tamaparāyano?",
  "pe8:171.2_0": "Kusalassa kammavipākaṁ dasseti.",
  "pe8:171.3_0": "Yaṁ cakkhu pāpamittasaṁsaggena pāpamittupasevena pāpamittavasānugo akusalaṁ dhammaṁ abhivaḍḍhati,",
  "pe8:171.3_1": "taṁ bhāvanāya hīnāsu gatīsu upapattiṁ dasseti.",
  "pe8:171.4_0": "Tapparamo tena vuccate joti tamaparāyano.",
  "pe8:172.1_0": "Tattha yo puggalo joti jotiparāyano so jotitā pabhātā yāva paṇītāsu gatīsu upapattiṁ dasseti.",
  "pe8:172.2_0": "Tapparamo tenāha joti jotiparāyano.",
  "pe8:173.1_0": "Jotitamaparāyanena dasa akusalānaṁ kammānaṁ udayaṁ dasseti.",
  "pe8:173.2_0": "Tamena puggalena akusalānaṁ kammānaṁ vipākaṁ dasseti.",
  "pe8:173.3_0": "Na akusalānaṁ dhammānaṁ vipākaṁ dasseti.",
  "pe8:173.4_0": "Tamena aṭṭha micchattāni dasseti.",
  "pe8:173.5_0": "Jotinā aṭṭha sammattāni dasseti.",
  "pe8:173.6_0": "Jotinā tamaparāyanena dasa akusalakammapathe dasseti.",
  "pe8:173.7_0": "Jotinā paṇītattaṁ dasseti.",
  "pe8:173.8_0": "Tamena jotiparāyanena atapanīyaṁ dhammaṁ dasseti.",
  "pe8:173.9_0": "Jotinā tamaparāyanena tapanīyaṁ dhammaṁ dasseti.",
  "pe8:173.10_0": "Ayaṁ suttattho.",
  "pe8:174.1_0": "Tattha katamo desanā hāro?",
  "pe8:174.2_0": "Imamhi sutte kiṁ desitaṁ?",
  "pe8:174.3_0": "Tattha vuccate imamhi sutte kusalākusalā dhammā desitā.",
  "pe8:174.4_0": "Kusalākusalānañca dhammānaṁ vipāko desito.",
  "pe8:174.5_0": "Hīnappaṇītānañca sattānaṁ gati nānākāraṇaṁ desitaṁ.",
  "pe8:174.6_0": "Ayaṁ desanā hāro. ",
  "pe8:175.1_0": "Tattha katamo vicayo hāro?",
  "pe8:175.2_0": "Akusalassa kammassa yo vipākaṁ paccanubhoti.",
  "pe8:175.3_0": "Tattha ṭhito akusale dhamme uppādiyati vicayantaṁ yujjati.",
  "pe8:175.4_0": "Kusalassa kammassa yo vipākaṁ paccanubhoti.",
  "pe8:175.5_0": "Tattha ṭhito kusale dhamme uppādiyati vicayantaṁ yujjati.",
  "pe8:175.6_0": "Ayaṁ vicayo yutti ca.  ",
  "pe8:176.1_0": "Tattha katamo padaṭṭhāno hāro?",
  "pe8:176.2_0": "Yo puggalo joti, so paccavekkhaṇāya padaṭṭhānaṁ.",
  "pe8:176.3_0": "Yo puggalo tamo, so tamādinnaṁ vānupassanāya padaṭṭhānanti dasseti.",
  "pe8:176.4_0": "Tamena jotiparāyanena appamādassa padaṭṭhānaṁ dasseti,",
  "pe8:176.4_1": "tamo avijjāya ca diṭṭhiyā ca padaṭṭhānaṁ dasseti.",
  "pe8:176.5_0": "Jotinā tamaparāyanena pamādassa ca diṭṭhiyā ca padaṭṭhānaṁ dasseti.",
  "pe8:176.6_0": "Ayaṁ padaṭṭhāno. ",
  "pe8:177.1_0": "Tattha katamo lakkhaṇo hāro?",
  "pe8:177.2_0": "Tamena tamaparāyanena tamoti avijjāya niddiṭṭhāya sabbakilesadhammā niddiṭṭhā honti.",
  "pe8:177.3_0": "Tamena jotiparāyanena jotivijjāya niddiṭṭhāya sabbe bodhipakkhiyadhammā niddiṭṭhā honti.",
  "pe8:177.4_0": "Jotitamaparāyanena pamādo niddiṭṭho hoti.",
  "pe8:177.5_0": "Tamena jotiparāyanena appamādo niddiṭṭho hoti.",
  "pe8:177.6_0": "Ayaṁ lakkhaṇo hāro. ",
  "pe8:178.1_0": "Tattha katamo catubyūho hāro?",
  "pe8:178.2_0": "Imamhi sutte bhagavato ko adhippāyo?",
  "pe8:178.3_0": "Ye sattā nīcakulino, na te imaṁ sutvā kusale dhamme samādāya vattissanti.",
  "pe8:178.4_0": "Ye sattā uccakulino,",
  "pe8:178.4_1": "te imaṁ dhammadesanaṁ sutvā bhiyyoso mattāya kusale dhamme samādāya vattissantīti.",
  "pe8:178.5_0": "Ayaṁ catubyūho hāro.",
  "pe8:178.6_0": "Bhūmiyaṁ upadeso. ",
  "pe8:179.1_0": "Tattha katamo āvaṭṭo hāro?",
  "pe8:179.2_0": "Yā avijjāto pabhūti taṇhā, ayaṁ samudayo.",
  "pe8:179.3_0": "Yo tamo tamaparāyano, idaṁ dukkhaṁ.",
  "pe8:179.4_0": "Imāni dve saccāni dukkhañca samudayo ca joti yena suttena dhammena paññāpiyati,",
  "pe8:179.4_1": "so dhammo paññindriyassa padaṭṭhānaṁ.",
  "pe8:179.5_0": "Tena amohena tīṇi kusalamūlāni pāripūriṁ gacchanti saggassa padaṭṭhānaṁ. ",
  "pe8:180.1_0": "Tattha katamā vibhatti?",
  "pe8:180.2_0": "Tamo tamaparāyanoti na ekaṁsena.",
  "pe8:180.3_0": "Kiṅkāraṇaṁ?",
  "pe8:180.4_0": "Atthi tamo ca bhavo aparāpariyavedanīyena ca kusalena jotinā puggalena sahopattibhāve.",
  "pe8:180.5_0": "Atthi joti ca bhavo aparāpariyavedanīyena ca akusalena tamena puggalena sahopattibhāve parivattanā tamesu paṭipakkhoti jotinā tamaparāyano.  ",
  "pe8:181.1_0": "Tattha katamo vevacano?",
  "pe8:181.2_0": "Yo tamo, so evaṁ attabyāpādāya paṭipanno, so assaddhāya bālo akusalo abyatto anādīnavadassī.",
  "pe8:181.3_0": "Yo joti, so attahitāya paṭipanno paṇḍito kusalo byatto ādīnavadassī.",
  "pe8:181.4_0": "Ayaṁ vevacano. ",
  "pe8:182.1_0": "Tattha katamā paññatti?",
  "pe8:182.2_0": "So puggalo vipākapaññattiyā paññāpiyati, akusale pariyādinnatā paññāpiyati.",
  "pe8:182.3_0": "Jotikusaladhammupapattipaññattiyā paññāpiyati kusaladhammavipākapaññattiyā cāti. ",
  "pe8:183.1_0": "Otaraṇoti ye avijjāpaccayā saṅkhārā yañca jarāmaraṇaṁ yā ca avijjā,",
  "pe8:183.1_1": "taṁ padaṭṭhānaṁ,",
  "pe8:183.1_2": "niddesena vijjuppādo avijjānirodho yo yāva jarāmaraṇanirodho,",
  "pe8:183.1_3": "ime dve dhammā saṅkhārakkhandhapariyāpannā.",
  "pe8:183.2_0": "Dhammadhātu dhammāyatanañca padaṭṭhānaṁ niddesena dhātūsu. ",
  "pe8:184.1_0": "Tattha katamo sodhano?",
  "pe8:184.2_0": "Imassa suttassa desitassa ārambho. ",
  "pe8:185.1_0": "Adhiṭṭhānoti tamoti bhagavā bravīti, na ekaṁ puggalaṁ deseti.",
  "pe8:185.2_0": "Yāvatā sattānaṁ gati, tattha ye duccaritadhammena upapannā, te bahulādhivacanena tamo niddisati.",
  "pe8:185.3_0": "Yā joti sabbasattesu kusaladhammopapatti sabbaṁ taṁ jotīti abhilapati ayamekatā paccayo yonisomanasikārapaññatti catunnaṁ mahābhūtānaṁ puggalānaṁ. ",
  "pe8:186.1_0": "Tattha katamo parikkhāro?",
  "pe8:186.2_0": "Akusalassa pāpamittatā paccayo, ayoniso manasikāro hetu.",
  "pe8:186.3_0": "Kusalassa kalyāṇamittatā paccayo, yoniso manasikāro hetu. ",
  "pe8:187.1_0": "Tattha katamā samāropanāti?",
  "pe8:187.2_0": "Idhekacco nīce kule paccājāto hotīti nīce kule paccājāto rūpesu saddesu gandhesu rasesu phassesu,",
  "pe8:187.2_1": "so upapanno sabbamhi mānussake upabhogaparibhoge.",
  "pe8:187.3_0": "Joti paṇītesu kusalesu upapanno sabbamhi mānussake upabhogaparibhoge upapannoti. ",
  "pe8:188.1_0": "Tattha katamaṁ saṅkilesabhāgiyaṁ nibbedhabhāgiyaṁ ca suttaṁ?",
  "pe8:188.2_0": "Na taṁ daḷhaṁ bandhanamāhu dhīrāti gāthā.",
  "pe8:188.3_0": "Kena kāraṇena taṁ bandhanaṁ daḷhaṁ?",
  "pe8:188.4_0": "Catūhi kāraṇehi issariyena sakkā mocetuṁ dhanena vā aññena vā yācanāya vā parāyanena vā.",
  "pe8:188.5_0": "Yesu ca ayaṁ rāgo maṇikuṇḍalesu puttesu dāresu ca yā apekkhā, idamassa cetasikabandhanaṁ.",
  "pe8:188.6_0": "Taṁ na sakkā issariyena vā dhanena vā aññena vā yācanāya vā parāyanena vā mocetuṁ.",
  "pe8:188.7_0": "Na ca tattha koci atthi pāṭibhogo.",
  "pe8:188.8_0": "Iminā bandhanato mocayitthāti devo vā manusso vā tadidaṁ bandhanaṁ rāgānusayena ca chasu bāhiresu ca āyatanesu bandhati.",
  "pe8:188.9_0": "Rūpesu rūpataṇhā bandhati, yāva dhammesu dhammataṇhā.",
  "pe8:188.10_0": "Yo idha loke bandho paralokasmiṁ bandho nīyati.",
  "pe8:188.11_0": "So bandho jāyati, bandho mīyati.",
  "pe8:188.12_0": "Bandho asmā lokā paraṁ lokaṁ gacchati.",
  "pe8:188.13_0": "Na sakkā mocetuṁ aññatra ariyamaggena imañca bandhanaṁ.",
  "pe8:188.14_0": "Maraṇabhāvañca upapattibhāvañca bhayato viditvā chandarāgaṁ pajahati.",
  "pe8:188.15_0": "So imaṁ chandarāgaṁ pajahitvā atikkamati.",
  "pe8:188.16_0": "Ayañca loko ito paraṁ dutiyo.",
  "pe8:189.1_0": "Tattha yaṁ bandhanāsaṅkhārānaṁ pahānaṁ idaṁ vuccati ubhayesu ṭhānesu vīriyaṁ,",
  "pe8:189.1_1": "gandhaparivāto sumuni nopalimpati.",
  "pe8:189.2_0": "Tatheva pariggahesu puttesu dāresu ca avūḷho salloti tasseva taṇhāya pahānaṁ dasseti.",
  "pe8:189.3_0": "Ayaṁ taṇhāmūlassa pahānā vare appamattoti kāmo pamādavattati pahānāya nekkhammābhirato appamādavihārī bhavati.",
  "pe8:189.4_0": "Tassa āsayaṁ pahānāya neva imaṁ lokaṁ āsīsati na paralokaṁ.",
  "pe8:189.5_0": "Na idhalokaṁ nissitaṁ, piyarūpaṁ sātarūpaṁ ākaṅkhati.",
  "pe8:189.6_0": "Nāpi paralokaṁ nissitaṁ piyarūpaṁ sātarūpaṁ ākaṅkhati,",
  "pe8:189.6_1": "tena vuccate “nāsīsate lokamimaṁ paraṁ lokañcā”ti.",
  "pe8:189.7_0": "Yaṁ tassa pahānaṁ taṁ chedanaṁ aṭṭhakavaggiyesu muni niddiṭṭho.",
  "pe8:189.8_0": "So idha virodho aṭṭhakavaggiyesu nāsīsanaṁ idha anāthā.",
  "pe8:189.9_0": "Tathāyaṁ taṇhāya tassa pariggahassa vatthukāmassa ekagāthāya ete sabbe kāmā dassitā.",
  "pe8:189.10_0": "Tena bhagavā deseti “etampi chetvāna paribbajanti anapekkhino sabbakāme pahāyā”ti.",
  "pe8:189.11_0": "Imissā gāthāya dvidhā niddeso saṁsandananiddeso ca samayaniddeso ca,",
  "pe8:189.11_1": "yathā ayaṁ gāthā saṅkilesabhāgiyañca nibbedhabhāgiyañca,",
  "pe8:189.11_2": "evaṁ tāya gāthāya saṅkilesabhāgiyañca nibbedhabhāgiyañca visajjanā.",
  "pe8:189.12_0": "Evaṁ gāthā sabbagāthāsu byākaraṇesu vā niddiṭṭhaṁ suttaṁ.",
  "pe8:190.1_0": "Tattha katamā desanā?",
  "pe8:190.2_0": "Imaṁ suttaṁ kenādhippāyena desitaṁ.",
  "pe8:190.3_0": "Ye rāgacaritā sattā, te kāme pajahissantīti ayaṁ tattha bhagavato adhippāyo. ",
  "pe8:191.1_0": "Tattha katamo vicayo?",
  "pe8:191.2_0": "Yassa dasavatthukā kilesā uttiṇṇā vantā viditā.",
  "pe8:191.3_0": "Katame dasavidhāti,",
  "pe8:191.3_1": "kilesakāmā ca orambhāgiyauddhambhāgiyā ca saṁyojanā dasavatthukāni āyatanāni,",
  "pe8:191.3_2": "ayaṁ vicayo.",
  "pe8:192.1_0": "Tattha katamā yutti?",
  "pe8:192.2_0": "Ye sārattā te gāḷhabandhanena bandhanti atthi esā yutti. ",
  "pe8:193.1_0": "Tattha katamo padaṭṭhāno?",
  "pe8:193.2_0": "Sāratto maṇikuṇḍalesu mamaṅkārassa padaṭṭhānaṁ.",
  "pe8:193.3_0": "Apekkhāti atītavatthussa sarāgassa padaṭṭhānaṁ.",
  "pe8:193.4_0": "Etampi chetvāti bhāvanāya padaṭṭhānaṁ. ",
  "pe8:194.1_0": "Tattha katamo lakkhaṇo?",
  "pe8:194.2_0": "Sārattacitto maṇikuṇḍalesu yo ahaṅkāre visatto mamaṅkāre visatto, yo puttadāre sāratto.",
  "pe8:194.3_0": "Khettavatthusmiṁ sāratto.",
  "pe8:194.4_0": "Ayaṁ lakkhaṇo hāro. ",
  "pe8:195.1_0": "Tattha katamo catubyūho hāro?",
  "pe8:195.2_0": "Idha sutte bhagavato ko adhippāyo.",
  "pe8:195.3_0": "Ye nibbānena chandikā bhavissanti, te puttadāre taṇhaṁ pajahissanti.",
  "pe8:195.4_0": "Ayaṁ tattha bhagavato adhippāyo.",
  "pe8:195.5_0": "Imāni cattāri saccāni. ",
  "pe8:196.1_0": "Tattha katamo āvaṭṭo?",
  "pe8:196.2_0": "Yā puttadāre taṇhā, ayaṁ samudayo.",
  "pe8:196.3_0": "Ye upādinnakkhandhā,",
  "pe8:196.3_1": "te ye ca bāhiresu rūpesu rūpapariggaho,",
  "pe8:196.3_2": "idaṁ dukkhaṁ,",
  "pe8:196.3_3": "yaṁ tattha chedanīyaṁ,",
  "pe8:196.3_4": "ayaṁ nirodho.",
  "pe8:196.4_0": "Yena bhijjati, ayaṁ maggo. ",
  "pe8:197.1_0": "Vibhattīti natthi vibhattiyā bhūmi. ",
  "pe8:198.1_0": "Parivattanoti paṭipakkho niddiṭṭho. ",
  "pe8:199.1_0": "Tattha katamo vevacano?",
  "pe8:199.2_0": "Niddiṭṭho vevacano. ",
  "pe8:200.1_0": "Tattha katamo otaraṇo?",
  "pe8:200.2_0": "Atthi taṇhā eko satto otiṇṇo tappaccayā viññāṇaṁ yāva jarāmaraṇaṁ.",
  "pe8:200.3_0": "Yā tattha vedanā, ayaṁ avijjā vijjuppādā avijjānirodho yāva jarāmaraṇanirodho. ",
  "pe8:201.1_0": "Tattha katamo sodhano?",
  "pe8:201.2_0": "Suddho gāthāya ārambho. ",
  "pe8:202.1_0": "Tattha katamo adhiṭṭhāno?",
  "pe8:202.2_0": "Na taṁ daḷhaṁ bandhanamāhu dhīrāti ekattatāya paññattā, na vemattatāya.",
  "pe8:202.3_0": "Cattāro rāgā kāmarāgo rūparāgo bhavarāgo diṭṭhirāgo cāti ekattatāya paññattā. ",
  "pe8:203.1_0": "Tattha katamo parikkhāro?",
  "pe8:203.2_0": "Yesaṁ rāgo maṇikuṇḍalesu tassa subhasaññā hetu, anubyañjanaso ca nimittaggāhitā paccayo.",
  "pe8:203.3_0": "Yāya te chinnāni tassa asubhasaññā hetu, nimittaggahaṇaanubyañjanaggahaṇavinodanaṁ paccayo. ",
  "pe8:204.1_0": "Tattha katamo samāropano?",
  "pe8:204.2_0": "Sāratto maṇikuṇḍalesu sammūḷhavidho duṭṭhātipi etampi chetvāna paribbajantīti taṁ pariññātatthaṁ parivajjitatthaṁ pajahitā,",
  "pe8:204.2_1": "ayaṁ samāropano.",
  "pe8:205.1_0": "Yaṁ cetasikaṁ yaṁ pakappitaṁ vitthārena paccayo, yaṁ vā cetasikaṁ kāyikaṁ cetasikaṁ kammaṁ.",
  "pe8:205.2_0": "Kiṅkāraṇā?",
  "pe8:205.3_0": "Cetasikā hi cetanā manokammāti vuccate,",
  "pe8:205.3_1": "sā cetanākammaṁ,",
  "pe8:205.3_2": "yaṁ cetasikaṁ imaṁ kāyikañca vācasikañca imāni tīṇi kammāni niddiṭṭhāni.",
  "pe8:205.4_0": "Kāyakammaṁ vacīkammañca tāni kusalāni piyaṁ kāyena ca vācāya ca ārabhati parāmasati,",
  "pe8:205.4_1": "ayaṁ vuccati sīlabbataparāmāso.",
  "pe8:205.5_0": "Saṅkappanā te tividhā saṅkhārā puññamayā apuññamayā āneñjamayā,",
  "pe8:205.5_1": "tappaccayā viññāṇaṁ te ārammaṇametaṁ hoti viññāṇassa ṭhitiyā.",
  "pe8:205.6_0": "Yā subhasaññā sukhasaññā attasaññā ca.",
  "pe8:205.7_0": "Idaṁ cetasikaṁ.",
  "pe8:205.8_0": "Yaṁ rūpūpagaṁ viññāṇaṁ tiṭṭhati rūpārammaṇaṁ rūpapatiṭṭhitaṁ nandūpasecanaṁ vuddhiṁ virūḷhiṁ vepullataṁ gacchati,",
  "pe8:205.8_1": "ayaṁ saṅkappanā,",
  "pe8:205.8_2": "iti yaṁ viññāṇaṭṭhitīsu ṭhitaṁ paṭhamābhinibbattiārammaṇavasena upādānaṁ,",
  "pe8:205.8_3": "idaṁ vuccati cetasikanti.",
  "pe8:206.1_0": "Tattha ṭhitassa arūpassa yā nikanti ajjhosānaṁ,",
  "pe8:206.1_1": "idampi sakampitaṁ manāpikesu rūpesu piyarūpasātarūpesu ābhogo,",
  "pe8:206.1_2": "idaṁ cetasikaṁ.",
  "pe8:206.2_0": "Yaṁ ceteti sattesu manāpikesu abhijjhākāyagantho paṭighānusayesu byāpādakāyagantho sabbe cattāro ganthā,",
  "pe8:206.2_1": "ayaṁ pañcasu kāmaguṇesu paṭhamābhinipāto cittassa yā cetanā yassa tattha assādānupassissa anekā pāpakā akusalā dhammā cittaṁ arūpavatiyo honti.",
  "pe8:206.3_0": "Puggalo rāgānubandhibhūto tehi kilesakāmehi yathā kāmakaraṇīyo, ayaṁ vuccate kāmesu pakappanā.",
  "pe8:206.4_0": "Evaṁ sabbe cattāro oghā.",
  "pe8:206.5_0": "Yaṁ tehi kāmehi saṁyutto viharati bhāvito ajjhosanno, ayaṁ cetanā.",
  "pe8:206.6_0": "Yassa tathāyaṁ avītarāgassa adhigatapemassa tassa vipariṇāmaññathābhāvā uppajjanti sokaparidevadukkhadomanassupāyāsā",
  "pe8:206.6_1": "dukkhānuparivattitaṁ viññāṇaṁ hoti saritassa vayadhammasamuppādo cittaṁ pariyādiyati,",
  "pe8:206.6_2": "idaṁ vuccati pakappitanti.",
  "pe8:207.1_0": "Ekamekassa ceteti ca pakappeti ca viññāṇassa ṭhiti yā hoti,",
  "pe8:207.1_1": "sā ca ṭhiti dvidhā ārammaṇaṭṭhiti ca āhāraṭṭhiti ca.",
  "pe8:207.2_0": "Tattha yā ārammaṇaṭṭhiti, ayaṁ nāmarūpassa paccayo.",
  "pe8:207.3_0": "Yā āhāraṭṭhiti yā punabbhavābhinibbattikā ṭhiti yā ca ponobhavikā ṭhiti, ayaṁ vuccati ārammaṇaṁ.",
  "pe8:207.4_0": "Taṁ hoti viññāṇassa ṭhitiyā tassa viññāṇapaccayā nāmarūpaṁ yāva jarāmaraṇañca ceteti,",
  "pe8:207.4_1": "atha ca puna patthayate yato na ponobhavikā anāgatavatthumhi,",
  "pe8:207.4_2": "ayaṁ paṭipakkho niddiṭṭho.",
  "pe8:207.5_0": "Na ceteti na patthayati atha ca dūsetīti duvidho niddeso.",
  "pe8:207.6_0": "Assa pubbe hoti taṁ cetasikaṁ taṁ pakappitaṁ asamūhataṁ tappaccayā, ayaṁ viññāṇassa ṭhiti hoti.",
  "pe8:208.1_0": "Atha vā tassa anusayā āvibhavanti tappaccayā tassa punabbhavo nibbattati.",
  "pe8:208.2_0": "Atha vā naṁ saṅkiyate appetu āgāre vā,",
  "pe8:208.2_1": "sukhumā vā santi vā na saṅkiyate kāme taṁ evaṁ niccesupi āgāresu jāto hoti.",
  "pe8:208.3_0": "Taṁ nayati yaṁ no kappetuṁ evaṁ saṅkhārā cetitā pakappitā ca ārammaṇabhūtā honti,",
  "pe8:208.3_1": "yā ca cetanā yā ca pakappanā yañca vatthu nibbattaṁ,",
  "pe8:208.3_2": "ubhopi ete ārammaṇaṁ viññāṇassa tathā cetanāya ca saṅkappanāya ca patthanāya ca bhūtā sattā ceteti ca saṅkappeti ca.",
  "pe8:208.4_0": "Yaṁ gavesanā na ca ceteti na ca saṅkappeti.",
  "pe8:208.5_0": "Katame ca sattā bhūtā?",
  "pe8:208.6_0": "Ye ca tanujātaaṇḍajāpi aṇḍakā anubhinnā saṁsedajā na ca sambhinnā ime bhūtā.",
  "pe8:208.7_0": "Katame sambhavesino gabbhagatā aṇḍagatā saṁsaranto ime na ceteti na pattheti na ca saṅkappeti.",
  "pe8:208.8_0": "Anusaye na ca punabbhavo nibbattīti?",
  "pe8:208.9_0": "Ye bhūtā sattā ye sambhavesino, te thāvarā.",
  "pe8:208.10_0": "Ye vā sato cetenti patthenti ca ye thāvarā.",
  "pe8:208.11_0": "Te na ca cetenti, na ca patthenti, na ca saṅkappenti, anusayena ca saṁsaranti.",
  "pe8:209.1_0": "Aparo pariyāyo.",
  "pe8:209.2_0": "Ye ariyapuggalā sekkhā, tattha te na ca cetenti, na ca saṅkappenti, anusayena puna uppajjanti.",
  "pe8:210.1_0": "Aparo pariyāyo.",
  "pe8:210.2_0": "Sukhumā pāṇā bhūmigatā udakagatā cakkhuno āpāthaṁ nāgacchanti,",
  "pe8:210.2_1": "te na ca cetenti,",
  "pe8:210.2_2": "na ca saṅkappenti,",
  "pe8:210.2_3": "anusayena ca saṁsaranti.",
  "pe8:211.1_0": "Aparo pariyāyo.",
  "pe8:211.2_0": "Bāhikā sabbe bhikkhū abhimānikā,",
  "pe8:211.2_1": "te na ca cetenti,",
  "pe8:211.2_2": "na ca patthayanti,",
  "pe8:211.2_3": "anusayena ca saṁsaranti,",
  "pe8:211.2_4": "na ca cetenti,",
  "pe8:211.2_5": "na ca saṅkappenti,",
  "pe8:211.2_6": "na ca anusenti.",
  "pe8:211.3_0": "Ārammaṇampetaṁ na hoti viññāṇassa ṭhitiyā.",
  "pe8:212.1_0": "Na ca cetetīti pariyuṭṭhānasamugghātaṁ dasseti.",
  "pe8:212.2_0": "Na ca anusetīti anusayasamugghātaṁ dasseti.",
  "pe8:212.3_0": "Na ca cetetīti oḷārikānaṁ kilesānaṁ pahānaṁ dasseti.",
  "pe8:212.4_0": "Na ca anusetīti sukhumānaṁ kilesānaṁ pahānaṁ dasseti.",
  "pe8:212.5_0": "Na ca cetetīti yena bhūmi ca na ca patthayantīti sakadāgāmī anāgāmī,",
  "pe8:212.5_1": "na ca anusetīti arahaṁ,",
  "pe8:212.5_2": "na ca cetetīti sīlakkhandhassa paṭipakkhena pahānaṁ dasseti,",
  "pe8:212.5_3": "na ca patthayatīti samādhikkhandhassa paṭipakkhena pahānaṁ dasseti,",
  "pe8:212.5_4": "na ca anusayatīti paññākkhandhassa paṭipakkhena pahānaṁ dasseti,",
  "pe8:212.5_5": "na ca cetetīti apuññamayānaṁ saṅkhārānaṁ pahānaṁ dasseti,",
  "pe8:212.5_6": "na ca patthayatīti puññamayānaṁ saṅkhārānaṁ pahānaṁ dasseti,",
  "pe8:212.5_7": "na ca anusetīti āneñjamayānaṁ saṅkhārānaṁ pahānaṁ dasseti,",
  "pe8:212.5_8": "na ca cetetīti anaññātaññassāmītindriyaṁ,",
  "pe8:212.5_9": "na ca patthayatīti aññindriyaṁ,",
  "pe8:212.5_10": "na ca anusayatīti aññātāvino indriyaṁ.",
  "pe8:212.6_0": "Na ca cetetīti mudukā indriyabhāvanā,",
  "pe8:212.6_1": "na ca patthayatīti majjhaindriyabhāvanā,",
  "pe8:212.6_2": "na ca anusetīti adhimattā indriyabhāvanā.",
  "pe8:212.7_0": "Ayaṁ suttattho.",
  "pe8:213.1_0": "Tattha katamā desanā?",
  "pe8:213.2_0": "Idha sutte cattāri saccāni desitāni. ",
  "pe8:214.1_0": "Yañca cetayitaṁ yañca pakappitaṁ atthi etaṁ ārammaṇaṁ cittaṁ patiṭṭhati vicinati yujjati.",
  "pe8:214.2_0": "Na ca cetetīti na ca patthayatīti atthi evaṁ ārammaṇaṁ anusaye viññāṇamiti viciniyati yujjati na ca ceteti na ca patthayati.",
  "pe8:214.3_0": "Anusayappahānā viññāṇaṭṭhitiṁ na gavesanti, viciyantaṁ yujjati.",
  "pe8:214.4_0": "Ayaṁ yuttivicayo.  ",
  "pe8:215.1_0": "Tattha katamo padaṭṭhāno?",
  "pe8:215.2_0": "Cetanā pariyuṭṭhānaṁ cetanāpariyuṭṭhānassa padaṭṭhānaṁ.",
  "pe8:215.3_0": "Saṅkappanaṁ upādānassa padaṭṭhānaṁ.",
  "pe8:215.4_0": "Anusayo pariyuṭṭhānassa padaṭṭhānaṁ.",
  "pe8:215.5_0": "Tesaṁ chandarāgavināsāya bhāvanā bhavarāgassa pahānaṁ. ",
  "pe8:216.1_0": "Tattha katamo lakkhaṇo?",
  "pe8:216.2_0": "Yaṁ cetasikanti vedayitaṁ pakappitaṁ uggahitaṁ viññātaṁ tabbiññāṇaṁ ārammaṇampi paccayopi. ",
  "pe8:217.1_0": "Tattha katamo catubyūho?",
  "pe8:217.2_0": "Idha sutte bhagavato ko adhippāyo?",
  "pe8:217.3_0": "Ye punabbhavaṁ na icchanti, te na cetayissanti na ca patthayissantīti, ayaṁ adhippāyo. ",
  "pe8:218.1_0": "Āvaṭṭoti yā ca cetanā patthanā ca anusayo ca viññāṇaṭṭhitipahānā ca, imāni dve saccāni. ",
  "pe8:219.1_0": "Vibhattīti natthi vibhattiyā bhūmi. ",
  "pe8:220.1_0": "Parivattanā pana paṭipakkhaṁ suttaṁ. ",
  "pe8:221.1_0": "Tattha katamo vevacano?",
  "pe8:221.2_0": "Cetanā rūpasañcetanā yāva dhammasañcetanā.",
  "pe8:221.3_0": "Yo anusayo, te satta anusayā. ",
  "pe8:222.1_0": "Paññattīti cetanāpariyuṭṭhānaṁ paññattiyā paññattā.",
  "pe8:222.2_0": "Saṅkappanaṁ upādānapaññattiyā paññattaṁ.",
  "pe8:222.3_0": "Anusayo hetupaññattiyā paññatto.",
  "pe8:222.4_0": "Viññāṇaṭṭhiti upapattihetupaññattiyā paññattā.",
  "pe8:222.5_0": "Cetanā saṅkappanā anusayo samucchedo chandarāgavinayapaññattiyā paññatto.",
  "pe8:222.6_0": "Paṭhame keci dvīhi parivattakehi paṭiccasamuppādo idappaccayatāya majjhapaññatti. ",
  "pe8:223.1_0": "Otaraṇoti dvīhi parivattakehi dukkhañca samudayo ca majjhimakehi maggo ca nirodho ca. ",
  "pe8:224.1_0": "Sodhanoti sutte suttassa ārambho. ",
  "pe8:225.1_0": "Adhiṭṭhānoti yañcetayitaṁ sabbaṁ adhiṭṭhānena ekattāya paññattaṁ.",
  "pe8:225.2_0": "Saṅkappitanti upādānekattāya paññattaṁ.",
  "pe8:225.3_0": "Viññāṇaṁ ekattāya paññattaṁ. ",
  "pe8:226.1_0": "Parikkhāroti subhañca ārammaṇaṁ ayoniso manasikāro cetanā hetupaccayatāya paccayo.",
  "pe8:226.2_0": "Viññāṇassa patiṭṭhāno dhammo ārammaṇapaccayatāya paccayo.",
  "pe8:226.3_0": "Tassa manasikāro hetupaccayatāya paccayo. ",
  "pe8:227.1_0": "Tattha katamo samāropano?",
  "pe8:227.2_0": "Idaṁ suttaṁ saññitaṁ tattha ceteti visajjanā iti niddisitabbā.",
  "pe8:227.3_0": "Tassa diṭṭhiyā viññāṇapaccayā nāmarūpaṁ yāva jarāmaraṇaṁ, ayaṁ samāropano. ",
  "pe8:228.1_0": "Ārammaṇametaṁ na hoti viññāṇassa ṭhitiyā,",
  "pe8:228.1_1": "viññāṇanirodhā nāmarūpanirodho,",
  "pe8:228.1_2": "nāmarūpanirodhā yāva jarāmaraṇanirodho.",
  "pe8:229.1_0": "Tattha katamaṁ saṅkilesabhāgiyañca nibbedhabhāgiyañca asekkhabhāgiyañca suttaṁ?",
  "pe8:229.2_0": "Ayaṁ loko santāpajāto yāva ye hi keci samaṇā vā brāhmaṇā vā bhavena bhavassa vippamokkhamāhaṁsu.",
  "pe8:229.3_0": "Saṅkilesabhāgiyaṁ upadhiṁ hi paṭicca dukkhamidaṁ sambhoti,",
  "pe8:229.3_1": "yā tā pana taṇhā pahīyanti,",
  "pe8:229.3_2": "bhavaṁ nābhinandatīti nibbedhassa nibbutassa bhikkhuno anupādāya punabbhavo na hoti.",
  "pe8:229.4_0": "Upaccagā sabbabhavāni tādīti asekkhabhāgiyaṁ.",
  "pe8:230.1_0": "Tattha santāpajātoti rāgajo santāpo dosajo mohajoti.",
  "pe8:230.2_0": "Tesaṁ sattānaṁ ṭhānaṁ dasseti.",
  "pe8:230.3_0": "Loko santāpajātoti phasso tividho sukhavedanīyo dukkhavedanīyo adukkhamasukhavedanīyo.",
  "pe8:230.4_0": "Tattha sukhavedanīyo phasso rāgasantāpo,",
  "pe8:230.4_1": "dukkhavedanīyo dosasantāpo,",
  "pe8:230.4_2": "adukkhamasukhavedanīyo mohasantāpo.",
  "pe8:230.5_0": "Yathā ca bhagavā āha paṭhamakassa valāhakassa gomagge yehi gahapatiputta rāgajehi dosajehi mohajehi santāpehi dukkhaṁ supati,",
  "pe8:230.5_1": "te mama santāpā na santi.",
  "pe8:231.1_0": "Rogaṁ vadati attatoti tehi santāpehi santāpito tividhaṁ vipallāsaṁ paṭilabhati saññāvipallāsaṁ cittavipallāsaṁ diṭṭhivipallāsaṁ.",
  "pe8:231.2_0": "Tattha asubhe subhanti saññāvipallāso.",
  "pe8:231.3_0": "Dukkhe sukhanti cittavipallāso.",
  "pe8:231.4_0": "Anicce niccanti anattani attāti diṭṭhivipallāso.",
  "pe8:232.1_0": "Yathā cittassa vipallāso saññādiṭṭhite tividhā vitakkā—",
  "pe8:232.2_0": "cittavitakko vipallāso saññāvitakko vipallāso diṭṭhivitakko vipallāsopi.",
  "pe8:232.3_0": "Tattha avijjā vipallāso gocarā gatipateyyabhūmi,",
  "pe8:232.3_1": "yathā hi taṁ sañjānāti yathā vijānāti yathā sañjānāti ca vijānāti ca.",
  "pe8:232.4_0": "Yathā khanti ceteti ime cattāro vipallāsā sattā yehi catubbidhaṁ attabhāvavatthuṁ rogabhūtaṁ gaṇḍabhūtaṁ “attā”ti vadanti.",
  "pe8:232.5_0": "Rogaṁ vadati attatoti ayaṁ āvaṭṭo.",
  "pe8:232.6_0": "Yena yena hi maññati tato taṁ hoti aññathāti subhanti maññati na tathā hoti.",
  "pe8:232.7_0": "Evaṁ sukhanti niccaṁ attāti so aññathā bhavameva santaṁ anāgataṁ bhavaṁ patthayati,",
  "pe8:232.7_1": "tena vuccati “bhavarāgo”ti.",
  "pe8:232.8_0": "Bhavamevābhinandati, yaṁ abhinandati, taṁ dukkhanti pañcakkhandhe niddisiyati.",
  "pe8:232.9_0": "Yañca tappaccayā sokaparidevadukkhaṁ tassa hi bhāvessati.",
  "pe8:232.10_0": "Ettāvatā saṅkileso hoti.",
  "pe8:232.11_0": "Pahānatthaṁ kho pana brahmacariyaṁ vussati.",
  "pe8:232.12_0": "Tiṇṇaṁ santāpānaṁ chandarāgavinayo hoti.",
  "pe8:233.1_0": "Upadhiṁ hi paṭicca dukkhamidaṁ bhavatīti ye bhavamevābhinandanti yassa bhāvessati,",
  "pe8:233.1_1": "taṁ dukkhaṁ tassa dukkhassa pahānamāha.",
  "pe8:233.2_0": "Sabbaso upādānañca yaṁ natthi dukkhassa sambhavoti cattāro vipallāsā yathā niddiṭṭhaupādānamāha.",
  "pe8:233.3_0": "Tassa paṭhamo vipallāso kāmupādānaṁ,",
  "pe8:233.3_1": "dutiyaṁ diṭṭhupādānaṁ,",
  "pe8:233.3_2": "tatiyaṁ sīlabbatupādānaṁ,",
  "pe8:233.3_3": "catutthaṁ attavādupādānaṁ,",
  "pe8:233.3_4": "tesaṁ yo khayo natthi dukkhassa sambhavo upadhi nidānaṁ dukkhanirodhamāha.",
  "pe8:233.4_0": "Evametaṁ yathābhūtaṁ sammappaññāya passato vibhavataṇhā na hoti.",
  "pe8:233.5_0": "Vibhavaṁ nābhinandatīti dassanabhūmiṁ manteti sabbaso taṇhakkhayaṁ nibbānanti dve vimuttiyo katheti rāgavirāgañca avijjāvirāgañca.",
  "pe8:233.6_0": "Tassa bhikkhunoti anupādisesanibbānadhātuṁ manteti.",
  "pe8:233.7_0": "Ayaṁ suttassa atthaniddeso.",
  "pe8:234.1_0": "Tattha katamo vicayo?",
  "pe8:234.2_0": "Yassa yattha pariḷāheti tassa pariḍayhantassa so yathābhūtaṁ natthi nibbindati ca,",
  "pe8:234.2_1": "ayaṁ vicayo ca yutti ca.",
  "pe8:235.1_0": "Padaṭṭhāno rāgajo pariḷāho sukhindriyassa domanassindriyassa ca padaṭṭhānaṁ.",
  "pe8:235.2_0": "Dosajo pariḷāho sukhindriyassa domanassindriyassa ca padaṭṭhānaṁ.",
  "pe8:235.3_0": "Mohajo pariḷāho upekkhindriyassa domanassindriyassa ca padaṭṭhānaṁ. ",
  "pe8:236.1_0": "Tattha katamo lakkhaṇo hāro?",
  "pe8:236.2_0": "Phassapareto vedanāpareto saññāparetopi saṅkhāraparetopi yena yena maññati yadi subhanimittena yadi sukhanimittena",
  "pe8:236.2_1": "yadi niccanimittena yadi attanimittena asubhe subhanti maññati,",
  "pe8:236.2_2": "evaṁ sabbaṁ rāgaje pariḷāhe vutte cattāro pariḷāhā vuttā bhavanti.",
  "pe8:236.3_0": "Rāgajo dosajo mohajo diṭṭhijo ca rāgaṁ vadāmīti attato vadati.",
  "pe8:236.4_0": "Sabbāni pannarasa padāni aniccaṁ dukkhanti. ",
  "pe8:237.1_0": "Tattha katamo catubyūho?",
  "pe8:237.2_0": "Idha sutte bhagavato ko adhippāyo?",
  "pe8:237.3_0": "Ye pariḷāhena na acchanti te bhavaṁ nābhinandanti.",
  "pe8:237.4_0": "Ye bhavaṁ nābhinandanti, te parinibbāyissanti.",
  "pe8:237.5_0": "Ayaṁ adhippāyo. ",
  "pe8:238.1_0": "Tattha katamo āvaṭṭo?",
  "pe8:238.2_0": "Saṅkilesabhāgiyena dukkhañca samudayañca niddisati.",
  "pe8:238.3_0": "Nibbedhabhāgiyena maggañca nirodhañca. ",
  "pe8:239.1_0": "Tattha katamā vibhatti?",
  "pe8:239.2_0": "Santāpajāto rogajāto rogaṁ vadati attato taṁ na ekaṁsena hoti amanasikārā santāpajāto kho na ca rogaṁ attato vadati. ",
  "pe8:240.1_0": "Tattha katamo parivattano?",
  "pe8:240.2_0": "Pakkhapaṭipakkhanidassanatthaṁ bhūmi parivattanāya. ",
  "pe8:241.1_0": "Tattha katamo vevacano hāro?",
  "pe8:241.2_0": "Rogañca attato vadati sallaṁ attato vadati.",
  "pe8:241.3_0": "Pannarasa padāni sabbāni vattabbāni. ",
  "pe8:242.1_0": "Tattha katamā paññatti?",
  "pe8:242.2_0": "Santāpajātoti domanassapadaṭṭhānaṁ.",
  "pe8:242.3_0": "Sabbe vacanapaññattiyā paññapeti.",
  "pe8:242.4_0": "Rogaṁ vadati attato vipallāso saṅkilesapaññattiyā paññapeti.",
  "pe8:242.5_0": "Yaṁ nābhinandati, taṁ dukkhanti vipallāsanikkhepapaññattiyā paññattā.",
  "pe8:242.6_0": "Te akatasattā lokā majjhena vemattatāya paññattā. ",
  "pe8:243.1_0": "Tattha katamo otaraṇo?",
  "pe8:243.2_0": "Santāpajātoti tīṇi akusalamūlāni,",
  "pe8:243.2_1": "te saṅkhārā saṅkhārakkhandhapariyāpannā,",
  "pe8:243.2_2": "dhātūsu dhammadhātu,",
  "pe8:243.2_3": "āyatanesu dhammāyatanaṁ.",
  "pe8:243.3_0": "Indriyesu itthindriyaṁ purisindriyañca padaṭṭhānaṁ. ",
  "pe8:244.1_0": "Tattha katamo sodhano?",
  "pe8:244.2_0": "Suddho suttassa ārambho. ",
  "pe8:245.1_0": "Tattha katamo adhiṭṭhāno hāro?",
  "pe8:245.2_0": "Pariḷāhoti ye sattā lokā ekattapaññattiyā paññattā,",
  "pe8:245.2_1": "te akatasattā lokā majjhena vemattatāya paññattā.",
  "pe8:246.1_0": "Tattha katamo parikkhāro?",
  "pe8:246.2_0": "Santāpajātoti ayoniso manasikāro hetu, vipallāsañca paccayo.",
  "pe8:246.3_0": "Tattha dvīhi dhammehi attā abhiniviṭṭhā cittañca cetasikañca dhamme ubhayāni tassa viparītena parāmasato.",
  "pe8:246.4_0": "Aparo pariyāyo, cetasikehi dhammehi attasaññā anattasaññā samugghāteti.",
  "pe8:246.5_0": "Aparo pariyāyo.",
  "pe8:246.6_0": "Aniccasaññā cetasikesu dhammesu, na tu attasaññā.",
  "pe8:246.7_0": "Idaṁ vuccati cittanti vā manoti vā viññāṇanti vā idaṁ dīgharattaṁ abbhuggataṁ etaṁ mama,",
  "pe8:246.7_1": "esohamasmi,",
  "pe8:246.7_2": "eso me attāti.",
  "pe8:246.8_0": "Tattha cetasikā dhammānupassanā esāpi dhammasaññā.",
  "pe8:246.9_0": "Tassa ko hetu, ko paccayo?",
  "pe8:246.10_0": "Ahaṅkāro hetu, mamaṅkāro paccayo. ",
  "pe8:247.1_0": "Tattha katamo samāropano?",
  "pe8:247.2_0": "Ayaṁ loko santāpajātoti akusalaṁ manteti viññāṇaṁ nāmarūpassa paccayo yāva jarāmaraṇanti,",
  "pe8:247.2_1": "ayaṁ samāropano.",
  "pe8:248.1_0": "Evametaṁ yathābhūtaṁ, sammappaññāya passati akusalamūlānaṁ pahānaṁ.",
  "pe8:248.2_0": "Tattha avijjānirodho avijjānirodhā yāva jarāmaraṇanirodho, ayaṁ samāropano. ",
  "pe8:249.1_0": "Cattāro puggalā—",
  "pe8:249.2_0": "anusotagāmī paṭisotagāmī ṭhitatto, tiṇṇo pāraṅgato thale tiṭṭhati brāhmaṇoti.",
  "pe8:250.1_0": "Tattha yo anusotagāmī ayaṁ kāme sevati.",
  "pe8:250.2_0": "Pāpañca kammaṁ karoti yāva kāme paṭisevati.",
  "pe8:250.3_0": "Idaṁ lobho akusalamūlaṁ, soyeva taṇhā, so tehi kāmehi vuyhati anusotagāmīti vuccati.",
  "pe8:250.4_0": "Yo puggalo tāhi gamito tappaccayā tassa hetu akusalakammaṁ karoti kāyena ca vācāya ca,",
  "pe8:250.4_1": "ayaṁ vuccati pāpakammaṁ karotīti.",
  "pe8:250.5_0": "Tassa tīṇi sotāni sakkāyadiṭṭhi vicikicchā sīlabbataparāmāso.",
  "pe8:250.6_0": "Imehi tīhi sotehi tividhadhātuyaṁ uppajjati kāmadhātuyaṁ rūpadhātuyaṁ arūpadhātuyaṁ.",
  "pe8:250.7_0": "Tena paṭipakkhena yo kāme na paṭisevati.",
  "pe8:250.8_0": "Yo sīlavataṁ na parāmasati.",
  "pe8:250.9_0": "Yo sakkāyadiṭṭhīnaṁ pahānāya kāmesu yathābhūtaṁ ādīnavaṁ passati.",
  "pe8:250.10_0": "Yena ca te dhamme paṭisevati.",
  "pe8:250.11_0": "Yañca tappaccayā tiṭṭhati brāhmaṇoti arahaṁ kira.",
  "pe8:250.12_0": "Tattha arahaṁ tassa pāraṅgato hoti, pāraṅgatassa thale tiṭṭhati sopādisesā nibbānadhātu.",
  "pe8:250.13_0": "Anusotagāminīti dassanappahātabbānaṁ saṁyojanānaṁ appahānamāha.",
  "pe8:250.14_0": "Paṭisotagāminīti phale diṭṭhekaṭṭhānañca kilesānaṁ pahānamāha,",
  "pe8:250.14_1": "ṭhitattena pañcannaṁ orambhāgiyānaṁ saṁyojanānaṁ pahānamāha.",
  "pe8:250.15_0": "Tattha anusotagāminā maggarūpimāha.",
  "pe8:250.16_0": "Paṭisotagāminā ṭhitattena ca maggamitimāha.",
  "pe8:250.17_0": "Pāraṅgatena sāvakā asekkhā ca sammāsambuddhā ca vuttā.",
  "pe8:250.18_0": "Anusotagāminā sakkāyasamudayagāminiṁ paṭipadamāha.",
  "pe8:250.19_0": "Paṭisotagāminā ṭhitattena sakkāyanirodhagāminiṁ paṭipadamāha.",
  "pe8:250.20_0": "Pāraṅgatena dasa asekkhā arahantā dhammā vuttā.",
  "pe8:250.21_0": "Ayaṁ suttattho.",
  "pe8:251.1_0": "Tattha katamā desanā?",
  "pe8:251.2_0": "Imasmiṁ hi sutte cattāri ariyasaccāni desitāni.",
  "pe8:251.3_0": "Tedhātukalokasamatikkamanañca. ",
  "pe8:252.1_0": "Tattha katamo vicayo hāro?",
  "pe8:252.2_0": "Yo kāme paṭisevati pāpaṁ kareyyāti yo ca kāme na paṭisevati so pāpakammaṁ na kareyyāti yo ca imehi dvīhi",
  "pe8:252.2_1": "bhūmīhi uttiṇṇo pāraṅgatoti yā vīmaṁsā ayaṁ vicayo.",
  "pe8:253.1_0": "Yuttīti yujjati suttesu, nāyujjatīti yā vīmaṁsāya, ayaṁ yutti. ",
  "pe8:254.1_0": "Padaṭṭhānoti anusotagāminā sattannaṁ saṁyojanānaṁ padaṭṭhānaṁ.",
  "pe8:254.2_0": "Akusalassa kiriyā akusalassa mūlānaṁ padaṭṭhānaṁ.",
  "pe8:254.3_0": "Paṭisotagāminā yathābhūtadassanassa padaṭṭhānaṁ.",
  "pe8:254.4_0": "Ṭhitattena asaṁhāriyāya padaṭṭhānaṁ.",
  "pe8:254.5_0": "Pāraṅgatoti kadāci bhūmiyā padaṭṭhānaṁ. ",
  "pe8:255.1_0": "Tattha katamo lakkhaṇo hāro?",
  "pe8:255.2_0": "Yo anusotaṁ gacchati taṇhāvasena.",
  "pe8:255.3_0": "Sabbesampi kilesānaṁ vasena gacchati.",
  "pe8:255.4_0": "Yo paṭisotaṁ vāyamati.",
  "pe8:255.5_0": "Taṇhāya sabbesampi so kilesānaṁ vāyamati paṭisotaṁ.",
  "pe8:255.6_0": "Yo attanā ṭhito kāyenapi so ṭhito vācācittenapi so ṭhito.",
  "pe8:255.7_0": "Ayaṁ lakkhaṇo hāro. ",
  "pe8:256.1_0": "Tattha katamo catubyūho?",
  "pe8:256.2_0": "Idha sutte bhagavato ko adhippāyo?",
  "pe8:256.3_0": "Ye anusotagāminiyā paṭipadāya nābhiramissanti,",
  "pe8:256.3_1": "te paṭisotaṁ vāyamissantīti yāva kadāci bhūmiyaṁ,",
  "pe8:256.3_2": "ayaṁ adhippāyo.",
  "pe8:257.1_0": "Āvaṭṭoti idha sutte cattāri suttāni desitāni. ",
  "pe8:258.1_0": "Tattha katamo vibhatti hāro?",
  "pe8:258.2_0": "Yo kāme paṭisevati pāpañca kammaṁ karoti.",
  "pe8:258.3_0": "So anusotagāmīti na ekaṁsena sotāpannopi kāme paṭisevati.",
  "pe8:258.4_0": "Taṁ bhāgiyañca pāpakammaṁ karoti.",
  "pe8:258.5_0": "Kiñcāpi sekkhopi kareyya pāpaṁ yathā sutte niddiṭṭho na ca so anusotagāmī,",
  "pe8:258.5_1": "idaṁ vibhajjabyākaraṇīyaṁ.",
  "pe8:258.6_0": "Na ca kāme paṭisevati na ca pāpakammaṁ karoti paṭisotagāmī na ca ekaṁsena sabbe bāhirako kāmesu vītarāgo na ca kāme paṭisevati,",
  "pe8:258.6_1": "tena ca pāpakammaṁ karoti anusotagāmī paṭisotagāmī,",
  "pe8:258.6_2": "ayaṁ vibhatti.",
  "pe8:259.1_0": "Tattha katamo parivattano hāro?",
  "pe8:259.2_0": "Niddiṭṭho paṭipakkho. ",
  "pe8:260.1_0": "Vevacanoti kāmesu vatthukāmāpi kilesakāmāpi rūpasaddagandharasaphassaputtadāradāsakammakaraporisañca pariggahā. ",
  "pe8:261.1_0": "Paññattīti sabbe puthujjanā ekattāya paññattā.",
  "pe8:261.2_0": "Anusotagāmīti kilesasamudācārapaññattiyā paññattā.",
  "pe8:261.3_0": "Ye pana sekkhā puggalā, te nibbānapaññattiyā paññattā.",
  "pe8:261.4_0": "Ye pana anāgāmī, te asaṁhāriya paññattiyā paññattā, ayaṁ paññatti. ",
  "pe8:262.1_0": "Otaraṇoti yo anusotagāmī, so dukkhaṁ.",
  "pe8:262.2_0": "Ye tassa dhammā, te dukkhassa samudayo.",
  "pe8:262.3_0": "Yaṁ rūpaṁ,",
  "pe8:262.3_1": "ayaṁ rūpakkhandho,",
  "pe8:262.3_2": "evaṁ pañcapi khandhā paṭiccasamuppādo,",
  "pe8:262.3_3": "te kilesā saṅkhārakkhandhapariyāpannā dhammāyatanaṁ dhammadhātu indriyesu ca paññattā.",
  "pe8:263.1_0": "Sodhanoti yenārambhena idaṁ suttaṁ desitaṁ, so ārambho sabbo suddho. ",
  "pe8:264.1_0": "Adhiṭṭhānoti paṭisotagāminā sabbe sotāpannā ekattena vā niddiṭṭhā rāgānusayapaṭisotagāmino sekkhāva maggo ca sekkho ca puggalo ṭhitattoti.",
  "pe8:265.1_0": "Vītarāgo ekattāya paññatto.",
  "pe8:265.2_0": "Pāraṅgatoti sabbe arahanto sabbe paccekabuddhā sammāsambuddhā ca ekattāya paññattā. ",
  "pe8:266.1_0": "Parikkhāroti anusotagāmino pāpamittapaccayo kāmapariyuṭṭhānaṁ hetu.",
  "pe8:266.2_0": "Paṭisotagāmino dve hetū dve paccayā ca yāva sammādiṭṭhiyā uppādāyadiṭṭhi,",
  "pe8:266.2_1": "tassa paṭiladdhamaggo hetu ārambho paccayo kāyiko cetasikassa koṭṭhāso ca.",
  "pe8:267.1_0": "Samāropanoti vibhatti idaṁ suttaṁ natthi samāropanāya bhūmi. ",
  "pe8:268.1_0": "Pañcānisaṁsā sotānugatānaṁ dhammānaṁ yāva diṭṭhiyā suppaṭividdhānaṁ suttaṁ vitthārena kātabbaṁ.",
  "pe8:268.2_0": "Yuñjato ghaṭentassa vāyamato gilāno maraṇakāle devabhūto paccekabodhiṁ pāpuṇāti.",
  "pe8:268.3_0": "Sotānugatāti saddhammassavanena kataṁ hoti.",
  "pe8:268.4_0": "Na ca adhipaññādhammavipassanāya tassa cittaṁ tasitaṁ hoti,",
  "pe8:268.4_1": "na ca anibbiddhattaṁ,",
  "pe8:268.4_2": "idaṁ ca suttaṁ pañcannaṁ puggalānaṁ desitaṁ,",
  "pe8:268.4_3": "saddhānusārino mudindriyassa tikkhindriyassa ca dhammānusārino tikkhindriyassa mudindriyassa ca.",
  "pe8:268.5_0": "Yo pana mohacarito puggalo na sakkoti yuñjituṁ ghaṭituṁ vāyamituṁ yathābhūtaṁ yathāsamādhikā vimutti taṁ khaṇaṁ taṁ layaṁ taṁ muhuttaṁ phalaṁ dasseti.",
  "pe8:268.6_0": "Sādhu parihāyati paro taṁ duyhati, no tu sukhaavipākinī bhavati.",
  "pe8:268.7_0": "Tassa diṭṭheyeva ca dhamme upapajjaaparāpariyavedanīyaṁ.",
  "pe8:268.8_0": "Tattha yo puggalo dhammānusārī tassa yadi sotānugatā dhammā honti so yuñjanto pāpuṇāti.",
  "pe8:268.9_0": "Yo dhammānusārī mudindriyo, so gilāno pāpuṇāti.",
  "pe8:268.10_0": "Yo saddhānusārī tikkhindriyo, so maraṇakālasamaye pāpuṇāti.",
  "pe8:268.11_0": "Yo mudindriyo, so devabhūto pāpuṇāti.",
  "pe8:268.12_0": "Yadā devabhūto na pāpuṇāti, na so teneva dhammarāgena tāya dhammanandiyā paccekabodhiṁ pāpuṇāti.",
  "pe8:268.13_0": "Yo sotānugatesu yuñjati ghaṭeti vāyamati, so pubbāpannena visesaṁ sañjānāti, sañjānanto pāpuṇāti.",
  "pe8:268.14_0": "Sace pana gilānassa manasikāro hoti, tattha yuñjanto pāpuṇāti.",
  "pe8:268.15_0": "Sace panassa maraṇakāle saṁviggo hoti, tattha yuñjanto pāpuṇāti.",
  "pe8:268.16_0": "Sace pana na katthaci saṁvego hoti, tassa devabhūtassa sukhino dhammabhūtā pādā evaṁ avilapati.",
  "pe8:268.17_0": "So evaṁ jānāti “ayaṁ so dhammavinayo yattha mayaṁ pubbe manussabhūtā brahmacariyaṁ carimhā”ti.",
  "pe8:268.18_0": "Atha devabhūto pāpuṇāti.",
  "pe8:268.19_0": "Dibbesu vā pañcasu kāmaguṇesu ajjhosito hoti pamādavihārī,",
  "pe8:268.19_1": "so tena kusalamūlena paccekabodhiṁ pāpuṇāti.",
  "pe8:269.1_0": "Yā paratoghosena vacasā suparicitā, ayaṁ sutamayī paññā.",
  "pe8:269.2_0": "Ye pana dhammā honti manasā anupekkhitā, ayaṁ cintāmayī paññā.",
  "pe8:269.3_0": "Yaṁ diṭṭhiyā suppaṭividdhā, ayaṁ bhāvanāmayī paññā.",
  "pe8:269.4_0": "Yaṁ sotānugatā vacasā paricitā honti, so ca diṭṭheyeva dhamme parinibbāyī, ayaṁ arahaṁ puggalo.",
  "pe8:269.5_0": "Yo upapajjati devabhūto pāpuṇāti, tattha ca parinibbāyati, ayaṁ anāgāmī.",
  "pe8:269.6_0": "Yo tena kusalamūlena paccekabodhiṁ pāpuṇāti, ayaṁ pubbayogasambhārasambhūto puggalo.",
  "pe8:270.1_0": "Sotānugatā dhammāti paṭhamaṁ vimuttāyatanaṁ,",
  "pe8:270.1_1": "vacasā paricitāti dutiyaṁ tatiyañca vimuttāyatanaṁ,",
  "pe8:270.1_2": "manasā anupekkhitāti catutthaṁ vimuttāyatanaṁ diṭṭhiyā suppaṭividdhāti pañcamaṁ vimuttāyatanaṁ.",
  "pe8:271.1_0": "Sotānugatāya vimuttiyā vacasā yā vācā suppaṭividdhā anupubbadhammassa sotena sutvā sīlakkhandhe paripūreti,",
  "pe8:271.1_1": "manasā anupekkhitā samādhikkhandhaṁ paripūreti,",
  "pe8:271.1_2": "diṭṭhiyā suppaṭividdhā paññākkhandhaṁ paripūreti.",
  "pe8:272.1_0": "Sotānugatā dhammā bahussutā hontīti vitthārena kātabbaṁ.",
  "pe8:272.2_0": "Idaṁ paṭhamaṁ saddhāpadānaṁ manasā anupekkhitāti paṭisallānabahulo viharati, vitthārena kātabbaṁ.",
  "pe8:272.3_0": "Idaṁ dutiyaṁ saddhāpadānaṁ diṭṭhiyā suppaṭividdhāti anāsavā cetovimuttiyā nāparaṁ itthattāyāti pajānātīti.",
  "pe8:272.4_0": "Idaṁ tatiyaṁ saddhāpadānaṁ.",
  "pe8:273.1_0": "Sotānugatā dhammāti sekkhaṁ satthā dasseti.",
  "pe8:273.2_0": "Manasā anupekkhitāti arahattaṁ satthā dasseti.",
  "pe8:273.3_0": "Diṭṭhiyā suppaṭividdhāti tathāgataṁ arahantaṁ sammāsambuddhaṁ satthā dasseti.",
  "pe8:274.1_0": "Sotānugatā dhammāti kāmānaṁ nissaraṇaṁ dasseti.",
  "pe8:274.2_0": "Manasā anupekkhitāti rūpadhātuyā nissaraṇaṁ dasseti.",
  "pe8:274.3_0": "Diṭṭhiyā suppaṭividdhāti tedhātukānaṁ nissaraṇaṁ dasseti.",
  "pe8:274.4_0": "Ayaṁ suttattho.",
  "pe8:275.1_0": "Tattha katamo desanāhāro?",
  "pe8:275.2_0": "Imamhi sutte tayo esanā desitā sotānugatehi dhammehi vacasā paricitehi kāmesanāya samathamaggo.",
  "pe8:275.3_0": "Diṭṭhiyā suppaṭividdhehi brahmacariyesanāya samathamaggo.",
  "pe8:276.1_0": "Vicayoti yathā suttaṁ manasikaronto vicinanto sutamayipaññaṁ paṭilabhati.",
  "pe8:276.2_0": "Yathā ca so manasikarotīti yathā sutadhammā tadā cintāmayipaññaṁ paṭilabhati.",
  "pe8:276.3_0": "Yathā diṭṭheva dhamme manasikaroti tadā bhāvanāmayipaññaṁ paṭilabhati.",
  "pe8:276.4_0": "Ayaṁ vicayo.",
  "pe8:277.1_0": "Sutena sutamayipaññaṁ paṭilabhati.",
  "pe8:277.2_0": "Cintāya cintāmayipaññaṁ bhāvanāya bhāvanāmayipaññaṁ paṭilabhati.",
  "pe8:277.3_0": "Atthi esā yutti.",
  "pe8:278.1_0": "Padaṭṭhānoti sotānugatā dhammāti dhammassavanassa padaṭṭhānaṁ.",
  "pe8:278.2_0": "Vacasā paricitāti yuñjanāya padaṭṭhānaṁ.",
  "pe8:278.3_0": "Manasā anupekkhitāti dhammānudhammāya vipassanāya padaṭṭhānaṁ.",
  "pe8:278.4_0": "Diṭṭhiyā anupekkhitāti paññāyapi anupekkhitā diṭṭhiyāpi anupekkhitā.",
  "pe8:279.1_0": "Catubyūhoti imamhi sutte bhagavato ko adhippāyo?",
  "pe8:279.2_0": "Ye imāhi dvīhi paññāhi samannāgatā tehi ….",
  "pe8:280.1_0": "Sa nibbutoti maggaphalaṁ anupādisesañca nibbānadhātuṁ manteti,",
  "pe8:280.1_1": "dānena oḷārikānaṁ kilesānaṁ pahānaṁ manteti.",
  "pe8:280.2_0": "Sīlena majjhimānaṁ, paññāya sukhumakilesānaṁ manteti, rāgadosamohakkhayā sa nibbutoti katā ca bhūmi.",
  "pe8:281.1_0": "“Dadato puññaṁ pavaḍḍhati,",
  "pe8:281.2_0": "Saṁyamato veraṁ na cīyati”.",
  "pe8:282.1_0": "Kusalo ca jahāti pāpakanti maggo vutto.",
  "pe8:282.2_0": "Rāgadosamohakkhayā sa nibbutoti maggaphalamāha.",
  "pe8:283.1_0": "Dadato puññaṁ pavaḍḍhati, saṁyamatoti tīhi padehi lokikaṁ kusalamūlaṁ vuttaṁ.",
  "pe8:283.2_0": "Rāgadosamohakkhayā sa nibbutoti lokuttaraṁ kusalamūlaṁ vuttaṁ.",
  "pe8:284.1_0": "Dadato puññaṁ pavaḍḍhati, saṁyamato veraṁ na cīyatīti puthujjanabhūmiṁ manteti.",
  "pe8:284.2_0": "Kusalo ca jahāti pāpakanti sekkhabhūmiṁ manteti.",
  "pe8:284.3_0": "Rāgadosamohakkhayā sa nibbutoti asekkhabhūmi vuttā.",
  "pe8:285.1_0": "Dadato puññaṁ pavaḍḍhati, saṁyamato veraṁ na cīyatīti magganiyā paṭipadā vuttā.",
  "pe8:285.2_0": "Kusalo ca jahāti pāpakanti sekkhavimutti.",
  "pe8:285.3_0": "Rāgadosamohakkhayā sa nibbutoti asekkhavimutti.",
  "pe8:286.1_0": "Dadato puññaṁ pavaḍḍhati,",
  "pe8:286.1_1": "saṁyamato veraṁ na cīyatīti dānakathaṁ sīlakathaṁ maggakathaṁ lokikānaṁ dhammānaṁ desanamāha.",
  "pe8:286.2_0": "Kusalo ca jahāti pāpakanti loke ādīnavānupassanā.",
  "pe8:286.3_0": "Rāgadosamohakkhayā sa nibbutoti sāmukkaṁsikāya dhammadesanāyapi paṭividdhā.",
  "pe8:287.1_0": "Dadato puññaṁ pavaḍḍhatīti pāṇānaṁ abhayadānena pāṇātipātā veramaṇisattānaṁ abhayaṁ deti.",
  "pe8:287.2_0": "Evaṁ sabbāni sikkhāpadāni kātabbāni.",
  "pe8:287.3_0": "Saṁyamato veraṁ na cīyatīti sīle patiṭṭhāya cittaṁ saṁyameti, tassa saṁyamato pāripūriṁ gacchati.",
  "pe8:287.4_0": "Rāgadosamohakkhayā sa nibbutoti dve vimuttiyo.",
  "pe8:287.5_0": "Ayaṁ suttaniddeso.",
  "pe8:288.1_0": "Tattha katamā desanā?",
  "pe8:288.2_0": "Imamhi sutte kiṁ desitaṁ?",
  "pe8:288.3_0": "Dve sugatiyo devā ca manussā ca, dibbā ca pañcakāmaguṇā, mānussakā ca.",
  "pe8:288.4_0": "Dvīhi padehi niddeso.",
  "pe8:288.5_0": "Dadato puññaṁ pavaḍḍhati, saṁyamato veraṁ na cīyati, kusalo ca jahāti pāpakanti maggo vutto.",
  "pe8:288.6_0": "Rāgadosamohakkhayā sa nibbutoti dve nibbānadhātuyo desitā sopādisesā ca anupādisesā ca.",
  "pe8:288.7_0": "Ayaṁ desanā. ",
  "pe8:289.1_0": "Vicayoti dadato puññaṁ pavaḍḍhatīti iminā paṭhamena padena dānamayikapuññakiriyavatthu vuttaṁ.",
  "pe8:289.2_0": "Tenassa ānantariyānaṁ kusalānaṁ dhammānaṁ.",
  "pe8:289.3_0": "Dutiyena padena … yanti, niyyānikaṁ sāsananti, ayaṁ adhippāyo.  ",
  "pe8:290.1_0": "Assavanena ca amanasikārena ca appaṭivedhena ca sakkāyasamudayagāminī paṭipadā vuttā.",
  "pe8:290.2_0": "Savanena ca manasikārena ca paṭivedhena ca sakkāyanirodhagāminī paṭipadā vuttā.",
  "pe8:290.3_0": "Ayaṁ āvaṭṭo. ",
  "pe8:291.1_0": "Vibhattīti ekaṁsabyākaraṇīyo.",
  "pe8:291.2_0": "Natthi tattha vibhattiyā bhūmi.",
  "pe8:291.3_0": "Parivattanāti ye pañcānisaṁsā,",
  "pe8:291.3_1": "te pañcādinā paṭipakkhena teneva diṭṭheva dhamme pāpuṇāti,",
  "pe8:291.3_2": "taṁ upapajjamānā aparo pariyāyo.",
  "pe8:292.1_0": "Vevacananti sotānugatā dhammāti yaṁ suttaṁ diṭṭhampi paññindriyaṁ viññattampi diṭṭhiyā suppaṭividdhampi vibhāvitampi. ",
  "pe8:293.1_0": "Paññattīti sotānugatādhammāti desanā avijjāpaññattiyā paññattaṁ.",
  "pe8:293.2_0": "Manasikāro pāmojjapaññattiyā paññatto, diṭṭhadhammāpi ānisaṁsapaññattiyā paññattā. ",
  "pe8:294.1_0": "Otaraṇoti tisso paññā vacasā paricitesu sutamayī paññā manasā anupekkhitesu cintāmayī paññā diṭṭhiyā suppaṭividdhāsu bhāvanāmayī paññā.",
  "pe8:294.2_0": "Imāni ariyasaccāni indriyāni vijjuppādā avijjānirodho paṭiccasamuppādo indriyesu tīṇi indriyāni,",
  "pe8:294.2_1": "āyatanesu dhammāyatanapariyāpannā dhātūsu dhammadhātupariyāpannāti.",
  "pe8:295.1_0": "Sodhanoti yo ārambho suttassa paveso niyutto. ",
  "pe8:296.1_0": "Adhiṭṭhānoti pañcānisaṁsāti vemattatāya paññattā ānisaṁsā sotā anugatāti vemattatāya ariyavohāro paññatto,",
  "pe8:296.1_1": "dhamme ca savananti ekattatāya paññattaṁ.",
  "pe8:297.1_0": "Parikkhāroti dhammassavanassa payirupāsanā paccayo, saddhā hetu.",
  "pe8:297.2_0": "Manasā anupekkhitāti atthappaṭisaṁveditā paccayo,",
  "pe8:297.2_1": "dhammappaṭisaṁveditā hetu,",
  "pe8:297.2_2": "diṭṭhiyā suppaṭividdhāti saddhammassavanañca manasikāro ca paccayo,",
  "pe8:297.2_3": "sutamayī cintāmayī paññā hetu.",
  "pe8:298.1_0": "Samāropanoti vibhattaṁ suttaṁ aparo pariyāyo nibbatti bale natthi.",
  "pe8:298.2_0": "Tattha samāropanāya bhūmi. ",
  "pe8:299.1_0": "Tattha katamaṁ vāsanābhāgiyañca nibbedhabhāgiyañca suttaṁ?",
  "pe8:299.2_0": "Dadato puññaṁ pavaḍḍhatīti gāthā.",
  "pe8:299.3_0": "Dadatoti dānamayikapuññakiriyavatthu vuttaṁ.",
  "pe8:299.4_0": "Saṁyamato veraṁ na cīyatīti sīlamayikapuññakiriyavatthu vuttaṁ.",
  "pe8:299.5_0": "Kusalo ca jahāti pāpakanti lobhassa ca mohassa ca byāpādassa ca pahānamāha.",
  "pe8:299.6_0": "Rāgadosamohakkhayā sa nibbutoti lobhassa ca mohassa ca byāpādassa ca chandarāgavinayamāhāti.",
  "pe8:299.7_0": "Dadato puññaṁ pavaḍḍhatīti gāthā alobho kusalamūlaṁ bhavati.",
  "pe8:299.8_0": "Saṁyamato veraṁ na cīyatīti adoso kusalamūlaṁ bhavati.",
  "pe8:299.9_0": "Saṁyamato veraṁ na cīyatīti averā asapattā abyāpādatāya sadā.",
  "pe8:299.10_0": "Kusalo ca jahāti pāpakanti ñāṇuppādā aññāṇanirodho.",
  "pe8:299.11_0": "Catutthapadena rāgadosamohakkhayena rāgavirāgā cetovimuttimohakkhayena avijjāvirāgā paññāvimutti,",
  "pe8:299.11_1": "ayaṁ vicayo.",
  "pe8:300.1_0": "Yuttīti dāne ṭhito ubhayaṁ hi paripūreti.",
  "pe8:300.2_0": "Macchariyañca pajahati.",
  "pe8:300.3_0": "Puññañca pavaḍḍhati.",
  "pe8:300.4_0": "Atthi esā yutti. ",
  "pe8:301.1_0": "Padaṭṭhānanti dadato puññaṁ pavaḍḍhatīti cāgādhiṭṭhānassa padaṭṭhānaṁ.",
  "pe8:301.2_0": "Saṁyamato veraṁ na cīyatīti paññādhiṭṭhānassa padaṭṭhānaṁ kusalo ca jahāti pāpakanti saccādhiṭṭhānassa padaṭṭhānaṁ.",
  "pe8:301.3_0": "Rāgadosamohakkhayā sa nibbutoti upasamādhiṭṭhānassa padaṭṭhānaṁ.",
  "pe8:301.4_0": "Ayaṁ padaṭṭhāno. ",
  "pe8:302.1_0": "Tattha katamo lakkhaṇo?",
  "pe8:302.2_0": "Dadato puññaṁ pavaḍḍhati saṁyamato veraṁ na cīyati.",
  "pe8:302.3_0": "Dadatopi veraṁ na kariyāti kusalo ca jahāti pāpakaṁ rāgadosamohakkhayā sa nibbuto rūpakkhayāpi vedanakkhayāpi,",
  "pe8:302.3_1": "yena rūpena diṭṭhaṁ,",
  "pe8:302.3_2": "tena tathāgato paññapento paññapeyya rūpassa khayā virāganirodhāti evaṁ pañcakkhandhā.",
  "pe8:303.1_0": "Catubyūho idha bhagavato ko adhippāyo?",
  "pe8:303.2_0": "Ye mahābhogānaṁ patthayissanti?",
  "pe8:303.3_0": "Te dānaṁ dassanti parissayapahānāya,",
  "pe8:303.3_1": "ye averābhichandakā,",
  "pe8:303.3_2": "te pañca verāni pajahissanti,",
  "pe8:303.3_3": "ye kusalābhichandakā,",
  "pe8:303.3_4": "te aṭṭhaṅgikaṁ maggaṁ bhāvessanti aṭṭhannaṁ micchattānaṁ pahānāya.",
  "pe8:303.4_0": "Ye nibbāyitukāmā, te rāgadosamohaṁ pajahissantīti ayaṁ bhagavato adhippāyo. ",
  "pe8:304.1_0": "Āvaṭṭoti yañca adadato macchariyaṁ yañca asaṁyamato veraṁ yañca akusalassa pāpassa appahānaṁ,",
  "pe8:304.1_1": "ayaṁ dukkhaniddeso na samudayo.",
  "pe8:304.2_0": "Alobhena ca adosena ca amohena ca kusalena imāni tīṇi kusalamūlāni.",
  "pe8:304.3_0": "Tesaṁ paccayo aṭṭha sammattāni, ayaṁ maggo.",
  "pe8:304.4_0": "Tesaṁ rāgadosamohānaṁ khayā, ayaṁ nirodho. ",
  "pe8:305.1_0": "Vibhattīti dadato puññaṁ pavaḍḍhatīti na ekaṁsena yo rājadaṇḍabhayena deti,",
  "pe8:305.1_1": "yo ca akappiyassa paribhogena sīlavantesu deti,",
  "pe8:305.1_2": "na tassa puññaṁ pavaḍḍhatīti so cetaṁ dānaṁ akusalena deti,",
  "pe8:305.1_3": "daṇḍadānaṁ satthadānaṁ apuññamayaṁ pavaḍḍhati,",
  "pe8:305.1_4": "na puññaṁ.",
  "pe8:305.2_0": "Saṁyamato veraṁ na cīyatīti na ekaṁsena kiṅkāraṇaṁ yañca yo padaṁ diṭṭhadhammikaṁ passati yadi mama rājāno gahetvā hatthaṁ vā chindeyya …pe…",
  "pe8:305.3_0": "na tena saṁyamena veraṁ na karoti.",
  "pe8:305.4_0": "Yo tu evaṁ samādiyati pāṇātipātassa pāpako vipākoti,",
  "pe8:305.4_1": "diṭṭhe yeva dhamme abhisamparāye ca evaṁ sabbassa akusalassa hetuto ārati.",
  "pe8:305.5_0": "Iminā saṁyamena veraṁ na cīyati. ",
  "pe8:306.1_0": "Parivattanāti dadato puññaṁ pavaḍḍhatīti adadato puññaṁ na pavaḍḍhati.",
  "pe8:306.2_0": "Yaṁ dānamayaṁ, taṁ saṁyamato veraṁ na cīyati, asaṁyamato veraṁ karīyati.",
  "pe8:306.3_0": "Kusalo ca jahāti pāpakaṁ akusalo na jahāti.",
  "pe8:306.4_0": "Rāgadosamohakkhayā sanibbutoti dūtaṁ pesetvā paṇītaṁ pesetvāpi na pakkosāmi,",
  "pe8:306.4_1": "so sayameva pana mahābhikkhusaṅghaparivāro amhākaṁ vasanaṭṭhānaṁ sampatto amhehi ca santhāgārasālā kāritā,",
  "pe8:306.4_2": "ettha mayaṁ dasabalaṁ ānetvā maṅgalaṁ bhaṇāpemāti cintetvā upasaṅkamiṁsu.",
  "pe8:306.5_0": "Yena santhāgāraṁ tenupasaṅkamiṁsūti taṁ divasaṁ kira santhāgāre cittakammaṁ niṭṭhāpetvā aṭṭakā muttamattā honti.",
  "pe8:306.6_0": "Buddhā nāma araññajjhāsayā araññārāmā antogāme vaseyyuṁ vā no vāti tasmā bhagavato manaṁ jānitvāva paṭijaggissāmāti",
  "pe8:306.6_1": "cintetvā te bhagavantaṁ upasaṅkamiṁsu.",
  "pe8:306.7_0": "Idāni pana manaṁ labhitvā paṭijaggitukāmā yena santhāgāraṁ, tenupasaṅkamiṁsu.",
  "pe8:306.8_0": "Sabbasantharinti yathā sabbaṁ santhataṁ hoti evaṁ yena bhagavā tenupasaṅkamiṁsūti.",
  "pe8:306.9_0": "Ettha pana te mallarājāno santhāgāraṁ paṭijaggitvā nagaravīthiyopi sammajjāpetvā dhaje ussāpetvā suvaṇṇaghaṭikadaliyo",
  "pe8:306.9_1": "ca ṭhapāpetvā sakalanagaraṁ dīpamālāhi vippakiṇṇatārakaṁ viya katvā khīrapake dārake khīraṁ pāyetha,",
  "pe8:306.9_2": "dahare kumāre lahuṁ lahuṁ bhojāpetvā sayāpetha,",
  "pe8:306.9_3": "uccāsaddaṁ mākari,",
  "pe8:306.9_4": "ajja ekarattiṁ satthā antogāmeva vasissati,",
  "pe8:306.9_5": "buddhā nāma appasaddakāmā hontīti bheriṁ carāpetvā sayaṁ daṇḍakadīpikā ādāya yena bhagavā tenupasaṅkamiṁsu.",
  "pe8:306.10_0": "Bhagavantaṁyeva purakkhatvāti bhagavantaṁ purato katvā,",
  "pe8:306.10_1": "tattha bhagavā bhikkhūnañceva upāsakānañca majjhe nisinno ativiya virocati.",
  "pe8:306.11_0": "Samantapāsādiko suvaṇṇavaṇṇo abhirūpo dassanīyo puratthimakāyato suvaṇṇavaṇṇā rasmi uṭṭhahitvā gaganatale asītihatthaṁ ṭhānaṁ gaṇhāti.",
  "pe8:306.12_0": "Pacchimakāyato dakkhiṇahatthato vāmahatthato suvaṇṇavaṇṇā heṭṭhā pādatalehi pavāḷavaṇṇarasmi uṭṭhahitvā ghanapathaviyaṁ asītihatthaṁ ṭhānaṁ gaṇhāti,",
  "pe8:306.12_1": "evaṁ samantā asītihatthamattaṁ ṭhānaṁ chabbaṇṇabuddharasmiyo vijjotamānā vitaṇḍamānā vidhāvanti,",
  "pe8:306.12_2": "sabbe disābhāgā suvaṇṇacampakapupphehi vikiriyamānā viya suvaṇṇaghaṭato nikkhantasuvaṇṇarasadhārāhi siñcamānā",
  "pe8:306.12_3": "viya pasāritasuvaṇṇapaṭaparikkhittā viya verambhavātasamuṭṭhitakiṁsukakiṁsukārakaṇikārapupphacuṇṇasamokiṇṇā",
  "pe8:306.12_4": "viya vippakasantaṁ asītianubyañjanabyāmappabhā dvattiṁsavaralakkhaṇasamujjalaṁ sarīraṁ samuggatatārakaṁ",
  "pe8:306.12_5": "viya gaganatalaṁ vikasitamiva padumavanaṁ sabbaphāliphullo viya yojanasatiko pāricchattako paṭipāṭiyā",
  "pe8:306.12_6": "ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ",
  "pe8:306.12_7": "nibbuto asekkhassa natthi nibbuti.",
  "pe8:307.1_0": "Vevacananti dadato puññaṁ pavaḍḍhati, anumodatopi puññaṁ pavaḍḍhati.",
  "pe8:307.2_0": "Cittassa samādahatopi veyyāvaccakiriyāyapi puññaṁ pavaḍḍhatīti. ",
  "pe8:308.1_0": "Paññattīti dadato puññaṁ pavaḍḍhati, alobhassa paṭinissayaghātapaññattiyā paññattaṁ.",
  "pe8:308.2_0": "Saṁyamato veraṁ na cīyatīti adosassa paṭinissayaghātapaññattiyā paññattaṁ kusalo ca jahāti pāpakanti amohassa paṭinissayaghātapaññattiyā paññattaṁ. ",
  "pe8:309.1_0": "Otaraṇoti pañcasu indriyesu dadato puññaṁ pavaḍḍhati,",
  "pe8:309.1_1": "saṁyamato veraṁ na cīyati saṁyamena sīlakkhandho.",
  "pe8:309.2_0": "Otiṇṇo chasu indriyesu saṁvaro,",
  "pe8:309.2_1": "ayaṁ samādhikkhandho,",
  "pe8:309.2_2": "yaṁ kusalo ca jahāti pāpakaṁ,",
  "pe8:309.2_3": "ayaṁ paññākkhandho,",
  "pe8:309.2_4": "rāgadosamohakkhayā sa nibbutoti vimuttikkhandho.",
  "pe8:309.3_0": "Dhātūsu dhammadhātu, āyatanesu manāyatanaṁ. ",
  "pe8:310.1_0": "Sodhanoti yenārambhena idaṁ suttaṁ desitaṁ so ārambho suddho. ",
  "pe8:311.1_0": "Adhiṭṭhāno dānanti ekattatāya paññattaṁ.",
  "pe8:311.2_0": "Cāgo pariccāgo dhammadānaṁ āmisadānaṁ, aṭṭha dānāni vitthārena kātabbāni, ayaṁ vemattatā.",
  "pe8:311.3_0": "Na ca dadato ekattapaññattiyā paññattaṁ.",
  "pe8:311.4_0": "Khantī anavajjanti paññattiyā paññattaṁ.",
  "pe8:311.5_0": "Rāgadosamohakkhayā sa nibbutoti rodhavīriyapaññattiyā paññattā. ",
  "pe8:312.1_0": "Parikkhāroti dānassa pāmojjaṁ paccayo, alobho hetu.",
  "pe8:312.2_0": "Saṁyamato yoniso manasikāro hetu, pariccāgo paccayo.",
  "pe8:312.3_0": "Kusalo ca jahāti pāpakanti yathābhūtadassanaṁ paccayo, ñāṇappaṭilābho hetu.",
  "pe8:312.4_0": "Rāgadosamohakkhayā sa nibbutoti parato ca ghoso ajjhattañca yoniso manasikāro maggo ca hetu ca paccayo ca. ",
  "pe8:313.1_0": "Samāropanoti dadato puññaṁ pavaḍḍhatīti gāthā tassa sīlampi vaḍḍhati.",
  "pe8:313.2_0": "Saṁyamopi vaḍḍhati.",
  "pe8:313.3_0": "Saṁyamato veraṁ na cīyatīti.",
  "pe8:313.4_0": "Aññepi kilesā na cīyanti yepissa tappaccayā uppajjeyyuṁ āsavā vighātā, tepissa na uppajjanti.",
  "pe8:313.5_0": "Rāgadosamohakkhayā sa nibbutoti rāgadosassāpi khayā rāgānusayassapi khayā dosassa mohassāpi sa nibbutoti sopādisesā nibbānadhātu anupādisesāpi.",
  "pe8:313.6_0": "Ayaṁ samāropano. ",
  "pe8:313.7_0": "Therassa mahākaccāyanassa peṭakopadese hārassa sampātabhūmi samattā."
}