{
  "sn12:1.0.1_0": "Saṁyutta Nikāya 12",
  "sn12:1.0.2_0": "1. Buddhavagga",
  "sn12:1.0.3_0": "1. Paṭiccasamuppādasutta",
  "sn12:1.1.1_0": "Evaṁ me sutaṁ—",
  "sn12:1.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn12:1.1.3_0": "Tatra kho bhagavā bhikkhū āmantesi:",
  "sn12:1.1.4_0": "“bhikkhavo”ti.",
  "sn12:1.1.5_0": "“Bhadante”ti te bhikkhū bhagavato paccassosuṁ.",
  "sn12:1.1.6_0": "Bhagavā etadavoca:",
  "sn12:1.1.7_0": "“paṭiccasamuppādaṁ vo, bhikkhave, desessāmi.",
  "sn12:1.1.8_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:1.1.9_0": "“Evaṁ, bhante”ti kho te bhikkhū bhagavato paccassosuṁ.",
  "sn12:1.1.10_0": "Bhagavā etadavoca:",
  "sn12:1.2.1_0": "“Katamo ca, bhikkhave, paṭiccasamuppādo?",
  "sn12:1.2.2_0": "Avijjāpaccayā, bhikkhave, saṅkhārā;",
  "sn12:1.2.3_0": "saṅkhārapaccayā viññāṇaṁ;",
  "sn12:1.2.4_0": "viññāṇapaccayā nāmarūpaṁ;",
  "sn12:1.2.5_0": "nāmarūpapaccayā saḷāyatanaṁ;",
  "sn12:1.2.6_0": "saḷāyatanapaccayā phasso;",
  "sn12:1.2.7_0": "phassapaccayā vedanā;",
  "sn12:1.2.8_0": "vedanāpaccayā taṇhā;",
  "sn12:1.2.9_0": "taṇhāpaccayā upādānaṁ;",
  "sn12:1.2.10_0": "upādānapaccayā bhavo;",
  "sn12:1.2.11_0": "bhavapaccayā jāti;",
  "sn12:1.2.12_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:1.2.13_0": "Evametassa kevalassa dukkhakkhandhassa samudayo hoti.",
  "sn12:1.2.14_0": "Ayaṁ vuccati, bhikkhave, paṭiccasamuppādo.",
  "sn12:1.3.1_0": "Avijjāya tveva asesavirāganirodhā saṅkhāranirodho;",
  "sn12:1.3.2_0": "saṅkhāranirodhā viññāṇanirodho;",
  "sn12:1.3.3_0": "viññāṇanirodhā nāmarūpanirodho;",
  "sn12:1.3.4_0": "nāmarūpanirodhā saḷāyatananirodho;",
  "sn12:1.3.5_0": "saḷāyatananirodhā phassanirodho;",
  "sn12:1.3.6_0": "phassanirodhā vedanānirodho;",
  "sn12:1.3.7_0": "vedanānirodhā taṇhānirodho;",
  "sn12:1.3.8_0": "taṇhānirodhā upādānanirodho;",
  "sn12:1.3.9_0": "upādānanirodhā bhavanirodho;",
  "sn12:1.3.10_0": "bhavanirodhā jātinirodho;",
  "sn12:1.3.11_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:1.3.12_0": "Evametassa kevalassa dukkhakkhandhassa nirodho hotī”ti.",
  "sn12:1.3.13_0": "Idamavoca bhagavā.",
  "sn12:1.3.14_0": "Attamanā te bhikkhū bhagavato bhāsitaṁ abhinandunti.",
  "sn12:1.3.15_0": "Paṭhamaṁ.",
  "sn12:2.0.1_0": "Saṁyutta Nikāya 12",
  "sn12:2.0.2_0": "1. Buddhavagga",
  "sn12:2.0.3_0": "2. Vibhaṅgasutta",
  "sn12:2.1.1_0": "Sāvatthiyaṁ viharati.",
  "sn12:2.1.2_0": "“Paṭiccasamuppādaṁ vo, bhikkhave, desessāmi vibhajissāmi.",
  "sn12:2.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:2.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:2.1.5_0": "Bhagavā etadavoca:",
  "sn12:2.2.1_0": "“Katamo ca, bhikkhave, paṭiccasamuppādo?",
  "sn12:2.2.2_0": "Avijjāpaccayā, bhikkhave, saṅkhārā;",
  "sn12:2.2.3_0": "saṅkhārapaccayā viññāṇaṁ;",
  "sn12:2.2.4_0": "viññāṇapaccayā nāmarūpaṁ;",
  "sn12:2.2.5_0": "nāmarūpapaccayā saḷāyatanaṁ;",
  "sn12:2.2.6_0": "saḷāyatanapaccayā phasso;",
  "sn12:2.2.7_0": "phassapaccayā vedanā;",
  "sn12:2.2.8_0": "vedanāpaccayā taṇhā;",
  "sn12:2.2.9_0": "taṇhāpaccayā upādānaṁ;",
  "sn12:2.2.10_0": "upādānapaccayā bhavo;",
  "sn12:2.2.11_0": "bhavapaccayā jāti;",
  "sn12:2.2.12_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:2.2.13_0": "Evametassa kevalassa dukkhakkhandhassa samudayo hoti.",
  "sn12:2.3.1_0": "Katamañca, bhikkhave, jarāmaraṇaṁ?",
  "sn12:2.3.2_0": "Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko;",
  "sn12:2.3.3_0": "ayaṁ vuccati jarā.",
  "sn12:2.3.4_0": "Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo (…),",
  "sn12:2.3.5_0": "idaṁ vuccati maraṇaṁ.",
  "sn12:2.3.6_0": "Iti ayañca jarā, idañca maraṇaṁ.",
  "sn12:2.3.7_0": "Idaṁ vuccati, bhikkhave, jarāmaraṇaṁ.",
  "sn12:2.4.1_0": "Katamā ca, bhikkhave, jāti?",
  "sn12:2.4.2_0": "Yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbatti khandhānaṁ pātubhāvo āyatanānaṁ paṭilābho.",
  "sn12:2.4.3_0": "Ayaṁ vuccati, bhikkhave, jāti.",
  "sn12:2.5.1_0": "Katamo ca, bhikkhave, bhavo?",
  "sn12:2.5.2_0": "Tayome, bhikkhave, bhavā—",
  "sn12:2.5.3_0": "kāmabhavo, rūpabhavo, arūpabhavo.",
  "sn12:2.5.4_0": "Ayaṁ vuccati, bhikkhave, bhavo.",
  "sn12:2.6.1_0": "Katamañca, bhikkhave, upādānaṁ?",
  "sn12:2.6.2_0": "Cattārimāni, bhikkhave, upādānāni—",
  "sn12:2.6.3_0": "kāmupādānaṁ, diṭṭhupādānaṁ, sīlabbatupādānaṁ, attavādupādānaṁ.",
  "sn12:2.6.4_0": "Idaṁ vuccati, bhikkhave, upādānaṁ.",
  "sn12:2.7.1_0": "Katamā ca, bhikkhave, taṇhā?",
  "sn12:2.7.2_0": "Chayime, bhikkhave, taṇhākāyā—",
  "sn12:2.7.3_0": "rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.",
  "sn12:2.7.4_0": "Ayaṁ vuccati, bhikkhave, taṇhā.",
  "sn12:2.8.1_0": "Katamā ca, bhikkhave, vedanā?",
  "sn12:2.8.2_0": "Chayime, bhikkhave, vedanākāyā—",
  "sn12:2.8.3_0": "cakkhusamphassajā vedanā,",
  "sn12:2.8.3_1": "sotasamphassajā vedanā,",
  "sn12:2.8.3_2": "ghānasamphassajā vedanā,",
  "sn12:2.8.3_3": "jivhāsamphassajā vedanā,",
  "sn12:2.8.3_4": "kāyasamphassajā vedanā,",
  "sn12:2.8.3_5": "manosamphassajā vedanā.",
  "sn12:2.8.4_0": "Ayaṁ vuccati, bhikkhave, vedanā.",
  "sn12:2.9.1_0": "Katamo ca, bhikkhave, phasso?",
  "sn12:2.9.2_0": "Chayime, bhikkhave, phassakāyā—",
  "sn12:2.9.3_0": "cakkhusamphasso, sotasamphasso, ghānasamphasso, jivhāsamphasso, kāyasamphasso, manosamphasso.",
  "sn12:2.9.4_0": "Ayaṁ vuccati, bhikkhave, phasso.",
  "sn12:2.10.1_0": "Katamañca, bhikkhave, saḷāyatanaṁ?",
  "sn12:2.10.2_0": "Cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, manāyatanaṁ—",
  "sn12:2.10.3_0": "idaṁ vuccati, bhikkhave, saḷāyatanaṁ.",
  "sn12:2.11.1_0": "Katamañca, bhikkhave, nāmarūpaṁ?",
  "sn12:2.11.2_0": "Vedanā, saññā, cetanā, phasso, manasikāro—",
  "sn12:2.11.3_0": "idaṁ vuccati nāmaṁ.",
  "sn12:2.11.4_0": "Cattāro ca mahābhūtā, catunnañca mahābhūtānaṁ upādāyarūpaṁ.",
  "sn12:2.11.5_0": "Idaṁ vuccati rūpaṁ.",
  "sn12:2.11.6_0": "Iti idañca nāmaṁ, idañca rūpaṁ.",
  "sn12:2.11.7_0": "Idaṁ vuccati, bhikkhave, nāmarūpaṁ.",
  "sn12:2.12.1_0": "Katamañca, bhikkhave, viññāṇaṁ?",
  "sn12:2.12.2_0": "Chayime, bhikkhave, viññāṇakāyā—",
  "sn12:2.12.3_0": "cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.",
  "sn12:2.12.4_0": "Idaṁ vuccati, bhikkhave, viññāṇaṁ.",
  "sn12:2.13.1_0": "Katame ca, bhikkhave, saṅkhārā?",
  "sn12:2.13.2_0": "Tayome, bhikkhave, saṅkhārā—",
  "sn12:2.13.3_0": "kāyasaṅkhāro, vacīsaṅkhāro, cittasaṅkhāro.",
  "sn12:2.13.4_0": "Ime vuccanti, bhikkhave, saṅkhārā.",
  "sn12:2.14.1_0": "Katamā ca, bhikkhave, avijjā?",
  "sn12:2.14.2_0": "Yaṁ kho,",
  "sn12:2.14.2_1": "bhikkhave,",
  "sn12:2.14.2_2": "dukkhe aññāṇaṁ,",
  "sn12:2.14.2_3": "dukkhasamudaye aññāṇaṁ,",
  "sn12:2.14.2_4": "dukkhanirodhe aññāṇaṁ,",
  "sn12:2.14.2_5": "dukkhanirodhagāminiyā paṭipadāya aññāṇaṁ.",
  "sn12:2.14.3_0": "Ayaṁ vuccati, bhikkhave, avijjā.",
  "sn12:2.15.1_0": "Iti kho, bhikkhave, avijjāpaccayā saṅkhārā;",
  "sn12:2.15.2_0": "saṅkhārapaccayā viññāṇaṁ …pe…",
  "sn12:2.15.3_0": "evametassa kevalassa dukkhakkhandhassa samudayo hoti.",
  "sn12:2.15.4_0": "Avijjāya tveva asesavirāganirodhā saṅkhāranirodho;",
  "sn12:2.15.5_0": "saṅkhāranirodhā viññāṇanirodho …pe…",
  "sn12:2.15.6_0": "evametassa kevalassa dukkhakkhandhassa nirodho hotī”ti.",
  "sn12:2.15.7_0": "Dutiyaṁ.",
  "sn12:3.0.1_0": "Saṁyutta Nikāya 12",
  "sn12:3.0.2_0": "1. Buddhavagga",
  "sn12:3.0.3_0": "3. Paṭipadāsutta",
  "sn12:3.1.1_0": "Sāvatthiyaṁ viharati …pe…",
  "sn12:3.1.2_0": "“micchāpaṭipadañca vo, bhikkhave, desessāmi sammāpaṭipadañca.",
  "sn12:3.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:3.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:3.1.5_0": "Bhagavā etadavoca:",
  "sn12:3.2.1_0": "“Katamā ca, bhikkhave, micchāpaṭipadā?",
  "sn12:3.2.2_0": "Avijjāpaccayā, bhikkhave, saṅkhārā;",
  "sn12:3.2.3_0": "saṅkhārapaccayā viññāṇaṁ …pe…",
  "sn12:3.2.4_0": "evametassa kevalassa dukkhakkhandhassa samudayo hoti.",
  "sn12:3.2.5_0": "Ayaṁ vuccati, bhikkhave, micchāpaṭipadā.",
  "sn12:3.3.1_0": "Katamā ca, bhikkhave, sammāpaṭipadā?",
  "sn12:3.3.2_0": "Avijjāya tveva asesavirāganirodhā saṅkhāranirodho;",
  "sn12:3.3.3_0": "saṅkhāranirodhā viññāṇanirodho …pe…",
  "sn12:3.3.4_0": "evametassa kevalassa dukkhakkhandhassa nirodho hoti.",
  "sn12:3.3.5_0": "Ayaṁ vuccati, bhikkhave, sammāpaṭipadā”ti.",
  "sn12:3.3.6_0": "Tatiyaṁ.",
  "sn12:4.0.1_0": "Saṁyutta Nikāya 12",
  "sn12:4.0.2_0": "1. Buddhavagga",
  "sn12:4.0.3_0": "4. Vipassīsutta",
  "sn12:4.1.1_0": "Sāvatthiyaṁ viharati …pe…",
  "sn12:4.1.2_0": "“vipassissa,",
  "sn12:4.1.2_1": "bhikkhave,",
  "sn12:4.1.2_2": "bhagavato arahato sammāsambuddhassa pubbeva sambodhā anabhisambuddhassa bodhisattasseva sato etadahosi:",
  "sn12:4.1.3_0": "‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca.",
  "sn12:4.1.4_0": "Atha ca panimassa dukkhassa nissaraṇaṁ nappajānāti jarāmaraṇassa.",
  "sn12:4.1.5_0": "Kudāssu nāma imassa dukkhassa nissaraṇaṁ paññāyissati jarāmaraṇassā’ti?",
  "sn12:4.2.1_0": "Atha kho, bhikkhave, vipassissa bodhisattassa etadahosi:",
  "sn12:4.2.2_0": "‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?",
  "sn12:4.2.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.2.4_0": "‘jātiyā kho sati jarāmaraṇaṁ hoti, jātipaccayā jarāmaraṇan’ti.",
  "sn12:4.3.1_0": "Atha kho, bhikkhave, vipassissa bodhisattassa etadahosi:",
  "sn12:4.3.2_0": "‘kimhi nu kho sati jāti hoti, kiṁpaccayā jātī’ti?",
  "sn12:4.3.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.3.4_0": "‘bhave kho sati jāti hoti, bhavapaccayā jātī’ti.",
  "sn12:4.4.1_0": "Atha kho, bhikkhave, vipassissa bodhisattassa etadahosi:",
  "sn12:4.4.2_0": "‘kimhi nu kho sati bhavo hoti, kiṁpaccayā bhavo’ti?",
  "sn12:4.4.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.4.4_0": "‘upādāne kho sati bhavo hoti, upādānapaccayā bhavo’ti.",
  "sn12:4.5.1_0": "Atha kho, bhikkhave, vipassissa bodhisattassa etadahosi:",
  "sn12:4.5.2_0": "‘kimhi nu kho sati upādānaṁ hoti, kiṁpaccayā upādānan’ti?",
  "sn12:4.5.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.5.4_0": "‘taṇhāya kho sati upādānaṁ hoti, taṇhāpaccayā upādānan’ti.",
  "sn12:4.6.1_0": "Atha kho, bhikkhave, vipassissa bodhisattassa etadahosi:",
  "sn12:4.6.2_0": "‘kimhi nu kho sati taṇhā hoti, kiṁpaccayā taṇhā’ti?",
  "sn12:4.6.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.6.4_0": "‘vedanāya kho sati taṇhā hoti, vedanāpaccayā taṇhā’ti.",
  "sn12:4.7.1_0": "Atha kho, bhikkhave, vipassissa bodhisattassa etadahosi:",
  "sn12:4.7.2_0": "‘kimhi nu kho sati vedanā hoti, kiṁpaccayā vedanā’ti?",
  "sn12:4.7.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.7.4_0": "‘phasse kho sati vedanā hoti, phassapaccayā vedanā’ti.",
  "sn12:4.8.1_0": "Atha kho, bhikkhave, vipassissa bodhisattassa etadahosi:",
  "sn12:4.8.2_0": "‘kimhi nu kho sati phasso hoti, kiṁpaccayā phasso’ti?",
  "sn12:4.8.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.8.4_0": "‘saḷāyatane kho sati phasso hoti, saḷāyatanapaccayā phasso’ti.",
  "sn12:4.9.1_0": "Atha kho, bhikkhave, vipassissa bodhisattassa etadahosi:",
  "sn12:4.9.2_0": "‘kimhi nu kho sati saḷāyatanaṁ hoti, kiṁpaccayā saḷāyatanan’ti?",
  "sn12:4.9.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.9.4_0": "‘nāmarūpe kho sati saḷāyatanaṁ hoti, nāmarūpapaccayā saḷāyatanan’ti.",
  "sn12:4.10.1_0": "Atha kho, bhikkhave, vipassissa bodhisattassa etadahosi:",
  "sn12:4.10.2_0": "‘kimhi nu kho sati nāmarūpaṁ hoti, kiṁpaccayā nāmarūpan’ti?",
  "sn12:4.10.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.10.4_0": "‘viññāṇe kho sati nāmarūpaṁ hoti, viññāṇapaccayā nāmarūpan’ti.",
  "sn12:4.11.1_0": "Atha kho, bhikkhave, vipassissa bodhisattassa etadahosi:",
  "sn12:4.11.2_0": "‘kimhi nu kho sati viññāṇaṁ hoti, kiṁpaccayā viññāṇan’ti?",
  "sn12:4.11.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.11.4_0": "‘saṅkhāresu kho sati viññāṇaṁ hoti, saṅkhārapaccayā viññāṇan’ti.",
  "sn12:4.12.1_0": "Atha kho, bhikkhave, vipassissa bodhisattassa etadahosi:",
  "sn12:4.12.2_0": "‘kimhi nu kho sati saṅkhārā honti, kiṁpaccayā saṅkhārā’ti?",
  "sn12:4.12.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.12.4_0": "‘avijjāya kho sati saṅkhārā honti, avijjāpaccayā saṅkhārā’ti.",
  "sn12:4.13.1_0": "Iti hidaṁ avijjāpaccayā saṅkhārā;",
  "sn12:4.13.2_0": "saṅkhārapaccayā viññāṇaṁ …pe…",
  "sn12:4.13.3_0": "evametassa kevalassa dukkhakkhandhassa samudayo hoti.",
  "sn12:4.13.4_0": "‘Samudayo,",
  "sn12:4.13.4_1": "samudayo’ti kho,",
  "sn12:4.13.4_2": "bhikkhave,",
  "sn12:4.13.4_3": "vipassissa bodhisattassa pubbe ananussutesu dhammesu cakkhuṁ udapādi,",
  "sn12:4.13.4_4": "ñāṇaṁ udapādi,",
  "sn12:4.13.4_5": "paññā udapādi,",
  "sn12:4.13.4_6": "vijjā udapādi,",
  "sn12:4.13.4_7": "āloko udapādi.",
  "sn12:4.14.1_0": "Atha kho, bhikkhave, vipassissa bodhisattassa etadahosi:",
  "sn12:4.14.2_0": "‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti?",
  "sn12:4.14.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.14.4_0": "‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti.",
  "sn12:4.15.1_0": "Atha kho, bhikkhave, vipassissa bodhisattassa etadahosi:",
  "sn12:4.15.2_0": "‘kimhi nu kho asati jāti na hoti, kissa nirodhā jātinirodho’ti?",
  "sn12:4.15.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.15.4_0": "‘bhave kho asati jāti na hoti, bhavanirodhā jātinirodho’ti.",
  "sn12:4.16.1_0": "Atha kho, bhikkhave, vipassissa bodhisattassa etadahosi:",
  "sn12:4.16.2_0": "‘kimhi nu kho asati bhavo na hoti, kissa nirodhā bhavanirodho’ti?",
  "sn12:4.16.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.16.4_0": "‘upādāne kho asati bhavo na hoti, upādānanirodhā bhavanirodho’ti.",
  "sn12:4.17.1_0": "Atha kho, bhikkhave, vipassissa bodhisattassa etadahosi:",
  "sn12:4.17.2_0": "‘kimhi nu kho asati upādānaṁ na hoti, kissa nirodhā upādānanirodho’ti?",
  "sn12:4.17.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.17.4_0": "‘taṇhāya kho asati upādānaṁ na hoti, taṇhānirodhā upādānanirodho’ti.",
  "sn12:4.18.1_0": "Atha kho, bhikkhave, vipassissa bodhisattassa etadahosi:",
  "sn12:4.18.2_0": "‘kimhi nu kho asati taṇhā na hoti, kissa nirodhā taṇhānirodho’ti?",
  "sn12:4.18.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.18.4_0": "‘vedanāya kho asati taṇhā na hoti, vedanānirodhā taṇhānirodho’ti.",
  "sn12:4.19.1_0": "Atha kho, bhikkhave, vipassissa bodhisattassa etadahosi:",
  "sn12:4.19.2_0": "‘kimhi nu kho asati vedanā na hoti, kissa nirodhā vedanānirodho’ti?",
  "sn12:4.19.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.19.4_0": "‘phasse kho asati vedanā na hoti, phassanirodhā vedanānirodho’ti.",
  "sn12:4.20.1_0": "Atha kho, bhikkhave, vipassissa bodhisattassa etadahosi:",
  "sn12:4.20.2_0": "‘kimhi nu kho asati phasso na hoti, kissa nirodhā phassanirodho’ti?",
  "sn12:4.20.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.20.4_0": "‘saḷāyatane kho asati phasso na hoti, saḷāyatananirodhā phassanirodho’ti.",
  "sn12:4.21.1_0": "Atha kho, bhikkhave, vipassissa bodhisattassa etadahosi:",
  "sn12:4.21.2_0": "‘kimhi nu kho asati saḷāyatanaṁ na hoti, kissa nirodhā saḷāyatananirodho’ti?",
  "sn12:4.21.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.21.4_0": "‘nāmarūpe kho asati saḷāyatanaṁ na hoti, nāmarūpanirodhā saḷāyatananirodho’ti.",
  "sn12:4.22.1_0": "Atha kho, bhikkhave, vipassissa bodhisattassa etadahosi:",
  "sn12:4.22.2_0": "‘kimhi nu kho asati nāmarūpaṁ na hoti, kissa nirodhā nāmarūpanirodho’ti?",
  "sn12:4.22.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.22.4_0": "‘viññāṇe kho asati nāmarūpaṁ na hoti, viññāṇanirodhā nāmarūpanirodho’ti.",
  "sn12:4.23.1_0": "Atha kho, bhikkhave, vipassissa bodhisattassa etadahosi:",
  "sn12:4.23.2_0": "‘kimhi nu kho asati viññāṇaṁ na hoti, kissa nirodhā viññāṇanirodho’ti?",
  "sn12:4.23.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.23.4_0": "‘saṅkhāresu kho asati viññāṇaṁ na hoti, saṅkhāranirodhā viññāṇanirodho’ti.",
  "sn12:4.24.1_0": "Atha kho, bhikkhave, vipassissa bodhisattassa etadahosi:",
  "sn12:4.24.2_0": "‘kimhi nu kho asati saṅkhārā na honti, kissa nirodhā saṅkhāranirodho’ti?",
  "sn12:4.24.3_0": "Atha kho, bhikkhave, vipassissa bodhisattassa yoniso manasikārā ahu paññāya abhisamayo:",
  "sn12:4.24.4_0": "‘avijjāya kho asati saṅkhārā na honti, avijjānirodhā saṅkhāranirodho’ti.",
  "sn12:4.25.1_0": "Iti hidaṁ avijjānirodhā saṅkhāranirodho;",
  "sn12:4.25.2_0": "saṅkhāranirodhā viññāṇanirodho …pe…",
  "sn12:4.25.3_0": "evametassa kevalassa dukkhakkhandhassa nirodho hotīti.",
  "sn12:4.25.4_0": "‘Nirodho,",
  "sn12:4.25.4_1": "nirodho’ti kho,",
  "sn12:4.25.4_2": "bhikkhave,",
  "sn12:4.25.4_3": "vipassissa bodhisattassa pubbe ananussutesu dhammesu cakkhuṁ udapādi,",
  "sn12:4.25.4_4": "ñāṇaṁ udapādi,",
  "sn12:4.25.4_5": "paññā udapādi,",
  "sn12:4.25.4_6": "vijjā udapādi,",
  "sn12:4.25.4_7": "āloko udapādī”ti.",
  "sn12:4.25.5_0": "Catutthaṁ.",
  "sn12:4.26.1_0": "(Sattannampi buddhānaṁ evaṁ vitthāretabbo.)",
  "sn12:5.0.1_0": "Saṁyutta Nikāya 12",
  "sn12:5.0.2_0": "1. Buddhavagga",
  "sn12:5.0.3_0": "5. Sikhīsutta",
  "sn12:5.1.1_0": "“Sikhissa, bhikkhave, bhagavato arahato sammāsambuddhassa …pe….",
  "sn12:6.0.1_0": "Saṁyutta Nikāya 12",
  "sn12:6.0.2_0": "1. Buddhavagga",
  "sn12:6.0.3_0": "6. Vessabhūsutta",
  "sn12:6.1.1_0": "“Vessabhussa, bhikkhave, bhagavato arahato sammāsambuddhassa …pe….",
  "sn12:7.0.1_0": "Saṁyutta Nikāya 12",
  "sn12:7.0.2_0": "1. Buddhavagga",
  "sn12:7.0.3_0": "7. Kakusandhasutta",
  "sn12:7.1.1_0": "“Kakusandhassa, bhikkhave, bhagavato arahato sammāsambuddhassa …pe….",
  "sn12:8.0.1_0": "Saṁyutta Nikāya 12",
  "sn12:8.0.2_0": "1. Buddhavagga",
  "sn12:8.0.3_0": "8. Koṇāgamanasutta",
  "sn12:8.1.1_0": "“Koṇāgamanassa, bhikkhave, bhagavato arahato sammāsambuddhassa …pe….",
  "sn12:9.0.1_0": "Saṁyutta Nikāya 12",
  "sn12:9.0.2_0": "1. Buddhavagga",
  "sn12:9.0.3_0": "9. Kassapasutta",
  "sn12:9.1.1_0": "“Kassapassa, bhikkhave, bhagavato arahato sammāsambuddhassa …pe….",
  "sn12:10.0.1_0": "Saṁyutta Nikāya 12",
  "sn12:10.0.2_0": "1. Buddhavagga",
  "sn12:10.0.3_0": "10. Gotamasutta",
  "sn12:10.1.1_0": "“Pubbeva me, bhikkhave, sambodhā anabhisambuddhassa bodhisattasseva sato etadahosi:",
  "sn12:10.1.2_0": "‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca.",
  "sn12:10.1.3_0": "Atha ca panimassa dukkhassa nissaraṇaṁ nappajānāti jarāmaraṇassa.",
  "sn12:10.1.4_0": "Kudāssu nāma imassa dukkhassa nissaraṇaṁ paññāyissati jarāmaraṇassā’ti?",
  "sn12:10.2.1_0": "Tassa mayhaṁ, bhikkhave, etadahosi:",
  "sn12:10.2.2_0": "‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?",
  "sn12:10.2.3_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:10.2.4_0": "‘jātiyā kho sati jarāmaraṇaṁ hoti, jātipaccayā jarāmaraṇan’ti.",
  "sn12:10.3.1_0": "Tassa mayhaṁ, bhikkhave, etadahosi:",
  "sn12:10.3.2_0": "‘kimhi nu kho sati jāti hoti …pe…",
  "sn12:10.3.3_0": "bhavo …",
  "sn12:10.3.4_0": "upādānaṁ …",
  "sn12:10.3.5_0": "taṇhā …",
  "sn12:10.3.6_0": "vedanā …",
  "sn12:10.3.7_0": "phasso …",
  "sn12:10.3.8_0": "saḷāyatanaṁ …",
  "sn12:10.3.9_0": "nāmarūpaṁ …",
  "sn12:10.3.10_0": "viññāṇaṁ …",
  "sn12:10.3.11_0": "saṅkhārā honti, kiṁpaccayā saṅkhārā’ti?",
  "sn12:10.3.12_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:10.3.13_0": "‘avijjāya kho sati saṅkhārā honti, avijjāpaccayā saṅkhārā’ti.",
  "sn12:10.4.1_0": "Iti hidaṁ avijjāpaccayā saṅkhārā;",
  "sn12:10.4.2_0": "saṅkhārapaccayā viññāṇaṁ …pe…",
  "sn12:10.4.3_0": "evametassa kevalassa dukkhakkhandhassa samudayo hoti.",
  "sn12:10.4.4_0": "‘Samudayo,",
  "sn12:10.4.4_1": "samudayo’ti kho me,",
  "sn12:10.4.4_2": "bhikkhave,",
  "sn12:10.4.4_3": "pubbe ananussutesu dhammesu cakkhuṁ udapādi,",
  "sn12:10.4.4_4": "ñāṇaṁ udapādi,",
  "sn12:10.4.4_5": "paññā udapādi,",
  "sn12:10.4.4_6": "vijjā udapādi,",
  "sn12:10.4.4_7": "āloko udapādi.",
  "sn12:10.5.1_0": "Tassa mayhaṁ, bhikkhave, etadahosi:",
  "sn12:10.5.2_0": "‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti?",
  "sn12:10.5.3_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:10.5.4_0": "‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti.",
  "sn12:10.6.1_0": "Tassa mayhaṁ, bhikkhave, etadahosi:",
  "sn12:10.6.2_0": "‘kimhi nu kho asati jāti na hoti …pe…",
  "sn12:10.6.3_0": "bhavo …",
  "sn12:10.6.4_0": "upādānaṁ …",
  "sn12:10.6.5_0": "taṇhā …",
  "sn12:10.6.6_0": "vedanā …",
  "sn12:10.6.7_0": "phasso …",
  "sn12:10.6.8_0": "saḷāyatanaṁ …",
  "sn12:10.6.9_0": "nāmarūpaṁ …",
  "sn12:10.6.10_0": "viññāṇaṁ …",
  "sn12:10.6.11_0": "saṅkhārā na honti, kissa nirodhā saṅkhāranirodho’ti?",
  "sn12:10.6.12_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:10.6.13_0": "‘avijjāya kho asati saṅkhārā na honti, avijjānirodhā saṅkhāranirodho’ti.",
  "sn12:10.7.1_0": "Iti hidaṁ avijjānirodhā saṅkhāranirodho;",
  "sn12:10.7.2_0": "saṅkhāranirodhā viññāṇanirodho …pe…",
  "sn12:10.7.3_0": "evametassa kevalassa dukkhakkhandhassa nirodho hoti.",
  "sn12:10.7.4_0": "‘Nirodho,",
  "sn12:10.7.4_1": "nirodho’ti kho me,",
  "sn12:10.7.4_2": "bhikkhave,",
  "sn12:10.7.4_3": "pubbe ananussutesu dhammesu cakkhuṁ udapādi,",
  "sn12:10.7.4_4": "ñāṇaṁ udapādi,",
  "sn12:10.7.4_5": "paññā udapādi,",
  "sn12:10.7.4_6": "vijjā udapādi,",
  "sn12:10.7.4_7": "āloko udapādī”ti.",
  "sn12:10.7.5_0": "Dasamo.",
  "sn12:10.7.6_0": "Buddhavaggo paṭhamo.",
  "sn12:10.8.0_0": "Tassuddānaṁ",
  "sn12:10.8.1_0": "Desanā vibhaṅgapaṭipadā ca,",
  "sn12:10.8.2_0": "Vipassī sikhī ca vessabhū;",
  "sn12:10.8.3_0": "Kakusandho koṇāgamano kassapo,",
  "sn12:10.8.4_0": "Mahāsakyamuni ca gotamoti.",
  "sn12:11.0.1_0": "Saṁyutta Nikāya 12",
  "sn12:11.0.2_0": "2. Āhāravagga",
  "sn12:11.0.3_0": "11. Āhārasutta",
  "sn12:11.1.1_0": "Evaṁ me sutaṁ—",
  "sn12:11.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …",
  "sn12:11.1.3_0": "“cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:11.1.4_0": "Katame cattāro?",
  "sn12:11.1.5_0": "Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.",
  "sn12:11.1.6_0": "Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:11.2.1_0": "Ime, bhikkhave, cattāro āhārā kiṁnidānā kiṁsamudayā kiṁjātikā kiṁpabhavā?",
  "sn12:11.2.2_0": "Ime cattāro āhārā taṇhānidānā taṇhāsamudayā taṇhājātikā taṇhāpabhavā.",
  "sn12:11.2.3_0": "Taṇhā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā?",
  "sn12:11.2.4_0": "Taṇhā vedanānidānā vedanāsamudayā vedanājātikā vedanāpabhavā.",
  "sn12:11.2.5_0": "Vedanā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā?",
  "sn12:11.2.6_0": "Vedanā phassanidānā phassasamudayā phassajātikā phassapabhavā.",
  "sn12:11.2.7_0": "Phasso cāyaṁ, bhikkhave, kiṁnidāno kiṁsamudayo kiṁjātiko kiṁpabhavo?",
  "sn12:11.2.8_0": "Phasso saḷāyatananidāno saḷāyatanasamudayo saḷāyatanajātiko saḷāyatanapabhavo.",
  "sn12:11.2.9_0": "Saḷāyatanañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?",
  "sn12:11.2.10_0": "Saḷāyatanaṁ nāmarūpanidānaṁ nāmarūpasamudayaṁ nāmarūpajātikaṁ nāmarūpapabhavaṁ.",
  "sn12:11.2.11_0": "Nāmarūpañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?",
  "sn12:11.2.12_0": "Nāmarūpaṁ viññāṇanidānaṁ viññāṇasamudayaṁ viññāṇajātikaṁ viññāṇapabhavaṁ.",
  "sn12:11.2.13_0": "Viññāṇañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?",
  "sn12:11.2.14_0": "Viññāṇaṁ saṅkhāranidānaṁ saṅkhārasamudayaṁ saṅkhārajātikaṁ saṅkhārapabhavaṁ.",
  "sn12:11.2.15_0": "Saṅkhārā cime, bhikkhave, kiṁnidānā kiṁsamudayā kiṁjātikā kiṁpabhavā?",
  "sn12:11.2.16_0": "Saṅkhārā avijjānidānā avijjāsamudayā avijjājātikā avijjāpabhavā.",
  "sn12:11.3.1_0": "Iti kho, bhikkhave, avijjāpaccayā saṅkhārā;",
  "sn12:11.3.2_0": "saṅkhārapaccayā viññāṇaṁ …pe…",
  "sn12:11.3.3_0": "evametassa kevalassa dukkhakkhandhassa samudayo hoti.",
  "sn12:11.3.4_0": "Avijjāya tveva asesavirāganirodhā saṅkhāranirodho;",
  "sn12:11.3.5_0": "saṅkhāranirodhā viññāṇanirodho …pe…",
  "sn12:11.3.6_0": "evametassa kevalassa dukkhakkhandhassa nirodho hotī”ti.",
  "sn12:11.3.7_0": "Paṭhamaṁ.",
  "sn12:12.0.1_0": "Saṁyutta Nikāya 12",
  "sn12:12.0.2_0": "2. Āhāravagga",
  "sn12:12.0.3_0": "12. Moḷiyaphaggunasutta",
  "sn12:12.1.1_0": "Sāvatthiyaṁ viharati.",
  "sn12:12.1.2_0": "“Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:12.1.3_0": "Katame cattāro?",
  "sn12:12.1.4_0": "Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.",
  "sn12:12.1.5_0": "Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāyā”ti.",
  "sn12:12.2.1_0": "Evaṁ vutte, āyasmā moḷiyaphagguno bhagavantaṁ etadavoca:",
  "sn12:12.2.2_0": "“ko nu kho, bhante, viññāṇāhāraṁ āhāretī”ti?",
  "sn12:12.2.3_0": "“No kallo pañho”ti bhagavā avoca:",
  "sn12:12.2.4_0": "“‘āhāretī’ti ahaṁ na vadāmi.",
  "sn12:12.2.5_0": "‘Āhāretī’ti cāhaṁ vadeyyaṁ, tatrassa kallo pañho:",
  "sn12:12.2.6_0": "‘ko nu kho, bhante, āhāretī’ti?",
  "sn12:12.2.7_0": "Evañcāhaṁ na vadāmi.",
  "sn12:12.2.8_0": "Evaṁ maṁ avadantaṁ yo evaṁ puccheyya:",
  "sn12:12.2.9_0": "‘kissa nu kho, bhante, viññāṇāhāro’ti, esa kallo pañho.",
  "sn12:12.2.10_0": "Tatra kallaṁ veyyākaraṇaṁ:",
  "sn12:12.2.11_0": "‘viññāṇāhāro āyatiṁ punabbhavābhinibbattiyā paccayo,",
  "sn12:12.2.11_1": "tasmiṁ bhūte sati saḷāyatanaṁ,",
  "sn12:12.2.11_2": "saḷāyatanapaccayā phasso’”ti.",
  "sn12:12.3.1_0": "“Ko nu kho, bhante, phusatī”ti?",
  "sn12:12.3.2_0": "“No kallo pañho”ti bhagavā avoca:",
  "sn12:12.3.3_0": "“‘phusatī’ti ahaṁ na vadāmi.",
  "sn12:12.3.4_0": "‘Phusatī’ti cāhaṁ vadeyyaṁ, tatrassa kallo pañho:",
  "sn12:12.3.5_0": "‘ko nu kho, bhante, phusatī’ti?",
  "sn12:12.3.6_0": "Evañcāhaṁ na vadāmi.",
  "sn12:12.3.7_0": "Evaṁ maṁ avadantaṁ yo evaṁ puccheyya:",
  "sn12:12.3.8_0": "‘kiṁpaccayā nu kho, bhante, phasso’ti, esa kallo pañho.",
  "sn12:12.3.9_0": "Tatra kallaṁ veyyākaraṇaṁ:",
  "sn12:12.3.10_0": "‘saḷāyatanapaccayā phasso, phassapaccayā vedanā’”ti.",
  "sn12:12.4.1_0": "“Ko nu kho, bhante, vedayatī”ti?",
  "sn12:12.4.2_0": "“No kallo pañho”ti bhagavā avoca:",
  "sn12:12.4.3_0": "“‘vedayatī’ti ahaṁ na vadāmi.",
  "sn12:12.4.4_0": "‘Vedayatī’ti cāhaṁ vadeyyaṁ, tatrassa kallo pañho:",
  "sn12:12.4.5_0": "‘ko nu kho, bhante, vedayatī’ti?",
  "sn12:12.4.6_0": "Evañcāhaṁ na vadāmi.",
  "sn12:12.4.7_0": "Evaṁ maṁ avadantaṁ yo evaṁ puccheyya:",
  "sn12:12.4.8_0": "‘kiṁpaccayā nu kho, bhante, vedanā’ti, esa kallo pañho.",
  "sn12:12.4.9_0": "Tatra kallaṁ veyyākaraṇaṁ:",
  "sn12:12.4.10_0": "‘phassapaccayā vedanā, vedanāpaccayā taṇhā’”ti.",
  "sn12:12.5.1_0": "“Ko nu kho, bhante, tasatī”ti?",
  "sn12:12.5.2_0": "“No kallo pañho”ti bhagavā avoca:",
  "sn12:12.5.3_0": "“‘tasatī’ti ahaṁ na vadāmi.",
  "sn12:12.5.4_0": "‘Tasatī’ti cāhaṁ vadeyyaṁ, tatrassa kallo pañho:",
  "sn12:12.5.5_0": "‘ko nu kho, bhante, tasatī’ti?",
  "sn12:12.5.6_0": "Evañcāhaṁ na vadāmi.",
  "sn12:12.5.7_0": "Evaṁ maṁ avadantaṁ yo evaṁ puccheyya:",
  "sn12:12.5.8_0": "‘kiṁpaccayā nu kho, bhante, taṇhā’ti, esa kallo pañho.",
  "sn12:12.5.9_0": "Tatra kallaṁ veyyākaraṇaṁ:",
  "sn12:12.5.10_0": "‘vedanāpaccayā taṇhā, taṇhāpaccayā upādānan’”ti.",
  "sn12:12.6.1_0": "“Ko nu kho, bhante, upādiyatī”ti?",
  "sn12:12.6.2_0": "“No kallo pañho”ti bhagavā avoca:",
  "sn12:12.6.3_0": "“‘upādiyatī’ti ahaṁ na vadāmi.",
  "sn12:12.6.4_0": "‘Upādiyatī’ti cāhaṁ vadeyyaṁ, tatrassa kallo pañho:",
  "sn12:12.6.5_0": "‘ko nu kho, bhante, upādiyatī’ti?",
  "sn12:12.6.6_0": "Evañcāhaṁ na vadāmi.",
  "sn12:12.6.7_0": "Evaṁ maṁ avadantaṁ yo evaṁ puccheyya:",
  "sn12:12.6.8_0": "‘kiṁpaccayā nu kho, bhante, upādānan’ti, esa kallo pañho.",
  "sn12:12.6.9_0": "Tatra kallaṁ veyyākaraṇaṁ:",
  "sn12:12.6.10_0": "‘taṇhāpaccayā upādānaṁ;",
  "sn12:12.6.11_0": "upādānapaccayā bhavo’ti …pe…",
  "sn12:12.6.12_0": "evametassa kevalassa dukkhakkhandhassa samudayo hoti.",
  "sn12:12.7.1_0": "Channaṁ tveva, phagguna, phassāyatanānaṁ asesavirāganirodhā phassanirodho;",
  "sn12:12.7.2_0": "phassanirodhā vedanānirodho;",
  "sn12:12.7.3_0": "vedanānirodhā taṇhānirodho;",
  "sn12:12.7.4_0": "taṇhānirodhā upādānanirodho;",
  "sn12:12.7.5_0": "upādānanirodhā bhavanirodho;",
  "sn12:12.7.6_0": "bhavanirodhā jātinirodho;",
  "sn12:12.7.7_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:12.7.8_0": "Evametassa kevalassa dukkhakkhandhassa nirodho hotī”ti.",
  "sn12:12.7.9_0": "Dutiyaṁ.",
  "sn12:13.0.1_0": "Saṁyutta Nikāya 12",
  "sn12:13.0.2_0": "2. Āhāravagga",
  "sn12:13.0.3_0": "13. Samaṇabrāhmaṇasutta",
  "sn12:13.1.1_0": "Sāvatthiyaṁ viharati.",
  "sn12:13.1.2_0": "“Ye hi keci,",
  "sn12:13.1.2_1": "bhikkhave,",
  "sn12:13.1.2_2": "samaṇā vā brāhmaṇā vā jarāmaraṇaṁ nappajānanti,",
  "sn12:13.1.2_3": "jarāmaraṇasamudayaṁ nappajānanti,",
  "sn12:13.1.2_4": "jarāmaraṇanirodhaṁ nappajānanti,",
  "sn12:13.1.2_5": "jarāmaraṇanirodhagāminiṁ paṭipadaṁ nappajānanti;",
  "sn12:13.1.3_0": "jātiṁ …pe…",
  "sn12:13.1.4_0": "bhavaṁ …",
  "sn12:13.1.5_0": "upādānaṁ …",
  "sn12:13.1.6_0": "taṇhaṁ …",
  "sn12:13.1.7_0": "vedanaṁ …",
  "sn12:13.1.8_0": "phassaṁ …",
  "sn12:13.1.9_0": "saḷāyatanaṁ …",
  "sn12:13.1.10_0": "nāmarūpaṁ …",
  "sn12:13.1.11_0": "viññāṇaṁ …",
  "sn12:13.1.12_0": "saṅkhāre nappajānanti,",
  "sn12:13.1.12_1": "saṅkhārasamudayaṁ nappajānanti,",
  "sn12:13.1.12_2": "saṅkhāranirodhaṁ nappajānanti,",
  "sn12:13.1.12_3": "saṅkhāranirodhagāminiṁ paṭipadaṁ nappajānanti,",
  "sn12:13.1.13_0": "na me te,",
  "sn12:13.1.13_1": "bhikkhave,",
  "sn12:13.1.13_2": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā;",
  "sn12:13.1.13_3": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn12:13.2.1_0": "Ye ca kho keci,",
  "sn12:13.2.1_1": "bhikkhave,",
  "sn12:13.2.1_2": "samaṇā vā brāhmaṇā vā jarāmaraṇaṁ pajānanti,",
  "sn12:13.2.1_3": "jarāmaraṇasamudayaṁ pajānanti,",
  "sn12:13.2.1_4": "jarāmaraṇanirodhaṁ pajānanti,",
  "sn12:13.2.1_5": "jarāmaraṇanirodhagāminiṁ paṭipadaṁ pajānanti;",
  "sn12:13.2.2_0": "jātiṁ …pe…",
  "sn12:13.2.3_0": "bhavaṁ …",
  "sn12:13.2.4_0": "upādānaṁ …",
  "sn12:13.2.5_0": "taṇhaṁ …",
  "sn12:13.2.6_0": "vedanaṁ …",
  "sn12:13.2.7_0": "phassaṁ …",
  "sn12:13.2.8_0": "saḷāyatanaṁ …",
  "sn12:13.2.9_0": "nāmarūpaṁ …",
  "sn12:13.2.10_0": "viññāṇaṁ …",
  "sn12:13.2.11_0": "saṅkhāre pajānanti,",
  "sn12:13.2.11_1": "saṅkhārasamudayaṁ pajānanti,",
  "sn12:13.2.11_2": "saṅkhāranirodhaṁ pajānanti,",
  "sn12:13.2.11_3": "saṅkhāranirodhagāminiṁ paṭipadaṁ pajānanti,",
  "sn12:13.2.12_0": "te kho me,",
  "sn12:13.2.12_1": "bhikkhave,",
  "sn12:13.2.12_2": "samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā;",
  "sn12:13.2.12_3": "te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn12:13.2.13_0": "Tatiyaṁ.",
  "sn12:14.0.1_0": "Saṁyutta Nikāya 12",
  "sn12:14.0.2_0": "2. Āhāravagga",
  "sn12:14.0.3_0": "14. Dutiyasamaṇabrāhmaṇasutta",
  "sn12:14.1.1_0": "Sāvatthiyaṁ viharati.",
  "sn12:14.1.2_0": "“Ye hi keci,",
  "sn12:14.1.2_1": "bhikkhave,",
  "sn12:14.1.2_2": "samaṇā vā brāhmaṇā vā ime dhamme nappajānanti,",
  "sn12:14.1.2_3": "imesaṁ dhammānaṁ samudayaṁ nappajānanti,",
  "sn12:14.1.2_4": "imesaṁ dhammānaṁ nirodhaṁ nappajānanti,",
  "sn12:14.1.2_5": "imesaṁ dhammānaṁ nirodhagāminiṁ paṭipadaṁ nappajānanti,",
  "sn12:14.1.2_6": "katame dhamme nappajānanti,",
  "sn12:14.1.2_7": "katamesaṁ dhammānaṁ samudayaṁ nappajānanti,",
  "sn12:14.1.2_8": "katamesaṁ dhammānaṁ nirodhaṁ nappajānanti,",
  "sn12:14.1.2_9": "katamesaṁ dhammānaṁ nirodhagāminiṁ paṭipadaṁ nappajānanti?",
  "sn12:14.2.1_0": "Jarāmaraṇaṁ nappajānanti,",
  "sn12:14.2.1_1": "jarāmaraṇasamudayaṁ nappajānanti,",
  "sn12:14.2.1_2": "jarāmaraṇanirodhaṁ nappajānanti,",
  "sn12:14.2.1_3": "jarāmaraṇanirodhagāminiṁ paṭipadaṁ nappajānanti;",
  "sn12:14.2.2_0": "jātiṁ …pe…",
  "sn12:14.2.3_0": "bhavaṁ …",
  "sn12:14.2.4_0": "upādānaṁ …",
  "sn12:14.2.5_0": "taṇhaṁ …",
  "sn12:14.2.6_0": "vedanaṁ …",
  "sn12:14.2.7_0": "phassaṁ …",
  "sn12:14.2.8_0": "saḷāyatanaṁ …",
  "sn12:14.2.9_0": "nāmarūpaṁ …",
  "sn12:14.2.10_0": "viññāṇaṁ …",
  "sn12:14.2.11_0": "saṅkhāre nappajānanti,",
  "sn12:14.2.11_1": "saṅkhārasamudayaṁ nappajānanti,",
  "sn12:14.2.11_2": "saṅkhāranirodhaṁ nappajānanti,",
  "sn12:14.2.11_3": "saṅkhāranirodhagāminiṁ paṭipadaṁ nappajānanti.",
  "sn12:14.2.12_0": "Ime dhamme nappajānanti,",
  "sn12:14.2.12_1": "imesaṁ dhammānaṁ samudayaṁ nappajānanti,",
  "sn12:14.2.12_2": "imesaṁ dhammānaṁ nirodhaṁ nappajānanti,",
  "sn12:14.2.12_3": "imesaṁ dhammānaṁ nirodhagāminiṁ paṭipadaṁ nappajānanti.",
  "sn12:14.2.13_0": "Na me te,",
  "sn12:14.2.13_1": "bhikkhave,",
  "sn12:14.2.13_2": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "sn12:14.2.13_3": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn12:14.3.1_0": "Ye ca kho keci,",
  "sn12:14.3.1_1": "bhikkhave,",
  "sn12:14.3.1_2": "samaṇā vā brāhmaṇā vā ime dhamme pajānanti,",
  "sn12:14.3.1_3": "imesaṁ dhammānaṁ samudayaṁ pajānanti,",
  "sn12:14.3.1_4": "imesaṁ dhammānaṁ nirodhaṁ pajānanti,",
  "sn12:14.3.1_5": "imesaṁ dhammānaṁ nirodhagāminiṁ paṭipadaṁ pajānanti,",
  "sn12:14.3.1_6": "katame dhamme pajānanti,",
  "sn12:14.3.1_7": "katamesaṁ dhammānaṁ samudayaṁ pajānanti,",
  "sn12:14.3.1_8": "katamesaṁ dhammānaṁ nirodhaṁ pajānanti,",
  "sn12:14.3.1_9": "katamesaṁ dhammānaṁ nirodhagāminiṁ paṭipadaṁ pajānanti?",
  "sn12:14.4.1_0": "Jarāmaraṇaṁ pajānanti,",
  "sn12:14.4.1_1": "jarāmaraṇasamudayaṁ pajānanti,",
  "sn12:14.4.1_2": "jarāmaraṇanirodhaṁ pajānanti,",
  "sn12:14.4.1_3": "jarāmaraṇanirodhagāminiṁ paṭipadaṁ pajānanti;",
  "sn12:14.4.2_0": "jātiṁ …pe…",
  "sn12:14.4.3_0": "bhavaṁ …",
  "sn12:14.4.4_0": "upādānaṁ …",
  "sn12:14.4.5_0": "taṇhaṁ …",
  "sn12:14.4.6_0": "vedanaṁ …",
  "sn12:14.4.7_0": "phassaṁ …",
  "sn12:14.4.8_0": "saḷāyatanaṁ …",
  "sn12:14.4.9_0": "nāmarūpaṁ …",
  "sn12:14.4.10_0": "viññāṇaṁ …",
  "sn12:14.4.11_0": "saṅkhāre pajānanti,",
  "sn12:14.4.11_1": "saṅkhārasamudayaṁ pajānanti,",
  "sn12:14.4.11_2": "saṅkhāranirodhaṁ pajānanti,",
  "sn12:14.4.11_3": "saṅkhāranirodhagāminiṁ paṭipadaṁ pajānanti.",
  "sn12:14.4.12_0": "Ime dhamme pajānanti,",
  "sn12:14.4.12_1": "imesaṁ dhammānaṁ samudayaṁ pajānanti,",
  "sn12:14.4.12_2": "imesaṁ dhammānaṁ nirodhaṁ pajānanti,",
  "sn12:14.4.12_3": "imesaṁ dhammānaṁ nirodhagāminiṁ paṭipadaṁ pajānanti.",
  "sn12:14.4.13_0": "Te kho me,",
  "sn12:14.4.13_1": "bhikkhave,",
  "sn12:14.4.13_2": "samaṇā vā brāhmaṇā vā samaṇesu ceva samaṇasammatā,",
  "sn12:14.4.13_3": "brāhmaṇesu ca brāhmaṇasammatā.",
  "sn12:14.4.13_4": "Te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn12:14.4.14_0": "Catutthaṁ.",
  "sn12:15.0.1_0": "Saṁyutta Nikāya 12",
  "sn12:15.0.2_0": "2. Āhāravagga",
  "sn12:15.0.3_0": "15. Kaccānagottasutta",
  "sn12:15.1.1_0": "Sāvatthiyaṁ viharati.",
  "sn12:15.1.2_0": "Atha kho āyasmā kaccānagotto yena bhagavā tenupasaṅkami;",
  "sn12:15.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:15.1.2_2": "Ekamantaṁ nisinno kho āyasmā kaccānagotto bhagavantaṁ etadavoca:",
  "sn12:15.1.3_0": "“‘sammādiṭṭhi sammādiṭṭhī’ti, bhante, vuccati.",
  "sn12:15.1.4_0": "Kittāvatā nu kho, bhante, sammādiṭṭhi hotī”ti?",
  "sn12:15.2.1_0": "“Dvayanissito khvāyaṁ, kaccāna, loko yebhuyyena—atthitañceva natthitañca.",
  "sn12:15.2.2_0": "Lokasamudayaṁ kho, kaccāna, yathābhūtaṁ sammappaññāya passato yā loke natthitā sā na hoti.",
  "sn12:15.2.3_0": "Lokanirodhaṁ kho, kaccāna, yathābhūtaṁ sammappaññāya passato yā loke atthitā sā na hoti.",
  "sn12:15.2.4_0": "Upayupādānābhinivesavinibandho khvāyaṁ, kaccāna, loko yebhuyyena.",
  "sn12:15.2.5_0": "Tañcāyaṁ upayupādānaṁ cetaso adhiṭṭhānaṁ abhinivesānusayaṁ na upeti na upādiyati nādhiṭṭhāti:",
  "sn12:15.2.5_1": "‘attā me’ti.",
  "sn12:15.2.6_0": "‘Dukkhameva uppajjamānaṁ uppajjati,",
  "sn12:15.2.6_1": "dukkhaṁ nirujjhamānaṁ nirujjhatī’ti na kaṅkhati na vicikicchati aparapaccayā ñāṇamevassa ettha hoti.",
  "sn12:15.2.7_0": "Ettāvatā kho, kaccāna, sammādiṭṭhi hoti.",
  "sn12:15.3.1_0": "‘Sabbamatthī’ti kho, kaccāna, ayameko anto.",
  "sn12:15.3.2_0": "‘Sabbaṁ natthī’ti ayaṁ dutiyo anto.",
  "sn12:15.3.3_0": "Ete te, kaccāna, ubho ante anupagamma majjhena tathāgato dhammaṁ deseti:",
  "sn12:15.3.4_0": "‘avijjāpaccayā saṅkhārā;",
  "sn12:15.3.5_0": "saṅkhārapaccayā viññāṇaṁ …pe…",
  "sn12:15.3.6_0": "evametassa kevalassa dukkhakkhandhassa samudayo hoti.",
  "sn12:15.3.7_0": "Avijjāya tveva asesavirāganirodhā saṅkhāranirodho;",
  "sn12:15.3.8_0": "saṅkhāranirodhā viññāṇanirodho …pe…",
  "sn12:15.3.9_0": "evametassa kevalassa dukkhakkhandhassa nirodho hotī’”ti.",
  "sn12:15.3.10_0": "Pañcamaṁ.",
  "sn12:16.0.1_0": "Saṁyutta Nikāya 12",
  "sn12:16.0.2_0": "2. Āhāravagga",
  "sn12:16.0.3_0": "16. Dhammakathikasutta",
  "sn12:16.1.1_0": "Sāvatthiyaṁ …",
  "sn12:16.1.2_0": "Atha kho aññataro bhikkhu yena bhagavā tenupasaṅkami;",
  "sn12:16.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:16.1.2_2": "Ekamantaṁ nisinno kho so bhikkhu bhagavantaṁ etadavoca:",
  "sn12:16.1.3_0": "“‘dhammakathiko dhammakathiko’ti, bhante, vuccati.",
  "sn12:16.1.4_0": "Kittāvatā nu kho, bhante, dhammakathiko hotī”ti?",
  "sn12:16.2.1_0": "“Jarāmaraṇassa ce bhikkhu nibbidāya virāgāya nirodhāya dhammaṁ deseti,",
  "sn12:16.2.1_1": "‘dhammakathiko bhikkhū’ti alaṁvacanāya.",
  "sn12:16.2.2_0": "Jarāmaraṇassa ce bhikkhu nibbidāya virāgāya nirodhāya paṭipanno hoti,",
  "sn12:16.2.2_1": "‘dhammānudhammappaṭipanno bhikkhū’ti alaṁvacanāya.",
  "sn12:16.2.3_0": "Jarāmaraṇassa ce bhikkhu nibbidā virāgā nirodhā anupādāvimutto hoti,",
  "sn12:16.2.3_1": "‘diṭṭhadhammanibbānappatto bhikkhū’ti alaṁvacanāya.",
  "sn12:16.3.1_0": "Jātiyā ce bhikkhu …pe…",
  "sn12:16.3.2_0": "bhavassa ce bhikkhu …",
  "sn12:16.3.3_0": "upādānassa ce bhikkhu …",
  "sn12:16.3.4_0": "taṇhāya ce bhikkhu …",
  "sn12:16.3.5_0": "vedanāya ce bhikkhu …",
  "sn12:16.3.6_0": "phassassa ce bhikkhu …",
  "sn12:16.3.7_0": "saḷāyatanassa ce bhikkhu …",
  "sn12:16.3.8_0": "nāmarūpassa ce bhikkhu …",
  "sn12:16.3.9_0": "viññāṇassa ce bhikkhu …",
  "sn12:16.3.10_0": "saṅkhārānañce bhikkhu …",
  "sn12:16.3.11_0": "avijjāya ce bhikkhu nibbidāya virāgāya nirodhāya dhammaṁ deseti,",
  "sn12:16.3.11_1": "‘dhammakathiko bhikkhū’ti alaṁvacanāya.",
  "sn12:16.3.12_0": "Avijjāya ce bhikkhu nibbidāya virāgāya nirodhāya paṭipanno hoti,",
  "sn12:16.3.12_1": "‘dhammānudhammappaṭipanno bhikkhū’ti alaṁvacanāya.",
  "sn12:16.3.13_0": "Avijjāya ce bhikkhu nibbidā virāgā nirodhā anupādāvimutto hoti,",
  "sn12:16.3.13_1": "‘diṭṭhadhammanibbānappatto bhikkhū’ti alaṁvacanāyā”ti.",
  "sn12:16.3.14_0": "Chaṭṭhaṁ.",
  "sn12:17.0.1_0": "Saṁyutta Nikāya 12",
  "sn12:17.0.2_0": "2. Āhāravagga",
  "sn12:17.0.3_0": "17. Acelakassapasutta",
  "sn12:17.1.1_0": "Evaṁ me sutaṁ—",
  "sn12:17.1.2_0": "ekaṁ samayaṁ bhagavā rājagahe viharati veḷuvane kalandakanivāpe.",
  "sn12:17.1.3_0": "Atha kho bhagavā pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi.",
  "sn12:17.1.4_0": "Addasā kho acelo kassapo bhagavantaṁ dūratova āgacchantaṁ.",
  "sn12:17.1.5_0": "Disvāna yena bhagavā tenupasaṅkami; upasaṅkamitvā bhagavatā saddhiṁ sammodi.",
  "sn12:17.1.6_0": "Sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsi.",
  "sn12:17.1.6_1": "Ekamantaṁ ṭhito kho acelo kassapo bhagavantaṁ etadavoca:",
  "sn12:17.1.7_0": "“puccheyyāma mayaṁ bhavantaṁ gotamaṁ kañcideva desaṁ,",
  "sn12:17.1.7_1": "sace no bhavaṁ gotamo okāsaṁ karoti pañhassa veyyākaraṇāyā”ti.",
  "sn12:17.1.8_0": "“Akālo kho tāva, kassapa, pañhassa;",
  "sn12:17.1.9_0": "antaragharaṁ paviṭṭhamhā”ti.",
  "sn12:17.2.1_0": "Dutiyampi kho acelo kassapo bhagavantaṁ etadavoca:",
  "sn12:17.2.2_0": "“puccheyyāma mayaṁ bhavantaṁ gotamaṁ kañcideva desaṁ,",
  "sn12:17.2.2_1": "sace no bhavaṁ gotamo okāsaṁ karoti pañhassa veyyākaraṇāyā”ti.",
  "sn12:17.2.3_0": "“Akālo kho tāva, kassapa, pañhassa;",
  "sn12:17.2.4_0": "antaragharaṁ paviṭṭhamhā”ti.",
  "sn12:17.2.5_0": "Tatiyampi kho acelo kassapo …pe…",
  "sn12:17.2.6_0": "antaragharaṁ paviṭṭhamhāti.",
  "sn12:17.2.7_0": "Evaṁ vutte, acelo kassapo bhagavantaṁ etadavoca:",
  "sn12:17.2.8_0": "“na kho pana mayaṁ bhavantaṁ gotamaṁ bahudeva pucchitukāmā”ti.",
  "sn12:17.2.9_0": "“Puccha, kassapa, yadākaṅkhasī”ti.",
  "sn12:17.3.1_0": "“Kiṁ nu kho, bho gotama, ‘sayaṅkataṁ dukkhan’ti?",
  "sn12:17.3.2_0": "‘Mā hevaṁ, kassapā’ti bhagavā avoca.",
  "sn12:17.3.3_0": "‘Kiṁ pana, bho gotama, paraṅkataṁ dukkhan’ti?",
  "sn12:17.3.4_0": "‘Mā hevaṁ, kassapā’ti bhagavā avoca.",
  "sn12:17.3.5_0": "‘Kiṁ nu kho, bho gotama, sayaṅkatañca paraṅkatañca dukkhan’ti?",
  "sn12:17.3.6_0": "‘Mā hevaṁ, kassapā’ti bhagavā avoca.",
  "sn12:17.3.7_0": "‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ dukkhan’ti?",
  "sn12:17.3.8_0": "‘Mā hevaṁ, kassapā’ti bhagavā avoca.",
  "sn12:17.3.9_0": "‘Kiṁ nu kho, bho gotama, natthi dukkhan’ti?",
  "sn12:17.3.10_0": "‘Na kho, kassapa, natthi dukkhaṁ.",
  "sn12:17.3.11_0": "Atthi kho, kassapa, dukkhan’ti.",
  "sn12:17.3.12_0": "‘Tena hi bhavaṁ gotamo dukkhaṁ na jānāti, na passatī’ti.",
  "sn12:17.3.13_0": "‘Na khvāhaṁ, kassapa, dukkhaṁ na jānāmi, na passāmi.",
  "sn12:17.3.14_0": "Jānāmi khvāhaṁ, kassapa, dukkhaṁ;",
  "sn12:17.3.15_0": "passāmi khvāhaṁ, kassapa, dukkhan’”ti.",
  "sn12:17.4.1_0": "“Kiṁ nu kho, bho gotama, ‘sayaṅkataṁ dukkhan’ti iti puṭṭho samāno ‘mā hevaṁ, kassapā’ti vadesi.",
  "sn12:17.4.2_0": "‘Kiṁ pana, bho gotama, paraṅkataṁ dukkhan’ti iti puṭṭho samāno ‘mā hevaṁ, kassapā’ti vadesi.",
  "sn12:17.4.3_0": "‘Kiṁ nu kho,",
  "sn12:17.4.3_1": "bho gotama,",
  "sn12:17.4.3_2": "sayaṅkatañca paraṅkatañca dukkhan’ti iti puṭṭho samāno ‘mā hevaṁ,",
  "sn12:17.4.3_3": "kassapā’ti vadesi.",
  "sn12:17.4.4_0": "‘Kiṁ pana,",
  "sn12:17.4.4_1": "bho gotama,",
  "sn12:17.4.4_2": "asayaṅkāraṁ aparaṅkāraṁ adhiccasamuppannaṁ dukkhan’ti iti puṭṭho samāno ‘mā hevaṁ,",
  "sn12:17.4.4_3": "kassapā’ti vadesi.",
  "sn12:17.4.5_0": "‘Kiṁ nu kho,",
  "sn12:17.4.5_1": "bho gotama,",
  "sn12:17.4.5_2": "natthi dukkhan’ti iti puṭṭho samāno ‘na kho, kassapa,",
  "sn12:17.4.5_3": "natthi dukkhaṁ,",
  "sn12:17.4.5_4": "atthi kho, kassapa,",
  "sn12:17.4.5_5": "dukkhan’ti vadesi.",
  "sn12:17.4.6_0": "‘Tena hi bhavaṁ gotamo dukkhaṁ na jānāti na passatī’ti iti puṭṭho samāno ‘na khvāhaṁ, kassapa,",
  "sn12:17.4.6_1": "dukkhaṁ na jānāmi na passāmi.",
  "sn12:17.4.7_0": "Jānāmi khvāhaṁ, kassapa, dukkhaṁ;",
  "sn12:17.4.8_0": "passāmi khvāhaṁ, kassapa, dukkhan’ti vadesi.",
  "sn12:17.4.9_0": "Ācikkhatu ca me, bhante, bhagavā dukkhaṁ.",
  "sn12:17.4.10_0": "Desetu ca me, bhante, bhagavā dukkhan”ti.",
  "sn12:17.5.1_0": "“‘So karoti so paṭisaṁvedayatī’ti kho, kassapa,",
  "sn12:17.5.1_1": "ādito sato ‘sayaṅkataṁ dukkhan’ti iti vadaṁ sassataṁ etaṁ pareti.",
  "sn12:17.5.2_0": "‘Añño karoti añño paṭisaṁvedayatī’ti kho, kassapa,",
  "sn12:17.5.2_1": "vedanābhitunnassa sato ‘paraṅkataṁ dukkhan’ti iti vadaṁ ucchedaṁ etaṁ pareti.",
  "sn12:17.5.3_0": "Ete te, kassapa, ubho ante anupagamma majjhena tathāgato dhammaṁ deseti:",
  "sn12:17.5.4_0": "‘avijjāpaccayā saṅkhārā;",
  "sn12:17.5.5_0": "saṅkhārapaccayā viññāṇaṁ …pe…",
  "sn12:17.5.6_0": "evametassa kevalassa dukkhakkhandhassa samudayo hoti.",
  "sn12:17.5.7_0": "Avijjāya tveva asesavirāganirodhā saṅkhāranirodho;",
  "sn12:17.5.8_0": "saṅkhāranirodhā viññāṇanirodho …pe…",
  "sn12:17.5.9_0": "evametassa kevalassa dukkhakkhandhassa nirodho hotī’”ti.",
  "sn12:17.6.1_0": "Evaṁ vutte, acelo kassapo bhagavantaṁ etadavoca:",
  "sn12:17.6.2_0": "“abhikkantaṁ, bhante, abhikkantaṁ, bhante.",
  "sn12:17.6.3_0": "Seyyathāpi, bhante,",
  "sn12:17.6.3_1": "nikkujjitaṁ vā ukkujjeyya …pe…",
  "sn12:17.6.3_2": "‘cakkhumanto rūpāni dakkhantī’ti;",
  "sn12:17.6.3_3": "evamevaṁ bhagavatā anekapariyāyena dhammo pakāsito.",
  "sn12:17.6.4_0": "Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca.",
  "sn12:17.6.5_0": "Labheyyāhaṁ, bhante, bhagavato santike pabbajjaṁ, labheyyaṁ upasampadan”ti.",
  "sn12:17.7.1_0": "“Yo kho, kassapa,",
  "sn12:17.7.1_1": "aññatitthiyapubbo imasmiṁ dhammavinaye ākaṅkhati pabbajjaṁ,",
  "sn12:17.7.1_2": "ākaṅkhati upasampadaṁ,",
  "sn12:17.7.1_3": "so cattāro māse parivasati.",
  "sn12:17.7.1_4": "Catunnaṁ māsānaṁ accayena āraddhacittā bhikkhū pabbājenti upasampādenti bhikkhubhāvāya.",
  "sn12:17.7.2_0": "Api ca mayā puggalavemattatā viditā”ti.",
  "sn12:17.8.1_0": "“Sace, bhante,",
  "sn12:17.8.1_1": "aññatitthiyapubbo imasmiṁ dhammavinaye ākaṅkhati pabbajjaṁ,",
  "sn12:17.8.1_2": "ākaṅkhati upasampadaṁ,",
  "sn12:17.8.1_3": "cattāro māse parivasati.",
  "sn12:17.8.1_4": "Catunnaṁ māsānaṁ accayena āraddhacittā bhikkhū pabbājenti upasampādenti bhikkhubhāvāya.",
  "sn12:17.8.1_5": "Ahaṁ cattāri vassāni parivasissāmi,",
  "sn12:17.8.1_6": "catunnaṁ vassānaṁ accayena āraddhacittā bhikkhū pabbājentu upasampādentu bhikkhubhāvāyā”ti.",
  "sn12:17.9.1_0": "Alattha kho acelo kassapo bhagavato santike pabbajjaṁ, alattha upasampadaṁ.",
  "sn12:17.9.2_0": "Acirūpasampanno ca panāyasmā kassapo eko vūpakaṭṭho appamatto ātāpī pahitatto viharanto nacirasseva—yassatthāya",
  "sn12:17.9.2_1": "kulaputtā sammadeva agārasmā anagāriyaṁ pabbajanti tadanuttaraṁ—brahmacariyapariyosānaṁ diṭṭheva dhamme",
  "sn12:17.9.2_2": "sayaṁ abhiññā sacchikatvā upasampajja vihāsi.",
  "sn12:17.9.3_0": "“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.",
  "sn12:17.9.4_0": "Aññataro ca panāyasmā kassapo arahataṁ ahosīti.",
  "sn12:17.9.5_0": "Sattamaṁ.",
  "sn12:18.0.1_0": "Saṁyutta Nikāya 12",
  "sn12:18.0.2_0": "2. Āhāravagga",
  "sn12:18.0.3_0": "18. Timbarukasutta",
  "sn12:18.1.1_0": "Sāvatthiyaṁ viharati.",
  "sn12:18.1.2_0": "Atha kho timbaruko paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.",
  "sn12:18.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:18.1.3_1": "Ekamantaṁ nisinno kho timbaruko paribbājako bhagavantaṁ etadavoca:",
  "sn12:18.2.1_0": "“Kiṁ nu kho, bho gotama, sayaṅkataṁ sukhadukkhanti?",
  "sn12:18.2.2_0": "Mā hevaṁ, timbarukāti bhagavā avoca.",
  "sn12:18.2.3_0": "Kiṁ pana, bho gotama, paraṅkataṁ sukhadukkhanti?",
  "sn12:18.2.4_0": "Mā hevaṁ, timbarukāti bhagavā avoca.",
  "sn12:18.2.5_0": "Kiṁ nu kho, bho gotama, sayaṅkatañca paraṅkatañca sukhadukkhanti?",
  "sn12:18.2.6_0": "Mā hevaṁ, timbarukāti bhagavā avoca.",
  "sn12:18.2.7_0": "Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ sukhadukkhanti?",
  "sn12:18.2.8_0": "Mā hevaṁ, timbarukāti bhagavā avoca.",
  "sn12:18.2.9_0": "Kiṁ nu kho, bho gotama, natthi sukhadukkhanti?",
  "sn12:18.2.10_0": "Na kho, timbaruka, natthi sukhadukkhaṁ;",
  "sn12:18.2.11_0": "atthi kho, timbaruka, sukhadukkhanti.",
  "sn12:18.2.12_0": "Tena hi bhavaṁ gotamo sukhadukkhaṁ na jānāti, na passatīti?",
  "sn12:18.2.13_0": "Na khvāhaṁ, timbaruka, sukhadukkhaṁ na jānāmi, na passāmi.",
  "sn12:18.2.14_0": "Jānāmi khvāhaṁ, timbaruka, sukhadukkhaṁ;",
  "sn12:18.2.15_0": "passāmi khvāhaṁ, timbaruka, sukhadukkhan”ti.",
  "sn12:18.3.1_0": "“‘Kiṁ nu kho,",
  "sn12:18.3.1_1": "bho gotama,",
  "sn12:18.3.1_2": "sayaṅkataṁ sukhadukkhan’ti iti puṭṭho samāno ‘mā hevaṁ,",
  "sn12:18.3.1_3": "timbarukā’ti vadesi.",
  "sn12:18.3.2_0": "‘Kiṁ pana, bho gotama, paraṅkataṁ sukhadukkhan’ti iti puṭṭho samāno ‘mā hevaṁ, timbarukā’ti vadesi.",
  "sn12:18.3.3_0": "‘Kiṁ nu kho,",
  "sn12:18.3.3_1": "bho gotama,",
  "sn12:18.3.3_2": "sayaṅkatañca paraṅkatañca sukhadukkhan’ti iti puṭṭho samāno ‘mā hevaṁ,",
  "sn12:18.3.3_3": "timbarukā’ti vadesi.",
  "sn12:18.3.4_0": "‘Kiṁ pana,",
  "sn12:18.3.4_1": "bho gotama,",
  "sn12:18.3.4_2": "asayaṅkāraṁ aparaṅkāraṁ adhiccasamuppannaṁ sukhadukkhan’ti iti puṭṭho samāno ‘mā hevaṁ,",
  "sn12:18.3.4_3": "timbarukā’ti vadesi.",
  "sn12:18.3.5_0": "‘Kiṁ nu kho,",
  "sn12:18.3.5_1": "bho gotama,",
  "sn12:18.3.5_2": "natthi sukhadukkhan’ti iti puṭṭho samāno ‘na kho,",
  "sn12:18.3.5_3": "timbaruka,",
  "sn12:18.3.5_4": "natthi sukhadukkhaṁ;",
  "sn12:18.3.6_0": "atthi kho, timbaruka, sukhadukkhan’ti vadesi.",
  "sn12:18.3.7_0": "‘Tena hi bhavaṁ gotamo sukhadukkhaṁ na jānāti,",
  "sn12:18.3.7_1": "na passatī’ti iti puṭṭho samāno ‘na khvāhaṁ,",
  "sn12:18.3.7_2": "timbaruka,",
  "sn12:18.3.7_3": "sukhadukkhaṁ na jānāmi,",
  "sn12:18.3.7_4": "na passāmi.",
  "sn12:18.3.8_0": "Jānāmi khvāhaṁ, timbaruka, sukhadukkhaṁ;",
  "sn12:18.3.9_0": "passāmi khvāhaṁ, timbaruka, sukhadukkhan’ti vadesi.",
  "sn12:18.3.10_0": "Ācikkhatu ca me bhavaṁ gotamo sukhadukkhaṁ.",
  "sn12:18.3.11_0": "Desetu ca me bhavaṁ gotamo sukhadukkhan”ti.",
  "sn12:18.4.1_0": "“‘Sā vedanā,",
  "sn12:18.4.1_1": "so vedayatī’ti kho,",
  "sn12:18.4.1_2": "timbaruka,",
  "sn12:18.4.1_3": "ādito sato ‘sayaṅkataṁ sukhadukkhan’ti evampāhaṁ na vadāmi.",
  "sn12:18.4.2_0": "‘Aññā vedanā,",
  "sn12:18.4.2_1": "añño vedayatī’ti kho,",
  "sn12:18.4.2_2": "timbaruka,",
  "sn12:18.4.2_3": "vedanābhitunnassa sato ‘paraṅkataṁ sukhadukkhan’ti evampāhaṁ na vadāmi.",
  "sn12:18.4.3_0": "Ete te, timbaruka, ubho ante anupagamma majjhena tathāgato dhammaṁ deseti:",
  "sn12:18.4.4_0": "‘avijjāpaccayā saṅkhārā;",
  "sn12:18.4.5_0": "saṅkhārapaccayā viññāṇaṁ …pe…",
  "sn12:18.4.6_0": "evametassa kevalassa dukkhakkhandhassa samudayo hoti.",
  "sn12:18.4.7_0": "Avijjāya tveva asesavirāganirodhā saṅkhāranirodho;",
  "sn12:18.4.8_0": "saṅkhāranirodhā viññāṇanirodho …pe…",
  "sn12:18.4.9_0": "evametassa kevalassa dukkhakkhandhassa nirodho hotī’”ti.",
  "sn12:18.5.1_0": "Evaṁ vutte, timbaruko paribbājako bhagavantaṁ etadavoca:",
  "sn12:18.5.2_0": "“abhikkantaṁ, bho gotama …pe…",
  "sn12:18.5.3_0": "esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.",
  "sn12:18.5.4_0": "Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "sn12:18.5.5_0": "Aṭṭhamaṁ.",
  "sn12:19.0.1_0": "Saṁyutta Nikāya 12",
  "sn12:19.0.2_0": "2. Āhāravagga",
  "sn12:19.0.3_0": "19. Bālapaṇḍitasutta",
  "sn12:19.1.1_0": "Sāvatthiyaṁ viharati.",
  "sn12:19.1.2_0": "“Avijjānīvaraṇassa, bhikkhave, bālassa taṇhāya sampayuttassa evamayaṁ kāyo samudāgato.",
  "sn12:19.1.3_0": "Iti ayañceva kāyo bahiddhā ca nāmarūpaṁ,",
  "sn12:19.1.3_1": "itthetaṁ dvayaṁ,",
  "sn12:19.1.3_2": "dvayaṁ paṭicca phasso saḷevāyatanāni,",
  "sn12:19.1.3_3": "yehi phuṭṭho bālo sukhadukkhaṁ paṭisaṁvedayati etesaṁ vā aññatarena.",
  "sn12:19.2.1_0": "Avijjānīvaraṇassa, bhikkhave, paṇḍitassa taṇhāya sampayuttassa evamayaṁ kāyo samudāgato.",
  "sn12:19.2.2_0": "Iti ayañceva kāyo bahiddhā ca nāmarūpaṁ,",
  "sn12:19.2.2_1": "itthetaṁ dvayaṁ,",
  "sn12:19.2.2_2": "dvayaṁ paṭicca phasso saḷevāyatanāni,",
  "sn12:19.2.2_3": "yehi phuṭṭho paṇḍito sukhadukkhaṁ paṭisaṁvedayati etesaṁ vā aññatarena.",
  "sn12:19.3.1_0": "Tatra, bhikkhave, ko viseso ko adhippayāso kiṁ nānākaraṇaṁ paṇḍitassa bālenā”ti?",
  "sn12:19.3.2_0": "“Bhagavaṁmūlakā no, bhante, dhammā,",
  "sn12:19.3.2_1": "bhagavaṁnettikā,",
  "sn12:19.3.2_2": "bhagavaṁpaṭisaraṇā.",
  "sn12:19.3.2_3": "Sādhu vata, bhante,",
  "sn12:19.3.2_4": "bhagavantaṁyeva paṭibhātu etassa bhāsitassa attho.",
  "sn12:19.3.2_5": "Bhagavato sutvā bhikkhū dhāressantī”ti.",
  "sn12:19.4.1_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti.",
  "sn12:19.4.2_0": "“Evaṁ, bhante”ti kho te bhikkhū bhagavato paccassosuṁ.",
  "sn12:19.4.3_0": "Bhagavā etadavoca:",
  "sn12:19.5.1_0": "“Yāya ca,",
  "sn12:19.5.1_1": "bhikkhave,",
  "sn12:19.5.1_2": "avijjāya nivutassa bālassa yāya ca taṇhāya sampayuttassa ayaṁ kāyo samudāgato,",
  "sn12:19.5.1_3": "sā ceva avijjā bālassa appahīnā sā ca taṇhā aparikkhīṇā.",
  "sn12:19.5.2_0": "Taṁ kissa hetu?",
  "sn12:19.5.3_0": "Na, bhikkhave, bālo acari brahmacariyaṁ sammā dukkhakkhayāya.",
  "sn12:19.5.4_0": "Tasmā bālo kāyassa bhedā kāyūpago hoti,",
  "sn12:19.5.5_0": "so kāyūpago samāno na parimuccati jātiyā jarāmaraṇena sokehi paridevehi dukkhehi domanassehi upāyāsehi.",
  "sn12:19.5.6_0": "Na parimuccati dukkhasmāti vadāmi.",
  "sn12:19.6.1_0": "Yāya ca,",
  "sn12:19.6.1_1": "bhikkhave,",
  "sn12:19.6.1_2": "avijjāya nivutassa paṇḍitassa yāya ca taṇhāya sampayuttassa ayaṁ kāyo samudāgato,",
  "sn12:19.6.1_3": "sā ceva avijjā paṇḍitassa pahīnā,",
  "sn12:19.6.1_4": "sā ca taṇhā parikkhīṇā.",
  "sn12:19.6.2_0": "Taṁ kissa hetu?",
  "sn12:19.6.3_0": "Acari, bhikkhave, paṇḍito brahmacariyaṁ sammā dukkhakkhayāya.",
  "sn12:19.6.4_0": "Tasmā paṇḍito kāyassa bhedā na kāyūpago hoti.",
  "sn12:19.6.5_0": "So akāyūpago samāno parimuccati jātiyā jarāmaraṇena sokehi paridevehi dukkhehi domanassehi upāyāsehi.",
  "sn12:19.6.6_0": "Parimuccati dukkhasmāti vadāmi.",
  "sn12:19.6.7_0": "Ayaṁ kho,",
  "sn12:19.6.7_1": "bhikkhave, viseso,",
  "sn12:19.6.7_2": "ayaṁ adhippayāso,",
  "sn12:19.6.7_3": "idaṁ nānākaraṇaṁ paṇḍitassa bālena yadidaṁ brahmacariyavāso”ti.",
  "sn12:19.6.8_0": "Navamaṁ.",
  "sn12:20.0.1_0": "Saṁyutta Nikāya 12",
  "sn12:20.0.2_0": "2. Āhāravagga",
  "sn12:20.0.3_0": "20. Paccayasutta",
  "sn12:20.1.1_0": "Sāvatthiyaṁ viharati.",
  "sn12:20.1.2_0": "“Paṭiccasamuppādañca vo, bhikkhave, desessāmi paṭiccasamuppanne ca dhamme.",
  "sn12:20.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:20.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:20.1.5_0": "Bhagavā etadavoca:",
  "sn12:20.2.1_0": "“Katamo ca, bhikkhave, paṭiccasamuppādo?",
  "sn12:20.2.2_0": "Jātipaccayā, bhikkhave, jarāmaraṇaṁ.",
  "sn12:20.2.3_0": "Uppādā vā tathāgatānaṁ anuppādā vā tathāgatānaṁ,",
  "sn12:20.2.3_1": "ṭhitāva sā dhātu dhammaṭṭhitatā dhammaniyāmatā idappaccayatā.",
  "sn12:20.2.4_0": "Taṁ tathāgato abhisambujjhati abhisameti.",
  "sn12:20.2.5_0": "Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti.",
  "sn12:20.2.6_0": "‘Passathā’ti cāha:",
  "sn12:20.2.7_0": "‘jātipaccayā, bhikkhave, jarāmaraṇaṁ’.",
  "sn12:20.3.1_0": "Bhavapaccayā, bhikkhave, jāti …pe…",
  "sn12:20.3.2_0": "upādānapaccayā, bhikkhave, bhavo …",
  "sn12:20.3.3_0": "taṇhāpaccayā, bhikkhave, upādānaṁ …",
  "sn12:20.3.4_0": "vedanāpaccayā, bhikkhave, taṇhā …",
  "sn12:20.3.5_0": "phassapaccayā, bhikkhave, vedanā …",
  "sn12:20.3.6_0": "saḷāyatanapaccayā, bhikkhave, phasso …",
  "sn12:20.3.7_0": "nāmarūpapaccayā, bhikkhave, saḷāyatanaṁ …",
  "sn12:20.3.8_0": "viññāṇapaccayā, bhikkhave, nāmarūpaṁ …",
  "sn12:20.3.9_0": "saṅkhārapaccayā, bhikkhave, viññāṇaṁ …",
  "sn12:20.3.10_0": "avijjāpaccayā, bhikkhave, saṅkhārā",
  "sn12:20.3.11_0": "uppādā vā tathāgatānaṁ anuppādā vā tathāgatānaṁ,",
  "sn12:20.3.11_1": "ṭhitāva sā dhātu dhammaṭṭhitatā dhammaniyāmatā idappaccayatā.",
  "sn12:20.3.12_0": "Taṁ tathāgato abhisambujjhati abhisameti.",
  "sn12:20.3.13_0": "Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti.",
  "sn12:20.3.14_0": "‘Passathā’ti cāha:",
  "sn12:20.3.15_0": "‘avijjāpaccayā, bhikkhave, saṅkhārā’.",
  "sn12:20.3.16_0": "Iti kho, bhikkhave, yā tatra tathatā avitathatā anaññathatā idappaccayatā—",
  "sn12:20.3.17_0": "ayaṁ vuccati, bhikkhave, paṭiccasamuppādo.",
  "sn12:20.4.1_0": "Katame ca, bhikkhave, paṭiccasamuppannā dhammā?",
  "sn12:20.4.2_0": "Jarāmaraṇaṁ,",
  "sn12:20.4.2_1": "bhikkhave,",
  "sn12:20.4.2_2": "aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.",
  "sn12:20.4.3_0": "Jāti,",
  "sn12:20.4.3_1": "bhikkhave,",
  "sn12:20.4.3_2": "aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "sn12:20.4.4_0": "Bhavo,",
  "sn12:20.4.4_1": "bhikkhave,",
  "sn12:20.4.4_2": "anicco saṅkhato paṭiccasamuppanno khayadhammo vayadhammo virāgadhammo nirodhadhammo.",
  "sn12:20.4.5_0": "Upādānaṁ bhikkhave …pe…",
  "sn12:20.4.6_0": "taṇhā, bhikkhave …",
  "sn12:20.4.7_0": "vedanā, bhikkhave …",
  "sn12:20.4.8_0": "phasso, bhikkhave …",
  "sn12:20.4.9_0": "saḷāyatanaṁ, bhikkhave …",
  "sn12:20.4.10_0": "nāmarūpaṁ, bhikkhave …",
  "sn12:20.4.11_0": "viññāṇaṁ, bhikkhave …",
  "sn12:20.4.12_0": "saṅkhārā, bhikkhave …",
  "sn12:20.4.13_0": "avijjā,",
  "sn12:20.4.13_1": "bhikkhave,",
  "sn12:20.4.13_2": "aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.",
  "sn12:20.4.14_0": "Ime vuccanti, bhikkhave, paṭiccasamuppannā dhammā.",
  "sn12:20.5.1_0": "Yato kho,",
  "sn12:20.5.1_1": "bhikkhave,",
  "sn12:20.5.1_2": "ariyasāvakassa ‘ayañca paṭiccasamuppādo,",
  "sn12:20.5.1_3": "ime ca paṭiccasamuppannā dhammā’ yathābhūtaṁ sammappaññāya sudiṭṭhā honti,",
  "sn12:20.5.1_4": "so vata pubbantaṁ vā paṭidhāvissati:",
  "sn12:20.5.2_0": "‘ahosiṁ nu kho ahaṁ atītamaddhānaṁ,",
  "sn12:20.5.2_1": "nanu kho ahosiṁ atītamaddhānaṁ,",
  "sn12:20.5.2_2": "kiṁ nu kho ahosiṁ atītamaddhānaṁ,",
  "sn12:20.5.2_3": "kathaṁ nu kho ahosiṁ atītamaddhānaṁ,",
  "sn12:20.5.2_4": "kiṁ hutvā kiṁ ahosiṁ nu kho ahaṁ atītamaddhānan’ti;",
  "sn12:20.5.3_0": "aparantaṁ vā upadhāvissati:",
  "sn12:20.5.4_0": "‘bhavissāmi nu kho ahaṁ anāgatamaddhānaṁ,",
  "sn12:20.5.4_1": "nanu kho bhavissāmi anāgatamaddhānaṁ,",
  "sn12:20.5.4_2": "kiṁ nu kho bhavissāmi anāgatamaddhānaṁ,",
  "sn12:20.5.4_3": "kathaṁ nu kho bhavissāmi anāgatamaddhānaṁ,",
  "sn12:20.5.4_4": "kiṁ hutvā kiṁ bhavissāmi nu kho ahaṁ anāgatamaddhānan’ti;",
  "sn12:20.5.5_0": "etarahi vā paccuppannaṁ addhānaṁ ajjhattaṁ kathaṅkathī bhavissati:",
  "sn12:20.5.6_0": "‘ahaṁ nu khosmi,",
  "sn12:20.5.6_1": "no nu khosmi,",
  "sn12:20.5.6_2": "kiṁ nu khosmi,",
  "sn12:20.5.6_3": "kathaṁ nu khosmi,",
  "sn12:20.5.6_4": "ayaṁ nu kho satto kuto āgato,",
  "sn12:20.5.6_5": "so kuhiṁ gamissatī’ti—",
  "sn12:20.5.7_0": "netaṁ ṭhānaṁ vijjati.",
  "sn12:20.5.8_0": "Taṁ kissa hetu?",
  "sn12:20.5.9_0": "Tathā hi,",
  "sn12:20.5.9_1": "bhikkhave,",
  "sn12:20.5.9_2": "ariyasāvakassa ayañca paṭiccasamuppādo ime ca paṭiccasamuppannā dhammā yathābhūtaṁ sammappaññāya sudiṭṭhā”ti.",
  "sn12:20.5.10_0": "Dasamaṁ.",
  "sn12:20.5.11_0": "Āhāravaggo dutiyo.",
  "sn12:20.6.0_0": "Tassuddānaṁ",
  "sn12:20.6.1_0": "Āhāraṁ phagguno ceva,",
  "sn12:20.6.2_0": "Dve ca samaṇabrāhmaṇā;",
  "sn12:20.6.3_0": "Kaccānagotta dhammakathikaṁ,",
  "sn12:20.6.4_0": "Acelaṁ timbarukena ca;",
  "sn12:20.6.5_0": "Bālapaṇḍitato ceva,",
  "sn12:20.6.6_0": "Dasamo paccayena cāti.",
  "sn12:21.0.1_0": "Saṁyutta Nikāya 12",
  "sn12:21.0.2_0": "3. Dasabalavagga",
  "sn12:21.0.3_0": "21. Dasabalasutta",
  "sn12:21.1.1_0": "Sāvatthiyaṁ viharati.",
  "sn12:21.1.2_0": "“Dasabalasamannāgato,",
  "sn12:21.1.2_1": "bhikkhave,",
  "sn12:21.1.2_2": "tathāgato catūhi ca vesārajjehi samannāgato āsabhaṁ ṭhānaṁ paṭijānāti,",
  "sn12:21.1.2_3": "parisāsu sīhanādaṁ nadati,",
  "sn12:21.1.2_4": "brahmacakkaṁ pavatteti—",
  "sn12:21.1.3_0": "iti rūpaṁ iti rūpassa samudayo iti rūpassa atthaṅgamo,",
  "sn12:21.1.4_0": "iti vedanā iti vedanāya samudayo iti vedanāya atthaṅgamo,",
  "sn12:21.1.5_0": "iti saññā iti saññāya samudayo iti saññāya atthaṅgamo,",
  "sn12:21.1.6_0": "iti saṅkhārā iti saṅkhārānaṁ samudayo iti saṅkhārānaṁ atthaṅgamo,",
  "sn12:21.1.7_0": "iti viññāṇaṁ iti viññāṇassa samudayo iti viññāṇassa atthaṅgamo.",
  "sn12:21.1.8_0": "Iti imasmiṁ sati idaṁ hoti, imassuppādā idaṁ uppajjati.",
  "sn12:21.1.9_0": "Imasmiṁ asati idaṁ na hoti, imassa nirodhā idaṁ nirujjhati.",
  "sn12:21.1.10_0": "Yadidaṁ avijjāpaccayā saṅkhārā;",
  "sn12:21.1.11_0": "saṅkhārapaccayā viññāṇaṁ …pe…",
  "sn12:21.1.12_0": "evametassa kevalassa dukkhakkhandhassa samudayo hoti.",
  "sn12:21.1.13_0": "Avijjāya tveva asesavirāganirodhā saṅkhāranirodho;",
  "sn12:21.1.14_0": "saṅkhāranirodhā viññāṇanirodho …pe…",
  "sn12:21.1.15_0": "evametassa kevalassa dukkhakkhandhassa nirodho hotī”ti.",
  "sn12:21.1.16_0": "Paṭhamaṁ.",
  "sn12:22.0.1_0": "Saṁyutta Nikāya 12",
  "sn12:22.0.2_0": "3. Dasabalavagga",
  "sn12:22.0.3_0": "22. Dutiyadasabalasutta",
  "sn12:22.1.1_0": "Sāvatthiyaṁ viharati.",
  "sn12:22.1.2_0": "“Dasabalasamannāgato,",
  "sn12:22.1.2_1": "bhikkhave,",
  "sn12:22.1.2_2": "tathāgato catūhi ca vesārajjehi samannāgato āsabhaṁ ṭhānaṁ paṭijānāti,",
  "sn12:22.1.2_3": "parisāsu sīhanādaṁ nadati,",
  "sn12:22.1.2_4": "brahmacakkaṁ pavatteti:",
  "sn12:22.1.3_0": "‘iti rūpaṁ iti rūpassa samudayo iti rūpassa atthaṅgamo,",
  "sn12:22.1.4_0": "iti vedanā iti vedanāya samudayo iti vedanāya atthaṅgamo,",
  "sn12:22.1.5_0": "iti saññā iti saññāya samudayo iti saññāya atthaṅgamo,",
  "sn12:22.1.6_0": "iti saṅkhārā iti saṅkhārānaṁ samudayo iti saṅkhārānaṁ atthaṅgamo,",
  "sn12:22.1.7_0": "iti viññāṇaṁ iti viññāṇassa samudayo iti viññāṇassa atthaṅgamo.",
  "sn12:22.1.8_0": "Iti imasmiṁ sati idaṁ hoti, imassuppādā idaṁ uppajjati;",
  "sn12:22.1.9_0": "imasmiṁ asati idaṁ na hoti imassa nirodhā idaṁ nirujjhati.",
  "sn12:22.1.10_0": "Yadidaṁ avijjāpaccayā saṅkhārā;",
  "sn12:22.1.11_0": "saṅkhārapaccayā viññāṇaṁ …pe…",
  "sn12:22.1.12_0": "evametassa kevalassa dukkhakkhandhassa samudayo hoti.",
  "sn12:22.1.13_0": "Avijjāya tveva asesavirāganirodhā saṅkhāranirodho;",
  "sn12:22.1.14_0": "saṅkhāranirodhā viññāṇanirodho …pe…",
  "sn12:22.1.15_0": "evametassa kevalassa dukkhakkhandhassa nirodho hoti’.",
  "sn12:22.2.1_0": "Evaṁ svākkhāto, bhikkhave, mayā dhammo uttāno vivaṭo pakāsito chinnapilotiko.",
  "sn12:22.2.2_0": "Evaṁ svākkhāte kho,",
  "sn12:22.2.2_1": "bhikkhave,",
  "sn12:22.2.2_2": "mayā dhamme uttāne vivaṭe pakāsite chinnapilotike alameva saddhāpabbajitena kulaputtena vīriyaṁ ārabhituṁ:",
  "sn12:22.2.3_0": "‘kāmaṁ taco ca nhāru ca aṭṭhi ca avasissatu,",
  "sn12:22.2.3_1": "sarīre upassussatu maṁsalohitaṁ.",
  "sn12:22.2.3_2": "Yaṁ taṁ purisathāmena purisavīriyena purisaparakkamena pattabbaṁ,",
  "sn12:22.2.3_3": "na taṁ apāpuṇitvā vīriyassa saṇṭhānaṁ bhavissatī’ti.",
  "sn12:22.3.1_0": "Dukkhaṁ,",
  "sn12:22.3.1_1": "bhikkhave,",
  "sn12:22.3.1_2": "kusīto viharati vokiṇṇo pāpakehi akusalehi dhammehi,",
  "sn12:22.3.1_3": "mahantañca sadatthaṁ parihāpeti.",
  "sn12:22.3.2_0": "Āraddhavīriyo ca kho,",
  "sn12:22.3.2_1": "bhikkhave,",
  "sn12:22.3.2_2": "sukhaṁ viharati pavivitto pāpakehi akusalehi dhammehi,",
  "sn12:22.3.2_3": "mahantañca sadatthaṁ paripūreti.",
  "sn12:22.3.3_0": "Na, bhikkhave, hīnena aggassa patti hoti.",
  "sn12:22.3.4_0": "Aggena ca kho, bhikkhave, aggassa patti hoti.",
  "sn12:22.3.5_0": "Maṇḍapeyyamidaṁ, bhikkhave, brahmacariyaṁ, satthā sammukhībhūto.",
  "sn12:22.3.6_0": "Tasmātiha,",
  "sn12:22.3.6_1": "bhikkhave,",
  "sn12:22.3.6_2": "vīriyaṁ ārabhatha appattassa pattiyā,",
  "sn12:22.3.6_3": "anadhigatassa adhigamāya,",
  "sn12:22.3.6_4": "asacchikatassa sacchikiriyāya.",
  "sn12:22.3.7_0": "‘Evaṁ no ayaṁ amhākaṁ pabbajjā avañjhā bhavissati saphalā saudrayā.",
  "sn12:22.3.8_0": "Yesañca mayaṁ paribhuñjāma cīvarapiṇḍapātasenāsanagilānappaccayabhesajjaparikkhāraṁ tesaṁ te kārā amhesu mahapphalā bhavissanti mahānisaṁsā’ti—",
  "sn12:22.3.9_0": "evañhi vo, bhikkhave, sikkhitabbaṁ.",
  "sn12:22.3.10_0": "Attatthaṁ vā hi, bhikkhave, sampassamānena alameva appamādena sampādetuṁ;",
  "sn12:22.3.11_0": "paratthaṁ vā hi, bhikkhave, sampassamānena alameva appamādena sampādetuṁ;",
  "sn12:22.3.12_0": "ubhayatthaṁ vā hi, bhikkhave, sampassamānena alameva appamādena sampādetun”ti.",
  "sn12:22.3.13_0": "Dutiyaṁ.",
  "sn12:23.0.1_0": "Saṁyutta Nikāya 12",
  "sn12:23.0.2_0": "3. Dasabalavagga",
  "sn12:23.0.3_0": "23. Upanisasutta",
  "sn12:23.1.1_0": "Sāvatthiyaṁ viharati.",
  "sn12:23.1.2_0": "“Jānato ahaṁ, bhikkhave, passato āsavānaṁ khayaṁ vadāmi, no ajānato no apassato.",
  "sn12:23.1.3_0": "Kiñca, bhikkhave, jānato kiṁ passato āsavānaṁ khayo hoti?",
  "sn12:23.1.4_0": "Iti rūpaṁ iti rūpassa samudayo iti rūpassa atthaṅgamo,",
  "sn12:23.1.5_0": "iti vedanā …pe…",
  "sn12:23.1.6_0": "iti saññā …",
  "sn12:23.1.7_0": "iti saṅkhārā …",
  "sn12:23.1.8_0": "iti viññāṇaṁ iti viññāṇassa samudayo iti viññāṇassa atthaṅgamoti.",
  "sn12:23.1.9_0": "Evaṁ kho, bhikkhave, jānato evaṁ passato āsavānaṁ khayo hoti.",
  "sn12:23.2.1_0": "Yampissa taṁ, bhikkhave, khayasmiṁ khayeñāṇaṁ, tampi saupanisaṁ vadāmi, no anupanisaṁ.",
  "sn12:23.2.2_0": "Kā ca, bhikkhave, khayeñāṇassa upanisā?",
  "sn12:23.2.3_0": "‘Vimuttī’tissa vacanīyaṁ.",
  "sn12:23.2.4_0": "Vimuttimpāhaṁ, bhikkhave, saupanisaṁ vadāmi, no anupanisaṁ.",
  "sn12:23.2.5_0": "Kā ca, bhikkhave, vimuttiyā upanisā?",
  "sn12:23.2.6_0": "‘Virāgo’tissa vacanīyaṁ.",
  "sn12:23.2.7_0": "Virāgampāhaṁ, bhikkhave, saupanisaṁ vadāmi, no anupanisaṁ.",
  "sn12:23.2.8_0": "Kā ca, bhikkhave, virāgassa upanisā?",
  "sn12:23.2.9_0": "‘Nibbidā’tissa vacanīyaṁ.",
  "sn12:23.2.10_0": "Nibbidampāhaṁ, bhikkhave, saupanisaṁ vadāmi, no anupanisaṁ.",
  "sn12:23.2.11_0": "Kā ca, bhikkhave, nibbidāya upanisā?",
  "sn12:23.2.12_0": "‘Yathābhūtañāṇadassanan’tissa vacanīyaṁ.",
  "sn12:23.2.13_0": "Yathābhūtañāṇadassanampāhaṁ, bhikkhave, saupanisaṁ vadāmi, no anupanisaṁ.",
  "sn12:23.2.14_0": "Kā ca, bhikkhave, yathābhūtañāṇadassanassa upanisā?",
  "sn12:23.2.15_0": "‘Samādhī’tissa vacanīyaṁ.",
  "sn12:23.2.16_0": "Samādhimpāhaṁ, bhikkhave, saupanisaṁ vadāmi, no anupanisaṁ.",
  "sn12:23.3.1_0": "Kā ca, bhikkhave, samādhissa upanisā?",
  "sn12:23.3.2_0": "‘Sukhan’tissa vacanīyaṁ.",
  "sn12:23.3.3_0": "Sukhampāhaṁ, bhikkhave, saupanisaṁ vadāmi, no anupanisaṁ.",
  "sn12:23.3.4_0": "Kā ca, bhikkhave, sukhassa upanisā?",
  "sn12:23.3.5_0": "‘Passaddhī’tissa vacanīyaṁ.",
  "sn12:23.3.6_0": "Passaddhimpāhaṁ, bhikkhave, saupanisaṁ vadāmi, no anupanisaṁ.",
  "sn12:23.3.7_0": "Kā ca, bhikkhave, passaddhiyā upanisā?",
  "sn12:23.3.8_0": "‘Pītī’tissa vacanīyaṁ.",
  "sn12:23.3.9_0": "Pītimpāhaṁ, bhikkhave, saupanisaṁ vadāmi, no anupanisaṁ.",
  "sn12:23.3.10_0": "Kā ca, bhikkhave, pītiyā upanisā?",
  "sn12:23.3.11_0": "‘Pāmojjan’tissa vacanīyaṁ.",
  "sn12:23.3.12_0": "Pāmojjampāhaṁ, bhikkhave, saupanisaṁ vadāmi, no anupanisaṁ.",
  "sn12:23.3.13_0": "Kā ca, bhikkhave, pāmojjassa upanisā?",
  "sn12:23.3.14_0": "‘Saddhā’tissa vacanīyaṁ.",
  "sn12:23.3.15_0": "Saddhampāhaṁ, bhikkhave, saupanisaṁ vadāmi, no anupanisaṁ.",
  "sn12:23.4.1_0": "Kā ca, bhikkhave, saddhāya upanisā?",
  "sn12:23.4.2_0": "‘Dukkhan’tissa vacanīyaṁ.",
  "sn12:23.4.3_0": "Dukkhampāhaṁ, bhikkhave, saupanisaṁ vadāmi, no anupanisaṁ.",
  "sn12:23.4.4_0": "Kā ca, bhikkhave, dukkhassa upanisā?",
  "sn12:23.4.5_0": "‘Jātī’tissa vacanīyaṁ.",
  "sn12:23.4.6_0": "Jātimpāhaṁ, bhikkhave, saupanisaṁ vadāmi, no anupanisaṁ.",
  "sn12:23.4.7_0": "Kā ca, bhikkhave, jātiyā upanisā?",
  "sn12:23.4.8_0": "‘Bhavo’tissa vacanīyaṁ.",
  "sn12:23.4.9_0": "Bhavampāhaṁ, bhikkhave, saupanisaṁ vadāmi, no anupanisaṁ.",
  "sn12:23.4.10_0": "Kā ca, bhikkhave, bhavassa upanisā?",
  "sn12:23.4.11_0": "‘Upādānan’tissa vacanīyaṁ.",
  "sn12:23.4.12_0": "Upādānampāhaṁ, bhikkhave, saupanisaṁ vadāmi, no anupanisaṁ.",
  "sn12:23.4.13_0": "Kā ca, bhikkhave, upādānassa upanisā?",
  "sn12:23.4.14_0": "‘Taṇhā’tissa vacanīyaṁ.",
  "sn12:23.4.15_0": "Taṇhampāhaṁ, bhikkhave, saupanisaṁ vadāmi, no anupanisaṁ.",
  "sn12:23.5.1_0": "Kā ca, bhikkhave, taṇhāya upanisā?",
  "sn12:23.5.2_0": "‘Vedanā’tissa vacanīyaṁ …pe…",
  "sn12:23.5.3_0": "‘phasso’tissa vacanīyaṁ …",
  "sn12:23.5.4_0": "‘saḷāyatanan’tissa vacanīyaṁ …",
  "sn12:23.5.5_0": "‘nāmarūpan’tissa vacanīyaṁ …",
  "sn12:23.5.6_0": "‘viññāṇan’tissa vacanīyaṁ …",
  "sn12:23.5.7_0": "‘saṅkhārā’tissa vacanīyaṁ.",
  "sn12:23.5.8_0": "Saṅkhārepāhaṁ, bhikkhave, saupanise vadāmi, no anupanise.",
  "sn12:23.5.9_0": "Kā ca, bhikkhave, saṅkhārānaṁ upanisā?",
  "sn12:23.5.10_0": "‘Avijjā’tissa vacanīyaṁ.",
  "sn12:23.6.1_0": "Iti kho, bhikkhave, avijjūpanisā saṅkhārā,",
  "sn12:23.6.2_0": "saṅkhārūpanisaṁ viññāṇaṁ,",
  "sn12:23.6.3_0": "viññāṇūpanisaṁ nāmarūpaṁ,",
  "sn12:23.6.4_0": "nāmarūpūpanisaṁ saḷāyatanaṁ,",
  "sn12:23.6.5_0": "saḷāyatanūpaniso phasso,",
  "sn12:23.6.6_0": "phassūpanisā vedanā,",
  "sn12:23.6.7_0": "vedanūpanisā taṇhā,",
  "sn12:23.6.8_0": "taṇhūpanisaṁ upādānaṁ,",
  "sn12:23.6.9_0": "upādānūpaniso bhavo,",
  "sn12:23.6.10_0": "bhavūpanisā jāti,",
  "sn12:23.6.11_0": "jātūpanisaṁ dukkhaṁ,",
  "sn12:23.6.12_0": "dukkhūpanisā saddhā,",
  "sn12:23.6.13_0": "saddhūpanisaṁ pāmojjaṁ,",
  "sn12:23.6.14_0": "pāmojjūpanisā pīti,",
  "sn12:23.6.15_0": "pītūpanisā passaddhi,",
  "sn12:23.6.16_0": "passaddhūpanisaṁ sukhaṁ,",
  "sn12:23.6.17_0": "sukhūpaniso samādhi,",
  "sn12:23.6.18_0": "samādhūpanisaṁ yathābhūtañāṇadassanaṁ,",
  "sn12:23.6.19_0": "yathābhūtañāṇadassanūpanisā nibbidā,",
  "sn12:23.6.20_0": "nibbidūpaniso virāgo,",
  "sn12:23.6.21_0": "virāgūpanisā vimutti,",
  "sn12:23.6.22_0": "vimuttūpanisaṁ khayeñāṇaṁ.",
  "sn12:23.7.1_0": "Seyyathāpi,",
  "sn12:23.7.1_1": "bhikkhave,",
  "sn12:23.7.1_2": "uparipabbate thullaphusitake deve vassante taṁ udakaṁ yathāninnaṁ pavattamānaṁ pabbatakandarapadarasākhā paripūreti.",
  "sn12:23.7.1_3": "Pabbatakandarapadarasākhāparipūrā kusobbhe paripūrenti.",
  "sn12:23.7.1_4": "Kusobbhā paripūrā mahāsobbhe paripūrenti.",
  "sn12:23.7.1_5": "Mahāsobbhā paripūrā kunnadiyo paripūrenti.",
  "sn12:23.7.1_6": "Kunnadiyo paripūrā mahānadiyo paripūrenti.",
  "sn12:23.7.1_7": "Mahānadiyo paripūrā mahāsamuddaṁ paripūrenti.",
  "sn12:23.8.1_0": "Evameva kho,",
  "sn12:23.8.1_1": "bhikkhave,",
  "sn12:23.8.1_2": "avijjūpanisā saṅkhārā,",
  "sn12:23.8.1_3": "saṅkhārūpanisaṁ viññāṇaṁ,",
  "sn12:23.8.1_4": "viññāṇūpanisaṁ nāmarūpaṁ,",
  "sn12:23.8.1_5": "nāmarūpūpanisaṁ saḷāyatanaṁ,",
  "sn12:23.8.1_6": "saḷāyatanūpaniso phasso,",
  "sn12:23.8.1_7": "phassūpanisā vedanā,",
  "sn12:23.8.1_8": "vedanūpanisā taṇhā,",
  "sn12:23.8.1_9": "taṇhūpanisaṁ upādānaṁ,",
  "sn12:23.8.1_10": "upādānūpaniso bhavo,",
  "sn12:23.8.1_11": "bhavūpanisā jāti,",
  "sn12:23.8.1_12": "jātūpanisaṁ dukkhaṁ,",
  "sn12:23.8.1_13": "dukkhūpanisā saddhā,",
  "sn12:23.8.1_14": "saddhūpanisaṁ pāmojjaṁ,",
  "sn12:23.8.1_15": "pāmojjūpanisā pīti,",
  "sn12:23.8.1_16": "pītūpanisā passaddhi,",
  "sn12:23.8.1_17": "passaddhūpanisaṁ sukhaṁ,",
  "sn12:23.8.1_18": "sukhūpaniso samādhi,",
  "sn12:23.8.1_19": "samādhūpanisaṁ yathābhūtañāṇadassanaṁ,",
  "sn12:23.8.1_20": "yathābhūtañāṇadassanūpanisā nibbidā,",
  "sn12:23.8.1_21": "nibbidūpaniso virāgo,",
  "sn12:23.8.1_22": "virāgūpanisā vimutti,",
  "sn12:23.8.1_23": "vimuttūpanisaṁ khayeñāṇan”ti.",
  "sn12:23.8.2_0": "Tatiyaṁ.",
  "sn12:24.0.1_0": "Saṁyutta Nikāya 12",
  "sn12:24.0.2_0": "3. Dasabalavagga",
  "sn12:24.0.3_0": "24. Aññatitthiyasutta",
  "sn12:24.1.1_0": "Rājagahe viharati veḷuvane.",
  "sn12:24.1.2_0": "Atha kho āyasmā sāriputto pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi.",
  "sn12:24.1.3_0": "Atha kho āyasmato sāriputtassa etadahosi:",
  "sn12:24.1.4_0": "“atippago kho tāva rājagahe piṇḍāya carituṁ.",
  "sn12:24.1.5_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.",
  "sn12:24.2.1_0": "Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami;",
  "sn12:24.2.1_1": "upasaṅkamitvā tehi aññatitthiyehi paribbājakehi saddhiṁ sammodi.",
  "sn12:24.2.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:24.2.2_1": "Ekamantaṁ nisinnaṁ kho āyasmantaṁ sāriputtaṁ te aññatitthiyā paribbājakā etadavocuṁ:",
  "sn12:24.3.1_0": "“Santāvuso sāriputta, eke samaṇabrāhmaṇā kammavādā sayaṅkataṁ dukkhaṁ paññapenti.",
  "sn12:24.3.2_0": "Santi panāvuso sāriputta, eke samaṇabrāhmaṇā kammavādā paraṅkataṁ dukkhaṁ paññapenti.",
  "sn12:24.3.3_0": "Santāvuso sāriputta, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti.",
  "sn12:24.3.4_0": "Santi panāvuso sāriputta,",
  "sn12:24.3.4_1": "eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.",
  "sn12:24.3.5_0": "Idha, panāvuso sāriputta, samaṇo gotamo kiṁvādī kimakkhāyī?",
  "sn12:24.3.6_0": "Kathaṁ byākaramānā ca mayaṁ vuttavādino ceva samaṇassa gotamassa assāma,",
  "sn12:24.3.6_1": "na ca samaṇaṁ gotamaṁ abhūtena abbhācikkheyyāma,",
  "sn12:24.3.6_2": "dhammassa cānudhammaṁ byākareyyāma,",
  "sn12:24.3.6_3": "na ca koci sahadhammiko vādānupāto gārayhaṁ ṭhānaṁ āgaccheyyā”ti?",
  "sn12:24.4.1_0": "“Paṭiccasamuppannaṁ kho, āvuso, dukkhaṁ vuttaṁ bhagavatā.",
  "sn12:24.4.2_0": "Kiṁ paṭicca?",
  "sn12:24.4.3_0": "Phassaṁ paṭicca.",
  "sn12:24.4.4_0": "Iti vadaṁ vuttavādī ceva bhagavato assa,",
  "sn12:24.4.4_1": "na ca bhagavantaṁ abhūtena abbhācikkheyya,",
  "sn12:24.4.4_2": "dhammassa cānudhammaṁ byākareyya,",
  "sn12:24.4.4_3": "na ca koci sahadhammiko vādānupāto gārayhaṁ ṭhānaṁ āgaccheyya.",
  "sn12:24.5.1_0": "Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.",
  "sn12:24.5.2_0": "Yepi te samaṇabrāhmaṇā kammavādā paraṅkataṁ dukkhaṁ paññapenti tadapi phassapaccayā.",
  "sn12:24.5.3_0": "Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti tadapi phassapaccayā.",
  "sn12:24.5.4_0": "Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.",
  "sn12:24.6.1_0": "Tatrāvuso,",
  "sn12:24.6.1_1": "ye te samaṇabrāhmaṇā kammavādā sayaṅkataṁ dukkhaṁ paññapenti,",
  "sn12:24.6.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.6.2_0": "Yepi te samaṇabrāhmaṇā kammavādā paraṅkataṁ dukkhaṁ paññapenti,",
  "sn12:24.6.2_1": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.6.3_0": "Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti,",
  "sn12:24.6.3_1": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.6.4_0": "Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti,",
  "sn12:24.6.4_1": "te vata aññatra phassā paṭisaṁvedissantīti netaṁ ṭhānaṁ vijjatī”ti.",
  "sn12:24.7.1_0": "Assosi kho āyasmā ānando āyasmato sāriputtassa tehi aññatitthiyehi paribbājakehi saddhiṁ imaṁ kathāsallāpaṁ.",
  "sn12:24.7.2_0": "Atha kho āyasmā ānando rājagahe piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami;",
  "sn12:24.7.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:24.7.3_0": "Ekamantaṁ nisinno kho āyasmā ānando yāvatako āyasmato sāriputtassa tehi aññatitthiyehi paribbājakehi",
  "sn12:24.7.3_1": "saddhiṁ ahosi kathāsallāpo taṁ sabbaṁ bhagavato ārocesi.",
  "sn12:24.8.1_0": "“Sādhu sādhu, ānanda, yathā taṁ sāriputto sammā byākaramāno byākareyya.",
  "sn12:24.8.2_0": "Paṭiccasamuppannaṁ kho, ānanda, dukkhaṁ vuttaṁ mayā.",
  "sn12:24.8.3_0": "Kiṁ paṭicca?",
  "sn12:24.8.4_0": "Phassaṁ paṭicca.",
  "sn12:24.8.5_0": "Iti vadaṁ vuttavādī ceva me assa,",
  "sn12:24.8.5_1": "na ca maṁ abhūtena abbhācikkheyya,",
  "sn12:24.8.5_2": "dhammassa cānudhammaṁ byākareyya,",
  "sn12:24.8.5_3": "na ca koci sahadhammiko vādānupāto gārayhaṁ ṭhānaṁ āgaccheyya.",
  "sn12:24.9.1_0": "Tatrānanda, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.",
  "sn12:24.9.2_0": "Yepi te …pe…",
  "sn12:24.9.3_0": "yepi te …pe…",
  "sn12:24.9.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.",
  "sn12:24.10.1_0": "Tatrānanda,",
  "sn12:24.10.1_1": "yepi te samaṇabrāhmaṇā kammavādā sayaṅkataṁ dukkhaṁ paññapenti,",
  "sn12:24.10.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.10.2_0": "Yepi te …pe…",
  "sn12:24.10.3_0": "yepi te …pe…",
  "sn12:24.10.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti,",
  "sn12:24.10.4_1": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.11.1_0": "Ekamidāhaṁ, ānanda, samayaṁ idheva rājagahe viharāmi veḷuvane kalandakanivāpe.",
  "sn12:24.11.2_0": "Atha khvāhaṁ, ānanda, pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisiṁ.",
  "sn12:24.11.3_0": "Tassa mayhaṁ, ānanda, etadahosi:",
  "sn12:24.11.4_0": "‘atippago kho tāva rājagahe piṇḍāya carituṁ.",
  "sn12:24.11.5_0": "Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti.",
  "sn12:24.12.1_0": "Atha khvāhaṁ, ānanda,",
  "sn12:24.12.1_1": "yena aññatitthiyānaṁ paribbājakānaṁ ārāmo tenupasaṅkamiṁ;",
  "sn12:24.12.1_2": "upasaṅkamitvā tehi aññatitthiyehi paribbājakehi saddhiṁ sammodiṁ.",
  "sn12:24.12.2_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ.",
  "sn12:24.12.2_1": "Ekamantaṁ nisinnaṁ kho maṁ, ānanda,",
  "sn12:24.12.2_2": "te aññatitthiyā paribbājakā etadavocuṁ:",
  "sn12:24.13.1_0": "‘Santāvuso gotama, eke samaṇabrāhmaṇā kammavādā sayaṅkataṁ dukkhaṁ paññapenti.",
  "sn12:24.13.2_0": "Santi panāvuso gotama, eke samaṇabrāhmaṇā kammavādā paraṅkataṁ dukkhaṁ paññapenti.",
  "sn12:24.13.3_0": "Santāvuso gotama, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti.",
  "sn12:24.13.4_0": "Santi panāvuso gotama,",
  "sn12:24.13.4_1": "eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.",
  "sn12:24.13.5_0": "Idha no āyasmā gotamo kiṁvādī kimakkhāyī?",
  "sn12:24.13.6_0": "Kathaṁ byākaramānā ca mayaṁ vuttavādino ceva āyasmato gotamassa assāma,",
  "sn12:24.13.6_1": "na ca āyasmantaṁ gotamaṁ abhūtena abbhācikkheyyāma,",
  "sn12:24.13.6_2": "dhammassa cānudhammaṁ byākareyyāma,",
  "sn12:24.13.6_3": "na ca koci sahadhammiko vādānupāto gārayhaṁ ṭhānaṁ āgaccheyyā’ti?",
  "sn12:24.14.1_0": "Evaṁ vuttāhaṁ, ānanda, te aññatitthiye paribbājake etadavocaṁ:",
  "sn12:24.14.2_0": "‘paṭiccasamuppannaṁ kho, āvuso, dukkhaṁ vuttaṁ mayā.",
  "sn12:24.14.3_0": "Kiṁ paṭicca?",
  "sn12:24.14.4_0": "Phassaṁ paṭicca.",
  "sn12:24.14.5_0": "Iti vadaṁ vuttavādī ceva me assa,",
  "sn12:24.14.5_1": "na ca maṁ abhūtena abbhācikkheyya,",
  "sn12:24.14.5_2": "dhammassa cānudhammaṁ byākareyya,",
  "sn12:24.14.5_3": "na ca koci sahadhammiko vādānupāto gārayhaṁ ṭhānaṁ āgaccheyyāti.",
  "sn12:24.15.1_0": "Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.",
  "sn12:24.15.2_0": "Yepi te …pe…",
  "sn12:24.15.3_0": "yepi te …pe…",
  "sn12:24.15.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.",
  "sn12:24.16.1_0": "Tatrāvuso,",
  "sn12:24.16.1_1": "ye te samaṇabrāhmaṇā kammavādā sayaṅkataṁ dukkhaṁ paññapenti,",
  "sn12:24.16.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:24.16.2_0": "Yepi te …pe…",
  "sn12:24.16.3_0": "yepi te …pe…",
  "sn12:24.16.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti,",
  "sn12:24.16.4_1": "te vata aññatra phassā paṭisaṁvedissantīti netaṁ ṭhānaṁ vijjatī’”ti.",
  "sn12:24.17.1_0": "“Acchariyaṁ bhante, abbhutaṁ bhante.",
  "sn12:24.17.2_0": "Yatra hi nāma ekena padena sabbo attho vutto bhavissati.",
  "sn12:24.17.3_0": "Siyā nu kho, bhante, esevattho vitthārena vuccamāno gambhīro ceva assa gambhīrāvabhāso cā”ti?",
  "sn12:24.18.1_0": "“Tena hānanda, taññevettha paṭibhātū”ti.",
  "sn12:24.18.2_0": "“Sace maṁ, bhante, evaṁ puccheyyuṁ:",
  "sn12:24.18.3_0": "‘jarāmaraṇaṁ, āvuso ānanda, kiṁnidānaṁ kiṁsamudayaṁ kiṁjātikaṁ kiṁpabhavan’ti?",
  "sn12:24.18.4_0": "Evaṁ puṭṭhohaṁ, bhante, evaṁ byākareyyaṁ:",
  "sn12:24.18.5_0": "‘jarāmaraṇaṁ kho, āvuso, jātinidānaṁ jātisamudayaṁ jātijātikaṁ jātipabhavan’ti.",
  "sn12:24.18.6_0": "Evaṁ puṭṭhohaṁ, bhante, evaṁ byākareyyaṁ.",
  "sn12:24.19.1_0": "Sace maṁ, bhante, evaṁ puccheyyuṁ:",
  "sn12:24.19.2_0": "‘jāti panāvuso ānanda, kiṁnidānā kiṁsamudayā kiṁjātikā kiṁpabhavā’ti?",
  "sn12:24.19.3_0": "Evaṁ puṭṭhohaṁ, bhante, evaṁ byākareyyaṁ:",
  "sn12:24.19.4_0": "‘jāti kho, āvuso, bhavanidānā bhavasamudayā bhavajātikā bhavappabhavā’ti.",
  "sn12:24.19.5_0": "Evaṁ puṭṭhohaṁ, bhante, evaṁ byākareyyaṁ.",
  "sn12:24.20.1_0": "Sace maṁ, bhante, evaṁ puccheyyuṁ:",
  "sn12:24.20.2_0": "‘bhavo panāvuso ānanda, kiṁnidāno kiṁsamudayo kiṁjātiko kiṁpabhavo’ti?",
  "sn12:24.20.3_0": "Evaṁ puṭṭhohaṁ, bhante, evaṁ byākareyyaṁ:",
  "sn12:24.20.4_0": "‘bhavo kho, āvuso, upādānanidāno upādānasamudayo upādānajātiko upādānappabhavo’ti.",
  "sn12:24.20.5_0": "Evaṁ puṭṭhohaṁ, bhante, evaṁ byākareyyaṁ.",
  "sn12:24.21.1_0": "Sace maṁ, bhante, evaṁ puccheyyuṁ—",
  "sn12:24.21.2_0": "upādānaṁ panāvuso …pe…",
  "sn12:24.21.3_0": "taṇhā panāvuso …pe…",
  "sn12:24.21.4_0": "vedanā panāvuso …pe…",
  "sn12:24.21.5_0": "sace maṁ, bhante, evaṁ puccheyyuṁ:",
  "sn12:24.21.6_0": "‘phasso panāvuso ānanda, kiṁnidāno kiṁsamudayo kiṁjātiko kiṁpabhavo’ti?",
  "sn12:24.21.7_0": "Evaṁ puṭṭhohaṁ, bhante, evaṁ byākareyyaṁ:",
  "sn12:24.21.8_0": "‘phasso kho, āvuso, saḷāyatananidāno saḷāyatanasamudayo saḷāyatanajātiko saḷāyatanappabhavo’ti.",
  "sn12:24.21.9_0": "‘Channaṁ tveva, āvuso, phassāyatanānaṁ asesavirāganirodhā phassanirodho;",
  "sn12:24.21.10_0": "phassanirodhā vedanānirodho;",
  "sn12:24.21.11_0": "vedanānirodhā taṇhānirodho;",
  "sn12:24.21.12_0": "taṇhānirodhā upādānanirodho;",
  "sn12:24.21.13_0": "upādānanirodhā bhavanirodho;",
  "sn12:24.21.14_0": "bhavanirodhā jātinirodho;",
  "sn12:24.21.15_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:24.21.16_0": "Evametassa kevalassa dukkhakkhandhassa nirodho hotī’ti.",
  "sn12:24.21.17_0": "Evaṁ puṭṭhohaṁ, bhante, evaṁ byākareyyan”ti.",
  "sn12:24.21.18_0": "Catutthaṁ.",
  "sn12:25.0.1_0": "Saṁyutta Nikāya 12",
  "sn12:25.0.2_0": "3. Dasabalavagga",
  "sn12:25.0.3_0": "25. Bhūmijasutta",
  "sn12:25.1.1_0": "Sāvatthiyaṁ viharati.",
  "sn12:25.1.2_0": "Atha kho āyasmā bhūmijo sāyanhasamayaṁ paṭisallānā vuṭṭhito yenāyasmā sāriputto tenupasaṅkami;",
  "sn12:25.1.2_1": "upasaṅkamitvā āyasmatā sāriputtena saddhiṁ sammodi.",
  "sn12:25.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:25.1.3_1": "Ekamantaṁ nisinno kho āyasmā bhūmijo āyasmantaṁ sāriputtaṁ etadavoca:",
  "sn12:25.2.1_0": "“Santāvuso sāriputta, eke samaṇabrāhmaṇā kammavādā sayaṅkataṁ sukhadukkhaṁ paññapenti.",
  "sn12:25.2.2_0": "Santi panāvuso sāriputta, eke samaṇabrāhmaṇā kammavādā paraṅkataṁ sukhadukkhaṁ paññapenti.",
  "sn12:25.2.3_0": "Santāvuso sāriputta, eke samaṇabrāhmaṇā kammavādā sayaṅkatañca paraṅkatañca sukhadukkhaṁ paññapenti.",
  "sn12:25.2.4_0": "Santi panāvuso sāriputta,",
  "sn12:25.2.4_1": "eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti.",
  "sn12:25.2.5_0": "Idha no, āvuso sāriputta, bhagavā kiṁvādī kimakkhāyī,",
  "sn12:25.2.6_0": "kathaṁ byākaramānā ca mayaṁ vuttavādino ceva bhagavato assāma,",
  "sn12:25.2.6_1": "na ca bhagavantaṁ abhūtena abbhācikkheyyāma,",
  "sn12:25.2.6_2": "dhammassa cānudhammaṁ byākareyyāma,",
  "sn12:25.2.6_3": "na ca koci sahadhammiko vādānupāto gārayhaṁ ṭhānaṁ āgaccheyyā”ti?",
  "sn12:25.3.1_0": "“Paṭiccasamuppannaṁ kho, āvuso, sukhadukkhaṁ vuttaṁ bhagavatā.",
  "sn12:25.3.2_0": "Kiṁ paṭicca?",
  "sn12:25.3.3_0": "Phassaṁ paṭicca.",
  "sn12:25.3.4_0": "Iti vadaṁ vuttavādī ceva bhagavato assa,",
  "sn12:25.3.4_1": "na ca bhagavantaṁ abhūtena abbhācikkheyya,",
  "sn12:25.3.4_2": "dhammassa cānudhammaṁ byākareyya,",
  "sn12:25.3.4_3": "na ca koci sahadhammiko vādānupāto gārayhaṁ ṭhānaṁ āgaccheyya.",
  "sn12:25.4.1_0": "Tatrāvuso, ye te samaṇabrāhmaṇā kammavādā sayaṅkataṁ sukhadukkhaṁ paññapenti, tadapi phassapaccayā.",
  "sn12:25.4.2_0": "Yepi te …pe…",
  "sn12:25.4.3_0": "yepi te …pe…",
  "sn12:25.4.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti,",
  "sn12:25.4.4_1": "tadapi phassapaccayā.",
  "sn12:25.5.1_0": "Tatrāvuso,",
  "sn12:25.5.1_1": "ye te samaṇabrāhmaṇā kammavādā sayaṅkataṁ sukhadukkhaṁ paññapenti,",
  "sn12:25.5.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:25.5.2_0": "Yepi te …pe…",
  "sn12:25.5.3_0": "yepi te …pe…",
  "sn12:25.5.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti,",
  "sn12:25.5.4_1": "te vata aññatra phassā paṭisaṁvedissantīti netaṁ ṭhānaṁ vijjatī”ti.",
  "sn12:25.6.1_0": "Assosi kho āyasmā ānando āyasmato sāriputtassa āyasmatā bhūmijena saddhiṁ imaṁ kathāsallāpaṁ.",
  "sn12:25.6.2_0": "Atha kho āyasmā ānando yena bhagavā tenupasaṅkami;",
  "sn12:25.6.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:25.6.3_0": "Ekamantaṁ nisinno kho āyasmā ānando yāvatako āyasmato sāriputtassa āyasmatā bhūmijena saddhiṁ ahosi kathāsallāpo taṁ sabbaṁ bhagavato ārocesi.",
  "sn12:25.7.1_0": "“Sādhu sādhu, ānanda, yathā taṁ sāriputto sammā byākaramāno byākareyya.",
  "sn12:25.7.2_0": "Paṭiccasamuppannaṁ kho, ānanda, sukhadukkhaṁ vuttaṁ mayā.",
  "sn12:25.7.3_0": "Kiṁ paṭicca?",
  "sn12:25.7.4_0": "Phassaṁ paṭicca.",
  "sn12:25.7.5_0": "Iti vadaṁ vuttavādī ceva me assa,",
  "sn12:25.7.5_1": "na ca maṁ abhūtena abbhācikkheyya,",
  "sn12:25.7.5_2": "dhammassa cānudhammaṁ byākareyya,",
  "sn12:25.7.5_3": "na ca koci sahadhammiko vādānupāto gārayhaṁ ṭhānaṁ āgaccheyya.",
  "sn12:25.8.1_0": "Tatrānanda, ye te samaṇabrāhmaṇā kammavādā sayaṅkataṁ sukhadukkhaṁ paññapenti tadapi phassapaccayā.",
  "sn12:25.8.2_0": "Yepi te …pe…",
  "sn12:25.8.3_0": "yepi te …pe…",
  "sn12:25.8.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti tadapi phassapaccayā.",
  "sn12:25.9.1_0": "Tatrānanda,",
  "sn12:25.9.1_1": "ye te samaṇabrāhmaṇā kammavādā sayaṅkataṁ sukhadukkhaṁ paññapenti,",
  "sn12:25.9.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:25.9.2_0": "Yepi te …pe…",
  "sn12:25.9.3_0": "yepi te …pe…",
  "sn12:25.9.4_0": "yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti,",
  "sn12:25.9.4_1": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:25.10.1_0": "Kāye vā hānanda, sati kāyasañcetanāhetu uppajjati ajjhattaṁ sukhadukkhaṁ.",
  "sn12:25.10.2_0": "Vācāya vā hānanda, sati vacīsañcetanāhetu uppajjati ajjhattaṁ sukhadukkhaṁ.",
  "sn12:25.10.3_0": "Mane vā hānanda, sati manosañcetanāhetu uppajjati ajjhattaṁ sukhadukkhaṁ avijjāpaccayā ca.",
  "sn12:25.11.1_0": "Sāmaṁ vā taṁ, ānanda,",
  "sn12:25.11.1_1": "kāyasaṅkhāraṁ abhisaṅkharoti,",
  "sn12:25.11.1_2": "yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.11.2_0": "Pare vā taṁ, ānanda,",
  "sn12:25.11.2_1": "kāyasaṅkhāraṁ abhisaṅkharonti,",
  "sn12:25.11.2_2": "yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.11.3_0": "Sampajāno vā taṁ, ānanda,",
  "sn12:25.11.3_1": "kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.11.4_0": "Asampajāno vā taṁ, ānanda,",
  "sn12:25.11.4_1": "kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.12.1_0": "Sāmaṁ vā taṁ, ānanda,",
  "sn12:25.12.1_1": "vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.12.2_0": "Pare vā taṁ, ānanda,",
  "sn12:25.12.2_1": "vacīsaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.12.3_0": "Sampajāno vā taṁ, ānanda …pe…",
  "sn12:25.12.4_0": "asampajāno vā taṁ, ānanda,",
  "sn12:25.12.4_1": "vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.13.1_0": "Sāmaṁ vā taṁ, ānanda,",
  "sn12:25.13.1_1": "manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.13.2_0": "Pare vā taṁ, ānanda,",
  "sn12:25.13.2_1": "manosaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.13.3_0": "Sampajāno vā taṁ, ānanda …pe…",
  "sn12:25.13.4_0": "asampajāno vā taṁ, ānanda,",
  "sn12:25.13.4_1": "manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.14.1_0": "Imesu, ānanda, dhammesu avijjā anupatitā.",
  "sn12:25.14.2_0": "Avijjāya tveva, ānanda,",
  "sn12:25.14.2_1": "asesavirāganirodhā so kāyo na hoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.14.2_2": "Sā vācā na hoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.14.2_3": "So mano na hoti yaṁpaccayāssa taṁ uppajjati ajjhattaṁ sukhadukkhaṁ.",
  "sn12:25.14.3_0": "Khettaṁ taṁ na hoti …pe…",
  "sn12:25.14.3_1": "vatthu taṁ na hoti …pe…",
  "sn12:25.14.3_2": "āyatanaṁ taṁ na hoti …pe…",
  "sn12:25.14.3_3": "adhikaraṇaṁ taṁ na hoti yaṁpaccayāssa taṁ uppajjati ajjhattaṁ sukhadukkhan”ti.",
  "sn12:25.14.4_0": "Pañcamaṁ.",
  "sn12:26.0.1_0": "Saṁyutta Nikāya 12",
  "sn12:26.0.2_0": "3. Dasabalavagga",
  "sn12:26.0.3_0": "26. Upavāṇasutta",
  "sn12:26.1.1_0": "Sāvatthiyaṁ viharati.",
  "sn12:26.1.2_0": "Atha kho āyasmā upavāṇo yena bhagavā tenupasaṅkami;",
  "sn12:26.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:26.1.2_2": "Ekamantaṁ nisinno kho āyasmā upavāṇo bhagavantaṁ etadavoca:",
  "sn12:26.2.1_0": "“Santi pana, bhante, eke samaṇabrāhmaṇā sayaṅkataṁ dukkhaṁ paññapenti.",
  "sn12:26.2.2_0": "Santi pana, bhante, eke samaṇabrāhmaṇā paraṅkataṁ dukkhaṁ paññapenti.",
  "sn12:26.2.3_0": "Santi pana, bhante, eke samaṇabrāhmaṇā sayaṅkatañca paraṅkatañca dukkhaṁ paññapenti.",
  "sn12:26.2.4_0": "Santi pana, bhante,",
  "sn12:26.2.4_1": "eke samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.",
  "sn12:26.2.5_0": "Idha no, bhante,",
  "sn12:26.2.5_1": "bhagavā kiṁvādī kimakkhāyī kathaṁ byākaramānā ca mayaṁ vuttavādino ceva bhagavato assāma,",
  "sn12:26.2.5_2": "na ca bhagavantaṁ abhūtena abbhācikkheyyāma,",
  "sn12:26.2.5_3": "dhammassa cānudhammaṁ byākareyyāma,",
  "sn12:26.2.5_4": "na ca koci sahadhammiko vādānupāto gārayhaṁ ṭhānaṁ āgaccheyyā”ti?",
  "sn12:26.3.1_0": "“Paṭiccasamuppannaṁ kho, upavāṇa, dukkhaṁ vuttaṁ mayā.",
  "sn12:26.3.2_0": "Kiṁ paṭicca?",
  "sn12:26.3.3_0": "Phassaṁ paṭicca.",
  "sn12:26.3.4_0": "Iti vadaṁ vuttavādī ceva me assa,",
  "sn12:26.3.4_1": "na ca maṁ abhūtena abbhācikkheyya,",
  "sn12:26.3.4_2": "dhammassa cānudhammaṁ byākareyya,",
  "sn12:26.3.4_3": "na ca koci sahadhammiko vādānupāto gārayhaṁ ṭhānaṁ āgaccheyya.",
  "sn12:26.4.1_0": "Tatra, upavāṇa, ye te samaṇabrāhmaṇā sayaṅkataṁ dukkhaṁ paññapenti, tadapi phassapaccayā.",
  "sn12:26.4.2_0": "Yepi te …pe…",
  "sn12:26.4.3_0": "yepi te …pe…",
  "sn12:26.4.4_0": "yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.",
  "sn12:26.5.1_0": "Tatra, upavāṇa,",
  "sn12:26.5.1_1": "ye te samaṇabrāhmaṇā sayaṅkataṁ dukkhaṁ paññapenti,",
  "sn12:26.5.1_2": "te vata aññatra phassā paṭisaṁvedissantīti netaṁ ṭhānaṁ vijjati.",
  "sn12:26.5.2_0": "Yepi te …pe…",
  "sn12:26.5.3_0": "yepi te …pe…",
  "sn12:26.5.4_0": "yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti,",
  "sn12:26.5.4_1": "te vata aññatra phassā paṭisaṁvedissantīti netaṁ ṭhānaṁ vijjatī”ti.",
  "sn12:26.5.5_0": "Chaṭṭhaṁ.",
  "sn12:27.0.1_0": "Saṁyutta Nikāya 12",
  "sn12:27.0.2_0": "3. Dasabalavagga",
  "sn12:27.0.3_0": "27. Paccayasutta",
  "sn12:27.1.1_0": "Sāvatthiyaṁ viharati.",
  "sn12:27.1.2_0": "“Avijjāpaccayā, bhikkhave, saṅkhārā;",
  "sn12:27.1.3_0": "saṅkhārapaccayā viññāṇaṁ …pe…",
  "sn12:27.1.4_0": "evametassa kevalassa dukkhakkhandhassa samudayo hoti.",
  "sn12:27.2.1_0": "Katamañca, bhikkhave, jarāmaraṇaṁ?",
  "sn12:27.2.2_0": "Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—",
  "sn12:27.2.3_0": "ayaṁ vuccati jarā.",
  "sn12:27.2.4_0": "Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo;",
  "sn12:27.2.5_0": "idaṁ vuccati maraṇaṁ.",
  "sn12:27.2.6_0": "Iti ayañca jarā idañca maraṇaṁ.",
  "sn12:27.2.7_0": "Idaṁ vuccati, bhikkhave, jarāmaraṇaṁ.",
  "sn12:27.2.8_0": "Jātisamudayā jarāmaraṇasamudayo;",
  "sn12:27.2.9_0": "jātinirodhā jarāmaraṇanirodho.",
  "sn12:27.2.10_0": "Ayameva ariyo aṭṭhaṅgiko maggo jarāmaraṇanirodhagāminī paṭipadā.",
  "sn12:27.2.11_0": "Seyyathidaṁ—sammādiṭṭhi,",
  "sn12:27.2.11_1": "sammāsaṅkappo,",
  "sn12:27.2.11_2": "sammāvācā,",
  "sn12:27.2.11_3": "sammākammanto,",
  "sn12:27.2.11_4": "sammāājīvo,",
  "sn12:27.2.11_5": "sammāvāyāmo,",
  "sn12:27.2.11_6": "sammāsati,",
  "sn12:27.2.11_7": "sammāsamādhi.",
  "sn12:27.3.1_0": "Katamā ca, bhikkhave, jāti …pe…",
  "sn12:27.3.2_0": "katamo ca, bhikkhave, bhavo …",
  "sn12:27.3.3_0": "katamañca, bhikkhave, upādānaṁ …",
  "sn12:27.3.4_0": "katamā ca, bhikkhave, taṇhā …",
  "sn12:27.3.5_0": "katamā ca, bhikkhave, vedanā …",
  "sn12:27.3.6_0": "katamo ca, bhikkhave, phasso …",
  "sn12:27.3.7_0": "katamañca, bhikkhave, saḷāyatanaṁ …",
  "sn12:27.3.8_0": "katamañca, bhikkhave, nāmarūpaṁ …",
  "sn12:27.3.9_0": "katamañca, bhikkhave, viññāṇaṁ …?",
  "sn12:27.4.1_0": "Katame ca, bhikkhave, saṅkhārā?",
  "sn12:27.4.2_0": "Tayome, bhikkhave, saṅkhārā—",
  "sn12:27.4.3_0": "kāyasaṅkhāro, vacīsaṅkhāro, cittasaṅkhāro.",
  "sn12:27.4.4_0": "Ime vuccanti, bhikkhave, saṅkhārā.",
  "sn12:27.4.5_0": "Avijjāsamudayā saṅkhārasamudayo;",
  "sn12:27.4.6_0": "avijjānirodhā saṅkhāranirodho.",
  "sn12:27.4.7_0": "Ayameva ariyo aṭṭhaṅgiko maggo saṅkhāranirodhagāminī paṭipadā.",
  "sn12:27.4.8_0": "Seyyathidaṁ—sammādiṭṭhi …pe… sammāsamādhi.",
  "sn12:27.5.1_0": "Yato kho,",
  "sn12:27.5.1_1": "bhikkhave,",
  "sn12:27.5.1_2": "ariyasāvako evaṁ paccayaṁ pajānāti,",
  "sn12:27.5.1_3": "evaṁ paccayasamudayaṁ pajānāti,",
  "sn12:27.5.1_4": "evaṁ paccayanirodhaṁ pajānāti,",
  "sn12:27.5.1_5": "evaṁ paccayanirodhagāminiṁ paṭipadaṁ pajānāti.",
  "sn12:27.5.2_0": "Ayaṁ vuccati,",
  "sn12:27.5.2_1": "bhikkhave,",
  "sn12:27.5.2_2": "ariyasāvako diṭṭhisampanno itipi,",
  "sn12:27.5.2_3": "dassanasampanno itipi,",
  "sn12:27.5.2_4": "āgato imaṁ saddhammaṁ itipi,",
  "sn12:27.5.2_5": "passati imaṁ saddhammaṁ itipi,",
  "sn12:27.5.2_6": "sekkhena ñāṇena samannāgato itipi,",
  "sn12:27.5.2_7": "sekkhāya vijjāya samannāgato itipi,",
  "sn12:27.5.2_8": "dhammasotaṁ samāpanno itipi,",
  "sn12:27.5.2_9": "ariyo nibbedhikapañño itipi,",
  "sn12:27.5.2_10": "amatadvāraṁ āhacca tiṭṭhati itipī”ti.",
  "sn12:27.5.3_0": "Sattamaṁ.",
  "sn12:28.0.1_0": "Saṁyutta Nikāya 12",
  "sn12:28.0.2_0": "3. Dasabalavagga",
  "sn12:28.0.3_0": "28. Bhikkhusutta",
  "sn12:28.1.1_0": "Sāvatthiyaṁ viharati.",
  "sn12:28.1.2_0": "“Tatra kho …pe…",
  "sn12:28.1.3_0": "idha,",
  "sn12:28.1.3_1": "bhikkhave,",
  "sn12:28.1.3_2": "bhikkhu jarāmaraṇaṁ pajānāti,",
  "sn12:28.1.3_3": "jarāmaraṇasamudayaṁ pajānāti,",
  "sn12:28.1.3_4": "jarāmaraṇanirodhaṁ pajānāti,",
  "sn12:28.1.3_5": "jarāmaraṇanirodhagāminiṁ paṭipadaṁ pajānāti,",
  "sn12:28.1.3_6": "jātiṁ pajānāti …pe…",
  "sn12:28.1.4_0": "bhavaṁ pajānāti …",
  "sn12:28.1.5_0": "upādānaṁ pajānāti …",
  "sn12:28.1.6_0": "taṇhaṁ pajānāti …",
  "sn12:28.1.7_0": "vedanaṁ pajānāti …",
  "sn12:28.1.8_0": "phassaṁ pajānāti …",
  "sn12:28.1.9_0": "saḷāyatanaṁ pajānāti …",
  "sn12:28.1.10_0": "nāmarūpaṁ pajānāti …",
  "sn12:28.1.11_0": "viññāṇaṁ pajānāti …",
  "sn12:28.1.12_0": "saṅkhāre pajānāti,",
  "sn12:28.1.12_1": "saṅkhārasamudayaṁ pajānāti,",
  "sn12:28.1.12_2": "saṅkhāranirodhaṁ pajānāti,",
  "sn12:28.1.12_3": "saṅkhāranirodhagāminiṁ paṭipadaṁ pajānāti.",
  "sn12:28.2.1_0": "Katamañca, bhikkhave, jarāmaraṇaṁ?",
  "sn12:28.2.2_0": "Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—",
  "sn12:28.2.3_0": "ayaṁ vuccati jarā.",
  "sn12:28.2.4_0": "Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo;",
  "sn12:28.2.5_0": "idaṁ vuccati maraṇaṁ.",
  "sn12:28.2.6_0": "Iti ayañca jarā idañca maraṇaṁ.",
  "sn12:28.2.7_0": "Idaṁ vuccati, bhikkhave, jarāmaraṇaṁ.",
  "sn12:28.2.8_0": "Jātisamudayā jarāmaraṇasamudayo;",
  "sn12:28.2.9_0": "jātinirodhā jarāmaraṇanirodho.",
  "sn12:28.2.10_0": "Ayameva ariyo aṭṭhaṅgiko maggo jarāmaraṇanirodhagāminī paṭipadā.",
  "sn12:28.2.11_0": "Seyyathidaṁ—sammādiṭṭhi …pe… sammāsamādhi.",
  "sn12:28.3.1_0": "Katamā ca, bhikkhave, jāti …pe…",
  "sn12:28.3.2_0": "katamo ca, bhikkhave, bhavo …",
  "sn12:28.3.3_0": "katamañca, bhikkhave, upādānaṁ …",
  "sn12:28.3.4_0": "katamā ca, bhikkhave, taṇhā …",
  "sn12:28.3.5_0": "vedanā …",
  "sn12:28.3.6_0": "phasso …",
  "sn12:28.3.7_0": "saḷāyatanaṁ …",
  "sn12:28.3.8_0": "nāmarūpaṁ …",
  "sn12:28.3.9_0": "viññāṇaṁ ….",
  "sn12:28.4.1_0": "Katame ca, bhikkhave, saṅkhārā?",
  "sn12:28.4.2_0": "Tayome, bhikkhave, saṅkhārā—",
  "sn12:28.4.3_0": "kāyasaṅkhāro, vacīsaṅkhāro, cittasaṅkhāro.",
  "sn12:28.4.4_0": "Ime vuccanti, bhikkhave, saṅkhārā.",
  "sn12:28.4.5_0": "Avijjāsamudayā saṅkhārasamudayo;",
  "sn12:28.4.6_0": "avijjānirodhā saṅkhāranirodho.",
  "sn12:28.4.7_0": "Ayameva ariyo aṭṭhaṅgiko maggo saṅkhāranirodhagāminī paṭipadā.",
  "sn12:28.4.8_0": "Seyyathidaṁ—sammādiṭṭhi …pe… sammāsamādhi.",
  "sn12:28.5.1_0": "Yato kho,",
  "sn12:28.5.1_1": "bhikkhave,",
  "sn12:28.5.1_2": "bhikkhu evaṁ jarāmaraṇaṁ pajānāti,",
  "sn12:28.5.1_3": "evaṁ jarāmaraṇasamudayaṁ pajānāti,",
  "sn12:28.5.1_4": "evaṁ jarāmaraṇanirodhaṁ pajānāti,",
  "sn12:28.5.1_5": "evaṁ jarāmaraṇanirodhagāminiṁ paṭipadaṁ pajānāti,",
  "sn12:28.5.1_6": "evaṁ jātiṁ pajānāti …pe…",
  "sn12:28.5.2_0": "bhavaṁ …",
  "sn12:28.5.3_0": "upādānaṁ …",
  "sn12:28.5.4_0": "taṇhaṁ …",
  "sn12:28.5.5_0": "vedanaṁ …",
  "sn12:28.5.6_0": "phassaṁ …",
  "sn12:28.5.7_0": "saḷāyatanaṁ …",
  "sn12:28.5.8_0": "nāmarūpaṁ …",
  "sn12:28.5.9_0": "viññāṇaṁ …",
  "sn12:28.5.10_0": "saṅkhāre …",
  "sn12:28.5.11_0": "saṅkhārasamudayaṁ …",
  "sn12:28.5.12_0": "saṅkhāranirodhaṁ …",
  "sn12:28.5.13_0": "evaṁ saṅkhāranirodhagāminiṁ paṭipadaṁ pajānāti.",
  "sn12:28.5.14_0": "Ayaṁ vuccati,",
  "sn12:28.5.14_1": "bhikkhave,",
  "sn12:28.5.14_2": "bhikkhu diṭṭhisampanno itipi,",
  "sn12:28.5.14_3": "dassanasampanno itipi,",
  "sn12:28.5.14_4": "āgato imaṁ saddhammaṁ itipi,",
  "sn12:28.5.14_5": "passati imaṁ saddhammaṁ itipi,",
  "sn12:28.5.14_6": "sekkhena ñāṇena samannāgato itipi,",
  "sn12:28.5.14_7": "sekkhāya vijjāya samannāgato itipi,",
  "sn12:28.5.14_8": "dhammasotaṁ samāpanno itipi,",
  "sn12:28.5.14_9": "ariyo nibbedhikapañño itipi,",
  "sn12:28.5.14_10": "amatadvāraṁ āhacca tiṭṭhati itipī”ti.",
  "sn12:28.5.15_0": "Aṭṭhamaṁ.",
  "sn12:29.0.1_0": "Saṁyutta Nikāya 12",
  "sn12:29.0.2_0": "3. Dasabalavagga",
  "sn12:29.0.3_0": "29. Samaṇabrāhmaṇasutta",
  "sn12:29.1.1_0": "Sāvatthiyaṁ viharati.",
  "sn12:29.1.2_0": "“Tatra kho …pe…",
  "sn12:29.1.3_0": "ye hi keci,",
  "sn12:29.1.3_1": "bhikkhave,",
  "sn12:29.1.3_2": "samaṇā vā brāhmaṇā vā jarāmaraṇaṁ na parijānanti,",
  "sn12:29.1.3_3": "jarāmaraṇasamudayaṁ na parijānanti,",
  "sn12:29.1.3_4": "jarāmaraṇanirodhaṁ na parijānanti,",
  "sn12:29.1.3_5": "jarāmaraṇanirodhagāminiṁ paṭipadaṁ na parijānanti,",
  "sn12:29.1.3_6": "jātiṁ na parijānanti …pe…",
  "sn12:29.1.4_0": "bhavaṁ …",
  "sn12:29.1.5_0": "upādānaṁ …",
  "sn12:29.1.6_0": "taṇhaṁ …",
  "sn12:29.1.7_0": "vedanaṁ …",
  "sn12:29.1.8_0": "phassaṁ …",
  "sn12:29.1.9_0": "saḷāyatanaṁ …",
  "sn12:29.1.10_0": "nāmarūpaṁ …",
  "sn12:29.1.11_0": "viññāṇaṁ …",
  "sn12:29.1.12_0": "saṅkhāre …",
  "sn12:29.1.13_0": "saṅkhārasamudayaṁ …",
  "sn12:29.1.14_0": "saṅkhāranirodhaṁ …",
  "sn12:29.1.15_0": "saṅkhāranirodhagāminiṁ paṭipadaṁ na parijānanti.",
  "sn12:29.1.16_0": "Na mete,",
  "sn12:29.1.16_1": "bhikkhave,",
  "sn12:29.1.16_2": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā.",
  "sn12:29.1.16_3": "Na ca panete āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn12:29.2.1_0": "Ye ca kho keci,",
  "sn12:29.2.1_1": "bhikkhave,",
  "sn12:29.2.1_2": "samaṇā vā brāhmaṇā vā jarāmaraṇaṁ parijānanti,",
  "sn12:29.2.1_3": "jarāmaraṇasamudayaṁ parijānanti,",
  "sn12:29.2.1_4": "jarāmaraṇanirodhaṁ parijānanti,",
  "sn12:29.2.1_5": "jarāmaraṇanirodhagāminiṁ paṭipadaṁ parijānanti,",
  "sn12:29.2.1_6": "jātiṁ parijānanti …pe…",
  "sn12:29.2.2_0": "bhavaṁ …",
  "sn12:29.2.3_0": "upādānaṁ …",
  "sn12:29.2.4_0": "taṇhaṁ …",
  "sn12:29.2.5_0": "vedanaṁ …",
  "sn12:29.2.6_0": "phassaṁ …",
  "sn12:29.2.7_0": "saḷāyatanaṁ …",
  "sn12:29.2.8_0": "nāmarūpaṁ …",
  "sn12:29.2.9_0": "viññāṇaṁ …",
  "sn12:29.2.10_0": "saṅkhāre parijānanti,",
  "sn12:29.2.10_1": "saṅkhārasamudayaṁ parijānanti,",
  "sn12:29.2.10_2": "saṅkhāranirodhaṁ parijānanti,",
  "sn12:29.2.10_3": "saṅkhāranirodhagāminiṁ paṭipadaṁ parijānanti.",
  "sn12:29.2.11_0": "Te kho me,",
  "sn12:29.2.11_1": "bhikkhave,",
  "sn12:29.2.11_2": "samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā.",
  "sn12:29.2.11_3": "Te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn12:29.2.12_0": "Navamaṁ.",
  "sn12:30.0.1_0": "Saṁyutta Nikāya 12",
  "sn12:30.0.2_0": "3. Dasabalavagga",
  "sn12:30.0.3_0": "30. Dutiyasamaṇabrāhmaṇasutta",
  "sn12:30.1.1_0": "Sāvatthiyaṁ viharati.",
  "sn12:30.1.2_0": "“Tatra kho …pe…",
  "sn12:30.1.3_0": "ye hi keci,",
  "sn12:30.1.3_1": "bhikkhave,",
  "sn12:30.1.3_2": "samaṇā vā brāhmaṇā vā jarāmaraṇaṁ nappajānanti,",
  "sn12:30.1.3_3": "jarāmaraṇasamudayaṁ nappajānanti,",
  "sn12:30.1.3_4": "jarāmaraṇanirodhaṁ nappajānanti,",
  "sn12:30.1.3_5": "jarāmaraṇanirodhagāminiṁ paṭipadaṁ nappajānanti te vata jarāmaraṇaṁ samatikkamma ṭhassantīti netaṁ ṭhānaṁ vijjati.",
  "sn12:30.1.4_0": "Jātiṁ nappajānanti …pe…",
  "sn12:30.1.5_0": "bhavaṁ …",
  "sn12:30.1.6_0": "upādānaṁ …",
  "sn12:30.1.7_0": "taṇhaṁ …",
  "sn12:30.1.8_0": "vedanaṁ …",
  "sn12:30.1.9_0": "phassaṁ …",
  "sn12:30.1.10_0": "saḷāyatanaṁ …",
  "sn12:30.1.11_0": "nāmarūpaṁ …",
  "sn12:30.1.12_0": "viññāṇaṁ …",
  "sn12:30.1.13_0": "saṅkhāre nappajānanti,",
  "sn12:30.1.13_1": "saṅkhārasamudayaṁ nappajānanti,",
  "sn12:30.1.13_2": "saṅkhāranirodhaṁ nappajānanti,",
  "sn12:30.1.13_3": "saṅkhāranirodhagāminiṁ paṭipadaṁ nappajānanti te vata saṅkhāre samatikkamma ṭhassantīti netaṁ ṭhānaṁ vijjati.",
  "sn12:30.2.1_0": "Ye ca kho keci,",
  "sn12:30.2.1_1": "bhikkhave,",
  "sn12:30.2.1_2": "samaṇā vā brāhmaṇā vā jarāmaraṇaṁ pajānanti,",
  "sn12:30.2.1_3": "jarāmaraṇasamudayaṁ pajānanti,",
  "sn12:30.2.1_4": "jarāmaraṇanirodhaṁ pajānanti,",
  "sn12:30.2.1_5": "jarāmaraṇanirodhagāminiṁ paṭipadaṁ pajānanti te vata jarāmaraṇaṁ samatikkamma ṭhassantīti ṭhānametaṁ vijjati.",
  "sn12:30.2.2_0": "Jātiṁ pajānanti …pe…",
  "sn12:30.2.3_0": "bhavaṁ …",
  "sn12:30.2.4_0": "upādānaṁ …",
  "sn12:30.2.5_0": "taṇhaṁ …",
  "sn12:30.2.6_0": "vedanaṁ …",
  "sn12:30.2.7_0": "phassaṁ …",
  "sn12:30.2.8_0": "saḷāyatanaṁ …",
  "sn12:30.2.9_0": "nāmarūpaṁ …",
  "sn12:30.2.10_0": "viññāṇaṁ …",
  "sn12:30.2.11_0": "saṅkhāre pajānanti,",
  "sn12:30.2.11_1": "saṅkhārasamudayaṁ pajānanti,",
  "sn12:30.2.11_2": "saṅkhāranirodhaṁ pajānanti,",
  "sn12:30.2.11_3": "saṅkhāranirodhagāminiṁ paṭipadaṁ pajānanti.",
  "sn12:30.2.12_0": "Te vata saṅkhāre samatikkamma ṭhassantīti ṭhānametaṁ vijjatī”ti.",
  "sn12:30.2.13_0": "Dasamaṁ.",
  "sn12:30.2.14_0": "Dasabalavaggo tatiyo.",
  "sn12:30.3.0_0": "Tassuddānaṁ",
  "sn12:30.3.1_0": "Dve dasabalā upanisā ca,",
  "sn12:30.3.2_0": "Aññatitthiyabhūmijo;",
  "sn12:30.3.3_0": "Upavāṇo paccayo bhikkhu,",
  "sn12:30.3.4_0": "Dve ca samaṇabrāhmaṇāti.",
  "sn12:31.0.1_0": "Saṁyutta Nikāya 12",
  "sn12:31.0.2_0": "4. Kaḷārakhattiyavagga",
  "sn12:31.0.3_0": "31. Bhūtasutta",
  "sn12:31.1.1_0": "Ekaṁ samayaṁ bhagavā sāvatthiyaṁ viharati.",
  "sn12:31.1.2_0": "Tatra kho bhagavā āyasmantaṁ sāriputtaṁ āmantesi:",
  "sn12:31.1.3_0": "“vuttamidaṁ, sāriputta, pārāyane ajitapañhe:",
  "sn12:31.2.1_0": "‘Ye ca saṅkhātadhammāse,",
  "sn12:31.2.2_0": "ye ca sekkhā puthū idha;",
  "sn12:31.2.3_0": "Tesaṁ me nipako iriyaṁ,",
  "sn12:31.2.4_0": "puṭṭho pabrūhi mārisā’ti.",
  "sn12:31.3.1_0": "Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti?",
  "sn12:31.3.2_0": "Evaṁ vutte, āyasmā sāriputto tuṇhī ahosi.",
  "sn12:31.4.1_0": "Dutiyampi kho bhagavā āyasmantaṁ sāriputtaṁ āmantesi …pe…",
  "sn12:31.4.2_0": "dutiyampi kho āyasmā sāriputto tuṇhī ahosi.",
  "sn12:31.4.3_0": "Tatiyampi kho bhagavā āyasmantaṁ sāriputtaṁ āmantesi:",
  "sn12:31.4.4_0": "“vuttamidaṁ, sāriputta, pārāyane ajitapañhe:",
  "sn12:31.5.1_0": "‘Ye ca saṅkhātadhammāse,",
  "sn12:31.5.2_0": "ye ca sekkhā puthū idha;",
  "sn12:31.5.3_0": "Tesaṁ me nipako iriyaṁ,",
  "sn12:31.5.4_0": "puṭṭho pabrūhi mārisā’ti.",
  "sn12:31.6.1_0": "Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti?",
  "sn12:31.6.2_0": "Tatiyampi kho āyasmā sāriputto tuṇhī ahosi.",
  "sn12:31.7.1_0": "“Bhūtamidanti, sāriputta, passasī”ti?",
  "sn12:31.7.2_0": "“Bhūtamidanti, bhante, yathābhūtaṁ sammappaññāya passati.",
  "sn12:31.7.3_0": "Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti.",
  "sn12:31.7.4_0": "Tadāhārasambhavanti yathābhūtaṁ sammappaññāya passati.",
  "sn12:31.7.5_0": "Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti.",
  "sn12:31.7.6_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.",
  "sn12:31.7.7_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti.",
  "sn12:31.7.8_0": "Evaṁ kho, bhante, sekkho hoti.",
  "sn12:31.8.1_0": "Kathañca, bhante, saṅkhātadhammo hoti?",
  "sn12:31.8.2_0": "Bhūtamidanti, bhante, yathābhūtaṁ sammappaññāya passati.",
  "sn12:31.8.3_0": "Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti.",
  "sn12:31.8.4_0": "Tadāhārasambhavanti yathābhūtaṁ sammappaññāya passati.",
  "sn12:31.8.5_0": "Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti.",
  "sn12:31.8.6_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.",
  "sn12:31.8.7_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidā virāgā nirodhā anupādā vimutto hoti.",
  "sn12:31.8.8_0": "Evaṁ kho, bhante, saṅkhātadhammo hoti.",
  "sn12:31.8.9_0": "Iti kho, bhante, yaṁ taṁ vuttaṁ pārāyane ajitapañhe:",
  "sn12:31.9.1_0": "‘Ye ca saṅkhātadhammāse,",
  "sn12:31.9.2_0": "ye ca sekkhā puthū idha;",
  "sn12:31.9.3_0": "Tesaṁ me nipako iriyaṁ,",
  "sn12:31.9.4_0": "puṭṭho pabrūhi mārisā’ti.",
  "sn12:31.10.1_0": "Imassa khvāhaṁ, bhante, saṅkhittena bhāsitassa evaṁ vitthārena atthaṁ ājānāmī”ti.",
  "sn12:31.11.1_0": "“Sādhu sādhu, sāriputta, bhūtamidanti, sāriputta, yathābhūtaṁ sammappaññāya passati.",
  "sn12:31.11.2_0": "Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti.",
  "sn12:31.11.3_0": "Tadāhārasambhavanti yathābhūtaṁ sammappaññāya passati.",
  "sn12:31.11.4_0": "Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti.",
  "sn12:31.11.5_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.",
  "sn12:31.11.6_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti.",
  "sn12:31.11.7_0": "Evaṁ kho, sāriputta, sekkho hoti.",
  "sn12:31.12.1_0": "Kathañca, sāriputta, saṅkhātadhammo hoti?",
  "sn12:31.12.2_0": "Bhūtamidanti, sāriputta, yathābhūtaṁ sammappaññāya passati.",
  "sn12:31.12.3_0": "Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti.",
  "sn12:31.12.4_0": "Tadāhārasambhavanti yathābhūtaṁ sammappaññāya passati.",
  "sn12:31.12.5_0": "Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti.",
  "sn12:31.12.6_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.",
  "sn12:31.12.7_0": "Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññā disvā nirodhadhammassa nibbidā virāgā nirodhā anupādā vimutto hoti.",
  "sn12:31.12.8_0": "Evaṁ kho, sāriputta, saṅkhātadhammo hoti.",
  "sn12:31.12.9_0": "Iti kho, sāriputta, yaṁ taṁ vuttaṁ pārāyane ajitapañhe:",
  "sn12:31.13.1_0": "‘Ye ca saṅkhātadhammāse,",
  "sn12:31.13.2_0": "ye ca sekkhā puthū idha;",
  "sn12:31.13.3_0": "Tesaṁ me nipako iriyaṁ,",
  "sn12:31.13.4_0": "puṭṭho pabrūhi mārisā’ti.",
  "sn12:31.14.1_0": "Imassa kho, sāriputta, saṅkhittena bhāsitassa evaṁ vitthārena attho daṭṭhabbo”ti.",
  "sn12:31.14.2_0": "Paṭhamaṁ.",
  "sn12:32.0.1_0": "Saṁyutta Nikāya 12",
  "sn12:32.0.2_0": "4. Kaḷārakhattiyavagga",
  "sn12:32.0.3_0": "32. Kaḷārasutta",
  "sn12:32.1.1_0": "Sāvatthiyaṁ viharati.",
  "sn12:32.1.2_0": "Atha kho kaḷārakhattiyo bhikkhu yenāyasmā sāriputto tenupasaṅkami;",
  "sn12:32.1.2_1": "upasaṅkamitvā āyasmatā sāriputtena saddhiṁ sammodi.",
  "sn12:32.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:32.1.3_1": "Ekamantaṁ nisinno kho kaḷārakhattiyo bhikkhu āyasmantaṁ sāriputtaṁ etadavoca:",
  "sn12:32.1.4_0": "“moḷiyaphagguno, āvuso sāriputta, bhikkhu sikkhaṁ paccakkhāya hīnāyāvatto”ti.",
  "sn12:32.1.5_0": "“Na hi nūna so āyasmā imasmiṁ dhammavinaye assāsamalatthā”ti.",
  "sn12:32.2.1_0": "“Tena hāyasmā sāriputto imasmiṁ dhammavinaye assāsaṁ patto”ti?",
  "sn12:32.3.1_0": "“Na khvāhaṁ, āvuso, kaṅkhāmī”ti.",
  "sn12:32.3.2_0": "“Āyatiṁ, panāvuso”ti?",
  "sn12:32.4.1_0": "“Na khvāhaṁ, āvuso, vicikicchāmī”ti.",
  "sn12:32.5.1_0": "Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami;",
  "sn12:32.5.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:32.5.1_2": "Ekamantaṁ nisinno kho kaḷārakhattiyo bhikkhu bhagavantaṁ etadavoca:",
  "sn12:32.5.2_0": "“āyasmatā, bhante, sāriputtena aññā byākatā:",
  "sn12:32.5.3_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.",
  "sn12:32.6.1_0": "Atha kho bhagavā aññataraṁ bhikkhuṁ āmantesi:",
  "sn12:32.6.2_0": "“ehi tvaṁ, bhikkhu, mama vacanena sāriputtaṁ āmantehi:",
  "sn12:32.6.3_0": "‘satthā taṁ, āvuso sāriputta, āmantetī’”ti.",
  "sn12:32.6.4_0": "“Evaṁ,",
  "sn12:32.6.4_1": "bhante”ti kho so bhikkhu bhagavato paṭissutvā yenāyasmā sāriputto tenupasaṅkami;",
  "sn12:32.6.4_2": "upasaṅkamitvā āyasmantaṁ sāriputtaṁ etadavoca:",
  "sn12:32.6.5_0": "“satthā taṁ, āvuso sāriputta, āmantetī”ti.",
  "sn12:32.6.6_0": "“Evaṁ,",
  "sn12:32.6.6_1": "āvuso”ti kho āyasmā sāriputto tassa bhikkhuno paṭissutvā yena bhagavā tenupasaṅkami;",
  "sn12:32.6.6_2": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:32.6.6_3": "Ekamantaṁ nisinnaṁ kho āyasmantaṁ sāriputtaṁ bhagavā etadavoca:",
  "sn12:32.6.7_0": "“saccaṁ kira tayā, sāriputta, aññā byākatā:",
  "sn12:32.6.8_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?",
  "sn12:32.6.9_0": "“Na kho, bhante, etehi padehi etehi byañjanehi attho vutto”ti.",
  "sn12:32.6.10_0": "“Yena kenacipi,",
  "sn12:32.6.10_1": "sāriputta,",
  "sn12:32.6.10_2": "pariyāyena kulaputto aññaṁ byākaroti,",
  "sn12:32.6.10_3": "atha kho byākataṁ byākatato daṭṭhabban”ti.",
  "sn12:32.6.11_0": "“Nanu ahampi, bhante, evaṁ vadāmi:",
  "sn12:32.6.12_0": "‘na kho, bhante, etehi padehi etehi byañjanehi attho vutto’”ti.",
  "sn12:32.7.1_0": "“Sace taṁ, sāriputta, evaṁ puccheyyuṁ:",
  "sn12:32.7.2_0": "‘kathaṁ jānatā pana tayā, āvuso sāriputta, kathaṁ passatā aññā byākatā—",
  "sn12:32.7.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.",
  "sn12:32.7.4_0": "Evaṁ puṭṭho tvaṁ, sāriputta, kinti byākareyyāsī”ti?",
  "sn12:32.8.1_0": "“Sace maṁ, bhante, evaṁ puccheyyuṁ:",
  "sn12:32.8.2_0": "‘kathaṁ jānatā pana tayā, āvuso sāriputta, kathaṁ passatā aññā byākatā—",
  "sn12:32.8.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti;",
  "sn12:32.8.4_0": "evaṁ puṭṭhohaṁ, bhante, evaṁ byākareyyaṁ:",
  "sn12:32.8.5_0": "‘yaṁnidānā, āvuso, jāti, tassa nidānassa khayā khīṇasmiṁ khīṇāmhīti viditaṁ.",
  "sn12:32.8.6_0": "Khīṇāmhīti viditvā—",
  "sn12:32.8.7_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.",
  "sn12:32.8.8_0": "Evaṁ puṭṭhohaṁ, bhante, evaṁ byākareyyan”ti.",
  "sn12:32.9.1_0": "“Sace pana taṁ, sāriputta, evaṁ puccheyyuṁ:",
  "sn12:32.9.2_0": "‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti?",
  "sn12:32.9.3_0": "Evaṁ puṭṭho taṁ, sāriputta, kinti byākareyyāsī”ti?",
  "sn12:32.9.4_0": "“Sace maṁ, bhante, evaṁ puccheyyuṁ:",
  "sn12:32.9.5_0": "‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti?",
  "sn12:32.9.6_0": "Evaṁ puṭṭhohaṁ, bhante, evaṁ byākareyyaṁ:",
  "sn12:32.9.7_0": "‘jāti kho, āvuso, bhavanidānā bhavasamudayā bhavajātikā bhavappabhavā’ti.",
  "sn12:32.9.8_0": "Evaṁ puṭṭhohaṁ, bhante, evaṁ byākareyyan”ti.",
  "sn12:32.10.1_0": "“Sace pana taṁ, sāriputta, evaṁ puccheyyuṁ:",
  "sn12:32.10.2_0": "‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti?",
  "sn12:32.10.3_0": "Evaṁ puṭṭho tvaṁ, sāriputta, kinti byākareyyāsī”ti?",
  "sn12:32.10.4_0": "“Sace maṁ, bhante, evaṁ puccheyyuṁ:",
  "sn12:32.10.5_0": "‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti?",
  "sn12:32.10.6_0": "Evaṁ puṭṭhohaṁ, bhante, evaṁ byākareyyaṁ:",
  "sn12:32.10.7_0": "‘bhavo kho, āvuso, upādānanidāno upādānasamudayo upādānajātiko upādānappabhavo’ti.",
  "sn12:32.10.8_0": "Evaṁ puṭṭhohaṁ, bhante, evaṁ byākareyyan”ti.",
  "sn12:32.11.1_0": "“Sace pana taṁ, sāriputta, evaṁ puccheyyuṁ:",
  "sn12:32.11.2_0": "‘upādānaṁ panāvuso …pe…",
  "sn12:32.11.3_0": "sace pana taṁ, sāriputta, evaṁ puccheyyuṁ—",
  "sn12:32.11.4_0": "taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti?",
  "sn12:32.11.5_0": "Evaṁ puṭṭho tvaṁ, sāriputta, kinti byākareyyāsī”ti?",
  "sn12:32.11.6_0": "“Sace maṁ, bhante, evaṁ puccheyyuṁ:",
  "sn12:32.11.7_0": "‘taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti?",
  "sn12:32.11.8_0": "Evaṁ puṭṭhohaṁ, bhante, evaṁ byākareyyaṁ:",
  "sn12:32.11.9_0": "‘taṇhā kho, āvuso, vedanānidānā vedanāsamudayā vedanājātikā vedanāpabhavā’ti.",
  "sn12:32.11.10_0": "Evaṁ puṭṭhohaṁ, bhante, evaṁ byākareyyan”ti.",
  "sn12:32.12.1_0": "“Sace pana taṁ, sāriputta, evaṁ puccheyyuṁ:",
  "sn12:32.12.2_0": "‘kathaṁ jānato pana te, āvuso sāriputta, kathaṁ passato yā vedanāsu nandī sā na upaṭṭhāsī’ti.",
  "sn12:32.12.3_0": "Evaṁ puṭṭho tvaṁ, sāriputta, kinti byākareyyāsī”ti?",
  "sn12:32.12.4_0": "“Sace maṁ, bhante, evaṁ puccheyyuṁ:",
  "sn12:32.12.5_0": "‘kathaṁ jānato pana te,",
  "sn12:32.12.5_1": "āvuso sāriputta,",
  "sn12:32.12.5_2": "kathaṁ passato yā vedanāsu nandī sā na upaṭṭhāsī’ti evaṁ puṭṭhohaṁ, bhante,",
  "sn12:32.12.5_3": "evaṁ byākareyyaṁ:",
  "sn12:32.12.6_0": "‘tisso kho imā, āvuso, vedanā.",
  "sn12:32.12.7_0": "Katamā tisso?",
  "sn12:32.12.8_0": "Sukhā vedanā, dukkhā vedanā, adukkhamasukhā vedanā.",
  "sn12:32.12.9_0": "Imā kho, āvuso, tisso vedanā aniccā.",
  "sn12:32.12.10_0": "Yadaniccaṁ taṁ dukkhanti",
  "sn12:32.12.11_0": "viditaṁ, yā vedanāsu nandī sā na upaṭṭhāsī’ti.",
  "sn12:32.12.12_0": "Evaṁ, puṭṭhohaṁ, bhante, evaṁ byākareyyan”ti.",
  "sn12:32.13.1_0": "“Sādhu sādhu, sāriputta.",
  "sn12:32.13.2_0": "Ayampi kho, sāriputta, pariyāyo, etasseva atthassa saṅkhittena veyyākaraṇāya:",
  "sn12:32.13.3_0": "‘yaṁ kiñci vedayitaṁ taṁ dukkhasmin’”ti.",
  "sn12:32.14.1_0": "“Sace pana taṁ, sāriputta, evaṁ puccheyyuṁ:",
  "sn12:32.14.2_0": "‘kathaṁ vimokkhā pana tayā, āvuso sāriputta, aññā byākatā—",
  "sn12:32.14.3_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti?",
  "sn12:32.14.4_0": "Evaṁ puṭṭho tvaṁ, sāriputta, kinti byākareyyāsī”ti?",
  "sn12:32.14.5_0": "“Sace maṁ, bhante, evaṁ puccheyyuṁ:",
  "sn12:32.14.6_0": "‘kathaṁ vimokkhā pana tayā, āvuso sāriputta, aññā byākatā—",
  "sn12:32.14.7_0": "khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.",
  "sn12:32.14.8_0": "Evaṁ puṭṭhohaṁ, bhante, evaṁ byākareyyaṁ:",
  "sn12:32.14.9_0": "‘ajjhattaṁ vimokkhā khvāhaṁ, āvuso,",
  "sn12:32.14.9_1": "sabbupādānakkhayā tathā sato viharāmi yathā sataṁ viharantaṁ āsavā nānussavanti,",
  "sn12:32.14.9_2": "attānañca nāvajānāmī’ti.",
  "sn12:32.14.10_0": "Evaṁ puṭṭhohaṁ, bhante, evaṁ byākareyyan”ti.",
  "sn12:32.15.1_0": "“Sādhu sādhu, sāriputta.",
  "sn12:32.15.2_0": "Ayampi kho sāriputta, pariyāyo etasseva atthassa saṅkhittena veyyākaraṇāya—",
  "sn12:32.15.3_0": "ye āsavā samaṇena vuttā tesvāhaṁ na kaṅkhāmi, te me pahīnāti na vicikicchāmī”ti.",
  "sn12:32.15.4_0": "Idamavoca bhagavā.",
  "sn12:32.15.5_0": "Idaṁ vatvā sugato uṭṭhāyāsanā vihāraṁ pāvisi.",
  "sn12:32.16.1_0": "Tatra kho āyasmā sāriputto acirapakkantassa bhagavato bhikkhū āmantesi:",
  "sn12:32.16.2_0": "“pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ.",
  "sn12:32.16.3_0": "Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—",
  "sn12:32.16.4_0": "divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.16.4_1": "divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi.",
  "sn12:32.16.5_0": "Rattiñcepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.16.5_1": "rattimpāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi.",
  "sn12:32.16.6_0": "Rattindivaṁ cepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.16.6_1": "rattindivampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi.",
  "sn12:32.16.7_0": "Dve rattindivāni cepi maṁ bhagavā etamatthaṁ puccheyya …pe…",
  "sn12:32.16.8_0": "dve rattindivānipāhaṁ bhagavato etamatthaṁ byākareyyaṁ …pe…",
  "sn12:32.16.9_0": "tīṇi rattindivāni cepi maṁ bhagavā etamatthaṁ puccheyya …pe…",
  "sn12:32.16.10_0": "tīṇi rattindivānipāhaṁ bhagavato etamatthaṁ byākareyyaṁ …pe…",
  "sn12:32.16.11_0": "cattāri rattindivāni cepi maṁ bhagavā etamatthaṁ puccheyya …pe…",
  "sn12:32.16.12_0": "cattāri rattindivānipāhaṁ bhagavato etamatthaṁ byākareyyaṁ …pe…",
  "sn12:32.16.13_0": "pañca rattindivāni cepi maṁ bhagavā etamatthaṁ puccheyya …pe…",
  "sn12:32.16.14_0": "pañca rattindivānipāhaṁ bhagavato etamatthaṁ byākareyyaṁ …pe…",
  "sn12:32.16.15_0": "cha rattindivāni cepi maṁ bhagavā etamatthaṁ puccheyya …pe…",
  "sn12:32.16.16_0": "cha rattindivānipāhaṁ bhagavato etamatthaṁ byākareyyaṁ …pe…",
  "sn12:32.16.17_0": "satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.16.17_1": "satta rattindivānipāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehī”ti.",
  "sn12:32.17.1_0": "Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami;",
  "sn12:32.17.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:32.17.1_2": "Ekamantaṁ nisinno kho kaḷārakhattiyo bhikkhu bhagavantaṁ etadavoca:",
  "sn12:32.17.2_0": "“āyasmatā, bhante, sāriputtena sīhanādo nadito—",
  "sn12:32.17.3_0": "pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ.",
  "sn12:32.17.4_0": "Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—",
  "sn12:32.17.5_0": "divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.17.5_1": "divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi;",
  "sn12:32.17.6_0": "rattiñcepi …pe…",
  "sn12:32.17.7_0": "rattindivañcepi maṁ bhagavā …pe…",
  "sn12:32.17.8_0": "dve rattindivāni cepi maṁ bhagavā …pe…",
  "sn12:32.17.9_0": "tīṇi …",
  "sn12:32.17.10_0": "cattāri …",
  "sn12:32.17.11_0": "pañca …",
  "sn12:32.17.12_0": "cha …",
  "sn12:32.17.13_0": "satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi pariyāyehi,",
  "sn12:32.17.13_1": "satta rattindivānipāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehī”ti.",
  "sn12:32.18.1_0": "“Sā hi, bhikkhu,",
  "sn12:32.18.1_1": "sāriputtassa dhammadhātu suppaṭividdhā,",
  "sn12:32.18.1_2": "yassā dhammadhātuyā suppaṭividdhattā divasaṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi,",
  "sn12:32.18.1_3": "divasampi me sāriputto etamatthaṁ byākareyya aññamaññehi padehi aññamaññehi pariyāyehi.",
  "sn12:32.18.2_0": "Rattiṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi,",
  "sn12:32.18.2_1": "rattimpi me sāriputto etamatthaṁ byākareyya …pe…",
  "sn12:32.18.3_0": "rattindivaṁ cepāhaṁ sāriputtaṁ etamatthaṁ puccheyyaṁ,",
  "sn12:32.18.3_1": "rattindivampi me sāriputto etamatthaṁ byākareyya …",
  "sn12:32.18.4_0": "dve rattindivāni cepāhaṁ sāriputtaṁ etamatthaṁ puccheyyaṁ,",
  "sn12:32.18.4_1": "dve rattindivānipi me sāriputto etamatthaṁ byākareyya …",
  "sn12:32.18.5_0": "tīṇi rattindivāni cepāhaṁ sāriputtaṁ etamatthaṁ puccheyyaṁ,",
  "sn12:32.18.5_1": "tīṇi rattindivānipi me sāriputto etamatthaṁ byākareyya …",
  "sn12:32.18.6_0": "cattāri rattindivāni cepāhaṁ sāriputtaṁ etamatthaṁ puccheyyaṁ,",
  "sn12:32.18.6_1": "cattāri rattindivānipi me sāriputto etamatthaṁ byākareyya …",
  "sn12:32.18.7_0": "pañca rattindivāni cepāhaṁ sāriputtaṁ etamatthaṁ puccheyyaṁ,",
  "sn12:32.18.7_1": "pañca rattindivānipi me sāriputto etamatthaṁ byākareyya …",
  "sn12:32.18.8_0": "cha rattindivāni cepāhaṁ sāriputtaṁ etamatthaṁ puccheyyaṁ,",
  "sn12:32.18.8_1": "cha rattindivānipi me sāriputto etamatthaṁ byākareyya …",
  "sn12:32.18.9_0": "satta rattindivāni cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi,",
  "sn12:32.18.9_1": "satta rattindivānipi me sāriputto etamatthaṁ byākareyya aññamaññehi padehi aññamaññehi pariyāyehī”ti.",
  "sn12:32.18.10_0": "Dutiyaṁ.",
  "sn12:33.0.1_0": "Saṁyutta Nikāya 12",
  "sn12:33.0.2_0": "4. Kaḷārakhattiyavagga",
  "sn12:33.0.3_0": "33. Ñāṇavatthusutta",
  "sn12:33.1.1_0": "Sāvatthiyaṁ …",
  "sn12:33.1.2_0": "“Catucattārīsaṁ vo, bhikkhave, ñāṇavatthūni desessāmi,",
  "sn12:33.1.3_0": "taṁ suṇātha, sādhukaṁ manasi karotha, bhāsissāmī”ti.",
  "sn12:33.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:33.1.5_0": "Bhagavā etadavoca:",
  "sn12:33.2.1_0": "“Katamāni, bhikkhave, catucattārīsaṁ ñāṇavatthūni?",
  "sn12:33.2.2_0": "Jarāmaraṇe ñāṇaṁ,",
  "sn12:33.2.2_1": "jarāmaraṇasamudaye ñāṇaṁ,",
  "sn12:33.2.2_2": "jarāmaraṇanirodhe ñāṇaṁ,",
  "sn12:33.2.2_3": "jarāmaraṇanirodhagāminiyā paṭipadāya ñāṇaṁ;",
  "sn12:33.2.3_0": "jātiyā ñāṇaṁ, jātisamudaye ñāṇaṁ, jātinirodhe ñāṇaṁ, jātinirodhagāminiyā paṭipadāya ñāṇaṁ;",
  "sn12:33.2.4_0": "bhave ñāṇaṁ, bhavasamudaye ñāṇaṁ, bhavanirodhe ñāṇaṁ, bhavanirodhagāminiyā paṭipadāya ñāṇaṁ;",
  "sn12:33.2.5_0": "upādāne ñāṇaṁ, upādānasamudaye ñāṇaṁ, upādānanirodhe ñāṇaṁ, upādānanirodhagāminiyā paṭipadāya ñāṇaṁ;",
  "sn12:33.2.6_0": "taṇhāya ñāṇaṁ, taṇhāsamudaye ñāṇaṁ, taṇhānirodhe ñāṇaṁ, taṇhānirodhagāminiyā paṭipadāya ñāṇaṁ;",
  "sn12:33.2.7_0": "vedanāya ñāṇaṁ, vedanāsamudaye ñāṇaṁ, vedanānirodhe ñāṇaṁ, vedanānirodhagāminiyā paṭipadāya ñāṇaṁ;",
  "sn12:33.2.8_0": "phasse ñāṇaṁ …pe…",
  "sn12:33.2.9_0": "saḷāyatane ñāṇaṁ …",
  "sn12:33.2.10_0": "nāmarūpe ñāṇaṁ …",
  "sn12:33.2.11_0": "viññāṇe ñāṇaṁ …",
  "sn12:33.2.12_0": "saṅkhāresu ñāṇaṁ,",
  "sn12:33.2.12_1": "saṅkhārasamudaye ñāṇaṁ,",
  "sn12:33.2.12_2": "saṅkhāranirodhe ñāṇaṁ,",
  "sn12:33.2.12_3": "saṅkhāranirodhagāminiyā paṭipadāya ñāṇaṁ.",
  "sn12:33.2.13_0": "Imāni vuccanti, bhikkhave, catucattārīsaṁ ñāṇavatthūni.",
  "sn12:33.3.1_0": "Katamañca, bhikkhave, jarāmaraṇaṁ?",
  "sn12:33.3.2_0": "Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko,",
  "sn12:33.3.3_0": "ayaṁ vuccati jarā.",
  "sn12:33.3.4_0": "Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo.",
  "sn12:33.3.5_0": "Idaṁ vuccati maraṇaṁ.",
  "sn12:33.3.6_0": "Iti ayañca jarā, idañca maraṇaṁ;",
  "sn12:33.3.7_0": "idaṁ vuccati, bhikkhave, jarāmaraṇaṁ.",
  "sn12:33.4.1_0": "Jātisamudayā jarāmaraṇasamudayo;",
  "sn12:33.4.2_0": "jātinirodhā jarāmaraṇanirodho;",
  "sn12:33.4.3_0": "ayameva ariyo aṭṭhaṅgiko maggo jarāmaraṇanirodhagāminī paṭipadā, seyyathidaṁ—",
  "sn12:33.4.4_0": "sammādiṭṭhi …pe… sammāsamādhi.",
  "sn12:33.5.1_0": "Yato kho,",
  "sn12:33.5.1_1": "bhikkhave,",
  "sn12:33.5.1_2": "ariyasāvako evaṁ jarāmaraṇaṁ pajānāti,",
  "sn12:33.5.1_3": "evaṁ jarāmaraṇasamudayaṁ pajānāti,",
  "sn12:33.5.1_4": "evaṁ jarāmaraṇanirodhaṁ pajānāti,",
  "sn12:33.5.1_5": "evaṁ jarāmaraṇanirodhagāminiṁ paṭipadaṁ pajānāti,",
  "sn12:33.5.1_6": "idamassa dhamme ñāṇaṁ.",
  "sn12:33.5.2_0": "So iminā dhammena diṭṭhena viditena akālikena pattena pariyogāḷhena atītānāgatena yaṁ neti.",
  "sn12:33.6.1_0": "Ye kho keci atītamaddhānaṁ samaṇā vā brāhmaṇā vā jarāmaraṇaṁ abbhaññaṁsu,",
  "sn12:33.6.1_1": "jarāmaraṇasamudayaṁ abbhaññaṁsu,",
  "sn12:33.6.1_2": "jarāmaraṇanirodhaṁ abbhaññaṁsu,",
  "sn12:33.6.1_3": "jarāmaraṇanirodhagāminiṁ paṭipadaṁ abbhaññaṁsu,",
  "sn12:33.6.1_4": "sabbete evameva abbhaññaṁsu,",
  "sn12:33.6.1_5": "seyyathāpāhaṁ etarahi.",
  "sn12:33.7.1_0": "Yepi hi keci anāgatamaddhānaṁ samaṇā vā brāhmaṇā vā jarāmaraṇaṁ abhijānissanti,",
  "sn12:33.7.1_1": "jarāmaraṇasamudayaṁ abhijānissanti,",
  "sn12:33.7.1_2": "jarāmaraṇanirodhaṁ abhijānissanti,",
  "sn12:33.7.1_3": "jarāmaraṇanirodhagāminiṁ paṭipadaṁ abhijānissanti,",
  "sn12:33.7.1_4": "sabbete evameva abhijānissanti,",
  "sn12:33.7.1_5": "seyyathāpāhaṁ etarahīti.",
  "sn12:33.7.2_0": "Idamassa anvaye ñāṇaṁ.",
  "sn12:33.8.1_0": "Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—",
  "sn12:33.8.2_0": "dhamme ñāṇañca anvaye ñāṇañca.",
  "sn12:33.8.3_0": "Ayaṁ vuccati,",
  "sn12:33.8.3_1": "bhikkhave,",
  "sn12:33.8.3_2": "ariyasāvako diṭṭhisampanno itipi,",
  "sn12:33.8.3_3": "dassanasampanno itipi,",
  "sn12:33.8.3_4": "āgato imaṁ saddhammaṁ itipi,",
  "sn12:33.8.3_5": "passati imaṁ saddhammaṁ itipi,",
  "sn12:33.8.3_6": "sekkhena ñāṇena samannāgato itipi,",
  "sn12:33.8.3_7": "sekkhāya vijjāya samannāgato itipi,",
  "sn12:33.8.3_8": "dhammasotaṁ samāpanno itipi,",
  "sn12:33.8.3_9": "ariyo nibbedhikapañño itipi,",
  "sn12:33.8.3_10": "amatadvāraṁ āhacca tiṭṭhati itipīti.",
  "sn12:33.9.1_0": "Katamā ca, bhikkhave, jāti …",
  "sn12:33.9.2_0": "katamo ca, bhikkhave, bhavo …",
  "sn12:33.9.3_0": "katamañca, bhikkhave, upādānaṁ …",
  "sn12:33.9.4_0": "katamā ca, bhikkhave, taṇhā …",
  "sn12:33.9.5_0": "katamā ca, bhikkhave, vedanā …",
  "sn12:33.9.6_0": "katamo ca, bhikkhave, phasso …",
  "sn12:33.9.7_0": "katamañca, bhikkhave, saḷāyatanaṁ …",
  "sn12:33.9.8_0": "katamañca, bhikkhave, nāmarūpaṁ …",
  "sn12:33.9.9_0": "katamañca, bhikkhave, viññāṇaṁ …",
  "sn12:33.9.10_0": "katame ca, bhikkhave, saṅkhārā?",
  "sn12:33.9.11_0": "Tayome, bhikkhave, saṅkhārā—",
  "sn12:33.9.12_0": "kāyasaṅkhāro, vacīsaṅkhāro, cittasaṅkhāroti.",
  "sn12:33.9.13_0": "Ime vuccanti, bhikkhave, saṅkhārā.",
  "sn12:33.10.1_0": "Avijjāsamudayā saṅkhārasamudayo;",
  "sn12:33.10.2_0": "avijjānirodhā saṅkhāranirodho;",
  "sn12:33.10.3_0": "ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—",
  "sn12:33.10.4_0": "sammādiṭṭhi …pe… sammāsamādhi.",
  "sn12:33.11.1_0": "Yato kho,",
  "sn12:33.11.1_1": "bhikkhave,",
  "sn12:33.11.1_2": "ariyasāvako evaṁ saṅkhāre pajānāti,",
  "sn12:33.11.1_3": "evaṁ saṅkhārasamudayaṁ pajānāti,",
  "sn12:33.11.1_4": "evaṁ saṅkhāranirodhaṁ pajānāti,",
  "sn12:33.11.1_5": "evaṁ saṅkhāranirodhagāminiṁ paṭipadaṁ pajānāti,",
  "sn12:33.11.1_6": "idamassa dhamme ñāṇaṁ.",
  "sn12:33.11.2_0": "So iminā dhammena diṭṭhena viditena akālikena pattena pariyogāḷhena atītānāgatena yaṁ neti.",
  "sn12:33.12.1_0": "Ye kho keci atītamaddhānaṁ samaṇā vā brāhmaṇā vā saṅkhāre abbhaññaṁsu,",
  "sn12:33.12.1_1": "saṅkhārasamudayaṁ abbhaññaṁsu,",
  "sn12:33.12.1_2": "saṅkhāranirodhaṁ abbhaññaṁsu,",
  "sn12:33.12.1_3": "saṅkhāranirodhagāminiṁ paṭipadaṁ abbhaññaṁsu,",
  "sn12:33.12.1_4": "sabbete evameva abbhaññaṁsu,",
  "sn12:33.12.1_5": "seyyathāpāhaṁ etarahi.",
  "sn12:33.13.1_0": "Ye hipi keci anāgatamaddhānaṁ samaṇā vā brāhmaṇā vā saṅkhāre abhijānissanti,",
  "sn12:33.13.1_1": "saṅkhārasamudayaṁ abhijānissanti,",
  "sn12:33.13.1_2": "saṅkhāranirodhaṁ abhijānissanti,",
  "sn12:33.13.1_3": "saṅkhāranirodhagāminiṁ paṭipadaṁ abhijānissanti,",
  "sn12:33.13.1_4": "sabbete evameva abhijānissanti,",
  "sn12:33.13.1_5": "seyyathāpāhaṁ etarahi.",
  "sn12:33.13.2_0": "Idamassa anvaye ñāṇaṁ.",
  "sn12:33.14.1_0": "Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—",
  "sn12:33.14.2_0": "dhamme ñāṇañca anvaye ñāṇañca.",
  "sn12:33.14.3_0": "Ayaṁ vuccati,",
  "sn12:33.14.3_1": "bhikkhave,",
  "sn12:33.14.3_2": "ariyasāvako diṭṭhisampanno itipi,",
  "sn12:33.14.3_3": "dassanasampanno itipi,",
  "sn12:33.14.3_4": "āgato imaṁ saddhammaṁ itipi,",
  "sn12:33.14.3_5": "passati imaṁ saddhammaṁ itipi,",
  "sn12:33.14.3_6": "sekkhena ñāṇena samannāgato itipi,",
  "sn12:33.14.3_7": "sekkhāya vijjāya samannāgato itipi,",
  "sn12:33.14.3_8": "dhammasotaṁ samāpanno itipi,",
  "sn12:33.14.3_9": "ariyo nibbedhikapañño itipi,",
  "sn12:33.14.3_10": "amatadvāraṁ āhacca tiṭṭhati itipī”ti.",
  "sn12:33.14.4_0": "Tatiyaṁ.",
  "sn12:34.0.1_0": "Saṁyutta Nikāya 12",
  "sn12:34.0.2_0": "4. Kaḷārakhattiyavagga",
  "sn12:34.0.3_0": "34. Dutiyañāṇavatthusutta",
  "sn12:34.1.1_0": "Sāvatthiyaṁ viharati.",
  "sn12:34.1.2_0": "“Sattasattari vo, bhikkhave, ñāṇavatthūni desessāmi.",
  "sn12:34.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:34.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:34.1.5_0": "Bhagavā etadavoca:",
  "sn12:34.2.1_0": "“Katamāni, bhikkhave, sattasattari ñāṇavatthūni?",
  "sn12:34.2.2_0": "Jātipaccayā jarāmaraṇanti ñāṇaṁ;",
  "sn12:34.2.3_0": "asati jātiyā natthi jarāmaraṇanti ñāṇaṁ;",
  "sn12:34.2.4_0": "atītampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ;",
  "sn12:34.2.5_0": "anāgatampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ;",
  "sn12:34.2.6_0": "yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ.",
  "sn12:34.3.1_0": "Bhavapaccayā jātīti ñāṇaṁ …pe…",
  "sn12:34.3.2_0": "upādānapaccayā bhavoti ñāṇaṁ …",
  "sn12:34.3.3_0": "taṇhāpaccayā upādānanti ñāṇaṁ …",
  "sn12:34.3.4_0": "vedanāpaccayā taṇhāti ñāṇaṁ …",
  "sn12:34.3.5_0": "phassapaccayā vedanāti ñāṇaṁ …",
  "sn12:34.3.6_0": "saḷāyatanapaccayā phassoti ñāṇaṁ …",
  "sn12:34.3.7_0": "nāmarūpapaccayā saḷāyatananti ñāṇaṁ …",
  "sn12:34.3.8_0": "viññāṇapaccayā nāmarūpanti ñāṇaṁ …",
  "sn12:34.3.9_0": "saṅkhārapaccayā viññāṇanti ñāṇaṁ;",
  "sn12:34.3.10_0": "avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;",
  "sn12:34.3.11_0": "atītampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;",
  "sn12:34.3.12_0": "anāgatampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;",
  "sn12:34.3.13_0": "yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ.",
  "sn12:34.3.14_0": "Imāni vuccanti, bhikkhave, sattasattari ñāṇavatthūnī”ti.",
  "sn12:34.3.15_0": "Catutthaṁ.",
  "sn12:35.0.1_0": "Saṁyutta Nikāya 12",
  "sn12:35.0.2_0": "4. Kaḷārakhattiyavagga",
  "sn12:35.0.3_0": "35. Avijjāpaccayasutta",
  "sn12:35.1.1_0": "Sāvatthiyaṁ viharati.",
  "sn12:35.1.2_0": "“Avijjāpaccayā, bhikkhave, saṅkhārā;",
  "sn12:35.1.3_0": "saṅkhārapaccayā viññāṇaṁ …pe…",
  "sn12:35.1.4_0": "evametassa kevalassa dukkhakkhandhassa samudayo hotī”ti.",
  "sn12:35.1.5_0": "Evaṁ vutte, aññataro bhikkhu bhagavantaṁ etadavoca:",
  "sn12:35.1.6_0": "“‘katamaṁ nu kho, bhante, jarāmaraṇaṁ, kassa ca panidaṁ jarāmaraṇan’ti?",
  "sn12:35.1.7_0": "‘No kallo pañho’ti bhagavā avoca,",
  "sn12:35.1.7_1": "‘katamaṁ jarāmaraṇaṁ,",
  "sn12:35.1.7_2": "kassa ca panidaṁ jarāmaraṇan’ti iti vā, bhikkhu,",
  "sn12:35.1.7_3": "yo vadeyya,",
  "sn12:35.1.7_4": "‘aññaṁ jarāmaraṇaṁ aññassa ca panidaṁ jarāmaraṇan’ti, iti vā, bhikkhu,",
  "sn12:35.1.7_5": "yo vadeyya,",
  "sn12:35.1.7_6": "ubhayametaṁ ekatthaṁ byañjanameva nānaṁ.",
  "sn12:35.1.8_0": "Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.1.9_0": "Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.1.10_0": "Ete te, bhikkhu, ubho ante anupagamma majjhena tathāgato dhammaṁ deseti:",
  "sn12:35.1.11_0": "‘jātipaccayā jarāmaraṇan’”ti.",
  "sn12:35.2.1_0": "“Katamā nu kho, bhante, jāti, kassa ca panāyaṁ jātī”ti?",
  "sn12:35.2.2_0": "“No kallo pañho”ti bhagavā avoca,",
  "sn12:35.2.2_1": "“‘katamā jāti,",
  "sn12:35.2.2_2": "kassa ca panāyaṁ jātī’ti iti vā, bhikkhu,",
  "sn12:35.2.2_3": "yo vadeyya,",
  "sn12:35.2.2_4": "‘aññā jāti aññassa ca panāyaṁ jātī’ti iti vā, bhikkhu,",
  "sn12:35.2.2_5": "yo vadeyya,",
  "sn12:35.2.2_6": "ubhayametaṁ ekatthaṁ byañjanameva nānaṁ.",
  "sn12:35.2.3_0": "Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.2.4_0": "Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.2.5_0": "Ete te, bhikkhu, ubho ante anupagamma majjhena tathāgato dhammaṁ deseti:",
  "sn12:35.2.6_0": "‘bhavapaccayā jātī’”ti.",
  "sn12:35.3.1_0": "“Katamo nu kho, bhante, bhavo, kassa ca panāyaṁ bhavo”ti?",
  "sn12:35.3.2_0": "“No kallo pañho”ti bhagavā avoca,",
  "sn12:35.3.2_1": "“‘katamo bhavo,",
  "sn12:35.3.2_2": "kassa ca panāyaṁ bhavo’ti iti vā, bhikkhu,",
  "sn12:35.3.2_3": "yo vadeyya,",
  "sn12:35.3.2_4": "‘añño bhavo aññassa ca panāyaṁ bhavo’ti iti vā, bhikkhu,",
  "sn12:35.3.2_5": "yo vadeyya,",
  "sn12:35.3.2_6": "ubhayametaṁ ekatthaṁ byañjanameva nānaṁ.",
  "sn12:35.3.3_0": "Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti;",
  "sn12:35.3.4_0": "aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.3.5_0": "Ete te, bhikkhu, ubho ante anupagamma majjhena tathāgato dhammaṁ deseti:",
  "sn12:35.3.6_0": "‘upādānapaccayā bhavo’ti …pe…",
  "sn12:35.3.7_0": "‘taṇhāpaccayā upādānanti …",
  "sn12:35.3.8_0": "vedanāpaccayā taṇhāti …",
  "sn12:35.3.9_0": "phassapaccayā vedanāti …",
  "sn12:35.3.10_0": "saḷāyatanapaccayā phassoti …",
  "sn12:35.3.11_0": "nāmarūpapaccayā saḷāyatananti …",
  "sn12:35.3.12_0": "viññāṇapaccayā nāmarūpanti …",
  "sn12:35.3.13_0": "saṅkhārapaccayā viññāṇan’”ti.",
  "sn12:35.4.1_0": "“Katame nu kho, bhante, saṅkhārā, kassa ca panime saṅkhārā”ti?",
  "sn12:35.4.2_0": "“No kallo pañho”ti bhagavā avoca,",
  "sn12:35.4.2_1": "“‘katame saṅkhārā kassa ca panime saṅkhārā’ti iti vā, bhikkhu,",
  "sn12:35.4.2_2": "yo vadeyya,",
  "sn12:35.4.2_3": "‘aññe saṅkhārā aññassa ca panime saṅkhārā’ti iti vā, bhikkhu,",
  "sn12:35.4.2_4": "yo vadeyya,",
  "sn12:35.4.2_5": "ubhayametaṁ ekatthaṁ byañjanameva nānaṁ.",
  "sn12:35.4.3_0": "Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti;",
  "sn12:35.4.4_0": "aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.",
  "sn12:35.4.5_0": "Ete te, bhikkhu, ubho ante anupagamma majjhena tathāgato dhammaṁ deseti:",
  "sn12:35.4.6_0": "‘avijjāpaccayā saṅkhārā’”ti.",
  "sn12:35.5.1_0": "“Avijjāya tveva, bhikkhu,",
  "sn12:35.5.1_1": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:35.5.2_0": "‘Katamaṁ jarāmaraṇaṁ,",
  "sn12:35.5.2_1": "kassa ca panidaṁ jarāmaraṇaṁ’ iti vā,",
  "sn12:35.5.2_2": "‘aññaṁ jarāmaraṇaṁ,",
  "sn12:35.5.2_3": "aññassa ca panidaṁ jarāmaraṇaṁ’ iti vā,",
  "sn12:35.5.2_4": "‘taṁ jīvaṁ taṁ sarīraṁ’ iti vā,",
  "sn12:35.5.2_5": "‘aññaṁ jīvaṁ aññaṁ sarīraṁ’ iti vā.",
  "sn12:35.5.3_0": "Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "sn12:35.6.1_0": "Avijjāya tveva, bhikkhu,",
  "sn12:35.6.1_1": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:35.6.2_0": "‘Katamā jāti,",
  "sn12:35.6.2_1": "kassa ca panāyaṁ jāti’ iti vā,",
  "sn12:35.6.2_2": "‘aññā jāti,",
  "sn12:35.6.2_3": "aññassa ca panāyaṁ jāti’ iti vā,",
  "sn12:35.6.2_4": "‘taṁ jīvaṁ taṁ sarīraṁ’ iti vā,",
  "sn12:35.6.2_5": "‘aññaṁ jīvaṁ aññaṁ sarīraṁ’ iti vā.",
  "sn12:35.6.3_0": "Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "sn12:35.7.1_0": "Avijjāya tveva, bhikkhu,",
  "sn12:35.7.1_1": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:35.7.2_0": "Katamo bhavo …pe…",
  "sn12:35.7.3_0": "katamaṁ upādānaṁ …",
  "sn12:35.7.4_0": "katamā taṇhā …",
  "sn12:35.7.5_0": "katamā vedanā …",
  "sn12:35.7.6_0": "katamo phasso …",
  "sn12:35.7.7_0": "katamaṁ saḷāyatanaṁ …",
  "sn12:35.7.8_0": "katamaṁ nāmarūpaṁ …",
  "sn12:35.7.9_0": "katamaṁ viññāṇaṁ …pe….",
  "sn12:35.8.1_0": "Avijjāya tveva, bhikkhu,",
  "sn12:35.8.1_1": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:35.8.2_0": "‘Katame saṅkhārā,",
  "sn12:35.8.2_1": "kassa ca panime saṅkhārā’ iti vā,",
  "sn12:35.8.2_2": "‘aññe saṅkhārā,",
  "sn12:35.8.2_3": "aññassa ca panime saṅkhārā’ iti vā,",
  "sn12:35.8.2_4": "‘taṁ jīvaṁ taṁ sarīraṁ’ iti vā,",
  "sn12:35.8.2_5": "‘aññaṁ jīvaṁ,",
  "sn12:35.8.2_6": "aññaṁ sarīraṁ’ iti vā.",
  "sn12:35.8.3_0": "Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti.",
  "sn12:35.8.4_0": "Pañcamaṁ.",
  "sn12:36.0.1_0": "Saṁyutta Nikāya 12",
  "sn12:36.0.2_0": "4. Kaḷārakhattiyavagga",
  "sn12:36.0.3_0": "36. Dutiyaavijjāpaccayasutta",
  "sn12:36.1.1_0": "Sāvatthiyaṁ viharati.",
  "sn12:36.1.2_0": "“Avijjāpaccayā, bhikkhave, saṅkhārā;",
  "sn12:36.1.3_0": "saṅkhārapaccayā viññāṇaṁ …pe…",
  "sn12:36.1.4_0": "evametassa kevalassa dukkhakkhandhassa samudayo hoti.",
  "sn12:36.2.1_0": "‘Katamaṁ jarāmaraṇaṁ,",
  "sn12:36.2.1_1": "kassa ca panidaṁ jarāmaraṇan’ti iti vā,",
  "sn12:36.2.1_2": "bhikkhave,",
  "sn12:36.2.1_3": "yo vadeyya,",
  "sn12:36.2.1_4": "‘aññaṁ jarāmaraṇaṁ,",
  "sn12:36.2.1_5": "aññassa ca panidaṁ jarāmaraṇan’ti iti vā,",
  "sn12:36.2.1_6": "bhikkhave,",
  "sn12:36.2.1_7": "yo vadeyya,",
  "sn12:36.2.1_8": "ubhayametaṁ ekatthaṁ byañjanameva nānaṁ.",
  "sn12:36.2.2_0": "‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti.",
  "sn12:36.2.3_0": "‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti.",
  "sn12:36.2.4_0": "Ete te, bhikkhave, ubho ante anupagamma majjhena tathāgato dhammaṁ deseti:",
  "sn12:36.2.5_0": "‘jātipaccayā jarāmaraṇan’ti.",
  "sn12:36.3.1_0": "Katamā jāti …pe…",
  "sn12:36.3.2_0": "katamo bhavo …",
  "sn12:36.3.3_0": "katamaṁ upādānaṁ …",
  "sn12:36.3.4_0": "katamā taṇhā …",
  "sn12:36.3.5_0": "katamā vedanā …",
  "sn12:36.3.6_0": "katamo phasso …",
  "sn12:36.3.7_0": "katamaṁ saḷāyatanaṁ …",
  "sn12:36.3.8_0": "katamaṁ nāmarūpaṁ …",
  "sn12:36.3.9_0": "katamaṁ viññāṇaṁ …",
  "sn12:36.3.10_0": "katame saṅkhārā,",
  "sn12:36.3.10_1": "kassa ca panime saṅkhārāti iti vā,",
  "sn12:36.3.10_2": "bhikkhave,",
  "sn12:36.3.10_3": "yo vadeyya,",
  "sn12:36.3.10_4": "‘aññe saṅkhārā aññassa ca panime saṅkhārā’ti iti vā,",
  "sn12:36.3.10_5": "bhikkhave,",
  "sn12:36.3.10_6": "yo vadeyya,",
  "sn12:36.3.10_7": "ubhayametaṁ ekatthaṁ byañjanameva nānaṁ.",
  "sn12:36.3.11_0": "‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti.",
  "sn12:36.3.12_0": "‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti.",
  "sn12:36.3.13_0": "Ete te, bhikkhave, ubho ante anupagamma majjhena tathāgato dhammaṁ deseti:",
  "sn12:36.3.14_0": "‘avijjāpaccayā saṅkhārā’ti.",
  "sn12:36.4.1_0": "Avijjāya tveva,",
  "sn12:36.4.1_1": "bhikkhave,",
  "sn12:36.4.1_2": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:36.4.2_0": "‘Katamaṁ jarāmaraṇaṁ,",
  "sn12:36.4.2_1": "kassa ca panidaṁ jarāmaraṇaṁ’ iti vā,",
  "sn12:36.4.2_2": "‘aññaṁ jarāmaraṇaṁ,",
  "sn12:36.4.2_3": "aññassa ca panidaṁ jarāmaraṇaṁ’ iti vā,",
  "sn12:36.4.2_4": "‘taṁ jīvaṁ taṁ sarīraṁ’ iti vā,",
  "sn12:36.4.2_5": "‘aññaṁ jīvaṁ,",
  "sn12:36.4.2_6": "aññaṁ sarīraṁ’ iti vā.",
  "sn12:36.4.3_0": "Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.",
  "sn12:36.5.1_0": "Avijjāya tveva,",
  "sn12:36.5.1_1": "bhikkhave,",
  "sn12:36.5.1_2": "asesavirāganirodhā yānissa tāni visūkāyikāni visevitāni vipphanditāni kānici kānici.",
  "sn12:36.5.2_0": "Katamā jāti …pe…",
  "sn12:36.5.3_0": "katamo bhavo …",
  "sn12:36.5.4_0": "katamaṁ upādānaṁ …",
  "sn12:36.5.5_0": "katamā taṇhā …",
  "sn12:36.5.6_0": "katamā vedanā …",
  "sn12:36.5.7_0": "katamo phasso …",
  "sn12:36.5.8_0": "katamaṁ saḷāyatanaṁ …",
  "sn12:36.5.9_0": "katamaṁ nāmarūpaṁ …",
  "sn12:36.5.10_0": "katamaṁ viññāṇaṁ …",
  "sn12:36.5.11_0": "‘katame saṅkhārā,",
  "sn12:36.5.11_1": "kassa ca panime saṅkhārā’ iti vā,",
  "sn12:36.5.11_2": "‘aññe saṅkhārā,",
  "sn12:36.5.11_3": "aññassa ca panime saṅkhārā’ iti vā;",
  "sn12:36.5.11_4": "‘taṁ jīvaṁ taṁ sarīraṁ’ iti vā,",
  "sn12:36.5.11_5": "‘aññaṁ jīvaṁ aññaṁ sarīraṁ’ iti vā.",
  "sn12:36.5.12_0": "Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti.",
  "sn12:36.5.13_0": "Chaṭṭhaṁ.",
  "sn12:37.0.1_0": "Saṁyutta Nikāya 12",
  "sn12:37.0.2_0": "4. Kaḷārakhattiyavagga",
  "sn12:37.0.3_0": "37. Natumhasutta",
  "sn12:37.1.1_0": "Sāvatthiyaṁ viharati.",
  "sn12:37.1.2_0": "“Nāyaṁ, bhikkhave, kāyo tumhākaṁ napi aññesaṁ.",
  "sn12:37.1.3_0": "Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ.",
  "sn12:37.2.1_0": "Tatra kho, bhikkhave, sutavā ariyasāvako paṭiccasamuppādaññeva sādhukaṁ yoniso manasi karoti:",
  "sn12:37.2.2_0": "‘iti imasmiṁ sati idaṁ hoti, imassuppādā idaṁ uppajjati;",
  "sn12:37.2.3_0": "imasmiṁ asati idaṁ na hoti, imassa nirodhā idaṁ nirujjhati, yadidaṁ—",
  "sn12:37.2.4_0": "avijjāpaccayā saṅkhārā;",
  "sn12:37.2.5_0": "saṅkhārapaccayā viññāṇaṁ …pe…",
  "sn12:37.2.6_0": "evametassa kevalassa dukkhakkhandhassa samudayo hoti.",
  "sn12:37.2.7_0": "Avijjāya tveva asesavirāganirodhā saṅkhāranirodho;",
  "sn12:37.2.8_0": "saṅkhāranirodhā viññāṇanirodho …pe…",
  "sn12:37.2.9_0": "evametassa kevalassa dukkhakkhandhassa nirodho hotī’”ti.",
  "sn12:37.2.10_0": "Sattamaṁ.",
  "sn12:38.0.1_0": "Saṁyutta Nikāya 12",
  "sn12:38.0.2_0": "4. Kaḷārakhattiyavagga",
  "sn12:38.0.3_0": "38. Cetanāsutta",
  "sn12:38.1.1_0": "Sāvatthiyaṁ viharati.",
  "sn12:38.1.2_0": "“Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā.",
  "sn12:38.1.3_0": "Ārammaṇe sati patiṭṭhā viññāṇassa hoti.",
  "sn12:38.1.4_0": "Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti.",
  "sn12:38.1.5_0": "Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.",
  "sn12:38.1.6_0": "Evametassa kevalassa dukkhakkhandhassa samudayo hoti.",
  "sn12:38.2.1_0": "No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā.",
  "sn12:38.2.2_0": "Ārammaṇe sati patiṭṭhā viññāṇassa hoti.",
  "sn12:38.2.3_0": "Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti.",
  "sn12:38.2.4_0": "Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.",
  "sn12:38.2.5_0": "Evametassa kevalassa dukkhakkhandhassa samudayo hoti.",
  "sn12:38.3.1_0": "Yato ca kho,",
  "sn12:38.3.1_1": "bhikkhave,",
  "sn12:38.3.1_2": "no ceva ceteti no ca pakappeti no ca anuseti,",
  "sn12:38.3.1_3": "ārammaṇametaṁ na hoti viññāṇassa ṭhitiyā.",
  "sn12:38.3.2_0": "Ārammaṇe asati patiṭṭhā viññāṇassa na hoti.",
  "sn12:38.3.3_0": "Tadappatiṭṭhite viññāṇe avirūḷhe āyatiṁ punabbhavābhinibbatti na hoti.",
  "sn12:38.3.4_0": "Āyatiṁ punabbhavābhinibbattiyā asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti.",
  "sn12:38.3.5_0": "Evametassa kevalassa dukkhakkhandhassa nirodho hotī”ti.",
  "sn12:38.3.6_0": "Aṭṭhamaṁ.",
  "sn12:39.0.1_0": "Saṁyutta Nikāya 12",
  "sn12:39.0.2_0": "4. Kaḷārakhattiyavagga",
  "sn12:39.0.3_0": "39. Dutiyacetanāsutta",
  "sn12:39.1.1_0": "Sāvatthiyaṁ viharati.",
  "sn12:39.1.2_0": "“Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā.",
  "sn12:39.1.3_0": "Ārammaṇe sati patiṭṭhā viññāṇassa hoti.",
  "sn12:39.1.4_0": "Tasmiṁ patiṭṭhite viññāṇe virūḷhe nāmarūpassa avakkanti hoti.",
  "sn12:39.1.5_0": "Nāmarūpapaccayā saḷāyatanaṁ;",
  "sn12:39.1.6_0": "saḷāyatanapaccayā phasso;",
  "sn12:39.1.7_0": "phassapaccayā vedanā …pe…",
  "sn12:39.1.8_0": "taṇhā …",
  "sn12:39.1.9_0": "upādānaṁ …",
  "sn12:39.1.10_0": "bhavo …",
  "sn12:39.1.11_0": "jāti …",
  "sn12:39.1.12_0": "jarāmaraṇaṁ …",
  "sn12:39.1.13_0": "sokaparidevadukkhadomanassupāyāsā sambhavanti.",
  "sn12:39.1.14_0": "Evametassa kevalassa dukkhakkhandhassa samudayo hoti.",
  "sn12:39.2.1_0": "No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā.",
  "sn12:39.2.2_0": "Ārammaṇe sati patiṭṭhā viññāṇassa hoti.",
  "sn12:39.2.3_0": "Tasmiṁ patiṭṭhite viññāṇe virūḷhe nāmarūpassa avakkanti hoti.",
  "sn12:39.2.4_0": "Nāmarūpapaccayā saḷāyatanaṁ …pe…",
  "sn12:39.2.5_0": "evametassa kevalassa dukkhakkhandhassa samudayo hoti.",
  "sn12:39.3.1_0": "Yato ca kho,",
  "sn12:39.3.1_1": "bhikkhave,",
  "sn12:39.3.1_2": "no ceva ceteti no ca pakappeti no ca anuseti,",
  "sn12:39.3.1_3": "ārammaṇametaṁ na hoti viññāṇassa ṭhitiyā.",
  "sn12:39.3.2_0": "Ārammaṇe asati patiṭṭhā viññāṇassa na hoti.",
  "sn12:39.3.3_0": "Tadappatiṭṭhite viññāṇe avirūḷhe nāmarūpassa avakkanti na hoti.",
  "sn12:39.3.4_0": "Nāmarūpanirodhā saḷāyatananirodho …pe…",
  "sn12:39.3.5_0": "evametassa kevalassa dukkhakkhandhassa nirodho hotī”ti.",
  "sn12:39.3.6_0": "Navamaṁ.",
  "sn12:40.0.1_0": "Saṁyutta Nikāya 12",
  "sn12:40.0.2_0": "4. Kaḷārakhattiyavagga",
  "sn12:40.0.3_0": "40. Tatiyacetanāsutta",
  "sn12:40.1.1_0": "Sāvatthiyaṁ viharati.",
  "sn12:40.1.2_0": "“Yañca, bhikkhave, ceteti yañca pakappeti yañca anuseti ārammaṇametaṁ hoti viññāṇassa ṭhitiyā.",
  "sn12:40.1.3_0": "Ārammaṇe sati patiṭṭhā viññāṇassa hoti.",
  "sn12:40.1.4_0": "Tasmiṁ patiṭṭhite viññāṇe virūḷhe nati hoti.",
  "sn12:40.1.5_0": "Natiyā sati āgatigati hoti.",
  "sn12:40.1.6_0": "Āgatigatiyā sati cutūpapāto hoti.",
  "sn12:40.1.7_0": "Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.",
  "sn12:40.1.8_0": "Evametassa kevalassa dukkhakkhandhassa samudayo hoti.",
  "sn12:40.2.1_0": "No ce, bhikkhave, ceteti no ce pakappeti atha ce anuseti, ārammaṇametaṁ hoti viññāṇassa ṭhitiyā.",
  "sn12:40.2.2_0": "Ārammaṇe sati patiṭṭhā viññāṇassa hoti.",
  "sn12:40.2.3_0": "Tasmiṁ patiṭṭhite viññāṇe virūḷhe nati hoti.",
  "sn12:40.2.4_0": "Natiyā sati āgatigati hoti.",
  "sn12:40.2.5_0": "Āgatigatiyā sati cutūpapāto hoti.",
  "sn12:40.2.6_0": "Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.",
  "sn12:40.2.7_0": "Evametassa kevalassa dukkhakkhandhassa samudayo hoti.",
  "sn12:40.3.1_0": "Yato ca kho,",
  "sn12:40.3.1_1": "bhikkhave,",
  "sn12:40.3.1_2": "no ceva ceteti no ca pakappeti no ca anuseti,",
  "sn12:40.3.1_3": "ārammaṇametaṁ na hoti viññāṇassa ṭhitiyā.",
  "sn12:40.3.2_0": "Ārammaṇe asati patiṭṭhā viññāṇassa na hoti.",
  "sn12:40.3.3_0": "Tadappatiṭṭhite viññāṇe avirūḷhe nati na hoti.",
  "sn12:40.3.4_0": "Natiyā asati āgatigati na hoti.",
  "sn12:40.3.5_0": "Āgatigatiyā asati cutūpapāto na hoti.",
  "sn12:40.3.6_0": "Cutūpapāte asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti.",
  "sn12:40.3.7_0": "Evametassa kevalassa dukkhakkhandhassa nirodho hotī”ti.",
  "sn12:40.3.8_0": "Dasamaṁ.",
  "sn12:40.3.9_0": "Kaḷārakhattiyavaggo catuttho.",
  "sn12:40.4.0_0": "Tassuddānaṁ",
  "sn12:40.4.1_0": "Bhūtamidaṁ kaḷārañca,",
  "sn12:40.4.2_0": "duve ca ñāṇavatthūni;",
  "sn12:40.4.3_0": "Avijjāpaccayā ca dve,",
  "sn12:40.4.4_0": "natumhā cetanā tayoti.",
  "sn12:41.0.1_0": "Saṁyutta Nikāya 12",
  "sn12:41.0.2_0": "5. Gahapativagga",
  "sn12:41.0.3_0": "41. Pañcaverabhayasutta",
  "sn12:41.1.1_0": "Sāvatthiyaṁ viharati.",
  "sn12:41.1.2_0": "Atha kho anāthapiṇḍiko gahapati yena bhagavā tenupasaṅkami;",
  "sn12:41.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:41.1.2_2": "Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:",
  "sn12:41.2.1_0": "“Yato kho, gahapati,",
  "sn12:41.2.1_1": "ariyasāvakassa pañca bhayāni verāni vūpasantāni honti,",
  "sn12:41.2.1_2": "catūhi ca sotāpattiyaṅgehi samannāgato hoti,",
  "sn12:41.2.1_3": "ariyo cassa ñāyo paññāya sudiṭṭho hoti suppaṭividdho,",
  "sn12:41.2.1_4": "so ākaṅkhamāno attanāva attānaṁ byākareyya:",
  "sn12:41.2.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn12:41.2.2_1": "sotāpannohamasmi avinipātadhammo niyato sambodhiparāyano’ti.",
  "sn12:41.3.1_0": "Katamāni pañca bhayāni verāni vūpasantāni honti?",
  "sn12:41.3.2_0": "Yaṁ, gahapati,",
  "sn12:41.3.2_1": "pāṇātipātī pāṇātipātapaccayā diṭṭhadhammikampi bhayaṁ veraṁ pasavati,",
  "sn12:41.3.2_2": "samparāyikampi bhayaṁ veraṁ pasavati,",
  "sn12:41.3.2_3": "cetasikampi dukkhaṁ domanassaṁ paṭisaṁvedayati,",
  "sn12:41.3.2_4": "pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.",
  "sn12:41.4.1_0": "Yaṁ, gahapati,",
  "sn12:41.4.1_1": "adinnādāyī adinnādānapaccayā diṭṭhadhammikampi bhayaṁ veraṁ pasavati,",
  "sn12:41.4.1_2": "samparāyikampi bhayaṁ veraṁ pasavati,",
  "sn12:41.4.1_3": "cetasikampi dukkhaṁ domanassaṁ paṭisaṁvedayati,",
  "sn12:41.4.1_4": "adinnādānā paṭiviratassa evaṁ taṁ bhayaṁ veraṁ vūpasantaṁ hoti.",
  "sn12:41.5.1_0": "Yaṁ, gahapati,",
  "sn12:41.5.1_1": "kāmesumicchācārī kāmesumicchācārapaccayā diṭṭhadhammikampi bhayaṁ veraṁ pasavati,",
  "sn12:41.5.1_2": "samparāyikampi bhayaṁ veraṁ pasavati,",
  "sn12:41.5.1_3": "cetasikampi dukkhaṁ domanassaṁ paṭisaṁvedayati,",
  "sn12:41.5.1_4": "kāmesumicchācārā paṭiviratassa evaṁ taṁ bhayaṁ veraṁ vūpasantaṁ hoti.",
  "sn12:41.6.1_0": "Yaṁ, gahapati,",
  "sn12:41.6.1_1": "musāvādī musāvādapaccayā diṭṭhadhammikampi bhayaṁ veraṁ pasavati,",
  "sn12:41.6.1_2": "samparāyikampi bhayaṁ veraṁ pasavati,",
  "sn12:41.6.1_3": "cetasikampi dukkhaṁ domanassaṁ paṭisaṁvedayati,",
  "sn12:41.6.1_4": "musāvādā paṭiviratassa evaṁ taṁ bhayaṁ veraṁ vūpasantaṁ hoti.",
  "sn12:41.7.1_0": "Yaṁ, gahapati,",
  "sn12:41.7.1_1": "surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi bhayaṁ veraṁ pasavati,",
  "sn12:41.7.1_2": "samparāyikampi bhayaṁ veraṁ pasavati,",
  "sn12:41.7.1_3": "cetasikampi dukkhaṁ domanassaṁ paṭisaṁvedayati,",
  "sn12:41.7.1_4": "surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti.",
  "sn12:41.7.2_0": "Imāni pañca bhayāni verāni vūpasantāni honti.",
  "sn12:41.8.1_0": "Katamehi catūhi sotāpattiyaṅgehi samannāgato hoti?",
  "sn12:41.8.2_0": "Idha, gahapati, ariyasāvako buddhe aveccappasādena samannāgato hoti:",
  "sn12:41.8.3_0": "‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.",
  "sn12:41.9.1_0": "Dhamme aveccappasādena samannāgato hoti:",
  "sn12:41.9.2_0": "‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.",
  "sn12:41.10.1_0": "Saṅghe aveccappasādena samannāgato hoti:",
  "sn12:41.10.2_0": "‘suppaṭipanno bhagavato sāvakasaṅgho,",
  "sn12:41.10.2_1": "ujuppaṭipanno bhagavato sāvakasaṅgho,",
  "sn12:41.10.2_2": "ñāyappaṭipanno bhagavato sāvakasaṅgho,",
  "sn12:41.10.2_3": "sāmīcippaṭipanno bhagavato sāvakasaṅgho,",
  "sn12:41.10.2_4": "yadidaṁ cattāri purisayugāni aṭṭha purisapuggalā,",
  "sn12:41.10.2_5": "esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā’ti.",
  "sn12:41.11.1_0": "Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.",
  "sn12:41.11.2_0": "Imehi catūhi sotāpattiyaṅgehi samannāgato hoti.",
  "sn12:41.12.1_0": "Katamo cassa ariyo ñāyo paññāya sudiṭṭho hoti suppaṭividdho?",
  "sn12:41.12.2_0": "Idha, gahapati, ariyasāvako paṭiccasamuppādaññeva sādhukaṁ yoniso manasi karoti:",
  "sn12:41.12.3_0": "‘iti imasmiṁ sati idaṁ hoti, imasmiṁ asati idaṁ na hoti;",
  "sn12:41.12.4_0": "imassuppādā idaṁ uppajjati, imassa nirodhā idaṁ nirujjhati.",
  "sn12:41.12.5_0": "Yadidaṁ avijjāpaccayā saṅkhārā;",
  "sn12:41.12.6_0": "saṅkhārapaccayā viññāṇaṁ …pe…",
  "sn12:41.12.7_0": "evametassa kevalassa dukkhakkhandhassa samudayo hoti.",
  "sn12:41.12.8_0": "Avijjāya tveva asesavirāganirodhā saṅkhāranirodho;",
  "sn12:41.12.9_0": "saṅkhāranirodhā viññāṇanirodho …pe…",
  "sn12:41.12.10_0": "evametassa kevalassa dukkhakkhandhassa nirodho hoti.",
  "sn12:41.12.11_0": "Ayamassa ariyo ñāyo paññāya sudiṭṭho hoti suppaṭividdho.",
  "sn12:41.13.1_0": "Yato kho, gahapati,",
  "sn12:41.13.1_1": "ariyasāvakassa imāni pañca bhayāni verāni vūpasantāni honti,",
  "sn12:41.13.1_2": "imehi catūhi sotāpattiyaṅgehi samannāgato hoti,",
  "sn12:41.13.1_3": "ayañcassa ariyo ñāyo paññāya sudiṭṭho hoti suppaṭividdho,",
  "sn12:41.13.1_4": "so ākaṅkhamāno attanāva attānaṁ byākareyya:",
  "sn12:41.13.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn12:41.13.2_1": "sotāpannohamasmi avinipātadhammo niyato sambodhiparāyano’”ti.",
  "sn12:41.13.3_0": "Paṭhamaṁ.",
  "sn12:42.0.1_0": "Saṁyutta Nikāya 12",
  "sn12:42.0.2_0": "5. Gahapativagga",
  "sn12:42.0.3_0": "42. Dutiyapañcaverabhayasutta",
  "sn12:42.1.1_0": "Sāvatthiyaṁ viharati.",
  "sn12:42.1.2_0": "“Yato kho,",
  "sn12:42.1.2_1": "bhikkhave,",
  "sn12:42.1.2_2": "ariyasāvakassa pañca bhayāni verāni vūpasantāni honti,",
  "sn12:42.1.2_3": "catūhi ca sotāpattiyaṅgehi samannāgato hoti,",
  "sn12:42.1.2_4": "ariyo cassa ñāyo paññāya sudiṭṭho hoti suppaṭividdho,",
  "sn12:42.1.2_5": "so ākaṅkhamāno attanāva attānaṁ byākareyya:",
  "sn12:42.1.3_0": "‘khīṇanirayomhi …pe… avinipātadhammo niyato sambodhiparāyano’ti.",
  "sn12:42.2.1_0": "Katamāni pañca bhayāni verāni vūpasantāni honti?",
  "sn12:42.2.2_0": "Yaṁ, bhikkhave, pāṇātipātī …pe…",
  "sn12:42.2.3_0": "yaṁ, bhikkhave, adinnādāyī …",
  "sn12:42.2.4_0": "yaṁ, bhikkhave, kāmesumicchācārī …",
  "sn12:42.2.5_0": "yaṁ, bhikkhave, musāvādī …",
  "sn12:42.2.6_0": "yaṁ, bhikkhave, surāmerayamajjapamādaṭṭhāyī …pe…",
  "sn12:42.2.7_0": "imāni pañca bhayāni verāni vūpasantāni honti.",
  "sn12:42.3.1_0": "Katamehi catūhi sotāpattiyaṅgehi samannāgato hoti?",
  "sn12:42.3.2_0": "Idha, bhikkhave, ariyasāvako buddhe …pe…",
  "sn12:42.3.3_0": "dhamme …",
  "sn12:42.3.4_0": "saṅghe …",
  "sn12:42.3.5_0": "ariyakantehi sīlehi samannāgato hoti.",
  "sn12:42.3.6_0": "Imehi catūhi sotāpattiyaṅgehi samannāgato hoti.",
  "sn12:42.4.1_0": "Katamo cassa ariyo ñāyo paññāya sudiṭṭho hoti suppaṭividdho?",
  "sn12:42.4.2_0": "Idha, bhikkhave, ariyasāvako paṭiccasamuppādaññeva sādhukaṁ yoniso manasi karoti …pe…",
  "sn12:42.4.3_0": "ayamassa ariyo ñāyo paññāya sudiṭṭho hoti suppaṭividdho.",
  "sn12:42.5.1_0": "Yato kho,",
  "sn12:42.5.1_1": "bhikkhave,",
  "sn12:42.5.1_2": "ariyasāvakassa imāni pañca bhayāni verāni vūpasantāni honti,",
  "sn12:42.5.1_3": "imehi catūhi sotāpattiyaṅgehi samannāgato hoti,",
  "sn12:42.5.1_4": "ayañcassa ariyo ñāyo paññāya sudiṭṭho hoti suppaṭividdho,",
  "sn12:42.5.1_5": "so ākaṅkhamāno attanāva attānaṁ byākareyya:",
  "sn12:42.5.2_0": "‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto,",
  "sn12:42.5.2_1": "sotāpannohamasmi avinipātadhammo niyato sambodhiparāyano’”ti.",
  "sn12:42.5.3_0": "Dutiyaṁ.",
  "sn12:43.0.1_0": "Saṁyutta Nikāya 12",
  "sn12:43.0.2_0": "5. Gahapativagga",
  "sn12:43.0.3_0": "43. Dukkhasutta",
  "sn12:43.1.1_0": "Sāvatthiyaṁ viharati.",
  "sn12:43.1.2_0": "“Dukkhassa, bhikkhave, samudayañca atthaṅgamañca desessāmi.",
  "sn12:43.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:43.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:43.1.5_0": "Bhagavā etadavoca:",
  "sn12:43.2.1_0": "“Katamo ca, bhikkhave, dukkhassa samudayo?",
  "sn12:43.2.2_0": "Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:43.2.3_0": "Phassapaccayā vedanā;",
  "sn12:43.2.4_0": "vedanāpaccayā taṇhā.",
  "sn12:43.2.5_0": "Ayaṁ kho, bhikkhave, dukkhassa samudayo.",
  "sn12:43.3.1_0": "Sotañca paṭicca sadde ca uppajjati sotaviññāṇaṁ …pe…",
  "sn12:43.3.2_0": "ghānañca paṭicca gandhe ca …pe…",
  "sn12:43.3.3_0": "jivhañca paṭicca rase ca …pe…",
  "sn12:43.3.4_0": "kāyañca paṭicca phoṭṭhabbe ca …pe…",
  "sn12:43.3.5_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:43.3.6_0": "Phassapaccayā vedanā;",
  "sn12:43.3.7_0": "vedanāpaccayā taṇhā.",
  "sn12:43.3.8_0": "Ayaṁ kho, bhikkhave, dukkhassa samudayo.",
  "sn12:43.4.1_0": "Katamo ca, bhikkhave, dukkhassa atthaṅgamo?",
  "sn12:43.4.2_0": "Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:43.4.3_0": "Phassapaccayā vedanā;",
  "sn12:43.4.4_0": "vedanāpaccayā taṇhā.",
  "sn12:43.4.5_0": "Tassāyeva taṇhāya asesavirāganirodhā upādānanirodho;",
  "sn12:43.4.6_0": "upādānanirodhā bhavanirodho;",
  "sn12:43.4.7_0": "bhavanirodhā jātinirodho;",
  "sn12:43.4.8_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:43.4.9_0": "Evametassa kevalassa dukkhakkhandhassa nirodho hoti.",
  "sn12:43.4.10_0": "Ayaṁ kho, bhikkhave, dukkhassa atthaṅgamo.",
  "sn12:43.5.1_0": "Sotañca paṭicca sadde ca uppajjati sotaviññāṇaṁ …pe…",
  "sn12:43.5.2_0": "ghānañca paṭicca gandhe ca …pe…",
  "sn12:43.5.3_0": "jivhañca paṭicca rase ca …pe…",
  "sn12:43.5.4_0": "kāyañca paṭicca phoṭṭhabbe ca …pe…",
  "sn12:43.5.5_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:43.5.6_0": "Phassapaccayā vedanā;",
  "sn12:43.5.7_0": "vedanāpaccayā taṇhā.",
  "sn12:43.5.8_0": "Tassāyeva taṇhāya asesavirāganirodhā upādānanirodho;",
  "sn12:43.5.9_0": "upādānanirodhā bhavanirodho;",
  "sn12:43.5.10_0": "bhavanirodhā jātinirodho;",
  "sn12:43.5.11_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:43.5.12_0": "Evametassa kevalassa dukkhakkhandhassa nirodho hoti.",
  "sn12:43.5.13_0": "Ayaṁ kho, bhikkhave, dukkhassa atthaṅgamo”ti.",
  "sn12:43.5.14_0": "Tatiyaṁ.",
  "sn12:44.0.1_0": "Saṁyutta Nikāya 12",
  "sn12:44.0.2_0": "5. Gahapativagga",
  "sn12:44.0.3_0": "44. Lokasutta",
  "sn12:44.1.1_0": "Sāvatthiyaṁ viharati.",
  "sn12:44.1.2_0": "“Lokassa, bhikkhave, samudayañca atthaṅgamañca desessāmi.",
  "sn12:44.1.3_0": "Taṁ suṇātha, sādhukaṁ manasi karotha, bhāsissāmī”ti.",
  "sn12:44.1.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:44.1.5_0": "Bhagavā etadavoca:",
  "sn12:44.2.1_0": "“Katamo ca, bhikkhave, lokassa samudayo?",
  "sn12:44.2.2_0": "Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:44.2.3_0": "Phassapaccayā vedanā;",
  "sn12:44.2.4_0": "vedanāpaccayā taṇhā;",
  "sn12:44.2.5_0": "taṇhāpaccayā upādānaṁ;",
  "sn12:44.2.6_0": "upādānapaccayā bhavo;",
  "sn12:44.2.7_0": "bhavapaccayā jāti;",
  "sn12:44.2.8_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:44.2.9_0": "Ayaṁ kho, bhikkhave, lokassa samudayo.",
  "sn12:44.3.1_0": "Sotañca paṭicca sadde ca …pe…",
  "sn12:44.3.2_0": "ghānañca paṭicca gandhe ca …",
  "sn12:44.3.3_0": "jivhañca paṭicca rase ca …",
  "sn12:44.3.4_0": "kāyañca paṭicca phoṭṭhabbe ca …",
  "sn12:44.3.5_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:44.3.6_0": "Phassapaccayā vedanā …pe…",
  "sn12:44.3.7_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:44.3.8_0": "Ayaṁ kho, bhikkhave, lokassa samudayo.",
  "sn12:44.4.1_0": "Katamo ca, bhikkhave, lokassa atthaṅgamo?",
  "sn12:44.4.2_0": "Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:44.4.3_0": "Phassapaccayā vedanā;",
  "sn12:44.4.4_0": "vedanāpaccayā taṇhā.",
  "sn12:44.4.5_0": "Tassāyeva taṇhāya asesavirāganirodhā upādānanirodho;",
  "sn12:44.4.6_0": "upādānanirodhā bhavanirodho …pe…",
  "sn12:44.4.7_0": "evametassa kevalassa dukkhakkhandhassa nirodho hoti.",
  "sn12:44.4.8_0": "Ayaṁ kho, bhikkhave, lokassa atthaṅgamo.",
  "sn12:44.5.1_0": "Sotañca paṭicca sadde ca …pe…",
  "sn12:44.5.2_0": "ghānañca paṭicca gandhe ca …",
  "sn12:44.5.3_0": "jivhañca paṭicca rase ca …",
  "sn12:44.5.4_0": "kāyañca paṭicca phoṭṭhabbe ca …",
  "sn12:44.5.5_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:44.5.6_0": "Phassapaccayā vedanā;",
  "sn12:44.5.7_0": "vedanāpaccayā taṇhā.",
  "sn12:44.5.8_0": "Tassāyeva taṇhāya asesavirāganirodhā upādānanirodho;",
  "sn12:44.5.9_0": "upādānanirodhā bhavanirodho …pe…",
  "sn12:44.5.10_0": "evametassa kevalassa dukkhakkhandhassa nirodho hoti.",
  "sn12:44.5.11_0": "Ayaṁ kho, bhikkhave, lokassa atthaṅgamo”ti.",
  "sn12:44.5.12_0": "Catutthaṁ.",
  "sn12:45.0.1_0": "Saṁyutta Nikāya 12",
  "sn12:45.0.2_0": "5. Gahapativagga",
  "sn12:45.0.3_0": "45. Ñātikasutta",
  "sn12:45.1.1_0": "Evaṁ me sutaṁ—",
  "sn12:45.1.2_0": "ekaṁ samayaṁ bhagavā ñātike viharati giñjakāvasathe.",
  "sn12:45.1.3_0": "Atha kho bhagavā rahogato paṭisallāno imaṁ dhammapariyāyaṁ abhāsi:",
  "sn12:45.2.1_0": "“Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:45.2.2_0": "Phassapaccayā vedanā,",
  "sn12:45.2.3_0": "vedanāpaccayā taṇhā;",
  "sn12:45.2.4_0": "taṇhāpaccayā upādānaṁ …pe…",
  "sn12:45.2.5_0": "evametassa kevalassa dukkhakkhandhassa samudayo hoti.",
  "sn12:45.3.1_0": "Sotañca paṭicca sadde ca …pe…",
  "sn12:45.3.2_0": "ghānañca paṭicca gandhe ca …",
  "sn12:45.3.3_0": "jivhañca paṭicca rase ca …",
  "sn12:45.3.4_0": "kāyañca paṭicca phoṭṭhabbe ca …",
  "sn12:45.3.5_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:45.3.6_0": "Phassapaccayā vedanā;",
  "sn12:45.3.7_0": "vedanāpaccayā taṇhā;",
  "sn12:45.3.8_0": "taṇhāpaccayā upādānaṁ …pe…",
  "sn12:45.3.9_0": "evametassa kevalassa dukkhakkhandhassa samudayo hoti.",
  "sn12:45.4.1_0": "Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.",
  "sn12:45.4.2_0": "Phassapaccayā vedanā;",
  "sn12:45.4.3_0": "vedanāpaccayā taṇhā.",
  "sn12:45.4.4_0": "Tassāyeva taṇhāya asesavirāganirodhā upādānanirodho;",
  "sn12:45.4.5_0": "upādānanirodhā bhavanirodho …pe…",
  "sn12:45.4.6_0": "evametassa kevalassa dukkhakkhandhassa nirodho hoti.",
  "sn12:45.5.1_0": "Sotañca paṭicca sadde ca …pe…",
  "sn12:45.5.2_0": "manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.",
  "sn12:45.5.3_0": "Phassapaccayā vedanā;",
  "sn12:45.5.4_0": "vedanāpaccayā taṇhā.",
  "sn12:45.5.5_0": "Tassāyeva taṇhāya asesavirāganirodhā upādānanirodho;",
  "sn12:45.5.6_0": "upādānanirodhā bhavanirodho …pe…",
  "sn12:45.5.7_0": "evametassa kevalassa dukkhakkhandhassa nirodho hotī”ti.",
  "sn12:45.6.1_0": "Tena kho pana samayena aññataro bhikkhu bhagavato upassuti ṭhito hoti.",
  "sn12:45.6.2_0": "Addasā kho bhagavā taṁ bhikkhuṁ upassuti ṭhitaṁ.",
  "sn12:45.6.3_0": "Disvāna taṁ bhikkhuṁ etadavoca:",
  "sn12:45.6.4_0": "“assosi no tvaṁ, bhikkhu, imaṁ dhammapariyāyan”ti?",
  "sn12:45.6.5_0": "“Evaṁ, bhante”ti.",
  "sn12:45.6.6_0": "“Uggaṇhāhi tvaṁ, bhikkhu, imaṁ dhammapariyāyaṁ;",
  "sn12:45.6.7_0": "pariyāpuṇāhi tvaṁ, bhikkhu, imaṁ dhammapariyāyaṁ;",
  "sn12:45.6.8_0": "dhārehi tvaṁ, bhikkhu, imaṁ dhammapariyāyaṁ.",
  "sn12:45.6.9_0": "Atthasaṁhito ayaṁ, bhikkhu, dhammapariyāyo ādibrahmacariyako”ti.",
  "sn12:45.6.10_0": "Pañcamaṁ.",
  "sn12:46.0.1_0": "Saṁyutta Nikāya 12",
  "sn12:46.0.2_0": "5. Gahapativagga",
  "sn12:46.0.3_0": "46. Aññatarabrāhmaṇasutta",
  "sn12:46.1.1_0": "Sāvatthiyaṁ viharati.",
  "sn12:46.1.2_0": "Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.",
  "sn12:46.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:46.1.3_1": "Ekamantaṁ nisinno kho so brāhmaṇo bhagavantaṁ etadavoca:",
  "sn12:46.2.1_0": "“Kiṁ nu kho, bho gotama, so karoti so paṭisaṁvedayatī”ti?",
  "sn12:46.2.2_0": "“‘So karoti so paṭisaṁvedayatī’ti kho, brāhmaṇa, ayameko anto”.",
  "sn12:46.3.1_0": "“Kiṁ pana, bho gotama, añño karoti, añño paṭisaṁvedayatī”ti?",
  "sn12:46.3.2_0": "“‘Añño karoti, añño paṭisaṁvedayatī’ti kho, brāhmaṇa, ayaṁ dutiyo anto.",
  "sn12:46.3.3_0": "Ete te, brāhmaṇa, ubho ante anupagamma majjhena tathāgato dhammaṁ deseti:",
  "sn12:46.3.4_0": "‘avijjāpaccayā saṅkhārā;",
  "sn12:46.3.5_0": "saṅkhārapaccayā viññāṇaṁ …pe…",
  "sn12:46.3.6_0": "evametassa kevalassa dukkhakkhandhassa samudayo hoti.",
  "sn12:46.3.7_0": "Avijjāya tveva asesavirāganirodhā saṅkhāranirodho;",
  "sn12:46.3.8_0": "saṅkhāranirodhā …pe…",
  "sn12:46.3.9_0": "evametassa kevalassa dukkhakkhandhassa nirodho hotī’”ti.",
  "sn12:46.4.1_0": "Evaṁ vutte, so brāhmaṇo bhagavantaṁ etadavoca:",
  "sn12:46.4.2_0": "“abhikkantaṁ, bho gotama, abhikkantaṁ, bho gotama …pe…",
  "sn12:46.4.3_0": "upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.",
  "sn12:46.4.4_0": "Chaṭṭhaṁ.",
  "sn12:47.0.1_0": "Saṁyutta Nikāya 12",
  "sn12:47.0.2_0": "5. Gahapativagga",
  "sn12:47.0.3_0": "47. Jāṇussoṇisutta",
  "sn12:47.1.1_0": "Sāvatthiyaṁ viharati.",
  "sn12:47.1.2_0": "Atha kho jāṇussoṇi brāhmaṇo yena bhagavā tenupasaṅkami;",
  "sn12:47.1.2_1": "upasaṅkamitvā bhagavatā saddhiṁ …pe…",
  "sn12:47.1.2_2": "ekamantaṁ nisinno kho jāṇussoṇi brāhmaṇo bhagavantaṁ etadavoca:",
  "sn12:47.2.1_0": "“Kiṁ nu kho, bho gotama, sabbamatthī”ti?",
  "sn12:47.2.2_0": "“‘Sabbamatthī’ti kho, brāhmaṇa, ayameko anto”.",
  "sn12:47.3.1_0": "“Kiṁ pana, bho gotama, sabbaṁ natthī”ti?",
  "sn12:47.3.2_0": "“‘Sabbaṁ natthī’ti kho, brāhmaṇa, ayaṁ dutiyo anto.",
  "sn12:47.3.3_0": "Ete te, brāhmaṇa, ubho ante anupagamma majjhena tathāgato dhammaṁ deseti:",
  "sn12:47.3.4_0": "‘avijjāpaccayā saṅkhārā;",
  "sn12:47.3.5_0": "saṅkhārapaccayā viññāṇaṁ …pe…",
  "sn12:47.3.6_0": "evametassa kevalassa dukkhakkhandhassa samudayo hoti.",
  "sn12:47.3.7_0": "Avijjāya tveva asesavirāganirodhā saṅkhāranirodho;",
  "sn12:47.3.8_0": "saṅkhāranirodhā viññāṇanirodho …pe…",
  "sn12:47.3.9_0": "evametassa kevalassa dukkhakkhandhassa nirodho hotī’”ti.",
  "sn12:47.4.1_0": "Evaṁ vutte, jāṇussoṇi brāhmaṇo bhagavantaṁ etadavoca:",
  "sn12:47.4.2_0": "“abhikkantaṁ, bho gotama …pe…",
  "sn12:47.4.3_0": "pāṇupetaṁ saraṇaṁ gatan”ti.",
  "sn12:47.4.4_0": "Sattamaṁ.",
  "sn12:48.0.1_0": "Saṁyutta Nikāya 12",
  "sn12:48.0.2_0": "5. Gahapativagga",
  "sn12:48.0.3_0": "48. Lokāyatikasutta",
  "sn12:48.1.1_0": "Sāvatthiyaṁ viharati.",
  "sn12:48.1.2_0": "Atha kho lokāyatiko brāhmaṇo yena bhagavā …pe…",
  "sn12:48.1.3_0": "ekamantaṁ nisinno kho lokāyatiko brāhmaṇo bhagavantaṁ etadavoca:",
  "sn12:48.2.1_0": "“Kiṁ nu kho, bho gotama, sabbamatthī”ti?",
  "sn12:48.2.2_0": "“‘Sabbamatthī’ti kho, brāhmaṇa, jeṭṭhametaṁ lokāyataṁ”.",
  "sn12:48.3.1_0": "“Kiṁ pana, bho gotama, sabbaṁ natthī”ti?",
  "sn12:48.3.2_0": "“‘Sabbaṁ natthī’ti kho, brāhmaṇa, dutiyametaṁ lokāyataṁ”.",
  "sn12:48.4.1_0": "“Kiṁ nu kho, bho gotama, sabbamekattan”ti?",
  "sn12:48.4.2_0": "“‘Sabbamekattan’ti kho, brāhmaṇa, tatiyametaṁ lokāyataṁ”.",
  "sn12:48.5.1_0": "“Kiṁ pana, bho gotama, sabbaṁ puthuttan”ti?",
  "sn12:48.5.2_0": "“‘Sabbaṁ puthuttan’ti kho, brāhmaṇa, catutthametaṁ lokāyataṁ.",
  "sn12:48.6.1_0": "Ete te, brāhmaṇa, ubho ante anupagamma majjhena tathāgato dhammaṁ deseti:",
  "sn12:48.6.2_0": "‘avijjāpaccayā saṅkhārā;",
  "sn12:48.6.3_0": "saṅkhārapaccayā viññāṇaṁ …pe…",
  "sn12:48.6.4_0": "evametassa kevalassa dukkhakkhandhassa samudayo hoti.",
  "sn12:48.6.5_0": "Avijjāya tveva asesavirāganirodhā saṅkhāranirodho;",
  "sn12:48.6.6_0": "saṅkhāranirodhā viññāṇanirodho …pe…",
  "sn12:48.6.7_0": "evametassa kevalassa dukkhakkhandhassa nirodho hotī’”ti.",
  "sn12:48.7.1_0": "Evaṁ vutte, lokāyatiko brāhmaṇo bhagavantaṁ etadavoca:",
  "sn12:48.7.2_0": "“abhikkantaṁ, bho gotama …pe…",
  "sn12:48.7.3_0": "ajjatagge pāṇupetaṁ saraṇaṁ gatan”ti.",
  "sn12:48.7.4_0": "Aṭṭhamaṁ.",
  "sn12:49.0.1_0": "Saṁyutta Nikāya 12",
  "sn12:49.0.2_0": "5. Gahapativagga",
  "sn12:49.0.3_0": "49. Ariyasāvakasutta",
  "sn12:49.1.1_0": "Sāvatthiyaṁ viharati.",
  "sn12:49.1.2_0": "“Na, bhikkhave, sutavato ariyasāvakassa evaṁ hoti:",
  "sn12:49.1.3_0": "‘kiṁ nu kho—",
  "sn12:49.1.4_0": "kismiṁ sati kiṁ hoti, kissuppādā kiṁ uppajjati?",
  "sn12:49.1.5_0": "Kismiṁ sati saṅkhārā honti,",
  "sn12:49.1.5_1": "kismiṁ sati viññāṇaṁ hoti,",
  "sn12:49.1.5_2": "kismiṁ sati nāmarūpaṁ hoti,",
  "sn12:49.1.5_3": "kismiṁ sati saḷāyatanaṁ hoti,",
  "sn12:49.1.5_4": "kismiṁ sati phasso hoti,",
  "sn12:49.1.5_5": "kismiṁ sati vedanā hoti,",
  "sn12:49.1.5_6": "kismiṁ sati taṇhā hoti,",
  "sn12:49.1.5_7": "kismiṁ sati upādānaṁ hoti,",
  "sn12:49.1.5_8": "kismiṁ sati bhavo hoti,",
  "sn12:49.1.5_9": "kismiṁ sati jāti hoti,",
  "sn12:49.1.5_10": "kismiṁ sati jarāmaraṇaṁ hotī’ti?",
  "sn12:49.2.1_0": "Atha kho, bhikkhave, sutavato ariyasāvakassa aparappaccayā ñāṇamevettha hoti:",
  "sn12:49.2.2_0": "‘imasmiṁ sati idaṁ hoti, imassuppādā idaṁ uppajjati.",
  "sn12:49.2.3_0": "Avijjāya sati saṅkhārā honti;",
  "sn12:49.2.4_0": "saṅkhāresu sati viññāṇaṁ hoti;",
  "sn12:49.2.5_0": "viññāṇe sati nāmarūpaṁ hoti;",
  "sn12:49.2.6_0": "nāmarūpe sati saḷāyatanaṁ hoti;",
  "sn12:49.2.7_0": "saḷāyatane sati phasso hoti;",
  "sn12:49.2.8_0": "phasse sati vedanā hoti;",
  "sn12:49.2.9_0": "vedanāya sati taṇhā hoti;",
  "sn12:49.2.10_0": "taṇhāya sati upādānaṁ hoti;",
  "sn12:49.2.11_0": "upādāne sati bhavo hoti;",
  "sn12:49.2.12_0": "bhave sati jāti hoti;",
  "sn12:49.2.13_0": "jātiyā sati jarāmaraṇaṁ hotī’ti.",
  "sn12:49.2.14_0": "So evaṁ pajānāti:",
  "sn12:49.2.15_0": "‘evamayaṁ loko samudayatī’ti.",
  "sn12:49.3.1_0": "Na, bhikkhave, sutavato ariyasāvakassa evaṁ hoti:",
  "sn12:49.3.2_0": "‘kiṁ nu kho—",
  "sn12:49.3.3_0": "kismiṁ asati kiṁ na hoti, kissa nirodhā kiṁ nirujjhati?",
  "sn12:49.3.4_0": "Kismiṁ asati saṅkhārā na honti,",
  "sn12:49.3.4_1": "kismiṁ asati viññāṇaṁ na hoti,",
  "sn12:49.3.4_2": "kismiṁ asati nāmarūpaṁ na hoti,",
  "sn12:49.3.4_3": "kismiṁ asati saḷāyatanaṁ na hoti,",
  "sn12:49.3.4_4": "kismiṁ asati phasso na hoti,",
  "sn12:49.3.4_5": "kismiṁ asati vedanā na hoti,",
  "sn12:49.3.4_6": "kismiṁ asati taṇhā na hoti,",
  "sn12:49.3.4_7": "kismiṁ asati upādānaṁ na hoti,",
  "sn12:49.3.4_8": "kismiṁ asati bhavo na hoti,",
  "sn12:49.3.4_9": "kismiṁ asati jāti na hoti,",
  "sn12:49.3.4_10": "kismiṁ asati jarāmaraṇaṁ na hotī’ti?",
  "sn12:49.4.1_0": "Atha kho, bhikkhave, sutavato ariyasāvakassa aparappaccayā ñāṇamevettha hoti:",
  "sn12:49.4.2_0": "‘imasmiṁ asati idaṁ na hoti, imassa nirodhā idaṁ nirujjhati.",
  "sn12:49.4.3_0": "Avijjāya asati saṅkhārā na honti;",
  "sn12:49.4.4_0": "saṅkhāresu asati viññāṇaṁ na hoti;",
  "sn12:49.4.5_0": "viññāṇe asati nāmarūpaṁ na hoti;",
  "sn12:49.4.6_0": "nāmarūpe asati saḷāyatanaṁ na hoti …pe…",
  "sn12:49.4.7_0": "bhavo na hoti …",
  "sn12:49.4.8_0": "jāti na hoti …",
  "sn12:49.4.9_0": "jātiyā asati jarāmaraṇaṁ na hotī’ti.",
  "sn12:49.4.10_0": "So evaṁ pajānāti:",
  "sn12:49.4.11_0": "‘evamayaṁ loko nirujjhatī’ti.",
  "sn12:49.5.1_0": "Yato kho,",
  "sn12:49.5.1_1": "bhikkhave,",
  "sn12:49.5.1_2": "ariyasāvako evaṁ lokassa samudayañca atthaṅgamañca yathābhūtaṁ pajānāti,",
  "sn12:49.5.1_3": "ayaṁ vuccati,",
  "sn12:49.5.1_4": "bhikkhave,",
  "sn12:49.5.1_5": "ariyasāvako diṭṭhisampanno itipi …pe…",
  "sn12:49.5.2_0": "amatadvāraṁ āhacca tiṭṭhati itipī”ti.",
  "sn12:49.5.3_0": "Navamaṁ.",
  "sn12:50.0.1_0": "Saṁyutta Nikāya 12",
  "sn12:50.0.2_0": "5. Gahapativagga",
  "sn12:50.0.3_0": "50. Dutiyaariyasāvakasutta",
  "sn12:50.1.1_0": "Sāvatthiyaṁ viharati.",
  "sn12:50.1.2_0": "“Na, bhikkhave, sutavato ariyasāvakassa evaṁ hoti:",
  "sn12:50.1.3_0": "‘kiṁ nu kho kismiṁ sati kiṁ hoti, kissuppādā kiṁ uppajjati?",
  "sn12:50.1.4_0": "Kismiṁ sati saṅkhārā honti,",
  "sn12:50.1.4_1": "kismiṁ sati viññāṇaṁ hoti,",
  "sn12:50.1.4_2": "kismiṁ sati nāmarūpaṁ hoti,",
  "sn12:50.1.4_3": "kismiṁ sati saḷāyatanaṁ hoti,",
  "sn12:50.1.4_4": "kismiṁ sati phasso hoti,",
  "sn12:50.1.4_5": "kismiṁ sati vedanā hoti,",
  "sn12:50.1.4_6": "kismiṁ sati taṇhā hoti,",
  "sn12:50.1.4_7": "kismiṁ sati upādānaṁ hoti,",
  "sn12:50.1.4_8": "kismiṁ sati bhavo hoti,",
  "sn12:50.1.4_9": "kismiṁ sati jāti hoti,",
  "sn12:50.1.4_10": "kismiṁ sati jarāmaraṇaṁ hotī’ti?",
  "sn12:50.2.1_0": "Atha kho, bhikkhave, sutavato ariyasāvakassa aparappaccayā ñāṇamevettha hoti:",
  "sn12:50.2.2_0": "‘imasmiṁ sati idaṁ hoti, imassuppādā idaṁ uppajjati.",
  "sn12:50.2.3_0": "Avijjāya sati saṅkhārā honti;",
  "sn12:50.2.4_0": "saṅkhāresu sati viññāṇaṁ hoti;",
  "sn12:50.2.5_0": "viññāṇe sati nāmarūpaṁ hoti;",
  "sn12:50.2.6_0": "nāmarūpe sati saḷāyatanaṁ hoti;",
  "sn12:50.2.7_0": "saḷāyatane sati phasso hoti;",
  "sn12:50.2.8_0": "phasse sati vedanā hoti;",
  "sn12:50.2.9_0": "vedanāya sati taṇhā hoti;",
  "sn12:50.2.10_0": "taṇhāya sati upādānaṁ hoti;",
  "sn12:50.2.11_0": "upādāne sati bhavo hoti;",
  "sn12:50.2.12_0": "bhave sati jāti hoti;",
  "sn12:50.2.13_0": "jātiyā sati jarāmaraṇaṁ hotī’ti.",
  "sn12:50.2.14_0": "So evaṁ pajānāti:",
  "sn12:50.2.15_0": "‘evamayaṁ loko samudayatī’ti.",
  "sn12:50.3.1_0": "Na, bhikkhave, sutavato ariyasāvakassa evaṁ hoti:",
  "sn12:50.3.2_0": "‘kiṁ nu kho kismiṁ asati kiṁ na hoti, kissa nirodhā kiṁ nirujjhati?",
  "sn12:50.3.3_0": "Kismiṁ asati saṅkhārā na honti,",
  "sn12:50.3.3_1": "kismiṁ asati viññāṇaṁ na hoti,",
  "sn12:50.3.3_2": "kismiṁ asati nāmarūpaṁ na hoti,",
  "sn12:50.3.3_3": "kismiṁ asati saḷāyatanaṁ na hoti,",
  "sn12:50.3.3_4": "kismiṁ asati phasso na hoti,",
  "sn12:50.3.3_5": "kismiṁ asati vedanā na hoti,",
  "sn12:50.3.3_6": "kismiṁ asati taṇhā na hoti …pe…",
  "sn12:50.3.4_0": "upādānaṁ …",
  "sn12:50.3.5_0": "bhavo …",
  "sn12:50.3.6_0": "jāti …",
  "sn12:50.3.7_0": "kismiṁ asati jarāmaraṇaṁ na hotī’ti?",
  "sn12:50.4.1_0": "Atha kho, bhikkhave, sutavato ariyasāvakassa aparappaccayā ñāṇamevettha hoti:",
  "sn12:50.4.2_0": "‘imasmiṁ asati idaṁ na hoti, imassa nirodhā idaṁ nirujjhati.",
  "sn12:50.4.3_0": "Avijjāya asati saṅkhārā na honti;",
  "sn12:50.4.4_0": "saṅkhāresu asati viññāṇaṁ na hoti;",
  "sn12:50.4.5_0": "viññāṇe asati nāmarūpaṁ na hoti;",
  "sn12:50.4.6_0": "nāmarūpe asati saḷāyatanaṁ na hoti …pe…",
  "sn12:50.4.7_0": "jātiyā asati jarāmaraṇaṁ na hotī’ti.",
  "sn12:50.4.8_0": "So evaṁ pajānāti:",
  "sn12:50.4.9_0": "‘evamayaṁ loko nirujjhatī’ti.",
  "sn12:50.5.1_0": "Yato kho,",
  "sn12:50.5.1_1": "bhikkhave,",
  "sn12:50.5.1_2": "ariyasāvako evaṁ lokassa samudayañca atthaṅgamañca yathābhūtaṁ pajānāti,",
  "sn12:50.5.1_3": "ayaṁ vuccati,",
  "sn12:50.5.1_4": "bhikkhave,",
  "sn12:50.5.1_5": "ariyasāvako diṭṭhisampanno itipi,",
  "sn12:50.5.1_6": "dassanasampanno itipi,",
  "sn12:50.5.1_7": "āgato imaṁ saddhammaṁ itipi,",
  "sn12:50.5.1_8": "passati imaṁ saddhammaṁ itipi,",
  "sn12:50.5.1_9": "sekkhena ñāṇena samannāgato itipi,",
  "sn12:50.5.1_10": "sekkhāya vijjāya samannāgato itipi,",
  "sn12:50.5.1_11": "dhammasotaṁ samāpanno itipi,",
  "sn12:50.5.1_12": "ariyo nibbedhikapañño itipi,",
  "sn12:50.5.1_13": "amatadvāraṁ āhacca tiṭṭhati itipī”ti.",
  "sn12:50.5.2_0": "Dasamaṁ.",
  "sn12:50.5.3_0": "Gahapativaggo pañcamo.",
  "sn12:50.6.0_0": "Tassuddānaṁ",
  "sn12:50.6.1_0": "Dve pañcaverabhayā vuttā,",
  "sn12:50.6.2_0": "dukkhaṁ loko ca ñātikaṁ;",
  "sn12:50.6.3_0": "Aññataraṁ jāṇussoṇi ca,",
  "sn12:50.6.4_0": "lokāyatikena aṭṭhamaṁ;",
  "sn12:50.6.5_0": "Dve ariyasāvakā vuttā,",
  "sn12:50.6.6_0": "vaggo tena pavuccatīti.",
  "sn12:51.0.1_0": "Saṁyutta Nikāya 12",
  "sn12:51.0.2_0": "6. Dukkhavagga",
  "sn12:51.0.3_0": "51. Parivīmaṁsanasutta",
  "sn12:51.1.1_0": "Evaṁ me sutaṁ—",
  "sn12:51.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn12:51.1.3_0": "Tatra kho bhagavā bhikkhū āmantesi:",
  "sn12:51.1.4_0": "“bhikkhavo”ti.",
  "sn12:51.1.5_0": "“Bhadante”ti te bhikkhū bhagavato paccassosuṁ.",
  "sn12:51.1.6_0": "Bhagavā etadavoca:",
  "sn12:51.2.1_0": "“Kittāvatā nu kho,",
  "sn12:51.2.1_1": "bhikkhave,",
  "sn12:51.2.1_2": "bhikkhu parivīmaṁsamāno parivīmaṁseyya sabbaso sammā dukkhakkhayāyā”ti?",
  "sn12:51.2.2_0": "“Bhagavaṁmūlakā no, bhante,",
  "sn12:51.2.2_1": "dhammā bhagavaṁnettikā bhagavaṁpaṭisaraṇā.",
  "sn12:51.2.2_2": "Sādhu vata, bhante,",
  "sn12:51.2.2_3": "bhagavantaṁyeva paṭibhātu etassa bhāsitassa attho.",
  "sn12:51.2.2_4": "Bhagavato sutvā bhikkhū dhāressantī”ti.",
  "sn12:51.2.3_0": "“Tena hi, bhikkhave, suṇātha, sādhukaṁ manasi karotha, bhāsissāmī”ti.",
  "sn12:51.2.4_0": "“Evaṁ, bhante”ti kho te bhikkhū bhagavato paccassosuṁ.",
  "sn12:51.2.5_0": "Bhagavā etadavoca:",
  "sn12:51.3.1_0": "“Idha, bhikkhave, bhikkhu parivīmaṁsamāno parivīmaṁsati:",
  "sn12:51.3.2_0": "‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ;",
  "sn12:51.3.3_0": "idaṁ nu kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ?",
  "sn12:51.3.4_0": "Kismiṁ sati jarāmaraṇaṁ hoti, kismiṁ asati jarāmaraṇaṁ na hotī’ti?",
  "sn12:51.3.5_0": "So parivīmaṁsamāno evaṁ pajānāti:",
  "sn12:51.3.6_0": "‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ,",
  "sn12:51.3.6_1": "idaṁ kho dukkhaṁ jātinidānaṁ jātisamudayaṁ jātijātikaṁ jātippabhavaṁ.",
  "sn12:51.3.7_0": "Jātiyā sati jarāmaraṇaṁ hoti, jātiyā asati jarāmaraṇaṁ na hotī’ti.",
  "sn12:51.4.1_0": "So jarāmaraṇañca pajānāti,",
  "sn12:51.4.1_1": "jarāmaraṇasamudayañca pajānāti,",
  "sn12:51.4.1_2": "jarāmaraṇanirodhañca pajānāti,",
  "sn12:51.4.1_3": "yā ca jarāmaraṇanirodhasāruppagāminī paṭipadā tañca pajānāti,",
  "sn12:51.4.1_4": "tathā paṭipanno ca hoti anudhammacārī;",
  "sn12:51.4.2_0": "ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya.",
  "sn12:51.5.1_0": "Athāparaṁ parivīmaṁsamāno parivīmaṁsati:",
  "sn12:51.5.2_0": "‘jāti panāyaṁ kiṁnidānā kiṁsamudayā kiṁjātikā kiṁpabhavā,",
  "sn12:51.5.2_1": "kismiṁ sati jāti hoti,",
  "sn12:51.5.2_2": "kismiṁ asati jāti na hotī’ti?",
  "sn12:51.5.3_0": "So parivīmaṁsamāno evaṁ pajānāti:",
  "sn12:51.5.4_0": "‘jāti bhavanidānā bhavasamudayā bhavajātikā bhavappabhavā;",
  "sn12:51.5.5_0": "bhave sati jāti hoti, bhave asati jāti na hotī’ti.",
  "sn12:51.6.1_0": "So jātiñca pajānāti,",
  "sn12:51.6.1_1": "jātisamudayañca pajānāti,",
  "sn12:51.6.1_2": "jātinirodhañca pajānāti,",
  "sn12:51.6.1_3": "yā ca jātinirodhasāruppagāminī paṭipadā tañca pajānāti,",
  "sn12:51.6.1_4": "tathā paṭipanno ca hoti anudhammacārī;",
  "sn12:51.6.2_0": "ayaṁ vuccati, bhikkhave, bhikkhu sabbaso sammā dukkhakkhayāya paṭipanno jātinirodhāya.",
  "sn12:51.7.1_0": "Athāparaṁ parivīmaṁsamāno parivīmaṁsati:",
  "sn12:51.7.2_0": "‘bhavo panāyaṁ kiṁnidāno …pe…",
  "sn12:51.7.3_0": "upādānaṁ panidaṁ kiṁnidānaṁ …",
  "sn12:51.7.4_0": "taṇhā panāyaṁ kiṁnidānā …",
  "sn12:51.7.5_0": "vedanā …",
  "sn12:51.7.6_0": "phasso …",
  "sn12:51.7.7_0": "saḷāyatanaṁ panidaṁ kiṁnidānaṁ …",
  "sn12:51.7.8_0": "nāmarūpaṁ panidaṁ …",
  "sn12:51.7.9_0": "viññāṇaṁ panidaṁ …",
  "sn12:51.7.10_0": "saṅkhārā panime kiṁnidānā kiṁsamudayā kiṁjātikā kiṁpabhavā;",
  "sn12:51.7.11_0": "kismiṁ sati saṅkhārā honti, kismiṁ asati saṅkhārā na hontī’ti?",
  "sn12:51.7.12_0": "So parivīmaṁsamāno evaṁ pajānāti:",
  "sn12:51.7.13_0": "‘saṅkhārā avijjānidānā avijjāsamudayā avijjājātikā avijjāpabhavā;",
  "sn12:51.7.14_0": "avijjāya sati saṅkhārā honti, avijjāya asati saṅkhārā na hontī’ti.",
  "sn12:51.8.1_0": "So saṅkhāre ca pajānāti,",
  "sn12:51.8.1_1": "saṅkhārasamudayañca pajānāti,",
  "sn12:51.8.1_2": "saṅkhāranirodhañca pajānāti,",
  "sn12:51.8.1_3": "yā ca saṅkhāranirodhasāruppagāminī paṭipadā tañca pajānāti,",
  "sn12:51.8.1_4": "tathā paṭipanno ca hoti anudhammacārī;",
  "sn12:51.8.2_0": "ayaṁ vuccati, bhikkhave, bhikkhu sabbaso sammā dukkhakkhayāya paṭipanno saṅkhāranirodhāya.",
  "sn12:51.9.1_0": "Avijjāgato yaṁ,",
  "sn12:51.9.1_1": "bhikkhave,",
  "sn12:51.9.1_2": "purisapuggalo puññañce saṅkhāraṁ abhisaṅkharoti,",
  "sn12:51.9.1_3": "puññūpagaṁ hoti viññāṇaṁ.",
  "sn12:51.9.2_0": "Apuññañce saṅkhāraṁ abhisaṅkharoti, apuññūpagaṁ hoti viññāṇaṁ.",
  "sn12:51.9.3_0": "Āneñjañce saṅkhāraṁ abhisaṅkharoti āneñjūpagaṁ hoti viññāṇaṁ.",
  "sn12:51.9.4_0": "Yato kho,",
  "sn12:51.9.4_1": "bhikkhave,",
  "sn12:51.9.4_2": "bhikkhuno avijjā pahīnā hoti vijjā uppannā,",
  "sn12:51.9.4_3": "so avijjāvirāgā vijjuppādā neva puññābhisaṅkhāraṁ abhisaṅkharoti na apuññābhisaṅkhāraṁ abhisaṅkharoti na āneñjābhisaṅkhāraṁ abhisaṅkharoti.",
  "sn12:51.9.5_0": "Anabhisaṅkharonto anabhisañcetayanto na kiñci loke upādiyati;",
  "sn12:51.9.6_0": "anupādiyaṁ na paritassati, aparitassaṁ paccattaññeva parinibbāyati.",
  "sn12:51.9.7_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "sn12:51.10.1_0": "So sukhañce vedanaṁ vedayati,",
  "sn12:51.10.1_1": "sā aniccāti pajānāti,",
  "sn12:51.10.1_2": "anajjhositāti pajānāti,",
  "sn12:51.10.1_3": "anabhinanditāti pajānāti.",
  "sn12:51.10.2_0": "Dukkhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti.",
  "sn12:51.10.3_0": "Adukkhamasukhañce vedanaṁ vedayati,",
  "sn12:51.10.3_1": "sā aniccāti pajānāti,",
  "sn12:51.10.3_2": "anajjhositāti pajānāti,",
  "sn12:51.10.3_3": "anabhinanditāti pajānāti.",
  "sn12:51.10.4_0": "So sukhañce vedanaṁ vedayati, visaṁyutto naṁ vedayati.",
  "sn12:51.10.5_0": "Dukkhañce vedanaṁ vedayati, visaṁyutto naṁ vedayati.",
  "sn12:51.10.6_0": "Adukkhamasukhañce vedanaṁ vedayati, visaṁyutto naṁ vedayati.",
  "sn12:51.11.1_0": "So kāyapariyantikaṁ vedanaṁ vedayamāno kāyapariyantikaṁ vedanaṁ vedayāmīti pajānāti,",
  "sn12:51.11.1_1": "jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti pajānāti.",
  "sn12:51.11.2_0": "Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti,",
  "sn12:51.11.2_1": "sarīrāni avasissantīti pajānāti.",
  "sn12:51.12.1_0": "Seyyathāpi, bhikkhave, puriso kumbhakārapākā uṇhaṁ kumbhaṁ uddharitvā same bhūmibhāge paṭisisseyya.",
  "sn12:51.12.2_0": "Tatra yāyaṁ usmā sā tattheva vūpasameyya, kapallāni avasisseyyuṁ.",
  "sn12:51.12.3_0": "Evameva kho,",
  "sn12:51.12.3_1": "bhikkhave,",
  "sn12:51.12.3_2": "bhikkhu kāyapariyantikaṁ vedanaṁ vedayamāno kāyapariyantikaṁ vedanaṁ vedayāmīti pajānāti,",
  "sn12:51.12.3_3": "jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti pajānāti.",
  "sn12:51.12.4_0": "Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti,",
  "sn12:51.12.4_1": "sarīrāni avasissantīti pajānāti.",
  "sn12:51.13.1_0": "Taṁ kiṁ maññatha, bhikkhave,",
  "sn12:51.13.2_0": "api nu kho khīṇāsavo bhikkhu puññābhisaṅkhāraṁ vā abhisaṅkhareyya apuññābhisaṅkhāraṁ vā abhisaṅkhareyya āneñjābhisaṅkhāraṁ vā abhisaṅkhareyyā”ti?",
  "sn12:51.13.3_0": "“No hetaṁ, bhante”.",
  "sn12:51.14.1_0": "“Sabbaso vā pana saṅkhāresu asati, saṅkhāranirodhā api nu kho viññāṇaṁ paññāyethā”ti?",
  "sn12:51.14.2_0": "“No hetaṁ, bhante”.",
  "sn12:51.15.1_0": "“Sabbaso vā pana viññāṇe asati, viññāṇanirodhā api nu kho nāmarūpaṁ paññāyethā”ti?",
  "sn12:51.15.2_0": "“No hetaṁ, bhante”.",
  "sn12:51.16.1_0": "“Sabbaso vā pana nāmarūpe asati, nāmarūpanirodhā api nu kho saḷāyatanaṁ paññāyethā”ti?",
  "sn12:51.16.2_0": "“No hetaṁ, bhante”.",
  "sn12:51.17.1_0": "“Sabbaso vā pana saḷāyatane asati, saḷāyatananirodhā api nu kho phasso paññāyethā”ti?",
  "sn12:51.17.2_0": "“No hetaṁ, bhante”.",
  "sn12:51.18.1_0": "“Sabbaso vā pana phasse asati, phassanirodhā api nu kho vedanā paññāyethā”ti?",
  "sn12:51.18.2_0": "“No hetaṁ, bhante”.",
  "sn12:51.19.1_0": "“Sabbaso vā pana vedanāya asati, vedanānirodhā api nu kho taṇhā paññāyethā”ti?",
  "sn12:51.19.2_0": "“No hetaṁ, bhante”.",
  "sn12:51.20.1_0": "“Sabbaso vā pana taṇhāya asati, taṇhānirodhā api nu kho upādānaṁ paññāyethā”ti?",
  "sn12:51.20.2_0": "“No hetaṁ, bhante”.",
  "sn12:51.21.1_0": "“Sabbaso vā pana upādāne asati, upādānanirodhā api nu kho bhavo paññāyethā”ti.",
  "sn12:51.21.2_0": "“No hetaṁ, bhante”.",
  "sn12:51.22.1_0": "“Sabbaso vā pana bhave asati, bhavanirodhā api nu kho jāti paññāyethā”ti?",
  "sn12:51.22.2_0": "“No hetaṁ, bhante”.",
  "sn12:51.23.1_0": "“Sabbaso vā pana jātiyā asati, jātinirodhā api nu kho jarāmaraṇaṁ paññāyethā”ti?",
  "sn12:51.23.2_0": "“No hetaṁ, bhante”.",
  "sn12:51.24.1_0": "“Sādhu sādhu, bhikkhave, evametaṁ, bhikkhave, netaṁ aññathā.",
  "sn12:51.24.2_0": "Saddahatha me taṁ, bhikkhave, adhimuccatha, nikkaṅkhā ettha hotha nibbicikicchā.",
  "sn12:51.24.3_0": "Esevanto dukkhassā”ti.",
  "sn12:51.24.4_0": "Paṭhamaṁ.",
  "sn12:52.0.1_0": "Saṁyutta Nikāya 12",
  "sn12:52.0.2_0": "6. Dukkhavagga",
  "sn12:52.0.3_0": "52. Upādānasutta",
  "sn12:52.1.1_0": "Sāvatthiyaṁ viharati.",
  "sn12:52.1.2_0": "“Upādāniyesu, bhikkhave, dhammesu assādānupassino viharato taṇhā pavaḍḍhati.",
  "sn12:52.1.3_0": "Taṇhāpaccayā upādānaṁ;",
  "sn12:52.1.4_0": "upādānapaccayā bhavo;",
  "sn12:52.1.5_0": "bhavapaccayā jāti;",
  "sn12:52.1.6_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:52.1.7_0": "Evametassa kevalassa dukkhakkhandhassa samudayo hoti.",
  "sn12:52.2.1_0": "Seyyathāpi,",
  "sn12:52.2.1_1": "bhikkhave,",
  "sn12:52.2.1_2": "dasannaṁ vā kaṭṭhavāhānaṁ vīsāya vā kaṭṭhavāhānaṁ tiṁsāya vā kaṭṭhavāhānaṁ cattārīsāya vā kaṭṭhavāhānaṁ mahāaggikkhandho jaleyya.",
  "sn12:52.2.2_0": "Tatra puriso kālena kālaṁ sukkhāni ceva tiṇāni pakkhipeyya,",
  "sn12:52.2.2_1": "sukkhāni ca gomayāni pakkhipeyya,",
  "sn12:52.2.2_2": "sukkhāni ca kaṭṭhāni pakkhipeyya.",
  "sn12:52.2.3_0": "Evañhi so, bhikkhave, mahāaggikkhandho tadāhāro tadupādāno ciraṁ dīghamaddhānaṁ jaleyya.",
  "sn12:52.2.4_0": "Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.",
  "sn12:52.2.5_0": "Taṇhāpaccayā upādānaṁ …pe…",
  "sn12:52.2.6_0": "evametassa kevalassa dukkhakkhandhassa samudayo hoti.",
  "sn12:52.3.1_0": "Upādāniyesu, bhikkhave, dhammesu ādīnavānupassino viharato taṇhā nirujjhati.",
  "sn12:52.3.2_0": "Taṇhānirodhā upādānanirodho;",
  "sn12:52.3.3_0": "upādānanirodhā bhavanirodho;",
  "sn12:52.3.4_0": "bhavanirodhā jātinirodho;",
  "sn12:52.3.5_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:52.3.6_0": "Evametassa kevalassa dukkhakkhandhassa nirodho hoti.",
  "sn12:52.4.1_0": "Seyyathāpi,",
  "sn12:52.4.1_1": "bhikkhave,",
  "sn12:52.4.1_2": "dasannaṁ vā kaṭṭhavāhānaṁ vīsāya vā tiṁsāya vā cattārīsāya vā kaṭṭhavāhānaṁ mahāaggikkhandho jaleyya;",
  "sn12:52.4.2_0": "tatra puriso na kālena kālaṁ sukkhāni ceva tiṇāni pakkhipeyya,",
  "sn12:52.4.2_1": "na sukkhāni ca gomayāni pakkhipeyya,",
  "sn12:52.4.2_2": "na sukkhāni ca kaṭṭhāni pakkhipeyya.",
  "sn12:52.4.3_0": "Evañhi so,",
  "sn12:52.4.3_1": "bhikkhave,",
  "sn12:52.4.3_2": "mahāaggikkhandho purimassa ca upādānassa pariyādānā aññassa ca anupahārā anāhāro nibbāyeyya.",
  "sn12:52.4.4_0": "Evameva kho, bhikkhave, upādāniyesu dhammesu ādīnavānupassino viharato taṇhā nirujjhati,",
  "sn12:52.4.5_0": "taṇhānirodhā upādānanirodho …pe…",
  "sn12:52.4.6_0": "evametassa kevalassa dukkhakkhandhassa nirodho hotī”ti.",
  "sn12:52.4.7_0": "Dutiyaṁ.",
  "sn12:53.0.1_0": "Saṁyutta Nikāya 12",
  "sn12:53.0.2_0": "6. Dukkhavagga",
  "sn12:53.0.3_0": "53. Saṁyojanasutta",
  "sn12:53.1.1_0": "Sāvatthiyaṁ viharati.",
  "sn12:53.1.2_0": "“Saṁyojaniyesu, bhikkhave, dhammesu assādānupassino viharato taṇhā pavaḍḍhati.",
  "sn12:53.1.3_0": "Taṇhāpaccayā upādānaṁ;",
  "sn12:53.1.4_0": "upādānapaccayā bhavo;",
  "sn12:53.1.5_0": "bhavapaccayā jāti;",
  "sn12:53.1.6_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:53.1.7_0": "Evametassa kevalassa dukkhakkhandhassa samudayo hoti.",
  "sn12:53.2.1_0": "Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.",
  "sn12:53.2.2_0": "Tatra puriso kālena kālaṁ telaṁ āsiñceyya vaṭṭiṁ upasaṁhareyya.",
  "sn12:53.2.3_0": "Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya.",
  "sn12:53.2.4_0": "Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.",
  "sn12:53.2.5_0": "Taṇhāpaccayā upādānaṁ;",
  "sn12:53.2.6_0": "upādānapaccayā bhavo;",
  "sn12:53.2.7_0": "bhavapaccayā jāti;",
  "sn12:53.2.8_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:53.2.9_0": "Evametassa kevalassa dukkhakkhandhassa samudayo hoti.",
  "sn12:53.3.1_0": "Saṁyojaniyesu, bhikkhave, dhammesu ādīnavānupassino viharato taṇhā nirujjhati.",
  "sn12:53.3.2_0": "Taṇhānirodhā upādānanirodho;",
  "sn12:53.3.3_0": "upādānanirodhā bhavanirodho;",
  "sn12:53.3.4_0": "bhavanirodhā jātinirodho;",
  "sn12:53.3.5_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:53.3.6_0": "Evametassa kevalassa dukkhakkhandhassa nirodho hoti.",
  "sn12:53.4.1_0": "Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.",
  "sn12:53.4.2_0": "Tatra puriso na kālena kālaṁ telaṁ āsiñceyya na vaṭṭiṁ upasaṁhareyya.",
  "sn12:53.4.3_0": "Evañhi so,",
  "sn12:53.4.3_1": "bhikkhave,",
  "sn12:53.4.3_2": "telappadīpo purimassa ca upādānassa pariyādānā aññassa ca anupahārā anāhāro nibbāyeyya.",
  "sn12:53.4.4_0": "Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.",
  "sn12:53.4.5_0": "Taṇhānirodhā upādānanirodho …pe…",
  "sn12:53.4.6_0": "evametassa kevalassa dukkhakkhandhassa nirodho hotī”ti.",
  "sn12:53.4.7_0": "Tatiyaṁ.",
  "sn12:54.0.1_0": "Saṁyutta Nikāya 12",
  "sn12:54.0.2_0": "6. Dukkhavagga",
  "sn12:54.0.3_0": "54. Dutiyasaṁyojanasutta",
  "sn12:54.1.1_0": "Sāvatthiyaṁ viharati.",
  "sn12:54.1.2_0": "“Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.",
  "sn12:54.1.3_0": "Tatra puriso kālena kālaṁ telaṁ āsiñceyya vaṭṭiṁ upasaṁhareyya.",
  "sn12:54.1.4_0": "Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya.",
  "sn12:54.1.5_0": "Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.",
  "sn12:54.1.6_0": "Taṇhāpaccayā upādānaṁ …pe…",
  "sn12:54.1.7_0": "evametassa kevalassa dukkhakkhandhassa samudayo hoti.",
  "sn12:54.2.1_0": "Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.",
  "sn12:54.2.2_0": "Tatra puriso na kālena kālaṁ telaṁ āsiñceyya na vaṭṭiṁ upasaṁhareyya.",
  "sn12:54.2.3_0": "Evañhi so,",
  "sn12:54.2.3_1": "bhikkhave,",
  "sn12:54.2.3_2": "telappadīpo purimassa ca upādānassa pariyādānā aññassa ca anupahārā anāhāro nibbāyeyya.",
  "sn12:54.2.4_0": "Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.",
  "sn12:54.2.5_0": "Taṇhānirodhā upādānanirodho …pe…",
  "sn12:54.2.6_0": "evametassa kevalassa dukkhakkhandhassa nirodho hotī”ti.",
  "sn12:54.2.7_0": "Catutthaṁ.",
  "sn12:55.0.1_0": "Saṁyutta Nikāya 12",
  "sn12:55.0.2_0": "6. Dukkhavagga",
  "sn12:55.0.3_0": "55. Mahārukkhasutta",
  "sn12:55.1.1_0": "Sāvatthiyaṁ viharati.",
  "sn12:55.1.2_0": "“Upādāniyesu, bhikkhave, dhammesu assādānupassino viharato taṇhā pavaḍḍhati.",
  "sn12:55.1.3_0": "Taṇhāpaccayā upādānaṁ;",
  "sn12:55.1.4_0": "upādānapaccayā bhavo …pe…",
  "sn12:55.1.5_0": "evametassa kevalassa dukkhakkhandhassa samudayo hoti.",
  "sn12:55.2.1_0": "Seyyathāpi, bhikkhave, mahārukkho.",
  "sn12:55.2.2_0": "Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.",
  "sn12:55.2.3_0": "Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.",
  "sn12:55.2.4_0": "Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.",
  "sn12:55.2.5_0": "Taṇhāpaccayā upādānaṁ …pe…",
  "sn12:55.2.6_0": "evametassa kevalassa dukkhakkhandhassa samudayo hoti.",
  "sn12:55.3.1_0": "Upādāniyesu, bhikkhave, dhammesu ādīnavānupassino viharato taṇhā nirujjhati.",
  "sn12:55.3.2_0": "Taṇhānirodhā upādānanirodho;",
  "sn12:55.3.3_0": "upādānanirodhā bhavanirodho …pe…",
  "sn12:55.3.4_0": "evametassa kevalassa dukkhakkhandhassa nirodho hoti.",
  "sn12:55.4.1_0": "Seyyathāpi, bhikkhave, mahārukkho.",
  "sn12:55.4.2_0": "Atha puriso āgaccheyya kuddālapiṭakaṁ ādāya.",
  "sn12:55.4.3_0": "So taṁ rukkhaṁ mūle chindeyya,",
  "sn12:55.4.3_1": "mūlaṁ chinditvā palikhaṇeyya,",
  "sn12:55.4.3_2": "palikhaṇitvā mūlāni uddhareyya antamaso usīranāḷimattānipi.",
  "sn12:55.4.4_0": "So taṁ rukkhaṁ khaṇḍākhaṇḍikaṁ chindeyya,",
  "sn12:55.4.4_1": "khaṇḍākhaṇḍikaṁ chinditvā phāleyya,",
  "sn12:55.4.4_2": "phāletvā sakalikaṁ sakalikaṁ kareyya,",
  "sn12:55.4.4_3": "sakalikaṁ sakalikaṁ karitvā vātātape visoseyya;",
  "sn12:55.4.5_0": "vātātape visosetvā agginā ḍaheyya,",
  "sn12:55.4.5_1": "agginā ḍahetvā masiṁ kareyya,",
  "sn12:55.4.5_2": "masiṁ karitvā mahāvāte vā ophuṇeyya nadiyā vā sīghasotāya pavāheyya.",
  "sn12:55.4.6_0": "Evañhi so,",
  "sn12:55.4.6_1": "bhikkhave,",
  "sn12:55.4.6_2": "mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.",
  "sn12:55.4.7_0": "Evameva kho, bhikkhave, upādāniyesu dhammesu ādīnavānupassino viharato taṇhā nirujjhati.",
  "sn12:55.4.8_0": "Taṇhānirodhā upādānanirodho;",
  "sn12:55.4.9_0": "upādānanirodhā bhavanirodho …pe…",
  "sn12:55.4.10_0": "evametassa kevalassa dukkhakkhandhassa nirodho hotī”ti.",
  "sn12:55.4.11_0": "Pañcamaṁ.",
  "sn12:56.0.1_0": "Saṁyutta Nikāya 12",
  "sn12:56.0.2_0": "6. Dukkhavagga",
  "sn12:56.0.3_0": "56. Dutiyamahārukkhasutta",
  "sn12:56.1.1_0": "Sāvatthiyaṁ viharati.",
  "sn12:56.1.2_0": "“Seyyathāpi, bhikkhave, mahārukkho.",
  "sn12:56.1.3_0": "Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.",
  "sn12:56.1.4_0": "Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.",
  "sn12:56.1.5_0": "Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.",
  "sn12:56.1.6_0": "Taṇhāpaccayā upādānaṁ …pe…",
  "sn12:56.1.7_0": "evametassa kevalassa dukkhakkhandhassa samudayo hoti.",
  "sn12:56.2.1_0": "Seyyathāpi, bhikkhave, mahārukkho.",
  "sn12:56.2.2_0": "Atha puriso āgaccheyya kuddālapiṭakaṁ ādāya.",
  "sn12:56.2.3_0": "So taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya …pe…",
  "sn12:56.2.4_0": "nadiyā vā sīghasotāya pavāheyya.",
  "sn12:56.2.5_0": "Evañhi so,",
  "sn12:56.2.5_1": "bhikkhave,",
  "sn12:56.2.5_2": "mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.",
  "sn12:56.2.6_0": "Evameva kho, bhikkhave, upādāniyesu dhammesu ādīnavānupassino viharato taṇhā nirujjhati.",
  "sn12:56.2.7_0": "Taṇhānirodhā upādānanirodho …pe…",
  "sn12:56.2.8_0": "evametassa kevalassa dukkhakkhandhassa nirodho hotī”ti.",
  "sn12:56.2.9_0": "Chaṭṭhaṁ.",
  "sn12:57.0.1_0": "Saṁyutta Nikāya 12",
  "sn12:57.0.2_0": "6. Dukkhavagga",
  "sn12:57.0.3_0": "57. Taruṇarukkhasutta",
  "sn12:57.1.1_0": "Sāvatthiyaṁ viharati.",
  "sn12:57.1.2_0": "“Saṁyojaniyesu, bhikkhave, dhammesu assādānupassino viharato taṇhā pavaḍḍhati.",
  "sn12:57.1.3_0": "Taṇhāpaccayā upādānaṁ …pe…",
  "sn12:57.1.4_0": "evametassa kevalassa dukkhakkhandhassa samudayo hoti.",
  "sn12:57.2.1_0": "Seyyathāpi, bhikkhave, taruṇo rukkho.",
  "sn12:57.2.2_0": "Tassa puriso kālena kālaṁ mūlāni palimajjeyya kālena kālaṁ paṁsuṁ dadeyya,",
  "sn12:57.2.2_1": "kālena kālaṁ udakaṁ dadeyya.",
  "sn12:57.2.3_0": "Evañhi so, bhikkhave, taruṇo rukkho tadāhāro tadupādāno vuddhiṁ virūḷhiṁ vepullaṁ āpajjeyya.",
  "sn12:57.2.4_0": "Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.",
  "sn12:57.2.5_0": "Taṇhāpaccayā upādānaṁ …pe…",
  "sn12:57.2.6_0": "evametassa kevalassa dukkhakkhandhassa samudayo hoti.",
  "sn12:57.3.1_0": "Saṁyojaniyesu, bhikkhave, dhammesu ādīnavānupassino viharato taṇhā nirujjhati.",
  "sn12:57.3.2_0": "Taṇhānirodhā upādānanirodho …pe…",
  "sn12:57.3.3_0": "evametassa kevalassa dukkhakkhandhassa nirodho hoti.",
  "sn12:57.4.1_0": "Seyyathāpi, bhikkhave, taruṇo rukkho.",
  "sn12:57.4.2_0": "Atha puriso āgaccheyya kuddālapiṭakaṁ ādāya …pe…",
  "sn12:57.4.3_0": "nadiyā vā sīghasotāya pavāheyya.",
  "sn12:57.4.4_0": "Evañhi so,",
  "sn12:57.4.4_1": "bhikkhave,",
  "sn12:57.4.4_2": "taruṇo rukkho ucchinnamūlo assa tālāvatthukato anabhāvaṅkato āyatiṁ anuppādadhammo.",
  "sn12:57.4.5_0": "Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.",
  "sn12:57.4.6_0": "Taṇhānirodhā upādānanirodho …pe…",
  "sn12:57.4.7_0": "evametassa kevalassa dukkhakkhandhassa nirodho hotī”ti.",
  "sn12:57.4.8_0": "Sattamaṁ.",
  "sn12:58.0.1_0": "Saṁyutta Nikāya 12",
  "sn12:58.0.2_0": "6. Dukkhavagga",
  "sn12:58.0.3_0": "58. Nāmarūpasutta",
  "sn12:58.1.1_0": "Sāvatthiyaṁ viharati.",
  "sn12:58.1.2_0": "“Saṁyojaniyesu, bhikkhave, dhammesu assādānupassino viharato nāmarūpassa avakkanti hoti.",
  "sn12:58.1.3_0": "Nāmarūpapaccayā saḷāyatanaṁ …pe…",
  "sn12:58.1.4_0": "evametassa kevalassa dukkhakkhandhassa samudayo hoti.",
  "sn12:58.2.1_0": "Seyyathāpi, bhikkhave, mahārukkho.",
  "sn12:58.2.2_0": "Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.",
  "sn12:58.2.3_0": "Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.",
  "sn12:58.2.4_0": "Evameva kho,",
  "sn12:58.2.4_1": "bhikkhave,",
  "sn12:58.2.4_2": "saṁyojaniyesu dhammesu assādānupassino viharato nāmarūpassa avakkanti hoti …pe….",
  "sn12:58.3.1_0": "Saṁyojaniyesu, bhikkhave, dhammesu ādīnavānupassino viharato nāmarūpassa avakkanti na hoti.",
  "sn12:58.3.2_0": "Nāmarūpanirodhā saḷāyatananirodho …pe…",
  "sn12:58.3.3_0": "evametassa kevalassa dukkhakkhandhassa nirodho hoti.",
  "sn12:58.4.1_0": "Seyyathāpi, bhikkhave, mahārukkho.",
  "sn12:58.4.2_0": "Atha puriso āgaccheyya kuddālapiṭakaṁ ādāya …pe…",
  "sn12:58.4.3_0": "āyatiṁ anuppādadhammo.",
  "sn12:58.4.4_0": "Evameva kho,",
  "sn12:58.4.4_1": "bhikkhave,",
  "sn12:58.4.4_2": "saṁyojaniyesu dhammesu ādīnavānupassino viharato nāmarūpassa avakkanti na hoti.",
  "sn12:58.4.5_0": "Nāmarūpanirodhā saḷāyatananirodho …pe…",
  "sn12:58.4.6_0": "evametassa kevalassa dukkhakkhandhassa nirodho hotī”ti.",
  "sn12:58.4.7_0": "Aṭṭhamaṁ.",
  "sn12:59.0.1_0": "Saṁyutta Nikāya 12",
  "sn12:59.0.2_0": "6. Dukkhavagga",
  "sn12:59.0.3_0": "59. Viññāṇasutta",
  "sn12:59.1.1_0": "Sāvatthiyaṁ viharati.",
  "sn12:59.1.2_0": "“Saṁyojaniyesu, bhikkhave, dhammesu assādānupassino viharato viññāṇassa avakkanti hoti.",
  "sn12:59.1.3_0": "Viññāṇapaccayā nāmarūpaṁ …pe…",
  "sn12:59.1.4_0": "evametassa kevalassa dukkhakkhandhassa samudayo hoti.",
  "sn12:59.2.1_0": "Seyyathāpi, bhikkhave, mahārukkho.",
  "sn12:59.2.2_0": "Tassa yāni ceva mūlāni …pe…",
  "sn12:59.2.3_0": "evameva kho,",
  "sn12:59.2.3_1": "bhikkhave,",
  "sn12:59.2.3_2": "saṁyojaniyesu dhammesu assādānupassino viharato viññāṇassa avakkanti hoti …pe….",
  "sn12:59.3.1_0": "Saṁyojaniyesu, bhikkhave, dhammesu ādīnavānupassino viharato viññāṇassa avakkanti na hoti.",
  "sn12:59.3.2_0": "Viññāṇanirodhā nāmarūpanirodho …pe…",
  "sn12:59.3.3_0": "evametassa kevalassa dukkhakkhandhassa nirodho hoti.",
  "sn12:59.4.1_0": "Seyyathāpi, bhikkhave, mahārukkho.",
  "sn12:59.4.2_0": "Atha puriso āgaccheyya kuddālapiṭakaṁ ādāya …pe…",
  "sn12:59.4.3_0": "āyatiṁ anuppādadhammo.",
  "sn12:59.4.4_0": "Evameva kho,",
  "sn12:59.4.4_1": "bhikkhave,",
  "sn12:59.4.4_2": "saṁyojaniyesu dhammesu ādīnavānupassino viharato viññāṇassa avakkanti na hoti.",
  "sn12:59.4.5_0": "Viññāṇassa nirodhā nāmarūpanirodho …pe…",
  "sn12:59.4.6_0": "evametassa kevalassa dukkhakkhandhassa nirodho hotī”ti.",
  "sn12:59.4.7_0": "Navamaṁ.",
  "sn12:60.0.1_0": "Saṁyutta Nikāya 12",
  "sn12:60.0.2_0": "6. Dukkhavagga",
  "sn12:60.0.3_0": "60. Nidānasutta",
  "sn12:60.1.1_0": "Ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo.",
  "sn12:60.1.2_0": "Atha kho āyasmā ānando yena bhagavā tenupasaṅkami;",
  "sn12:60.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:60.1.2_2": "Ekamantaṁ nisinno kho āyasmā ānando bhagavantaṁ etadavoca:",
  "sn12:60.1.3_0": "“acchariyaṁ, bhante, abbhutaṁ, bhante.",
  "sn12:60.1.4_0": "Yāva gambhīro cāyaṁ, bhante,",
  "sn12:60.1.4_1": "paṭiccasamuppādo gambhīrāvabhāso ca,",
  "sn12:60.1.4_2": "atha ca pana me uttānakuttānako viya khāyatī”ti.",
  "sn12:60.2.1_0": "“Mā hevaṁ, ānanda, mā hevaṁ, ānanda.",
  "sn12:60.2.2_0": "Gambhīro cāyaṁ, ānanda, paṭiccasamuppādo gambhīrāvabhāso ca.",
  "sn12:60.2.3_0": "Etassa, ānanda,",
  "sn12:60.2.3_1": "dhammassa ananubodhā appaṭivedhā evamayaṁ pajā tantākulakajātā kulagaṇṭhikajātā muñjapabbajabhūtā apāyaṁ duggatiṁ vinipātaṁ saṁsāraṁ nātivattati.",
  "sn12:60.3.1_0": "Upādāniyesu, ānanda, dhammesu assādānupassino viharato taṇhā pavaḍḍhati.",
  "sn12:60.3.2_0": "Taṇhāpaccayā upādānaṁ;",
  "sn12:60.3.3_0": "upādānapaccayā bhavo;",
  "sn12:60.3.4_0": "bhavapaccayā jāti;",
  "sn12:60.3.5_0": "jātipaccayā jarāmaraṇaṁ sokaparidevadukkhadomanassupāyāsā sambhavanti.",
  "sn12:60.3.6_0": "Evametassa kevalassa dukkhakkhandhassa samudayo hoti.",
  "sn12:60.4.1_0": "Seyyathāpi, ānanda, mahārukkho.",
  "sn12:60.4.2_0": "Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.",
  "sn12:60.4.3_0": "Evañhi so, ānanda, mahārukkho tadāhāro tadupādāno ciraṁ dīghamaddhānaṁ tiṭṭheyya.",
  "sn12:60.4.4_0": "Evameva kho, ānanda, upādāniyesu dhammesu assādānupassino viharato taṇhā pavaḍḍhati.",
  "sn12:60.4.5_0": "Taṇhāpaccayā upādānaṁ;",
  "sn12:60.4.6_0": "upādānapaccayā bhavo …pe…",
  "sn12:60.4.7_0": "evametassa kevalassa dukkhakkhandhassa samudayo hoti.",
  "sn12:60.5.1_0": "Upādāniyesu, ānanda, dhammesu ādīnavānupassino viharato taṇhā nirujjhati.",
  "sn12:60.5.2_0": "Taṇhānirodhā upādānanirodho;",
  "sn12:60.5.3_0": "upādānanirodhā bhavanirodho …pe…",
  "sn12:60.5.4_0": "evametassa kevalassa dukkhakkhandhassa nirodho hoti.",
  "sn12:60.6.1_0": "Seyyathāpi, ānanda, mahārukkho.",
  "sn12:60.6.2_0": "Atha puriso āgaccheyya kuddālapiṭakaṁ ādāya.",
  "sn12:60.6.3_0": "So taṁ rukkhaṁ mūle chindeyya,",
  "sn12:60.6.3_1": "mūle chetvā palikhaṇeyya,",
  "sn12:60.6.3_2": "palikhaṇitvā mūlāni uddhareyya antamaso usīranāḷimattānipi.",
  "sn12:60.6.4_0": "So taṁ rukkhaṁ khaṇḍākhaṇḍikaṁ chindeyya.",
  "sn12:60.6.5_0": "Khaṇḍākhaṇḍikaṁ chinditvā phāleyya;",
  "sn12:60.6.6_0": "phāletvā sakalikaṁ sakalikaṁ kareyya,",
  "sn12:60.6.6_1": "sakalikaṁ sakalikaṁ karitvā vātātape visoseyya,",
  "sn12:60.6.6_2": "vātātape visosetvā agginā ḍaheyya,",
  "sn12:60.6.6_3": "agginā ḍahetvā masiṁ kareyya,",
  "sn12:60.6.6_4": "masiṁ karitvā mahāvāte vā ophuṇeyya,",
  "sn12:60.6.6_5": "nadiyā vā sīghasotāya pavāheyya.",
  "sn12:60.6.7_0": "Evañhi so, ānanda, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.",
  "sn12:60.6.8_0": "Evameva kho, ānanda, upādāniyesu dhammesu ādīnavānupassino viharato taṇhā nirujjhati.",
  "sn12:60.6.9_0": "Taṇhānirodhā upādānanirodho;",
  "sn12:60.6.10_0": "upādānanirodhā bhavanirodho;",
  "sn12:60.6.11_0": "bhavanirodhā jātinirodho;",
  "sn12:60.6.12_0": "jātinirodhā jarāmaraṇaṁ sokaparidevadukkhadomanassupāyāsā nirujjhanti.",
  "sn12:60.6.13_0": "Evametassa kevalassa dukkhakkhandhassa nirodho hotī”ti.",
  "sn12:60.6.14_0": "Dasamaṁ.",
  "sn12:60.6.15_0": "Dukkhavaggo chaṭṭho.",
  "sn12:60.7.0_0": "Tassuddānaṁ",
  "sn12:60.7.1_0": "Parivīmaṁsanupādānaṁ,",
  "sn12:60.7.2_0": "dve ca saṁyojanāni ca;",
  "sn12:60.7.3_0": "Mahārukkhena dve vuttā,",
  "sn12:60.7.4_0": "taruṇena ca sattamaṁ;",
  "sn12:60.7.5_0": "Nāmarūpañca viññāṇaṁ,",
  "sn12:60.7.6_0": "nidānena ca te dasāti.",
  "sn12:61.0.1_0": "Saṁyutta Nikāya 12",
  "sn12:61.0.2_0": "7. Mahāvagga",
  "sn12:61.0.3_0": "61. Assutavāsutta",
  "sn12:61.1.1_0": "Evaṁ me sutaṁ—",
  "sn12:61.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …",
  "sn12:61.1.3_0": "“assutavā,",
  "sn12:61.1.3_1": "bhikkhave,",
  "sn12:61.1.3_2": "puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi.",
  "sn12:61.1.4_0": "Taṁ kissa hetu?",
  "sn12:61.1.5_0": "Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi.",
  "sn12:61.1.6_0": "Tasmā tatrāssutavā puthujjano nibbindeyyapi virajjeyyapi vimucceyyapi.",
  "sn12:61.2.1_0": "Yañca kho etaṁ,",
  "sn12:61.2.1_1": "bhikkhave,",
  "sn12:61.2.1_2": "vuccati cittaṁ itipi,",
  "sn12:61.2.1_3": "mano itipi,",
  "sn12:61.2.1_4": "viññāṇaṁ itipi,",
  "sn12:61.2.1_5": "tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.",
  "sn12:61.2.2_0": "Taṁ kissa hetu?",
  "sn12:61.2.3_0": "Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ:",
  "sn12:61.2.4_0": "‘etaṁ mama, esohamasmi, eso me attā’ti.",
  "sn12:61.2.5_0": "Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.",
  "sn12:61.3.1_0": "Varaṁ,",
  "sn12:61.3.1_1": "bhikkhave,",
  "sn12:61.3.1_2": "assutavā puthujjano imaṁ cātumahābhūtikaṁ kāyaṁ attato upagaccheyya,",
  "sn12:61.3.1_3": "na tveva cittaṁ.",
  "sn12:61.3.2_0": "Taṁ kissa hetu?",
  "sn12:61.3.3_0": "Dissatāyaṁ,",
  "sn12:61.3.3_1": "bhikkhave,",
  "sn12:61.3.3_2": "cātumahābhūtiko kāyo ekampi vassaṁ tiṭṭhamāno dvepi vassāni tiṭṭhamāno tīṇipi vassāni tiṭṭhamāno cattāripi",
  "sn12:61.3.3_3": "vassāni tiṭṭhamāno pañcapi vassāni tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi",
  "sn12:61.3.3_4": "vassāni tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi tiṭṭhamāno,",
  "sn12:61.3.3_5": "bhiyyopi tiṭṭhamāno.",
  "sn12:61.4.1_0": "Yañca kho etaṁ,",
  "sn12:61.4.1_1": "bhikkhave,",
  "sn12:61.4.1_2": "vuccati cittaṁ itipi,",
  "sn12:61.4.1_3": "mano itipi,",
  "sn12:61.4.1_4": "viññāṇaṁ itipi,",
  "sn12:61.4.1_5": "taṁ rattiyā ca divasassa ca aññadeva uppajjati aññaṁ nirujjhati.",
  "sn12:61.4.2_0": "Seyyathāpi,",
  "sn12:61.4.2_1": "bhikkhave,",
  "sn12:61.4.2_2": "makkaṭo araññe pavane caramāno sākhaṁ gaṇhati,",
  "sn12:61.4.2_3": "taṁ muñcitvā aññaṁ gaṇhati,",
  "sn12:61.4.2_4": "taṁ muñcitvā aññaṁ gaṇhati;",
  "sn12:61.4.3_0": "evameva kho,",
  "sn12:61.4.3_1": "bhikkhave,",
  "sn12:61.4.3_2": "yamidaṁ vuccati cittaṁ itipi,",
  "sn12:61.4.3_3": "mano itipi,",
  "sn12:61.4.3_4": "viññāṇaṁ itipi,",
  "sn12:61.4.3_5": "taṁ rattiyā ca divasassa ca aññadeva uppajjati aññaṁ nirujjhati.",
  "sn12:61.5.1_0": "Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti:",
  "sn12:61.5.2_0": "‘iti imasmiṁ sati idaṁ hoti, imassuppādā idaṁ uppajjati;",
  "sn12:61.5.3_0": "imasmiṁ asati idaṁ na hoti, imassa nirodhā idaṁ nirujjhati—",
  "sn12:61.5.4_0": "yadidaṁ avijjāpaccayā saṅkhārā;",
  "sn12:61.5.5_0": "saṅkhārapaccayā viññāṇaṁ …pe…",
  "sn12:61.5.6_0": "evametassa kevalassa dukkhakkhandhassa samudayo hoti.",
  "sn12:61.5.7_0": "Avijjāya tveva asesavirāganirodhā saṅkhāranirodho;",
  "sn12:61.5.8_0": "saṅkhāranirodhā viññāṇanirodho …pe…",
  "sn12:61.5.9_0": "evametassa kevalassa dukkhakkhandhassa nirodho hotī’ti.",
  "sn12:61.6.1_0": "Evaṁ passaṁ,",
  "sn12:61.6.1_1": "bhikkhave,",
  "sn12:61.6.1_2": "sutavā ariyasāvako rūpasmimpi nibbindati,",
  "sn12:61.6.1_3": "vedanāyapi nibbindati,",
  "sn12:61.6.1_4": "saññāyapi nibbindati,",
  "sn12:61.6.1_5": "saṅkhāresupi nibbindati,",
  "sn12:61.6.1_6": "viññāṇasmimpi nibbindati;",
  "sn12:61.6.2_0": "nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.",
  "sn12:61.6.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn12:61.6.4_0": "Paṭhamaṁ.",
  "sn12:62.0.1_0": "Saṁyutta Nikāya 12",
  "sn12:62.0.2_0": "7. Mahāvagga",
  "sn12:62.0.3_0": "62. Dutiyaassutavāsutta",
  "sn12:62.1.1_0": "Sāvatthiyaṁ viharati.",
  "sn12:62.1.2_0": "“Assutavā,",
  "sn12:62.1.2_1": "bhikkhave,",
  "sn12:62.1.2_2": "puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi.",
  "sn12:62.1.3_0": "Taṁ kissa hetu?",
  "sn12:62.1.4_0": "Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi.",
  "sn12:62.1.5_0": "Tasmā tatrāssutavā puthujjano nibbindeyyapi virajjeyyapi vimucceyyapi.",
  "sn12:62.1.6_0": "Yañca kho etaṁ,",
  "sn12:62.1.6_1": "bhikkhave,",
  "sn12:62.1.6_2": "vuccati cittaṁ itipi,",
  "sn12:62.1.6_3": "mano itipi,",
  "sn12:62.1.6_4": "viññāṇaṁ itipi,",
  "sn12:62.1.6_5": "tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.",
  "sn12:62.1.7_0": "Taṁ kissa hetu?",
  "sn12:62.1.8_0": "Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ:",
  "sn12:62.1.9_0": "‘etaṁ mama, esohamasmi, eso me attā’ti.",
  "sn12:62.1.10_0": "Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.",
  "sn12:62.2.1_0": "Varaṁ,",
  "sn12:62.2.1_1": "bhikkhave,",
  "sn12:62.2.1_2": "assutavā puthujjano imaṁ cātumahābhūtikaṁ kāyaṁ attato upagaccheyya,",
  "sn12:62.2.1_3": "na tveva cittaṁ.",
  "sn12:62.2.2_0": "Taṁ kissa hetu?",
  "sn12:62.2.3_0": "Dissatāyaṁ,",
  "sn12:62.2.3_1": "bhikkhave,",
  "sn12:62.2.3_2": "cātumahābhūtiko kāyo ekampi vassaṁ tiṭṭhamāno dvepi vassāni tiṭṭhamāno tīṇipi vassāni tiṭṭhamāno cattāripi",
  "sn12:62.2.3_3": "vassāni tiṭṭhamāno pañcapi vassāni tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi",
  "sn12:62.2.3_4": "vassāni tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi tiṭṭhamāno,",
  "sn12:62.2.3_5": "bhiyyopi tiṭṭhamāno.",
  "sn12:62.2.4_0": "Yañca kho etaṁ,",
  "sn12:62.2.4_1": "bhikkhave,",
  "sn12:62.2.4_2": "vuccati cittaṁ itipi,",
  "sn12:62.2.4_3": "mano itipi,",
  "sn12:62.2.4_4": "viññāṇaṁ itipi,",
  "sn12:62.2.4_5": "taṁ rattiyā ca divasassa ca aññadeva uppajjati aññaṁ nirujjhati.",
  "sn12:62.3.1_0": "Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti:",
  "sn12:62.3.2_0": "‘iti imasmiṁ sati idaṁ hoti, imassuppādā idaṁ uppajjati;",
  "sn12:62.3.3_0": "imasmiṁ asati idaṁ na hoti, imassa nirodhā idaṁ nirujjhatī’ti.",
  "sn12:62.3.4_0": "Sukhavedaniyaṁ, bhikkhave, phassaṁ paṭicca uppajjati sukhavedanā.",
  "sn12:62.3.5_0": "Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati.",
  "sn12:62.3.6_0": "Dukkhavedaniyaṁ, bhikkhave, phassaṁ paṭicca uppajjati dukkhavedanā.",
  "sn12:62.3.7_0": "Tasseva dukkhavedaniyassa phassassa nirodhā yaṁ tajjaṁ vedayitaṁ dukkhavedaniyaṁ phassaṁ paṭicca uppannā dukkhavedanā sā nirujjhati sā vūpasammati.",
  "sn12:62.3.8_0": "Adukkhamasukhavedaniyaṁ, bhikkhave, phassaṁ paṭicca uppajjati adukkhamasukhavedanā.",
  "sn12:62.3.9_0": "Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ",
  "sn12:62.3.9_1": "paṭicca uppannā adukkhamasukhavedanā sā nirujjhati sā vūpasammati.",
  "sn12:62.4.1_0": "Seyyathāpi,",
  "sn12:62.4.1_1": "bhikkhave,",
  "sn12:62.4.1_2": "dvinnaṁ kaṭṭhānaṁ saṅghaṭṭanasamodhānā usmā jāyati tejo abhinibbattati.",
  "sn12:62.4.1_3": "Tesaṁyeva dvinnaṁ kaṭṭhānaṁ nānākatavinibbhogā yā tajjā usmā sā nirujjhati sā vūpasammati;",
  "sn12:62.4.2_0": "evameva kho, bhikkhave, sukhavedaniyaṁ phassaṁ paṭicca uppajjati sukhavedanā.",
  "sn12:62.4.3_0": "Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati …pe…",
  "sn12:62.4.4_0": "dukkhavedaniyaṁ phassaṁ paṭicca …",
  "sn12:62.4.5_0": "adukkhamasukhavedaniyaṁ phassaṁ paṭicca uppajjati adukkhamasukhavedanā.",
  "sn12:62.4.6_0": "Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ",
  "sn12:62.4.6_1": "paṭicca uppannā adukkhamasukhavedanā sā nirujjhati sā vūpasammati.",
  "sn12:62.5.1_0": "Evaṁ passaṁ,",
  "sn12:62.5.1_1": "bhikkhave,",
  "sn12:62.5.1_2": "sutavā ariyasāvako phassepi nibbindati,",
  "sn12:62.5.1_3": "vedanāyapi nibbindati,",
  "sn12:62.5.1_4": "saññāyapi nibbindati,",
  "sn12:62.5.1_5": "saṅkhāresupi nibbindati,",
  "sn12:62.5.1_6": "viññāṇasmimpi nibbindati;",
  "sn12:62.5.2_0": "nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.",
  "sn12:62.5.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.",
  "sn12:62.5.4_0": "Dutiyaṁ.",
  "sn12:63.0.1_0": "Saṁyutta Nikāya 12",
  "sn12:63.0.2_0": "7. Mahāvagga",
  "sn12:63.0.3_0": "63. Puttamaṁsasutta",
  "sn12:63.1.1_0": "Sāvatthiyaṁ …",
  "sn12:63.1.2_0": "“cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:63.1.3_0": "Katame cattāro?",
  "sn12:63.1.4_0": "Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.",
  "sn12:63.1.5_0": "Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:63.2.1_0": "Kathañca, bhikkhave, kabaḷīkāro āhāro daṭṭhabbo?",
  "sn12:63.2.2_0": "Seyyathāpi, bhikkhave, dve jāyampatikā parittaṁ sambalaṁ ādāya kantāramaggaṁ paṭipajjeyyuṁ.",
  "sn12:63.2.3_0": "Tesamassa ekaputtako piyo manāpo.",
  "sn12:63.2.4_0": "Atha kho tesaṁ,",
  "sn12:63.2.4_1": "bhikkhave,",
  "sn12:63.2.4_2": "dvinnaṁ jāyampatikānaṁ kantāragatānaṁ yā parittā sambalamattā,",
  "sn12:63.2.4_3": "sā parikkhayaṁ pariyādānaṁ gaccheyya.",
  "sn12:63.2.5_0": "Siyā ca nesaṁ kantārāvaseso anatiṇṇo.",
  "sn12:63.2.6_0": "Atha kho tesaṁ, bhikkhave, dvinnaṁ jāyampatikānaṁ evamassa:",
  "sn12:63.2.7_0": "‘amhākaṁ kho yā parittā sambalamattā sā parikkhīṇā pariyādiṇṇā.",
  "sn12:63.2.8_0": "Atthi cāyaṁ kantārāvaseso anittiṇṇo.",
  "sn12:63.2.9_0": "Yannūna mayaṁ imaṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyāma,",
  "sn12:63.2.9_1": "mā sabbeva tayo vinassimhā’ti.",
  "sn12:63.2.10_0": "Atha kho te,",
  "sn12:63.2.10_1": "bhikkhave,",
  "sn12:63.2.10_2": "dve jāyampatikā taṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyuṁ.",
  "sn12:63.2.11_0": "Te puttamaṁsāni ceva khādeyyuṁ, ure ca paṭipiseyyuṁ:",
  "sn12:63.2.12_0": "‘kahaṁ, ekaputtaka, kahaṁ, ekaputtakā’ti.",
  "sn12:63.3.1_0": "Taṁ kiṁ maññatha, bhikkhave,",
  "sn12:63.3.2_0": "api nu te davāya vā āhāraṁ āhāreyyuṁ,",
  "sn12:63.3.2_1": "madāya vā āhāraṁ āhāreyyuṁ,",
  "sn12:63.3.2_2": "maṇḍanāya vā āhāraṁ āhāreyyuṁ,",
  "sn12:63.3.2_3": "vibhūsanāya vā āhāraṁ āhāreyyun”ti?",
  "sn12:63.3.3_0": "“No hetaṁ, bhante”.",
  "sn12:63.3.4_0": "“Nanu te, bhikkhave, yāvadeva kantārassa nittharaṇatthāya āhāraṁ āhāreyyun”ti?",
  "sn12:63.3.5_0": "“Evaṁ, bhante”.",
  "sn12:63.3.6_0": "“‘Evameva khvāhaṁ, bhikkhave, kabaḷīkāro āhāro daṭṭhabbo’ti vadāmi.",
  "sn12:63.3.7_0": "Kabaḷīkāre, bhikkhave, āhāre pariññāte pañca kāmaguṇiko rāgo pariññāto hoti.",
  "sn12:63.3.8_0": "Pañca kāmaguṇike rāge pariññāte natthi taṁ saṁyojanaṁ yena saṁyojanena saṁyutto ariyasāvako puna imaṁ lokaṁ āgaccheyya.",
  "sn12:63.4.1_0": "Kathañca, bhikkhave, phassāhāro daṭṭhabbo?",
  "sn12:63.4.2_0": "Seyyathāpi,",
  "sn12:63.4.2_1": "bhikkhave,",
  "sn12:63.4.2_2": "gāvī niccammā kuṭṭañce nissāya tiṭṭheyya.",
  "sn12:63.4.2_3": "Ye kuṭṭanissitā pāṇā te naṁ khādeyyuṁ.",
  "sn12:63.4.3_0": "Rukkhañce nissāya tiṭṭheyya, ye rukkhanissitā pāṇā te naṁ khādeyyuṁ.",
  "sn12:63.4.4_0": "Udakañce nissāya tiṭṭheyya, ye udakanissitā pāṇā te naṁ khādeyyuṁ.",
  "sn12:63.4.5_0": "Ākāsañce nissāya tiṭṭheyya, ye ākāsanissitā pāṇā te naṁ khādeyyuṁ.",
  "sn12:63.4.6_0": "Yaṁ yadeva hi sā, bhikkhave, gāvī niccammā nissāya tiṭṭheyya, ye tannissitā pāṇā te naṁ khādeyyuṁ.",
  "sn12:63.4.7_0": "Evameva khvāhaṁ, bhikkhave, ‘phassāhāro daṭṭhabbo’ti vadāmi.",
  "sn12:63.4.8_0": "Phasse, bhikkhave, āhāre pariññāte tisso vedanā pariññātā honti.",
  "sn12:63.4.9_0": "Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.",
  "sn12:63.5.1_0": "Kathañca, bhikkhave, manosañcetanāhāro daṭṭhabbo?",
  "sn12:63.5.2_0": "Seyyathāpi, bhikkhave, aṅgārakāsu sādhikaporisā puṇṇā aṅgārānaṁ vītaccikānaṁ vītadhūmānaṁ.",
  "sn12:63.5.3_0": "Atha puriso āgaccheyya jīvitukāmo amaritukāmo sukhakāmo dukkhappaṭikūlo.",
  "sn12:63.5.4_0": "Tamenaṁ dve balavanto purisā nānābāhāsu gahetvā taṁ aṅgārakāsuṁ upakaḍḍheyyuṁ.",
  "sn12:63.5.5_0": "Atha kho, bhikkhave, tassa purisassa ārakāvassa cetanā ārakā patthanā ārakā paṇidhi.",
  "sn12:63.5.6_0": "Taṁ kissa hetu?",
  "sn12:63.5.7_0": "Evañhi, bhikkhave, tassa purisassa hoti:",
  "sn12:63.5.8_0": "‘imañcāhaṁ aṅgārakāsuṁ papatissāmi, tatonidānaṁ maraṇaṁ vā nigacchāmi maraṇamattaṁ vā dukkhan’ti.",
  "sn12:63.5.9_0": "Evameva khvāhaṁ, bhikkhave, ‘manosañcetanāhāro daṭṭhabbo’ti vadāmi.",
  "sn12:63.5.10_0": "Manosañcetanāya, bhikkhave, āhāre pariññāte tisso taṇhā pariññātā honti.",
  "sn12:63.5.11_0": "Tīsu taṇhāsu pariññātāsu ariyasāvakassa natthi kiñci uttarikaraṇīyanti vadāmi.",
  "sn12:63.6.1_0": "Kathañca, bhikkhave, viññāṇāhāro daṭṭhabbo?",
  "sn12:63.6.2_0": "Seyyathāpi, bhikkhave, coraṁ āgucāriṁ gahetvā rañño dasseyyuṁ:",
  "sn12:63.6.3_0": "‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti.",
  "sn12:63.6.4_0": "Tamenaṁ rājā evaṁ vadeyya:",
  "sn12:63.6.5_0": "‘gacchatha, bho, imaṁ purisaṁ pubbaṇhasamayaṁ sattisatena hanathā’ti.",
  "sn12:63.6.6_0": "Tamenaṁ pubbaṇhasamayaṁ sattisatena haneyyuṁ.",
  "sn12:63.6.7_0": "Atha rājā majjhanhikasamayaṁ evaṁ vadeyya:",
  "sn12:63.6.8_0": "‘ambho, kathaṁ so puriso’ti?",
  "sn12:63.6.9_0": "‘Tatheva, deva, jīvatī’ti.",
  "sn12:63.6.10_0": "Tamenaṁ rājā evaṁ vadeyya:",
  "sn12:63.6.11_0": "‘gacchatha, bho, taṁ purisaṁ majjhanhikasamayaṁ sattisatena hanathā’ti.",
  "sn12:63.6.12_0": "Tamenaṁ majjhanhikasamayaṁ sattisatena haneyyuṁ.",
  "sn12:63.6.13_0": "Atha rājā sāyanhasamayaṁ evaṁ vadeyya:",
  "sn12:63.6.14_0": "‘ambho, kathaṁ so puriso’ti?",
  "sn12:63.6.15_0": "‘Tatheva, deva, jīvatī’ti.",
  "sn12:63.6.16_0": "Tamenaṁ rājā evaṁ vadeyya:",
  "sn12:63.6.17_0": "‘gacchatha, bho, taṁ purisaṁ sāyanhasamayaṁ sattisatena hanathā’ti.",
  "sn12:63.6.18_0": "Tamenaṁ sāyanhasamayaṁ sattisatena haneyyuṁ.",
  "sn12:63.6.19_0": "Taṁ kiṁ maññatha, bhikkhave,",
  "sn12:63.6.20_0": "api nu so puriso divasaṁ tīhi sattisatehi haññamāno tatonidānaṁ dukkhaṁ domanassaṁ paṭisaṁvediyethā”ti?",
  "sn12:63.6.21_0": "“Ekissāpi, bhante, sattiyā haññamāno tatonidānaṁ dukkhaṁ domanassaṁ paṭisaṁvediyetha;",
  "sn12:63.6.22_0": "ko pana vādo tīhi sattisatehi haññamāno”ti.",
  "sn12:63.6.23_0": "“Evameva khvāhaṁ, bhikkhave, viññāṇāhāro daṭṭhabboti vadāmi.",
  "sn12:63.6.24_0": "Viññāṇe,",
  "sn12:63.6.24_1": "bhikkhave,",
  "sn12:63.6.24_2": "āhāre pariññāte nāmarūpaṁ pariññātaṁ hoti,",
  "sn12:63.6.24_3": "nāmarūpe pariññāte ariyasāvakassa natthi kiñci uttarikaraṇīyanti vadāmī”ti.",
  "sn12:63.6.25_0": "Tatiyaṁ.",
  "sn12:64.0.1_0": "Saṁyutta Nikāya 12",
  "sn12:64.0.2_0": "7. Mahāvagga",
  "sn12:64.0.3_0": "64. Atthirāgasutta",
  "sn12:64.1.1_0": "Sāvatthiyaṁ viharati.",
  "sn12:64.1.2_0": "“Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:64.1.3_0": "Katame cattāro?",
  "sn12:64.1.4_0": "Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.",
  "sn12:64.1.5_0": "Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.",
  "sn12:64.2.1_0": "Kabaḷīkāre ce,",
  "sn12:64.2.1_1": "bhikkhave,",
  "sn12:64.2.1_2": "āhāre atthi rāgo atthi nandī atthi taṇhā,",
  "sn12:64.2.1_3": "patiṭṭhitaṁ tattha viññāṇaṁ virūḷhaṁ.",
  "sn12:64.2.2_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.",
  "sn12:64.2.3_0": "Yattha atthi nāmarūpassa avakkanti, atthi tattha saṅkhārānaṁ vuddhi.",
  "sn12:64.2.4_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "sn12:64.2.5_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "sn12:64.2.6_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.",
  "sn12:64.3.1_0": "Phasse ce, bhikkhave, āhāre …pe…",
  "sn12:64.3.2_0": "manosañcetanāya ce, bhikkhave, āhāre …",
  "sn12:64.3.3_0": "viññāṇe ce,",
  "sn12:64.3.3_1": "bhikkhave,",
  "sn12:64.3.3_2": "āhāre atthi rāgo atthi nandī atthi taṇhā,",
  "sn12:64.3.3_3": "patiṭṭhitaṁ tattha viññāṇaṁ virūḷhaṁ.",
  "sn12:64.3.4_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.",
  "sn12:64.3.5_0": "Yattha atthi nāmarūpassa avakkanti, atthi tattha saṅkhārānaṁ vuddhi.",
  "sn12:64.3.6_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "sn12:64.3.7_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "sn12:64.3.8_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.",
  "sn12:64.4.1_0": "Seyyathāpi,",
  "sn12:64.4.1_1": "bhikkhave,",
  "sn12:64.4.1_2": "rajako vā cittakārako vā sati rajanāya vā lākhāya vā haliddiyā vā nīliyā vā mañjiṭṭhāya vā suparimaṭṭhe",
  "sn12:64.4.1_3": "vā phalake bhittiyā vā dussapaṭṭe vā itthirūpaṁ vā purisarūpaṁ vā abhinimmineyya sabbaṅgapaccaṅgaṁ;",
  "sn12:64.4.2_0": "evameva kho,",
  "sn12:64.4.2_1": "bhikkhave,",
  "sn12:64.4.2_2": "kabaḷīkāre ce āhāre atthi rāgo atthi nandī atthi taṇhā,",
  "sn12:64.4.2_3": "patiṭṭhitaṁ tattha viññāṇaṁ virūḷhaṁ.",
  "sn12:64.4.3_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.",
  "sn12:64.4.4_0": "Yattha atthi nāmarūpassa avakkanti, atthi tattha saṅkhārānaṁ vuddhi.",
  "sn12:64.4.5_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "sn12:64.4.6_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "sn12:64.4.7_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.",
  "sn12:64.5.1_0": "Phasse ce, bhikkhave, āhāre …pe…",
  "sn12:64.5.2_0": "manosañcetanāya ce, bhikkhave, āhāre …",
  "sn12:64.5.3_0": "viññāṇe ce,",
  "sn12:64.5.3_1": "bhikkhave,",
  "sn12:64.5.3_2": "āhāre atthi rāgo atthi nandī atthi taṇhā,",
  "sn12:64.5.3_3": "patiṭṭhitaṁ tattha viññāṇaṁ virūḷhaṁ.",
  "sn12:64.5.4_0": "Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.",
  "sn12:64.5.5_0": "Yattha atthi nāmarūpassa avakkanti, atthi tattha saṅkhārānaṁ vuddhi.",
  "sn12:64.5.6_0": "Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.",
  "sn12:64.5.7_0": "Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.",
  "sn12:64.5.8_0": "Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.",
  "sn12:64.6.1_0": "Kabaḷīkāre ce,",
  "sn12:64.6.1_1": "bhikkhave,",
  "sn12:64.6.1_2": "āhāre natthi rāgo natthi nandī natthi taṇhā,",
  "sn12:64.6.1_3": "appatiṭṭhitaṁ tattha viññāṇaṁ avirūḷhaṁ.",
  "sn12:64.6.2_0": "Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.",
  "sn12:64.6.3_0": "Yattha natthi nāmarūpassa avakkanti, natthi tattha saṅkhārānaṁ vuddhi.",
  "sn12:64.6.4_0": "Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.",
  "sn12:64.6.5_0": "Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.",
  "sn12:64.6.6_0": "Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi.",
  "sn12:64.7.1_0": "Phasse ce, bhikkhave, āhāre …pe…",
  "sn12:64.7.2_0": "manosañcetanāya ce, bhikkhave, āhāre …",
  "sn12:64.7.3_0": "viññāṇe ce,",
  "sn12:64.7.3_1": "bhikkhave,",
  "sn12:64.7.3_2": "āhāre natthi rāgo natthi nandī natthi taṇhā,",
  "sn12:64.7.3_3": "appatiṭṭhitaṁ tattha viññāṇaṁ avirūḷhaṁ.",
  "sn12:64.7.4_0": "Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.",
  "sn12:64.7.5_0": "Yattha natthi nāmarūpassa avakkanti, natthi tattha saṅkhārānaṁ vuddhi.",
  "sn12:64.7.6_0": "Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.",
  "sn12:64.7.7_0": "Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.",
  "sn12:64.7.8_0": "Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi.",
  "sn12:64.8.1_0": "Seyyathāpi,",
  "sn12:64.8.1_1": "bhikkhave,",
  "sn12:64.8.1_2": "kūṭāgāraṁ vā kūṭāgārasālaṁ vā uttarāya vā dakkhiṇāya vā pācīnāya vā vātapānā sūriye uggacchante vātapānena rasmi pavisitvā kvāssa patiṭṭhitā”ti?",
  "sn12:64.8.2_0": "“Pacchimāyaṁ, bhante, bhittiyan”ti.",
  "sn12:64.8.3_0": "“Pacchimā ce, bhikkhave, bhitti nāssa kvāssa patiṭṭhitā”ti?",
  "sn12:64.8.4_0": "“Pathaviyaṁ, bhante”ti.",
  "sn12:64.8.5_0": "“Pathavī ce, bhikkhave, nāssa kvāssa patiṭṭhitā”ti?",
  "sn12:64.8.6_0": "“Āpasmiṁ, bhante”ti.",
  "sn12:64.8.7_0": "“Āpo ce, bhikkhave, nāssa kvāssa patiṭṭhitā”ti?",
  "sn12:64.8.8_0": "“Appatiṭṭhitā, bhante”ti.",
  "sn12:64.8.9_0": "“Evameva kho, bhikkhave, kabaḷīkāre ce āhāre natthi rāgo natthi nandī natthi taṇhā …pe….",
  "sn12:64.9.1_0": "Phasse ce, bhikkhave, āhāre …",
  "sn12:64.9.2_0": "manosañcetanāya ce, bhikkhave, āhāre …",
  "sn12:64.9.3_0": "viññāṇe ce,",
  "sn12:64.9.3_1": "bhikkhave,",
  "sn12:64.9.3_2": "āhāre natthi rāgo natthi nandī natthi taṇhā,",
  "sn12:64.9.3_3": "appatiṭṭhitaṁ tattha viññāṇaṁ avirūḷhaṁ.",
  "sn12:64.9.4_0": "Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.",
  "sn12:64.9.5_0": "Yattha natthi nāmarūpassa avakkanti, natthi tattha saṅkhārānaṁ vuddhi.",
  "sn12:64.9.6_0": "Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.",
  "sn12:64.9.7_0": "Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.",
  "sn12:64.9.8_0": "Yattha natthi āyatiṁ jātijarāmaraṇaṁ asokaṁ taṁ, bhikkhave, adaraṁ anupāyāsanti vadāmī”ti.",
  "sn12:64.9.9_0": "Catutthaṁ.",
  "sn12:65.0.1_0": "Saṁyutta Nikāya 12",
  "sn12:65.0.2_0": "7. Mahāvagga",
  "sn12:65.0.3_0": "65. Nagarasutta",
  "sn12:65.1.1_0": "Sāvatthiyaṁ viharati.",
  "sn12:65.1.2_0": "“Pubbe me, bhikkhave, sambodhā anabhisambuddhassa bodhisattasseva sato etadahosi:",
  "sn12:65.1.3_0": "‘kicchā vatāyaṁ loko āpanno jāyati ca jīyati ca mīyati ca cavati ca upapajjati ca.",
  "sn12:65.1.4_0": "Atha ca panimassa dukkhassa nissaraṇaṁ nappajānāti jarāmaraṇassa.",
  "sn12:65.1.5_0": "Kudāssu nāma imassa dukkhassa nissaraṇaṁ paññāyissati jarāmaraṇassā’ti?",
  "sn12:65.1.6_0": "Tassa mayhaṁ, bhikkhave, etadahosi:",
  "sn12:65.1.7_0": "‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?",
  "sn12:65.1.8_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.1.9_0": "‘jātiyā kho sati jarāmaraṇaṁ hoti, jātipaccayā jarāmaraṇan’ti.",
  "sn12:65.2.1_0": "Tassa mayhaṁ, bhikkhave, etadahosi:",
  "sn12:65.2.2_0": "‘kimhi nu kho sati jāti hoti …pe…",
  "sn12:65.2.3_0": "bhavo hoti …",
  "sn12:65.2.4_0": "upādānaṁ hoti …",
  "sn12:65.2.5_0": "taṇhā hoti …",
  "sn12:65.2.6_0": "vedanā hoti …",
  "sn12:65.2.7_0": "phasso hoti …",
  "sn12:65.2.8_0": "saḷāyatanaṁ hoti …",
  "sn12:65.2.9_0": "nāmarūpaṁ hoti …",
  "sn12:65.2.10_0": "kiṁpaccayā nāmarūpan’ti?",
  "sn12:65.2.11_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.2.12_0": "‘viññāṇe kho sati nāmarūpaṁ hoti, viññāṇapaccayā nāmarūpan’ti.",
  "sn12:65.2.13_0": "Tassa mayhaṁ, bhikkhave, etadahosi:",
  "sn12:65.2.14_0": "‘kimhi nu kho sati viññāṇaṁ hoti, kiṁpaccayā viññāṇan’ti?",
  "sn12:65.2.15_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.2.16_0": "‘nāmarūpe kho sati viññāṇaṁ hoti, nāmarūpapaccayā viññāṇan’ti.",
  "sn12:65.3.1_0": "Tassa mayhaṁ, bhikkhave, etadahosi—",
  "sn12:65.3.2_0": "paccudāvattati kho idaṁ viññāṇaṁ nāmarūpamhā na paraṁ gacchati.",
  "sn12:65.3.3_0": "Ettāvatā jāyetha vā jīyetha vā mīyetha vā cavetha vā upapajjetha vā,",
  "sn12:65.3.3_1": "yadidaṁ nāmarūpapaccayā viññāṇaṁ;",
  "sn12:65.3.4_0": "viññāṇapaccayā nāmarūpaṁ;",
  "sn12:65.3.5_0": "nāmarūpapaccayā saḷāyatanaṁ;",
  "sn12:65.3.6_0": "saḷāyatanapaccayā phasso …pe…",
  "sn12:65.3.7_0": "evametassa kevalassa dukkhakkhandhassa samudayo hoti.",
  "sn12:65.3.8_0": "‘Samudayo,",
  "sn12:65.3.8_1": "samudayo’ti kho me,",
  "sn12:65.3.8_2": "bhikkhave,",
  "sn12:65.3.8_3": "pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi.",
  "sn12:65.4.1_0": "Tassa mayhaṁ, bhikkhave, etadahosi:",
  "sn12:65.4.2_0": "‘kimhi nu kho asati, jarāmaraṇaṁ na hoti;",
  "sn12:65.4.3_0": "kissa nirodhā jarāmaraṇanirodho’ti?",
  "sn12:65.4.4_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.4.5_0": "‘jātiyā kho asati, jarāmaraṇaṁ na hoti;",
  "sn12:65.4.6_0": "jātinirodhā jarāmaraṇanirodho’ti.",
  "sn12:65.4.7_0": "Tassa mayhaṁ, bhikkhave, etadahosi:",
  "sn12:65.4.8_0": "‘kimhi nu kho asati jāti na hoti …pe…",
  "sn12:65.4.9_0": "bhavo na hoti …",
  "sn12:65.4.10_0": "upādānaṁ na hoti …",
  "sn12:65.4.11_0": "taṇhā na hoti …",
  "sn12:65.4.12_0": "vedanā na hoti …",
  "sn12:65.4.13_0": "phasso na hoti …",
  "sn12:65.4.14_0": "saḷāyatanaṁ na hoti …",
  "sn12:65.4.15_0": "nāmarūpaṁ na hoti.",
  "sn12:65.4.16_0": "Kissa nirodhā nāmarūpanirodho’ti?",
  "sn12:65.4.17_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.4.18_0": "‘viññāṇe kho asati, nāmarūpaṁ na hoti;",
  "sn12:65.4.19_0": "viññāṇanirodhā nāmarūpanirodho’ti.",
  "sn12:65.5.1_0": "Tassa mayhaṁ, bhikkhave, etadahosi:",
  "sn12:65.5.2_0": "‘kimhi nu kho asati viññāṇaṁ na hoti;",
  "sn12:65.5.3_0": "kissa nirodhā viññāṇanirodho’ti?",
  "sn12:65.5.4_0": "Tassa mayhaṁ, bhikkhave, yoniso manasikārā ahu paññāya abhisamayo:",
  "sn12:65.5.5_0": "‘nāmarūpe kho asati, viññāṇaṁ na hoti;",
  "sn12:65.5.6_0": "nāmarūpanirodhā viññāṇanirodho’ti.",
  "sn12:65.6.1_0": "Tassa mayhaṁ, bhikkhave, etadahosi—",
  "sn12:65.6.2_0": "adhigato kho myāyaṁ maggo bodhāya yadidaṁ—",
  "sn12:65.6.3_0": "nāmarūpanirodhā viññāṇanirodho;",
  "sn12:65.6.4_0": "viññāṇanirodhā nāmarūpanirodho;",
  "sn12:65.6.5_0": "nāmarūpanirodhā saḷāyatananirodho;",
  "sn12:65.6.6_0": "saḷāyatananirodhā phassanirodho …pe…",
  "sn12:65.6.7_0": "evametassa kevalassa dukkhakkhandhassa nirodho hoti.",
  "sn12:65.6.8_0": "‘Nirodho,",
  "sn12:65.6.8_1": "nirodho’ti kho me,",
  "sn12:65.6.8_2": "bhikkhave,",
  "sn12:65.6.8_3": "pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi.",
  "sn12:65.7.1_0": "Seyyathāpi,",
  "sn12:65.7.1_1": "bhikkhave,",
  "sn12:65.7.1_2": "puriso araññe pavane caramāno passeyya purāṇaṁ maggaṁ purāṇañjasaṁ pubbakehi manussehi anuyātaṁ.",
  "sn12:65.7.2_0": "So tamanugaccheyya.",
  "sn12:65.7.3_0": "Tamanugacchanto passeyya purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ",
  "sn12:65.7.3_1": "vanasampannaṁ pokkharaṇīsampannaṁ uddhāpavantaṁ ramaṇīyaṁ.",
  "sn12:65.7.4_0": "Atha kho so, bhikkhave, puriso rañño vā rājamahāmattassa vā āroceyya:",
  "sn12:65.7.5_0": "‘yagghe, bhante,",
  "sn12:65.7.5_1": "jāneyyāsi—ahaṁ addasaṁ araññe pavane caramāno purāṇaṁ maggaṁ purāṇañjasaṁ pubbakehi manussehi anuyātaṁ tamanugacchiṁ.",
  "sn12:65.7.6_0": "Tamanugacchanto addasaṁ purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ",
  "sn12:65.7.6_1": "vanasampannaṁ pokkharaṇīsampannaṁ uddhāpavantaṁ ramaṇīyaṁ.",
  "sn12:65.7.7_0": "Taṁ, bhante, nagaraṁ māpehī’ti.",
  "sn12:65.7.8_0": "Atha kho so, bhikkhave, rājā vā rājamahāmatto vā taṁ nagaraṁ māpeyya.",
  "sn12:65.7.9_0": "Tadassa nagaraṁ aparena samayena iddhañceva phītañca bāhujaññaṁ ākiṇṇamanussaṁ vuddhivepullappattaṁ.",
  "sn12:65.7.10_0": "Evameva khvāhaṁ, bhikkhave, addasaṁ purāṇaṁ maggaṁ purāṇañjasaṁ pubbakehi sammāsambuddhehi anuyātaṁ.",
  "sn12:65.8.1_0": "Katamo ca so, bhikkhave, purāṇamaggo purāṇañjaso pubbakehi sammāsambuddhehi anuyāto?",
  "sn12:65.8.2_0": "Ayameva ariyo aṭṭhaṅgiko maggo, seyyathidaṁ—",
  "sn12:65.8.3_0": "sammādiṭṭhi …pe… sammāsamādhi.",
  "sn12:65.8.4_0": "Ayaṁ kho so, bhikkhave, purāṇamaggo purāṇañjaso pubbakehi sammāsambuddhehi anuyāto, tamanugacchiṁ;",
  "sn12:65.8.5_0": "tamanugacchanto jarāmaraṇaṁ abbhaññāsiṁ;",
  "sn12:65.8.6_0": "jarāmaraṇasamudayaṁ abbhaññāsiṁ;",
  "sn12:65.8.7_0": "jarāmaraṇanirodhaṁ abbhaññāsiṁ;",
  "sn12:65.8.8_0": "jarāmaraṇanirodhagāminiṁ paṭipadaṁ abbhaññāsiṁ.",
  "sn12:65.8.9_0": "Tamanugacchiṁ;",
  "sn12:65.8.10_0": "tamanugacchanto jātiṁ abbhaññāsiṁ …pe…",
  "sn12:65.8.11_0": "bhavaṁ abbhaññāsiṁ …",
  "sn12:65.8.12_0": "upādānaṁ abbhaññāsiṁ …",
  "sn12:65.8.13_0": "taṇhaṁ abbhaññāsiṁ …",
  "sn12:65.8.14_0": "vedanaṁ abbhaññāsiṁ …",
  "sn12:65.8.15_0": "phassaṁ abbhaññāsiṁ …",
  "sn12:65.8.16_0": "saḷāyatanaṁ abbhaññāsiṁ …",
  "sn12:65.8.17_0": "nāmarūpaṁ abbhaññāsiṁ …",
  "sn12:65.8.18_0": "viññāṇaṁ abbhaññāsiṁ.",
  "sn12:65.8.19_0": "Tamanugacchiṁ;",
  "sn12:65.8.20_0": "tamanugacchanto saṅkhāre abbhaññāsiṁ;",
  "sn12:65.8.21_0": "saṅkhārasamudayaṁ abbhaññāsiṁ;",
  "sn12:65.8.22_0": "saṅkhāranirodhaṁ abbhaññāsiṁ;",
  "sn12:65.8.23_0": "saṅkhāranirodhagāminiṁ paṭipadaṁ abbhaññāsiṁ.",
  "sn12:65.8.24_0": "Tadabhiññāya ācikkhiṁ bhikkhūnaṁ bhikkhunīnaṁ upāsakānaṁ upāsikānaṁ.",
  "sn12:65.8.25_0": "Tayidaṁ,",
  "sn12:65.8.25_1": "bhikkhave,",
  "sn12:65.8.25_2": "brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāva devamanussehi suppakāsitan”ti.",
  "sn12:65.8.26_0": "Pañcamaṁ.",
  "sn12:66.0.1_0": "Saṁyutta Nikāya 12",
  "sn12:66.0.2_0": "7. Mahāvagga",
  "sn12:66.0.3_0": "66. Sammasasutta",
  "sn12:66.1.1_0": "Evaṁ me sutaṁ—",
  "sn12:66.1.2_0": "ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo.",
  "sn12:66.1.3_0": "Tatra kho bhagavā bhikkhū āmantesi:",
  "sn12:66.1.4_0": "“bhikkhavo”ti.",
  "sn12:66.1.5_0": "“Bhadante”ti te bhikkhū bhagavato paccassosuṁ.",
  "sn12:66.1.6_0": "Bhagavā etadavoca:",
  "sn12:66.1.7_0": "“sammasatha no tumhe, bhikkhave, antaraṁ sammasan”ti.",
  "sn12:66.1.8_0": "Evaṁ vutte, aññataro bhikkhu bhagavantaṁ etadavoca:",
  "sn12:66.1.9_0": "“ahaṁ kho, bhante, sammasāmi antaraṁ sammasan”ti.",
  "sn12:66.1.10_0": "“Yathā kathaṁ pana tvaṁ, bhikkhu, sammasasi antaraṁ sammasan”ti?",
  "sn12:66.1.11_0": "Atha kho so bhikkhu byākāsi.",
  "sn12:66.1.12_0": "Yathā so bhikkhu byākāsi na so bhikkhu bhagavato cittaṁ ārādhesi.",
  "sn12:66.2.1_0": "Evaṁ vutte, āyasmā ānando bhagavantaṁ etadavoca:",
  "sn12:66.2.2_0": "“etassa, bhagavā, kālo; etassa, sugata, kālo;",
  "sn12:66.2.3_0": "yaṁ bhagavā antaraṁ sammasaṁ bhāseyya. Bhagavato sutvā bhikkhū dhāressantī”ti.",
  "sn12:66.2.4_0": "“Tenahānanda, suṇātha, sādhukaṁ manasi karotha, bhāsissāmī”ti.",
  "sn12:66.2.5_0": "“Evaṁ, bhante”ti kho te bhikkhū bhagavato paccassosuṁ.",
  "sn12:66.2.6_0": "Bhagavā etadavoca:",
  "sn12:66.3.1_0": "“Idha, bhikkhave, bhikkhu sammasamāno sammasati antaraṁ sammasaṁ:",
  "sn12:66.3.2_0": "‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ.",
  "sn12:66.3.3_0": "Idaṁ kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ,",
  "sn12:66.3.3_1": "kismiṁ sati jarāmaraṇaṁ hoti,",
  "sn12:66.3.3_2": "kismiṁ asati jarāmaraṇaṁ na hotī’ti?",
  "sn12:66.3.4_0": "So sammasamāno evaṁ jānāti:",
  "sn12:66.3.5_0": "‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ.",
  "sn12:66.3.6_0": "Idaṁ kho dukkhaṁ upadhinidānaṁ upadhisamudayaṁ upadhijātikaṁ upadhipabhavaṁ,",
  "sn12:66.3.6_1": "upadhismiṁ sati jarāmaraṇaṁ hoti,",
  "sn12:66.3.6_2": "upadhismiṁ asati jarāmaraṇaṁ na hotī’ti.",
  "sn12:66.3.7_0": "So jarāmaraṇañca pajānāti jarāmaraṇasamudayañca pajānāti jarāmaraṇanirodhañca pajānāti yā ca jarāmaraṇanirodhasāruppagāminī paṭipadā tañca pajānāti.",
  "sn12:66.3.8_0": "Tathāpaṭipanno ca hoti anudhammacārī.",
  "sn12:66.3.9_0": "Ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya.",
  "sn12:66.4.1_0": "Athāparaṁ sammasamāno sammasati antaraṁ sammasaṁ:",
  "sn12:66.4.2_0": "‘upadhi panāyaṁ kiṁnidāno kiṁsamudayo kiṁjātiko kiṁpabhavo,",
  "sn12:66.4.2_1": "kismiṁ sati upadhi hoti,",
  "sn12:66.4.2_2": "kismiṁ asati upadhi na hotī’ti?",
  "sn12:66.4.3_0": "So sammasamāno evaṁ jānāti:",
  "sn12:66.4.4_0": "‘upadhi taṇhānidāno taṇhāsamudayo taṇhājātiko taṇhāpabhavo,",
  "sn12:66.4.4_1": "taṇhāya sati upadhi hoti,",
  "sn12:66.4.4_2": "taṇhāya asati upadhi na hotī’ti.",
  "sn12:66.4.5_0": "So upadhiñca pajānāti upadhisamudayañca pajānāti upadhinirodhañca pajānāti yā ca upadhinirodhasāruppagāminī paṭipadā tañca pajānāti.",
  "sn12:66.4.6_0": "Tathāpaṭipanno ca hoti anudhammacārī.",
  "sn12:66.4.7_0": "Ayaṁ vuccati, bhikkhave, bhikkhu sabbaso sammā dukkhakkhayāya paṭipanno upadhinirodhāya.",
  "sn12:66.5.1_0": "Athāparaṁ sammasamāno sammasati antaraṁ sammasaṁ:",
  "sn12:66.5.2_0": "‘taṇhā panāyaṁ kattha uppajjamānā uppajjati, kattha nivisamānā nivisatī’ti?",
  "sn12:66.5.3_0": "So sammasamāno evaṁ jānāti—",
  "sn12:66.5.4_0": "yaṁ kho loke piyarūpaṁ sātarūpaṁ etthesā taṇhā uppajjamānā uppajjati, ettha nivisamānā nivisati.",
  "sn12:66.5.5_0": "Kiñca loke piyarūpaṁ sātarūpaṁ?",
  "sn12:66.5.6_0": "Cakkhuṁ loke piyarūpaṁ, sātarūpaṁ, etthesā taṇhā uppajjamānā uppajjati, ettha nivisamānā nivisati.",
  "sn12:66.5.7_0": "Sotaṁ loke piyarūpaṁ sātarūpaṁ …pe…",
  "sn12:66.5.8_0": "ghānaṁ loke piyarūpaṁ sātarūpaṁ …",
  "sn12:66.5.9_0": "jivhā loke piyarūpaṁ sātarūpaṁ …",
  "sn12:66.5.10_0": "kāyo loke piyarūpaṁ sātarūpaṁ …",
  "sn12:66.5.11_0": "mano loke piyarūpaṁ sātarūpaṁ, etthesā taṇhā uppajjamānā uppajjati ettha nivisamānā nivisati.",
  "sn12:66.6.1_0": "Ye hi keci,",
  "sn12:66.6.1_1": "bhikkhave,",
  "sn12:66.6.1_2": "atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ niccato addakkhuṁ sukhato addakkhuṁ",
  "sn12:66.6.1_3": "attato addakkhuṁ ārogyato addakkhuṁ khemato addakkhuṁ.",
  "sn12:66.6.2_0": "Te taṇhaṁ vaḍḍhesuṁ.",
  "sn12:66.6.3_0": "Ye taṇhaṁ vaḍḍhesuṁ te upadhiṁ vaḍḍhesuṁ.",
  "sn12:66.6.4_0": "Ye upadhiṁ vaḍḍhesuṁ te dukkhaṁ vaḍḍhesuṁ.",
  "sn12:66.6.5_0": "Ye dukkhaṁ vaḍḍhesuṁ te na parimucciṁsu jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.6.5_1": "na parimucciṁsu dukkhasmāti vadāmi.",
  "sn12:66.7.1_0": "Yepi hi keci,",
  "sn12:66.7.1_1": "bhikkhave,",
  "sn12:66.7.1_2": "anāgatamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ niccato dakkhissanti sukhato",
  "sn12:66.7.1_3": "dakkhissanti attato dakkhissanti ārogyato dakkhissanti khemato dakkhissanti.",
  "sn12:66.7.2_0": "Te taṇhaṁ vaḍḍhissanti.",
  "sn12:66.7.3_0": "Ye taṇhaṁ vaḍḍhissanti te upadhiṁ vaḍḍhissanti.",
  "sn12:66.7.4_0": "Ye upadhiṁ vaḍḍhissanti te dukkhaṁ vaḍḍhissanti.",
  "sn12:66.7.5_0": "Ye dukkhaṁ vaḍḍhissanti te na parimuccissanti jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.7.5_1": "na parimuccissanti dukkhasmāti vadāmi.",
  "sn12:66.8.1_0": "Yepi hi keci,",
  "sn12:66.8.1_1": "bhikkhave,",
  "sn12:66.8.1_2": "etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti.",
  "sn12:66.8.2_0": "Te taṇhaṁ vaḍḍhenti.",
  "sn12:66.8.3_0": "Ye taṇhaṁ vaḍḍhenti te upadhiṁ vaḍḍhenti.",
  "sn12:66.8.4_0": "Ye upadhiṁ vaḍḍhenti te dukkhaṁ vaḍḍhenti.",
  "sn12:66.8.5_0": "Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.8.5_1": "na parimuccanti dukkhasmāti vadāmi.",
  "sn12:66.9.1_0": "Seyyathāpi, bhikkhave, āpānīyakaṁso vaṇṇasampanno gandhasampanno rasasampanno.",
  "sn12:66.9.2_0": "So ca kho visena saṁsaṭṭho.",
  "sn12:66.9.3_0": "Atha puriso āgaccheyya ghammābhitatto ghammapareto kilanto tasito pipāsito.",
  "sn12:66.9.4_0": "Tamenaṁ evaṁ vadeyyuṁ:",
  "sn12:66.9.5_0": "‘ayaṁ te, ambho purisa, āpānīyakaṁso vaṇṇasampanno gandhasampanno rasasampanno;",
  "sn12:66.9.6_0": "so ca kho visena saṁsaṭṭho.",
  "sn12:66.9.7_0": "Sace ākaṅkhasi piva.",
  "sn12:66.9.8_0": "Pivato hi kho taṁ chādessati vaṇṇenapi gandhenapi rasenapi,",
  "sn12:66.9.8_1": "pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti.",
  "sn12:66.9.9_0": "So taṁ āpānīyakaṁsaṁ sahasā appaṭisaṅkhā piveyya, nappaṭinissajjeyya.",
  "sn12:66.9.10_0": "So tatonidānaṁ maraṇaṁ vā nigaccheyya maraṇamattaṁ vā dukkhaṁ.",
  "sn12:66.9.11_0": "Evameva kho, bhikkhave, ye hi keci atītamaddhānaṁ samaṇā vā brāhmaṇā vā yaṁ loke piyarūpaṁ …pe…",
  "sn12:66.9.12_0": "anāgatamaddhānaṁ …pe…",
  "sn12:66.9.13_0": "etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti,",
  "sn12:66.9.13_1": "te taṇhaṁ vaḍḍhenti.",
  "sn12:66.9.14_0": "Ye taṇhaṁ vaḍḍhenti te upadhiṁ vaḍḍhenti.",
  "sn12:66.9.15_0": "Ye upadhiṁ vaḍḍhenti te dukkhaṁ vaḍḍhenti.",
  "sn12:66.9.16_0": "Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.9.16_1": "na parimuccanti dukkhasmāti vadāmi.",
  "sn12:66.10.1_0": "Ye ca kho keci,",
  "sn12:66.10.1_1": "bhikkhave,",
  "sn12:66.10.1_2": "atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato addakkhuṁ dukkhato addakkhuṁ",
  "sn12:66.10.1_3": "anattato addakkhuṁ rogato addakkhuṁ bhayato addakkhuṁ,",
  "sn12:66.10.2_0": "te taṇhaṁ pajahiṁsu.",
  "sn12:66.10.3_0": "Ye taṇhaṁ pajahiṁsu te upadhiṁ pajahiṁsu.",
  "sn12:66.10.4_0": "Ye upadhiṁ pajahiṁsu te dukkhaṁ pajahiṁsu.",
  "sn12:66.10.5_0": "Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.10.5_1": "parimucciṁsu dukkhasmāti vadāmi.",
  "sn12:66.11.1_0": "Yepi hi keci,",
  "sn12:66.11.1_1": "bhikkhave,",
  "sn12:66.11.1_2": "anāgatamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato dakkhissanti dukkhato",
  "sn12:66.11.1_3": "dakkhissanti anattato dakkhissanti rogato dakkhissanti bhayato dakkhissanti,",
  "sn12:66.11.2_0": "te taṇhaṁ pajahissanti.",
  "sn12:66.11.3_0": "Ye taṇhaṁ pajahissanti …pe…",
  "sn12:66.11.4_0": "parimuccissanti dukkhasmāti vadāmi.",
  "sn12:66.12.1_0": "Yepi hi keci,",
  "sn12:66.12.1_1": "bhikkhave,",
  "sn12:66.12.1_2": "etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti,",
  "sn12:66.12.2_0": "te taṇhaṁ pajahanti.",
  "sn12:66.12.3_0": "Ye taṇhaṁ pajahanti te upadhiṁ pajahanti.",
  "sn12:66.12.4_0": "Ye upadhiṁ pajahanti te dukkhaṁ pajahanti.",
  "sn12:66.12.5_0": "Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.12.5_1": "parimuccanti dukkhasmāti vadāmi.",
  "sn12:66.13.1_0": "Seyyathāpi, bhikkhave, āpānīyakaṁso vaṇṇasampanno gandhasampanno rasasampanno.",
  "sn12:66.13.2_0": "So ca kho visena saṁsaṭṭho.",
  "sn12:66.13.3_0": "Atha puriso āgaccheyya ghammābhitatto ghammapareto kilanto tasito pipāsito.",
  "sn12:66.13.4_0": "Tamenaṁ evaṁ vadeyyuṁ:",
  "sn12:66.13.5_0": "‘ayaṁ te,",
  "sn12:66.13.5_1": "ambho purisa,",
  "sn12:66.13.5_2": "āpānīyakaṁso vaṇṇasampanno gandhasampanno rasasampanno so ca kho visena saṁsaṭṭho.",
  "sn12:66.13.6_0": "Sace ākaṅkhasi piva.",
  "sn12:66.13.7_0": "Pivato hi kho taṁ chādessati vaṇṇenapi gandhenapi rasenapi;",
  "sn12:66.13.7_1": "pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti.",
  "sn12:66.13.8_0": "Atha kho, bhikkhave, tassa purisassa evamassa:",
  "sn12:66.13.9_0": "‘sakkā kho me ayaṁ surāpipāsitā pānīyena vā vinetuṁ dadhimaṇḍakena vā vinetuṁ bhaṭṭhaloṇikāya vā vinetuṁ loṇasovīrakena vā vinetuṁ,",
  "sn12:66.13.9_1": "na tvevāhaṁ taṁ piveyyaṁ,",
  "sn12:66.13.9_2": "yaṁ mama assa dīgharattaṁ hitāya sukhāyā’ti.",
  "sn12:66.13.10_0": "So taṁ āpānīyakaṁsaṁ paṭisaṅkhā na piveyya, paṭinissajjeyya.",
  "sn12:66.13.11_0": "So tatonidānaṁ na maraṇaṁ vā nigaccheyya maraṇamattaṁ vā dukkhaṁ.",
  "sn12:66.13.12_0": "Evameva kho,",
  "sn12:66.13.12_1": "bhikkhave,",
  "sn12:66.13.12_2": "ye hi keci atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato addakkhuṁ dukkhato",
  "sn12:66.13.12_3": "addakkhuṁ anattato addakkhuṁ rogato addakkhuṁ bhayato addakkhuṁ,",
  "sn12:66.13.13_0": "te taṇhaṁ pajahiṁsu.",
  "sn12:66.13.14_0": "Ye taṇhaṁ pajahiṁsu te upadhiṁ pajahiṁsu.",
  "sn12:66.13.15_0": "Ye upadhiṁ pajahiṁsu te dukkhaṁ pajahiṁsu.",
  "sn12:66.13.16_0": "Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.13.16_1": "parimucciṁsu dukkhasmāti vadāmi.",
  "sn12:66.14.1_0": "Yepi hi keci, bhikkhave, anāgatamaddhānaṁ …pe…",
  "sn12:66.14.2_0": "etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti,",
  "sn12:66.14.3_0": "te taṇhaṁ pajahanti.",
  "sn12:66.14.4_0": "Ye taṇhaṁ pajahanti te upadhiṁ pajahanti.",
  "sn12:66.14.5_0": "Ye upadhiṁ pajahanti te dukkhaṁ pajahanti.",
  "sn12:66.14.6_0": "Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi,",
  "sn12:66.14.6_1": "parimuccanti dukkhasmāti vadāmī”ti.",
  "sn12:66.14.7_0": "Chaṭṭhaṁ.",
  "sn12:67.0.1_0": "Saṁyutta Nikāya 12",
  "sn12:67.0.2_0": "7. Mahāvagga",
  "sn12:67.0.3_0": "67. Naḷakalāpīsutta",
  "sn12:67.1.1_0": "Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.",
  "sn12:67.1.2_0": "Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami;",
  "sn12:67.1.2_1": "upasaṅkamitvā āyasmatā sāriputtena saddhiṁ sammodi.",
  "sn12:67.1.3_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:67.1.3_1": "Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:",
  "sn12:67.1.4_0": "“kiṁ nu kho,",
  "sn12:67.1.4_1": "āvuso sāriputta,",
  "sn12:67.1.4_2": "sayaṅkataṁ jarāmaraṇaṁ,",
  "sn12:67.1.4_3": "paraṅkataṁ jarāmaraṇaṁ,",
  "sn12:67.1.4_4": "sayaṅkatañca paraṅkatañca jarāmaraṇaṁ,",
  "sn12:67.1.4_5": "udāhu asayaṅkāraṁ aparaṅkāraṁ adhiccasamuppannaṁ jarāmaraṇan”ti?",
  "sn12:67.1.5_0": "“Na kho,",
  "sn12:67.1.5_1": "āvuso koṭṭhika,",
  "sn12:67.1.5_2": "sayaṅkataṁ jarāmaraṇaṁ,",
  "sn12:67.1.5_3": "na paraṅkataṁ jarāmaraṇaṁ,",
  "sn12:67.1.5_4": "na sayaṅkatañca paraṅkatañca jarāmaraṇaṁ,",
  "sn12:67.1.5_5": "nāpi asayaṅkāraṁ aparaṅkāraṁ adhiccasamuppannaṁ jarāmaraṇaṁ.",
  "sn12:67.1.6_0": "Api ca jātipaccayā jarāmaraṇan”ti.",
  "sn12:67.2.1_0": "“Kiṁ nu kho,",
  "sn12:67.2.1_1": "āvuso sāriputta,",
  "sn12:67.2.1_2": "sayaṅkatā jāti,",
  "sn12:67.2.1_3": "paraṅkatā jāti,",
  "sn12:67.2.1_4": "sayaṅkatā ca paraṅkatā ca jāti,",
  "sn12:67.2.1_5": "udāhu asayaṅkārā aparaṅkārā adhiccasamuppannā jātī”ti?",
  "sn12:67.2.2_0": "“Na kho,",
  "sn12:67.2.2_1": "āvuso koṭṭhika,",
  "sn12:67.2.2_2": "sayaṅkatā jāti,",
  "sn12:67.2.2_3": "na paraṅkatā jāti,",
  "sn12:67.2.2_4": "na sayaṅkatā ca paraṅkatā ca jāti,",
  "sn12:67.2.2_5": "nāpi asayaṅkārā aparaṅkārā adhiccasamuppannā jāti.",
  "sn12:67.2.3_0": "Api ca bhavapaccayā jātī”ti.",
  "sn12:67.3.1_0": "“Kiṁ nu kho, āvuso sāriputta, sayaṅkato bhavo …pe…",
  "sn12:67.3.2_0": "sayaṅkataṁ upādānaṁ …",
  "sn12:67.3.3_0": "sayaṅkatā taṇhā …",
  "sn12:67.3.4_0": "sayaṅkatā vedanā …",
  "sn12:67.3.5_0": "sayaṅkato phasso …",
  "sn12:67.3.6_0": "sayaṅkataṁ saḷāyatanaṁ …",
  "sn12:67.3.7_0": "sayaṅkataṁ nāmarūpaṁ,",
  "sn12:67.3.7_1": "paraṅkataṁ nāmarūpaṁ,",
  "sn12:67.3.7_2": "sayaṅkatañca paraṅkatañca nāmarūpaṁ,",
  "sn12:67.3.7_3": "udāhu asayaṅkāraṁ aparaṅkāraṁ adhiccasamuppannaṁ nāmarūpan”ti?",
  "sn12:67.3.8_0": "“Na kho,",
  "sn12:67.3.8_1": "āvuso koṭṭhika,",
  "sn12:67.3.8_2": "sayaṅkataṁ nāmarūpaṁ,",
  "sn12:67.3.8_3": "na paraṅkataṁ nāmarūpaṁ,",
  "sn12:67.3.8_4": "na sayaṅkatañca paraṅkatañca nāmarūpaṁ,",
  "sn12:67.3.8_5": "nāpi asayaṅkāraṁ aparaṅkāraṁ,",
  "sn12:67.3.8_6": "adhiccasamuppannaṁ nāmarūpaṁ.",
  "sn12:67.3.9_0": "Api ca viññāṇapaccayā nāmarūpan”ti.",
  "sn12:67.4.1_0": "“Kiṁ nu kho,",
  "sn12:67.4.1_1": "āvuso sāriputta,",
  "sn12:67.4.1_2": "sayaṅkataṁ viññāṇaṁ,",
  "sn12:67.4.1_3": "paraṅkataṁ viññāṇaṁ,",
  "sn12:67.4.1_4": "sayaṅkatañca paraṅkatañca viññāṇaṁ,",
  "sn12:67.4.1_5": "udāhu asayaṅkāraṁ aparaṅkāraṁ adhiccasamuppannaṁ viññāṇan”ti?",
  "sn12:67.4.2_0": "“Na kho,",
  "sn12:67.4.2_1": "āvuso koṭṭhika,",
  "sn12:67.4.2_2": "sayaṅkataṁ viññāṇaṁ,",
  "sn12:67.4.2_3": "na paraṅkataṁ viññāṇaṁ,",
  "sn12:67.4.2_4": "na sayaṅkatañca paraṅkatañca viññāṇaṁ,",
  "sn12:67.4.2_5": "nāpi asayaṅkāraṁ aparaṅkāraṁ adhiccasamuppannaṁ viññāṇaṁ.",
  "sn12:67.4.3_0": "Api ca nāmarūpapaccayā viññāṇan”ti.",
  "sn12:67.5.1_0": "“Idāneva kho mayaṁ āyasmato sāriputtassa bhāsitaṁ evaṁ ājānāma:",
  "sn12:67.5.2_0": "‘na khvāvuso koṭṭhika,",
  "sn12:67.5.2_1": "sayaṅkataṁ nāmarūpaṁ,",
  "sn12:67.5.2_2": "na paraṅkataṁ nāmarūpaṁ,",
  "sn12:67.5.2_3": "na sayaṅkatañca paraṅkatañca nāmarūpaṁ,",
  "sn12:67.5.2_4": "nāpi asayaṅkāraṁ aparaṅkāraṁ adhiccasamuppannaṁ nāmarūpaṁ.",
  "sn12:67.5.3_0": "Api ca viññāṇapaccayā nāmarūpan’ti.",
  "sn12:67.6.1_0": "Idāneva ca pana mayaṁ āyasmato sāriputtassa bhāsitaṁ evaṁ ājānāma:",
  "sn12:67.6.2_0": "‘na khvāvuso koṭṭhika,",
  "sn12:67.6.2_1": "sayaṅkataṁ viññāṇaṁ,",
  "sn12:67.6.2_2": "na paraṅkataṁ viññāṇaṁ,",
  "sn12:67.6.2_3": "na sayaṅkatañca paraṅkatañca viññāṇaṁ,",
  "sn12:67.6.2_4": "nāpi asayaṅkāraṁ aparaṅkāraṁ adhiccasamuppannaṁ viññāṇaṁ.",
  "sn12:67.6.3_0": "Api ca nāmarūpapaccayā viññāṇan’ti.",
  "sn12:67.7.1_0": "Yathā kathaṁ panāvuso sāriputta, imassa bhāsitassa attho daṭṭhabbo”ti?",
  "sn12:67.7.2_0": "“Tenahāvuso, upamaṁ te karissāmi.",
  "sn12:67.7.3_0": "Upamāyapidhekacce viññū purisā bhāsitassa atthaṁ jānanti.",
  "sn12:67.7.4_0": "Seyyathāpi, āvuso, dve naḷakalāpiyo aññamaññaṁ nissāya tiṭṭheyyuṁ.",
  "sn12:67.7.5_0": "Evameva kho, āvuso, nāmarūpapaccayā viññāṇaṁ;",
  "sn12:67.7.6_0": "viññāṇapaccayā nāmarūpaṁ;",
  "sn12:67.7.7_0": "nāmarūpapaccayā saḷāyatanaṁ;",
  "sn12:67.7.8_0": "saḷāyatanapaccayā phasso …pe…",
  "sn12:67.7.9_0": "evametassa kevalassa dukkhakkhandhassa samudayo hoti.",
  "sn12:67.7.10_0": "Tāsañce, āvuso, naḷakalāpīnaṁ ekaṁ ākaḍḍheyya, ekā papateyya;",
  "sn12:67.7.11_0": "aparañce ākaḍḍheyya, aparā papateyya.",
  "sn12:67.7.12_0": "Evameva kho, āvuso, nāmarūpanirodhā viññāṇanirodho;",
  "sn12:67.7.13_0": "viññāṇanirodhā nāmarūpanirodho;",
  "sn12:67.7.14_0": "nāmarūpanirodhā saḷāyatananirodho;",
  "sn12:67.7.15_0": "saḷāyatananirodhā phassanirodho …pe…",
  "sn12:67.7.16_0": "evametassa kevalassa dukkhakkhandhassa nirodho hotī”ti.",
  "sn12:67.8.1_0": "“Acchariyaṁ, āvuso sāriputta;",
  "sn12:67.8.2_0": "abbhutaṁ, āvuso sāriputta.",
  "sn12:67.8.3_0": "Yāvasubhāsitañcidaṁ āyasmatā sāriputtena.",
  "sn12:67.8.4_0": "Idañca pana mayaṁ āyasmato sāriputtassa bhāsitaṁ imehi chattiṁsāya vatthūhi anumodāma:",
  "sn12:67.9.1_0": "‘Jarāmaraṇassa ce, āvuso,",
  "sn12:67.9.1_1": "bhikkhu nibbidāya virāgāya nirodhāya dhammaṁ deseti,",
  "sn12:67.9.1_2": "dhammakathiko bhikkhūti alaṁvacanāya.",
  "sn12:67.9.2_0": "Jarāmaraṇassa ce, āvuso,",
  "sn12:67.9.2_1": "bhikkhu nibbidāya virāgāya nirodhāya paṭipanno hoti,",
  "sn12:67.9.2_2": "dhammānudhammappaṭipanno bhikkhūti alaṁvacanāya.",
  "sn12:67.9.3_0": "Jarāmaraṇassa ce, āvuso,",
  "sn12:67.9.3_1": "bhikkhu nibbidā virāgā nirodhā anupādā vimutto hoti,",
  "sn12:67.9.3_2": "diṭṭhadhammanibbānappatto bhikkhūti alaṁvacanāya.",
  "sn12:67.9.4_0": "Jātiyā ce …",
  "sn12:67.9.5_0": "bhavassa ce …",
  "sn12:67.9.6_0": "upādānassa ce …",
  "sn12:67.9.7_0": "taṇhāya ce …",
  "sn12:67.9.8_0": "vedanāya ce …",
  "sn12:67.9.9_0": "phassassa ce …",
  "sn12:67.9.10_0": "saḷāyatanassa ce …",
  "sn12:67.9.11_0": "nāmarūpassa ce …",
  "sn12:67.9.12_0": "viññāṇassa ce …",
  "sn12:67.9.13_0": "saṅkhārānañce …",
  "sn12:67.9.14_0": "avijjāya ce, āvuso,",
  "sn12:67.9.14_1": "bhikkhu nibbidāya virāgāya nirodhāya dhammaṁ deseti,",
  "sn12:67.9.14_2": "dhammakathiko bhikkhūti alaṁvacanāya.",
  "sn12:67.9.15_0": "Avijjāya ce, āvuso,",
  "sn12:67.9.15_1": "bhikkhu nibbidāya virāgāya nirodhāya paṭipanno hoti,",
  "sn12:67.9.15_2": "dhammānudhammappaṭipanno bhikkhūti alaṁvacanāya.",
  "sn12:67.9.16_0": "Avijjāya ce, āvuso,",
  "sn12:67.9.16_1": "bhikkhu nibbidā virāgā nirodhā anupādā vimutto hoti,",
  "sn12:67.9.16_2": "diṭṭhadhammanibbānappatto bhikkhūti alaṁvacanāyā’”ti.",
  "sn12:67.9.17_0": "Sattamaṁ.",
  "sn12:68.0.1_0": "Saṁyutta Nikāya 12",
  "sn12:68.0.2_0": "7. Mahāvagga",
  "sn12:68.0.3_0": "68. Kosambisutta",
  "sn12:68.1.1_0": "Ekaṁ samayaṁ āyasmā ca musilo āyasmā ca paviṭṭho āyasmā ca nārado āyasmā ca ānando kosambiyaṁ viharanti ghositārāme.",
  "sn12:68.1.2_0": "Atha kho āyasmā paviṭṭho āyasmantaṁ musilaṁ etadavoca:",
  "sn12:68.1.3_0": "“aññatreva,",
  "sn12:68.1.3_1": "āvuso musila,",
  "sn12:68.1.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:",
  "sn12:68.1.4_0": "‘jātipaccayā jarāmaraṇan’”ti?",
  "sn12:68.1.5_0": "“Aññatreva,",
  "sn12:68.1.5_1": "āvuso paviṭṭha,",
  "sn12:68.1.5_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.1.6_0": "‘jātipaccayā jarāmaraṇan’”ti.",
  "sn12:68.2.1_0": "“Aññatreva,",
  "sn12:68.2.1_1": "āvuso musila,",
  "sn12:68.2.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:",
  "sn12:68.2.2_0": "‘bhavapaccayā jātīti …pe…",
  "sn12:68.2.3_0": "upādānapaccayā bhavoti …",
  "sn12:68.2.4_0": "taṇhāpaccayā upādānanti …",
  "sn12:68.2.5_0": "vedanāpaccayā taṇhāti …",
  "sn12:68.2.6_0": "phassapaccayā vedanāti …",
  "sn12:68.2.7_0": "saḷāyatanapaccayā phassoti …",
  "sn12:68.2.8_0": "nāmarūpapaccayā saḷāyatananti …",
  "sn12:68.2.9_0": "viññāṇapaccayā nāmarūpanti …",
  "sn12:68.2.10_0": "saṅkhārapaccayā viññāṇanti …",
  "sn12:68.2.11_0": "avijjāpaccayā saṅkhārā’”ti?",
  "sn12:68.2.12_0": "“Aññatreva,",
  "sn12:68.2.12_1": "āvuso paviṭṭha,",
  "sn12:68.2.12_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.2.13_0": "‘avijjāpaccayā saṅkhārā’”ti.",
  "sn12:68.3.1_0": "“Aññatreva,",
  "sn12:68.3.1_1": "āvuso musila,",
  "sn12:68.3.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:",
  "sn12:68.3.2_0": "‘jātinirodhā jarāmaraṇanirodho’”ti?",
  "sn12:68.3.3_0": "“Aññatreva,",
  "sn12:68.3.3_1": "āvuso paviṭṭha,",
  "sn12:68.3.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.3.4_0": "‘jātinirodhā jarāmaraṇanirodho’”ti.",
  "sn12:68.4.1_0": "“Aññatreva,",
  "sn12:68.4.1_1": "āvuso musila,",
  "sn12:68.4.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:",
  "sn12:68.4.2_0": "‘bhavanirodhā jātinirodhoti …pe…",
  "sn12:68.4.3_0": "upādānanirodhā bhavanirodhoti …",
  "sn12:68.4.4_0": "taṇhānirodhā upādānanirodhoti …",
  "sn12:68.4.5_0": "vedanānirodhā taṇhānirodhoti …",
  "sn12:68.4.6_0": "phassanirodhā vedanānirodhoti …",
  "sn12:68.4.7_0": "saḷāyatananirodhā phassanirodhoti …",
  "sn12:68.4.8_0": "nāmarūpanirodhā saḷāyatananirodhoti …",
  "sn12:68.4.9_0": "viññāṇanirodhā nāmarūpanirodhoti …",
  "sn12:68.4.10_0": "saṅkhāranirodhā viññāṇanirodhoti …",
  "sn12:68.4.11_0": "avijjānirodhā saṅkhāranirodho’”ti?",
  "sn12:68.4.12_0": "“Aññatreva,",
  "sn12:68.4.12_1": "āvuso paviṭṭha,",
  "sn12:68.4.12_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.4.13_0": "‘avijjānirodhā saṅkhāranirodho’”ti.",
  "sn12:68.5.1_0": "“Aññatreva,",
  "sn12:68.5.1_1": "āvuso musila,",
  "sn12:68.5.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:",
  "sn12:68.5.2_0": "‘bhavanirodho nibbānan’”ti?",
  "sn12:68.5.3_0": "“Aññatreva,",
  "sn12:68.5.3_1": "āvuso paviṭṭha,",
  "sn12:68.5.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.5.4_0": "‘bhavanirodho nibbānan’”ti.",
  "sn12:68.6.1_0": "“Tenahāyasmā musilo arahaṁ khīṇāsavo”ti?",
  "sn12:68.6.2_0": "Evaṁ vutte, āyasmā musilo tuṇhī ahosi.",
  "sn12:68.7.1_0": "Atha kho āyasmā nārado āyasmantaṁ paviṭṭhaṁ etadavoca:",
  "sn12:68.7.2_0": "“sādhāvuso paviṭṭha, ahaṁ etaṁ pañhaṁ labheyyaṁ.",
  "sn12:68.7.3_0": "Maṁ etaṁ pañhaṁ puccha.",
  "sn12:68.7.4_0": "Ahaṁ te etaṁ pañhaṁ byākarissāmī”ti.",
  "sn12:68.7.5_0": "“Labhatāyasmā nārado etaṁ pañhaṁ.",
  "sn12:68.7.6_0": "Pucchāmahaṁ āyasmantaṁ nāradaṁ etaṁ pañhaṁ.",
  "sn12:68.7.7_0": "Byākarotu ca me āyasmā nārado etaṁ pañhaṁ.",
  "sn12:68.8.1_0": "Aññatreva,",
  "sn12:68.8.1_1": "āvuso nārada,",
  "sn12:68.8.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:",
  "sn12:68.8.2_0": "‘jātipaccayā jarāmaraṇan’”ti?",
  "sn12:68.8.3_0": "“Aññatreva,",
  "sn12:68.8.3_1": "āvuso paviṭṭha,",
  "sn12:68.8.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.8.4_0": "‘jātipaccayā jarāmaraṇan’”ti.",
  "sn12:68.9.1_0": "“Aññatreva,",
  "sn12:68.9.1_1": "āvuso nārada,",
  "sn12:68.9.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ—",
  "sn12:68.9.2_0": "bhavapaccayā jāti …pe…",
  "sn12:68.9.3_0": "avijjāpaccayā saṅkhārā”ti?",
  "sn12:68.9.4_0": "“Aññatreva,",
  "sn12:68.9.4_1": "āvuso paviṭṭha,",
  "sn12:68.9.4_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.9.5_0": "‘avijjāpaccayā saṅkhārā’”ti.",
  "sn12:68.10.1_0": "“Aññatreva,",
  "sn12:68.10.1_1": "āvuso nārada,",
  "sn12:68.10.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:",
  "sn12:68.10.2_0": "‘jātinirodhā jarāmaraṇanirodho’”ti?",
  "sn12:68.10.3_0": "“Aññatreva,",
  "sn12:68.10.3_1": "āvuso paviṭṭha,",
  "sn12:68.10.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.10.4_0": "‘jātinirodhā jarāmaraṇanirodho’”ti.",
  "sn12:68.11.1_0": "“Aññatreva,",
  "sn12:68.11.1_1": "āvuso nārada,",
  "sn12:68.11.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:",
  "sn12:68.11.2_0": "‘bhavanirodhā jātinirodhoti …pe…",
  "sn12:68.11.3_0": "avijjānirodhā saṅkhāranirodho’”ti?",
  "sn12:68.11.4_0": "“Aññatreva,",
  "sn12:68.11.4_1": "āvuso paviṭṭha,",
  "sn12:68.11.4_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.11.5_0": "‘avijjānirodhā saṅkhāranirodho’”ti.",
  "sn12:68.12.1_0": "“Aññatreva,",
  "sn12:68.12.1_1": "āvuso nārada,",
  "sn12:68.12.1_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:",
  "sn12:68.12.2_0": "‘bhavanirodho nibbānan’”ti?",
  "sn12:68.12.3_0": "“Aññatreva,",
  "sn12:68.12.3_1": "āvuso paviṭṭha,",
  "sn12:68.12.3_2": "saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:",
  "sn12:68.12.4_0": "‘bhavanirodho nibbānan’”ti.",
  "sn12:68.13.1_0": "“Tenahāyasmā nārado arahaṁ khīṇāsavo”ti?",
  "sn12:68.13.2_0": "“‘Bhavanirodho nibbānan’ti kho me, āvuso,",
  "sn12:68.13.2_1": "yathābhūtaṁ sammappaññāya sudiṭṭhaṁ,",
  "sn12:68.13.2_2": "na camhi arahaṁ khīṇāsavo.",
  "sn12:68.13.3_0": "Seyyathāpi, āvuso, kantāramagge udapāno, tatra nevassa rajju na udakavārako.",
  "sn12:68.13.4_0": "Atha puriso āgaccheyya ghammābhitatto ghammapareto kilanto tasito pipāsito,",
  "sn12:68.13.4_1": "so taṁ udapānaṁ olokeyya.",
  "sn12:68.13.5_0": "Tassa ‘udakan’ti hi kho ñāṇaṁ assa, na ca kāyena phusitvā vihareyya.",
  "sn12:68.13.6_0": "Evameva kho, āvuso,",
  "sn12:68.13.6_1": "‘bhavanirodho nibbānan’ti yathābhūtaṁ sammappaññāya sudiṭṭhaṁ,",
  "sn12:68.13.6_2": "na camhi arahaṁ khīṇāsavo”ti.",
  "sn12:68.14.1_0": "Evaṁ vutte, āyasmā ānando āyasmantaṁ paviṭṭhaṁ etadavoca:",
  "sn12:68.14.2_0": "“evaṁvādī tvaṁ, āvuso paviṭṭha, āyasmantaṁ nāradaṁ kiṁ vadesī”ti?",
  "sn12:68.14.3_0": "“Evaṁvādāhaṁ, āvuso ānanda, āyasmantaṁ nāradaṁ na kiñci vadāmi aññatra kalyāṇā aññatra kusalā”ti.",
  "sn12:68.14.4_0": "Aṭṭhamaṁ.",
  "sn12:69.0.1_0": "Saṁyutta Nikāya 12",
  "sn12:69.0.2_0": "7. Mahāvagga",
  "sn12:69.0.3_0": "69. Upayantisutta",
  "sn12:69.1.1_0": "Evaṁ me sutaṁ—",
  "sn12:69.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn12:69.1.3_0": "Tatra kho …pe…",
  "sn12:69.1.4_0": "“mahāsamuddo,",
  "sn12:69.1.4_1": "bhikkhave,",
  "sn12:69.1.4_2": "upayanto mahānadiyo upayāpeti,",
  "sn12:69.1.4_3": "mahānadiyo upayantiyo kunnadiyo upayāpenti,",
  "sn12:69.1.4_4": "kunnadiyo upayantiyo mahāsobbhe upayāpenti,",
  "sn12:69.1.4_5": "mahāsobbhā upayantā kusobbhe upayāpenti.",
  "sn12:69.1.5_0": "Evameva kho,",
  "sn12:69.1.5_1": "bhikkhave,",
  "sn12:69.1.5_2": "avijjā upayantī saṅkhāre upayāpeti,",
  "sn12:69.1.5_3": "saṅkhārā upayantā viññāṇaṁ upayāpenti,",
  "sn12:69.1.5_4": "viññāṇaṁ upayantaṁ nāmarūpaṁ upayāpeti,",
  "sn12:69.1.5_5": "nāmarūpaṁ upayantaṁ saḷāyatanaṁ upayāpeti,",
  "sn12:69.1.5_6": "saḷāyatanaṁ upayantaṁ phassaṁ upayāpeti,",
  "sn12:69.1.5_7": "phasso upayanto vedanaṁ upayāpeti,",
  "sn12:69.1.5_8": "vedanā upayantī taṇhaṁ upayāpeti,",
  "sn12:69.1.5_9": "taṇhā upayantī upādānaṁ upayāpeti,",
  "sn12:69.1.5_10": "upādānaṁ upayantaṁ bhavaṁ upayāpeti,",
  "sn12:69.1.5_11": "bhavo upayanto jātiṁ upayāpeti,",
  "sn12:69.1.5_12": "jāti upayantī jarāmaraṇaṁ upayāpeti.",
  "sn12:69.2.1_0": "Mahāsamuddo,",
  "sn12:69.2.1_1": "bhikkhave,",
  "sn12:69.2.1_2": "apayanto mahānadiyo apayāpeti,",
  "sn12:69.2.1_3": "mahānadiyo apayantiyo kunnadiyo apayāpenti,",
  "sn12:69.2.1_4": "kunnadiyo apayantiyo mahāsobbhe apayāpenti,",
  "sn12:69.2.1_5": "mahāsobbhā apayantā kusobbhe apayāpenti.",
  "sn12:69.2.2_0": "Evameva kho,",
  "sn12:69.2.2_1": "bhikkhave,",
  "sn12:69.2.2_2": "avijjā apayantī saṅkhāre apayāpeti,",
  "sn12:69.2.2_3": "saṅkhārā apayantā viññāṇaṁ apayāpenti,",
  "sn12:69.2.2_4": "viññāṇaṁ apayantaṁ nāmarūpaṁ apayāpeti,",
  "sn12:69.2.2_5": "nāmarūpaṁ apayantaṁ saḷāyatanaṁ apayāpeti,",
  "sn12:69.2.2_6": "saḷāyatanaṁ apayantaṁ phassaṁ apayāpeti,",
  "sn12:69.2.2_7": "phasso apayanto vedanaṁ apayāpeti,",
  "sn12:69.2.2_8": "vedanā apayantī taṇhaṁ apayāpeti,",
  "sn12:69.2.2_9": "taṇhā apayantī upādānaṁ apayāpeti,",
  "sn12:69.2.2_10": "upādānaṁ apayantaṁ bhavaṁ apayāpeti,",
  "sn12:69.2.2_11": "bhavo apayanto jātiṁ apayāpeti,",
  "sn12:69.2.2_12": "jāti apayantī jarāmaraṇaṁ apayāpetī”ti.",
  "sn12:69.2.3_0": "Navamaṁ.",
  "sn12:70.0.1_0": "Saṁyutta Nikāya 12",
  "sn12:70.0.2_0": "7. Mahāvagga",
  "sn12:70.0.3_0": "70. Susimaparibbājakasutta",
  "sn12:70.1.1_0": "Evaṁ me sutaṁ—",
  "sn12:70.1.2_0": "ekaṁ samayaṁ bhagavā rājagahe viharati veḷuvane kalandakanivāpe.",
  "sn12:70.1.3_0": "Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ.",
  "sn12:70.1.4_0": "Bhikkhusaṅghopi sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ.",
  "sn12:70.1.5_0": "Aññatitthiyā pana paribbājakā asakkatā honti agarukatā amānitā apūjitā anapacitā,",
  "sn12:70.1.5_1": "na lābhino cīvarapiṇḍapātasenāsanagilānappaccayabhesajjaparikkhārānaṁ.",
  "sn12:70.2.1_0": "Tena kho pana samayena susimo paribbājako rājagahe paṭivasati mahatiyā paribbājakaparisāya saddhiṁ.",
  "sn12:70.2.2_0": "Atha kho susimassa paribbājakassa parisā susimaṁ paribbājakaṁ etadavocuṁ:",
  "sn12:70.2.3_0": "“ehi tvaṁ, āvuso susima, samaṇe gotame brahmacariyaṁ cara.",
  "sn12:70.2.4_0": "Tvaṁ dhammaṁ pariyāpuṇitvā amhe vāceyyāsi.",
  "sn12:70.2.5_0": "Taṁ mayaṁ dhammaṁ pariyāpuṇitvā gihīnaṁ bhāsissāma.",
  "sn12:70.2.6_0": "Evaṁ mayampi sakkatā bhavissāma garukatā mānitā pūjitā apacitā lābhino cīvarapiṇḍapātasenāsanagilānappaccayabhesajjaparikkhārānan”ti.",
  "sn12:70.2.7_0": "“Evamāvuso”ti kho susimo paribbājako sakāya parisāya paṭissuṇitvā yenāyasmā ānando tenupasaṅkami;",
  "sn12:70.2.7_1": "upasaṅkamitvā āyasmatā ānandena saddhiṁ sammodi.",
  "sn12:70.2.8_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:70.2.8_1": "Ekamantaṁ nisinno kho susimo paribbājako āyasmantaṁ ānandaṁ etadavoca:",
  "sn12:70.2.9_0": "“icchāmahaṁ, āvuso ānanda, imasmiṁ dhammavinaye brahmacariyaṁ caritun”ti.",
  "sn12:70.3.1_0": "Atha kho āyasmā ānando susimaṁ paribbājakaṁ ādāya yena bhagavā tenupasaṅkami;",
  "sn12:70.3.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:70.3.1_2": "Ekamantaṁ nisinno kho āyasmā ānando bhagavantaṁ etadavoca:",
  "sn12:70.3.2_0": "“ayaṁ, bhante, susimo paribbājako evamāha:",
  "sn12:70.3.3_0": "‘icchāmahaṁ, āvuso ānanda, imasmiṁ dhammavinaye brahmacariyaṁ caritun’”ti.",
  "sn12:70.3.4_0": "“Tenahānanda, susimaṁ pabbājethā”ti.",
  "sn12:70.3.5_0": "Alattha kho susimo paribbājako bhagavato santike pabbajjaṁ, alattha upasampadaṁ.",
  "sn12:70.4.1_0": "Tena kho pana samayena sambahulehi bhikkhūhi bhagavato santike aññā byākatā hoti:",
  "sn12:70.4.2_0": "“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmā”ti.",
  "sn12:70.4.3_0": "Assosi kho āyasmā susimo:",
  "sn12:70.4.4_0": "“sambahulehi kira bhikkhūhi bhagavato santike aññā byākatā:",
  "sn12:70.4.5_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti.",
  "sn12:70.4.6_0": "Atha kho āyasmā susimo yena te bhikkhū tenupasaṅkami; upasaṅkamitvā tehi bhikkhūhi saddhiṁ sammodi.",
  "sn12:70.4.7_0": "Sammodanīyaṁ kathaṁ sāraṇīyaṁ vītisāretvā ekamantaṁ nisīdi.",
  "sn12:70.4.7_1": "Ekamantaṁ nisinno kho āyasmā susimo te bhikkhū etadavoca:",
  "sn12:70.4.8_0": "“saccaṁ kirāyasmantehi bhagavato santike aññā byākatā:",
  "sn12:70.4.9_0": "‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti?",
  "sn12:70.4.10_0": "“Evamāvuso”ti.",
  "sn12:70.5.1_0": "“Api pana tumhe āyasmanto evaṁ jānantā evaṁ passantā anekavihitaṁ iddhividhaṁ paccanubhotha—ekopi hutvā bahudhā hotha,",
  "sn12:70.5.1_1": "bahudhāpi hutvā eko hotha;",
  "sn12:70.5.1_2": "āvibhāvaṁ,",
  "sn12:70.5.1_3": "tirobhāvaṁ,",
  "sn12:70.5.1_4": "tirokuṭṭaṁ tiropākāraṁ tiropabbataṁ asajjamānā gacchatha,",
  "sn12:70.5.1_5": "seyyathāpi ākāse;",
  "sn12:70.5.1_6": "pathaviyāpi ummujjanimujjaṁ karotha,",
  "sn12:70.5.1_7": "seyyathāpi udake;",
  "sn12:70.5.1_8": "udakepi abhijjamāne gacchatha,",
  "sn12:70.5.1_9": "seyyathāpi pathaviyaṁ;",
  "sn12:70.5.1_10": "ākāsepi pallaṅkena kamatha,",
  "sn12:70.5.1_11": "seyyathāpi pakkhī sakuṇo;",
  "sn12:70.5.1_12": "imepi candimasūriye evaṁmahiddhike evaṁmahānubhāve pāṇinā parimasatha parimajjatha,",
  "sn12:70.5.1_13": "yāva brahmalokāpi kāyena vasaṁ vattethā”ti?",
  "sn12:70.5.2_0": "“No hetaṁ, āvuso”.",
  "sn12:70.6.1_0": "“Api pana tumhe āyasmanto evaṁ jānantā evaṁ passantā dibbāya sotadhātuyā visuddhāya atikkantamānusikāya",
  "sn12:70.6.1_1": "ubho sadde suṇātha dibbe ca mānuse ca ye dūre santike cā”ti?",
  "sn12:70.6.2_0": "“No hetaṁ, āvuso”.",
  "sn12:70.7.1_0": "“Api pana tumhe āyasmanto evaṁ jānantā evaṁ passantā parasattānaṁ parapuggalānaṁ cetasā ceto paricca pajānātha—",
  "sn12:70.7.2_0": "sarāgaṁ vā cittaṁ sarāgaṁ cittanti pajānātha;",
  "sn12:70.7.3_0": "vītarāgaṁ vā cittaṁ vītarāgaṁ cittanti pajānātha;",
  "sn12:70.7.4_0": "sadosaṁ vā cittaṁ sadosaṁ cittanti pajānātha;",
  "sn12:70.7.5_0": "vītadosaṁ vā cittaṁ vītadosaṁ cittanti pajānātha;",
  "sn12:70.7.6_0": "samohaṁ vā cittaṁ samohaṁ cittanti pajānātha;",
  "sn12:70.7.7_0": "vītamohaṁ vā cittaṁ vītamohaṁ cittanti pajānātha;",
  "sn12:70.7.8_0": "saṅkhittaṁ vā cittaṁ saṅkhittaṁ cittanti pajānātha;",
  "sn12:70.7.9_0": "vikkhittaṁ vā cittaṁ vikkhittaṁ cittanti pajānātha;",
  "sn12:70.7.10_0": "mahaggataṁ vā cittaṁ mahaggataṁ cittanti pajānātha;",
  "sn12:70.7.11_0": "amahaggataṁ vā cittaṁ amahaggataṁ cittanti pajānātha;",
  "sn12:70.7.12_0": "sauttaraṁ vā cittaṁ sauttaraṁ cittanti pajānātha;",
  "sn12:70.7.13_0": "anuttaraṁ vā cittaṁ anuttaraṁ cittanti pajānātha;",
  "sn12:70.7.14_0": "samāhitaṁ vā cittaṁ samāhitaṁ cittanti pajānātha;",
  "sn12:70.7.15_0": "asamāhitaṁ vā cittaṁ asamāhitaṁ cittanti pajānātha;",
  "sn12:70.7.16_0": "vimuttaṁ vā cittaṁ vimuttaṁ cittanti pajānātha;",
  "sn12:70.7.17_0": "avimuttaṁ vā cittaṁ avimuttaṁ cittanti pajānāthā”ti?",
  "sn12:70.7.18_0": "“No hetaṁ, āvuso”.",
  "sn12:70.8.1_0": "“Api pana tumhe āyasmanto evaṁ jānantā evaṁ passantā anekavihitaṁ pubbenivāsaṁ anussaratha,",
  "sn12:70.8.1_1": "seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi",
  "sn12:70.8.1_2": "jātiyo tiṁsampi jātiyo cattārīsampi jātiyo paññāsampi jātiyo jātisatampi jātisahassampi jātisatasahassampi,",
  "sn12:70.8.1_3": "anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:",
  "sn12:70.8.1_4": "‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto,",
  "sn12:70.8.1_5": "so tato cuto amutra udapādiṁ;",
  "sn12:70.8.1_6": "tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī evamāyupariyanto,",
  "sn12:70.8.1_7": "so tato cuto idhūpapanno’ti.",
  "sn12:70.8.1_8": "Iti sākāraṁ sauddesaṁ anekavihitaṁ pubbenivāsaṁ anussarathā”ti?",
  "sn12:70.8.2_0": "“No hetaṁ, āvuso”.",
  "sn12:70.9.1_0": "“Api pana tumhe āyasmanto evaṁ jānantā evaṁ passantā dibbena cakkhunā visuddhena atikkantamānusakena",
  "sn12:70.9.1_1": "satte passatha cavamāne upapajjamāne hīne paṇīte suvaṇṇe dubbaṇṇe,",
  "sn12:70.9.1_2": "sugate duggate yathākammūpage satte pajānātha:",
  "sn12:70.9.1_3": "‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā,",
  "sn12:70.9.1_4": "ariyānaṁ upavādakā micchādiṭṭhikā micchādiṭṭhikammasamādānā,",
  "sn12:70.9.1_5": "te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā;",
  "sn12:70.9.1_6": "ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā,",
  "sn12:70.9.1_7": "ariyānaṁ anupavādakā sammādiṭṭhikā sammādiṭṭhikammasamādānā te kāyassa bhedā paraṁ maraṇā sugatiṁ saggaṁ lokaṁ upapannā’ti,",
  "sn12:70.9.1_8": "iti dibbena cakkhunā visuddhena atikkantamānusakena satte passatha cavamāne upapajjamāne hīne paṇīte suvaṇṇe dubbaṇṇe,",
  "sn12:70.9.1_9": "sugate duggate yathākammūpage satte pajānāthā”ti?",
  "sn12:70.9.2_0": "“No hetaṁ, āvuso”.",
  "sn12:70.10.1_0": "“Api pana tumhe āyasmanto evaṁ jānantā evaṁ passantā ye te santā vimokkhā atikkamma rūpe āruppā,",
  "sn12:70.10.1_1": "te kāyena phusitvā viharathā”ti?",
  "sn12:70.10.2_0": "“No hetaṁ, āvuso”.",
  "sn12:70.11.1_0": "“Ettha dāni āyasmanto idañca veyyākaraṇaṁ imesañca dhammānaṁ asamāpatti; idaṁ no, āvuso, kathan”ti?",
  "sn12:70.11.2_0": "“Paññāvimuttā kho mayaṁ, āvuso susimā”ti.",
  "sn12:70.12.1_0": "“Na khvāhaṁ imassa āyasmantānaṁ saṅkhittena bhāsitassa vitthārena atthaṁ ājānāmi.",
  "sn12:70.12.2_0": "Sādhu me āyasmanto tathā bhāsantu yathāhaṁ imassa āyasmantānaṁ saṅkhittena bhāsitassa vitthārena atthaṁ ājāneyyan”ti.",
  "sn12:70.12.3_0": "“Ājāneyyāsi vā tvaṁ, āvuso susima, na vā tvaṁ ājāneyyāsi atha kho paññāvimuttā mayan”ti.",
  "sn12:70.13.1_0": "Atha kho āyasmā susimo uṭṭhāyāsanā yena bhagavā tenupasaṅkami;",
  "sn12:70.13.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn12:70.13.2_0": "Ekamantaṁ nisinno kho āyasmā susimo yāvatako tehi bhikkhūhi saddhiṁ ahosi kathāsallāpo taṁ sabbaṁ bhagavato ārocesi.",
  "sn12:70.13.3_0": "“Pubbe kho, susima, dhammaṭṭhitiñāṇaṁ, pacchā nibbāne ñāṇan”ti.",
  "sn12:70.14.1_0": "“Na khvāhaṁ, bhante, imassa bhagavatā saṅkhittena bhāsitassa vitthārena atthaṁ ājānāmi.",
  "sn12:70.14.2_0": "Sādhu me, bhante,",
  "sn12:70.14.2_1": "bhagavā tathā bhāsatu yathāhaṁ imassa bhagavatā saṅkhittena bhāsitassa vitthārena atthaṁ ājāneyyan”ti.",
  "sn12:70.14.3_0": "“Ājāneyyāsi vā tvaṁ, susima,",
  "sn12:70.14.3_1": "na vā tvaṁ ājāneyyāsi,",
  "sn12:70.14.3_2": "atha kho dhammaṭṭhitiñāṇaṁ pubbe,",
  "sn12:70.14.3_3": "pacchā nibbāne ñāṇaṁ.",
  "sn12:70.15.1_0": "Taṁ kiṁ maññasi, susima,",
  "sn12:70.15.2_0": "rūpaṁ niccaṁ vā aniccaṁ vā”ti?",
  "sn12:70.15.3_0": "“Aniccaṁ, bhante”.",
  "sn12:70.15.4_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn12:70.15.5_0": "“Dukkhaṁ, bhante”.",
  "sn12:70.15.6_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn12:70.15.7_0": "‘etaṁ mama, esohamasmi, eso me attā’”ti?",
  "sn12:70.15.8_0": "“No hetaṁ, bhante”.",
  "sn12:70.15.9_0": "“Vedanā niccā vā aniccā vā”ti?",
  "sn12:70.15.10_0": "“Aniccā, bhante”.",
  "sn12:70.15.11_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn12:70.15.12_0": "“Dukkhaṁ, bhante”.",
  "sn12:70.15.13_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn12:70.15.14_0": "‘etaṁ mama, esohamasmi, eso me attā’”ti?",
  "sn12:70.15.15_0": "“No hetaṁ, bhante”.",
  "sn12:70.15.16_0": "“Saññā niccā vā aniccā vā”ti?",
  "sn12:70.15.17_0": "“Aniccā, bhante” …pe…",
  "sn12:70.15.18_0": "“saṅkhārā niccā vā aniccā vā”ti?",
  "sn12:70.15.19_0": "“Aniccā, bhante”.",
  "sn12:70.15.20_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn12:70.15.21_0": "“Dukkhaṁ, bhante”.",
  "sn12:70.15.22_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn12:70.15.23_0": "‘etaṁ mama, esohamasmi, eso me attā’”ti?",
  "sn12:70.15.24_0": "“No hetaṁ, bhante”.",
  "sn12:70.15.25_0": "“Viññāṇaṁ niccaṁ vā aniccaṁ vā”ti?",
  "sn12:70.15.26_0": "“Aniccaṁ, bhante”.",
  "sn12:70.15.27_0": "“Yaṁ panāniccaṁ dukkhaṁ vā taṁ sukhaṁ vā”ti?",
  "sn12:70.15.28_0": "“Dukkhaṁ, bhante”.",
  "sn12:70.15.29_0": "“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:",
  "sn12:70.15.30_0": "‘etaṁ mama, esohamasmi, eso me attā’”ti?",
  "sn12:70.15.31_0": "“No hetaṁ, bhante”.",
  "sn12:70.16.1_0": "“Tasmātiha, susima,",
  "sn12:70.16.1_1": "yaṁ kiñci rūpaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn12:70.16.1_2": "sabbaṁ rūpaṁ netaṁ mama nesohamasmi na meso attāti;",
  "sn12:70.16.1_3": "evametaṁ yathābhūtaṁ sammappaññāya daṭṭhabbaṁ.",
  "sn12:70.16.2_0": "Yā kāci vedanā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā yā dūre santike vā,",
  "sn12:70.16.2_1": "sabbā vedanā netaṁ mama nesohamasmi na meso attāti;",
  "sn12:70.16.2_2": "evametaṁ yathābhūtaṁ sammappaññāya daṭṭhabbaṁ.",
  "sn12:70.16.3_0": "Yā kāci saññā …pe…",
  "sn12:70.16.4_0": "ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā vā hīnā vā paṇītā vā ye dūre santike vā,",
  "sn12:70.16.4_1": "sabbe saṅkhārā netaṁ mama nesohamasmi na meso attāti;",
  "sn12:70.16.4_2": "evametaṁ yathābhūtaṁ sammappaññāya daṭṭhabbaṁ.",
  "sn12:70.16.5_0": "Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā,",
  "sn12:70.16.5_1": "sabbaṁ viññāṇaṁ netaṁ mama nesohamasmi na meso attāti;",
  "sn12:70.16.5_2": "evametaṁ yathābhūtaṁ sammappaññāya daṭṭhabbaṁ.",
  "sn12:70.17.1_0": "Evaṁ passaṁ, susima,",
  "sn12:70.17.1_1": "sutavā ariyasāvako rūpasmimpi nibbindati,",
  "sn12:70.17.1_2": "vedanāyapi nibbindati,",
  "sn12:70.17.1_3": "saññāyapi nibbindati,",
  "sn12:70.17.1_4": "saṅkhāresupi nibbindati,",
  "sn12:70.17.1_5": "viññāṇasmimpi nibbindati.",
  "sn12:70.17.2_0": "Nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.",
  "sn12:70.17.3_0": "‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.",
  "sn12:70.18.1_0": "‘Jātipaccayā jarāmaraṇan’ti, susima, passasī”ti?",
  "sn12:70.18.2_0": "“Evaṁ, bhante”.",
  "sn12:70.18.3_0": "“‘Bhavapaccayā jātī’ti, susima, passasī”ti?",
  "sn12:70.18.4_0": "“Evaṁ, bhante”.",
  "sn12:70.18.5_0": "“‘Upādānapaccayā bhavo’ti, susima, passasī”ti?",
  "sn12:70.18.6_0": "“Evaṁ, bhante”.",
  "sn12:70.18.7_0": "“‘Taṇhāpaccayā upādānan’ti, susima, passasī”ti?",
  "sn12:70.18.8_0": "“Evaṁ, bhante”.",
  "sn12:70.18.9_0": "“Vedanāpaccayā taṇhāti …",
  "sn12:70.18.10_0": "phassapaccayā vedanāti …",
  "sn12:70.18.11_0": "saḷāyatanapaccayā phassoti …",
  "sn12:70.18.12_0": "nāmarūpapaccayā saḷāyatananti …",
  "sn12:70.18.13_0": "viññāṇapaccayā nāmarūpanti …",
  "sn12:70.18.14_0": "saṅkhārapaccayā viññāṇanti …",
  "sn12:70.18.15_0": "avijjāpaccayā saṅkhārāti, susima, passasī”ti?",
  "sn12:70.18.16_0": "“Evaṁ, bhante”.",
  "sn12:70.19.1_0": "“‘Jātinirodhā jarāmaraṇanirodho’ti, susima, passasī”ti?",
  "sn12:70.19.2_0": "“Evaṁ, bhante”.",
  "sn12:70.19.3_0": "“‘Bhavanirodhā jātinirodho’ti susima, passasī”ti?",
  "sn12:70.19.4_0": "“Evaṁ, bhante”.",
  "sn12:70.19.5_0": "“Upādānanirodhā bhavanirodhoti …",
  "sn12:70.19.6_0": "taṇhānirodhā upādānanirodhoti …",
  "sn12:70.19.7_0": "vedanānirodhā taṇhānirodhoti …",
  "sn12:70.19.8_0": "phassanirodhā vedanānirodhoti …",
  "sn12:70.19.9_0": "saḷāyatananirodhā phassanirodhoti …",
  "sn12:70.19.10_0": "nāmarūpanirodhā saḷāyatananirodhoti …",
  "sn12:70.19.11_0": "viññāṇanirodhā nāmarūpanirodhoti …",
  "sn12:70.19.12_0": "saṅkhāranirodhā viññāṇanirodhoti …",
  "sn12:70.19.13_0": "avijjānirodhā saṅkhāranirodhoti, susima, passasī”ti?",
  "sn12:70.19.14_0": "“Evaṁ, bhante”.",
  "sn12:70.20.1_0": "“Api pana tvaṁ, susima,",
  "sn12:70.20.1_1": "evaṁ jānanto evaṁ passanto anekavihitaṁ iddhividhaṁ paccanubhosi—ekopi hutvā bahudhā hosi,",
  "sn12:70.20.1_2": "bahudhāpi hutvā eko hosi;",
  "sn12:70.20.1_3": "āvibhāvaṁ,",
  "sn12:70.20.1_4": "tirobhāvaṁ,",
  "sn12:70.20.1_5": "tirokuṭṭaṁ tiropākāraṁ tiropabbataṁ asajjamāno gacchasi,",
  "sn12:70.20.1_6": "seyyathāpi ākāse;",
  "sn12:70.20.1_7": "pathaviyāpi ummujjanimujjaṁ karosi,",
  "sn12:70.20.1_8": "seyyathāpi udake;",
  "sn12:70.20.1_9": "udakepi abhijjamāno gacchasi,",
  "sn12:70.20.1_10": "seyyathāpi pathaviyaṁ;",
  "sn12:70.20.1_11": "ākāsepi pallaṅkena kamasi,",
  "sn12:70.20.1_12": "seyyathāpi pakkhī sakuṇo;",
  "sn12:70.20.1_13": "imepi candimasūriye evaṁmahiddhike evaṁmahānubhāve pāṇinā parimasasi parimajjasi,",
  "sn12:70.20.1_14": "yāva brahmalokāpi kāyena vasaṁ vattesī”ti?",
  "sn12:70.20.2_0": "“No hetaṁ, bhante”.",
  "sn12:70.21.1_0": "“Api pana tvaṁ, susima,",
  "sn12:70.21.1_1": "evaṁ jānanto evaṁ passanto dibbāya sotadhātuyā visuddhāya atikkantamānusikāya ubho sadde suṇasi dibbe ca mānuse ca ye dūre santike cā”ti?",
  "sn12:70.21.2_0": "“No hetaṁ, bhante”.",
  "sn12:70.22.1_0": "“Api pana tvaṁ, susima,",
  "sn12:70.22.1_1": "evaṁ jānanto evaṁ passanto parasattānaṁ parapuggalānaṁ cetasā ceto paricca pajānāsi—",
  "sn12:70.22.2_0": "sarāgaṁ vā cittaṁ sarāgaṁ cittanti pajānāsi …pe…",
  "sn12:70.22.3_0": "vimuttaṁ vā cittaṁ vimuttaṁ cittanti pajānāsī”ti?",
  "sn12:70.22.4_0": "“No hetaṁ, bhante”.",
  "sn12:70.23.1_0": "“Api pana tvaṁ, susima,",
  "sn12:70.23.1_1": "evaṁ jānanto evaṁ passanto anekavihitaṁ pubbenivāsaṁ anussarasi,",
  "sn12:70.23.1_2": "seyyathidaṁ—ekampi jātiṁ …pe…",
  "sn12:70.23.1_3": "iti sākāraṁ sauddesaṁ anekavihitaṁ pubbenivāsaṁ anussarasī”ti?",
  "sn12:70.23.2_0": "“No hetaṁ, bhante”.",
  "sn12:70.24.1_0": "“Api pana tvaṁ, susima,",
  "sn12:70.24.1_1": "evaṁ jānanto evaṁ passanto dibbena cakkhunā visuddhena atikkantamānusakena satte passasi cavamāne …pe…",
  "sn12:70.24.1_2": "yathākammūpage satte pajānāsī”ti?",
  "sn12:70.24.2_0": "“No hetaṁ, bhante”.",
  "sn12:70.25.1_0": "“Api pana tvaṁ, susima,",
  "sn12:70.25.1_1": "evaṁ jānanto evaṁ passanto ye te santā vimokkhā atikkamma rūpe āruppā,",
  "sn12:70.25.1_2": "te kāyena phusitvā viharasī”ti?",
  "sn12:70.25.2_0": "“No hetaṁ, bhante”.",
  "sn12:70.26.1_0": "“Ettha dāni, susima, idañca veyyākaraṇaṁ imesañca dhammānaṁ asamāpatti, idaṁ no, susima, kathan”ti?",
  "sn12:70.27.1_0": "Atha kho āyasmā susimo bhagavato pādesu sirasā nipatitvā bhagavantaṁ etadavoca:",
  "sn12:70.27.2_0": "“accayo maṁ, bhante,",
  "sn12:70.27.2_1": "accagamā yathābālaṁ yathāmūḷhaṁ yathāakusalaṁ,",
  "sn12:70.27.2_2": "yvāhaṁ evaṁ svākkhāte dhammavinaye dhammatthenako pabbajito.",
  "sn12:70.27.3_0": "Tassa me, bhante, bhagavā accayaṁ accayato paṭiggaṇhātu āyatiṁ saṁvarāyā”ti.",
  "sn12:70.28.1_0": "“Taggha tvaṁ, susima,",
  "sn12:70.28.1_1": "accayo accagamā yathābālaṁ yathāmūḷhaṁ yathāakusalaṁ,",
  "sn12:70.28.1_2": "yo tvaṁ evaṁ svākkhāte dhammavinaye dhammatthenako pabbajito.",
  "sn12:70.28.2_0": "Seyyathāpi, susima, coraṁ āgucāriṁ gahetvā rañño dasseyyuṁ:",
  "sn12:70.28.3_0": "‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti.",
  "sn12:70.28.4_0": "Tamenaṁ rājā evaṁ vadeyya:",
  "sn12:70.28.5_0": "‘gacchatha, bho,",
  "sn12:70.28.5_1": "imaṁ purisaṁ daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena",
  "sn12:70.28.5_2": "rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa",
  "sn12:70.28.5_3": "sīsaṁ chindathā’ti.",
  "sn12:70.28.6_0": "Tamenaṁ rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena",
  "sn12:70.28.6_1": "paṇavena rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato",
  "sn12:70.28.6_2": "nagarassa sīsaṁ chindeyyuṁ.",
  "sn12:70.28.7_0": "Taṁ kiṁ maññasi, susima,",
  "sn12:70.28.8_0": "api nu so puriso tatonidānaṁ dukkhaṁ domanassaṁ paṭisaṁvediyethā”ti?",
  "sn12:70.28.9_0": "“Evaṁ, bhante”.",
  "sn12:70.29.1_0": "“Yaṁ kho so, susima, puriso tatonidānaṁ dukkhaṁ domanassaṁ paṭisaṁvediyetha.",
  "sn12:70.29.2_0": "Yā evaṁ svākkhāte dhammavinaye dhammatthenakassa pabbajjā,",
  "sn12:70.29.2_1": "ayaṁ tato dukkhavipākatarā ca kaṭukavipākatarā ca,",
  "sn12:70.29.2_2": "api ca vinipātāya saṁvattati.",
  "sn12:70.29.3_0": "Yato ca kho tvaṁ, susima, accayaṁ accayato disvā yathādhammaṁ paṭikarosi taṁ te mayaṁ paṭiggaṇhāma.",
  "sn12:70.29.4_0": "Vuddhi hesā, susima,",
  "sn12:70.29.4_1": "ariyassa vinaye yo accayaṁ accayato disvā yathādhammaṁ paṭikaroti,",
  "sn12:70.29.4_2": "āyatiñca saṁvaraṁ āpajjatī”ti.",
  "sn12:70.29.5_0": "Dasamaṁ.",
  "sn12:70.29.6_0": "Mahāvaggo sattamo.",
  "sn12:70.30.0_0": "Tassuddānaṁ",
  "sn12:70.30.1_0": "Dve assutavatā vuttā,",
  "sn12:70.30.2_0": "puttamaṁsena cāparaṁ;",
  "sn12:70.30.3_0": "Atthirāgo ca nagaraṁ,",
  "sn12:70.30.4_0": "sammasaṁ naḷakalāpiyaṁ;",
  "sn12:70.30.5_0": "Kosambī upayanti ca,",
  "sn12:70.30.6_0": "dasamo susimena cāti.",
  "sn12:71.0.1_0": "Saṁyutta Nikāya 12",
  "sn12:71.0.2_0": "8. Samaṇabrāhmaṇavagga",
  "sn12:71.0.3_0": "71. Jarāmaraṇasutta",
  "sn12:71.1.1_0": "Evaṁ me sutaṁ—",
  "sn12:71.1.2_0": "ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.",
  "sn12:71.1.3_0": "Tatra kho bhagavā …pe…",
  "sn12:71.1.4_0": "“ye hi keci,",
  "sn12:71.1.4_1": "bhikkhave,",
  "sn12:71.1.4_2": "samaṇā vā brāhmaṇā vā jarāmaraṇaṁ nappajānanti,",
  "sn12:71.1.4_3": "jarāmaraṇasamudayaṁ nappajānanti,",
  "sn12:71.1.4_4": "jarāmaraṇanirodhaṁ nappajānanti,",
  "sn12:71.1.4_5": "jarāmaraṇanirodhagāminiṁ paṭipadaṁ nappajānanti,",
  "sn12:71.1.5_0": "na me te,",
  "sn12:71.1.5_1": "bhikkhave,",
  "sn12:71.1.5_2": "samaṇā vā brāhmaṇā vā samaṇesu vā samaṇasammatā brāhmaṇesu vā brāhmaṇasammatā,",
  "sn12:71.1.5_3": "na ca pana te āyasmanto sāmaññatthaṁ vā brahmaññatthaṁ vā diṭṭheva dhamme sayaṁ abhiññā sacchikatvā upasampajja viharanti.",
  "sn12:71.2.1_0": "Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti …pe… paṭipadaṁ pajānanti,",
  "sn12:71.2.2_0": "te kho me,",
  "sn12:71.2.2_1": "bhikkhave,",
  "sn12:71.2.2_2": "samaṇā vā brāhmaṇā vā samaṇesu ceva samaṇasammatā brāhmaṇesu ca brāhmaṇasammatā,",
  "sn12:71.2.2_3": "te ca panāyasmanto sāmaññatthañca brahmaññatthañca diṭṭheva dhamme sayaṁ abhiññā sacchikatvā upasampajja viharantī”ti.",
  "sn12:71.2.3_0": "(Suttanto eko.)",
  "sn12:71.2.4_0": "Paṭhamaṁ.",
  "sn12:72-81.0.1_0": "Saṁyutta Nikāya 12",
  "sn12:72-81.0.2_0": "8. Samaṇabrāhmaṇavagga",
  "sn12:72-81.0.3_0": "72–81. Jātisuttādidasaka",
  "sn12:72-81.1.1_0": "“Sāvatthiyaṁ viharati.",
  "sn12:72-81.1.2_0": "Jātiṁ nappajānanti …pe….",
  "sn12:72-81.2.1_0": "“Bhavaṁ nappajānanti …pe….",
  "sn12:72-81.3.1_0": "“Upādānaṁ nappajānanti …pe….",
  "sn12:72-81.4.1_0": "“Taṇhaṁ nappajānanti …pe….",
  "sn12:72-81.5.1_0": "“Vedanaṁ nappajānanti …pe….",
  "sn12:72-81.6.1_0": "“Phassaṁ nappajānanti …pe….",
  "sn12:72-81.7.1_0": "“Saḷāyatanaṁ nappajānanti …pe….",
  "sn12:72-81.8.1_0": "“Nāmarūpaṁ nappajānanti …pe….",
  "sn12:72-81.9.1_0": "“Viññāṇaṁ nappajānanti …pe….",
  "sn12:72-81.10.1_0": "“Saṅkhāre nappajānanti,",
  "sn12:72-81.10.1_1": "saṅkhārasamudayaṁ nappajānanti,",
  "sn12:72-81.10.1_2": "saṅkhāranirodhaṁ nappajānanti,",
  "sn12:72-81.10.1_3": "saṅkhāranirodhagāminiṁ paṭipadaṁ nappajānanti …pe…",
  "sn12:72-81.10.2_0": "pajānanti …pe…",
  "sn12:72-81.10.3_0": "sayaṁ abhiññā sacchikatvā upasampajja viharantī”ti.",
  "sn12:72-81.10.4_0": "Ekādasamaṁ.",
  "sn12:72-81.10.5_0": "Samaṇabrāhmaṇavaggo aṭṭhamo.",
  "sn12:72-81.11.0_0": "Tassuddānaṁ",
  "sn12:72-81.11.1_0": "Paccayekādasa vuttā,",
  "sn12:72-81.11.2_0": "catusaccavibhajjanā;",
  "sn12:72-81.11.3_0": "Samaṇabrāhmaṇavaggo,",
  "sn12:72-81.11.4_0": "nidāne bhavati aṭṭhamo.",
  "sn12:72-81.12.0_0": "vagguddānaṁ",
  "sn12:72-81.12.1_0": "Buddho āhāro dasabalo,",
  "sn12:72-81.12.2_0": "Kaḷāro gahapatipañcamo;",
  "sn12:72-81.12.3_0": "Dukkhavaggo mahāvaggo,",
  "sn12:72-81.12.4_0": "Aṭṭhamo samaṇabrāhmaṇoti.",
  "sn12:82.0.1_0": "Saṁyutta Nikāya 12",
  "sn12:82.0.2_0": "9. Antarapeyyāla",
  "sn12:82.0.3_0": "82. Satthusutta",
  "sn12:82.1.1_0": "Sāvatthiyaṁ viharati.",
  "sn12:82.1.2_0": "“Jarāmaraṇaṁ,",
  "sn12:82.1.2_1": "bhikkhave,",
  "sn12:82.1.2_2": "ajānatā apassatā yathābhūtaṁ jarāmaraṇe yathābhūtaṁ ñāṇāya satthā pariyesitabbo;",
  "sn12:82.1.3_0": "jarāmaraṇasamudayaṁ ajānatā apassatā yathābhūtaṁ jarāmaraṇasamudaye yathābhūtaṁ ñāṇāya satthā pariyesitabbo;",
  "sn12:82.1.4_0": "jarāmaraṇanirodhaṁ ajānatā apassatā yathābhūtaṁ jarāmaraṇanirodhe yathābhūtaṁ ñāṇāya satthā pariyesitabbo;",
  "sn12:82.1.5_0": "jarāmaraṇanirodhagāminiṁ paṭipadaṁ ajānatā apassatā yathābhūtaṁ jarāmaraṇanirodhagāminiyā paṭipadāya yathābhūtaṁ ñāṇāya satthā pariyesitabbo”ti.",
  "sn12:82.1.6_0": "(Suttanto eko.)",
  "sn12:82.1.7_0": "Paṭhamaṁ.",
  "sn12:82.1.8_0": "(Sabbesaṁ peyyālo evaṁ vitthāretabbo.)",
  "sn12:83.0.1_0": "Saṁyutta Nikāya 12",
  "sn12:83.0.2_0": "9. Antarapeyyāla",
  "sn12:83.0.3_0": "83–92. Dutiyasatthusuttādidasaka",
  "sn12:83.1.1_0": "“Jātiṁ, bhikkhave, ajānatā apassatā yathābhūtaṁ …pe….",
  "sn12:84.1.1_0": "“Bhavaṁ, bhikkhave, ajānatā apassatā yathābhūtaṁ …pe….",
  "sn12:85.1.1_0": "“Upādānaṁ, bhikkhave, ajānatā apassatā yathābhūtaṁ …pe….",
  "sn12:86.1.1_0": "“Taṇhaṁ, bhikkhave, ajānatā apassatā yathābhūtaṁ …pe….",
  "sn12:87.1.1_0": "“Vedanaṁ, bhikkhave, ajānatā apassatā yathābhūtaṁ …pe….",
  "sn12:88.1.1_0": "“Phassaṁ, bhikkhave, ajānatā apassatā yathābhūtaṁ …pe….",
  "sn12:89.1.1_0": "“Saḷāyatanaṁ, bhikkhave, ajānatā apassatā yathābhūtaṁ …pe….",
  "sn12:90.1.1_0": "“Nāmarūpaṁ, bhikkhave, ajānatā apassatā yathābhūtaṁ …pe….",
  "sn12:91.1.1_0": "“Viññāṇaṁ, bhikkhave, ajānatā apassatā yathābhūtaṁ …pe….",
  "sn12:92.1.1_0": "“Saṅkhāre,",
  "sn12:92.1.1_1": "bhikkhave,",
  "sn12:92.1.1_2": "ajānatā apassatā yathābhūtaṁ saṅkhāresu yathābhūtaṁ ñāṇāya satthā pariyesitabbo;",
  "sn12:92.1.2_0": "saṅkhārasamudayaṁ ajānatā apassatā yathābhūtaṁ saṅkhārasamudaye yathābhūtaṁ ñāṇāya satthā pariyesitabbo;",
  "sn12:92.1.3_0": "saṅkhāranirodhaṁ ajānatā apassatā yathābhūtaṁ saṅkhāranirodhe yathābhūtaṁ ñāṇāya satthā pariyesitabbo;",
  "sn12:92.1.4_0": "saṅkhāranirodhagāminiṁ paṭipadaṁ ajānatā apassatā yathābhūtaṁ saṅkhāranirodhagāminiyā paṭipadāya yathābhūtaṁ ñāṇāya satthā pariyesitabbo”ti.",
  "sn12:92.1.5_0": "Ekādasamaṁ.",
  "sn12:92.1.6_0": "(Sabbesaṁ catusaccikaṁ kātabbaṁ.)",
  "sn12:93-103.0.1_0": "Saṁyutta Nikāya 12",
  "sn12:93-103.0.2_0": "9. Antarapeyyāla",
  "sn12:93-103.0.3_0": "93. Sikkhāsuttādipeyyālaekādasaka",
  "sn12:93-103.1.1_0": "“Jarāmaraṇaṁ, bhikkhave, ajānatā apassatā yathābhūtaṁ jarāmaraṇe yathābhūtaṁ ñāṇāya sikkhā karaṇīyā.",
  "sn12:93-103.2.1_0": "",
  "sn12:104-114.1.1_0": "“Jarāmaraṇaṁ, bhikkhave, ajānatā …pe…",
  "sn12:104-114.1.2_0": "yogo karaṇīyo …pe….",
  "sn12:115-125.1.1_0": "“Jarāmaraṇaṁ, bhikkhave, ajānatā …pe…",
  "sn12:115-125.1.2_0": "chando karaṇīyo …pe….",
  "sn12:126-136.1.1_0": "“Jarāmaraṇaṁ, bhikkhave, ajānatā …pe…",
  "sn12:126-136.1.2_0": "ussoḷhī karaṇīyā …pe….",
  "sn12:137-147.1.1_0": "“Jarāmaraṇaṁ, bhikkhave, ajānatā …pe…",
  "sn12:137-147.1.2_0": "appaṭivānī karaṇīyā …pe….",
  "sn12:148-158.1.1_0": "“Jarāmaraṇaṁ, bhikkhave, ajānatā …pe…",
  "sn12:148-158.1.2_0": "ātappaṁ karaṇīyaṁ …pe….",
  "sn12:159-169.1.1_0": "“Jarāmaraṇaṁ, bhikkhave, ajānatā …pe…",
  "sn12:159-169.1.2_0": "vīriyaṁ karaṇīyaṁ …pe….",
  "sn12:170-180.1.1_0": "“Jarāmaraṇaṁ, bhikkhave, ajānatā …pe…",
  "sn12:170-180.1.2_0": "sātaccaṁ karaṇīyaṁ …pe….",
  "sn12:181-191.1.1_0": "“Jarāmaraṇaṁ, bhikkhave, ajānatā …pe…",
  "sn12:181-191.1.2_0": "sati karaṇīyā …pe….",
  "sn12:192-202.1.1_0": "“Jarāmaraṇaṁ, bhikkhave, ajānatā …pe…",
  "sn12:192-202.1.2_0": "sampajaññaṁ karaṇīyaṁ …pe….",
  "sn12:203-213.1.1_0": "“Jarāmaraṇaṁ, bhikkhave, ajānatā …pe…",
  "sn12:203-213.1.2_0": "appamādo karaṇīyo …pe….",
  "sn12:203-213.1.3_0": "Antarapeyyālo navamo.",
  "sn12:203-213.2.0_0": "Tassuddānaṁ",
  "sn12:203-213.2.1_0": "Satthā sikkhā ca yogo ca,",
  "sn12:203-213.2.2_0": "chando ussoḷhipañcamī;",
  "sn12:203-213.2.3_0": "Appaṭivāni yātappaṁ,",
  "sn12:203-213.2.4_0": "vīriyaṁ sātaccamuccati;",
  "sn12:203-213.2.5_0": "Sati ca sampajaññañca,",
  "sn12:203-213.2.6_0": "appamādena dvādasāti.",
  "sn12:203-213.2.7_0": "Suttantā antarapeyyālā niṭṭhitā.",
  "sn12:203-213.3.1_0": "Pare te dvādasa honti,",
  "sn12:203-213.3.2_0": "suttā dvattiṁsa satāni;",
  "sn12:203-213.3.3_0": "Catusaccena te vuttā,",
  "sn12:203-213.3.4_0": "peyyālaantaramhi yeti.",
  "sn12:203-213.3.5_0": "Antarapeyyālesu uddānaṁ samattaṁ.",
  "sn12:203-213.3.6_0": "Nidānasaṁyuttaṁ samattaṁ."
}