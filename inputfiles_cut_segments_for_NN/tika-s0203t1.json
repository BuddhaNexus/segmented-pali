{
  "tika-s0203t1:0_0": "2. Anupadavaggo",
  "tika-s0203t1:1_0": "1. Anupadasuttavaṇṇanā",
  "tika-s0203t1:2_0": "93.Iddhimātiguṇo pākaṭo paratoghosena vinā pāsādakampanadevacārikādīhi sayameva pakāsabhāvato;",
  "tika-s0203t1:2_1": "dhutavādādiguṇānampi tathābhāve eteneva nayena tesaṁ guṇānaṁ pākaṭayogato ca paresaṁ nicchitabhāvato ca.",
  "tika-s0203t1:2_2": "Paññavato guṇāti paññāpabhedapabhāvite guṇavisese sandhāya vadati.",
  "tika-s0203t1:2_3": "Te hi yebhuyyena paresaṁ avisayā. Tenāha –",
  "tika-s0203t1:2_4": "“na sakkā akathitā jānitu”nti.",
  "tika-s0203t1:2_5": "Visabhāgā sabhāgā nāma ayonisomanasikārabahulesu puthujjanesu,",
  "tika-s0203t1:2_6": "te pana appahīnarāgadosatāya parassa vijjamānampi guṇaṁ makkhetvā avijjamānaṁ avaṇṇameva ghosentīti āha –",
  "tika-s0203t1:2_7": "“visabhāga…pe…",
  "tika-s0203t1:2_8": "kathentī”ti.",
  "tika-s0203t1:3_0": "Yā aṭṭhārasannaṁ dhātūnaṁ samudayato atthaṅgamato assādato ādīnavato yathābhūtaṁ pajānanā,",
  "tika-s0203t1:3_1": "ayaṁ dhātukusalatā.",
  "tika-s0203t1:3_2": "Āyatanakusalatāyapi eseva nayo.",
  "tika-s0203t1:3_3": "Avijjādīsu dvādasasu paṭiccasamuppādaṅgesu kosallaṁ paṭiccasamuppādakusalatā.",
  "tika-s0203t1:3_4": "Idaṁ imassa phalassa ṭhānaṁ kāraṇaṁ,",
  "tika-s0203t1:3_5": "idaṁ aṭṭhānaṁ akāraṇanti evaṁ ṭhānañca ṭhānato,",
  "tika-s0203t1:3_6": "aṭṭhānañca aṭṭhānato yathābhūtaṁ pajānanā,",
  "tika-s0203t1:3_7": "ayaṁ ṭhānāṭṭhānakusalatā.",
  "tika-s0203t1:3_8": "Yo pana imesu dhātuādīsu pariññābhisamayādivasena nissaṅgagatiyā paṇḍāti laddhanāmena ñāṇena ito gato pavatto,",
  "tika-s0203t1:3_9": "ayaṁ paṇḍito nāmāti āha –",
  "tika-s0203t1:3_10": "“imehi catūhi kāraṇehi paṇḍito”ti.",
  "tika-s0203t1:3_11": "Mahantānaṁ atthānaṁ pariggaṇhanato mahatī paññā etassāti mahāpañño.",
  "tika-s0203t1:3_12": "Sesapadesupi eseva nayoti āha –",
  "tika-s0203t1:3_13": "“mahāpaññādīhi samannāgatoti attho”ti.",
  "tika-s0203t1:4_0": "Nānattanti yāhi mahāpaññādīhi samannāgatattā thero “mahāpañño”tiādinā kittīyati,",
  "tika-s0203t1:4_1": "tāsaṁ mahāpaññādīnaṁ idaṁ nānattaṁ ayaṁ vemattatā.",
  "tika-s0203t1:4_2": "Yassa kassaci visesato arūpadhammassa mahattaṁ nāma kiccasiddhiyā veditabbanti tadassa kiccasiddhiyā dassento,",
  "tika-s0203t1:4_3": "“mahantesīlakkhandhe pariggaṇhātīti mahāpaññā”tiādimāha.",
  "tika-s0203t1:4_4": "Tattha hetumahantatāya paccayamahantatāya nissayamahantatāya pabhedamahantatāya kiccamahantatāya phalamahantatāya",
  "tika-s0203t1:4_5": "ānisaṁsamahantatāya ca sīlakkhandhassa mahantabhāvo veditabbo.",
  "tika-s0203t1:4_6": "Tattha hetū alobhādayo,",
  "tika-s0203t1:4_7": "paccayā hirottappasaddhāsativīriyādayo.",
  "tika-s0203t1:4_8": "Nissayā sāvakabodhipaccekabodhisammāsambodhiniyatatā taṁsamaṅgino ca purisavisesā.",
  "tika-s0203t1:4_9": "Pabhedo cārittādivibhāgo.",
  "tika-s0203t1:4_10": "Kiccaṁ tadaṅgādivasena paṭipakkhassa vidhamanaṁ.",
  "tika-s0203t1:4_11": "Phalaṁ saggasampadā nibbānasampadā ca.",
  "tika-s0203t1:4_12": "Ānisaṁso piyamanāpatādi.",
  "tika-s0203t1:4_13": "Ayamettha saṅkhepo,",
  "tika-s0203t1:4_14": "vitthāro pana visuddhimagge ākaṅkheyyasuttādīsu ca āgatanayena veditabbo.",
  "tika-s0203t1:4_15": "Iminā nayena samādhikkhandhādīnampi mahantatā yathārahaṁ niddhāretvā veditabbā,",
  "tika-s0203t1:4_16": "ṭhānāṭṭhānādīnaṁ pana mahantabhāvo mahāvisayatāya veditabbo.",
  "tika-s0203t1:4_17": "Tattha ṭhānāṭṭhānānaṁ mahāvisayatā bahudhātukasutte sayameva āgamissati.",
  "tika-s0203t1:4_18": "Vihārasamāpattīnaṁ samādhikkhandhe niddhāritanayena veditabbā,",
  "tika-s0203t1:4_19": "ariyasaccānaṁ sakalasāsanasaṅgahaṇato saccavibhaṅge taṁsaṁvaṇṇanāsu āgatanayena.",
  "tika-s0203t1:4_20": "Satipaṭṭhānādīnaṁ vibhaṅgādīsu taṁsaṁvaṇṇanādīsu ca āgatanayena.",
  "tika-s0203t1:4_21": "Sāmaññaphalānaṁ mahato hitassa mahato sukhassa mahato atthassa mahato yogakkhemassa nipphattibhāvato",
  "tika-s0203t1:4_22": "santapaṇītanipuṇaatakkāvacarapaṇḍitavedanīyabhāvato ca.",
  "tika-s0203t1:4_23": "Abhiññānaṁ mahāsambhārato mahāvisayato mahākiccato mahānubhāvato mahānipphattito ca.",
  "tika-s0203t1:4_24": "Nibbānassa madanimmadanādimahatthasiddhito mahantatā veditabbā.",
  "tika-s0203t1:5_0": "Puthupaññāti etthāpi vuttanayānusārena attho veditabbo.",
  "tika-s0203t1:5_1": "Ayaṁ pana viseso –",
  "tika-s0203t1:5_2": "nānākhandhesu ñāṇaṁ pavattatīti,",
  "tika-s0203t1:5_3": "“ayaṁ rūpakkhandho nāma…pe…",
  "tika-s0203t1:5_4": "ayaṁ viññāṇakkhandho nāmā”ti,",
  "tika-s0203t1:5_5": "evaṁ pañcannaṁ khandhānaṁ nānākaraṇaṁ paṭicca ñāṇaṁ pavattati.",
  "tika-s0203t1:5_6": "Tesupi “ekavidhena rūpakkhandho,",
  "tika-s0203t1:5_7": "ekādasavidhena rūpakkhandho,",
  "tika-s0203t1:5_8": "ekavidhena vedanākkhandho,",
  "tika-s0203t1:5_9": "bahuvidhena vedanākkhandho,",
  "tika-s0203t1:5_10": "ekavidhena saññākkhandho…pe…",
  "tika-s0203t1:5_11": "ekavidhena viññāṇakkhandho,",
  "tika-s0203t1:5_12": "bahuvidhena viññāṇakkhandho”ti evaṁ ekekassa khandhassa ekavidhādivasena atītādibhedavasenapi nānākaraṇaṁ paṭicca ñāṇaṁ pavattati.",
  "tika-s0203t1:5_13": "Tathā “idaṁ cakkhāyatanaṁ nāma…pe…",
  "tika-s0203t1:5_14": "idaṁ dhammāyatanaṁ nāma.",
  "tika-s0203t1:5_15": "Tattha dasāyatanā kāmāvacarā,",
  "tika-s0203t1:5_16": "dve catubhūmakā”ti evaṁ āyatananānattaṁ paṭicca ñāṇaṁ pavattati.",
  "tika-s0203t1:6_0": "Nānādhātūsūti “ayaṁ cakkhudhātu nāma…pe…",
  "tika-s0203t1:6_1": "ayaṁ manoviññāṇadhātu nāma.",
  "tika-s0203t1:6_2": "Tattha soḷasa dhātuyo kāmāvacarā,",
  "tika-s0203t1:6_3": "dve catubhūmakā”ti evaṁ nānādhātūsu paṭicca ñāṇaṁ pavattati.",
  "tika-s0203t1:6_4": "Tayidaṁ upādiṇṇakadhātuvasena vuttanti veditabbaṁ.",
  "tika-s0203t1:6_5": "Paccekabuddhānañhi dvinnañca aggasāvakānaṁ upādiṇṇakadhātūsuyeva nānākaraṇaṁ paṭicca ñāṇaṁ pavattati.",
  "tika-s0203t1:6_6": "Tañca kho ekadesatova,",
  "tika-s0203t1:6_7": "no nippadesato,",
  "tika-s0203t1:6_8": "anupādiṇṇakadhātūnaṁ pana nānākaraṇaṁ na jānantiyeva.",
  "tika-s0203t1:6_9": "Sabbaññubuddhānaṁyeva pana,",
  "tika-s0203t1:6_10": "“imāya nāma dhātuyā ussannattā imassa rukkhassa khandho seto hoti,",
  "tika-s0203t1:6_11": "imassa kaṇho,",
  "tika-s0203t1:6_12": "imassa bahalattaco,",
  "tika-s0203t1:6_13": "imassa tanuttaco,",
  "tika-s0203t1:6_14": "imassa pattaṁ vaṇṇasaṇṭhānādivasena evarūpaṁ,",
  "tika-s0203t1:6_15": "imassa pupphaṁ nīlaṁ pītaṁ lohitaṁ odātaṁ sugandhaṁ duggandhaṁ,",
  "tika-s0203t1:6_16": "phalaṁ khuddakaṁ mahantaṁ dīghaṁ vaṭṭaṁ susaṇṭhānaṁ maṭṭhaṁ pharusaṁ sugandhaṁ madhuraṁ tittakaṁ ambilaṁ kaṭukaṁ kasāvaṁ,",
  "tika-s0203t1:6_17": "kaṇṭako tikhiṇo atikhiṇo ujuko kuṭilo lohito odāto hotī”ti dhātunānattaṁ paṭicca ñāṇaṁ pavattati.",
  "tika-s0203t1:7_0": "Atthesūti rūpādīsu ārammaṇesu.",
  "tika-s0203t1:7_1": "Nānāpaṭiccasamuppādesūti ajjhattabahiddhābhedato santānabhedato ca nānappabhedesu paṭiccasamuppādaṅgesu.",
  "tika-s0203t1:7_2": "Avijjādiaṅgānañhi paccekaṁ paṭiccasamuppādasaññitāti. Tenāha –",
  "tika-s0203t1:7_3": "saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0203t1:7_4": "Nānāsuññatamanupalabbhesūti nānāsabhāvesu niccasārādivirahato suññasabhāvesu,",
  "tika-s0203t1:7_5": "tato eva itthipurisaattaattaniyādivasena anupalabbhesu sabhāvesu.",
  "tika-s0203t1:7_6": "Ma-kāro hettha padasandhikaro.",
  "tika-s0203t1:7_7": "Nānāatthesūti atthapaṭisambhidāvisayesu paccayuppannādinānāatthesu.",
  "tika-s0203t1:7_8": "Dhammesūti dhammapaṭisambhidāvisayesu paccayādinānādhammesu.",
  "tika-s0203t1:7_9": "Niruttīsūti tesaṁyeva atthadhammānaṁ niddhāraṇavacanasaṅkhātāsu nānāniruttīsu.",
  "tika-s0203t1:7_10": "Paṭibhānesūti ettha atthapaṭisambhidādīsu visayabhūtesu,",
  "tika-s0203t1:7_11": "“imāni idamatthajotakānī”ti tathā tathā paṭibhānato paṭibhānānīti laddhanāmesu ñāṇesu.",
  "tika-s0203t1:7_12": "Puthu nānāsīlakkhandhesūtiādīsu sīlassa puthuttaṁ nānattañca vuttameva.",
  "tika-s0203t1:7_13": "Itaresaṁ pana vuttanayānusārena suviññeyyattā pākaṭameva.",
  "tika-s0203t1:7_14": "Yaṁ pana abhinnaṁ ekameva nibbānaṁ,",
  "tika-s0203t1:7_15": "tattha upacāravasena puthuttaṁ gahetabbanti āha –",
  "tika-s0203t1:7_16": "“puthu nānājanasādhāraṇe dhamme samatikkammā”ti.",
  "tika-s0203t1:7_17": "Tenassa madanimmadanādipariyāyena puthuttaṁ paridīpitaṁ hoti.",
  "tika-s0203t1:8_0": "Evaṁ visayavasena paññāya mahattaṁ puthuttañca dassetvā idāni sampayuttadhammavasena hāsabhāvaṁ,",
  "tika-s0203t1:8_1": "pavattiākāravasena javanabhāvaṁ,",
  "tika-s0203t1:8_2": "kiccavasena tikkhādibhāvañca dassetuṁ,",
  "tika-s0203t1:8_3": "“katamā hāsapaññā”tiādi vuttaṁ.",
  "tika-s0203t1:8_4": "Tattha hāsabahuloti pītibahulo.",
  "tika-s0203t1:8_5": "Sesapadāni tasseva vevacanāni.",
  "tika-s0203t1:8_6": "Sīlaṁ paripūretīti haṭṭhapahaṭṭho udaggudaggo hutvā pītisahagatāya paññāya.",
  "tika-s0203t1:8_7": "Pītisomanassasahagatā hi paññā abhirativasena ārammaṇe phullā vikasitā viya pavattati;",
  "tika-s0203t1:8_8": "na upekkhāsahagatāti pātimokkhasīlaṁ ṭhapetvā hāsanīyaṁ paraṁ tividhampi sīlaṁ paripūretīti attho.",
  "tika-s0203t1:8_9": "Visuṁ vuttattā puna sīlakkhandhamāha.",
  "tika-s0203t1:8_10": "Samādhikkhandhantiādīsupi eseva nayo.",
  "tika-s0203t1:9_0": "Rūpaṁaniccato khippaṁ javatīti rūpakkhandhaṁ aniccanti sīghaṁ vegena pavattiyā paṭipakkhadūrībhāvena",
  "tika-s0203t1:9_1": "pubbābhisaṅkhārassa sātisayattā indena vissaṭṭhavajiraṁ viya lakkhaṇaṁ paṭivijjhantī adandhāyantī rūpakkhandhe",
  "tika-s0203t1:9_2": "aniccalakkhaṇaṁ vegasā paṭivijjhati,",
  "tika-s0203t1:9_3": "tasmā sā javanapaññā nāmāti attho.",
  "tika-s0203t1:9_4": "Sesapadesupi eseva nayo.",
  "tika-s0203t1:9_5": "Evaṁ lakkhaṇārammaṇikavipassanāvasena javanapaññaṁ dassetvā balavavipassanāvasena dassetuṁ,",
  "tika-s0203t1:9_6": "“rūpa”ntiādi vuttaṁ.",
  "tika-s0203t1:9_7": "Tattha khayaṭṭhenāti yattha yattha uppajjati,",
  "tika-s0203t1:9_8": "tattha tattheva bhijjanato khayasabhāvattā.",
  "tika-s0203t1:9_9": "Bhayaṭṭhenāti bhayānakabhāvato.",
  "tika-s0203t1:9_10": "Asārakaṭṭhenāti attasāravirahato niccasārādivirahato ca.",
  "tika-s0203t1:9_11": "Tulayitvāti tulābhūtāya vipassanāpaññāya tuletvā.",
  "tika-s0203t1:9_12": "Tīrayitvāti tāya eva tīraṇabhūtāya tīretvā.",
  "tika-s0203t1:9_13": "Vibhāvayitvāti yāthāvato pakāsetvā pañcakkhandhaṁ vibhūtaṁ katvā.",
  "tika-s0203t1:9_14": "Rūpanirodheti rūpakkhandhassa nirodhabhūte nibbāne ninnapoṇapabbhāravasena.",
  "tika-s0203t1:9_15": "Idāni sikhāppattavipassanāvasena javanapaññaṁ dassetuṁ,",
  "tika-s0203t1:9_16": "puna “rūpa”ntiādi vuttaṁ.",
  "tika-s0203t1:9_17": "Vuṭṭhānagāminivipassanāvasenāti keci.",
  "tika-s0203t1:10_0": "Ñāṇassa tikkhabhāvo nāma savisesaṁ paṭipakkhasamucchindanena veditabboti,",
  "tika-s0203t1:10_1": "“khippaṁ kilese chindatīti tikkhapaññā”ti vatvā te pana kilese vibhāgena dassento,",
  "tika-s0203t1:10_2": "“uppannaṁ kāmavitakka”ntiādimāha.",
  "tika-s0203t1:10_3": "Tikkhapañño hi khippābhiñño hoti,",
  "tika-s0203t1:10_4": "paṭipadā cassa na calatīti āha –",
  "tika-s0203t1:10_5": "“ekasmiṁ āsane cattāro ariyamaggā adhigatā hontī”tiādi.",
  "tika-s0203t1:11_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā vayadhammā nirodhadhammā”ti",
  "tika-s0203t1:11_1": "yāthāvato dassanena saccasampaṭivedho ijjhati,",
  "tika-s0203t1:11_2": "na aññathāti kāraṇamukhena nibbedhikapaññaṁ dassetuṁ,",
  "tika-s0203t1:11_3": "“sabbasaṅkhāresuubbegabahulo hotī”tiādi vuttaṁ.",
  "tika-s0203t1:11_4": "Tattha ubbegabahuloti vuttanayena sabbasaṅkhāresu abhiṇhaṁ pavattasaṁvego.",
  "tika-s0203t1:11_5": "Uttāsabahuloti ñāṇutrāsavasena sabbasaṅkhāresu bahuso utrastamānaso.",
  "tika-s0203t1:11_6": "Tena ādīnavānupassanamāha.",
  "tika-s0203t1:11_7": "Ukkaṇṭhanabahuloti pana iminā nibbidānupassanaṁ āha –",
  "tika-s0203t1:11_8": "aratibahulotiādinā tassā eva aparāparuppattiṁ.",
  "tika-s0203t1:11_9": "Bahimukhoti sabbasaṅkhārato bahibhūtaṁ nibbānaṁ uddissa pavattañāṇamukho,",
  "tika-s0203t1:11_10": "tathā vā pavattitavimokkhamukho.",
  "tika-s0203t1:11_11": "Nibbijjhanaṁ nibbedho,",
  "tika-s0203t1:11_12": "so etissā atthi,",
  "tika-s0203t1:11_13": "nibbijjhatīti vā nibbedhā,",
  "tika-s0203t1:11_14": "sāva paññā nibbedhikā.",
  "tika-s0203t1:11_15": "Yaṁ panettha atthato avibhattaṁ,",
  "tika-s0203t1:11_16": "taṁ heṭṭhā vuttanayattā suviññeyyameva.",
  "tika-s0203t1:12_0": "Pajjati etena vipassanādikoti padaṁ,",
  "tika-s0203t1:12_1": "samāpatti,",
  "tika-s0203t1:12_2": "tasmā anupadanti anusamāpattiyoti attho.",
  "tika-s0203t1:12_3": "Padaṁ vā sammasanupagā dhammā vipassanāya pavattiṭṭhānabhāvato.",
  "tika-s0203t1:12_4": "Tenāha “samāpattivasena vā”ti.",
  "tika-s0203t1:12_5": "Jhānaṅgavasena vāti jhānaṅgavasenāti ca attho.",
  "tika-s0203t1:12_6": "Aṭṭhakathāyaṁ pana kamattho idha padasaddo,",
  "tika-s0203t1:12_7": "tasmā anupadaṁ anukkamenāti ayamettha atthoti āha “anupaṭipāṭiyā”ti.",
  "tika-s0203t1:12_8": "Dhammavipassananti taṁtaṁsamāpatticittuppādapariyāpannānaṁ dhammānaṁ vipassanaṁ.",
  "tika-s0203t1:12_9": "Vipassatīti samāpattiyo jhānamukhena te te dhamme yāthāvato pariggahetvā,",
  "tika-s0203t1:12_10": "“itipi dukkhā”tiādinā sammasati.",
  "tika-s0203t1:12_11": "Addhamāsena arahattaṁ patto ukkaṁsagatassa sāvakānaṁ sammasanacārassa nippadesena pavattiyamānattā,",
  "tika-s0203t1:12_12": "sāvakapāramīñāṇassa ca tathā paṭipādetabbattā.",
  "tika-s0203t1:12_13": "Evaṁ santepīti yadipi mahāmoggallānatthero na cirasseva arahattaṁ patto;",
  "tika-s0203t1:12_14": "dhammasenāpati pana tato cirena,",
  "tika-s0203t1:12_15": "evaṁ santepi yasmā moggallānattheropi mahāpaññova,",
  "tika-s0203t1:12_16": "tasmā sāriputtattherova mahāpaññataroti.",
  "tika-s0203t1:12_17": "Idāni tamatthaṁ pākaṭataraṁ kātuṁ,",
  "tika-s0203t1:12_18": "“mahāmoggallānatthero hī”tiādi vuttaṁ.",
  "tika-s0203t1:12_19": "Sammasanaṁ carati etthāti sammasanacāro,",
  "tika-s0203t1:12_20": "vipassanābhūmi,",
  "tika-s0203t1:12_21": "taṁ sammasanacāraṁ.",
  "tika-s0203t1:12_22": "Ekadesamevāti sakaattabhāve saṅkhāre anavasesato pariggahetuñca sammasituñca asakkontaṁ attano abhinīhārasamudāgatañāṇabalānurūpaṁ",
  "tika-s0203t1:12_23": "ekadesameva pariggahetvā sammasanto.",
  "tika-s0203t1:12_24": "Nanu ca “sabbaṁ,",
  "tika-s0203t1:12_25": "bhikkhave,",
  "tika-s0203t1:12_26": "anabhijānaṁ aparijānaṁ avirājayaṁ appajahaṁ abhabbo dukkhakkhayāyā”ti vacanato vaṭṭadukkhato muccitukāmena sabbaṁ pariññeyyaṁ parijānitabbameva?",
  "tika-s0203t1:12_27": "Saccametaṁ,",
  "tika-s0203t1:12_28": "tañca kho sammasanupagadhammavasena vuttaṁ.",
  "tika-s0203t1:12_29": "Tasmā sasantānagate sabbadhamme,",
  "tika-s0203t1:12_30": "parasantānagate ca tesaṁ santānavibhāgaṁ akatvā bahiddhābhāvasāmaññato sammasanaṁ,",
  "tika-s0203t1:12_31": "ayaṁ sāvakānaṁ sammasanacāro.",
  "tika-s0203t1:12_32": "Thero pana bahiddhādhammepi santānavibhāgena keci keci uddharitvā sammasi,",
  "tika-s0203t1:12_33": "tañca kho ñāṇena phuṭṭhamattaṁ katvā.",
  "tika-s0203t1:12_34": "Tena vuttaṁ –",
  "tika-s0203t1:12_35": "“yaṭṭhikoṭiyā uppīḷento viya ekadesameva sammasanto”ti.",
  "tika-s0203t1:12_36": "Tattha ñāṇena nāma yāvatā neyyaṁ pavattitabbaṁ,",
  "tika-s0203t1:12_37": "tathā apavattanato “yaṭṭhikoṭiyā uppīḷento viyā”tiādi vuttaṁ.",
  "tika-s0203t1:12_38": "Anupadadhammavipassanāya abhāvato “ekadesameva sammasanto”ti vuttaṁ.",
  "tika-s0203t1:13_0": "Buddhānaṁ sammasanacāro dasasahassilokadhātuyaṁ sattasantānagatā,",
  "tika-s0203t1:13_1": "anindriyabaddhā ca saṅkhārāti vadanti,",
  "tika-s0203t1:13_2": "koṭisatasahassacakkavāḷesūti apare.",
  "tika-s0203t1:13_3": "Tathā hi addhattayavasena paṭiccasamuppādanayaṁ osaritvā chattiṁsakoṭisatasahassamukhena buddhānaṁ mahāvajirañāṇaṁ pavattaṁ.",
  "tika-s0203t1:13_4": "Paccekabuddhānaṁ sasantānagatehi saddhiṁ majjhimadesavāsisattasantānagatā anindriyabaddhā ca sammasanacāroti vadanti,",
  "tika-s0203t1:13_5": "jambudīpavāsisattasantānagatāti keci.",
  "tika-s0203t1:13_6": "Dhammasenāpatinopi yathāvuttasāvakānaṁ vipassanābhūmiyeva sammasanacāro.",
  "tika-s0203t1:13_7": "Tattha pana thero sātisayaṁ niravasesaṁ anupadadhammaṁ vipassi.",
  "tika-s0203t1:13_8": "Tena vuttaṁ –",
  "tika-s0203t1:13_9": "“sāvakānaṁ sammasanacāraṁ nippadesaṁ sammasī”ti.",
  "tika-s0203t1:14_0": "Tattha “sāvakānaṁ vipassanābhūmī”ti ettha sukkhavipassakā lokiyābhiññappattā pakatisāvakā aggasāvakā",
  "tika-s0203t1:14_1": "paccekabuddhā sammāsambuddhāti chasu janesu sukkhavipassakānaṁ jhānābhiññāhi anadhigatapaññānepuññattā",
  "tika-s0203t1:14_2": "andhānaṁ viya icchitapadesokkamanaṁ vipassanākāle icchikicchitadhammavipassanā natthi.",
  "tika-s0203t1:14_3": "Te yathāpariggahitadhammamatteyeva ṭhatvā vipassanaṁ vaḍḍhenti.",
  "tika-s0203t1:14_4": "Lokiyābhiññappattā pana pakatisāvakā yena mukhena vipassanaṁ ārabhanti;",
  "tika-s0203t1:14_5": "tato aññena vipassanaṁ vitthārikaṁ kātuṁ sakkonti vipulañāṇattā.",
  "tika-s0203t1:14_6": "Mahāsāvakā abhinīhārasampannattā tato sātisayaṁ vipassanaṁ vitthārikaṁ kātuṁ sakkonti.",
  "tika-s0203t1:14_7": "Aggasāvakesu dutiyo abhinīhārasampattiyā samādhānassa sātisayattā vipassanaṁ tatopi vitthārikaṁ karoti.",
  "tika-s0203t1:14_8": "Paṭhamo pana tato mahāpaññatāya sāvakehi asādhāraṇaṁ vitthārikaṁ karoti.",
  "tika-s0203t1:14_9": "Paccekabuddho tehipi mahābhinīhāratāya attano abhinīhārānurūpaṁ tatopi vitthārikavipassanaṁ karonti.",
  "tika-s0203t1:14_10": "Buddhānaṁ,",
  "tika-s0203t1:14_11": "sammadeva,",
  "tika-s0203t1:14_12": "paripūritapaññāpāramipabhāvita-sabbaññutaññāṇādhigamanassa anurūpāyāti.",
  "tika-s0203t1:14_13": "Yathā nāma katavālavedhaparicayena sarabhaṅgasadisena dhanuggahena khitto saro antarā rukkhalatādīsu asajjamāno lakkhaṇeyeva patati;",
  "tika-s0203t1:14_14": "na sajjati na virajjhati,",
  "tika-s0203t1:14_15": "evaṁ antarā asajjamānā avirajjhamānā vipassanā sammasanīyadhammesu yāthāvato nānānayehi pavattati.",
  "tika-s0203t1:14_16": "Yaṁ mahāñāṇanti vuccati,",
  "tika-s0203t1:14_17": "tassa pavattiākārabhedo gaṇato vuttoyeva.",
  "tika-s0203t1:15_0": "Etesu ca sukkhavipassakānaṁ vipassanācāro khajjotapabhāsadiso,",
  "tika-s0203t1:15_1": "abhiññappattapakatisāvakānaṁ dīpapabhāsadiso,",
  "tika-s0203t1:15_2": "mahāsāvakānaṁ okkāpabhāsadiso,",
  "tika-s0203t1:15_3": "aggasāvakānaṁ osadhitārakāpabhāsadiso,",
  "tika-s0203t1:15_4": "paccekabuddhānaṁ candapabhāsadiso,",
  "tika-s0203t1:15_5": "sammāsambuddhānaṁ rasmisahassapaṭimaṇḍitasaradasūriyamaṇḍalasadiso upaṭṭhāsi.",
  "tika-s0203t1:15_6": "Tathā sukkhavipassakānaṁ vipassanācāro andhānaṁ yaṭṭhikoṭiyā gamanasadiso,",
  "tika-s0203t1:15_7": "lokiyābhiññappattapakatisāvakānaṁ daṇḍakasetugamanasadiso,",
  "tika-s0203t1:15_8": "mahāsāvakānaṁ jaṅghasetugamanasadiso,",
  "tika-s0203t1:15_9": "aggasāvakānaṁ sakaṭasetugamanasadiso,",
  "tika-s0203t1:15_10": "paccekabuddhānaṁ mahājaṅghamaggagamanasadiso,",
  "tika-s0203t1:15_11": "sammāsambuddhānaṁ mahāsakamaggagamanasadisoti veditabbo.",
  "tika-s0203t1:16_0": "Arahattañca kira patvāti ettha kira-saddo anussavaladdhoyamatthoti dīpetuṁ vutto.",
  "tika-s0203t1:16_1": "Patvā aññāsi attano vipassanācārassa mahāvisayattā tikkhavisadasūrabhāvassa ca sallakkhaṇena.",
  "tika-s0203t1:16_2": "Kathaṁ panāyaṁ mahāthero dandhaṁ arahattaṁ pāpuṇanto sīghaṁ arahattaṁ pattato paññāya attānaṁ sātisayaṁ katvā aññāsīti āha –",
  "tika-s0203t1:16_3": "“yathā hī”tiādi.",
  "tika-s0203t1:16_4": "Mahājaṭanti mahājālasākhaṁ ativiya sibbitajālaṁ.",
  "tika-s0203t1:16_5": "Yaṭṭhiṁ pana sāraṁ vā ujuṁ vā na labhati veṇuggahaṇe anuccinitvā veṇussa gahitattā.",
  "tika-s0203t1:16_6": "Evaṁsampadanti yathā tesu purisesu eko veḷuggahaṇe anuccinitvā veḷuyaṭṭhiṁ gaṇhāti,",
  "tika-s0203t1:16_7": "eko uccinitvā,",
  "tika-s0203t1:16_8": "evaṁ nipphattikaṁ.",
  "tika-s0203t1:16_9": "Padhānanti bhāvanānuyuñjanaṁ.",
  "tika-s0203t1:17_0": "Sattasaṭṭhiñāṇānīti paṭisambhidāmagge āgatesu tesattatiyā ñāṇesu ṭhapetvā cha asādhāraṇañāṇāni sutamayañāṇādīni",
  "tika-s0203t1:17_1": "paṭibhānapaṭisambhidāñāṇapariyosānāni sattasaṭṭhi ñāṇāni.",
  "tika-s0203t1:17_2": "Tāni hi sāvakehi pavicitabbāni,",
  "tika-s0203t1:17_3": "na itarāni.",
  "tika-s0203t1:17_4": "Soḷasavidhaṁ paññanti mahāpaññādikā,",
  "tika-s0203t1:17_5": "navānupubbavihārasamāpattipaññāti idaṁ soḷasavidhaṁ paññaṁ.",
  "tika-s0203t1:18_0": "Tatrāti tassa.",
  "tika-s0203t1:18_1": "Idaṁ hotīti idaṁ dāni vuccamānaṁ anupubbasammasanaṁ hoti.",
  "tika-s0203t1:18_2": "Vipassanākoṭṭhāsanti vitakkādisammasitabbadhammavibhāgena vibhattavipassanābhāgaṁ.",
  "tika-s0203t1:19_0": "94.Paṭhame jhāneti upasilese bhummaṁ,",
  "tika-s0203t1:19_1": "tasmā ye paṭhame jhāne dhammāti ye paṭhamajjhānasaṁsaṭṭhā dhammāti attho.",
  "tika-s0203t1:19_2": "Antosamāpattiyanti ca samāpattisahagate cittuppāde samāpattisamaññaṁ āropetvā vuttaṁ.",
  "tika-s0203t1:19_3": "Vavatthitāti katavavatthanā nicchitā.",
  "tika-s0203t1:19_4": "Paricchinnāti ñāṇena paricchinnā salakkhaṇato paricchijja ñātā.",
  "tika-s0203t1:19_5": "Olokentoti ñāṇacakkhunā paccakkhato passanto.",
  "tika-s0203t1:19_6": "Abhiniropanaṁ ārammaṇe cittassa āropanaṁ.",
  "tika-s0203t1:19_7": "Anumajjanaṁ ārammaṇe cittassa anuvicāraṇaṁ.",
  "tika-s0203t1:19_8": "Pharaṇaṁ paṇītarūpehi kāyassa byāpanaṁ,",
  "tika-s0203t1:19_9": "vipphārikabhāvo vā.",
  "tika-s0203t1:19_10": "Sātanti sātamadhuratā.",
  "tika-s0203t1:19_11": "Adhikkhepo vikkhepassa paṭipakkhabhūtaṁ samādhānaṁ.",
  "tika-s0203t1:19_12": "Phusanaṁ indriyavisayaviññāṇassa tato uppajjitvā ārammaṇe phusanākārena viya pavatti.",
  "tika-s0203t1:19_13": "Vedayitaṁ ārammaṇānubhavanaṁ.",
  "tika-s0203t1:19_14": "Sañjānanaṁ nīlādivasena ārammaṇassa sallakkhaṇaṁ.",
  "tika-s0203t1:19_15": "Cetayitaṁ cetaso byāpāro.",
  "tika-s0203t1:19_16": "Vijānanaṁ ārammaṇūpaladdhi.",
  "tika-s0203t1:19_17": "Kattukamyatā cittassa ārammaṇena atthikatā.",
  "tika-s0203t1:19_18": "Tasmiṁ ārammaṇe adhimuccanaṁ,",
  "tika-s0203t1:19_19": "sanniṭṭhānaṁ vā adhimokkho.",
  "tika-s0203t1:19_20": "Kosajjapakkhe patituṁ adatvā cittassa paggaṇhanaṁ paggāho,",
  "tika-s0203t1:19_21": "adhiggahoti attho.",
  "tika-s0203t1:19_22": "Ārammaṇaṁ upagantvā ṭhānaṁ,",
  "tika-s0203t1:19_23": "anissajjanaṁ vā upaṭṭhānaṁ.",
  "tika-s0203t1:19_24": "Samappavattesu assesu sārathi viya sakiccapasutesu sampayuttesu ajjhupekkhanaṁ majjhattatā.",
  "tika-s0203t1:19_25": "Sampayuttadhammānaṁ ārammaṇe anunayanaṁ saṁcaraṇaṁ anunayo.",
  "tika-s0203t1:19_26": "Sabhāvatoti yathābhūtasabhāvato.",
  "tika-s0203t1:19_27": "Soḷasannaṁ eva cettha dhammānaṁ gahaṇaṁ tesaṁyeva therena vavatthāpitabhāvato,",
  "tika-s0203t1:19_28": "te evassa tadā upaṭṭhahiṁsu,",
  "tika-s0203t1:19_29": "na itareti vadanti.",
  "tika-s0203t1:19_30": "Vīriyasatiggahaṇena cettha indriyabhāvasāmaññato saddhāpaññā;",
  "tika-s0203t1:19_31": "satiggahaṇeneva ekantānavajjabhāvasāmaññato passaddhiādayo cha yugaḷā;",
  "tika-s0203t1:19_32": "alobhādosā ca saṅgahitā jhānacittuppādapariyāpannattā tesaṁ dhammānaṁ.",
  "tika-s0203t1:19_33": "Therena ca dhammā vavatthānasāmaññato āraddhā.",
  "tika-s0203t1:19_34": "Te na upaṭṭhahiṁsūti na sakkā vattunti apare.",
  "tika-s0203t1:20_0": "Viditā uppajjantīti uppādepi nesaṁ vedanānaṁ pajānanaṁ hotiyevāti attho.",
  "tika-s0203t1:20_1": "Sesapadadvayepi eseva nayo.",
  "tika-s0203t1:20_2": "Taṁ jānātīti taṁñāṇo,",
  "tika-s0203t1:20_3": "tassa bhāvo taṁñāṇatā,",
  "tika-s0203t1:20_4": "ñāṇassa attasaṁvedananti attho.",
  "tika-s0203t1:20_5": "Taṁsamānayogakkhamāhi sampayuttadhammā.",
  "tika-s0203t1:20_6": "Ñāṇabahutāti ñāṇassa bahubhāvo,",
  "tika-s0203t1:20_7": "ekacittuppāde anekañāṇatāti attho.",
  "tika-s0203t1:20_8": "Idāni tamevatthaṁ vivarituṁ,",
  "tika-s0203t1:20_9": "“yathā hī”tiādi vuttaṁ.",
  "tika-s0203t1:20_10": "Na sakkā jānituṁ ārammaṇakaraṇassa abhāvato.",
  "tika-s0203t1:20_11": "Asammohāvabodho ca īdisassa ñāṇassa natthi.",
  "tika-s0203t1:20_12": "Ekekameva ñāṇaṁ uppajjati tasmiṁ khaṇe ekasseva āvajjanassa uppajjanato,",
  "tika-s0203t1:20_13": "na ca āvajjanena vinā cittuppatti atthi.",
  "tika-s0203t1:20_14": "Vuttañhetaṁ –",
  "tika-s0203t1:21_0": "“Cullāsītisahassāni, kappā tiṭṭhanti ye marū;",
  "tika-s0203t1:22_0": "Na tveva tepi jīvanti, dvīhi cittehi saṁyutā”ti. ca,",
  "tika-s0203t1:23_0": "“Natthi citte yugā gahī”ti ca –",
  "tika-s0203t1:24_0": "Vatthārammaṇānaṁ pariggahitatāyāti yasmiñca ārammaṇe ye jhānadhammā pavattanti,",
  "tika-s0203t1:24_1": "tesaṁ vatthārammaṇānaṁ pageva ñāṇena paricchijja gahitattā.",
  "tika-s0203t1:24_2": "Yathā nāma migasūkarādīnaṁ āsayepariggahite tatra ṭhitā migā vā sūkarā vā tato uṭṭhānatopi āgamanatopi nesādassa sukhaggahaṇā honti,",
  "tika-s0203t1:24_3": "evaṁsampadamidaṁ.",
  "tika-s0203t1:24_4": "Tenāha “therena hī”tiādi.",
  "tika-s0203t1:24_5": "Tenāti vatthārammaṇānaṁ pariggahitabhāvena.",
  "tika-s0203t1:24_6": "Assāti therassa.",
  "tika-s0203t1:24_7": "Tesaṁ dhammānanti jhānacittuppādapariyāpannānaṁ dhammānaṁ.",
  "tika-s0203t1:24_8": "Uppādaṁ āvajjantassātiādinā uppādādīsu yaṁ yadeva ārabbha ñāṇaṁ uppajjati;",
  "tika-s0203t1:24_9": "tasmiṁ tasmiṁ khaṇe tassa tasseva cassa pākaṭabhāvo dīpito.",
  "tika-s0203t1:24_10": "Na hi āvajjanena vinā ñāṇaṁ uppajjati.",
  "tika-s0203t1:24_11": "Ahutvā sambhontīti pubbe avijjamānā hutvā sambhavanti,",
  "tika-s0203t1:24_12": "anuppannā uppajjantīti attho.",
  "tika-s0203t1:24_13": "Udayaṁ passati tesaṁ dhammānaṁ,",
  "tika-s0203t1:24_14": "“ahutvā sambhontī”ti uppādakkhaṇasamaṅgibhāvadassanato.",
  "tika-s0203t1:24_15": "Pubbe abhāvabodhako hi attalābho dhammānaṁ udayo.",
  "tika-s0203t1:24_16": "Hutvāti uppajjitvā.",
  "tika-s0203t1:24_17": "Paṭiventīti paṭi khaṇe khaṇe vinassanti.",
  "tika-s0203t1:24_18": "Vayaṁ passati,",
  "tika-s0203t1:24_19": "“hutvā paṭiventī”ti tesaṁ dhammānaṁ bhaṅgakkhaṇasamaṅgibhāvadassanato.",
  "tika-s0203t1:24_20": "Viddhaṁsabhāvabodhako hi dhammānaṁ vijjamānato vayo.",
  "tika-s0203t1:25_0": "Tesu dhammesu natthi etassa upayo rāgavasena upagamananti anupayo,",
  "tika-s0203t1:25_1": "ananurodho.",
  "tika-s0203t1:25_2": "Hutvā viharatīti yojanā.",
  "tika-s0203t1:25_3": "Tathā natthi etassa apāyo paṭighavasena apagamananti anapāyo, avirodho.",
  "tika-s0203t1:25_4": "“Etaṁ mama,",
  "tika-s0203t1:25_5": "eso me atthā”ti tassa taṇhādiṭṭhiabhinivesābhāvato taṇhādiṭṭhinissayehi anissito.",
  "tika-s0203t1:25_6": "Appaṭibaddhoti anupayānissitabhāvato vipassanāya paribandhavasena chandarāgena na paṭibaddho na vibandhito.",
  "tika-s0203t1:25_7": "Vippamuttoti tato eva vikkhambhanavimuttivasena kāmarāgato vimutto.",
  "tika-s0203t1:25_8": "Visaṁyutto vikkhambhanavaseneva paṭipakkhadhammehi visaṁyutto.",
  "tika-s0203t1:26_0": "Kilesamariyādā tena katā bhaveyyāti antosamāpattiyaṁ pavatte soḷasa dhamme ārabbha pavattamānaṁ vipassanāvīthiṁ bhinditvā sace rāgādayo uppajjeyyuṁ;",
  "tika-s0203t1:26_1": "tassa vipassanāvīthiyā kilesamariyādā tena cittena,",
  "tika-s0203t1:26_2": "cittasamaṅginā vā katā bhaveyya.",
  "tika-s0203t1:26_3": "Tesūti tesu dhammesu.",
  "tika-s0203t1:26_4": "Assāti therassa.",
  "tika-s0203t1:26_5": "Ekopīti rāgādīsu ekopīti ca vadanti.",
  "tika-s0203t1:26_6": "Vuttākārena ekaccānaṁ anāpāthagamane sati vipassanā na tesu dhammesu nirantarappavattāti ārammaṇamariyādā bhaveyya.",
  "tika-s0203t1:26_7": "Vikkhambhitapaccanīkattāti vipassanāya paṭipakkhadhammānaṁ pageva vikkhambhitattā idānipi vikkhambhetabbā kilesā natthīti vuttaṁ.",
  "tika-s0203t1:27_0": "Itoti paṭhamajjhānato.",
  "tika-s0203t1:27_1": "Anantaroti uparimo jhānādiviseso.",
  "tika-s0203t1:27_2": "Tassa pajānanassāti,",
  "tika-s0203t1:27_3": "“atthi uttari nissaraṇa”nti evaṁ pavattajānanassa.",
  "tika-s0203t1:27_4": "Bahulīkaraṇenāti punappunaṁ uppādanena.",
  "tika-s0203t1:28_0": "Sampasādanaṭṭhenāti kilesakālusiyāpagamanena,",
  "tika-s0203t1:28_1": "tassa vicārakkhobhavigamena vā cetaso sammadeva pāsādikabhāvena.",
  "tika-s0203t1:29_0": "Vīriyaṁ sati upekkhāti āgataṭṭhāne pārisuddhiupekkhā,",
  "tika-s0203t1:29_1": "adukkhamasukhāvedanāti ettha jhānupekkhāti,",
  "tika-s0203t1:29_2": "“sukhaṭṭhāne vedanupekkhāvā”ti vuttaṁ.",
  "tika-s0203t1:29_3": "Sukhaṭṭhāneti ca paṭhamajjhānādīsu sukhassa vuttaṭṭhāne.",
  "tika-s0203t1:29_4": "Passaddhattāti samadhuracetayitabhāvena ārammaṇe visaṭavitthatabhāvato yo so cetaso ābhogo vutto.",
  "tika-s0203t1:29_5": "Sāmaññaphalādīsu satiyā pārisuddhi,",
  "tika-s0203t1:29_6": "sā thana atthato sativinimuttā natthīti āha “parisuddhāsatiyevā”ti.",
  "tika-s0203t1:29_7": "Pārisuddhiupekkhā,",
  "tika-s0203t1:29_8": "na jhānupekkhādayo.",
  "tika-s0203t1:30_0": "95.",
  "tika-s0203t1:30_1": "Īdisesu ṭhānesu satiyā na kadācipi ñāṇaviraho atthīti āha –",
  "tika-s0203t1:30_2": "“ñāṇena sampajāno hutvā”ti.",
  "tika-s0203t1:30_3": "Tathā hi tatiyajjhāne,",
  "tika-s0203t1:30_4": "“satimā sukhavihārī”ti ettha sampajānoti ayamattho vutto eva hoti.",
  "tika-s0203t1:30_5": "Na sāvakānaṁ anupadadhammavipassanā hoti saṅkhārāvasesasukhumappavattiyā duviññeyyattā vinibbhujitvā gahetuṁ asakkuṇeyyabhāvato. Tenāha –",
  "tika-s0203t1:30_6": "“kalāpavipassanaṁ dassento evamāhā”ti.",
  "tika-s0203t1:31_0": "96.Paññāyacassadisvā āsavā parikkhīṇā hontīti dassanasamakālaṁ khīyamānā āsavā,",
  "tika-s0203t1:31_1": "“disvā parikkhīṇā hontī”ti vuttā.",
  "tika-s0203t1:31_2": "Samānakālepi hi ediso saddappayogo dissati –",
  "tika-s0203t1:32_0": "“Cakkhuñca paṭicca rūpe ca uppajjati cakkhuviññāṇa”nti.",
  "tika-s0203t1:33_0": "“Nihantvā timiraṁ sabbaṁ, uggatejo samuggato;",
  "tika-s0203t1:34_0": "Verocano rasmimālī, lokacakkhupabhaṅkaro”ti. ca –",
  "tika-s0203t1:35_0": "Evamādīsu.",
  "tika-s0203t1:35_1": "Hetuattho vā ayaṁ disvāsaddo asamānakattuko yathā –",
  "tika-s0203t1:35_2": "“ghataṁ pivitvā balaṁ hoti,",
  "tika-s0203t1:35_3": "sīhaṁ disvā bhayaṁ hotī”ti.",
  "tika-s0203t1:35_4": "Dassanahetuko hi āsavānaṁ parikkhayo pariññāsacchikiriyābhāvanābhisamaye sati pahānābhisamayassa labbhanato.",
  "tika-s0203t1:35_5": "Yuganaddhaṁ āharitvāti paṭhamajjhānaṁ samāpajjitvā vuṭṭhāya tattha jhānadhamme sammasanto samathavipassanaṁ yuganaddhaṁ bhāveti.",
  "tika-s0203t1:35_6": "Evaṁ yāva nevasaññānāsaññāyatanaṁ samāpajjitvā vuṭṭhāya tattha sammasanto samathavipassanaṁ yuganaddhaṁ katvā yathā thero arahattaṁ pāpuṇi.",
  "tika-s0203t1:35_7": "Taṁ sandhāya vuttaṁ –",
  "tika-s0203t1:35_8": "“arahattaṁ pattavāro idha gahito”ti.",
  "tika-s0203t1:35_9": "Idhāti imasmiṁ sutte.",
  "tika-s0203t1:35_10": "Dīghanakhasuttadesanāya hi thero arahattaṁ patto.",
  "tika-s0203t1:35_11": "Tadā ca anāgāmī hutvā nirodhaṁ samāpajjatīti vacanaavasaro natthi,",
  "tika-s0203t1:35_12": "tasmā vuttaṁ –",
  "tika-s0203t1:35_13": "“arahattaṁ pattavāro idha gahito”ti.",
  "tika-s0203t1:35_14": "Yadi evaṁ –",
  "tika-s0203t1:35_15": "“sabbaso nevasaññānāsaññāyatanaṁ samatikkamma saññāvedayitanirodhaṁ upasampajja viharatī”ti idaṁ kasmā vuttanti?",
  "tika-s0203t1:35_16": "There vijjamāne paṇḍitaguṇe anavasesato dassetvā arahattanikūṭena desanaṁ niṭṭhāpetuṁ.",
  "tika-s0203t1:35_17": "Nirodhasamāpajjanaṁ pana therassa āciṇṇasamāciṇṇaṁ.",
  "tika-s0203t1:35_18": "Tenāha “nirodhaṁ pana…pe…",
  "tika-s0203t1:35_19": "vadantī”ti.",
  "tika-s0203t1:35_20": "Tena phalasamāpattimpi antarā samāpajjatiyevāti dasseti.",
  "tika-s0203t1:36_0": "Vomissaṁ vivarituṁ “tatthassā”tiādi vuttaṁ.",
  "tika-s0203t1:36_1": "Tattha “nirodhaṁ samāpajjissāmī”ti ābhogena samathavipassanaṁ yuganaddhaṁ āharitvā ṭhitassa nirodhasamāpatti sīsaṁ nāma hoti,",
  "tika-s0203t1:36_2": "tassa ābhogavasena nirodhassa vāro āgacchati.",
  "tika-s0203t1:36_3": "Phalasamāpatti gūḷho hoti,",
  "tika-s0203t1:36_4": "“phalasamāpattiṁ samāpajjissāmī”ti ābhogassa abhāvato.",
  "tika-s0203t1:36_5": "Phalasamāpatti sīsaṁ hotīti etthāpi vuttanayena attho veditabbo.",
  "tika-s0203t1:36_6": "Etena ābhogapaṭibaddhametesaṁ āgamananti dīpitanti veditabbaṁ.",
  "tika-s0203t1:36_7": "Jambudīpavāsino therā panātiādi aṭṭhakathāruḷhameva taṁ vacanaṁ.",
  "tika-s0203t1:36_8": "Antosamāpattiyanti nirodhaṁ samāpannakāle.",
  "tika-s0203t1:36_9": "Tisamuṭṭhānikarūpadhammeti utukammāhāravasena tisamuṭṭhānikarūpadhamme.",
  "tika-s0203t1:37_0": "97.Ciṇṇavasitanti paṭipakkhadūribhāvena subhāvitavasībhāvaṁ.",
  "tika-s0203t1:37_1": "Nipphattiṁ pattoti ukkaṁsaparinipphattiṁ patto.",
  "tika-s0203t1:37_2": "Ure vāyāmajanitāya oraso.",
  "tika-s0203t1:37_3": "Pabhāvitanti uppāditaṁ.",
  "tika-s0203t1:37_4": "Dhammenāti ariyamaggadhammena.",
  "tika-s0203t1:37_5": "Tassa hi adhigamena ariyāya jātiyā jāto nibbattoti katvā,",
  "tika-s0203t1:37_6": "“dhammajo dhammanimmito”ti vuccati.",
  "tika-s0203t1:37_7": "Dhammadāyassāti navavidhassa lokuttaradhammadāyassa.",
  "tika-s0203t1:37_8": "Ādiyanatoti gaṇhanato,",
  "tika-s0203t1:37_9": "sasantāne uppādanatoti attho.",
  "tika-s0203t1:37_10": "Sesaṁ suviññeyyameva.",
  "tika-s0203t1:38_0": "Anupadasuttavaṇṇanāya līnatthappakāsanā samattā.",
  "tika-s0203t1:39_0": "2. Chabbisodhanasuttavaṇṇanā",
  "tika-s0203t1:40_0": "98.Khīṇājātīti attano jātikkhayaṁ paṭijānantena arahattaṁ byākataṁ hoti arahato tadabhāvato.",
  "tika-s0203t1:40_1": "Tathā vusitaṁ brahmacariyanti maggabrahmacariyavāso me pariyositoti paṭijānantenapi.",
  "tika-s0203t1:40_2": "Kataṁ karaṇīyanti catūhi maggehi catūsu saccesu pariññādivasena soḷasavidhassapi kiccassa attanā niṭṭhāpitabhāvaṁ paṭijānantenapi.",
  "tika-s0203t1:40_3": "Nāparaṁ itthattāyāti āyatiṁ punabbhavābhāvaṁ,",
  "tika-s0203t1:40_4": "āyatiṁ vā pariññādikaraṇīyābhāvaṁ paṭijānantenapīti āha –",
  "tika-s0203t1:40_5": "“ekenapi padena aññā byākatāva hotī”ti.",
  "tika-s0203t1:40_6": "Dvikkhattuṁ baddhaṁ pana subaddhaṁ viyāti vuttaṁ.",
  "tika-s0203t1:40_7": "Idha pana aññābyākaraṇaṁ catūhi padehi āgataṁ,",
  "tika-s0203t1:40_8": "tasmā vattabbameva cettha natthīti adhippāyo.",
  "tika-s0203t1:40_9": "Cetanāya diṭṭhavāditā nāma ariyavohāro.",
  "tika-s0203t1:40_10": "Sabhāvoti pakatiattho hi ayaṁ dhammasaddo,",
  "tika-s0203t1:40_11": "“jātidhammā jarādhammā”tiādīsu viya tasmā,",
  "tika-s0203t1:40_12": "anudhammoti ariyabhāvaṁ anugatā pakatīti attho.",
  "tika-s0203t1:40_13": "Paramappicchatāya ariyā attano guṇe anāvikarontāpi sāsanassa niyyānikabhāvapavedanatthañceva sabrahmacārīnaṁ",
  "tika-s0203t1:40_14": "sammāpaṭipattiyaṁ ussāhajananatthañca tādisānaṁ parinibbānasamayeyeva āvikarontīti adhippāyenāha –",
  "tika-s0203t1:40_15": "“parinibbutassa…pe…",
  "tika-s0203t1:40_16": "kātabbo”ti.",
  "tika-s0203t1:41_0": "99.Dubbalanti pheggu viya subhejjanīyaṁ balavirahitaṁ,",
  "tika-s0203t1:41_1": "asāranti attho.",
  "tika-s0203t1:41_2": "Virāgutanti palujjanasabhāvaṁ.",
  "tika-s0203t1:41_3": "Vigacchanasabhāvanti vināsagamanasabhāvaṁ.",
  "tika-s0203t1:41_4": "Aniccadukkhavipariṇāmattā assāsalesassapi abhāvato assāsavirahitaṁ.",
  "tika-s0203t1:41_5": "Ārammaṇakaraṇavasena samannāgamanavasena ca yathārahaṁ upenti upagacchantīti upayā,",
  "tika-s0203t1:41_6": "“etaṁ mama,",
  "tika-s0203t1:41_7": "eso me attā”ti upādiyanti daḷhaggāhaṁ gaṇhantīti upādānā.",
  "tika-s0203t1:41_8": "Adhitiṭṭhati cetaso abhinandanabhūtāti cetaso adhiṭṭhānaṁ.",
  "tika-s0203t1:41_9": "Tāhīti taṇhādiṭṭhīhi.",
  "tika-s0203t1:41_10": "Tanti cittaṁ.",
  "tika-s0203t1:41_11": "Abhinivisatīti abhirativasena nivisati,",
  "tika-s0203t1:41_12": "ayañhettha attho –",
  "tika-s0203t1:41_13": "sakkāyadhammesu cittaṁ abhinivisati “etaṁ mamaṁ,",
  "tika-s0203t1:41_14": "eso me attā”ti ajjhosāya tiṭṭhati etāhi abhinivesāhi,",
  "tika-s0203t1:41_15": "tathā sakkāyadhammesu cittaṁ anuseti etāhīti anusayā,",
  "tika-s0203t1:41_16": "taṇhādiṭṭhiyo.",
  "tika-s0203t1:41_17": "Yadaggena hi tebhūmakadhammesu rāgādayo anusenti,",
  "tika-s0203t1:41_18": "tadaggena taṁsahagatadhammā tattha anusentīti pariyāyena,",
  "tika-s0203t1:41_19": "“taṁ anusetī”ti vuttaṁ.",
  "tika-s0203t1:41_20": "Khayā virāgāti hetumhi nissakkavacananti “khayena virāgenā”ti hetumhi karaṇavasena attho vutto.",
  "tika-s0203t1:41_21": "Virāgenāti ca itisaddo ādi attho.",
  "tika-s0203t1:41_22": "Tena “nirodhenā”ti evamādikaṁ gahitaṁ hoti.",
  "tika-s0203t1:41_23": "Aññamaññavevacanāneva upayādīnaṁ samucchedasseva bodhanato.",
  "tika-s0203t1:42_0": "100.",
  "tika-s0203t1:42_1": "Patiṭṭhāti ettha sesabhūtattayaṁ upādārūpañcāti patiṭṭhānā,",
  "tika-s0203t1:42_2": "nijjīvaṭṭhena dhātucāti patiṭṭhānadhātu.",
  "tika-s0203t1:42_3": "Nhānīyacuṇṇaṁ bāhiraudakaṁ viya sesabhūtattayaṁ ābandhatīti ābandhanaṁ.",
  "tika-s0203t1:42_4": "Pacanīyabhattaṁ bāhiratejo viya sesabhūtattayaṁ paripācetīti paripācanaṁ.",
  "tika-s0203t1:42_5": "Bāhiravāto viya sesabhūtattayaṁ vitthambhetīti vitthambhanaṁ.",
  "tika-s0203t1:42_6": "Dhātusaddattho vuttoyeva.",
  "tika-s0203t1:42_7": "Asamphuṭṭhadhātūti asamphusitabhāvo tesaṁ viparimaṭṭhatābhāvato.",
  "tika-s0203t1:42_8": "Vijānanaṁ ārammaṇūpaladdhi.",
  "tika-s0203t1:42_9": "Ahaṁ attāti ahaṁ,",
  "tika-s0203t1:42_10": "“rūpadhammo me attā”ti attakoṭṭhāsena attabhāvena na upagamiṁ na gaṇhiṁ.",
  "tika-s0203t1:42_11": "Nissitanissitāpi nissitā eva nāmāti āha “pathavīdhātunissitāvā”ti.",
  "tika-s0203t1:42_12": "Attanā vā pana tannissitāti “ekena pariyāyenā”ti.",
  "tika-s0203t1:42_13": "Upādārupampi kāmaṁ nissitampi hoti.",
  "tika-s0203t1:42_14": "Tathāpi taṁ nissitaṁ hotiyevāti taṁ na uddhaṭaṁ.",
  "tika-s0203t1:42_15": "Paricchedakarattā paricchedākāsassa “avinibbhogavasenā”ti vuttaṁ.",
  "tika-s0203t1:42_16": "Tena ca tathā paricchinnattā sabbampi bhūtupādārūpaṁ ākāsadhātunissitaṁ nāma.",
  "tika-s0203t1:42_17": "Taṁ nissāya pavattiyā upādārūpaṁ viya bhūtarūpāni,",
  "tika-s0203t1:42_18": "arūpakkhandhā viya ca vatthurūpāni,",
  "tika-s0203t1:42_19": "“taṁnissitarūpavatthukā arūpakkhandhā”ti vuttanayena ākāsadhātunissitacakkhādirūpadhammavatthukā vedanādayo",
  "tika-s0203t1:42_20": "arūpakkhandhā ākāsadhātunissitā nāmāti imamatthaṁ tathā-saddena upasaṁharati.",
  "tika-s0203t1:42_21": "Idhāpīti ākāsadhātunissitapadepi,",
  "tika-s0203t1:42_22": "na pathavīdhātunissitapadādīsu eva.",
  "tika-s0203t1:42_23": "Rūpārūpanti sabbampi rūpārūpaṁ gahitameva hoti,",
  "tika-s0203t1:42_24": "aggahitaṁ natthi.",
  "tika-s0203t1:42_25": "Sahajātā…pe…",
  "tika-s0203t1:42_26": "nissitanti idaṁ nippariyāyasiddhaṁ nissayattaṁ gahetvā vuttaṁ.",
  "tika-s0203t1:42_27": "Heṭṭhā vuttanayena pariyāyasiddhe nissayatte gayhamāne –",
  "tika-s0203t1:42_28": "“pacchājātapaccayoti pacchājātā cittacetasikā dhammā purejātassa imassa kāyassa pacchājātapaccayena paccayo”ti vacanato sabbaṁ catusamuṭṭhānikarūpaṁ,",
  "tika-s0203t1:42_29": "“viññāṇadhātunissita”nti vattabbaṁ.",
  "tika-s0203t1:42_30": "Tathā anantaraviññāṇadhātupaccayā pavattanato,",
  "tika-s0203t1:42_31": "“viññāṇadhātunissita”nti vattabbaṁ.",
  "tika-s0203t1:43_0": "101.",
  "tika-s0203t1:43_1": "Ruppati vaṇṇavikāraṁ āpajjamānaṁ hadayaṅgatabhāvaṁ pakāsetīti rūpanti ayamattho cakkhudvāre āpāthagate rūpāyatane nippariyāyato labbhati,",
  "tika-s0203t1:43_2": "na āpāthamanāgate.",
  "tika-s0203t1:43_3": "Cakkhuviññāṇaviññātabbabhāvo pana āpāthamanāgatepi tasmiṁ labbhateva taṁsabhāvānativatthanato.",
  "tika-s0203t1:43_4": "Rūpāyatanaṁ dvidhā vibhajitvā.",
  "tika-s0203t1:43_5": "Thero pana āpāthaṁ anāgatassāpi rūpāyatanassa rūpabhāvaṁ na sakkā paṭikkhipitunti dvidhākaraṇaṁ nānujānanto channovādaṁ nidasseti,",
  "tika-s0203t1:43_6": "“upari channovāde kinti karissathā”ti.",
  "tika-s0203t1:43_7": "Tattha hi “cakkhuṁ,",
  "tika-s0203t1:43_8": "āvuso channa,",
  "tika-s0203t1:43_9": "cakkhuviññāṇaṁ cakkhuviññāṇaviññātabbe dhamme”ti āgataṁ,",
  "tika-s0203t1:43_10": "na cettha cakkhudvāre āpāthaṁ āgatameva rūpāyatanaṁ cakkhuviññāṇaviññātabbapadena gahitaṁ,",
  "tika-s0203t1:43_11": "na āpāthaṁ anāgatanti sakkā viññātuṁ aviseseneva rūpāyatanena taṇhāmānadiṭṭhigāhābhāvassa jotitattā.",
  "tika-s0203t1:43_12": "Tenāha “na yidaṁ labbhatī”ti.",
  "tika-s0203t1:43_13": "Rūpamevāti rūpāyatanameva.",
  "tika-s0203t1:43_14": "Yadi evaṁ “cakkhuviññāṇaviññātabbesu dhammesū”ti padaṁ kathaṁ netabbanti āha –",
  "tika-s0203t1:43_15": "“cakkhuviññāṇasampayuttā panā”tiādi.",
  "tika-s0203t1:43_16": "Cakkhuviññāṇena saddhiṁ viññātabbesūti yena manoviññāṇena cakkhuviññāṇaṁ aniccantiādinā cakkhuviññāṇena",
  "tika-s0203t1:43_17": "saddhiṁ tena viññātabbesu taṁsampayuttadhammesūti attho.",
  "tika-s0203t1:43_18": "Taṇhāchandoti tassanasabhāvo chando,",
  "tika-s0203t1:43_19": "na kattukamyatā chandoyevāti taṇhāchando.",
  "tika-s0203t1:43_20": "Rajjanavasenāti vatthaṁ viya raṅgajātaṁ cittassa anurañjanavasena.",
  "tika-s0203t1:43_21": "Abhinandanavasenāti ārammaṇe abhiramitvā nandanavasena.",
  "tika-s0203t1:43_22": "Sappītikataṇhā hi nandīti vuccati.",
  "tika-s0203t1:43_23": "Taṇhāyanavasena taṇhā.",
  "tika-s0203t1:44_0": "102.Ahaṅkāroti “seyyohamasmī”tiādinā ahaṁkaraṇaṁ.",
  "tika-s0203t1:44_1": "Yena hi mamaṁ karoti,",
  "tika-s0203t1:44_2": "etaṁ mamaṅkāro.",
  "tika-s0203t1:44_3": "Svevāti “ahaṅkāro”ti vuttamāno.",
  "tika-s0203t1:44_4": "Evaṁ catutthajjhāne niddiṭṭhe sabbāsu lokiyābhiññāsu vuccamānāsu heṭṭhā vijjādvayaṁ vattabbanti adhippāyena,",
  "tika-s0203t1:44_5": "“pubbenivāsaṁ dibbacakkhuñca avatvā kasmā vutta”nti āha?",
  "tika-s0203t1:44_6": "Itaro idha sabbavāresupi lokuttaradhammapucchā adhikatā tasmā “so evaṁ samāhite”tiādinā tatiyā vijjā kathitāti dassento,",
  "tika-s0203t1:44_7": "“bhikkhū lokiyadhammaṁ na pucchantī”tiādimāha.",
  "tika-s0203t1:44_8": "Ekavissajjitasuttaṁ nāmetaṁ tatiyavijjāya eva āgatattā.",
  "tika-s0203t1:44_9": "Ariyadhammavasenapissa samaññā atthevāti dassento,",
  "tika-s0203t1:44_10": "“chabbisodhanantipissa nāma”nti vatvā tesu dhammesu bhedaṁ dassetuṁ,",
  "tika-s0203t1:44_11": "“ettha hī”tiādi vuttaṁ.",
  "tika-s0203t1:44_12": "Visuddhāti tassā codanāya sodhanavasena visodhitā.",
  "tika-s0203t1:44_13": "Ekameva katvāti ekavāravaseneva pāḷiyaṁ ekajjhaṁ āgatattā ekameva koṭṭhāsaṁ katvā.",
  "tika-s0203t1:44_14": "Yadi evaṁ kathaṁ vā chabbisodhanatāti āha –",
  "tika-s0203t1:44_15": "“catūhi āhārehi saddhi”nti kathaṁ panettha cattāro āhārā gahetabbāti?",
  "tika-s0203t1:44_16": "Keci tāva āhu –",
  "tika-s0203t1:44_17": "“sādhūti bhāsitaṁ abhinanditvā anumoditvā uttari pañho pucchitabbo”ti heṭṭhā āgatena nayena āhāravāro āharitvā vattabboti.",
  "tika-s0203t1:44_18": "“Bahiddhā sabbanimittesū”ti ettha āhārānampi saṅgahitattā āhārā atthato āgatā evāti aññe.",
  "tika-s0203t1:44_19": "Apare pana rūpakkhandhaggahaṇena kabaḷīkāro āhāro,",
  "tika-s0203t1:44_20": "saṅkhārakkhandhaggahaṇena phassāhāro,",
  "tika-s0203t1:44_21": "manosañcetanāhāraggahaṇena viññāṇāhāro sarūpatopi gahitoti vadanti.",
  "tika-s0203t1:45_0": "“Chabbisodhana”nti imassa suttassa samaññāya anvatthataṁ dassetvā āyatimpi tādisena byākaraṇena bhikkhūnaṁ paṭipattimpi dassanatthaṁ,",
  "tika-s0203t1:45_1": "“ime panā”tiādi āraddhaṁ.",
  "tika-s0203t1:45_2": "Vinayaniddesapariyāyenāti vinayaniddese āgatena kāraṇena.",
  "tika-s0203t1:45_3": "Vinaye vā āgataniddesānukkamena.",
  "tika-s0203t1:46_0": "Adhigantabbato adhigamo,",
  "tika-s0203t1:46_1": "jhānādiadhigamapucchā. Tenāha –",
  "tika-s0203t1:46_2": "“jhānavimokkhādīsū”tiādi.",
  "tika-s0203t1:46_3": "Upāyapucchāti adhigamopāyapucchā.",
  "tika-s0203t1:46_4": "Kintīti kena pakārena vidhināti attho.",
  "tika-s0203t1:47_0": "Katamesaṁ tvaṁ dhammānaṁ lābhīti idaṁ pana pubbe “kiṁ te adhigata”nti aniddhāritabhedā jhānādivisesā",
  "tika-s0203t1:47_1": "pucchitāti idāni tesaṁ niddhāretvā pucchanākāradassanaṁ.",
  "tika-s0203t1:47_2": "Tasmāti yasmā yathāvuttehi ākārehi adhigamabyākaraṇaṁ sodhetabbaṁ, tasmā.",
  "tika-s0203t1:47_3": "Ettāvatāvāti ettakena byākaraṇamatteneva na sakkāro kātabbo.",
  "tika-s0203t1:47_4": "Byākaraṇañhi ekaccassa ayāthāvatopi hoti,",
  "tika-s0203t1:47_5": "yathā nāma jātarūpapatirūpaṁ jātarūpaṁ viya khāyatīti jātarūpaṁ nighaṁsanatāpanachedanehi sodhetabbaṁ",
  "tika-s0203t1:47_6": "evamevaṁ imesu idāneva vuttesu chasu ṭhānesu pakkhipitvā sodhanatthaṁ vattabbo vimokkhādīsūti ādi-saddena",
  "tika-s0203t1:47_7": "samādhi-samāpatti-ñāṇadassana-maggabhāvanā-phalasacchikiriyā saṅgaṇhāti.",
  "tika-s0203t1:48_0": "Pākaṭo hoti adhigatavisesassa satisammosābhāvato.",
  "tika-s0203t1:48_1": "Sesapucchāsupi “pākaṭo hotī”ti pade eseva nayo.",
  "tika-s0203t1:48_2": "Uggahaparipucchākusalāti sajjhāyamaggasaṁvaṇṇanāsu nipuṇā.",
  "tika-s0203t1:48_3": "Yāya paṭipadāya yassa ariyamaggo āgacchati,",
  "tika-s0203t1:48_4": "sā pubbabhāgapaṭipatti āgamanapaṭipadā.",
  "tika-s0203t1:48_5": "Sodhetabbāti suddhā udāhu asuddhāti vicāraṇavasena sodhetabbā.",
  "tika-s0203t1:48_6": "Na sujjhatīti tattha tattha pamādapaṭipattibhāvato.",
  "tika-s0203t1:48_7": "Apanetabbo attano paṭiññāya.",
  "tika-s0203t1:48_8": "“Sujjhatī”ti vatvā sujjhanākāraṁ dassetuṁ,",
  "tika-s0203t1:48_9": "“dīgharatta”ntiādi vuttaṁ.",
  "tika-s0203t1:48_10": "Paññāyatīti ettha “yadī”ti padaṁ ānetvā yadi so bhikkhu tāya paṭipadāya yadi paññāyatīti sambandho.",
  "tika-s0203t1:48_11": "Khīṇāsavapaṭipattisadisā paṭipadā hoti dīgharattaṁ vikkhambhitakilesattā.",
  "tika-s0203t1:49_0": "Nadiyā samuddaṁ pakkhandanaṭṭhānaṁ nadīmukhadvāraṁ.",
  "tika-s0203t1:49_1": "Maddamānoti badarasāḷavaṁ sarasaṁ patte pakkhitto hutvā maddamāno.",
  "tika-s0203t1:49_2": "Sesaṁ suviññeyyameva.",
  "tika-s0203t1:50_0": "Chabbisodhanasuttavaṇṇanāya līnatthappakāsanā samattā.",
  "tika-s0203t1:51_0": "3. Sappurisadhammasuttavaṇṇanā",
  "tika-s0203t1:52_0": "105.Sappurisadhammanti sappurisabhāvakaraṁ dhammaṁ.",
  "tika-s0203t1:52_1": "So pana yasmā sappurisānaṁ paveṇiko dhammo hoti.",
  "tika-s0203t1:52_2": "Tasmā āha –",
  "tika-s0203t1:52_3": "“sappurisānaṁ dhamma”nti,",
  "tika-s0203t1:52_4": "esa nayo asappurisadhammanti etthāpi.",
  "tika-s0203t1:52_5": "Evaṁ padhānaṁ anuṭṭhātabbañca sappurisadhammaṁ ādiṁ katvā mātikaṁ ṭhapetvā ayathānupubbiyā niddisanto “katamo ca,",
  "tika-s0203t1:52_6": "bhikkhave,",
  "tika-s0203t1:52_7": "asappurisadhammo”tiādimāha.",
  "tika-s0203t1:52_8": "Tathā pana niddisanto udāharaṇapubbakaṁ hetuṁ dassetuṁ,",
  "tika-s0203t1:52_9": "“yathā nāmā”tiādi vuttaṁ.",
  "tika-s0203t1:52_10": "Tena icchitabbapariccāgapubbakaṁ gahetabbaggahaṇaṁ nāma ñāyapaṭipatti,",
  "tika-s0203t1:52_11": "tasmā sappurisadhammā sampādetabbāti dīpento satthā ayathānupubbiyā niddhārīyatīti imamatthaṁ dasseti.",
  "tika-s0203t1:52_12": "Tathā aññatthāpi “asevanā ca bālānaṁ,",
  "tika-s0203t1:52_13": "paṇḍitānañca sevanā”ti.",
  "tika-s0203t1:52_14": "Etadeva hi kuladvayaṁ “uccakula”nti vuccati nippariyāyato.",
  "tika-s0203t1:52_15": "Tathāhi antimabhavikā bodhisattā tattheva paṭisandhiṁ gaṇhanti.",
  "tika-s0203t1:52_16": "Soti sāmīcippaṭipanno bhikkhu.",
  "tika-s0203t1:52_17": "Antaraṁ karitvāti taṁ kāraṇaṁ katvā.",
  "tika-s0203t1:52_18": "Paṭipadā hi viññūnaṁ pūjāya kāraṇaṁ,",
  "tika-s0203t1:52_19": "na uccakulīnatā.",
  "tika-s0203t1:52_20": "Mahākulāti vipulakulā upāditoditakulasampavattikāti attho.",
  "tika-s0203t1:53_0": "106.Yasasaddo parivāravācako.",
  "tika-s0203t1:53_1": "Yasassīti ca sātisayaparivāravantatā vuccatīti āha “parivārasampanno”ti.",
  "tika-s0203t1:53_2": "Ādhipateyyābhāvato paresaṁ uparinatti etesaṁ īso īsanaṁ issariyanti akkhātabbāti appesakkhā.",
  "tika-s0203t1:53_3": "Tenāha “appaparivārā”ti.",
  "tika-s0203t1:53_4": "Abhāvattho hi idha appa-saddo.",
  "tika-s0203t1:54_0": "107.Naveva dhutaṅgāni āgatānīti ettha yathā ukkaṭṭhapaṁsukūlikassa tecīvarikatā sukarā.",
  "tika-s0203t1:54_1": "Evaṁ ukkaṭṭhapiṇḍapātikassa sapadānacārikatā sukarā.",
  "tika-s0203t1:54_2": "Ekāsanikassa ca pattapiṇḍikakhalupacchābhattikatā sukarā evāti –",
  "tika-s0203t1:54_3": "“paṁsukūliko hotī”tiādivacaneneva pāḷiyā anāgatānampi āgatabhāvo veditabbo pariharaṇasukaratāya tesampi samādānasambhavato.",
  "tika-s0203t1:54_4": "Tenāha “terasa hontī”ti.",
  "tika-s0203t1:55_0": "108.",
  "tika-s0203t1:55_1": "Kāmataṇhādikāya tāya taṇhāya nibbattāti tammayā,",
  "tika-s0203t1:55_2": "puthujjanā,",
  "tika-s0203t1:55_3": "pakatibhāvūpagamanena tesaṁ bhāvo tammayatā,",
  "tika-s0203t1:55_4": "tappaṭikkhepato atammayatā,",
  "tika-s0203t1:55_5": "nittaṇhatā.",
  "tika-s0203t1:55_6": "Taṁyeva kāraṇaṁ katvāti paṭhamajjhānepi taṇhāpahānaṁyeva kāraṇaṁ katvā.",
  "tika-s0203t1:55_7": "Citte uppādetvāti atammayatāpariyāyena vutte taṇhāya paṭipakkhadhamme sampādetvā.",
  "tika-s0203t1:55_8": "Na maññatīti maññanānaṁ ariyamaggena sabbaso samucchinnattā kismiñci okāse kāmabhavādike kenaci vatthunā",
  "tika-s0203t1:55_9": "hatthiassakhettavatthādinā pattacīvaravihārapariveṇādinā ca puggalaṁ na maññati.",
  "tika-s0203t1:55_10": "Sesaṁ suviññeyyameva.",
  "tika-s0203t1:56_0": "Sappurisadhammasuttavaṇṇanāya līnatthappakāsanā samattā.",
  "tika-s0203t1:57_0": "4. Sevitabbāsevitabbasuttavaṇṇanā",
  "tika-s0203t1:58_0": "109.Aññamaññanti aññaṁ aññaṁ.",
  "tika-s0203t1:58_1": "Tenāha “aññaṁ sevitabba”ntiādi.",
  "tika-s0203t1:58_2": "Sattahi padehīti sattahi vākyehi.",
  "tika-s0203t1:58_3": "Pajjati etena yathādhippeto atthoti padaṁ, vākyaṁ.",
  "tika-s0203t1:58_4": "Sāriputtattherassa okāsakaraṇaṁ dhammadāyāde vuttanayena veditabbaṁ.",
  "tika-s0203t1:59_0": "113.",
  "tika-s0203t1:59_1": "Diṭṭhiyeva paccayavasena paṭiladdhatāya diṭṭhipaṭilābho.",
  "tika-s0203t1:59_2": "Saññāpaṭilābhepi eseva nayo.",
  "tika-s0203t1:59_3": "Micchādiṭṭhisammādiṭṭhiyo…pe…",
  "tika-s0203t1:59_4": "na gahitā kammapathappattānaṁ tesaṁ manosamācārabhāvena gahitattā.",
  "tika-s0203t1:59_5": "Yadi evaṁ kasmā diṭṭhi cittuppādavāre na gahitāti?",
  "tika-s0203t1:59_6": "Kāmaṁ micchādiṭṭhiyā avayavibhāvo labbhati,",
  "tika-s0203t1:59_7": "tathāpi cittuppādakkhaṇe lokiyalokuttaracittuppādesu kammapathakoṭṭhāso na uddhaṭo.",
  "tika-s0203t1:60_0": "115.Kāmasaññādīnanti ettha ādi-saddena yathā byāpādavihiṁsāsaññā saṅgahitā,",
  "tika-s0203t1:60_1": "evaṁ anabhijjhāabyāpādaavihiṁsāsaññā saṅgahitā paṭhamena ādisaddena “anabhijjhāsahagatāya saññāyā”tiādipāṭhassa saṅgahitattā.",
  "tika-s0203t1:61_0": "117.",
  "tika-s0203t1:61_1": "Ti kāmabhavādīnaṁ apariyosānāya pariyosānaṁ icchatopi tādisassa bhavānaṁ apariyosānameva hoti.",
  "tika-s0203t1:61_2": "Cattāro honti puggalavasena.",
  "tika-s0203t1:61_3": "Tenāha “puthujjanopi hī”tiādi.",
  "tika-s0203t1:61_4": "Akusalā dhammā vaḍḍhantīti tesaṁ pahānāya appaṭipajjamānassāti adhippāyo,",
  "tika-s0203t1:61_5": "tato eva kusalā dhammā parihāyanti.",
  "tika-s0203t1:61_6": "Tenassa kilesadukkhena vipākadukkhena ca sadukkhameva attabhāvaṁ abhinibbatteti.",
  "tika-s0203t1:61_7": "Orambhāgiyasaṁyojanāni pahāya suddhāvāsesu nibbattanāraho anāgāmī kathaṁ…pe…",
  "tika-s0203t1:61_8": "abhivaḍḍhantīti āha “anāgāmīpī”tiādi.",
  "tika-s0203t1:61_9": "Sadukkhameva attabhāvaṁ abhinibbatteti,",
  "tika-s0203t1:61_10": "yāya labbhamānaakusalābhivuddhiṁ kusalaparihāniñca gahetvā anāgāminopi sabyābajjhaattabhāvābhinibbattanaṁ vuttaṁ.",
  "tika-s0203t1:61_11": "Evaṁ yathālabbhamānaṁ akusalaparihāniṁ kusalābhivuddhiñca gahetvā puthujjanassapi antimabhavikassa abyābajjhaattabhāvābhinibbattanaṁ",
  "tika-s0203t1:61_12": "vuttanti daṭṭhabbaṁ.",
  "tika-s0203t1:61_13": "Tenāha “puthujjanopī”tiādi.",
  "tika-s0203t1:61_14": "Akusalameva hāyati,na kusalaṁ tassa buddhipakkhe ṭhitattā.",
  "tika-s0203t1:61_15": "Tatthāpi vipassanameva gabbhaṁ gaṇhāpeti,",
  "tika-s0203t1:61_16": "na vaṭṭagabbhaṁ antimabhavikatāya vivaṭṭūpanissitattā ajjhāsayassa,",
  "tika-s0203t1:61_17": "ñāṇassa ca pākagamanato.",
  "tika-s0203t1:62_0": "119.Ekaccassāti sāmivacanaṁ “abhinandatī”tiādīsu paccattavasena pariṇāmetabbaṁ,",
  "tika-s0203t1:62_1": "tathā “nibbindatī”tiādīsupi.",
  "tika-s0203t1:62_2": "Uggaṇhitvāpīti pi-saddo luttaniddiṭṭho.",
  "tika-s0203t1:62_3": "Bhagavato bhāsitassa atthaṁ ajānantā tāva dīgharattaṁ hitasukhato paribāhirā hontu jānantānampi sabbesaṁ",
  "tika-s0203t1:62_4": "dīgharattaṁ hitāya sukhāya hotīti anekaṁsikataṁ codento “evaṁ santepī”tiādimāha.",
  "tika-s0203t1:62_5": "Itaro sabbesampi dīgharattaṁ hitāya sukhāya hotiyevāti,",
  "tika-s0203t1:62_6": "“appaṭisandhikā”tiādinā anekaṁsikataṁ pariharati.",
  "tika-s0203t1:62_7": "Sesaṁ suviññeyyameva.",
  "tika-s0203t1:63_0": "Sevitabbāsevitabbasuttavaṇṇanāya līnatthappakāsanā samattā.",
  "tika-s0203t1:64_0": "5. Bahudhātukasuttavaṇṇanā",
  "tika-s0203t1:65_0": "124.Bhayanti cittasaṁsappatāti āha “cittutrāso”ti.",
  "tika-s0203t1:65_1": "Upaddavoti antarāyo.",
  "tika-s0203t1:65_2": "Tassa pana vikkhepakāraṇattā vuttaṁ “anekaggatākāro”ti.",
  "tika-s0203t1:65_3": "Upasaggoti upasajjanaṁ.",
  "tika-s0203t1:65_4": "Tato appatīkāravighātāpatti yasmā patīkārābhāvena vihaññamānassa kiñci kātuṁ asamatthassa osīdanakāraṇaṁ,",
  "tika-s0203t1:65_5": "tasmā vuttaṁ –",
  "tika-s0203t1:65_6": "“tattha tattha lagganākāro”ti.",
  "tika-s0203t1:65_7": "Vañcetvā āgantuṁ yathāvutte divase anāgacchantesu.",
  "tika-s0203t1:65_8": "Bahi anikkhamanatthāya dvāre aggiṁ datvā.",
  "tika-s0203t1:66_0": "Naḷehīti naḷacchannasaṅkhepena upari chādetvā tehiyeva dārukacchadananiyāmena paritopi chāditā.",
  "tika-s0203t1:66_1": "Eseva nayoti iminā tiṇehi channataṁ,",
  "tika-s0203t1:66_2": "sesasambhārānaṁ rukkhamayatañca atidisati.",
  "tika-s0203t1:66_3": "Vidhavāputteti adantabhāvopalakkhaṇaṁ.",
  "tika-s0203t1:66_4": "Te hi nippitikā avinītā asaṁyatā akiccakārino honti.",
  "tika-s0203t1:67_0": "Matthakaṁ apāpetvāva niṭṭhāpitāti kasmā bhagavā evamakāsīti?",
  "tika-s0203t1:67_1": "Ānandattherassa pucchākosalladīpanatthameva,",
  "tika-s0203t1:67_2": "tattha nisinnānaṁ sannipatitabhikkhūnaṁ desanāya jānanatthañca.",
  "tika-s0203t1:67_3": "Te kira saṅkhepato vuttamatthaṁ ajānantā andhakāraṁ paviṭṭhā viya ṭhitā.",
  "tika-s0203t1:67_4": "Pucchānusandhivasena pariggayha jānissantīti.",
  "tika-s0203t1:68_0": "125.Rūpapariggahova kathito,",
  "tika-s0203t1:68_1": "na aññaṁ kiñcīti attho.",
  "tika-s0203t1:68_2": "Idāni tato saccāni niddhāretvā catusaccakammaṭṭhānaṁ dassetuṁ,",
  "tika-s0203t1:68_3": "“sabbāpī”tiādi vuttaṁ.",
  "tika-s0203t1:68_4": "Pañcakkhandhā hontīti addhekādasa dhātuyo rūpakkhandho,",
  "tika-s0203t1:68_5": "addhaṭṭhamā dhātuyo yathārahaṁ vedanādayo cattāro arūpino khandhāti evaṁ aṭṭhārasa dhātuyo pañcakkhandhā honti.",
  "tika-s0203t1:68_6": "Pañcapi khandhā taṇhāvajjā dukkhasaccaṁ.",
  "tika-s0203t1:68_7": "Appavattīti appavattinimittaṁ.",
  "tika-s0203t1:68_8": "Nirodhapajānanāti paññāsīsena maggakiccamāha.",
  "tika-s0203t1:68_9": "Sammādiṭṭhipamukho hi ariyamaggo.",
  "tika-s0203t1:68_10": "Matthakaṁ pāpetvā kathitaṁ hoti sammasanassa bhūmiyā nipphattiyā ca kathitattā.",
  "tika-s0203t1:68_11": "Jānāti passatīti iminā ñāṇadassanaṁ kathitaṁ taṁ pana lokiyaṁ lokuttaranti duvidhanti tadubhayampi dassento āha –",
  "tika-s0203t1:68_12": "“saha vipassanāya maggo vutto”ti.",
  "tika-s0203t1:69_0": "Ettāvatāpi khoti pi-saddaggahaṇena aññena pariyāyena satthā dhātukosallaṁ desetukāmoti thero,",
  "tika-s0203t1:69_1": "“siyā pana,",
  "tika-s0203t1:69_2": "bhante”ti pucchatīti bhagavā pathavīdhātuādivasenapi dhātukosallaṁ vibhāveti.",
  "tika-s0203t1:69_3": "Tattha pathavīdhātuādisaddena desanākāraṇaṁ vibhāvento,",
  "tika-s0203t1:69_4": "“pathavīdhātu…pe…",
  "tika-s0203t1:69_5": "vuttā”ti āha.",
  "tika-s0203t1:69_6": "Tāpi hi ādito cha dhātuyo.",
  "tika-s0203t1:69_7": "“Viññāṇadhātutonīharitvā pūretabbā”ti vatvā kathaṁ rūpadhātuyo nīharīyantīti codanaṁ sandhāya taṁ nayaṁ dassetuṁ,",
  "tika-s0203t1:69_8": "“viññāṇadhātū”tiādi vuttaṁ.",
  "tika-s0203t1:69_9": "Kāmañcettha kāyaviññāṇadhātuyā ārammaṇaṁ phoṭṭhabbadhātupathavīdhātu ādivasena desanāruḷameva,",
  "tika-s0203t1:69_10": "kāyadhātu pana nīharitabbāti ekaṁsameva nīharaṇavidhiṁ dassento,",
  "tika-s0203t1:69_11": "“esa nayo sabbatthā”ti āha.",
  "tika-s0203t1:69_12": "Purimapacchimavasena manodhātūti pacchimabhāgavasena kiriyāmanodhātu gahetabbā tassānurūpabhāvato.",
  "tika-s0203t1:69_13": "Nanu cettha manodhātu nāmāyaṁ manoviññāṇadhātuyā asaṁsaṭṭhā,",
  "tika-s0203t1:69_14": "visuṁyeva cesā dhātūti?",
  "tika-s0203t1:69_15": "Saccametaṁ aṭṭhārasadhātudesanāya,",
  "tika-s0203t1:69_16": "cittavibhattiniddese chaviññāṇakāyadesanāyaṁ pana sā manoviññāṇakāyasaṅgahitāvāti daṭṭhabbaṁ.",
  "tika-s0203t1:69_17": "Yaṁ panettha vattabbaṁ taṁ visuddhimaggasaṁvaṇṇanāyaṁ vuttanayena veditabbaṁ.",
  "tika-s0203t1:69_18": "Atha vā purimapacchimavasenāti purecarānucaravasena.",
  "tika-s0203t1:69_19": "Manodhātūti vipākamanodhātu gahetabbā purecaraṇato,",
  "tika-s0203t1:69_20": "parato uppajjanakiriyāmanoviññāṇadhātuyā anantaraṁ manodhātuyā,",
  "tika-s0203t1:69_21": "kiriyāmanodhātuyā anantaraṁ manoviññāṇadhātuyā anuppajjanato ca.",
  "tika-s0203t1:70_0": "Dhammānaṁ yāvadeva nissattanijjīvavibhāvanatthāya satthu dhātudesanāti aññesu sabhāvadhāraṇādiatthesu labbhamānesupi ayamettha attho padhānoti āha –",
  "tika-s0203t1:70_1": "“esanayo sabbatthā”ti.",
  "tika-s0203t1:70_2": "Sappaṭipakkhavasenāti sappaṭibhāgavasena sukhaṁ dukkhena sappaṭibhāgaṁ,",
  "tika-s0203t1:70_3": "dukkhaṁ sukhena,",
  "tika-s0203t1:70_4": "evaṁ somanassadomanassāti.",
  "tika-s0203t1:70_5": "Yathā sukhādīnaṁyeva samudācāro vibhūto,",
  "tika-s0203t1:70_6": "na upekkhāya,",
  "tika-s0203t1:70_7": "evaṁ rāgādīnaṁyeva samudācāro vibhūto,",
  "tika-s0203t1:70_8": "na mohassa,",
  "tika-s0203t1:70_9": "tena vuttaṁ “avibhūtabhāvenā”ti.",
  "tika-s0203t1:70_10": "Kāyaviññāṇadhātu pariggahitāva hoti tadavinābhāvato.",
  "tika-s0203t1:70_11": "Sesāsu somanassadhātuādīsu,",
  "tika-s0203t1:70_12": "pariggahitāva hoti avinābhāvato eva.",
  "tika-s0203t1:70_13": "Na hi somanassādayo manodhātuyā vinā vattanti.",
  "tika-s0203t1:70_14": "Upekkhādhātuto nīharitvāti ettha cakkhuviññāṇadhātuādayo catasso viññāṇadhātuyo tāsaṁ vatthārammaṇabhūtā cakkhudhātuādayo cāti aṭṭha rūpadhātuyo,",
  "tika-s0203t1:70_15": "manodhātu,",
  "tika-s0203t1:70_16": "upekkhāsahagatā manoviññāṇadhātu,",
  "tika-s0203t1:70_17": "upekkhāsahagatā eva dhammadhātūti evaṁ pannarasa dhātuyo upekkhādhātuto nīharitabbā.",
  "tika-s0203t1:70_18": "Somanassadhātuādayo pana catasso dhātuyo dhammadhātuantogadhā,",
  "tika-s0203t1:70_19": "evaṁ sukhadhātuto kāyaviññāṇadhātuyā tassā vatthārammaṇabhūtānaṁ kāyadhātuphoṭṭhabbadhātūnañca nīharaṇā heṭṭhā dassitanayāti,",
  "tika-s0203t1:70_20": "“upekkhādhātuto nīharitvā pūretabbā”icceva vuttaṁ.",
  "tika-s0203t1:71_0": "Kāmavitakkādayo idha kāmadhātuādipariyāyena vuttāti “kāmadhātuādīnaṁ dvedhāvitakke kāmavitakkādīsu vuttanayena attho veditabbo”ti āha.",
  "tika-s0203t1:71_1": "Tattha hi “kāmavitakkoti kāmapaṭisaṁyutto vitakko,",
  "tika-s0203t1:71_2": "byāpādavitakkoti byāpādapaṭisaṁyutto vitakko,",
  "tika-s0203t1:71_3": "vihiṁsāvitakkoti vihiṁsāpaṭisaṁyutto vitakko,",
  "tika-s0203t1:71_4": "nekkhammapaṭisaṁyutto vitakko nekkhammavitakko,",
  "tika-s0203t1:71_5": "so yāva paṭhamajjhānā vaṭṭati.",
  "tika-s0203t1:71_6": "Abyāpādapaṭisaṁyutto vitakko abyāpādavitakko,",
  "tika-s0203t1:71_7": "so mettāpubbabhāgato paṭṭhāya yāva paṭhamajjhānā vaṭṭati.",
  "tika-s0203t1:71_8": "Avihiṁsāpaṭisaṁyutto vitakko avihiṁsāvitakko,",
  "tika-s0203t1:71_9": "so karuṇāya pubbabhāgato paṭṭhāya yāva paṭhamajjhānā vaṭṭatī”ti vuttaṁ.",
  "tika-s0203t1:71_10": "Ayaṁ panattho abhidhamme vitthārato āgato evāti dassetuṁ,",
  "tika-s0203t1:71_11": "“abhidhamme”tiādi vuttaṁ.",
  "tika-s0203t1:71_12": "Kāmadhātuto nīharitvāti ettha kāmaggahaṇena gahitā rūpadhātuādayo cha,",
  "tika-s0203t1:71_13": "taṁvisayā sattaviññāṇadhātuyo,",
  "tika-s0203t1:71_14": "tattha pañcannaṁ viññāṇadhātūnaṁ cakkhudhātuādayo pañcāti aṭṭhārasa.",
  "tika-s0203t1:71_15": "Nekkhammadhātuādayo pana dhammadhātuantogadhā eva.",
  "tika-s0203t1:72_0": "Kāmataṇhāya visayabhūtā dhammā kāmadhātūti āha –",
  "tika-s0203t1:72_1": "“pañca kāmāvacarakkhandhā kāmadhātū”ti.",
  "tika-s0203t1:72_2": "Tathā rūpataṇhāya visayabhūtā dhammā rūpadhātu,",
  "tika-s0203t1:72_3": "arūpataṇhāya visayabhūtā dhammā arūpadhātūti āha –",
  "tika-s0203t1:72_4": "“cattāro arūpāvacarakkhandhā”tiādi.",
  "tika-s0203t1:72_5": "Kāmataṇhā kāmo uttarapadalopena,",
  "tika-s0203t1:72_6": "evaṁ rūpārūpataṇhā rūpārūpaṁ.",
  "tika-s0203t1:72_7": "Ārammaṇakaraṇavasena tā yattha avacaranti,",
  "tika-s0203t1:72_8": "te kāmāvacarādayoti evaṁ kāmāvacarakkhandhādīnaṁ kāmataṇhādibhāvo veditabbo.",
  "tika-s0203t1:72_9": "Ādinā nayenāti etena “uparito paranimmitavasavattideve antokaritvā etthāvacarā”tiādipāḷiṁ saṅgaṇhāti.",
  "tika-s0203t1:72_10": "Etthāvacarāti avīciparanimmitaparicchinnokāsāya kāmataṇhāya visayabhāvaṁ sandhāya vuttaṁ,",
  "tika-s0203t1:72_11": "tadokāsatā ca taṇhāya tanninnattā veditabbā.",
  "tika-s0203t1:72_12": "Sesapadadvayepi eseva nayo.",
  "tika-s0203t1:72_13": "Paripuṇṇaaṭṭhārasadhātukattā kāmāvacaradhammānaṁ “kāmadhātuto nīharitvā pūretabbā”ti vuttaṁ.",
  "tika-s0203t1:72_14": "Manoviññāṇadhātudhammadhātu ekadesamattameva hi rūpārūpāvacaradhammāti.",
  "tika-s0203t1:73_0": "Samāgantvāti sahitā hutvā.",
  "tika-s0203t1:73_1": "Yattakañhi paccayadhammā attano phalassa kāraṇaṁ,",
  "tika-s0203t1:73_2": "tattha tannibbattane samāgatā viya hoti vekalle tadanibbattanato.",
  "tika-s0203t1:73_3": "Saṅkhatadhātuto nīharitvā pūretabbā asaṅkhatāya dhātuyā dhammadhātuekadesabhāvato.",
  "tika-s0203t1:74_0": "126.",
  "tika-s0203t1:74_1": "Evaṁ pavattamānā mayaṁ attāti gahaṇaṁ gamissāmāti iminā viya adhippāyena attānaṁ adhikicca uddissa pavattā ajjhattā,",
  "tika-s0203t1:74_2": "tesu bhavā tappariyāpannattāti ajjhattikāni.",
  "tika-s0203t1:74_3": "Tato bahibhūtāni bāhirāni.",
  "tika-s0203t1:74_4": "Āyatanakathā paṭiccasamuppādakathā ca visuddhimagge vuttanayeneva veditabbāti na vitthāritā.",
  "tika-s0203t1:75_0": "127.",
  "tika-s0203t1:75_1": "Avijjamānaṁ ṭhānaṁ aṭṭhānaṁ,",
  "tika-s0203t1:75_2": "natthi ṭhānanti vā aṭṭhānaṁ.",
  "tika-s0203t1:75_3": "Anavakāsoti ettha eseva nayo.",
  "tika-s0203t1:75_4": "Tadatthanigamanameva hi “netaṁ ṭhānaṁ vijjatī”ti vacananti.",
  "tika-s0203t1:75_5": "Tenāha “ubhayenapī”tiādi.",
  "tika-s0203t1:75_6": "Yanti kāraṇe paccattavacanaṁ,",
  "tika-s0203t1:75_7": "hetuattho ca kāraṇatthoti āha –",
  "tika-s0203t1:75_8": "“yanti yena kāraṇenā”ti.",
  "tika-s0203t1:75_9": "Ukkaṭṭhaniddesena ettha diṭṭhisampatti veditabbāti vuttaṁ “maggadiṭṭhiyā sampanno”ti.",
  "tika-s0203t1:75_10": "Kuto panāyamattho labbhatīti? Liṅgato.",
  "tika-s0203t1:75_11": "Liṅgañhetaṁ,",
  "tika-s0203t1:75_12": "yadidaṁ niccato upagamanapaṭikkhepo.",
  "tika-s0203t1:75_13": "Catubhūmakesūti idaṁ catutthabhūmakasaṅkhārānaṁ ariyasāvakassa visayabhāvūpagamanato vuttaṁ;",
  "tika-s0203t1:75_14": "na pana te ārabbha niccato upagamanasabbhāvato.",
  "tika-s0203t1:75_15": "Vakkhati ca “catutthabhūmakasaṅkhārā panā”tiādinā.",
  "tika-s0203t1:75_16": "Abhisaṅkhatasaṅkhāraabhisaṅkharaṇakasaṅkhārānaṁ sappadesattā nippadesasaṅkhāraggahaṇatthaṁ “saṅkhatasaṅkhāresū”ti vuttaṁ.",
  "tika-s0203t1:75_17": "Lokuttarasaṅkhārānaṁ pana nivattane kāraṇaṁ sayameva vakkhati.",
  "tika-s0203t1:75_18": "Etaṁ kāraṇaṁ natthi setughātattā.",
  "tika-s0203t1:75_19": "Tejussadattāti saṁkilesavidhamanatejassa adhikabhāvato.",
  "tika-s0203t1:75_20": "Tathā hi te gambhīrabhāvena duddasā.",
  "tika-s0203t1:75_21": "Akusalānaṁ ārammaṇaṁ na hontīti idaṁ pakaraṇavasena vuttaṁ.",
  "tika-s0203t1:75_22": "Appahīnavipallāsānaṁ sattānaṁ kusaladhammānampi te ārammaṇaṁ na honti.",
  "tika-s0203t1:76_0": "Asukhe “sukha”nti vipallāso ca idha sukhato upagamanassa ṭhānanti adhippetanti dassento,",
  "tika-s0203t1:76_1": "“ekanta…pe…",
  "tika-s0203t1:76_2": "vutta”nti.",
  "tika-s0203t1:76_3": "Attadiṭṭhivasenāti padhānadiṭṭhimāha.",
  "tika-s0203t1:76_4": "Diṭṭhiyā nibbānassa avisayabhāvo heṭṭhā vutto evāti “kasiṇādipaṇṇattisaṅgahattha”nti vuttaṁ.",
  "tika-s0203t1:76_5": "Paricchedoti saṅkhārānaṁ paricchedo saṅkhārānaṁ paricchijjagahaṇaṁ.",
  "tika-s0203t1:76_6": "Svāyaṁ yesaṁ niccādito upagamanaṁ bhavati tesaṁyeva vasena kātabboti dassento “sabbavāresū”tiādimāha.",
  "tika-s0203t1:76_7": "Sabbavāresūti niccādisabbavāresu.",
  "tika-s0203t1:76_8": "Puthujjano hīti hi-saddo hetuattho.",
  "tika-s0203t1:76_9": "Yasmā yaṁ yaṁ saṅkhāraṁ niccādivasena puthujjanakāle upagacchati,",
  "tika-s0203t1:76_10": "taṁ taṁ ariyamaggādhigamena aniccādivasena gaṇhanto yāthāvato jānanto taṁ gāhaṁ taṁ diṭṭhiṁ viniveṭheti vissajjeti.",
  "tika-s0203t1:76_11": "Tasmā yattha gāho tattha vissajjanāti catutthabhūmakasaṅkhārā idha saṅkhāraggahaṇena na gayhatīti attho.",
  "tika-s0203t1:77_0": "128.",
  "tika-s0203t1:77_1": "Puttasambandhena mātāpitusamaññā,",
  "tika-s0203t1:77_2": "dattakittimādivasenapi puttavohāro loke dissati,",
  "tika-s0203t1:77_3": "so ca kho pariyāyato nippariyāyasiddhaṁ taṁ dassetuṁ,",
  "tika-s0203t1:77_4": "“janikā va mātā janako pitā”ti vuttaṁ.",
  "tika-s0203t1:77_5": "Tathā ānantariyakammassa adhippetattā “manussabhūtova khīṇāsavo arahāti adhippeto”ti vuttaṁ.",
  "tika-s0203t1:77_6": "“Aṭṭhānameta”ntiādinā mātuādīnaṁyeva jīvitā voropane ariyasāvakassa abhabbabhāvadassanato tadaññaṁ ariyasāvako",
  "tika-s0203t1:77_7": "jīvitā voropetīti idaṁ atthato āpannamevāti maññamāno vadati –",
  "tika-s0203t1:77_8": "“kiṁ pana ariyasāvako aññaṁ jīvitā voropeyyā”ti ?",
  "tika-s0203t1:77_9": "“Aṭṭhānametaṁ,",
  "tika-s0203t1:77_10": "bhikkhave,",
  "tika-s0203t1:77_11": "anavakāso,",
  "tika-s0203t1:77_12": "yaṁ diṭṭhisampanno puggalo sañcicca pāṇaṁ jīvitā voropeyya,",
  "tika-s0203t1:77_13": "netaṁ ṭhānaṁ vijjatī”ti vacanato,",
  "tika-s0203t1:77_14": "“etampi aṭṭhāna”nti vuttaṁ.",
  "tika-s0203t1:77_15": "Tenāha “sacepi hī”tiādi.",
  "tika-s0203t1:77_16": "Baladīpanatthanti saddhādibalasamannāgamadīpanatthaṁ.",
  "tika-s0203t1:77_17": "Ariyamaggenāgatasaddhādibalavasena hi ariyasāvako tādisaṁ sāvajjaṁ na karoti.",
  "tika-s0203t1:78_0": "Pañcahi kāraṇehīti idaṁ atthanipphādakāni tesaṁ pubbabhāgiyāni ca kāraṇāni kāraṇabhāvasāmaññena ekajjhaṁ gahetvā vuttaṁ,",
  "tika-s0203t1:78_1": "na pana sabbesaṁ pañcannaṁ sahayogakkhamato.",
  "tika-s0203t1:78_2": "Ākārehīti kāraṇehi.",
  "tika-s0203t1:78_3": "Anussāvanenāti anurūpaṁ sāvanena.",
  "tika-s0203t1:78_4": "Bhedassa anurūpaṁ yathā bhedo hoti,",
  "tika-s0203t1:78_5": "evaṁ bhinditabbānaṁ bhikkhūnaṁ attano vacanassa sāvanena viññāpanena.",
  "tika-s0203t1:78_6": "Tenāha “nanu tumhe”tiādi.",
  "tika-s0203t1:78_7": "Kaṇṇamūle vacībhedaṁ katvāti etena “pākaṭaṁ katvā bhedakaravatthudīpanaṁ vohāro,",
  "tika-s0203t1:78_8": "tattha attano nicchitamatthaṁ rahassavasena viññāpanaṁ anussāvana”nti dasseti.",
  "tika-s0203t1:79_0": "Kammameva uddeso vā pamāṇanti tehi saṅghabhedasiddhito vuttaṁ,",
  "tika-s0203t1:79_1": "itare pana tesaṁ pubbabhāgabhūtā.",
  "tika-s0203t1:79_2": "Tenāha “vohārā”tiādi.",
  "tika-s0203t1:79_3": "Tatthāti vohāre.",
  "tika-s0203t1:79_4": "Cutianantaraṁ phalaṁ anantaraṁ nāma,",
  "tika-s0203t1:79_5": "tasmiṁ anantare niyuttāni tannibbattanena anantarakaraṇasīlāni,",
  "tika-s0203t1:79_6": "anantarappayojanāni cāti ānantariyāni,",
  "tika-s0203t1:79_7": "tāni eva “ānantariyakammānī”ti vuttāni.",
  "tika-s0203t1:80_0": "Kammatoti “evaṁ ānantariyakammaṁ hoti,",
  "tika-s0203t1:80_1": "evaṁ anantariyakammasadisa”nti evaṁ kammavibhāgato.",
  "tika-s0203t1:80_2": "Dvāratoti kāyādidvārato.",
  "tika-s0203t1:80_3": "Kappaṭṭhitiyatoti “idaṁ kappaṭṭhitikavipākaṁ,",
  "tika-s0203t1:80_4": "idaṁ na kappaṭṭhitikavipāka”nti evaṁ kappaṭṭhitiyavibhāgato.",
  "tika-s0203t1:80_5": "Pākāti “idamettha vipaccati,",
  "tika-s0203t1:80_6": "idaṁ na vipaccatī”ti vipaccanavibhāgato.",
  "tika-s0203t1:80_7": "Sādhāraṇādīhīti gahaṭṭhapabbajitānaṁ sādhāraṇāsādhāraṇato,",
  "tika-s0203t1:80_8": "ādi-saddena vedanādivibhāgato ca.",
  "tika-s0203t1:81_0": "Yasmā manussattabhāve ṭhitasseva ca kusaladhammānaṁ tikkhavisadasūrabhāvāpatti,",
  "tika-s0203t1:81_1": "yathā taṁ tiṇṇampi bodhisattānaṁ bodhittayanibbattiyaṁ,",
  "tika-s0203t1:81_2": "evaṁ manussabhāve ṭhitasseva akusaladhammānampi tikkhavisadasūrabhāvāpattīti āha “manussabhūtassevā”ti.",
  "tika-s0203t1:81_3": "Pākatikamanussānampi ca kusaladhammānaṁ visesappatti vimānavatthuaṭṭhakathāyaṁ vuttanayena veditabbā.",
  "tika-s0203t1:81_4": "Yathā vutto ca attho samānajātiyassa vikopane kammaṁ garutaraṁ,",
  "tika-s0203t1:81_5": "na tathā vijātiyassāti vuttaṁ –",
  "tika-s0203t1:81_6": "“manussabhūtaṁ mātaraṁ vā pitaraṁ vā”ti.",
  "tika-s0203t1:81_7": "Liṅge parivatte ca so eva ekakammanibbatto bhavaṅgappabandho,",
  "tika-s0203t1:81_8": "jīvitindriyappabandho ca,",
  "tika-s0203t1:81_9": "na aññoti āha “api parivattaliṅga”nti.",
  "tika-s0203t1:81_10": "Arahantepi eseva nayo.",
  "tika-s0203t1:81_11": "Tassa vipākantiādi kammassa ānantariyabhāvasamatthanaṁ,",
  "tika-s0203t1:81_12": "catukoṭikañcettha sambhavati.",
  "tika-s0203t1:81_13": "Tattha paṭhamā koṭi dassitā,",
  "tika-s0203t1:81_14": "itarāsu visaṅketaṁ dassetuṁ,",
  "tika-s0203t1:81_15": "“yo panā”tiādi vuttaṁ.",
  "tika-s0203t1:81_16": "Yadipi tattha visaṅketo,",
  "tika-s0203t1:81_17": "kammaṁ pana garutaraṁ ānantariyasadisaṁ bhāyitabbanti āha –",
  "tika-s0203t1:81_18": "“ānantariyaṁ āhacceva tiṭṭhatī”ti.",
  "tika-s0203t1:81_19": "Ayaṁ pañhoti ñāpanicchānibbattā kathā.",
  "tika-s0203t1:82_0": "Ānantariyaṁ phusati maraṇādhippāyeneva ānantariyavatthuno vikopitattā.",
  "tika-s0203t1:82_1": "Ānantariyaṁ na phusati ānantariyavatthuabhāvato.",
  "tika-s0203t1:82_2": "Sabbattha hi purimaṁ abhisandhicittaṁ appamāṇaṁ,",
  "tika-s0203t1:82_3": "vadhakacittaṁ pana tadārammaṇaṁ jīvitindriyañca ānantariyanānantariyabhāve pamāṇanti daṭṭhabbaṁ.",
  "tika-s0203t1:82_4": "Saṅgāmacatukkaṁ sampattavasena yojetabbaṁ.",
  "tika-s0203t1:83_0": "Tenevāti teneva payogena.",
  "tika-s0203t1:83_1": "Arahantaghāto hotiyeva arahato māritattā.",
  "tika-s0203t1:83_2": "Puthujjanasseva dinnaṁ hotīti yasmā yathā vadhakacittaṁ paccuppannārammaṇampi pabandhavicchedavasena ca jīvitindriyaṁ ārammaṇaṁ katvā pavattati,",
  "tika-s0203t1:83_3": "na evaṁ cāgacetanā,",
  "tika-s0203t1:83_4": "sā hi cajitabbavatthuṁ ārammaṇaṁ katvā cajanamattameva hoti,",
  "tika-s0203t1:83_5": "aññasantakabhāvakaraṇañca tassa cajanaṁ,",
  "tika-s0203t1:83_6": "tasmā yassa taṁ santakaṁ kataṁ.",
  "tika-s0203t1:83_7": "Tasseva dinnaṁ hotīti.",
  "tika-s0203t1:84_0": "Lohitaṁ samo saratīti abhighātena pakuppamānaṁ sañcitaṁ hoti.",
  "tika-s0203t1:84_1": "Mahantataranti garutaraṁ.",
  "tika-s0203t1:84_2": "Sarīrapaṭijaggane viyāti satthurūpakāyapaṭijaggane viya.",
  "tika-s0203t1:85_0": "Asannipatiteti idaṁ sāmaggiyadīpanaṁ.",
  "tika-s0203t1:85_1": "Bhedo ca hotīti saṅghassa bhedo hoti.",
  "tika-s0203t1:85_2": "Vaṭṭatīti saññāyāti īdisakaraṇaṁ saṅghassa bhedāya na hotīti saññāya.",
  "tika-s0203t1:85_3": "Navato ūnaparisāyaṁ karontassa tathāti yojetabbaṁ,",
  "tika-s0203t1:85_4": "tathāti iminā “na ānantariyakammanti” imaṁ ākaḍḍhati,",
  "tika-s0203t1:85_5": "na pana “bhedo hotī”ti idaṁ.",
  "tika-s0203t1:85_6": "Heṭṭhimantena hi navannameva vasena saṅghabhedo.",
  "tika-s0203t1:85_7": "Dhammavādino anavajjā yathādhammaṁ avaṭṭhānato.",
  "tika-s0203t1:85_8": "Saṅghabhedassa pubbabhāgo saṅgharāji.",
  "tika-s0203t1:86_0": "Kāyadvārameva pūrenti kāyakammabhāveneva lakkhitabbato.",
  "tika-s0203t1:87_0": "“Saṇṭhahante hi…pe…",
  "tika-s0203t1:87_1": "muccatī”ti idaṁ kappaṭṭhakathāya na sameti.",
  "tika-s0203t1:87_2": "Tathā hi kappaṭṭhakathāyaṁ vuttaṁ –",
  "tika-s0203t1:87_3": "“āpāyikoti idaṁ suttaṁ yaṁ so ekaṁ kappaṁ asītibhāge katvā tato ekabhāgamattaṁ kālaṁ tiṭṭheyya,",
  "tika-s0203t1:87_4": "taṁ āyukappaṁ sandhāya vutta”nti.",
  "tika-s0203t1:87_5": "Kappavināseyevāti pana āyukappavināseyevāti atthe sati natthi virodho.",
  "tika-s0203t1:87_6": "Ettha ca saṇṭhahanteti idampi “svevavinassissatī”ti viya abhūtaparikappavasena vuttaṁ.",
  "tika-s0203t1:87_7": "Ekadivasameva niraye paccati tato paraṁ kappābhāve āyukappassapi abhāvatoti avirodhato atthayojanā daṭṭhabbā.",
  "tika-s0203t1:87_8": "Sesānīti saṅghabhedato aññāni ānantariyakammāni.",
  "tika-s0203t1:88_0": "Ahosikammaṁ…pe…",
  "tika-s0203t1:88_1": "saṅkhyaṁ gacchanti,",
  "tika-s0203t1:88_2": "evaṁ sati kathaṁ nesaṁ ānantariyatā cutianantaraṁ vipākadānābhāvato.",
  "tika-s0203t1:88_3": "Atha sati phaladāne cutianantaro eva etesaṁ phalakālo,",
  "tika-s0203t1:88_4": "na aññoti phalakālaniyamena niyatatā nicchitā,",
  "tika-s0203t1:88_5": "na phaladānaniyamena,",
  "tika-s0203t1:88_6": "evampi niyataphalakālānaṁ aññesampi upapajjavedanīyānaṁ diṭṭhadhammavedanīyānañca niyatatā āpajjeyya.",
  "tika-s0203t1:88_7": "Tasmā vipākadhammadhammānaṁ paccayantaravikalatādīhi avipaccamānānampi attano sabhāvena vipākadhammatā",
  "tika-s0203t1:88_8": "viya balavatā ānantariyena vipāke dinne avipaccamānānampi ānantariyānaṁ phaladāne niyatasabhāvā ānantariyasabhāvā",
  "tika-s0203t1:88_9": "ca pavattīti attano sabhāvena phaladānaniyameneva niyatatā ānantariyatā ca veditabbā.",
  "tika-s0203t1:88_10": "Avassañca ānantariyasabhāvā tato eva niyatasabhāvā ca tesaṁ pavattīti sampaṭicchitabbametaṁ aññassa balavato",
  "tika-s0203t1:88_11": "ānantariyassa abhāve cutianantaraṁ ekantena phaladānato.",
  "tika-s0203t1:89_0": "Nanu evaṁ aññesampi upapajjavedanīyānaṁ aññasmiṁ vipākadāyake asati cutianantaramekantena phaladānato",
  "tika-s0203t1:89_1": "niyatasabhāvā anantariyasabhāvā ca pavatti āpajjatīti?",
  "tika-s0203t1:89_2": "Nāpajjati.",
  "tika-s0203t1:89_3": "Asamānajātikena cetopaṇidhivasena upaghātakena ca nivattetabbavipākattā anantare ekantaphaladāyakattābhāvā.",
  "tika-s0203t1:89_4": "Na pana ānantariyakānaṁ paṭhamajjhānādīnaṁ dutiyajjhānādīni viya asamānajātikaṁ phalanivattakaṁ atthi sabbānantariyānaṁ avīciphalattā.",
  "tika-s0203t1:89_5": "Na ca heṭṭhūpapattiṁ icchato sīlavato cetopaṇidhi viya uparūpapattijanakakammaphalaṁ ānantariyaphalaṁ",
  "tika-s0203t1:89_6": "nivattetuṁ samattho cetopaṇidhi atthi anicchantasseva avīcipātanato,",
  "tika-s0203t1:89_7": "na ca ānantariyopaghātakaṁ kiñci kammaṁ atthi,",
  "tika-s0203t1:89_8": "tasmā tesaṁyeva anantare ekantavipākajanakasabhāvā pavattīti.",
  "tika-s0203t1:89_9": "Anekāni ca ānantariyāni katāni ekanteneva vipāke niyatasabhāvattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-s0203t1:89_10": "Tesu pana samānasabhāvesu ekena vipāke dinne itarāni attanā kātabbakiccassa teneva katattā na dutiyaṁ tatiyaṁ vā paṭisandhiṁ karonti.",
  "tika-s0203t1:89_11": "Na samatthatāvighātattāti natthi tesaṁ ānantariyakatā nivatti;",
  "tika-s0203t1:89_12": "garutarabhāvo pana tesu labbhatevāti saṅghabhedassa siyā garutarabhāvoti, “yena…pe…",
  "tika-s0203t1:89_13": "vipaccatī”ti āha.",
  "tika-s0203t1:89_14": "Ekassa pana aññāni upatthambhakāni hontīti daṭṭhabbāni.",
  "tika-s0203t1:89_15": "Paṭisandhivasena vipaccatīti vacanena itaresaṁ pavattivipākadāyitā anuññātā viya dissati.",
  "tika-s0203t1:89_16": "No vā tathā sīlavatīti yathā pitā sīlavā,",
  "tika-s0203t1:89_17": "tathā sīlavatī no vā hotīti yojanā.",
  "tika-s0203t1:89_18": "Sace mātā sīlavatī,",
  "tika-s0203t1:89_19": "mātughāto paṭisandhivasena vipaccatīti yojanā.",
  "tika-s0203t1:90_0": "Pakatattoti anukkhitto. Samānasaṁvāsakoti apārājiko. Samānasīmāyanti ekasīmāyaṁ.",
  "tika-s0203t1:91_0": "Satthukiccaṁ kātuṁ asamatthoti yaṁ satthārā kātabbakiccaṁ anusāsanādi,",
  "tika-s0203t1:91_1": "taṁ kātuṁ asamatthoti bhagavantaṁ paccakkhāya.",
  "tika-s0203t1:91_2": "Aññaṁ titthakaranti aññaṁ satthāraṁ.",
  "tika-s0203t1:92_0": "129.",
  "tika-s0203t1:92_1": "Abhijātiādisu pakappanena devatūpasaṅkamanādinā jātacakkavāḷena samānayogakkhemaṁ dasasahassaparimāṇaṁ ṭhānaṁ jātikhettaṁ,",
  "tika-s0203t1:92_2": "saraseneva āṇāpavattiṭṭhānaṁ āṇākhettaṁ,",
  "tika-s0203t1:92_3": "visayabhūtaṁ ṭhānaṁ visayakhettaṁ.",
  "tika-s0203t1:92_4": "Dasasahassī lokadhātūti imāya lokadhātuyā saddhiṁ imaṁ lokadhātuṁ parivāretvā ṭhitā dasasahassī lokadhātu.",
  "tika-s0203t1:92_5": "Tattakānaṁyeva jātikhettabhāvo dhammatāvasena veditabbo.",
  "tika-s0203t1:92_6": "“Pariggahavasenā”ti keci.",
  "tika-s0203t1:92_7": "“Sabbesampi buddhānaṁ tattakaṁ eva jātikhettaṁ tannivāsīnaṁyeva ca devatānaṁ dhammābhisamayo”ti ca vadanti.",
  "tika-s0203t1:92_8": "Mātukucchiokkamanakālādīnaṁ channaṁ eva gahaṇaṁ nidassanamattaṁ mahābhinīhārādikālepi tassa pakampanassa labbhamānato.",
  "tika-s0203t1:92_9": "Āṇākhettaṁ nāma yaṁ ekajjhaṁ saṁvaṭṭati ca vivaṭṭati ca.",
  "tika-s0203t1:92_10": "Āṇā vattati āṇāya tannivāsīnaṁ devatānaṁ sirasā sampaṭicchanena,",
  "tika-s0203t1:92_11": "tañca kho kevalaṁ buddhānaṁ ānubhāveneva,",
  "tika-s0203t1:92_12": "na adhippāyavasena,",
  "tika-s0203t1:92_13": "adhippāyavasena pana “yāvatā vā pana ākaṅkheyyā”ti vacanato tato parampi āṇā pavatteyya.",
  "tika-s0203t1:93_0": "Na uppajjantīti pana atthīti,",
  "tika-s0203t1:93_1": "“na me ācariyo atthi,",
  "tika-s0203t1:93_2": "sadiso me na vijjatī”tiādiṁ imissaṁ lokadhātuyaṁ ṭhatvā vadantena bhagavatā,",
  "tika-s0203t1:93_3": "“kiṁ panāvuso sāriputta,",
  "tika-s0203t1:93_4": "atthetarahi aññe samaṇā vā brāhmaṇā vā bhagavatā samasamā sambodhiyanti,",
  "tika-s0203t1:93_5": "evaṁ puṭṭho ahaṁ, bhante,",
  "tika-s0203t1:93_6": "noti vadeyya”nti,",
  "tika-s0203t1:93_7": "vatvā tassa kāraṇaṁ dassetuṁ,",
  "tika-s0203t1:93_8": "“aṭṭhānametaṁ anavakāso,",
  "tika-s0203t1:93_9": "yaṁ ekissā lokadhātuyā dve arahanto sammāsambuddhā”ti imaṁ suttaṁ dassentena dhammasenāpatinā ca buddhakhettabhūtaṁ",
  "tika-s0203t1:93_10": "imaṁ lokadhātuṁ ṭhapetvā aññattha anuppatti vuttā hotīti adhippāyo.",
  "tika-s0203t1:94_0": "Ekatoti saha,",
  "tika-s0203t1:94_1": "ekasmiṁ kāleti attho.",
  "tika-s0203t1:94_2": "So pana kālo kathaṁ paricchinnoti carimabhave paṭisandhiggahaṇato paṭṭhāya yāva dhātuparinibbānāti dassento “tatthā”tiādimāha.",
  "tika-s0203t1:94_3": "Nisinnakālato paṭṭhāyāti paṭilomakkamena vadati.",
  "tika-s0203t1:94_4": "Parinibbānato paṭṭhāyāti anupādisesāya nibbānadhātuyā parinibbānato paṭṭhāya.",
  "tika-s0203t1:94_5": "Etthantareti carimabhave bodhisattassa paṭisandhiggahaṇaṁ dhātuparinibbānanti etesaṁ antare.",
  "tika-s0203t1:95_0": "Aññassa buddhassa uppatti na nivāritā,",
  "tika-s0203t1:95_1": "tattha kāraṇaṁ dassetuṁ “tīṇi hī”tiādi vuttaṁ.",
  "tika-s0203t1:95_2": "Paṭipattiantaradhānena hi sāsanassa osakkitattā aparassa buddhassa uppatti laddhāvasarā hoti.",
  "tika-s0203t1:95_3": "Paṭipadāti paṭivedhāvahā pubbabhāgapaṭipadā.",
  "tika-s0203t1:95_4": "“Pariyatti pamāṇa”nti vatvā tamatthaṁ bodhisattaṁ nidassanaṁ katvā dassetuṁ,",
  "tika-s0203t1:95_5": "“yathā”tiādi vuttaṁ tayidaṁ hīnaṁ katanti daṭṭhabbaṁ.",
  "tika-s0203t1:95_6": "Niyyānikadhammassa ṭhitiñhi dassento aniyyānikadhammaṁ nidasseti.",
  "tika-s0203t1:96_0": "Mātikāya antarahitāyāti,",
  "tika-s0203t1:96_1": "“yo pana bhikkhū”tiādinayappattā sikkhāpadapāḷi mātikā,",
  "tika-s0203t1:96_2": "tāya antarahitāya nidānuddesasaṅkhāte pātimokkhuddese pabbajjāyupasampadākammesu ca sāsanaṁ tiṭṭhatīti attho.",
  "tika-s0203t1:96_3": "Atha vā pātimokkhe dharanteyeva pabbajjā upasampadā ca,",
  "tika-s0203t1:96_4": "evaṁ sati tadubhayaṁ pātimokkhe antogadhaṁ tadubhayābhāve pātimokkhābhāvato,",
  "tika-s0203t1:96_5": "tasmā tayidaṁ tayaṁ sāsanassa ṭhitihetūti āha –",
  "tika-s0203t1:96_6": "“pātimokkhapabbajjāupasampadāsu ṭhitāsu sāsanaṁ tiṭṭhatī”ti.",
  "tika-s0203t1:96_7": "Yasmā vā upasampadādhīnaṁ pātimokkhaṁ,",
  "tika-s0203t1:96_8": "upasampadā ca pabbajjādhīnā,",
  "tika-s0203t1:96_9": "tasmā pātimokkhe siddhe,",
  "tika-s0203t1:96_10": "siddhāsu pabbajjāupasampadāsu ca sāsanaṁ tiṭṭhati.",
  "tika-s0203t1:96_11": "Pacchimapaṭivedhato hi paraṁ paṭivedhasāsanaṁ,",
  "tika-s0203t1:96_12": "pacchimasīlato ca paraṁ paṭipattisāsanaṁ vinaṭṭhaṁ nāma hoti.",
  "tika-s0203t1:96_13": "Osakkitaṁ nāmāti pacchimakapaṭivedhasīlabhedadvayaṁ ekato katvā tato paraṁ vinaṭṭhaṁ nāma hotīti attho.",
  "tika-s0203t1:97_0": "Tena kāmaṁ “sāsanaṭṭhitiyā pariyatti pamāṇa”nti vuttaṁ,",
  "tika-s0203t1:97_1": "pariyatti pana paṭipattihetukāti paṭipattiyā asati appatiṭṭhā hoti,",
  "tika-s0203t1:97_2": "tasmā paṭipattiantaradhānaṁ sāsanosakkanassa visesakāraṇanti dassetvā tayidaṁ sāsanosakkanaṁ dhātuparinibbānosānanti dassetuṁ,",
  "tika-s0203t1:97_3": "“tīṇi parinibbānānī”ti vuttaṁ.",
  "tika-s0203t1:98_0": "Kāruññanti paridevanakāruññaṁ.",
  "tika-s0203t1:98_1": "Jambudīpe dīpantaresu devanāgabrahmalokesu ca vippakiritvā ṭhitānaṁ dhātūnaṁ mahābodhipallaṅke ekajjhaṁ sannipatanaṁ,",
  "tika-s0203t1:98_2": "rasmivissajjanaṁ,",
  "tika-s0203t1:98_3": "tattha tejodhātuyā uṭṭhānaṁ,",
  "tika-s0203t1:98_4": "ekajālībhāvo cāti sabbametaṁ satthu adhiṭṭhānavaseneva veditabbaṁ.",
  "tika-s0203t1:99_0": "Anacchariyattāti dvīsupi uppajjamānesu acchariyattābhāvadosatoti attho.",
  "tika-s0203t1:99_1": "Buddhā nāma majjhe bhinnaṁ suvaṇṇaṁ viya ekasadisāti tesaṁ desanāpi ekarasā evāti āha –",
  "tika-s0203t1:99_2": "“desanāya ca visesābhāvato”ti.",
  "tika-s0203t1:99_3": "Etenapi anacchariyattameva sādheti.",
  "tika-s0203t1:99_4": "Vivādabhāvatoti etena vivādābhāvatthaṁ dve ekato na uppajjantīti dasseti.",
  "tika-s0203t1:100_0": "Tatthāti milindapañhe.",
  "tika-s0203t1:100_1": "Ekaṁ buddhaṁ dhāretīti ekabuddhadhāraṇī.",
  "tika-s0203t1:100_2": "Etena evaṁ sabhāvā ete buddhaguṇā,",
  "tika-s0203t1:100_3": "yena dutiyabuddhaguṇe dhāretuṁ asamatthā ayaṁ lokadhātūti dasseti.",
  "tika-s0203t1:100_4": "Paccayavisesanipphannānañhi guṇadhammānaṁ bhāriyo viseso na sakkā dhāretunti,",
  "tika-s0203t1:100_5": "“na dhāreyyā”ti vatvā tameva adhāraṇaṁ pariyāyantarenapi pakāsento “caleyyā”tiādimāha.",
  "tika-s0203t1:100_6": "Tattha caleyyāti paripphandeyya.",
  "tika-s0203t1:100_7": "Kampeyyāti pavedheyya.",
  "tika-s0203t1:100_8": "Nameyyāti ekapassena nameyya.",
  "tika-s0203t1:100_9": "Onameyyāti osīdeyya.",
  "tika-s0203t1:100_10": "Vinameyyāti vividhaṁ itocito ca nameyya.",
  "tika-s0203t1:100_11": "Vikireyyāti vātena thusamuṭṭhi viya vippakireyya.",
  "tika-s0203t1:100_12": "Vidhameyyāti vinasseyya.",
  "tika-s0203t1:100_13": "Viddhaṁseyyāti sabbaso viddhastā bhaveyya.",
  "tika-s0203t1:100_14": "Tathābhūtā ca katthaci na tiṭṭheyyāti āha “na ṭhānamupagaccheyyā”ti.",
  "tika-s0203t1:101_0": "Idāni tattha nidassanaṁ dassento, “yathā,",
  "tika-s0203t1:101_1": "mahārājā”tiādimāha.",
  "tika-s0203t1:101_2": "Tattha samupādikāti samaṁ uddhaṁ pajjati pavattatīti samupādikā,",
  "tika-s0203t1:101_3": "udakassa upari samaṁ gāminīti attho.",
  "tika-s0203t1:101_4": "Vaṇṇenāti saṇṭhānena.",
  "tika-s0203t1:101_5": "Pamāṇenāti ārohena.",
  "tika-s0203t1:101_6": "Kisathūlenāti kisathūlabhāvena,",
  "tika-s0203t1:101_7": "pariṇāhenāti attho.",
  "tika-s0203t1:102_0": "Chādentanti rocentaṁ ruciṁ uppādentaṁ.",
  "tika-s0203t1:102_1": "Tandīkatoti tena bhojanena tandībhūto.",
  "tika-s0203t1:102_2": "Anonamitadaṇḍajātoti yāvadatthaṁ bhojanena onamituṁ asakkuṇeyyatāya anonamitadaṇḍo viya jāto.",
  "tika-s0203t1:102_3": "Sakiṁ bhutto vameyyāti ekampi ālopaṁ ajjhoharitvā vameyyāti attho.",
  "tika-s0203t1:103_0": "Atidhammabhārena pathavī calatīti dhammena nāma pathavī tiṭṭheyya.",
  "tika-s0203t1:103_1": "Sā kiṁ teneva calati vinassatīti adhippāyena pucchati.",
  "tika-s0203t1:103_2": "Puna thero “ratanaṁ nāma loke kuṭumbaṁ sandhārentaṁ abhimatañca lokena attano garusabhāvatāya sakaṭabhaṅgassa kāraṇaṁ atibhārabhūtaṁ diṭṭhaṁ.",
  "tika-s0203t1:103_3": "Evaṁdhammo ca hitasukhavisesehi taṁsamaṅginaṁ dhārento abhimato ca viññūnaṁ gambhīrappameyyabhāvena garusabhāvattā",
  "tika-s0203t1:103_4": "atibhārabhūto pathavīcalanassa kāraṇaṁ hotī”ti dassento, “idha, mahārāja,",
  "tika-s0203t1:103_5": "dve sakaṭā”tiādimāha.",
  "tika-s0203t1:103_6": "Eteneva tathāgatassa mātukucchiokkamanādikāle pathavīkampanakāraṇaṁ saṁvaṇṇitanti daṭṭhabbaṁ.",
  "tika-s0203t1:103_7": "Ekasakaṭato ratananti ekasmā,",
  "tika-s0203t1:103_8": "ekassa vā sakaṭassa ratanaṁ,",
  "tika-s0203t1:103_9": "tasmā sakaṭato gahetvāti attho.",
  "tika-s0203t1:104_0": "Osāritanti uccāritaṁ, vuttanti attho. Aggoti sabbasattehi aggo.",
  "tika-s0203t1:105_0": "Sabhāvapakatīti sabhāvabhūtā akittimā pakati.",
  "tika-s0203t1:105_1": "Kāraṇamahantatāyāti mahantehi buddhakārakadhammehi pāramitāsaṅkhātehi kāraṇehi buddhaguṇānaṁ nibbattitoti vuttaṁ hoti.",
  "tika-s0203t1:105_2": "Pathaviādīni mahantāni vatthūni,",
  "tika-s0203t1:105_3": "mahantā ca sakkabhāvādayo attano attano visaye ekekā eva,",
  "tika-s0203t1:105_4": "sammāsambuddhopi mahanto attano visaye ekova,",
  "tika-s0203t1:105_5": "ko ca tassa visayo?",
  "tika-s0203t1:105_6": "Buddhabhūmi,",
  "tika-s0203t1:105_7": "yāvatakaṁ vā ñeyyaṁ.",
  "tika-s0203t1:105_8": "Evaṁ “ākāso viya anantavisayo bhagavā ekova hotī”ti vadanto paracakkavāḷesu dutiyassa buddhassa abhāvaṁ dasseti.",
  "tika-s0203t1:106_0": "Imināvapadenāti “ekissā lokadhātuyā”ti iminā eva padena.",
  "tika-s0203t1:106_1": "Dasacakkavāḷasahassāni gahitāni jātikhettattā.",
  "tika-s0203t1:106_2": "Ekacakkavāḷenevāti iminā ekacakkavāḷeneva. Yathā –",
  "tika-s0203t1:106_3": "“imasmiṁyeva cakkavāḷe uppajjantī”ti vutte imasmimpi cakkavāḷe jambudīpeyeva,",
  "tika-s0203t1:106_4": "tatthapi majjhimapadese evāti paricchindituṁ vaṭṭati;",
  "tika-s0203t1:106_5": "evaṁ “ekissā lokadhātuyā”ti jātikhette adhippetepi imināva cakkavāḷena paricchindituṁ vaṭṭati.",
  "tika-s0203t1:107_0": "Vivādūpacchedatoti vivādūpacchedakāraṇā.",
  "tika-s0203t1:107_1": "Dvīsu uppannesu yo vivādo bhaveyya,",
  "tika-s0203t1:107_2": "tassa anuppādoyevettha vivādupacchedo.",
  "tika-s0203t1:107_3": "Ekasmiṁ dīpetiādinā dīpantarepi ekajjhaṁ na uppajjanti,",
  "tika-s0203t1:107_4": "pageva ekadīpeti dasseti.",
  "tika-s0203t1:107_5": "So parihāyethāti cakkavāḷassa padese eva vattitabbattā parihāyeyya.",
  "tika-s0203t1:108_0": "130.Manussattanti manussabhāvo tasseva pabbajjādiguṇasampattiādīnaṁ yoggabhāvato.",
  "tika-s0203t1:108_1": "Liṅgasampattīti purisabhāvo.",
  "tika-s0203t1:108_2": "Hetūti manovacīpaṇidhānapubbikā hetusampadā.",
  "tika-s0203t1:108_3": "Satthāradassananti satthusammukhībhāvo.",
  "tika-s0203t1:108_4": "Pabbajjāti kammakiriyavādīsu tāpasesu,",
  "tika-s0203t1:108_5": "bhikkhūsu vā pabbajjā.",
  "tika-s0203t1:108_6": "Guṇasampattīti abhiññādiguṇasampadā.",
  "tika-s0203t1:108_7": "Adhikāroti buddhaṁ uddissa adhiko sakkāro.",
  "tika-s0203t1:108_8": "Chandatāti sammāsambodhiṁ uddissa sātisayo kattukamyatākusalacchando.",
  "tika-s0203t1:108_9": "Aṭṭhadhammasamodhānāti etesaṁ aṭṭhannaṁ dhammānaṁ samāyogena.",
  "tika-s0203t1:108_10": "Abhinīhāroti kāyapaṇidhānaṁ.",
  "tika-s0203t1:108_11": "Samijjhatīti nipphajjatīti ayamettha saṅkhepo,",
  "tika-s0203t1:108_12": "vitthāro pana paramatthadīpaniyā cariyāpiṭakavaṇṇanāya vuttanayeneva veditabbo.",
  "tika-s0203t1:109_0": "Sabbākāraparipūramevāti paripuṇṇalakkhaṇatāya sattussadādīhi sabbākārehi sampannameva.",
  "tika-s0203t1:109_1": "Na hi itthiyā kosohitavatthaguyhatā sambhavati,",
  "tika-s0203t1:109_2": "dutiyapakati ca nāma paṭhamapakatito nihīnā eva.",
  "tika-s0203t1:109_3": "Tenevāha anantaravāre “yasmā”tiādi.",
  "tika-s0203t1:110_0": "Idha purisassa tattha nibbattanatoti imasmiṁ manussaloke purisabhūtassa tattha brahmaloke brahmattabhāvena nibbattanato.",
  "tika-s0203t1:110_1": "Tena asatipi purisaliṅge purisākārā brahmāno hontīti dasseti.",
  "tika-s0203t1:110_2": "Taṁyeva hi purisākāraṁ sandhāya vuttaṁ –",
  "tika-s0203t1:110_3": "“yaṁ puriso brahmattaṁ kareyyā”ti.",
  "tika-s0203t1:110_4": "Tenevāha “samānepī”tiādi.",
  "tika-s0203t1:110_5": "Yadi evaṁ itthiyo brahmaloke na uppajjantīti āha “brahmatta”ntiādi.",
  "tika-s0203t1:111_0": "131.Kāyaduccaritassātiādipāḷiyā kammaniyāmo nāma kathito.",
  "tika-s0203t1:111_1": "Samañjanaṁ samaṅgo,",
  "tika-s0203t1:111_2": "so etassa atthīti samaṅgī,",
  "tika-s0203t1:111_3": "samannāgato.",
  "tika-s0203t1:111_4": "Samañjanasīlo vā samaṅgī.",
  "tika-s0203t1:111_5": "Pubbabhāge āyūhanasamaṅgitā,",
  "tika-s0203t1:111_6": "sanniṭṭhāpakacetanāvasena cetanāsamaṅgitā.",
  "tika-s0203t1:111_7": "Cetanāsantativasena vā āyūhanasamaṅgitā,",
  "tika-s0203t1:111_8": "taṁtaṁcetanākhaṇavasena cetanāsamaṅgitā.",
  "tika-s0203t1:111_9": "Katūpacitassa avipakkavipākassa kammassa vasena kammasamaṅgitā,",
  "tika-s0203t1:111_10": "kamme pana vipaccituṁ āraddhe vipākappavattivasena vipākasamaṅgitā.",
  "tika-s0203t1:111_11": "Kammādīnaṁ upaṭṭhānakālavasena upaṭṭhānasamaṅgitā.",
  "tika-s0203t1:111_12": "Kusalākusalakammāyūhanakkhaṇeti kusalakammassa ca akusalakammassa ca samīhanakkhaṇe.",
  "tika-s0203t1:111_13": "Tathāti iminā kusalākusalakammapadaṁ ākaḍḍhati.",
  "tika-s0203t1:111_14": "Yathā kataṁ kammaṁ phaladānasamatthaṁ hoti,",
  "tika-s0203t1:111_15": "tathā kataṁ upacitaṁ.",
  "tika-s0203t1:111_16": "Vipākārahanti dutiyabhavādīsu vipaccanārahaṁ.",
  "tika-s0203t1:111_17": "Uppajjamānānaṁ upapattinimittaṁ upaṭṭhātīti yojanā.",
  "tika-s0203t1:111_18": "Calatīti parivattati.",
  "tika-s0203t1:111_19": "Ekena hi kammunā tajje nimitte upaṭṭhāpite paccayavisesavasena tato aññena kammunā aññassa nimittassa upaṭṭhānaṁ parivattanaṁ.",
  "tika-s0203t1:112_0": "Sunakhajīvikoti sunakhehi jīvanasīlo.",
  "tika-s0203t1:112_1": "Talasantharaṇapūjanti bhūmitalassa pupphehi santaraṇapūjaṁ.",
  "tika-s0203t1:112_2": "Āyūhanacetanākammasamaṅgitāvasenāti kāyaduccaritassa aparāparaṁ āyūhanena sanniṭṭhāpakacetanāya tasseva",
  "tika-s0203t1:112_3": "pakappane kammakkhayakarañāṇena akhepitattā yathūpacitakammunā ca samaṅgibhāvassa vasena.",
  "tika-s0203t1:113_0": "132.Evaṁ sassirikanti vuttappakārena anekadhātuvibhajanādinā nānānayavicittatāya paramanipuṇagambhīratāya ca atthato byañjanato ca sasobhaṁ katvā.",
  "tika-s0203t1:114_0": "Naṁ dhārehīti ettha nanti nipātamattaṁ.",
  "tika-s0203t1:114_1": "Dhātuādivasena parivaṭṭīyanti atthā etehīti parivaṭṭā,",
  "tika-s0203t1:114_2": "desanābhedā.",
  "tika-s0203t1:114_3": "Cattāro parivaṭṭā etassa,",
  "tika-s0203t1:114_4": "etasmiṁ vāti catuparivaṭṭo,",
  "tika-s0203t1:114_5": "dhammapariyāyo.",
  "tika-s0203t1:114_6": "Dhammo ca so pariyattibhāvato yathāvuttenatthena ādāsoti dhammādāso.",
  "tika-s0203t1:114_7": "Upaṭṭhānaṭṭhena yathādhammānaṁ ādāsotipi dhammādāso.",
  "tika-s0203t1:114_8": "Yathā hi ādāsena sattānaṁ mukhe maladosaharaṇaṁ,",
  "tika-s0203t1:114_9": "evaṁ imināpi suttena yogīnaṁ mukhe maladosaharaṇaṁ.",
  "tika-s0203t1:114_10": "Tasmāti yasmā iminā suttena kilese madditvā samathādhigamena yogino jayappattā;",
  "tika-s0203t1:114_11": "tasmā amatapurappavesane ugghosanamahābheritāya ca amatadundubhi.",
  "tika-s0203t1:114_12": "Idha vuttanti imasmiṁ sutte vuttaṁ.",
  "tika-s0203t1:114_13": "Anuttaro saṅgāmavijayoti anuttarabhāvato kilesasaṅgāmavijayo,",
  "tika-s0203t1:114_14": "“vijeti etenā”ti katvā.",
  "tika-s0203t1:114_15": "Sesaṁ suviññeyyameva.",
  "tika-s0203t1:115_0": "Bahudhātukasuttavaṇṇanāya līnatthappakāsanā samattā.",
  "tika-s0203t1:116_0": "6. Isigilisuttavaṇṇanā",
  "tika-s0203t1:117_0": "133.",
  "tika-s0203t1:117_1": "Samaññāyati etāyāti samaññā,",
  "tika-s0203t1:117_2": "nāmanti attho.",
  "tika-s0203t1:117_3": "Ayamayaṁ nāmāti paññāpenti etāya,",
  "tika-s0203t1:117_4": "tathāpaññāpanamattanti vā paññatti, nāmameva.",
  "tika-s0203t1:117_5": "Tenāha “purimapadasseva vevacana”nti.",
  "tika-s0203t1:117_6": "Sesesupīti “paṇḍavassa pabbatassā”tiādīsu tīsu vāresupi.",
  "tika-s0203t1:118_0": "Samuṭṭhānaṁ tāva suttassa kathetvā atthasaṁvaṇṇanaṁ kātuṁ “tadā kirā”tiādi vuttaṁ.",
  "tika-s0203t1:118_1": "Na pabbatehi atthoti na bhagavato pabbatehi kathitehi attho atthi.",
  "tika-s0203t1:118_2": "Isigilibhāvoti isigilināmatā.",
  "tika-s0203t1:118_3": "Itīti iminā kāraṇena,",
  "tika-s0203t1:118_4": "imaṁ aṭṭhuppattiṁ avekkhantoti attho.",
  "tika-s0203t1:119_0": "Cetiyagabbheti cetiyaghare cetiyassa abbhantare.",
  "tika-s0203t1:119_1": "Yamakamahādvāranti yamakakavāṭayuttaṁ mahantaṁ dvāraṁ.",
  "tika-s0203t1:119_2": "Dvedhā katvāti pabbatassa abbhantare maṇḍapasaṅkhepena leṇaṁ nimminitvā dvedhā katvā tadā te tattha vasiṁsu.",
  "tika-s0203t1:120_0": "Vasitakālañca kathento tesaṁ mātuyā yāva tatiyabhavato paṭṭhāya samudāgamaṁ dassetuṁ,",
  "tika-s0203t1:120_1": "“atīte kirā”tiādi vuttaṁ.",
  "tika-s0203t1:120_2": "Patthesīti tassā kira khettakuṭiyā vīhayo bhajjantiyā tattha mahākarañjapupphappamāṇā mahantā manoharā pañcasatamattā lājā jāyiṁsu.",
  "tika-s0203t1:120_3": "Sā tā gahetvā mahante paduminipatte ṭhapesi.",
  "tika-s0203t1:120_4": "Tasmiñca samaye eko paccekabuddho tassā anuggahatthaṁ avidūre khettapāḷiyā gacchati.",
  "tika-s0203t1:120_5": "Sā taṁ disvā pasannamānasā supupphitaṁ mahantaṁ ekaṁ padumaṁ gahetvā tattha lāje pakkhipitvā paccekabuddhaṁ upasaṅkamitvā pañcapatiṭṭhitena vanditvā, “imassa, bhante,",
  "tika-s0203t1:120_6": "puññassa ānubhāvena ānubhāvasampanne pañcasataputte labheyya”nti pañca puttasatāni patthesi.",
  "tika-s0203t1:120_7": "Tasmiṁyeva khaṇeti yadā sā yathāvuttaṁ patthanaṁ paṭṭhapesi;",
  "tika-s0203t1:120_8": "tasmiṁyeva khaṇe pañcasatā migaluddakā sambhatasambhārā paripakkapaccekabodhiñāṇā tasseva paccekabuddhassa madhuramaṁsaṁ datvā,",
  "tika-s0203t1:120_9": "“etissā puttā bhaveyyāmā”ti patthayiṁsu.",
  "tika-s0203t1:120_10": "Atītāsu anekajātīsu tassā puttabhāvena āgatattā tathā tesaṁ ahosīti vadanti.",
  "tika-s0203t1:120_11": "Pāduddhāreti pāduddhāre pāduddhāre.",
  "tika-s0203t1:120_12": "Pāduddhārasīsena cettha nikkhipanaṁ āha.",
  "tika-s0203t1:121_0": "Gabbhamalaṁ nissāyāti bahi nikkhantaṁ gabbhamalaṁ nissayaṁ katvā saṁsedajabhāvena nibbattā.",
  "tika-s0203t1:121_1": "Opapātikabhāvenāti keci.",
  "tika-s0203t1:121_2": "Khayavayaṁ paṭṭhapetvāti vipassanaṁ ārabhitvā.",
  "tika-s0203t1:121_3": "Vipassanāti aniccānupassanāpubbikā sappaccayanāmarūpadassanapubbikā ca,",
  "tika-s0203t1:121_4": "saṅkhāre sammasantassa aniccalakkhaṇe diṭṭhe,",
  "tika-s0203t1:121_5": "“yadaniccaṁ taṁ dukkhaṁ,",
  "tika-s0203t1:121_6": "yaṁ dukkhaṁ tadanattā”ti sesalakkhaṇāni suviññeyyāneva honti.",
  "tika-s0203t1:121_7": "Paccekabodhiñāṇaṁ nibbattayiṁsūti dve asaṅkhyeyyāni kappānaṁ satasahassañca paccekabodhipāramitāya parinipphannattā",
  "tika-s0203t1:121_8": "ñāṇassa paripākattā vuttanayena sayameva vipassanaṁ pavattetvā matthakaṁ pāpetvā paccekabodhiñāṇaṁ adhigacchiṁsu.",
  "tika-s0203t1:121_9": "Sabbepi te taṁyeva gāthaṁ abhāsiṁsūti āha –",
  "tika-s0203t1:121_10": "“ayaṁ tesaṁ byākaraṇagāthā ahosī”ti.",
  "tika-s0203t1:122_0": "Saroruhanti sarasi jātaṁ.",
  "tika-s0203t1:122_1": "Padumapalāsapattajanti khuddakamahantehi kamaladalehi sahajātaṁ.",
  "tika-s0203t1:122_2": "Khuddakamahantakamaladalasaṅkhātāni vā padumapalāsapattāni ettha santīti padumapalāsapattaṁ,",
  "tika-s0203t1:122_3": "padumagacchaṁ.",
  "tika-s0203t1:122_4": "Tattha jātanti padumapalāsapattajaṁ.",
  "tika-s0203t1:122_5": "Supupphitanti suṭṭhu pupphitaṁ sammā vikasitaṁ.",
  "tika-s0203t1:122_6": "Bhamaragaṇānuciṇṇanti bhamaragaṇehi anukulañceva anuparibbhamitañca.",
  "tika-s0203t1:122_7": "Aniccatāyupagatanti khaṇe khaṇe vaṇṇabhedādivasena aniccatāya upagataṁ.",
  "tika-s0203t1:122_8": "Viditvāti vipassanāpaññāsahitāya maggapaññāya jānitvā.",
  "tika-s0203t1:122_9": "Eko careti tasmā aññopi mādiso hotukāmo evaṁ paṭipajjitvā eko care khaggavisāṇakappoti.",
  "tika-s0203t1:123_0": "135.",
  "tika-s0203t1:123_1": "Satisārasīlasārādisamannāgamanena sattesu sārabhūtā.",
  "tika-s0203t1:123_2": "Sabbaso vaṭṭadukkhassa vigatattā niddukkhā.",
  "tika-s0203t1:123_3": "Samucchinnataṇhatāya nittaṇhā.",
  "tika-s0203t1:123_4": "Mānacchidoti thutivacanaṁ.",
  "tika-s0203t1:124_0": "Etesaṁ ekanāmakāyevāti etesaṁ āgatānaṁ paccekabuddhānaṁ pāḷiyaṁ anāgatā aññe paccekabuddhā samānanāmakā eva.",
  "tika-s0203t1:124_1": "Vuttamevatthaṁ pākaṭīkaraṇatthaṁ “imesu hī”tiādi vuttaṁ.",
  "tika-s0203t1:124_2": "Visuṁ visuṁ avatvāti paccekaṁ sarūpato avatvā.",
  "tika-s0203t1:124_3": "Aññe cāti asādhāraṇattā āha.",
  "tika-s0203t1:124_4": "Sesaṁ suviññeyyameva.",
  "tika-s0203t1:125_0": "Isigilisuttavaṇṇanāya līnatthappakāsanā samattā.",
  "tika-s0203t1:126_0": "7. Mahācattārīsakasuttavaṇṇanā",
  "tika-s0203t1:127_0": "136.",
  "tika-s0203t1:127_1": "Dosehi ārakāti ariyaṁ.",
  "tika-s0203t1:127_2": "Tenāha “niddosa”nti.",
  "tika-s0203t1:127_3": "Sā pana niddosatā lokuttarabhāvena savisesāti āha “lokuttara”nti.",
  "tika-s0203t1:127_4": "Sammā sundaro pasattho niyyāniko samādhi sammāsamādhīti āha –",
  "tika-s0203t1:127_5": "“sammāsamādhinti maggasamādhi”nti.",
  "tika-s0203t1:127_6": "Upanisīdati ettha phalaṁ tappaṭibaddhavuttitāyāti upanisaṁ,",
  "tika-s0203t1:127_7": "kāraṇanti āha –",
  "tika-s0203t1:127_8": "“saupanisanti sappaccaya”nti.",
  "tika-s0203t1:127_9": "Parikaroti parivāretīti parikkhāroti āha –",
  "tika-s0203t1:127_10": "“saparikkhāranti saparivāra”nti.",
  "tika-s0203t1:128_0": "Parivāritāti sahajātādipaccayabhāvena parivārantehi viya upagatā.",
  "tika-s0203t1:128_1": "Purecārikāti vuṭṭhānagāminibhāvanā sahajātādipaccayavasena paccayattā purassarā. Tenāha –",
  "tika-s0203t1:128_2": "“vipassanāsammādiṭṭhi cā”ti.",
  "tika-s0203t1:128_3": "Idāni tāni kiccato dassetuṁ,",
  "tika-s0203t1:128_4": "“vipassanāsammādiṭṭhī”tiādi vuttaṁ.",
  "tika-s0203t1:128_5": "Tattha parivīmaṁsaggahaṇaṁ tattha tattha cittuppāde vīmaṁsādhipateyyena pavattiyā sammādiṭṭhiyā pubbaṅgamabhāvadassanatthaṁ.",
  "tika-s0203t1:128_6": "Tenassa maggasamādhissa nānākhaṇikaṁ pubbaṅgamabhāvaṁ dasseti.",
  "tika-s0203t1:128_7": "Vīmaṁsanapariyosāneti tathāpavattaanulomañāṇassa osāne.",
  "tika-s0203t1:128_8": "Bhūmiladdhaṁ vaṭṭaṁ samugghāṭayamānāti attano santāne dīgharattaṁ anusayitaṁ kilesavaṭṭaṁ samucchindanti.",
  "tika-s0203t1:128_9": "Vūpasamayamānāti tasseva vevacanaṁ.",
  "tika-s0203t1:128_10": "Vūpasamayamānāti vā tato eva avasiṭṭhampi vaṭṭaṁ appavattikaraṇavasena vūpasamenti.",
  "tika-s0203t1:128_11": "Tenevāha –",
  "tika-s0203t1:128_12": "“maggasammādiṭṭhi…pe…",
  "tika-s0203t1:128_13": "uppajjatī”ti.",
  "tika-s0203t1:128_14": "Sāti sammādiṭṭhi.",
  "tika-s0203t1:128_15": "Duvidhāpīti yathāvuttā duvidhāpi.",
  "tika-s0203t1:128_16": "Idha adhippetā vipassanāpaññāsahitāya maggapaññāya kiccassa dassitattā.",
  "tika-s0203t1:129_0": "Lakkhaṇe paṭivijjhamāne lakkhaṇiko dhammo paṭividdho hotīti āha –",
  "tika-s0203t1:129_1": "“micchādiṭṭhiṁ…pe…",
  "tika-s0203t1:129_2": "ārammaṇato pajānātī”ti.",
  "tika-s0203t1:129_3": "Vipassanāsammādiṭṭhiyampi eseva nayo.",
  "tika-s0203t1:129_4": "Kiccatoti bhāvanākiccato.",
  "tika-s0203t1:129_5": "Sammādiṭṭhiyaṁ tadadhigataasammohatāya asammohato pajānāti.",
  "tika-s0203t1:129_6": "Kiccatoti paṭivedhakiccato.",
  "tika-s0203t1:129_7": "Taṁ pana sabbathā asammuyhanamevāti āha “asammohato”ti.",
  "tika-s0203t1:129_8": "Evaṁ pajānanāti micchādiṭṭhi micchādiṭṭhīti yāthāvato avabodho.",
  "tika-s0203t1:129_9": "Assāti taṁsamaṅgino puggalassa.",
  "tika-s0203t1:130_0": "Dvāyanti -kāro dīghaṁ katvā vutto.",
  "tika-s0203t1:130_1": "Tenāha “dvayaṁ vadāmī”ti.",
  "tika-s0203t1:130_2": "Dve avayavā etassāti dvayaṁ.",
  "tika-s0203t1:130_3": "Tenāha “duvidhakoṭṭhāsaṁ vadāmī”ti.",
  "tika-s0203t1:130_4": "Puññassa eko bhāgo so eva puññabhāgiko,",
  "tika-s0203t1:130_5": "ka-kārassa ya-kāraṁ katvā itthiliṅgavasena “puññabhāgiyā”ti vuttaṁ.",
  "tika-s0203t1:130_6": "Upadhisaṅkhātassāti khandhapabandhasaṅkhātassa.",
  "tika-s0203t1:131_0": "Amatadvāranti ariyamaggaṁ.",
  "tika-s0203t1:131_1": "Paññapetīti niyyānādipakārato paññapeti.",
  "tika-s0203t1:131_2": "Tenāha “vibhajitvā dassetī”ti.",
  "tika-s0203t1:131_3": "Tattha sammohassa viddhaṁsanena asammohato dasseti.",
  "tika-s0203t1:131_4": "Tasmiṁ attheti amatadvārapaññāpane atthe.",
  "tika-s0203t1:131_5": "Bojjhaṅgappattāti bojjhaṅgabhāvappattā.",
  "tika-s0203t1:131_6": "Maggabhāvena niyyānabhāvena pavattiyā maggapaññāya aṭṭhannampi sādhāraṇattā samudāyassa ca avayavo aṅganti",
  "tika-s0203t1:131_7": "katvā sesadhamme aṅgikabhāvena dassento “ariyamaggassa aṅga”nti āha.",
  "tika-s0203t1:131_8": "So bhikkhūti micchādiṭṭhiṁ “micchādiṭṭhī”ti sammādiṭṭhiṁ “sammādiṭṭhī”ti jānanto bhikkhu.",
  "tika-s0203t1:131_9": "Pajahanatthāyāti samucchedavasena pajahanāya.",
  "tika-s0203t1:131_10": "Paṭilābhatthāyāti maggasammādiṭṭhiyā adhigamāya.",
  "tika-s0203t1:131_11": "Kusalavāyāmoti vipassanāsampayuttova kosallasambhūto vāyāmo.",
  "tika-s0203t1:131_12": "Saratīti sato,",
  "tika-s0203t1:131_13": "taṁ panassa saraṇaṁ satisamaṅgitāyāti āha “satiyā samannāgato”ti.",
  "tika-s0203t1:131_14": "Kāmañcettha vipassanāsammādiṭṭhiṁ yathābhūtā sammāvāyāmasatiyo sahajātā ca purejātā ca hutvā parivārenti,",
  "tika-s0203t1:131_15": "“itiyime tayo dhammā sammādiṭṭhiṁ anuparidhāvanti anuparivattantī”ti pana vacanato,",
  "tika-s0203t1:131_16": "“ettha hī”tiādinā maggasammādiṭṭhiyā eva sesadhammānaṁ yathārahaṁ sahacaraṇabhāvena parivāraṇaṁ yojitaṁ.",
  "tika-s0203t1:131_17": "Sammāsaṅkappādīnanti ādi-saddena sammāvācākammantājīvānaṁ gahaṇaṁ itaresaṁ parivārabhāvena gahitattā.",
  "tika-s0203t1:131_18": "Na hi sakkā te eva parivāre parivāravante ca katvā vattuṁ saṅkarato sammohajananato ca.",
  "tika-s0203t1:131_19": "Tayoti sammādiṭṭhivāyāmasatiyo sahajātaparivārāva honti maggakkhaṇikānaṁ tesaṁ adhippetattā vipassanākhaṇaviratīnaṁ asambhavato.",
  "tika-s0203t1:132_0": "137.Takkanavasena lokasiddhenāti adhippāyo.",
  "tika-s0203t1:132_1": "“Evañcevañca bhavitabba”nti vividhaṁ takkanaṁ kūpe viya udakassa ārammaṇassa ākaḍḍhanaṁ vitakkanaṁ vitakko.",
  "tika-s0203t1:132_2": "Saṅkappanavasenāti taṁ taṁ ārammaṇaṁ gahetvā kappanavasena.",
  "tika-s0203t1:132_3": "Takkanaṁ kappananti ca ataṁsahajātānamevāti daṭṭhabbaṁ.",
  "tika-s0203t1:132_4": "Ekaggoti iminā samādhinā laddhupakārasseva vitakkassa appanāpariyāyo hotīti dasseti.",
  "tika-s0203t1:132_5": "Visesena vā appanā vitakkassa vasena cittaṁ ārammaṇaṁ abhiropeti,",
  "tika-s0203t1:132_6": "vitakke asati kathanti āha “vitakke panā”tiādi.",
  "tika-s0203t1:132_7": "Attanoyeva dhammatāya cittaṁ ārammaṇaṁ abhiruhatīti,",
  "tika-s0203t1:132_8": "etena ārammaṇadhammānaṁ gahaṇaṁ nāma sabhāvasiddhaṁ,",
  "tika-s0203t1:132_9": "na dhammantaramapekkhati,",
  "tika-s0203t1:132_10": "vitakko pana pavattamāno ārammaṇābhiniropanavaseneva pavattatīti dasseti.",
  "tika-s0203t1:132_11": "Evaṁ santepi sabhāvāvitakkacittuppādato savitakkacittuppādassa ārammaṇaggahaṇaviseso vitakkena jātoti",
  "tika-s0203t1:132_12": "katvā vitakko cittassa ārammaṇaggahaṇe visesapaccayoti pākaṭoyamattho.",
  "tika-s0203t1:132_13": "Apare pana bhaṇanti –",
  "tika-s0203t1:132_14": "yathā koci rājavallabhaṁ,",
  "tika-s0203t1:132_15": "taṁsambandhīnaṁ mittaṁ vā nissāya rājagehaṁ ārohati anupavisati,",
  "tika-s0203t1:132_16": "evaṁ vitakkaṁ nissāya cittaṁ ārammaṇaṁ ārohati vitakkassa ārammaṇābhiniropanasabhāvattā,",
  "tika-s0203t1:132_17": "aññesaṁ dhammānañca avitakkasabhāvato.",
  "tika-s0203t1:132_18": "Tenāha bhagavā –",
  "tika-s0203t1:132_19": "“cetaso abhiniropanā”ti.",
  "tika-s0203t1:133_0": "Yadi evaṁ kathaṁ avitakkacittaṁ ārammaṇaṁ ārohatīti?",
  "tika-s0203t1:133_1": "Vitakkabaleneva.",
  "tika-s0203t1:133_2": "Yathā hi so puriso paricayena tena vināpi nirāsaṅko rājagehaṁ pavisati,",
  "tika-s0203t1:133_3": "evaṁ paricayena vitakkena vināpi avitakkaṁ cittaṁ ārammaṇaṁ ārohati.",
  "tika-s0203t1:133_4": "Paricayenāti ca santāne pavattavitakkabhāvanāsaṅkhātena paricayena.",
  "tika-s0203t1:133_5": "Vitakkassa hi santāne abhiṇhaṁ pavattassa vasena cittassa ārammaṇābhiruhanaṁ ciraparicitaṁ;",
  "tika-s0203t1:133_6": "tena taṁ kadāci vitakkena vināpi tattha pavattateva;",
  "tika-s0203t1:133_7": "yathā ñāṇasahagataṁ cittaṁ sammasanavasena ciraparicitaṁ kadāci ñāṇarahitampi sammasanavasena pavattati;",
  "tika-s0203t1:133_8": "yathā vā kilesasahitaṁ hutvā pavattaṁ sabbaso kilesarahitampi paricayena kilesavāsanāvasena pavattati,",
  "tika-s0203t1:133_9": "evaṁ sampadamidaṁ daṭṭhabbaṁ.",
  "tika-s0203t1:134_0": "Vācaṁ saṅkharotīti vācaṁ uppādeti,",
  "tika-s0203t1:134_1": "vacīghosuppattiyā visesapaccayo hotīti attho.",
  "tika-s0203t1:134_2": "Lokiyavitakko dvattiṁsacittasahagato vācaṁ saṅkharoti vacīviññattijananato.",
  "tika-s0203t1:134_3": "Vacīsaṅkhārotveva panassa nāmaṁ hoti ruḷhito,",
  "tika-s0203t1:134_4": "taṁsamatthatānirodhato vā sambhavato pana saṅkhāroti.",
  "tika-s0203t1:134_5": "“Lokuttarasammāsaṅkappaṁ parivārentī”ti vatvā tividhe sammāsaṅkappe kadāci katamaṁ parivārentīti?",
  "tika-s0203t1:134_6": "Codanaṁ sandhāyāha “etthā”tiādi.",
  "tika-s0203t1:134_7": "Nānācittesu labbhanti nānāsamannāhārahetukattā,",
  "tika-s0203t1:134_8": "pubbabhāgeyeva ca te uppajjantīti.",
  "tika-s0203t1:134_9": "Tīṇi nāmāni labhati tividhassapi paṭipakkhassa samucchindanena sātisayaṁ tiṇṇampi kiccakaraṇato.",
  "tika-s0203t1:134_10": "Esa nayo sammāvācādīsupi.",
  "tika-s0203t1:135_0": "138.",
  "tika-s0203t1:135_1": "Viramati etāyāti veramaṇī virati vuccati.",
  "tika-s0203t1:135_2": "Sā musāvādato viramaṇassa kāraṇabhāvato cetanāpi verassa maṇanato vināsanato viratipīti āha –",
  "tika-s0203t1:135_3": "“viratipi cetanāpi vaṭṭatī”ti.",
  "tika-s0203t1:135_4": "Ārakā ramatīti samucchinnehi dūrato samussāreti.",
  "tika-s0203t1:135_5": "Vinā tehi ramatīti accantameva tehi vinā bhavati.",
  "tika-s0203t1:135_6": "Tato tatoti diṭṭhe adiṭṭhavādādito musāvādā.",
  "tika-s0203t1:135_7": "Visesato anuppattidhammattā paṭinivattā hutvā.",
  "tika-s0203t1:136_0": "140.Tividhena kuhanavatthunāti paccayapaṭisevana-sāmantajappana-iriyāpathapavattanasaṅkhātena pāpicchatā nibbattena tividhena kuhanavatthunā.",
  "tika-s0203t1:136_1": "Etāya kuhanāya karaṇabhūtāya paccayuppādanatthaṁ nimittaṁ sīlaṁ etesanti yojanā.",
  "tika-s0203t1:136_2": "Attavisayalābhahetu akkosanakhuṁsanavambhanādivasena pisanaṁ ghaṭṭanaṁ viheṭhanaṁ nippeso.",
  "tika-s0203t1:136_3": "Ito laddhaṁ aññassa,",
  "tika-s0203t1:136_4": "tato laddhaṁ parassa datvā evaṁ lābhena lābhaṁ nijigīṁsatīti lābhena lābhaṁ nijigīṁsanā.",
  "tika-s0203t1:136_5": "Pāḷiyaṁ āgato kuhanādivasena micchāājīvo.",
  "tika-s0203t1:136_6": "Ko pana soti āha “ājīvahetū”tiādi.",
  "tika-s0203t1:136_7": "Tāsaṁyevāti avadhāraṇaṁ,",
  "tika-s0203t1:136_8": "“ājīvo kuppamāno kāyavacīdvāresu eva kuppatī”ti katvā vuttaṁ.",
  "tika-s0203t1:137_0": "141.",
  "tika-s0203t1:137_1": "Sammā pasatthā sobhanā niyyānikā diṭṭhi etassāti sammādiṭṭhi, puggalo.",
  "tika-s0203t1:137_2": "Tassa pana yasmā sammādiṭṭhi saccābhisamayassa nibbānasacchikiriyāya avassayo,",
  "tika-s0203t1:137_3": "tasmā vuttaṁ –",
  "tika-s0203t1:137_4": "“maggasammādiṭṭhiyaṁ ṭhitassā”ti.",
  "tika-s0203t1:137_5": "Pahoti bhavati tāya saheva uppajjati pavattati.",
  "tika-s0203t1:137_6": "Paccavekkhaṇañāṇaṁ yāthāvato jānanaṭṭhena sammāñāṇanti idhādhippetaṁ,",
  "tika-s0203t1:137_7": "tañca kho maggasamādhimhi ṭhite eva hotīti imamatthaṁ dassetuṁ āha –",
  "tika-s0203t1:137_8": "“maggasammāsamādhimhi…pe…",
  "tika-s0203t1:137_9": "sammāñāṇaṁ pahotī”tiādi.",
  "tika-s0203t1:137_10": "Iminā kiṁ dassetīti?",
  "tika-s0203t1:137_11": "Yathā maggasammādiṭṭhiyaṁ ṭhito puggalo,",
  "tika-s0203t1:137_12": "“sammādiṭṭhī”ti vutto,",
  "tika-s0203t1:137_13": "evaṁ maggaphalapaccavekkhaṇañāṇe ṭhito,",
  "tika-s0203t1:137_14": "“sammāñāṇo”ti vutto,",
  "tika-s0203t1:137_15": "tassa ca maggaphalasammāsamādhipavattiyā pahoti sammāñāṇassa sammāvimuttiyā pahotīti imamatthaṁ dasseti.",
  "tika-s0203t1:137_16": "Phalasamādhi tāva pavattatu,",
  "tika-s0203t1:137_17": "maggasamādhi pana kathanti?",
  "tika-s0203t1:137_18": "Tampi akuppabhāvatāya accantasamādhibhāvato kiccanipphattiyā pavattatevāti vattabbataṁ labhati.",
  "tika-s0203t1:137_19": "Ṭhapetvā aṭṭhaphalaṅgānīti phalabhūtāni sammādiṭṭhiādīni aṭṭhaṅgāni,",
  "tika-s0203t1:137_20": "“sammādiṭṭhissa sammāsaṅkappo pahotī”tiādinā visuṁ gahitattā ṭhapetvā.",
  "tika-s0203t1:137_21": "Sammāñāṇaṁ paccavekkhaṇaṁ katvāti paccavekkhaṇañāṇaṁ sammāñāṇaṁ katvā.",
  "tika-s0203t1:137_22": "Phalaṁ kātunti phaladhammasahacaritatāya vipākasabhāvatāya ca “phala”nti laddhanāme phalasampayuttadhamme sammāvimuttiṁ kātuṁ vaṭṭatīti vuttaṁ.",
  "tika-s0203t1:137_23": "Tathā ca vuttaṁ sallekhasuttavaṇṇanāyaṁ “phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā sammāvimuttīti veditabbā”ti.",
  "tika-s0203t1:138_0": "142.Nijjiṇṇāti nijjīritā,",
  "tika-s0203t1:138_1": "viddhastā vināsitāti attho.",
  "tika-s0203t1:138_2": "Phalaṁ kathitanti “sammādiṭṭhissa,",
  "tika-s0203t1:138_3": "bhikkhave,",
  "tika-s0203t1:138_4": "micchādiṭṭhi nijjiṇṇā hotī”ti iminā vārena sāmaññaphalaṁ kathitanti vadanti,",
  "tika-s0203t1:138_5": "nijjīraṇaṁ paṭippassambhananti adhippāyo.",
  "tika-s0203t1:138_6": "Nijjīraṇaṁ pana samucchindananti katvā,",
  "tika-s0203t1:138_7": "majjhimabhāṇakā…pe…",
  "tika-s0203t1:138_8": "maggo kathitoti vadanti.",
  "tika-s0203t1:138_9": "Dassanaṭṭhenāti pariññābhisamayādivasena catunnaṁ saccānaṁ paccakkhato dassanaṭṭhena.",
  "tika-s0203t1:138_10": "Viditakaraṇaṭṭhenāti paccakkhena yathādiṭṭhānaṁ maggaphalānaṁ pākaṭakaraṇaṭṭhena.",
  "tika-s0203t1:138_11": "Tadadhimuttaṭṭhenāti tasmiṁ yathāsacchikate nibbāne adhimuccanabhāvena.",
  "tika-s0203t1:139_0": "Kusalapakkhāti anavajjakoṭṭhāsā.",
  "tika-s0203t1:139_1": "Mahāvipākadānenāti mahato vipulassa lokuttarassa sukhavipākassa ceva kāyikādidukkhavipākassa ca dānena.",
  "tika-s0203t1:140_0": "Yathā mahāvipākassa dānena mahācattārīsakaṁ,",
  "tika-s0203t1:140_1": "tathā bahutāyapi mahācattārīsakoti dassetuṁ,",
  "tika-s0203t1:140_2": "“imasmiñca pana sutte pañca sammādiṭṭhiyo kathitā”tiādi vuttaṁ.",
  "tika-s0203t1:140_3": "Bahuatthopi hi mahā-saddo hoti “mahājano”tiādīsu.",
  "tika-s0203t1:140_4": "Ettha ca “natthi dinna”ntiādinā vatthubhedena dasa micchādiṭṭhidhammā kathitā,",
  "tika-s0203t1:140_5": "vatthubhedeneva,",
  "tika-s0203t1:140_6": "“atthi dinna”ntiādinā dasa sammādiṭṭhidhammāti vīsati hoti.",
  "tika-s0203t1:140_7": "Yathā “sammādiṭṭhissa,",
  "tika-s0203t1:140_8": "bhikkhave,",
  "tika-s0203t1:140_9": "sammāsaṅkappo pahotī”tiādinā maggavasena dasa sammattadhammā,",
  "tika-s0203t1:140_10": "tappaṭipakkhabhūtā “micchādiṭṭhissa micchāsaṅkappo pahotī”tiādinā atthato dasa micchattadhammāti vīsati,",
  "tika-s0203t1:140_11": "tathā phalavasena tesu evaṁ vīsati.",
  "tika-s0203t1:140_12": "Kathaṁ vārepi sammādiṭṭhiādayo dasāti vīsati?",
  "tika-s0203t1:140_13": "Evamete dve cattārīsakāni purimena saddhiṁ tayo cattārīsakā vibhāvitāti veditabbā.",
  "tika-s0203t1:141_0": "143.",
  "tika-s0203t1:141_1": "Pasaṁsiyassa ujuvipaccanīkaṁ nindiyaṁ pasaṁsantopi atthato pasaṁsiyaṁ nindanto nāma hoti.",
  "tika-s0203t1:141_2": "Pasaṁsiyassa guṇaparidhaṁsanamukheneva hi nindiyassa pasaṁsāya pavattanatoti āha –",
  "tika-s0203t1:141_3": "“micchādiṭṭhināmāyaṁ sobhanāti vadantopi sammādiṭṭhiṁ garahati nāmā”tiādi.",
  "tika-s0203t1:141_4": "Evamādīti ādisaddena “natthi hetu natthi paccayo sattānaṁ saṁkilesāyā”ti evamādiṁ saṅgaṇhāti;",
  "tika-s0203t1:141_5": "tasmā evaṁvādinoti evaṁ hetu paṭikkhepavādinoti attho.",
  "tika-s0203t1:141_6": "Okkantaniyāmāti ogāḷhamicchattaniyāmā.",
  "tika-s0203t1:141_7": "Evarūpaṁ laddhiṁ gahetvātiādīsu yaṁ vattabbaṁ,",
  "tika-s0203t1:141_8": "taṁ cūḷapuṇṇamasuttavaṇṇanāyaṁ vuttanayameva tasmā tattha vuttanayeneva veditabbaṁ.",
  "tika-s0203t1:141_9": "Ediso hi “buddhānampi atekiccho”tiādi vuttasadiso.",
  "tika-s0203t1:142_0": "Attano nindābhayenāti “sammādiṭṭhiñca nāmete garahantī”ādinā upari parehi vattabbanindābhayena.",
  "tika-s0203t1:142_1": "Ghaṭṭanabhayenāti tathā paresaṁ āsādanābhayena.",
  "tika-s0203t1:142_2": "Sahadhammena parena attano upari kātabbaniggaho upārambho,",
  "tika-s0203t1:142_3": "garahato parittāso upārambhabhayaṁ,",
  "tika-s0203t1:142_4": "taṁ pana atthato upavādabhayaṁ hotīti āha “upavādabhayenā”ti.",
  "tika-s0203t1:142_5": "Sesaṁ suviññeyyameva.",
  "tika-s0203t1:143_0": "Mahācattārīsakasuttavaṇṇanāya līnatthappakāsanā samattā.",
  "tika-s0203t1:144_0": "8. Ānāpānassatisuttavaṇṇanā",
  "tika-s0203t1:145_0": "144.Pubbenāti nissakke karaṇavacanaṁ.",
  "tika-s0203t1:145_1": "“Aparaṁ visesa”nti vuttattā visesavisayo ca pubbasaddoti āha –",
  "tika-s0203t1:145_2": "“sīlaparipūraṇādito pubbavisesato”ti.",
  "tika-s0203t1:146_0": "145.Āraddho yathānusiṭṭhaṁ paṭipattiyā ārādhito.",
  "tika-s0203t1:146_1": "Yadatthāya sāsane pabbajjā,",
  "tika-s0203t1:146_2": "visesāpatti ca,",
  "tika-s0203t1:146_3": "tadevettha appattanti adhippetaṁ,",
  "tika-s0203t1:146_4": "taṁ jhānavipassanānimittanti āha –",
  "tika-s0203t1:146_5": "“appattassa arahattassā”ti.",
  "tika-s0203t1:146_6": "Komudīti kumudavatī.",
  "tika-s0203t1:146_7": "Tadā kira kumudāni supupphitāni honti. Tenāha –",
  "tika-s0203t1:146_8": "“kumudānaṁ atthitāya komudī”ti.",
  "tika-s0203t1:146_9": "Kumudānaṁ samūho,",
  "tika-s0203t1:146_10": "kumudāni eva vā komudā,",
  "tika-s0203t1:146_11": "te ettha atthīti komudīti.",
  "tika-s0203t1:146_12": "Pavāraṇasaṅgahanti mahāpavāraṇaṁ akatvā āgamanīyasaṅgahaṇaṁ.",
  "tika-s0203t1:147_0": "Āraddhavipassakassāti ārabhitavipassanassa,",
  "tika-s0203t1:147_1": "vipassanaṁ vaḍḍhetvā ussukkāpetvā vipassissa.",
  "tika-s0203t1:147_2": "Bhikkhū idha osarissanti vutthavassā pavāritapavāraṇā “bhagavantaṁ vandissāma,",
  "tika-s0203t1:147_3": "kammaṭṭhānaṁ sodhessāma,",
  "tika-s0203t1:147_4": "yathāladdhaṁ visesañca pavedissāmā”ti ajjhāsayena.",
  "tika-s0203t1:147_5": "Ime bhikkhūti ime taruṇasamathavipassanā bhikkhū.",
  "tika-s0203t1:147_6": "Visesaṁ nibbattetuṁ na sakkhissanti senāsanasappāyādialābhena.",
  "tika-s0203t1:147_7": "Apalibuddhanti aññehi anupaddutaṁ.",
  "tika-s0203t1:147_8": "Senāsanaṁ gahetuṁ na labhanti antovassabhāvato.",
  "tika-s0203t1:147_9": "Ekassa dinnopi sabbesaṁ dinnoyeva hoti,",
  "tika-s0203t1:147_10": "tasmā sutasutaṭṭhāneyeva ekamāsaṁ vasitvā osariṁsu.",
  "tika-s0203t1:148_0": "146.Alanti yuttaṁ,",
  "tika-s0203t1:148_1": "opāyikanti attho,",
  "tika-s0203t1:148_2": "“alameva nibbinditu”ntiādīsu viya.",
  "tika-s0203t1:148_3": "Puṭabaddhaṁ pariharitvā asitaṁ puṭosaṁ a-kārassa o-kāraṁ katvā.",
  "tika-s0203t1:148_4": "Tenāha “pātheyya”nti.",
  "tika-s0203t1:149_0": "147.Vipassanā kathitāti aniccasaññāmukheneva vipassanābhāvanā kathitā.",
  "tika-s0203t1:149_1": "Na hi kevalāya aniccānupassanāya vipassanākiccaṁ samijjhati.",
  "tika-s0203t1:149_2": "Bahū bhikkhū te ca vitthārarucikāti adhippāyo.",
  "tika-s0203t1:149_3": "Tenāha “tasmā”tiādi.",
  "tika-s0203t1:150_0": "149.Sabbatthāti sabbavāresu.",
  "tika-s0203t1:150_1": "“Tasmā tiha,",
  "tika-s0203t1:150_2": "bhikkhave,",
  "tika-s0203t1:150_3": "vedanānupassī”tiādīsupi pītipaṭisaṁveditādivaseneva vedanānupassanāya vuttattā,",
  "tika-s0203t1:150_4": "“sukhavedanaṁ sandhāyetaṁ vutta”nti āha.",
  "tika-s0203t1:150_5": "Satipaṭṭhānabhāvanāmanasikāratāya vuttaṁ –",
  "tika-s0203t1:150_6": "“sādhukaṁ manasikāra”nti.",
  "tika-s0203t1:150_7": "Saññānāmena paññā vuttā tesaṁ payogattā.",
  "tika-s0203t1:150_8": "Manasikāranāmena vedanā vuttā,",
  "tika-s0203t1:150_9": "bhāvanāya paricitattā ārammaṇassa manasikāranti katvā.",
  "tika-s0203t1:150_10": "Vitakkavicāre ṭhapetvāti vuttaṁ vacīsaṅkhārattā tesaṁ.",
  "tika-s0203t1:151_0": "Evaṁ santepīti yadipi manasikārapariyāpannatāya “manasikāro”ti vuttaṁ,",
  "tika-s0203t1:151_1": "evaṁ sante vedanānupassanābhāvo na yujjati,",
  "tika-s0203t1:151_2": "assāsapassāsā hissa ārammaṇaṁ.",
  "tika-s0203t1:151_3": "Vatthunti sukhādīnaṁ vedanānaṁ pavattiṭṭhānabhūtaṁ vatthuṁ ārammaṇaṁ katvā vedanāva vediyati,",
  "tika-s0203t1:151_4": "vedanāya ekantabhāvadassanena tassa vedanānupassanābhāvo yujjati evāti imamatthaṁ dasseti.",
  "tika-s0203t1:151_5": "Etassa anuyogassa.",
  "tika-s0203t1:152_0": "Dvīhākārehīti ye sandhāya vuttaṁ,",
  "tika-s0203t1:152_1": "te dassento “ārammaṇato asammohato cā”ti āha.",
  "tika-s0203t1:152_2": "Sappītike dve jhāneti pītisahagatāni paṭhamadutiyajjhānāni paṭipāṭiyā samāpajjati.",
  "tika-s0203t1:152_3": "Samāpattikkhaṇeti samāpajjanakkhaṇe.",
  "tika-s0203t1:152_4": "Jhānapaṭilābhenāti jhānena samaṅgībhāvena.",
  "tika-s0203t1:152_5": "Ārammaṇato ārammaṇamukhena tadārammaṇajhānapariyāpannā pīti paṭisaṁviditā hoti ārammaṇassa paṭisaṁviditattā.",
  "tika-s0203t1:152_6": "Yathā nāma sappapariyesanaṁ carantena tassa āsaye paṭisaṁvidite sopi paṭisaṁviditova hoti mantāgadabalena tassa gahaṇassa sukarattā;",
  "tika-s0203t1:152_7": "evaṁ pītiyā āsayabhūte ārammaṇe paṭisaṁvidite sā pīti paṭisaṁviditā eva hoti salakkhaṇato sāmaññalakkhaṇato ca tassā gahaṇassa sukarattā.",
  "tika-s0203t1:152_8": "Vipassanākkhaṇeti vipassanāpaññāpubbaṅgamāya maggapaññāya visesato dassanakkhaṇe.",
  "tika-s0203t1:152_9": "Lakkhaṇapaṭivedhāti pītiyā salakkhaṇassa sāmaññalakkhaṇassa ca paṭivijjhanena.",
  "tika-s0203t1:152_10": "Yañhi pītiyā visesato sāmaññato ca lakkhaṇaṁ,",
  "tika-s0203t1:152_11": "tasmiṁ vidite sā yāthāvato viditā hoti. Tenāha –",
  "tika-s0203t1:152_12": "“asammohato pīti paṭisaṁviditā hotī”ti.",
  "tika-s0203t1:153_0": "Idāni tamatthaṁ pāḷiyā vibhāvetuṁ,",
  "tika-s0203t1:153_1": "“vuttampi ceta”ntiādi vuttaṁ.",
  "tika-s0203t1:153_2": "Tattha dīghaṁ assāsavasenāti dīghassa assāsassa ārammaṇabhūtassa vasena.",
  "tika-s0203t1:153_3": "Cittassa ekaggataṁ avikkhepaṁ pajānatoti jhānapariyāpannaṁ avikkhepoti laddhanāmaṁ cittassekaggataṁ taṁsampayuttāya paññāya pajānato.",
  "tika-s0203t1:153_4": "Yatheva hi ārammaṇamukhena pīti paṭisaṁviditā hoti,",
  "tika-s0203t1:153_5": "evaṁ taṁsampayuttadhammāpi ārammaṇamukhena paṭisaṁviditā eva honti.",
  "tika-s0203t1:153_6": "Sati upaṭṭhitā hotīti dīghaṁ assāsavasena jhānasampayuttā sati tasmiṁ ārammaṇe upaṭṭhite ārammaṇamukhena jhānepi upaṭṭhitā eva nāma hoti.",
  "tika-s0203t1:153_7": "Tāya satiyāti evaṁ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṁviditā hoti.",
  "tika-s0203t1:153_8": "Avasesapadānipīti “dīghaṁ passāsavasenā”tiādipadānipi.",
  "tika-s0203t1:154_0": "Evaṁ paṭisambhidāmagge vuttamatthaṁ imasmiṁ sutte yojetvā dassetuṁ,",
  "tika-s0203t1:154_1": "“itī”tiādi vuttaṁ.",
  "tika-s0203t1:154_2": "Imināpi yoginā manasikārena paṭilabhitabbato paṭilābhoti vuttaṁ –",
  "tika-s0203t1:154_3": "“jhānasampayutte vedanāsaṅkhātamanasikārapaṭilābhenā”ti.",
  "tika-s0203t1:155_0": "Assāsapassāsanimittanti assāsapassāse nissāya paṭiladdhapaṭibhāganimittaṁ ārammaṇaṁ kiñcāpi karoti;",
  "tika-s0203t1:155_1": "satiñca sampajaññañca upaṭṭhapetvā pavattanato ārammaṇamukhena tadārammaṇassa paṭisaṁviditattā citte cittānupassīyeva nāmesa hoti.",
  "tika-s0203t1:155_2": "Evaṁ cittānupassanāpi satisampajaññabaleneva hotīti āha “na hī”tiādi.",
  "tika-s0203t1:155_3": "Pajahati etena,",
  "tika-s0203t1:155_4": "sayaṁ vā pajahatīti pahānaṁ, ñāṇaṁ.",
  "tika-s0203t1:155_5": "Domanassavasena byāpādanīvaraṇaṁ dassitaṁ tadekaṭṭhabhāvato.",
  "tika-s0203t1:155_6": "Tassāti nīvaraṇapabbassa.",
  "tika-s0203t1:155_7": "Pahānakarañāṇanti pajahanañāṇaṁ.",
  "tika-s0203t1:155_8": "Vipassanāparamparanti paṭipāṭiyā vipassanamāha.",
  "tika-s0203t1:155_9": "Samathapaṭipannanti majjhimasamathanimittaṁ paṭipannacittaṁ ajjhupekkhati.",
  "tika-s0203t1:155_10": "Ekato upaṭṭhānanti paṭipakkhavigamena ekabhāvena upaṭṭhānaṁ.",
  "tika-s0203t1:155_11": "Sahajātānaṁ ajjhupekkhanā hotīti paggahaniggahasampahaṁsanesu byāpārassa anāpajjitattā ārammaṇānaṁ ajjhupekkhanā,",
  "tika-s0203t1:155_12": "“yadatthi yaṁ bhūtaṁ taṁ pajahati upekkhaṁ paṭilabhatī”ti,",
  "tika-s0203t1:155_13": "evaṁ vuttaajjhupekkhanā pavattāti paṭipannā.",
  "tika-s0203t1:155_14": "Kevalaṁ nīvaraṇādidhammeti nīvaraṇādidhamme eva pahīne disvā,",
  "tika-s0203t1:155_15": "atha kho tesaṁ pajahanañāṇampi yāthāvato paññāya disvā ajjhupekkhitā hoti.",
  "tika-s0203t1:155_16": "Vuttañhetaṁ bhagavatā “dhammāpi kho,",
  "tika-s0203t1:155_17": "bhikkhave,",
  "tika-s0203t1:155_18": "pahātabbā,",
  "tika-s0203t1:155_19": "pageva adhammā”ti.",
  "tika-s0203t1:156_0": "150.Aniccādivasenapavicinatīti aniccādippakārehi vicinati passati.",
  "tika-s0203t1:156_1": "Nirāmisāti kilesāmisarahitā.",
  "tika-s0203t1:156_2": "Kāyikacetasikadarathapaṭippassaddhiyāti kāyacittānaṁ sādhubhāvūpagamanena vikkhambhitattā.",
  "tika-s0203t1:156_3": "Sahajātadhammānaṁ ekasabhāvena pavattiyā sahajātaajjhupekkhanāya ajjhupekkhitā hoti.",
  "tika-s0203t1:157_0": "Tasmiṁ kāye pavattā kāyārammaṇā sati,",
  "tika-s0203t1:157_1": "pubbabhāgiyo satisambojjhaṅgo.",
  "tika-s0203t1:157_2": "Esa nayo sesesupi.",
  "tika-s0203t1:157_3": "Somanassasahagatacittuppādavasena cetaṁ okkamanaṁ oliyanaṁ kosajjaṁ,",
  "tika-s0203t1:157_4": "tato ativattanaṁ atidhāvanaṁ uddhaccaṁ,",
  "tika-s0203t1:157_5": "tadubhayavidhurā bojjhaṅgupekkhābhūtā anosakkanaanativattanasaṅkhātā majjhattākāratā.",
  "tika-s0203t1:157_6": "Idāni yatheva hītiādinā tameva majjhattākāraṁ upamāya vibhāveti.",
  "tika-s0203t1:157_7": "Tudanaṁ vā patodena.",
  "tika-s0203t1:157_8": "Ākaḍḍhanaṁ vā rasminā.",
  "tika-s0203t1:157_9": "Natthi na kātabbaṁ atthi.",
  "tika-s0203t1:157_10": "Ekacittakkhaṇikāti ekekasmiṁ citte vipassanāvasena saha uppajjanakā.",
  "tika-s0203t1:157_11": "Nānārasalakkhaṇāti nānākiccā ceva nānāsabhāvā ca.",
  "tika-s0203t1:158_0": "152.Vuttatthāneva sabbāsavasuttavaṇṇanāyaṁ ānāpānārammaṇā aparāparaṁ pavattasatiyo ārammaṇasīsena tadārammaṇā dhammā gahitā,",
  "tika-s0203t1:158_1": "tā panekasantāne lokiyacittasampayuttāti lokiyā,",
  "tika-s0203t1:158_2": "tā vaḍḍhamānā lokiyaṁ catubbidhampi satipaṭṭhānaṁ paripūrenti.",
  "tika-s0203t1:158_3": "Vijjāvimuttiphalanibbānanti vimuttīnaṁ phalabhūtaṁ tehiyeva veditabbaṁ kilesanibbānaṁ,",
  "tika-s0203t1:158_4": "amatamahānibbānameva vijjāvimuttīnaṁ adhigamena adhigantabbatāya tathā vuttaṁ.",
  "tika-s0203t1:158_5": "Paripūraṇañcassa ārammaṇaṁ katvā amatassānubhavanameva.",
  "tika-s0203t1:158_6": "Idha sutte lokiyāpi bojjhaṅgā kathitā lokuttarāpīti ettakaṁ gahetvā,",
  "tika-s0203t1:158_7": "“iti lokiyassa āgataṭṭhāne lokiyaṁ kathita”nti ca atthavaṇṇanāvasena aṭṭhakathāyaṁ kathitaṁ.",
  "tika-s0203t1:158_8": "Theroti mahādhammarakkhitatthero.",
  "tika-s0203t1:158_9": "Aññattha evaṁ hotīti aññasmiṁ lokiyalokuttaradhammānaṁ tattha tattha vomissakanayena āgatasutte evaṁ lokiyaṁ āgataṁ,",
  "tika-s0203t1:158_10": "idha lokuttaraṁ āgatanti kathetabbaṁ hoti.",
  "tika-s0203t1:158_11": "Lokuttaraṁ upari āgatanti vijjāvimuttiṁ paripūrentīti evaṁ lokuttaraṁ upari desanāyaṁ āgataṁ;",
  "tika-s0203t1:158_12": "tasmā lokiyā eva bojjhaṅgā vijjāvimutti paripūrikā kathetabbā lokuttarānaṁ bojjhaṅgānaṁ vijjāgahaṇena gahitattā,",
  "tika-s0203t1:158_13": "tasmā therena vuttoyevettha attho gahetabbo.",
  "tika-s0203t1:158_14": "Sesaṁ vuttanayattā suviññeyyameva.",
  "tika-s0203t1:159_0": "Ānāpānassatisuttavaṇṇanāya līnatthappakāsanā samattā.",
  "tika-s0203t1:160_0": "9. Kāyagatāsatisuttavaṇṇanā",
  "tika-s0203t1:161_0": "153-4.",
  "tika-s0203t1:161_1": "Tappaṭisaraṇānaṁ kāmāvacarasattānaṁ paṭisaraṇaṭṭhena gehā kāmaguṇā,",
  "tika-s0203t1:161_2": "gehe sitā ārabbha pavattiyā allīnāti gehassitā.",
  "tika-s0203t1:161_3": "Sarantīti vegasā pavattanti.",
  "tika-s0203t1:161_4": "Vegena hi pavatti dhāvatīti vuccati.",
  "tika-s0203t1:161_5": "Saṅkappāti ye keci micchāsaṅkappā,",
  "tika-s0203t1:161_6": "byāpādavihiṁsāsaṅkappādayopi kāmaguṇasitā evāti.",
  "tika-s0203t1:161_7": "Gocarajjhattasmiṁyevāti pariggahite kammaṭṭhāne eva vattanti.",
  "tika-s0203t1:161_8": "Tañhi dhammavasena upaṭṭhitāya bhāvanāya gocarabhāvato “gocarajjhatta”nti vuttaṁ.",
  "tika-s0203t1:161_9": "Assāsapassāsakāye gatā pavattāti kāyagatā,",
  "tika-s0203t1:161_10": "taṁ kāyagatāsatiṁ.",
  "tika-s0203t1:161_11": "Satisīsena taṁsahagate bhāvanādhamme vadati assāsapassāsakāyādike taṁtaṁkoṭṭhāse samathavatthubhāvena pariggahetvā satiyā pariggahitattā;",
  "tika-s0203t1:161_12": "tathāpariggahite vā te ārabbha aniccādimanasikāravasena pavattā kāyārammaṇā satī satibhāvena vatvā ekajjhaṁ dassento “kāyapariggāhika”ntiādimāha.",
  "tika-s0203t1:162_0": "Satipaṭṭhāneti mahāsatipaṭṭhānasutte,",
  "tika-s0203t1:162_1": "cuddasavidhena kāyānupassanā kathitā,",
  "tika-s0203t1:162_2": "cuṇṇakajātāni aṭṭhikāni pariyosānaṁ katvā kāyānupassanā niddiṭṭhā,",
  "tika-s0203t1:162_3": "idha pana kesādīsu vaṇṇakasiṇavasena nibbattitānaṁ catunnaṁ jhānānaṁ vasena uparidesanāya vaḍḍhitattā aṭṭhārasavidhena kāyagatāsatibhāvanā.",
  "tika-s0203t1:163_0": "156.Tassa bhikkhunoti yo kāyagatāsatibhāvanāya vasībhūto,",
  "tika-s0203t1:163_1": "tassa bhikkhuno.",
  "tika-s0203t1:163_2": "Sampayogavasena vijjaṁ bhajantīti sahajāta-aññamañña-nissaya-sampayutta-atthi-avigatapaccayavasena vijjaṁ bhajanti,",
  "tika-s0203t1:163_3": "tāya saha ekībhāvamiva gacchantīti attho.",
  "tika-s0203t1:163_4": "Vijjābhāge vijjākoṭṭhāsevattantīti vijjāsabhāgatāya tadekadese vijjākoṭṭhāse vattanti.",
  "tika-s0203t1:163_5": "Tāhi sampayuttadhammā phassādayo.",
  "tika-s0203t1:163_6": "Nanu cettha vijjānaṁ vijjābhāgiyatā na sambhavatīti?",
  "tika-s0203t1:163_7": "No na sambhavati.",
  "tika-s0203t1:163_8": "Yāya hi vijjāya vijjāsampayuttānaṁ vijjābhāgiyatā,",
  "tika-s0203t1:163_9": "sā taṁnimittāya vijjāya upacarīyatīti.",
  "tika-s0203t1:163_10": "Ekā vijjā vijjā,",
  "tika-s0203t1:163_11": "sesā vijjābhāgiyāti aṭṭhasu vijjāsu ekaṁ “vijjā”ti gahetvā itarā tassā bhāgatāya “vijjābhāgiyā”ti veditabbā.",
  "tika-s0203t1:163_12": "Saddhiṁ pavattanasabhāvāsu ayameva vijjāti vattabbāti niyamassa abhāvato vijjābhāgo viya vijjābhāgiyāpi pavattati evāti vattabbaṁ.",
  "tika-s0203t1:163_13": "Āpopharaṇanti paṭibhāganimittabhūtena āpokasiṇena sabbaso mahāsamuddapharaṇaṁ āpopharaṇaṁ nāma.",
  "tika-s0203t1:163_14": "Dibbacakkhuñāṇassa kiccaṁ pharaṇanti katvā,",
  "tika-s0203t1:163_15": "dibbacakkhuatthaṁ vā ālokapharaṇaṁ dibbacakkhupharaṇanti daṭṭhabbaṁ.",
  "tika-s0203t1:163_16": "Ubhayasmimpi pakkhe samuddaṅgamānaṁ kunnadīnaṁ samuddantogadhattā tesaṁ cetasā phuṭatā veditabbā.",
  "tika-s0203t1:163_17": "Kunnadiggahaṇañcettha kañcimeva kālaṁ sanditvā tāsaṁ udakassa samuddapariyāpannabhāvūpagamanattā,",
  "tika-s0203t1:163_18": "na bahi mahānadiyo viya parittakālaṭṭhitikāti.",
  "tika-s0203t1:164_0": "Otāranti kilesuppattiyā avasaraṁ,",
  "tika-s0203t1:164_1": "taṁ pana vivaraṁ chiddanti ca vuttaṁ.",
  "tika-s0203t1:164_2": "Ārammaṇanti kilesuppattiyā olambanaṁ.",
  "tika-s0203t1:164_3": "Yāva pariyosānāti mattikāpuñjassa yāva pariyosānā.",
  "tika-s0203t1:165_0": "158.Abhiññāyāti iddhividhādiabhiññāya.",
  "tika-s0203t1:165_1": "Sacchikātabbassāti paccakkhato kātabbassa adhiṭṭhānavikubbanādidhammassa.",
  "tika-s0203t1:165_2": "Abhiññāva kāraṇanti āha –",
  "tika-s0203t1:165_3": "“sacchikiriyāpekkhāya,",
  "tika-s0203t1:165_4": "abhiññākāraṇassa pana siddhiyā pākaṭā”ti.",
  "tika-s0203t1:165_5": "Mariyādabaddhāti udakamātikāmukhe katā.",
  "tika-s0203t1:166_0": "Yuttayānaṁ viya katāya icchiticchite kāle sukhena paccavekkhitabbattā.",
  "tika-s0203t1:166_1": "Patiṭṭhākatāyāti sampattīnaṁ patiṭṭhābhāvaṁ pāpitāya.",
  "tika-s0203t1:166_2": "Anuppavattitāyāti bhāvanābahulīkārehi anuppavattitāya.",
  "tika-s0203t1:166_3": "Paricayakatāyāti āsevanadaḷhatāya suciraṁ paricayāya.",
  "tika-s0203t1:166_4": "Susampaggahitāyāti sabbaso ukkaṁsaṁ pāpitāya.",
  "tika-s0203t1:166_5": "Susamāraddhāyāti ativiya sammadeva nibbattikatāya.",
  "tika-s0203t1:166_6": "Sesaṁ suviññeyyameva.",
  "tika-s0203t1:167_0": "Kāyagatāsatisuttavaṇṇanāya līnatthappakāsanā samattā.",
  "tika-s0203t1:168_0": "10. Saṅkhārupapattisuttavaṇṇanā",
  "tika-s0203t1:169_0": "160.Saṅkhārupapattinti vipākakkhandhasaññitānaṁ saṅkhārānaṁ uppattiṁ,",
  "tika-s0203t1:169_1": "nibbattinti attho.",
  "tika-s0203t1:169_2": "Yasmā avadhāraṇaṁ etasmiṁ pade icchitabbanti,",
  "tika-s0203t1:169_3": "“saṅkhārānaṁyeva upapatti”nti vatvā tena nivattitaṁ dassento,",
  "tika-s0203t1:169_4": "“na sattassā”ti āha.",
  "tika-s0203t1:169_5": "Tena satto jīvo uppajjatīti micchāvādaṁ paṭikkhipati.",
  "tika-s0203t1:169_6": "Evaṁ uppajjanakadhammavasena uppattiṁ dassetvā idāni uppattijanakadhammavasenapi taṁ dassetuṁ,",
  "tika-s0203t1:169_7": "“puññābhisaṅkhārena vā”tiādi vuttaṁ.",
  "tika-s0203t1:169_8": "Tattha kāmesu puññābhisaṅkhārenapi upapatti hoti,",
  "tika-s0203t1:169_9": "sā pana imasmiṁ sutte gahitāti.",
  "tika-s0203t1:169_10": "Puññābhisaṅkhārena vāti vā-saddo avuttatthāpekkhaṇavikappattho,",
  "tika-s0203t1:169_11": "avuttatthāpekkhāya pana na āgato “āneñjābhisaṅkhārenā”ti.",
  "tika-s0203t1:169_12": "Atha vā upapatti āgatā,",
  "tika-s0203t1:169_13": "evaṁ kiccaṁ āgataṁ,",
  "tika-s0203t1:169_14": "āneñjābhisaṅkhāro panettha sarūpena anāgatopi puññābhisaṅkhāraggahaṇeneva gahitoti daṭṭhabbaṁ.",
  "tika-s0203t1:169_15": "Keci pana “puññāneñjābhisaṅkhārenā”ti paṭhanti.",
  "tika-s0203t1:169_16": "Bhavūpagakkhandhānanti sugatibhavūpagānaṁ upādānakkhandhānaṁ.",
  "tika-s0203t1:170_0": "161.Lokikā vaṭṭanti kammavaṭṭassa gahaṇato.",
  "tika-s0203t1:170_1": "Bhavūpapattihetubhūtā okappanīyasaddhā catupārisuddhisīlaṁ tādisaṁ buddhavacanabāhusaccaṁ āmisapariccāgo",
  "tika-s0203t1:170_2": "kammassakatāñāṇaṁ kammaphaladiṭṭhi ca ime saddhādayo veditabbā.",
  "tika-s0203t1:170_3": "Ṭhapetīti paṇidahanavasena ṭhapeti.",
  "tika-s0203t1:170_4": "Paṇidahatīti hi ayamettha attho.",
  "tika-s0203t1:170_5": "Patiṭṭhāpetīti tattha suppatiṭṭhitaṁ katvā ṭhapeti.",
  "tika-s0203t1:170_6": "Sahapatthanāyāti,",
  "tika-s0203t1:170_7": "“aho vatāhaṁ…pe…",
  "tika-s0203t1:170_8": "upapajjeyya”nti evaṁ pavattapatthanāya saha.",
  "tika-s0203t1:170_9": "Saddhādayovāti yathāvuttā saddhādayo eva pañca dhammā upapattiyā saṅkharaṇaṭṭhena saṅkhārā,",
  "tika-s0203t1:170_10": "tasmā eva aññehi visiṭṭhabhavūpaharaṇaṭṭhena vihārā nāmāti.",
  "tika-s0203t1:170_11": "Tasmiṁ ṭhāneti tasmiṁ upapattiṭṭhāne.",
  "tika-s0203t1:171_0": "Pañcadhammāva taṁsamaṅgīpuggalo upapattiṁ maggati gavesati etenāti maggo.",
  "tika-s0203t1:171_1": "Paṭipajjati etāyāti paṭipadā.",
  "tika-s0203t1:171_2": "Cetanā panettha suddhasaṅkhāratāya saddhādiggahaṇeneva gahitā,",
  "tika-s0203t1:171_3": "tasmā avadhāraṇaṁ kataṁ.",
  "tika-s0203t1:171_4": "Upapattipakappanavaseneva pavattiyā patthanāgahaṇeneva tassā gahaṇanti keci.",
  "tika-s0203t1:171_5": "Cittakarayuttagatinibbattanadhammavasena avadhāraṇassa katattā.",
  "tika-s0203t1:171_6": "Cetanā hi nāma kammaṁ,",
  "tika-s0203t1:171_7": "tassā upapattinibbattane vattabbameva natthi,",
  "tika-s0203t1:171_8": "tassā pana kiccakaraṇā saddhādayo patthanā cāti ime dhammā sahakārino bhavūpapattiyā niyāmakā hontīti",
  "tika-s0203t1:171_9": "tatrūpapattiyā pavattantīti tesaṁ maggādibhāvo vutto.",
  "tika-s0203t1:171_10": "Tenāha “yassa hī”tiādi.",
  "tika-s0203t1:171_11": "Tena saddhā patthanā cāti ubhaye dhammā sahitā hutvā kammaṁ visesentā gatiṁ niyamentīti dasseti,",
  "tika-s0203t1:171_12": "paṭisandhiggahaṇaṁ aniyataṁ kevalassa kammassa vasenāti adhippāyo.",
  "tika-s0203t1:171_13": "Kāmañcettha “kammaṁ katvā”ti vuttaṁ,",
  "tika-s0203t1:171_14": "kammāyūhanato pana pageva patthanaṁ ṭhapetumpi vaṭṭatiyeva.",
  "tika-s0203t1:171_15": "Kammaṁ katvāti cettha “tāpetvā bhuñjati,",
  "tika-s0203t1:171_16": "bhutvā sayatī”tiādīsu viya na kālaniyamo,",
  "tika-s0203t1:171_17": "kammaṁ katvā yadā kadāci patthanaṁ kātuṁ vaṭṭatīti ca idaṁ cārittadassanaṁ viya vuttaṁ.",
  "tika-s0203t1:171_18": "Yathā hi bhavapatthanā yāva maggena na samucchijjati,",
  "tika-s0203t1:171_19": "tāva anuppannābhinavakatūpacitassa kammassa paccayo hotiyeva.",
  "tika-s0203t1:171_20": "Puna tathā visesapaccayo,",
  "tika-s0203t1:171_21": "yathā niyametvā uppāditā.",
  "tika-s0203t1:171_22": "Tena vuttaṁ –",
  "tika-s0203t1:171_23": "“yassa pañca dhammā atthi,",
  "tika-s0203t1:171_24": "na patthanā tassa gati anibaddhā”ti.",
  "tika-s0203t1:172_0": "165.Sabbasovāti “idaṁ kāḷakaṁ sāmaṁ setaṁ haritaṁ maṇḍalaṁ aparimaṇḍalaṁ caturaṁsaṁ paripuṇṇaṁ khuddakaṁ mahanta”ntiādinā sabbasova pākaṭaṁ hoti.",
  "tika-s0203t1:173_0": "167.Sundaroti kāḷakādidosarahitatāya sobhano.",
  "tika-s0203t1:173_1": "Ākarasampanno sampannaākaruppattiyā.",
  "tika-s0203t1:173_2": "Dhovanādīhīti dhovanatāpanamajjanādīhi.",
  "tika-s0203t1:174_0": "168.",
  "tika-s0203t1:174_1": "Lokadhātūnaṁ satasahassaṁ attano vase vattanato satasahasso.",
  "tika-s0203t1:174_2": "Tassa pana tattha obhāsakaraṇaṁ pākaṭanti āha “ālokapharaṇabrahmā”ti.",
  "tika-s0203t1:174_3": "Ayameva nayo heṭṭhā “sahasso brahmā”tiādīsupi.",
  "tika-s0203t1:174_4": "Nikkhena katanti nikkhaparimāṇena jambonadena kataṁ.",
  "tika-s0203t1:174_5": "Nikkhaṁ pana vīsatisuvaṇṇanti keci.",
  "tika-s0203t1:174_6": "Pañcavīsatisuvaṇṇanti apare.",
  "tika-s0203t1:174_7": "Suvaṇṇaṁ nāma catudharaṇanti vadanti.",
  "tika-s0203t1:174_8": "Ghaṭṭanamajjanakkhamaṁ na hoti parittabhāvato.",
  "tika-s0203t1:174_9": "Atirekenāti pañcasuvaṇṇaatirekena nikkhappamāṇaṁ asampattena.",
  "tika-s0203t1:174_10": "Vaṇṇavantaṁ pana na hoti avipulatāya uḷāraṁ hutvā anupaṭṭhānato.",
  "tika-s0203t1:174_11": "Avaṇṇavantatāya eva pharusadhātukaṁ khāyati.",
  "tika-s0203t1:174_12": "Tāsūti tāsu bhūmīsu,",
  "tika-s0203t1:174_13": "yattha sākhā vaḍḍhitvā ṭhitā.",
  "tika-s0203t1:174_14": "Teti suvaṇṇaṅkurā.",
  "tika-s0203t1:174_15": "Pacitvāti tāpetvā.",
  "tika-s0203t1:174_16": "Sampahaṭṭhanti samujjalīkatanti āha –",
  "tika-s0203t1:174_17": "“dhotaghaṭṭitapamajjita”nti,",
  "tika-s0203t1:174_18": "tambamattikalepaṁ katvā dhotañceva pāsāṇādinā ghaṭṭitañca eḷakalomādinā pamajjitañcāti attho.",
  "tika-s0203t1:175_0": "Etadevāti ālokaṁ vaḍḍhetvā ettha ālokapharaṇameva.",
  "tika-s0203t1:175_1": "Atha vā yaṁ dibbacakkhupharaṇaṁ,",
  "tika-s0203t1:175_2": "ālokapharaṇampi etadeva.",
  "tika-s0203t1:175_3": "Yattakañhi ṭhānaṁ yogī kasiṇālokena pharati;",
  "tika-s0203t1:175_4": "tattakaṁ ṭhānaṁ dibbacakkhuñāṇaṁ phusatīti dibbacakkhupharaṇe dassite ālokapharaṇaṁ dassitamevāti attho.",
  "tika-s0203t1:175_5": "Sabbatthāti sabbasmiṁ “pharitvā”ti āgataṭṭhāne.",
  "tika-s0203t1:175_6": "Avināsentenāti asambhinnena.",
  "tika-s0203t1:176_0": "Kasiṇapharaṇaṁviyāti kasiṇobhāsena pharaṇaṁ viya dissati upaṭṭhāti,",
  "tika-s0203t1:176_1": "maṇipabhāpharaṇassa viya brahmaloke dhātupharaṇassa dassitattāti adhippāyo.",
  "tika-s0203t1:176_2": "Sarīrapabhā pana nikkhapabhāsadisāti,",
  "tika-s0203t1:176_3": "“nikkhopamme sarīrapharaṇaṁ viya dissatī”ti vuttaṁ.",
  "tika-s0203t1:176_4": "Aṭṭhakathā nāma natthīti pāḷipadassa atthavaṇṇanāya nāma nicchitāya bhavitabbaṁ,",
  "tika-s0203t1:176_5": "avinicchitāya pana natthi viyāti akathanaṁ nāma aṭṭhakathāya anāciṇṇanti tassa vādaṁ paṭikkhipitvā.",
  "tika-s0203t1:176_6": "Yathā hi vattabbaṁ,",
  "tika-s0203t1:176_7": "tathā avatvā “viyā”ti vacanaṁ kimatthiyanti adhippāyo.",
  "tika-s0203t1:176_8": "Buddhānaṁ byāmappabhā byāmappadese sabbakālaṁ adhiṭṭhāti viya tassa brahmuno sarīrapharaṇaṁ sarīrābhāya pattharaṇaṁ sabbakālikaṁ.",
  "tika-s0203t1:176_9": "Cattārimāni itarāni pharaṇāni avināsetvā aññamaññamabhinditvā kathetabbaṁ.",
  "tika-s0203t1:176_10": "Pharaṇapadasseva vevacanaṁ “adhimuccaneneva pharaṇa”nti.",
  "tika-s0203t1:176_11": "Pattharatīti yathāvuttaṁ pharaṇavasena pattharati.",
  "tika-s0203t1:176_12": "Jānātīti adhimuccanavasena jānāti.",
  "tika-s0203t1:177_0": "169.Ādayoti ādi-saddena subhe saṅgaṇhāti.",
  "tika-s0203t1:177_1": "Ābhāti dutiyajjhānabhūmike deve ekajjhaṁ gahetvā sādhāraṇato vuttaṁ.",
  "tika-s0203t1:177_2": "Tato subhāti tatiyajjhānabhūmike. Tenāha –",
  "tika-s0203t1:177_3": "“pāṭiyekkā devā natthī”tiādi.",
  "tika-s0203t1:177_4": "Sādhāraṇato katāyapi patthanāya jhānaṅgaṁ parittaṁ bhāvitañce,",
  "tika-s0203t1:177_5": "parittābhesu upapatti hoti,",
  "tika-s0203t1:177_6": "majjhimañce,",
  "tika-s0203t1:177_7": "appamāṇābhesu,",
  "tika-s0203t1:177_8": "paṇītañce,",
  "tika-s0203t1:177_9": "ābhassaresu upapatti hotīti daṭṭhabbaṁ.",
  "tika-s0203t1:177_10": "Subhāti etthāpi eseva nayo.",
  "tika-s0203t1:177_11": "Heṭṭhā vuttanayeneva suviññeyyoti āha –",
  "tika-s0203t1:177_12": "“vehapphalādivārā pākaṭāyevā”ti.",
  "tika-s0203t1:178_0": "Kāmāvacaresu nibbattatūtiādinā saddhādīnaṁ ajjhānavipassanānaṁ kathaṁ tadadhiṭṭhānaṁ hotīti āsaṅkati.",
  "tika-s0203t1:178_1": "Itaro saddhādīnaṁ ajjhānasabhāvattepi jhānavipassanānaṁ adhiṭṭhānaṁ nissayapaccayādivasena sappaccayattā",
  "tika-s0203t1:178_2": "brahmalokūpapattiṁ nibbānañca āvahantīti dassento,",
  "tika-s0203t1:178_3": "“ime pañca dhammā”tiādimāha.",
  "tika-s0203t1:178_4": "Tattha sīlanti sambhārasīlaṁ.",
  "tika-s0203t1:178_5": "Anāgāmī samucchinnaorambhāgiyasaṁyojano samāno sace sabbaso upapattiyo atikkamituṁ na sakkoti,",
  "tika-s0203t1:178_6": "ariyabhūmīsu eva nibbattati yathūpacitajhānakammunāti āha –",
  "tika-s0203t1:178_7": "“anāgāmi…pe…",
  "tika-s0203t1:178_8": "nibbattatī”ti.",
  "tika-s0203t1:178_9": "Uparimagganti aggamaggaṁ bhāvetvā.",
  "tika-s0203t1:178_10": "Āsavakkhayanti sabbaso āsavānaṁ khayaṁ pahānaṁ pāpuṇāti.",
  "tika-s0203t1:178_11": "Sesaṁ suviññeyyameva.",
  "tika-s0203t1:179_0": "Saṅkhārupapattisuttavaṇṇanāya līnatthappakāsanā samattā.",
  "tika-s0203t1:180_0": "Niṭṭhitā ca anupadavaggavaṇṇanā."
}